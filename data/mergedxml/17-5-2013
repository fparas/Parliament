"","Content","name","ParlmemberID"
"40101","Date","17-5-2013",NA
"40102"," Σύμφωνα με την από 16-5-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΟΗ΄ συνεδριάσεώς του, της Πέμπτης 16 Μαΐου 2013, σε ό,τι αφορά την ψήφιση στο σύνολο των σχεδίων νόμων:
1. «Κύρωση της Συμφωνίας συνεργασίας για Δορυφορική Πλοήγηση μεταξύ της Ευρωπαϊκής Ένωσης και των Κρατών-Μελών της, αφ’ ενός, και του Βασιλείου της Νορβηγίας, αφ’ ετέρου».
2. «Κύρωση της Σύμβασης του Συμβουλίου της Ευρώπης και του Οργανισμού Οικονομικής Συνεργασίας και Ανάπτυξης (Ο.Ο.Σ.Α.), με τα συναφή Παραρτήματα Α και Β σχετικά με την αμοιβαία διοικητική συνδρομή σε φορολογικά θέματα και του Πρωτοκόλλου Τροποποίησης αυτής».)
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 20 Μαΐου 2013.
Α. ΕΠΙΚΑΙΡΕΣ ΕΡΩΤΗΣΕΙΣ  Πρώτου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 1403/14-5-2013 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Δημόσιας Τάξης και Προστασίας του Πολίτη, σχετικά με την αντιπυρική θωράκιση και την πυροσβεστική προστασία του Νομού Λακωνίας.
2. Η με αριθμό 1412/14-5-2013 επίκαιρη ερώτηση του Βουλευτή Β΄ Πειραιώς του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Θεόδωρου Δρίτσα προς τον Υπουργό Δημόσιας Τάξης και Προστασίας του Πολίτη, σχετικά με την κατάργηση των Αστυνομικών Τμημάτων του Πειραιά, αλλά και άλλων περιοχών της Αττικής, ως κέντρα πολύμηνης κράτησης αλλοδαπών.
3. Η με αριθμό 1409/14-5-2013 επίκαιρη ερώτηση του Βουλευτή Β΄ Αθηνών των Ανεξάρτητων Ελλήνων κ. Βασιλείου Καπερνάρου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τις γερμανικές αποζημιώσεις και την άδεια εκτέλεσης της απόφασης του Διστόμου.
4. Η με αριθμό 1414/14-5-2013 επίκαιρη ερώτηση του Βουλευτή Β΄ Αθηνών του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Εξωτερικών , σχετικά με τον πόλεμο που μαίνεται στη Συρία.
5. Η με αριθμό 1417/14-5-2013 επίκαιρη ερώτηση του Βουλευτή Επικρατείας της Δημοκρατικής Αριστεράς κ . Σπυρίδωνος Λυκούδη προς τους Υπουργούς Δημόσιας Τάξης και Προστασίας του Πολίτη και Τουρισμού, σχετικά με την αντιμετώπιση των προβλημάτων λειτουργίας στον αερολιμένα της Ζακύνθου.
6. Η με αριθμό 1422/14-5-2013 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων των απολυμένων –ανέργων που ήταν ενταγμένοι σε πρόγραμμα ειδικής επιδότησης ανεργίας.
  Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 1404/14-5-2013 επίκαιρη ερώτηση του Βουλευτή Θεσπρωτίας της Νέας Δημοκρατίας κ. Αντωνίου Μπέζα προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων που έχει δημιουργήσει η εφαρμογή του ν. 4061/2012 για τη μίσθωση ακινήτων που προορίζονται για βόσκηση σε κατά κύριο επάγγελμα κτηνοτρόφους.
2. Η με αριθμό 1413/14-5-2013 επίκαιρη ερώτηση της Βουλευτού Επικρατείας του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Θεανούς Φωτίου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τις διαδικασίες συγχώνευσης των φορέων «ΟΣΚ Α.Ε.» –«ΔΕΠΑΝΟΜ Α.Ε.» – «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.» και μετατροπής τους σε «ΚΤΗΡΙΑΚΕΣ ΥΠΟΔΟΜΕΣ Α.Ε.».
3. Η με αριθμό 1418/14-5-2013 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Υγείας, σχετικά με την εφαρμογή της ισχύουσας νομοθεσίας στον τομέα των φαρμάκων.
4. Η με αριθμό 1423/14-5-2013 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Εργασίας, Κοινωνικής Ασφάλισης και Πρόνοιας, σχετικά με τη νομοθετική κατοχύρωση της κυριακάτικης αργίας.
Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η δεύτερη με αριθμό 1410/14-5-2013 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο κ. Αλεξίου Τσίπρα προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων σχετικά με την απόσυρση του σχεδίου νόμου για την καταπολέμηση του ρατσισμού και της ξενοφοβίας. 
Θα απαντήσει ο Υπουργός κ. Ρουπακιώτης.
Κύριε Πρόεδρε, έχετε το λόγο για να αναπτύξετε την επίκαιρη ερώτησή σας.
","ΕΠΙΚΥΡΩΣΗ ΠΡΑΚΤΙΚΩΝ",NA
"40103","  Ο κύριος Υπουργός έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40104","  Κύριε Πρόεδρε, ευχαριστώ που μου δίνετε τη δυνατότητα να βεβαιώσω εσάς, το Κοινοβούλιο και τον ελληνικό λαό, στο μέτρο που μας παρακολουθεί, για τα εξής πράγματα:
Το νομοσχέδιο κατά του ρατσισμού και της ξενοφοβίας δεν αποσύρεται. Είναι η πολιτική βούληση του κυρίου Πρωθυπουργού και των δύο κομμάτων που συμμετέχουν στην Κυβέρνηση. Οι επικοινωνίες μαζί τους είναι τέτοιες, ώστε να μου δίνουν το δικαίωμα και τη δυνατότητα να διαβεβαιώσω εσάς, τους κυρίους και τις κυρίες Βουλευτές, ότι το νομοσχέδιο θα προωθηθεί στη Βουλή.
Ετοιμάσαμε ως Υπουργείο Δικαιοσύνης ένα σχέδιο νόμου, κύριε Πρόεδρε, το οποίο συνέταξα με τη δική μου πολιτική ευθύνη και τη συμμετοχή μιας ομάδας πέντε αξιοτάτων δικαστών, τους οποίους έχει ορίσει το Ανώτατο Δικαστικό Συμβούλιο, με τα δικά του επιστημονικά και θεσμικά κριτήρια. 
Αυτό το νομοσχέδιο, επειδή ξέρουμε ότι πρέπει με ιδιαίτερη προσοχή να υπερασπιστεί τους πολίτες και τη δημοκρατία κατά του μισαλλόδοξου ρατσιστικού λόγου και πρέπει ταυτόχρονα, να διαφυλάξει τα όρια ελευθερίας του λόγου και της έκφρασης, από την άποψη αυτή –και θα ήταν τιμή για εμάς να ακούσουμε τις απόψεις και όλων εσάς και όλων των κυρίων Βουλευτών- επιδέχεται πάντα τις παρεμβάσεις. Αυτό είναι το πρώτο.
Το δεύτερο είναι, ότι την προηγούμενη Παρασκευή, ως είχα χρέος, απέστειλα το σχέδιο, τα προηγούμενα σχέδια και την αιτιολογική έκθεση στον κύριο Γενικό Γραμματέα της Κυβέρνησης, στον κύριο Υπουργό Επικρατείας και στους Προέδρους των δύο άλλων κομμάτων, του ΠΑΣΟΚ και της Δημοκρατικής Αριστεράς. Αυτό επέβαλε η πολιτική τάξη και αυτό επέβαλε και το πολιτικό ήθος, το οποίο υπερασπίζομαι με ιδιαίτερη ένταση.
Κατά τα άλλα, μετά την Παρασκευή τίποτα απολύτως από την πλευρά μας δεν έγινε, γιατί πράξαμε αυτό που οφείλαμε να πράξουμε. Χθες τυποποιήσαμε ακριβώς αυτήν την πολιτική μας συμπεριφορά και τη θεσμική μας υποχρέωση, αποστέλλοντας εκ νέου στον Γενικό Γραμματέα της Κυβέρνησης το ίδιο υλικό με το συνοδευτικό έγγραφο για τα περαιτέρω. Αυτό επέβαλε η τάξη.
 Είναι φληναφήματα φθηνής επικοινωνιακής πολιτικής ότι δεν κατετέθη στη Βουλή. Και πώς θα ήταν δυνατόν να κατατεθεί ένα νομοσχέδιο στη Βουλή, αν προηγουμένως δεν απεστέλλετο στη Γενική Γραμματεία της Κυβέρνησης, αν προηγουμένως δεν το εξέταζε η κεντρική νομοπαρασκευαστική επιτροπή, αν προηγουμένως δεν δινόταν σε διαβούλευση, αν προηγουμένως δεν το εξέταζε το Γενικό Λογιστήριο του Κράτους;
Άρα κάποιες ανακοινώσεις, που δεν ξέρω τι θέλουν να υπηρετήσουν, είναι ως να ανοίγουν ανοιχτά παράθυρα, ως να παραδίδουν μαθήματα πρώτης δημοτικού. Επιτρέψτε μου να σας πω ότι στο Υπουργείο Δικαιοσύνης κι εγώ, προσωπικά, μάλλον έχουμε περάσει την πρώτη δημοτικού.
Επομένως οι όποιες επικοινωνιακού χαρακτήρα ανακοινώσεις όχι μόνο μας προσβάλλουν, αλλά και δεν ενδυναμώνουν ακριβώς αυτήν την απόφαση του Πρωθυπουργού και τις αποφάσεις των άλλων δύο Προέδρων, για να προωθηθεί το νομοσχέδιο.
Κύριε Πρόεδρε, στη δευτερολογία μου θα αναφερθώ περισσότερο. Θα παρακαλέσω όμως να δεχθείτε τη διαβεβαίωση ότι το Υπουργείο Δικαιοσύνης με τη συλλογική άσκηση της διοίκησης -με τον Υφυπουργό, με τους Γενικούς Γραμματείς, διαφορετικών μάλιστα κομματικών αναφορών- επιχειρούμε να υπερασπιστούμε τη νομιμότητα έναντι παντός.
Άρα είμαστε υποχρεωμένοι να υπερασπιστούμε, στο μέτρο της δικής μας λειτουργικής αρμοδιότητας –και δεν ήλθαμε εδώ να πούμε ότι είμαστε οι μόνοι- τη δημοκρατική τάξη, το Σύνταγμα και τη νομιμότητα από ένα μεγάλο κίνδυνο: τον κίνδυνο του νεοναζισμού που έρχεται να αμφισβητήσει θεμελιώδη στοιχεία της δημοκρατίας μας και να προσβάλει τους θεσμούς με ένα οξύ ρύγχος που θέλει να διατρήσει κατακτήσεις, πολιτισμικές παραδόσεις και δικαιώματα. 
Θα ήθελα να πω ότι τούτο το νομοσχέδιο δεν έχει ταυτότητα. Δεν κατευθύνεται εναντίον κανενός. Δεν ηρωοποιεί κανένα. Τώρα, αν μέσα στις ρυθμίσεις κάποιοι αναζητούν και βρίσκουν τον εαυτό τους, ως πρόσωπα, ως ομάδες, ως κόμματα, είναι θέμα δικό τους. Σε εμάς το νομοσχέδιο έχει οριοθετήσεις. Η υπεράσπιση των δικαιωμάτων του ανθρώπου. Η υπεράσπιση ποίων; Εκείνων, οι οποίοι βάλλονται με την εκπομπή του μισαλλόδοξου ρατσιστικού λόγου, για λόγους που έχουν να κάνουν με την εθνική τους καταγωγή, με την εθνοτική καταγωγή, τη θρησκεία, τις γενεαλογικές καταβολές, το σεξουαλικό προσανατολισμό. Και δεν αγγίζει καν τα όρια, τα οποία διασφαλίζουν την ελευθερία της έκφρασης, τις πολιτικές ή τις ιδεολογικές αναφορές.
Ωστόσο παρακαλώ, ως πολίτης, να δεχθείτε ότι αυτός ο κίνδυνος που διαχέεται σε όλη την Ευρώπη, δεν μπορεί να αντιμετωπιστεί, κύριε Πρόεδρε, με δύο νόμους ή τρείς ή πέντε νόμους. Πρώτα πρέπει να δούμε τις αιτίες και όλοι μαζί να τις πολεμήσουμε. Όλοι μαζί. Και δεύτερον, να αντιληφθούμε ότι σε επίπεδο θεσμών και υπεράσπισης της δημοκρατίας -σας ζητώ συγγνώμη, κύριε Πρόεδρε, δεν δίνω συμβουλές, ως πολίτης παρίσταμαι ενώπιον όλων σας- εάν δεν υπάρξουν συγκλίσεις των κομμάτων του δημοκρατικού τόξου, να αναζητηθούν οι αναγκαίες εκείνες θεσμικές επιλογές, θα μου επιτρέψετε να πω ότι ένα νομοσχέδιο του Υπουργείου Δικαιοσύνης όσο και πλήρες να είναι, δεν φαίνεται να μπορεί να έχει τα αναμενόμενα αποτελέσματα. 
Ευχαριστώ.","ΑΝΤΩΝΙΟΣ ΡΟΥΠΑΚΙΩΤΗΣ",1
"40105"," Σας ευχαριστούμε και εμείς, κύριε Υπουργέ.
Το λόγο έχει ο Πρόεδρος του ΣΥΡΙΖΑ-ΕΚΜ κ. Τσίπρας.
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40106"," Μπορεί και από το ΣΥΡΙΖΑ. 
","ΗΛΙΑΣ ΒΛΑΧΟΓΙΑΝΝΗΣ",64
"40107"," Το λόγο έχει ο κύριος Υπουργός, για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40108"," Κύριε Πρόεδρε, προέρχομαι από ένα μεγάλο δημοκρατικό ρεύμα –και το λέω με τη συγκίνηση της συμμετοχής μου ως νέος- από το ρεύμα της Ενιαίας Δημοκρατικής Αριστεράς και ο εκ δεξιών σας καθήμενος γνωρίζει ότι στις δύσκολες, πολύ περισσότερο από σήμερα, στιγμές αναζητούσαμε συγκλίσεις σε όλους τους πολιτικούς χώρους, γιατί ο κίνδυνος για τη δημοκρατία, τους θεσμούς και τα ανθρώπινα δικαιώματα ήταν μείζων. 
Αναμφισβήτητα δεν έχουμε ταυτότητα εποχών και συνθηκών. Δεν κάνω τέτοια ιστορικά λάθη. Ωστόσο έχουμε και σήμερα ένα μείζονα κίνδυνο, όχι μόνο ως Ελλάδας εν γένει των ανθρωπίνων δικαιωμάτων και των κατακτήσεων των εργαζομένων, αλλά κίνδυνο σε βάρος του στενού πυρήνα της δημοκρατίας και των θεσμών. 
Θα επαναλάβω την παράκλησή μου, ως πολίτης αυτής της χώρας, πως εάν δεν αναζητηθούν συγκλίσεις μεταξύ των κομμάτων του δημοκρατικού τόξου, παρά τις πολιτικές και ιδεολογικές διαφορές, κανένα νομοσχέδιο δεν μπορεί να αντικρούσει αυτόν τον κίνδυνο.
Δεύτερον, το Σύνταγμα του 1952, κύριε Πρόεδρε –σας ζητώ συγγνώμη και πάλι δεν κάνω διδασκαλία- ήταν το Σύνταγμα μετά τον Εμφύλιο και οι πολίτες υπερασπιστές της δημοκρατίας και τα κόμματα επικαλούνταν ένα και μόνο άρθρο το 114 τίποτε άλλο, σύμφωνα με το οποίο η τήρηση αυτού του Συντάγματος επαφίετο στον πατριωτισμό των Ελλήνων, μόνο που αυτό το σκέφθηκαν όλες οι δυνάμεις της χώρας μετά την κατάλυση της Δημοκρατίας, όταν βρέθηκαν δεσμώτες στο Πικέρμι.
Και ερωτώ: Πώς τότε συνέκλιναν οι πάντες και αι πάσαι και είχαν το πολιτικό θάρρος και την πολιτική ευθύνη να συγκλίνουν πριν την κήρυξη της δικτατορίας και την ανατροπή του δημοκρατικού πολιτεύματος, επικαλούμενοι –επαναλαμβάνω- ένα και μόνο άρθρο;
Τρίτον, κύριε Πρόεδρε, οι νομικές μου σκέψεις έχουν καταχωρησθεί σε ό,τι αφορά την επιστράτευση σε ανύποπτο χρόνο και εννοείται ότι δεν δικαιούμαι να αποστώ από αυτές. Είμαι Υπουργός της Κυβέρνησης, την προνομία την έχει ο Πρωθυπουργός, αποφάσισε το Συμβούλιο της Επικρατείας και ως Υπουργός Δικαιοσύνης δεν σχολιάζω την όποια απόφαση του Συμβουλίου της Επικρατείας. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε.
Τέταρτον, παρακαλώ, κύριε Πρόεδρε, κυρίες και κύριοι Βουλευτές, θα συμφωνήσουμε ότι είναι πιο εύκολο από τον άνθρωπο να αξιοποιεί τα ακατέργαστα υλικά του και να συναντάει δυνάμεις βίας, παρά να υπηρετεί τους θεσμούς, γιατί η υπηρέτηση της δημοκρατίας είναι θητεία ισόβια, είναι θέμα αγωγής, είναι θέμα πίστης, είναι θέμα θυσιών!
Από την άποψη αυτή θα παρακαλέσω ιδιαιτέρως σε μια κρίσιμη κοινωνική και οικονομική εποχή να γίνει αντιληπτό ότι είναι πολύ μεγαλύτερος ο κίνδυνος κατάργησης των θεσμών ή αμφισβήτησης ακριβέστερα, του στενού πυρήνα της δημοκρατίας, εάν δεν αντιληφθούμε ότι αυτά τα ακατέργαστα υλικά υπάρχουν και τα οποία μπορεί να ωθήσουν σε συναντήσεις πολιτικών σχηματισμών που και μέσα στο Κοινοβούλιο υμνούν τον Χίτλερ, κύριε Πρόεδρε!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, τελειώνω.
Ευτυχώς σε ό,τι αφορά την καταπολέμηση του μισαλλόδοξου ρατσιστικού λόγου, την καταπολέμηση των φυλετικών διακρίσεων, αυτή έχει ξεκινήσει από μακριά και το ξέρετε, από το 1966 με την από 7-3-1966 Διεθνή Σύμβαση του ΟΗΕ, που πρέπει να πω ότι την είχαν δεχθεί, κύριε Πρόεδρε, και οι Ηνωμένες Πολιτείες και η Σοβιετική Ένωση τότε.
Δεύτερον, δυστυχώς σε αυτή τη Σύμβαση, θα λέγαμε ότι είχαμε το δύσμορφο ότι ψηφίστηκε και ενσωματώθηκε στην ελληνική νομοθεσία με το ν.δ. 494/1970 επί δικτατορίας, ωστόσο επικαιροποιήθηκε με το ν. 927/1999, που θεωρήθηκε ότι είναι σταθερή αναφορά κατά των φυλετικών διακρίσεων και της έκφρασης του μισαλλόδοξου λόγου και για άλλα κράτη της Ευρώπης. 
Στη συνέχεια η νομοθεσία μας εμπλουτίστηκε με νόμους του 1984, του 2005 και του 2008, έτσι ώστε να τιμωρείται η διάκριση λόγω φυλετικών διακρίσεων για τη θρησκεία, στη συνέχεια στον τομέα εργασίας και τέλος σε ό,τι αφορά το γενετήσιο προσανατολισμό. 
Τούτο το νομοσχέδιο, κύριε Πρόεδρε, έρχεται ακριβώς να αναδείξει την ανάγκη υπεράσπισης του πολίτη με τις αναφορές τις οποίες έκανα θρησκεία, εθνικότητα, εθνότητα, γενεαλογικές καταβολές, χωρίς να ακουμπάει –το τονίζω ιδιαιτέρως- στα όρια έκφρασης της ελευθερίας της γνώμης, γιατί πρέπει να σεβαστεί τα άρθρα 10 και 17 της Ευρωπαϊκής Σύμβασης Δικαιωμάτων του Ανθρώπου, να σεβαστεί τα άρθρα 5, 14, 16 και 25 του Συντάγματος, να σεβαστεί τα άρθρα 19 και 21 του Διεθνούς Συμφώνου για τα Ατομικά και Πολιτικά Δικαιώματα του ΟΗΕ, άρα να σεβαστεί το Χάρτη Δικαιωμάτων του Ανθρώπου της Ευρωπαϊκής Ένωσης. 
Επομένως ό,τι ακούγεται ότι μπορεί να φτάσει το νομοσχέδιο αυτό έστω και στις παρυφές αμφισβήτησης της ελευθερίας του λόγου και της ανάπτυξης δράσης των πολιτικών κομμάτων, θα είναι ασεβές, ανιστόρητο, ιστορική ασυγχρονία.
Τέλος εμείς δεν είμαστε αλαζόνες να πούμε ότι το νομοσχέδιο έχει την απόλυτη πληρότητα. Κάθε νομοσχέδιο γι’ αυτό ακριβώς δίδεται στη διαβούλευση, για να διατυπώνονται απόψεις από νομικούς, από κόμματα, από πολίτες, γι’ αυτό έρχεται στη Βουλή. Έχει όμως αυτό το νομοσχέδιο ένα ιστορικό προηγούμενο. 
Επειδή είμαστε υποχρεωμένοι από την οδηγία πλαίσιο –με ημερομηνία 28 Νοεμβρίου του 2008- του Συμβουλίου της Ευρωπαϊκής Ένωσης να την έχουμε ενσωματώσει στη δική μας νομοθεσία –η προθεσμία ήταν έως τις 30 Νοεμβρίου του 2010- είχε ετοιμαστεί νομοσχέδιο από τον τότε Υπουργό κ. Καστανίδη και ολοκληρώθηκε από τον κ. Παπαϊωάννου. Είχε κατατεθεί στη Βουλή και είχε ψηφιστεί, κύριε Πρόεδρε, στην επιτροπή, μόνο που ανακόπηκε στην πορεία του προς την Ολομέλεια για κάποιους λόγους.
Αυτό λοιπόν επικαιροποιημένο έρχεται ξανά. Στηρίζεται σε μεγάλο βαθμό στο νομοσχέδιο ακριβώς του κ. Παπαϊωάννου, σε συνεργασία που κάναμε και με τη Δημοκρατική Αριστερά και με το ΠΑΣΟΚ, αλλά και με ιδέες που μας έδωσαν –επιτρέψτε μου να σας το πω- και Βουλευτές του κόμματος σας, αλλά οφείλω να πω και άλλοι Βουλευτές. 
Αυτά εμείς τα αξιοποιήσαμε και τα εντάξαμε μέσα σε αυτές τις ρυθμίσεις με την προσδοκία ότι εσείς, όλοι οι Βουλευτές του ελληνικού Κοινοβουλίου, θα το συμπληρώσετε. Άρα δεν διεκδικούμε την τελειότητα κανενός νομοσχεδίου.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υπουργού)
Στο ίδιο νομοσχέδιο Παπαϊωάννου προβλεπόταν ότι νομικά πρόσωπα -όποιας μορφής- εάν παραβιάσουν το νόμο, θα έπρεπε να έχουν κυρώσεις και επειδή δεν είναι φυσικά πρόσωπα, γίνεται αντιληπτό ότι προβλεπόταν -όπως προβλεπόταν- η επιβολή προστίμου. Αυτό επαναλαμβάνεται και τώρα. Συνεπώς όσα γράφονται παραδείγματος χάριν, ότι μπορεί να αμφισβητηθούν οι δράσεις προσώπων ή ενός προσώπου ή κομμάτων, είναι επιεικώς ασεβή προς το ό,τι προβλέπεται στο νομοσχέδιο.","ΑΝΤΩΝΙΟΣ ΡΟΥΠΑΚΙΩΤΗΣ",1
"40109"," Κύριε Υπουργέ, σας παρακαλώ να ολοκληρώσετε. Υποθέτω ότι θα έχουμε την ευκαιρία στη Βουλή να τα συζητήσουμε αυτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40110"," Κύριε Πρόεδρε, θα σας παρακαλέσω ιδιαιτέρως να μου δώσετε ένα λεπτό ακόμα.","ΑΝΤΩΝΙΟΣ ΡΟΥΠΑΚΙΩΤΗΣ",1
"40111"," Ορίστε, κύριε Υπουργέ, συνεχίστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40112"," Ευχαριστώ, κύριε Πρόεδρε.
Πρώτον, επαναφέρω τη διαβεβαίωση του κυρίου Πρωθυπουργού, του κ. Κουβέλη και του κ. Βενιζέλου ότι αυτό θα προωθηθεί. 
Δεύτερον, δεν χρειάζονται δηλώσεις για το τι θα δεχθώ ή τι δεν θα δεχθώ. Θα κάνω το αυτονόητο, θα υπηρετήσω δηλαδή τη θεσμική λειτουργία και την ενωτική τάξη, με την έννοια ότι θα ακούσουμε όλες τις απόψεις στην ανάρτηση, στην κεντρική νομοπαρασκευαστική επιτροπή και εσάς, όλους τους Βουλευτές. Θα συμπληρωθεί το νομοσχέδιο, χωρίς να εγκαταλειφθεί καμμία από τις βασικές αρχές, κανένας από τους βασικούς άξονες που το προσδιορίζουν. 
Σε ό,τι αφορά τον εαυτό μου -μιας και κάποιοι συνεχώς τόσο αστόχαστα λησμονούν ότι αυτή είναι Κυβέρνηση τριών κομμάτων και όχι ενός- με τη δύναμη που δίνει η στήριξη του κόμματος και ο Πρόεδρος που με έχουν προτείνει εδώ, οφείλω να δηλώσω ότι το Υπουργείο Δικαιοσύνης θα υπερασπιστεί και υπερασπίζεται το Σύνταγμα, τους θεσμούς, τα δικαιώματα. 
Ο Υπουργός δεν είναι διατεθειμένος να αποστεί, πρώτον, γιατί βαθύτατα θέλει να υπερασπιστεί τη δέσμη ιδεών που τον προσδιορίζουν μια ζωή και δεύτερον, γιατί ξέρει ότι το Υπουργείο του και η καρέκλα του δεν έχει κόλλα. 
Ευχαριστώ πολύ. 
(Χειροκροτήματα από την πτέρυγα της ΔΗΜΑΡ)","ΑΝΤΩΝΙΟΣ ΡΟΥΠΑΚΙΩΤΗΣ",1
"40113"," Ευχαριστούμε και εμείς. 
Προχωρούμε, κυρίες και κύριοι συνάδελφοι, στην τέταρτη με αριθμό 1419/14-5-2013 επίκαιρη ερώτηση πρώτου κύκλου του Βουλευτή Μαγνησίας του Λαϊκού Συνδέσμου-Χρυσή Αυγή κ. Παναγιώτη Ηλιόπουλου προς τον Υπουργό Οικονομικών, σχετικά με την ελάφρυνση των ελληνικών νοικοκυριών από την επιβολή των υπέρογκων φόρων. 
Στην επίκαιρη ερώτηση θα απαντήσει ο Υφυπουργός κ. Μαυραγάνης. 
Παρακαλώ ησυχία. 
Ο κ. Ηλιόπουλος έχει το λόγο για δυο λεπτά, για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40114"," Θα σας αφήσω για λίγο σε δεύτερη μοίρα, κύριε Υπουργέ –και θα ήθελα για λίγο την ανοχή του Προεδρείου- για να απαντήσω σε κάποια πράγματα που ακούστηκαν σε μια ερώτηση-«σούπα» που προετοιμάζει τον mister Alexis για Πρωθυπουργό, ο οποίος mister Alexis κοιμάται τον ύπνο του δικαίου και περιμένει να ξυπνήσει Πρωθυπουργός!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40115"," Κύριε Βουλευτά, ...","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40116"," Κύριε Πρόεδρε, τι θέλετε;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40117"," Να με ακούσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40118"," Όχι, δεν θέλω να σας ακούσω. Θέλω να ακούσετε εσείς την απάντησή μου.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40119"," Όχι, κύριε Βουλευτά, θα με ακούσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40120"," Γιατί να σας ακούσω;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40121"," Θα με ακούσετε. Η συζήτηση διεξάγεται σε έναν χώρο, που η λειτουργία του διέπεται από Κανονισμό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40122"," Ναι.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40123"," Αυτά που λέτε, είναι υβριστικά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40124"," Δεν είναι υβριστικά.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40125"," Κύριε Βουλευτά, θα με ακούσετε. Θα ακούσετε το Προεδρείο του Σώματος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40126"," Ωραία.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40127"," Αυτά που λέτε, είναι υβριστικά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40128"," Ποιο είναι υβριστικό;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40129"," Υπάρχει άρθρο…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40130"," Είναι στα Πρακτικά. Ποιο είναι το υβριστικό;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40131"," Αυτά που λέτε, είναι υβριστικά και εκτός θέματος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40132"," Τι είναι υβριστικό;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40133"," Ακούστε με. Ηρεμήστε και ακούστε με.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40134"," Πείτε μου τι είναι υβριστικό απ’ αυτά που είπα.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40135"," Αυτά που είπατε, οι χαρακτηρισμοί για Πρόεδρο κόμματος, για επίκαιρη ερώτηση που προηγήθηκε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40136"," Ναι.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40137","  Δεν έχετε κανένα δικαίωμα να χαρακτηρίζετε μια επίκαιρη ερώτηση, η οποία απασχόλησε το Κοινοβούλιο, «σούπα».","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40138"," Ναι.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40139"," Μπορείτε, αν θέλετε, να αναπτύξετε για δυο λεπτά τη δική σας επίκαιρη ερώτηση και τίποτε άλλο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40140"," Αναφέρθηκε…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40141"," Περιμένετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40142"," Αναφέρθηκε…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40143"," Περιμένετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40144"," Πείτε μου.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40145"," Όλα τα άλλα είναι υβριστικά. Σας ενημερώνω ότι υπάρχει άρθρο στον Κανονισμό της Βουλής που προβλέπει συγκεκριμένες ενέργειες και κυρώσεις για Βουλευτές που συμπεριφέρονται υβριστικά προς το Σώμα, μεταξύ των οποίων είναι και η αποβολή από την Αίθουσα. 
Σας καλώ στα δυο λεπτά να αναπτύξετε την επίκαιρη ερώτησή σας, διαφορετικά θα ληφθούν μέτρα με βάση τον Κανονισμό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40146"," Καλά.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40147"," Βγάλτε και τις χειροπέδες!","ΧΡΗΣΤΟΣ ΠΑΠΠΑΣ",418
"40148"," Κύριε Πρόεδρε, αυτά που θέλετε να εφαρμόσετε στην κοινωνία με αυτά τα νομοσχέδια, δεν θα τα εφαρμόσετε στην Έδρα.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40149"," Παρακαλώ τον κύριο Φρούραρχο να έρθει στην Αίθουσα της Βουλής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40150"," Ποιον Φρούραρχο, κύριε Πρόεδρε; Σοβαρά μιλάτε;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40151"," Παρακαλώ τον κύριο Φρούραρχο να έρθει στην Αίθουσα.
(Χειροκροτήματα από την πτέρυγα του ΣΥΡΙΖΑ-ΕΚΜ)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40152"," Χειροκροτήστε γίδια! Χειροκροτήστε!  Χειροκροτήστε γίδια! Χειροκροτήστε!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40153"," Παρακαλώ τον κ. Ηλιόπουλο...","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40154"," Τι λέτε, κύριε Πρόεδρε; Ας έλθει να με πάρει ο Φρούραρχος!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40155","  ....είτε να αναπτύξει την επίκαιρη ερώτησή του είτε θα του αφαιρέσω το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40156"," Καλά, σοβαρά μιλάτε;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40157"," Σοβαρότατα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40158"," Αναφέρθηκε πριν ο κ. Τσίπρας, κύριε Πρόεδρε, στη Χρυσή Αυγή και τον Κασιδιάρη και δεν θα απαντήσω;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40159"," Δεν έχετε το δικαίωμα…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40160"," Μιλάει εδώ για εμφύλιους και δεν θα απαντήσω; 
Ποιον Φρούραρχο; Φέρτε και τον… Τι λέτε, κύριε; Αν είναι προσβλητικό το «mister Alexis» να μας απαντήσει ο κ. Τσίπρας.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40161"," Ακούστε, κύριε Ηλιόπουλε.
Εδώ δεν είστε σε καμμία συμμορία, σε καμμία παρέα που μπορείτε να κάνετε ό,τι θέλετε και να λέτε…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40162"," Συμμορία είναι ο ΣΥΡΙΖΑ που ανήκετε εσείς! 
Κύριε Πρόεδρε, συμμορία είναι το «απόκομμα» που ανήκετε εσείς. 
(Θόρυβος - Διαμαρτυρίες από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40163"," Αλήτη!","ΔΕΣΠΟΙΝΑ ΧΑΡΑΛΑΜΠΙΔΟΥ",538
"40164"," Συμμορία είναι το «αποκόμμα» που ανήκετε εσείς!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40165"," Να μη γράφεται…
 (Θόρυβος από την πτέρυγα του ΣΥΡΙΖΑ-ΕΚΜ)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40166"," Άντε, ρε ξεφτίλες! Άντε, ρε ξεφτιλισμένοι! Άντε που μιλάτε! 
Κύριε Πρόεδρε, αν  μου αφαιρέσετε το λόγο…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40167"," Τρομοκράτες!","ΓΕΩΡΓΙΟΣ ΠΑΝΤΖΑΣ",392
"40168"," Εσείς υποστηρίζετε τρομοκράτες! Νούμερα!","ΝΙΚΟΛΑΟΣ ΜΙΧΟΣ",326
"40169"," Δολοφόνοι, αντεροβγάλτες!","ΜΑΡΙΑ ΚΑΝΕΛΛΟΠΟΥΛΟΥ",183
"40170"," Άντε, ρε ξεφτιλισμένοι!
(Θόρυβος - διαμαρτυρίες από την πτέρυγα του ΣΥΡΙΖΑ-ΕΚΜ)
Κύριε Πρόεδρε, συνεχίζω.
Ας θέλετε εσείς να παλέψετε για το δημοκρατικό τόξο. Εμείς θα παλέψουμε για το ελληνικό τόξο και για τον ελληνικό λαό. Εσείς πείτε ό,τι θέλετε.
(Χειροκροτήματα από την πτέρυγα της Χρυσής Αυγής)
Ελληνικό τόξο απάντησε στο δημοκρατικό σας τόξο. Και αυτά που λέτε θα τα κρίνει ο ελληνικός λαός.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40171"," Ακούστε. Αυτά θα τα λέτε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40172"," Συμφωνούμε..
(Στο σημείο αυτό εγείρεται από την Προεδρική Έδρα ο Δ΄ Αντιπρόεδρος της Βουλής, κ. Ιωάννης Δραγασάκης)
Καλά. Καθίστε, κύριε Πρόεδρε. Καθίστε κάτω.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40173"," Σοβαρά μιλάτε;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40174"," Καθίστε κάτω, κύριε Πρόεδρε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40175"," Σοβαρά μιλάτε;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40176"," Συμφωνούμε…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40177"," Σας αφαιρώ το λόγο…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40178"," Συμφωνούμε σε αυτό που συμφωνείτε όλοι. Τον εθνικισμό δεν θα τον νικήσετε με κανένα νομοσχέδιο.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40179"," Σας αφαιρώ το λόγο…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40180"," Συμφωνούμε σε αυτό που είπε ο κ. Τσίπρας και σε αυτό που είπε ο κ. Ρουπακιώτης.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40181"," Σας αφαιρώ το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40182"," Καλά, αφαιρέστε ό,τι θέλετε. Αφαιρέστε τον εαυτό σας από την Έδρα.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40183"," Σας αφαιρώ το λόγο…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40184"," Καλά, αφαιρέστε ό,τι θέλετε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40185"," Κλείστε του το μικρόφωνο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40186"," Θα συμφωνήσουμε με αυτό ...","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40187"," Να μην ακούγεται το μικρόφωνό του. Να μην ακούγεται.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40188"," Ποιος είσαι εσύ που θα ακουστείς πάνω από εμένα; Σοβαρά μιλάς; 
(Θόρυβος στην Αίθουσα)","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40189","  Εάν δεν σταματήσει ο κύριος που μιλά, να μη γράφεται τίποτα στα Πρακτικά, μέχρι να μπορέσω να μιλήσω και να ακουστώ, για να μιλήσω για την εφαρμογή του Κανονισμού που διέπει αυτό το Σώμα. 
(Θόρυβος – διαμαρτυρίες από την πτέρυγα της Χρυσής Αυγής)
Μπορείτε να σταματήσετε;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40190"," Εμείς θα φύγουμε.","ΧΡΗΣΤΟΣ ΠΑΠΠΑΣ",418
"40191"," Έτσι μπράβο! Κύριε Παππά, είναι μια καλή πρωτοβουλία. Φύγετε, για να μη σας διώξω με έναν άλλον τρόπο, αφού δεν σέβεστε τον Κανονισμό. 
(Θόρυβος – διαμαρτυρίες από την πτέρυγα της Χρυσής Αυγής και από την πτέρυγα του ΣΥΡΙΖΑ-ΕΚΜ)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40192"," Είστε ξεφτίλες! Καλή συγκυβέρνηση! Αυτό αποδεικνύει πόσο ξεφτίλες είστε!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"40193"," Βγάλε και το πιστόλι να μας πυροβολήσεις! Χάιλ Χίτλερ!
(Στο σημείο αυτό οι Βουλευτές της Χρυσής Αυγής αποχωρούν από την Αίθουσα)","ΓΕΩΡΓΙΟΣ ΠΑΝΤΖΑΣ",392
"40194","  Παρακαλώ, κύριοι συνάδελφοι, ησυχία!
Το Προεδρείο, μετά από όσα συνέβησαν, εφαρμόζοντας το άρθρο 80 και το άρθρο 81 παράγραφος 2, επιβάλλει στον κ. Ηλιόπουλο για την συμπεριφορά του τη μομφή. Κατ’ αρχάς, τον καλέσαμε να σταματήσει να μιλάει. Εν συνεχεία, εφαρμόζοντας τον Κανονισμό της Βουλής, του επιβάλαμε τη μομφή και την αποβολή από την Αίθουσα.
(Χειροκροτήματα από την πτέρυγα της Νέας Δημοκρατίας, του ΣΥΡΙΖΑ-ΕΚΜ και της ΔΗΜΑΡ)
Θα συζητηθεί η πρώτη με αριθμό 1402/14-5-2013 επίκαιρη ερώτηση δεύτερου κύκλου του Βουλευτή Τρικάλων της Νέας Δημοκρατίας κ. Ηλία Βλαχογιάννη προς τον Υπουργό Αγροτικής Ανάπτυξης και Τροφίμων, σχετικά με την ένταξη έργων του Νομού Τρικάλων στο πρόγραμμα «Αλέξανδρος Μπαλτατζής». 
Στην επίκαιρη ερώτηση του κυρίου συναδέλφου θα απαντήσει ο Υπουργός κ. Τσαυτάρης.
Ο κ. Βλαχογιάννης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40195"," Πριν ξεκινήσω, κύριε Πρόεδρε, θα ήθελα να αναφερθώ και εγώ, πρώτον, σε αυτό που συνέβη στην προηγούμενη επίκαιρη ερώτηση. Δυστυχώς, το Προεδρείο άργησε –πιστεύω- να εφαρμόσει τον Κανονισμό, κύριε Πρόεδρε, και πρέπει προς αυτήν την κατεύθυνση να κινηθούμε. 
Η δεύτερη παρατήρηση είναι, ότι ο αξιότιμος Αρχηγός της Αξιωματικής Αντιπολίτευσης αναφέρθηκε στον Κοινοβουλευτικό μας Εκπρόσωπο και στο τι έκανε στα φοιτητικά του χρόνια. Πιστεύω ότι το τι έκανε ο καθένας από εμάς πριν από είκοσι πέντε ή τριάντα χρόνια, δεν είναι θέμα σημερινό. Ο λαός σήμερα έχει μιλήσει και έχει τάξει τον καθένα μας στη θέση στην οποία τον έχει τάξει.
Κύριε Υπουργέ, εκτιμώ κατ’ αρχάς την ευαισθησία σας να έρθετε να απαντήσετε σε αυτήν την επίκαιρη ερώτηση για τη μη ένταξη έργων στο Νομό Τρικάλων του προγράμματος «Αλέξανδρος Μπαλτατζής». Ξέρετε ότι, ως Νομός Τρικάλων και ως Νομάρχης Τρικάλων και ως Νομαρχία Τρικάλων, ήμασταν οι πιο έτοιμοι από όλες τις νομαρχίες την περίοδο 2007-2008, όταν άρχισε να υλοποιείται αυτό το πρόγραμμα και είχαμε την ετοιμότητα να εντάξουμε τότε πολλά έργα στο πρόγραμμα «Αλέξανδρος Μπαλτατζής». Κι ενώ περιμέναμε ότι αυτά θα υλοποιηθούν, όλως αιφνιδίως με την κυβερνητική αλλαγή που έγινε το 2009, η μετέπειτα Υπουργός κ. Μπατζελή απένταξε όλα τα έργα του προγράμματος «Αλέξανδρος Μπαλτατζής» του Νομού Τρικάλων. 
Και όλως περιέργως από το 2009 μέχρι σήμερα, ο μόνος νομός ο οποίος είχε ώριμα έργα το 2008 και το 2009, δεν ενέταξε κανένα έργο στο πρόγραμμα «Αλέξανδρος Μπαλτατζής» και εντάχθηκαν νομοί που μετά από δύο, τρία ή τέσσερα χρόνια είχαν ετοιμότητα και ωριμότητα μελετών. Εάν αυτό έγινε για καθαρά κομματικούς λόγους, επειδή εγώ δεν ήμουν προσκείμενος στην κυβερνητική κατάσταση του 2009-2011, δεν πρέπει να τιμωρηθεί ο νομός. Εάν για τα έργα, επειδή είχαν ενταχθεί επί υπουργίας του κ. Χατζηγάκη, έπρεπε να τιμωρηθεί όλος ο νομός, πάλι δεν είναι πρέπον. 
Ξέρετε ότι λόγοι δικαιοσύνης επιβάλλουν να αντιμετωπίζονται ίσα οι αγρότες, ίσα οι περιοχές, τουλάχιστον εκείνες που έχουν ωριμότητα και ετοιμότητα μελετών και περιμένω από εσάς να αποκαταστήσετε μία αδικία που είναι ξεκάθαρη και την έχετε αναγνωρίσει. Από το σύνολο των έργων που είχαμε εντάξει, τουλάχιστον τα τέσσερα που ήταν ενταγμένα από τον Ιούνιο του 2009, το αγρόκτημα Κάτω Ελάτης, Φήκης, Γοργογυρίου, Ελευθεροχωρίου, Λιλής, η κατασκευή υπογείων αρδευτικών δικτύων στο Δήμο Βασιλικής, η βελτίωση της λειτουργικότητας υφισταμένων αντλιοστασίων και η κατασκευή λιμνοδεξαμενής στο Παλαιομονάστηρο, τέσσερα έργα συνολικού προϋπολογισμού 6 εκατομμυρίων ευρώ, είναι μία στοιχειώδης υποχρέωση του Υπουργείου σας να ενταχθούν, έστω και ως overbooking στο πρόγραμμα. 
Ξέρουμε ότι αυτές οι εργολαβίες δίνουν μεγάλες εκπτώσεις και υπάρχει περιθώριο να εντάξετε τέτοια έργα. Είναι κρίμα να αδικείται ένας νομός, όταν οι γειτονικοί του νομοί έχουν εντάξει εκατό χιλιόμετρα υπογειωμένο αρδευτικό δίκτυο στη Λάρισα και τα Τρίκαλα μηδέν. Δεν είναι λόγοι δικαιοσύνης αυτοί. 
Πιστεύω ότι υπηρετούμε τη νομιμότητα εδώ μέσα και δεν θέλουμε να αδικήσουμε κανέναν. Δεν ανεχόμαστε όμως και την αδικία που έχει γίνει σε βάρος του Νομού Τρικάλων.
Στη δευτερολογία μου θα έχω την ευκαιρία να πω περισσότερα πράγματα για το νομό. Όμως να σας ακούσω πρώτα και μετά να τοποθετηθώ, κύριε Υπουργέ.","ΗΛΙΑΣ ΒΛΑΧΟΓΙΑΝΝΗΣ",64
"40196"," Κύριε Υπουργέ, έχετε το λόγο για τρία λεπτά παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40197"," Ευχαριστώ, κύριε Βλαχογιάννη, που ξανακάνετε την ερώτηση. 
Ζητώ την κατανόησή σας, γιατί δεν μπόρεσα πραγματικά την πρώτη φορά που είχε κατατεθεί να παρευρεθώ στη Βουλή, γιατί την ίδια στιγμή παρεμπιπτόντως γινόταν μια αντίστοιχη σημαντική συζήτηση στην Κυβέρνηση πάλι για τα νερά και την άρδευση, ιδιαίτερα για τα ΤΟΕΒ και ΓΟΕΒ.
Εσείς προέρχεστε από την τοπική αυτοδιοίκηση και ξέρετε ότι οι μεν ΤΟΕΒ έχουν μετατεθεί ως αρμοδιότητα στον Α΄ βαθμό τοπικής αυτοδιοίκησης και στους δήμους, οι δε ΓΟΕΒ στο Β΄ βαθμό, δηλαδή στις αντιπεριφέρειες και στις Περιφέρειες. Αυτό είχε σαν αποτέλεσμα αρκετές δυσλειτουργίες. 
Αυτή την ώρα έχουμε βρει πάρα πολλούς ΤΟΕΒ που κατάφεραν να λειτουργήσουν τα αρδευτικά δίκτυα -τα οποία μελετά, υλοποιεί η Κυβέρνηση και τους τα παραδίδει με το κλειδί στο χέρι- σε άριστο βαθμό. Έχουμε δει όμως και ΤΟΕΒ που δυσλειτουργούν και φυσικά πολλά προβλήματα και στους ΓΟΕΒ. Έχουμε πάρα πολλά προβλήματα ειδικά τώρα με την άνοιξη και την άρδευση των αγρών. Γι’ αυτό και ήταν πάρα πολύ σημαντική εκείνη η συνάντηση και δεν μπορούσα να παρευρεθώ. 
Χαίρομαι, όμως, που επιμένετε, γιατί μας δίνετε την ευκαιρία εδώ στο Σώμα να συζητήσουμε ένα πολύ σημαντικό θέμα που αφορά τα έργα αυτά και ιδιαίτερα το νερό, έναν σημαντικό πόρο για τη γεωργία, έναν πόρο που συνεχώς η διαθεσιμότητά του στη γεωργία συρρικνώνεται και θα συρρικνώνεται, είτε γιατί οι επερχόμενες κλιματικές αλλαγές θα τον περιορίσουν είτε γιατί οι επερχόμενες κλιματικές αλλαγές θα αλλάξουν την κατανομή νερού και την κατανομή των βροχοπτώσεων στη χώρα μας, είτε γιατί στον ανταγωνισμό του νερού, της ύδρευσης των αστικών κέντρων σε βάρος της άρδευσης των αγρών βλέπουμε να περιορίζεται το νερό της άρδευσης. Άρα είναι πολύ σημαντικό να συζητήσουμε τα συγκεκριμένα θέματα και χαίρομαι που μου δίδεται αυτή η ευκαιρία.
Μάλιστα, όπως σας είπα λίγες ημέρες πριν στην Επιτροπή Παραγωγής και Εμπορίου του Κοινοβουλίου -στην προσπάθειά μας να ενημερώσουμε τους Βουλευτές στο πλαίσιο των εξελίξεων στην Ευρώπη για την νέα ΚΑΠ- πραγματικά, έρχονται αρκετά μέτρα. Η Ευρώπη σε μια προσπάθεια να ακολουθήσει τους μεγάλους κανόνες του «Ευρώπη 2020» λέει: «Χρησιμοποιήστε τα κονδύλια της γεωργίας σε αναπτυξιακούς στόχους με το σκεπτικό να αντιμετωπίσετε τις επερχόμενες κλιματικές αλλαγές». 
Γι’ αυτό, όπως είπα και εκεί, στη νέα ΚΑΠ εμείς κάναμε σημαντική προσπάθεια να εντάξουμε κονδύλια, να τροποποιήσουμε τον Κανονισμό 48 στο άρθρο 3, ώστε να επιτρέπει -και αυτό που θα πω είναι πολύ σημαντικό για εμάς- όχι μόνον να μελετούμε και να κατασκευάζουμε νέα αρδευτικά έργα, αλλά να γυρίσουμε πίσω και να δούμε και τα παλαιότερα αρδευτικά έργα που φτιάχτηκαν πώς θα μπορούσαν να βελτιωθούν, πώς θα μπορούσε να γίνει καλύτερη η διαχείριση του νερού, πώς μπορούμε να πάμε σε νεότερα συστήματα άρδευσης όχι με κατάκλιση, να πάμε σε στάγδην άρδευση, σε υπόγεια στάγδην άρδευση όπου μπορεί κανείς με ένα χιλιοστό του νερού να έχει πολύ καλύτερα αποτελέσματα.
Τώρα για να απαντήσω και στο ερώτημά σας -θα επανέλθω, βέβαια, στη δευτερολογία μου με πάρα πολλές λεπτομέρειες- να σας πω ότι γνωρίζετε πολύ καλά ότι τα χρήματα που διατέθηκαν και διατίθενται στο πρόγραμμα «Αλέξανδρος Μπαλτατζής» δεν αφορούν μόνο νέα ενταγμένα έργα, τα οποία εντάχθηκαν στο πλαίσιο του προγράμματος «Αλέξανδρος Μπαλτατζής».
Αφορούν και μία σειρά έργων, με τον όρο «γέφυρες», που ξεκίνησαν να κατασκευάζονται στη Γ΄ Προγραμματική Περίοδο και συνεχίστηκαν –και είναι λογικό, γιατί δεν μπορούσε να μείνει ένα έργο στη μέση- για να τελειώσουν στην Δ΄ Προγραμματική Περίοδο, στο πλαίσιο του «Αλέξανδρος Μπαλτατζής». Εσείς έχετε τέσσερα-πέντε τέτοια έργα ενταγμένα από το –ας πούμε- Γ΄ ΚΠΣ. Θα σας τα διαβάσω για να μην κάνουμε αυτήν την…","ΑΘΑΝΑΣΙΟΣ ΤΣΑΥΤΑΡΗΣ",511
"40198"," Κύριε Υπουργέ, μήπως σας διευκολύνει να τα πείτε στη δευτερολογία σας, για να έχετε άνεση να συνεχίσετε;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40199"," (Υπουργός Αγροτικής Ανάπτυξης και Τροφίμων): Θα τα πω, κύριε Πρόεδρε. Σε μισό λεπτό τελειώνω. Ζητώ συγγνώμη.
	Λέω, λοιπόν, κύριε συνάδελφε, ότι θα σας διαβάσω στη δευτερολογία τα έργα κατά δήμο, για να μην έχουμε παρεξηγήσεις.","ΑΘΑΝΑΣΙΟΣ ΤΣΑΥΤΑΡΗΣ",511
"40200"," Σε νομαρχιακό επίπεδο.","ΗΛΙΑΣ ΒΛΑΧΟΓΙΑΝΝΗΣ",64
"40201"," (Υπουργός Αγροτικής Ανάπτυξης και Τροφίμων): Θα σας τα διαβάσω όπως μου τα έδωσε η αντίστοιχη ειδική γραμματεία. 
Λέω λοιπόν ότι και ένα μεγάλο έργο, αυτό του φράγματος, που είναι οκτώ εκατομμυρίων ευρώ, υλοποιείται και μάλιστα με επιτυχία αλλά και μία σειρά προηγούμενων έργων τελειώνουν και αυτά με επιτυχία, όπως επίσης και εντάχθηκαν και θα σας διαβάσω και τα έργα που έχουν παραμείνει ενταγμένα κατά δήμο στην περιοχή σας.
Ευχαριστώ πολύ, κύριε Πρόεδρε.","ΑΘΑΝΑΣΙΟΣ ΤΣΑΥΤΑΡΗΣ",511
"40202"," Κύριε Βλαχογιάννη, έχετε το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40203"," Κύριε Υπουργέ, πραγματικά περίμενα σήμερα να είστε πιο ξεκάθαρος. 
Περίμενα να αναγνωρίσετε ένα λάθος που έκανε το Υπουργείο Αγροτικής Ανάπτυξης και Τροφίμων και τιμώρησε μία νομαρχία, ένα νομάρχη κι αν θέλετε όλους τους πολίτες του νομού που είχαν την ετοιμότητα κι ωριμότητα μελετών από το 2007, 2008, αλλά δυστυχώς δεν ήταν με το ΠΑΣΟΚ το 2009, το 2010 και το 2011. Κι έρχεστε τώρα το 2013 και μας λέτε ότι έχετε ένα έργο-«γέφυρα» ενταγμένο, το «φράγμα Ληθαίου». Μα, σε αυτό το «φράγμα Ληθαίου» εγώ κήρυξα έκπτωτο τον ανάδοχο. Πήγαμε στο δεύτερο, είχαμε μία καθυστέρηση μόνο τεσσάρων μηνών και μπήκε ο δεύτερος ανάδοχος. Έπρεπε να μείνει το έργο στη μέση; 
Δηλαδή, αυτό που σας ζητάμε, μία λιμνοδεξαμενή, που θα είναι μόνο ενάμισι εκατομμύριο το κόστος -στην ουσία 800.000 ευρώ- στο Παλαιομονάστηρο- αλλά θα έχει χωρητικότητα πάνω από δύο εκατομμύρια κυβικά μέτρα νερού και θα αρδευτούν δέκα χιλιάδες έως δεκαπέντε χιλιάδες στρέμματα, είναι δυνατόν να μην εντάξετε αυτό το έργο; Δεν θα εντάξετε επίσης το έργο «Βελτίωση λειτουργικότητας υφισταμένων αρδευτικών δικτύων», με το οποίο θέλουμε να τοποθετήσουμε στροφόμετρα για να μη χάνουμε νερό; Εμείς αυτό θέλουμε, να βοηθήσουμε τους αγρότες και να βοηθήσουμε να μη γίνεται σπατάλη νερού. 
Αυτά τα έργα πρωτίστως υπηρετούν το πρόγραμμα «Αλέξανδρος Μπαλτατζής» και θα έπρεπε να τα έχει προτάξει το Υπουργείο σας, κύριε Υπουργέ.
Θα συνεχίσουμε να αγωνιζόμαστε. Θέλουμε τώρα την ένταξη, τη διεκδικούμε, αλλιώς όλος ο Νομός Τρικάλων θα είναι απέναντι. Διότι αισθανόμαστε την αδικία του να υπάρχουν εκατό χιλιόμετρα αρδευτικού δικτύου στο Νομό Λάρισας και κανένα χιλιόμετρο υπογείως αρδευτικού δικτύου στο Νομό Τρικάλων. Γιατί έγινε αυτό; Αν υπάρχει ευθύνη κάποιων που το πρότειναν από τη Λάρισα, από την περιφέρεια, να μας το πείτε. 
Δεν μπορεί ο Νομός Τρικάλων να αισθάνεται την αδικία στο πετσί του και να ερχόμαστε με όλη την ευγένεια και όλη τη στοιχειώδη λογική που επιβάλλουν τα πράγματα, να σας ζητάμε μία αποκατάσταση δικαιοσύνης και να την αρνείστε. Δεν πρέπει να την αρνηθείτε, κύριε Υπουργέ. 
Πρέπει να βρείτε τον τρόπο να τα εντάξετε, γιατί υπάρχουν ανακατανομές χρημάτων από το ένα πρόγραμμα στο άλλο, υπάρχουν προβλήματα απορρόφησης των πόρων του ΕΣΠΑ. 
Εμείς σας έχουμε έργα που σε έξι μήνες θα έχουν απορροφητικότητα και δεν μας τα εντάσσετε. Σαν να λέμε, δηλαδή, ότι δεν θέλει το Υπουργείο να υλοποιηθούν τα προγράμματα και να έχουμε απορροφητικότητα. 
Υπάρχουν κι εκκρεμότητες που ξέρετε, κύριε Υπουργέ. Για παράδειγμα, τα ΤΟΕΒ -που είπατε κι έχετε απόλυτο δίκιο- πρέπει να τα συνενώσετε. Δεν μπορεί κάθε χωριό να έχει ΤΟΕΒ. Τα ΤΟΕΒ πρέπει να είναι το πολύ κατά καποδιστριακούς δήμους. Πολλά ΤΟΕΒ μαζί να κάνουν ένα δυνατό ΤΟΕΒ και τα ΓΟΕΒ να γίνουν πιο λειτουργικά. 
Υπάρχει επίσης το πρόγραμμα εκτατικοποίησης της κτηνοτροφίας. Όταν θέλουμε τον κτηνοτρόφο στο χωριό, κύριε Υπουργέ, πρέπει να τον βοηθήσουμε. Από το 2008 έχουν εκκρεμότητα οι κτηνοτρόφοι μας γιατί το δασαρχείο τις αιτήσεις του  2008 τις ικανοποίησε στις αρχές του 2012. 
Είναι δυνατόν να απεντάσσουμε αυτόν τον αγρότη, τον κτηνοτρόφο, που δεν φταίει σε τίποτα, επειδή το κράτος λειτουργεί με τον τρόπο με τον οποίο λειτουργεί; Δείξτε μία ανοχή κι εντάξτε αυτούς τους κτηνοτρόφους, ώστε να μπορέσουν να μείνουν στα χωριά τους. Προσφέρουν στην εθνική οικονομία.
Το ίδιο και με τα προγράμματα απονιτρορύπανσης. Κάνουμε δηλαδή προγράμματα οικολογικά, για να βοηθήσουμε το έδαφος να μη ρυπαίνεται από τα νιτρικά . Τους αγρότες που εντάχθηκαν στο πρόγραμμα δεν πρέπει να τους βοηθήσετε, να δώσετε και παράταση σε αυτούς και το νέο πρόγραμμα να προβλεφθεί, γιατί υπηρετεί και την οικολογία, αλλά υπηρετεί και τη βιώσιμη ανάπτυξη;
Για μια ακόμη φορά απευθύνω έκκληση, κύριε Υπουργέ. Ξέρω ότι είστε έντιμος άνθρωπος, ξέρω ότι έχετε μια σπουδαία καριέρα, σας σεβόμαστε και σας εκτιμούμε όλοι. Αποκαταστήστε μία αδικία. Αλλιώς θα αισθάνομαι κι εγώ προσωπικά ότι αδικήθηκα -γιατί ως Νομάρχης δούλεψα και είχα έτοιμα έργα από το 2007 και το 2008 και εντάχθηκαν έργα το 2012 και το 2013 με πολιτικές σκοπιμότητες- αλλά και σαν νομός αισθανόμαστε την αδικία. Πρέπει να αποκαταστήσετε το αίσθημα δικαίου. 
Ευχαριστώ πολύ.","ΗΛΙΑΣ ΒΛΑΧΟΓΙΑΝΝΗΣ",64
"40204"," Ευχαριστούμε πολύ τον κ. Βλαχογιάννη. 
Κύριε Υπουργέ, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40205"," Ευχαριστώ, κύριε Πρόεδρε. 
Θέλω να σας διαβεβαιώσω ως Θανάσης Τσαυτάρης ότι δεν έχω υπογράψει την ένταξη κανενός έργου από την ώρα που ανέλαβα τα καθήκοντά μου. Θέλω να είμαι καθαρός σε αυτό.","ΑΘΑΝΑΣΙΟΣ ΤΣΑΥΤΑΡΗΣ",511
"40206"," Το είπα αυτό.","ΗΛΙΑΣ ΒΛΑΧΟΓΙΑΝΝΗΣ",64
"40207"," Δεύτερον, πρέπει να ξέρετε ότι τα ενταγμένα έργα στο πρόγραμμα «Αλέξανδρος Μπαλτατζής» είναι τρεις φορές επάνω από τον προϋπολογισμό που προβλέπεται για τα έργα αυτά. Έχουμε, δηλαδή, 500 εκατομμύρια για να κάνουμε αυτά τα έργα και έχουν ενταχθεί έργα 1,5 δισεκατομμυρίου.","ΑΘΑΝΑΣΙΟΣ ΤΣΑΥΤΑΡΗΣ",511
"40208"," Πότε;","ΗΛΙΑΣ ΒΛΑΧΟΓΙΑΝΝΗΣ",64
"40209"," Θέλετε να παρελθοντολογούμε; Θα παρελθοντολογήσω. Επιτρέψτε μου να σας απαντήσω. 
Θα σας διαβάσω, όμως, τα έργα αυτά για να είμαστε εντάξει. Αναφέρθηκα στο μεγάλο έργο με τα 8 εκατομμύρια, δηλαδή το φράγμα Ληθαίου, για το οποίο αναφερθήκατε και εσείς. Επίσης, θα σας αναφέρω ότι στο Δήμο Τρικκαίων υπάρχουν τέσσερα ενταγμένα έργα, στο Δήμο Φαρκαδόνας επτά ενταγμένα έργα, στο Δήμο Καλαμπάκας πέντε και στο Δήμο Πύλης ένα, συνολικού προϋπολογισμού 6 εκατομμυρίων ευρώ.","ΑΘΑΝΑΣΙΟΣ ΤΣΑΥΤΑΡΗΣ",511
"40210"," Στην περιφερειακή ενότητα Τρικάλων υπάρχει κανένα;","ΗΛΙΑΣ ΒΛΑΧΟΓΙΑΝΝΗΣ",64
"40211"," Αφήστε με να ολοκληρώσω. 
Κατανοώ ειλικρινά και σας συγχαίρω για την αγωνία σας. Ο Βουλευτής είναι ζωντανή δίοδος μεταφοράς των προβλημάτων του τόπου προς το Κοινοβούλιο, τον Υπουργό, την Κυβέρνηση. Θα ήθελα να σας συγχαρώ γιατί αυτός είναι ο ρόλος του Βουλευτή και τον κάνετε πολύ σωστά. 
Θα ήθελα, όμως, να σας πω κάτι και να σας παρακαλέσω να με βοηθήσετε σε αυτό. Επειδή θέλετε να παρελθοντολογείτε, εγώ πιστεύω ότι πρέπει να υποστηριχθούν αυτά τα έργα. Μακάρι να βρεθούν κονδύλια και να υλοποιηθούν όλα. Δεν θα υλοποιηθούν όλα γιατί δεν φτάνουν τα χρήματα. 
Τι είναι εκείνο που περιμένουμε; Υπάρχουν δυο-τρία μεγάλα έργα σε εξέλιξη, τα οποία έχουν «κολλήσει» στα δικαστήρια για διάφορους λόγους, νομικούς, περιβαλλοντολογικούς κ.λπ.. Περιμένουμε την εξέλιξη αυτή. Αναλόγως με το αν τα έργα αυτά γίνουν ή δεν γίνουν, θα αποδεσμεύσουν κονδύλια τα οποία θα έχουν σαν συνέπεια να καταφέρουμε να πάμε την κόκκινη γραμμή των υλοποιούμενων ή των ενταγμένων έργων ακόμη λίγο πιο κάτω. 
Σας διαβεβαιώνω ότι εφόσον αυτό γίνει, θα βοηθήσει την ένταξη νέων έργων στις αρχές Ιουνίου, δηλαδή πολύ σύντομα. Πρέπει να παρθεί μία απόφαση ως προς το τέλος. 
Θα ήθελα, όμως, να σας πω κάτι και θα σας παρακαλούσα να με βοηθήσετε σε αυτό. Επειδή δεν θέλω να παρελθοντολογώ, θέλω να επισημάνω ένα λάθος που γίνεται. Η Θεσσαλία, ο νομός σας, έτυχε στην κυβέρνηση της Νέας Δημοκρατίας, στο παρελθόν, να έχει εξαιρετικούς πολιτικούς άνδρες, υψηλά ιστάμενους και ισχυρούς. Εσείς είχατε τον κ. Χατζηγάκη, ο Νομός Καρδίτσας είχε τον κ. Σιούφα –Υπουργός Ανάπτυξης και μετέπειτα Πρόεδρος της Βουλής- η Λάρισα είχε τον κ. Σουφλιά. Είχε, δηλαδή, ισχυρούς άνδρες οι οποίοι ενέταξαν πάρα πολλά έργα, ίσως περισσότερα από όσα αντέχει το πρόγραμμα. 
Εγώ συμφωνώ με αυτά. Ο κάμπος της Θεσσαλίας χορταίνει τον τόπο μας ψωμί και μακάρι να έχουμε περισσότερες δυνατότητες να εντάξουμε ακόμη περισσότερα έργα. Θέλω, όμως, να έρθετε σε αυτό το Βήμα, κύριε Βλαχογιάννη, και να σας ρωτήσω: θέλετε να δείτε πόσα έργα εντάχθηκαν στο δικό μου δήμο, σε ένα χωριό της Δράμας; Θέλετε να σας τα διαβάσω; Μηδέν!","ΑΘΑΝΑΣΙΟΣ ΤΣΑΥΤΑΡΗΣ",511
"40212"," Κύριε Υπουργέ, έχουμε πρόβλημα χρόνου και ο κ. Βλαχογιάννης δεν έχει τη δυνατότητα να απαντήσει μετά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40213"," Θέλετε να σας δείξω πόσα από τα έργα αυτά αφορούν ολόκληρο το Νομό Δράμας; Μηδέν! Είναι λευκή η λίστα. Δεν υπάρχει ο Νομός Δράμας σ’ αυτόν τον κατάλογο των έργων. 
Εάν, λοιπόν, κύριε Βλαχογιάννη, ήσασταν εσείς εδώ σε αυτό το Βήμα και σας δινόταν η ευκαιρία να περισσέψει 1 εκατομμύριο και να βάλετε και κάπου αλλού κάποια έργα, πού θα τα βάζατε; Θα κάνατε ένα δωδέκατο έργο στα Τρίκαλα ή θα κάνατε έστω ένα έργο στη Φλώρινα –που αγωνίζονται να ποτίσουν από τη λίμνη τα φασόλια τους- και στη Δράμα;","ΑΘΑΝΑΣΙΟΣ ΤΣΑΥΤΑΡΗΣ",511
"40214"," Ο κ. Βλαχογιάννης δεν μπορεί να απαντήσει, οπότε ευχαριστούμε, κύριε Υπουργέ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40215"," Εγώ θέλω να είμαι δίκαιος και θα βοηθήσω γιατί πιστεύω στη Θεσσαλία.","ΑΘΑΝΑΣΙΟΣ ΤΣΑΥΤΑΡΗΣ",511
"40216"," Κύριε Πρόεδρε, παρακαλώ το λόγο.","ΗΛΙΑΣ ΒΛΑΧΟΓΙΑΝΝΗΣ",64
"40217"," Κύριε Βλαχογιάννη, γνωρίζετε ότι από τον Κανονισμό δεν υπάρχει δυνατότητα. Κατά παρέκκλιση, θα σας δώσω το λόγο για μία φράση μόνο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40218"," Το πρόγραμμα «Αλέξανδρος Μπαλτατζής» θα έπρεπε να έχει υλοποιηθεί χθες. Εμείς είχαμε ώριμα έργα το 2008, κάποια έργα εντάχθηκαν το 2012 και μας λέει ο κύριος Υπουργός ότι αποκαθιστά τη δικαιοσύνη. Η δικαιοσύνη ήταν: Αυτοί που ήταν έτοιμοι το 2008, αυτοί να εντάξουν έργα. Κανένα έργο της πρώην Νομαρχίας Τρικάλων δεν εντάχθηκε, κύριε Υπουργέ, στο πρόγραμμα «Αλέξανδρος Μπαλτατζής». Μπορεί να εντάχθηκαν  κάποια μικρά, των δήμων. 
Εγώ σας μιλάω ως πρώην νομάρχης για το σύνολο του νομού κι όχι για το αν εντάχθηκαν κάποια μικρά των δήμων. Κανένα νομαρχιακό έργο σε επίπεδο νομαρχίας, περιφερειακής ενότητας Τρικάλων δεν εντάχθηκε και τιμωρείται ο Βλαχογιάννης και ο Χατζηγάκης. Θέλω να αποκαταστήσετε μία αδικία που έγινε.","ΗΛΙΑΣ ΒΛΑΧΟΓΙΑΝΝΗΣ",64
"40219"," Ευχαριστούμε, κύριε Βλαχογιάννη. Σας έδωσα το λόγο ακριβώς επειδή υπήρχε μία προσωπική διάσταση αλλά έχουμε πρόβλημα χρόνου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40220"," Κύριε Πρόεδρε,…","ΑΘΑΝΑΣΙΟΣ ΤΣΑΥΤΑΡΗΣ",511
"40221"," Σας παρακαλώ, κύριε Υπουργέ. 
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, δεκαεπτά μαθητές και ένας εκπαιδευτικός από το 9ο Δημοτικό Σχολείο Βύρωνα, καθώς και δεκαεπτά μαθητές και μαθήτριες και τρεις εκπαιδευτικοί από το 3ο Δημοτικό Σχολείο Κόνιτσας Ιωαννίνων. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Προχωρούμε στην τρίτη με αριθμό 1405/14-5-2013 επίκαιρη ερώτηση δευτέρου κύκλου της Βουλευτού Νομού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τον καθορισμό των αποδοχών των εργαζομένων στις αστικές συγκοινωνίες. 
Στην επίκαιρη ερώτηση της κ. Χριστοφιλοπούλου θα απαντήσει ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Σταύρος Καλογιάννης.
Κυρία Χριστοφιλοπούλου, έχετε το λόγο για δύο λεπτά, για να αναπτύξετε την επίκαιρη ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40222"," Ευχαριστώ, κύριε Πρόεδρε. 
Κύριε Υπουργέ, αν έχω την προσοχή σας, θέλω να ξεκινήσω την ερώτηση αυτή, την ανάπτυξη του σκεπτικού μου, από ένα παράδειγμα. Θα φέρω το παράδειγμα δύο οδηγών. 
Κύριε Πρόεδρε, θα περιμένω μέχρι να έχει την ευγενή καλοσύνη ο κύριος Υπουργός να με ακούσει.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"40223"," Παρακαλώ, κύριε Υπουργέ.
Συνεχίστε, κυρία συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40224"," Κύριε Υπουργέ, ξαναρχίζω, λέγοντας ότι το σκεπτικό μου βασίζεται σε ένα παράδειγμα. Δύο οδηγοί, ο ένας τριάντα ετών και ο άλλος πενήντα πέντε εκτελούν την ίδια εργασία με βάση το επαγγελματικό τους προσόν, που είναι η επαγγελματική άδεια οδήγησης. Ο ένας εξ αυτών όταν εισήλθε στις δημόσιες συγκοινωνίες ήταν προαπαιτούμενο να έχει απολυτήριο λυκείου κι έχει. Είναι ο τριαντάχρονος. Ο έτερος εξ αυτών, ο πενηνταπεντάχρονος, εισήλθε με τις διαδικασίες αυτές που ήταν τότε στις δημόσιες συγκοινωνίες. Έχει απολυτήριο δημοτικού, υποχρεωτικής τότε εκπαίδευσης, διότι έτσι ήταν τα πράγματα τότε. 
Σήμερα, λοιπόν, με βάση το ενιαίο μισθολόγιο, αλλά κυρίως με βάση το άρθρο 22 του Συντάγματος, όπου ίση εργασία πρέπει να αμείβεται ίσα, θα σκεφτόταν κανείς ότι σε αυτό το ενιαίο μισθολόγιο θα μπορούσαν να υπάρξουν όχι εξαιρέσεις, όχι ειδικές διευθετήσεις για συντεχνίες, αλλά θα μπορούσαν να υπάρχουν εκείνες οι ευελιξίες, οι οποίες να επιτρέψουν την ίση και δίκαιη εφαρμογή του ενιαίου μισθολογίου κατά τρόπο που οι δημόσιες επιχειρήσεις, όπως οι επιχειρήσεις στις συγκοινωνίες, να μπορούν να λειτουργήσουν εύρυθμα και να μη δημιουργούνται, κύριε Υπουργέ, αισθήματα αδικίας στους εργαζόμενους, βάσιμα αισθήματα αδικίας. 
Θέλω να σας θυμίσω ότι κατά την πρόσφατη απεργία των εργαζομένων του μετρό ένα πάρα πολύ σημαντικό κομμάτι των εργαζομένων και των εκπροσώπων τους επέδειξε υψηλό αίσθημα ευθύνης και είναι ακριβώς αυτό το αίσθημα ευθύνης στο συνδικαλισμό που χρειάζεται η χώρα σε περιόδους κρίσης, ζητώντας όμως από την πολιτεία κάτι αυτονόητο. Και δεν είναι μόνον οι οδηγοί. Έφερα το παράδειγμα των οδηγών, αλλά υπάρχουν και άλλες ειδικότητες όπου αντίστοιχα μπορεί να πει κανείς ότι ισχύει το ίδιο πράγμα. Είναι άνθρωποι που έχουν την εξειδίκευση, όπως και οι άλλοι, έχουν μάλιστα και πολύ περισσότερη εμπειρία από τους νεότερους συναδέλφους τους, αλλά όταν εισήλθαν στο δημόσιο τομέα ήταν άλλες οι προϋποθέσεις υποχρεωτικής ή μη υποχρεωτικής εκπαίδευσης. 
Άρα ένας τεχνικός εξειδικευμένος ή ένας οδηγός στις δημόσιες συγκοινωνίες δεν προσλαμβάνεται για τις γνώσεις που έχει, για το απολυτήριο λυκείου που έχει ή δεν έχει και δεν αμείβεται με αυτό αλλά αμείβεται με βάση το ποια εργασία παρέχει και ποια εξειδίκευση χρειάζεται γι’ αυτήν την εργασία.
Θέλω, λοιπόν, να σας ζητήσω και να σας ρωτήσω, διότι πρόσφατα στο προηγούμενο νομοσχέδιο καταθέσαμε μια τροπολογία, η οποία δυστυχώς δεν έγινε δεκτή από την Κυβέρνηση. Και τι έλεγε αυτή η τροπολογία; Το αυτονόητο. Όπως ακριβώς υπήρχε με τον προηγούμενο νόμο το Μάρτιο του 2012 μία κοινή υπουργική απόφαση που διευθετούσε αυτά τα ζητήματα, έτσι να υπάρξει η δυνατότητα, όχι «να ξηλωθεί κανένα πουλόβερ» ενιαίου μισθολογίου, αλλά με κοινή υπουργική απόφαση να λυθούν ζητήματα ίσης αμοιβής για ίσης αξίας εργασία μεταξύ των εργαζομένων στις δημόσιες συγκοινωνίες.
Ευχαριστώ, κύριε Πρόεδρε, για την ανοχή σας.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"40225"," Ευχαριστούμε και εμείς.
Το λόγο έχει ο Υπουργός κ. Καλογιάννης για τρία λεπτά.
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40226"," Ευχαριστούμε και εμείς.
Κυρία Χριστοφιλοπούλου, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40227"," Κύριε Πρόεδρε, ήλπιζα σήμερα ότι θα είχα τουλάχιστον μία θετική απάντηση από τον Υπουργό ότι θα έρθει νέα ρύθμιση. 
Και να ξεκαθαρίσω κάτι: Εμείς δεν ζητάμε εξαίρεση στο ενιαίο μισθολόγιο. Εμείς ζητάμε αποτελεσματική και επιχειρησιακά ορθή εφαρμογή του ενιαίου μισθολογίου και μάλιστα και συνταγματικά ορθή. Δεν ζητάμε καμμία εξαίρεση, γιατί ακριβώς, εάν καλώς κάναμε -που νομίζω καλώς κάναμε και είναι και μέρος και των διεθνών υποχρεώσεων της χώρας- και έχουμε υπαγάγει όλες τις δημόσιες επιχειρήσεις στο ενιαίο μισθολόγιο, αυτό δεν σημαίνει ότι το ενιαίο μισθολόγιο πρέπει να εφαρμοστεί με προκρούστεια μέθοδο, μη βλέποντας την εργασία την ίδια, την εξειδίκευση που απαιτείται στην εργασία και βλέποντας μόνο την εκπαιδευτική βαθμίδα. Άρα το ενιαίο μισθολόγιο θα πρέπει να έχει μέσα ασφαλιστικές δικλίδες, έτσι ώστε να μην υπάρχουν σοβαρότατες αδικίες οι οποίες δημιουργούνται σε πολλούς οργανισμούς με αιχμή του δόρατος, αν θέλετε, αυτήν τη στιγμή τις δημόσιες συγκοινωνίες.
Θέλω να σας θυμίσω, κύριε Υπουργέ, ότι την προηγούμενη εύλογη κοινή υπουργική απόφαση είχε υπογράψει όχι μόνο ο σημερινός Πρόεδρος του ΠΑΣΟΚ ως Υπουργός Οικονομικών τότε, αλλά και ο δικός σας Κοινοβουλευτικός Εκπρόσωπος -εννοώ της Νέας Δημοκρατίας- κ. Βορίδης. Γιατί; Γιατί ήταν το αυτονόητο. Γνωρίζω επίσης ότι την τροπολογία την οποία καταθέσαμε ως ΠΑΣΟΚ εχθές τη στηρίζει το μεγαλύτερο μέρος της Βουλής, διότι ακριβώς είναι το εύλογο και προφανές. Ήλπιζα, λοιπόν, από εσάς σήμερα να υπάρξει μία δέσμευση της Κυβέρνησης ότι θα φέρει δική της ρύθμιση αντίστοιχη της τροπολογίας που καταθέσαμε, για να λυθεί αυτό το θέμα. 
Ξαναλέω ότι δεν ζητάμε εξαίρεση από το ενιαίο μισθολόγιο, αλλά την ουσιαστικότερη και αποτελεσματικότερη εφαρμογή του σε σχέση με την εργασία που παρέχεται και με τη δυνατότητα οι δημόσιες συγκοινωνίες να αποτελέσουν επιχειρήσεις όπου το προσωπικό θα έχει το αίσθημα δικαιοσύνης και όπου ένας οδηγός -ξαναλέω το παράδειγμα και τελειώνω με αυτό- τριάντα ετών με έναν οδηγό πενήντα πέντε ετών, αφού παρέχουν ίση εργασία, θα πρέπει να έχουν ίση αμοιβή. Δεν λέμε τίποτε άλλο, δεν ζητούμε τίποτε άλλο. Μετά όμως θα λέμε ότι φταίνε οι συντεχνίες. Στην περίπτωση όμως των δημόσιων συγκοινωνιών, παρά τις αρχικές οξύνσεις, που ήταν απαράδεκτες, πρυτάνευσε η ευθύνη του συνδικαλιστικού κινήματος. Απέναντι σε αυτή την ευθύνη και απέναντι όμως στις δημόσιες υποχρεώσεις της η πολιτεία πρέπει να σταθεί. 
Περιμένω, κύριε Υπουργέ, τουλάχιστον τη δέσμευσή σας ότι στο επόμενο συναφές νομοσχέδιο θα έρθει ρύθμιση γι’ αυτό το θέμα.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"40228"," Το λόγο έχει ο κύριος Υπουργός για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40229"," (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε πρόεδρε, αυτό που είχα να πω το είπα. Τα ισχύοντα σήμερα έχουν καθοριστεί από το  νόμο 4024 του 2011, όπως ξέρετε, κυρία συνάδελφε…","ΣΤΑΥΡΟΣ ΚΑΛΟΓΙΑΝΝΗΣ",180
"40230"," Υπήρξε ΚΥΑ και ο κ. Βορίδης και ο κ. Βενιζέλος την υπέγραψαν.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"40231"," (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Στη συνέχεια εκδόθηκε πράξη νομοθετικού περιεχομένου το Δεκέμβριο του 2011, δόθηκε εξουσιοδότηση για έκδοση δύο ΚΥΑ, εκδόθηκαν δύο ΚΥΑ που έδωσαν ορισμένες εξαιρέσεις. Το θέμα το οποίο θέτετε, είπα και προηγουμένως ότι χρειάζεται νομοθετική ρύθμιση.","ΣΤΑΥΡΟΣ ΚΑΛΟΓΙΑΝΝΗΣ",180
"40232"," Φέρτε τη.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"40233"," (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Δεν είναι το δικό μας Υπουργείο το κατάλληλο να κινήσει αυτήν τη διαδικασία. Προφανώς είναι ένα θέμα, το οποίο βλέπουμε. Το συζητάμε με τα συναρμόδια Υπουργεία και εκείνα πρέπει να αναλάβουν σχετική πρωτοβουλία. 
Ευχαριστώ, κύριε Πρόεδρε.","ΣΤΑΥΡΟΣ ΚΑΛΟΓΙΑΝΝΗΣ",180
"40234"," Ευχαριστούμε, κύριε Υπουργέ. 
Θα συζητηθεί η πέμπτη με αριθμό 1415/14-5-2013 επίκαιρη ερώτηση πρώτου κύκλου της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την υλοποίηση των οδικών έργων των τμημάτων Κορίνθου-Πάτρας της Ολυμπίας Οδού, της Ιονίας Οδού και του άξονα Ακτίου-Αμβρακίας. 
Θα απαντήσει ο Αναπληρωτής Υπουργός κ. Καλογιάννης. 
Το λόγο έχει η κ. Φούντα για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40235"," Ευχαριστώ, κύριε Πρόεδρε. 
Καλημέρα σε όλους. 
Να χαιρετίσουμε την πρωτοβουλία του Προεδρείου πριν, να απομακρυνθεί από την Αίθουσα ο Βουλευτής  της Χρυσής Αυγής, ο οποίος προέβη σε φρασεολογία που δεν συνάδει με το χώρο και θα θέλαμε να επαναλαμβάνεται κάθε φορά που συμβαίνει αυτό, δηλαδή την τήρηση του Κανονισμού. 
Κύριε Υπουργέ, τα παραπάνω έργα, το τμήμα Κόρινθος-Πάτρα, η Ιονία Οδός και ο αυτοκινητόδρομος Άκτιο-Αμβρακία δεν είναι μόνο οδικοί άξονες, δεν είναι μόνο συνδετήριες οδοί για μας. Είναι η αποκατάσταση μέρους της ανισόρροπης ανάπτυξης της δυτικής Ελλάδας, που με συγκεκριμένες πολιτικές και λάθος χειρισμούς πολλών ετών έχει βυθίσει την Αιτωλοακαρνανία και την Ήπειρο σε βαθιά φτώχεια. Σύμφωνα με στοιχεία, τα οποία γνωρίζετε καλύτερα από εμένα –είστε Βουλευτής Ιωαννίνων άλλωστε- η Αιτωλοακαρνανία και η Ήπειρος είναι από τις πιο φτωχές περιοχές της Ευρώπης και η Αιτωλοακαρνανία έχει τον πολύ «μεγάλο» τίτλο της υψηλότερης παιδικής φτώχειας στην Ελλάδα και στην Ευρώπη. 
Να πούμε ότι εμείς θέλουμε αυτοί οι δρόμοι να θεωρούνται ως μια ενότητα. Και είναι και κάποιοι δρόμοι, οι οποίοι θα μπορούσαν δυνητικά να ενώνουν δύο πολύ σημαντικά λιμάνια της χώρας μας, τα οποία θεωρούνται και πύλες της προς τη Δυτική Ευρώπη και προς όλο τον ανεπτυγμένο κόσμο. 
Τα ποικίλα προβλήματα που εδώ και χρόνια παρουσιάζονται στην εκτέλεση των παραπάνω έργων οφείλονται τόσο σε έργα παραχώρησης, που δημοπρατήθηκαν ανώριμα, χωρίς απαλλοτρίωση, με βάση προκαταρκτικές και όχι οριστικές μελέτες, σε λανθασμένες επιλογές στο σχεδιασμό, αλλά κυρίως στην οικονομική κρίση που  βιώνουμε όλοι τα τελευταία τρία χρόνια. 
Η επανεκκίνηση των έργων του τμήματος Κόρινθος-Πάτρα της Ολυμπίας Οδού έγινε προ ημερών. Με βάση τον αρχικό σχεδιασμό, όμως, το τμήμα έπρεπε να ήταν ολοκληρωμένο στις αρχές του 2013. Σε αυτήν τη φάση είναι ολοκληρωμένη η εκσκαφή και μόνο των σηράγγων κατά 62%, σύμφωνα με στοιχεία του ιστότοπου της εταιρείας «Ολυμπία Οδός Α.Ε.». 
Όσον αφορά την κατασκευή της Ιονίας Οδού, η επανεκκίνηση,  σύμφωνα και με δηλώσεις του Υπουργείου, αναμένεται σε όλο το μήκος του υπό κατασκευή αυτοκινητόδρομου.  Ωστόσο, λόγω της εκκρεμοδικίας που υπάρχει με την αίτηση ακυρώσεως της 142128/25-7-2005 ΚΥΑ, με την οποία εγκρίθηκαν οι περιβαλλοντικοί όροι του  έργου « Ιονία Οδός, Αντίρριο-Κεφαλόβρυσο» στο Συμβούλιο της Επικρατείας, παραμένει σε εκκρεμότητα η οριστικοποίηση της χάραξης του αυτοκινητόδρομου στην περιοχή της Κλόκοβας. Η καθυστέρηση ενέχει τον κίνδυνο το «πολύπαθο» και άκρως επικίνδυνο αυτό τμήμα της Ιονίας Οδού τελικά να μην περιληφθεί στην παρούσα προγραμματική περίοδο του ΕΣΠΑ, κάτι που θα ήταν καταστροφικό για την ευρύτερη περιοχή της δυτικής Ελλάδας. 
Επιπλέον, καθυστερήσεις παρατηρούνται στο τμήμα του αυτοκινητόδρομου Άκτιο-Αμβρακία. Γνωρίζουμε τις πολύ μεγάλες προσπάθειες που έχετε κάνει και θα θέλαμε μια επιπλέον ενημέρωση. 
Επειδή η δυτική Ελλάδα είναι, λοιπόν, εξαιρετικά υποβαθμισμένη, κύριε Υπουργέ, ερωτάσθε: 
Υπάρχει νέο, εγκεκριμένο και επικαιροποιημένο χρονοδιάγραμμα εργασιών για την κατασκευή του τμήματος Κόρινθος-Πάτρα της Ολυμπίας Οδού, της Ιονίας Οδού στο σύνολό της αλλά και του τμήματος Άκτιο-Αμβρακία και ποια είναι η ημερομηνία ολοκλήρωσης των εργασιών; 
Υπάρχει πρόβλεψη για την κατοχύρωση των θέσεων εργασίας των εργαζομένων σ’ αυτά; 
Επιπλέον, υπάρχει εγγυημένη απάντηση για την παραμονή στην τρέχουσα προγραμματική περίοδο του ΕΣΠΑ του τμήματος της Ιόνιας Οδού που αφορά την περιοχή της Κλόκοβας; 
Θα υπάρξει άμεση επανεκκίνηση των έργων, στη βάση μελέτης βέβαια, που δεν θα αντιβαίνει την απόφαση του Συμβουλίου της Επικρατείας; 
Ευχαριστώ πολύ.","ΝΙΚΗ ΦΟΥΝΤΑ",529
"40236"," Ευχαριστούμε κι εμείς. 
Κύριε Υπουργέ, έχετε το λόγο για τρία λεπτά. 
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40237","  Ευχαριστούμε κι εμείς. 
Κυρία Φούντα, έχετε το λόγο για να δευτερολογήσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40238"," Ευχαριστώ, κύριε Πρόεδρε. 
Κύριε Υπουργέ, πολύ χαίρομαι με την ημερομηνία που μας δώσατε. Δεν μου απαντήσατε, βέβαια, για τις θέσεις των εργαζομένων. Ξέρω ότι είναι πάρα πολλά τα ερωτήματα. Αν θέλετε, πείτε μας πόσοι προβλέπονται κατά μήκος αυτών των αξόνων.
Ρωτηθήκατε γι’ αυτό και χθες. Γνωρίζουμε ότι εκκρεμεί στο Συμβούλιο της Επικρατείας. Είναι πάγια θέση μας ότι δεν πρέπει να γίνεται οποιαδήποτε άλλη μελέτη και να τρέχει κατά τη διάρκεια της εκκρεμοδικίας. Όπως όμως, σας ανέφερε και ο Κοινοβουλευτικός Εκπρόσωπος του ΣΥΡΙΖΑ χθες, στη χρηματοδότηση του προγράμματος δημοσίων επενδύσεων του μήνα Απριλίου για την εκτροπή του Αχελώου έχουν προβλεφθεί 500.000 ευρώ για μελέτες στα έργα αυτά. 
Να πούμε μόνο ότι σε πολλά υπό κατασκευή τμήματα των αναφερόμενων αυτοκινητόδρομων είχαν ανασταλεί οι εργασίες κατά βάσει λόγω της αργής εκτέλεσης των απαλλοτριώσεων. Γι’ αυτό δεν έχουμε πάρει καμμία ενημέρωση. Η μη έγκαιρη, δηλαδή, απόδοση των χώρων, καθυστέρησε δραματικά την πρόοδο των κατασκευαστικών εργασιών με αποτέλεσμα την αδυναμία τήρησης ουσιαστικά των συμβατικών προθεσμιών ολοκλήρωσης των έργων. Έτσι, προκλήθηκε ένα ντόμινο, τρόπον τινά, το οποίο ακολούθως οδήγησε σε διακοπή χρηματοδότησης των έργων από τις τράπεζες, όπως αναφέρατε.
 Σύμφωνα με τα τωρινά δεδομένα καταβάλλονται στους αναδόχους πολλά εκατομμύρια ευρώ βάσει των προηγούμενων διεκδικήσεων. Και οι Έλληνες πολίτες συνεχίζουν και πληρώνουν τα διόδια σε ένα δρόμο που θα έπρεπε –επιτρέψτε μου το σαρκασμό- να πληρώνεσαι για ψυχική οδύνη που τον διασχίζεις. 
Εν τω μεταξύ, στην Ιόνια Οδό και στο τμήμα Ε65 έχει περάσει ένας μήνας από την υπογραφή των συμφωνιών αποζημίωσης και οι τράπεζες δεν έχουν δώσει ακόμα αυτό το πράσινο φως. Θα θέλαμε να μας ενημερώσετε γι’ αυτό. Ελπίζουμε το θέμα να είναι απλά τυπικό. 
Μας είπατε ότι τα εργοτάξια λειτουργούν κανονικά. Όποιος διασχίζει το δρόμο, δεν το βλέπει αυτό. Θα θέλαμε να είστε λίγο πιο συγκεκριμένος και να μας πείτε ποια είναι αυτά τα τμήματα τα οποία είναι σε λειτουργία αυτήν τη στιγμή κατά μήκος του τμήματος Πάτρα - Κόρινθος.
Αναφορικά με τον αυτοκινητόδρομο Άκτιο - Αμβρακία αναμένουμε και την τοποθέτησή σας. Είναι ένα σημαντικό έργο που ενώνει την Ιονία Οδό με το αεροδρόμιο Ακτίου, ενώ δίνει νόημα και στην υποθαλάσσια σήραγγα του Ακτίου -Πρέβεζας, που σήμερα δυστυχώς δεν έχει δώσει τα αναμενόμενα. 
Οι προβληματισμοί και οι ανησυχίες είναι διάχυτες και έντονες, καθώς το έργο παραμένει κατασκευαστικά απομονωμένο και ανενεργό.
Θα πρέπει να αποσαφηνιστεί, λοιπόν, τι θα γίνει με τις συγκεκριμένες προβληματικές εργολαβίες. Μόνο μία από τις τέσσερις κινείται αυτή τη στιγμή, κύριε Υπουργέ. Αφ’ ενός, λοιπόν, έχει καθυστερήσει δραματικά η κατασκευή και ολοκλήρωση του έργου, αφ’ ετέρου παρατείνεται η ανησυχία των εργαζομένων για το μέλλον τόσο της εργασίας τους όσο και των δεδουλευμένων τους. Είναι μήνες απλήρωτοι. 
Τέλος, η Ιονία Οδός στο σύνολό της θα αποτελέσει το συνδετικό άξονα μεταξύ της γέφυρας του Αντιρρίου και του κόμβου της Εγνατίας Οδού στα Ιωάννινα με τεράστια σημασία για την αδικημένη, όπως είπαμε, κοινωνικά και αναπτυξιακά δυτική Ελλάδα. Με την ολοκλήρωσή της -τονίζω, όμως, συνολικά και ενιαία και όχι αποσπασματικά- θα αναβαθμιστούν σημαντικά αστικά και αγροτικά κέντρα όπως είναι τα Γιάννενα, η Άρτα, το Αγρίνιο, ενώ ταυτόχρονα συνδέονται τα λιμάνια της Πάτρας, του Αστακού και κατ’ επέκταση μέσω της Εγνατίας Οδού το λιμάνι της Ηγουμενίτσας.
Θα θέλαμε πραγματικά –και ξέρουμε ότι έχετε προσωπική έγνοια, να το πω έτσι, για αυτό- να γίνει το καλύτερο δυνατό για να έχουμε και τήρηση των χρονοδιαγραμμάτων αυτήν τη φορά και για να μπορέσουμε να πούμε ότι η δυτική Ελλάδα έχει επιτέλους οδικούς άξονες και εθνική οδό. Εν έτει 2013 αυτά που λέμε πρέπει να είναι τα αυτονόητα.
Ευχαριστώ.","ΝΙΚΗ ΦΟΥΝΤΑ",529
"40239"," Μετά και την προσωπική διάσταση που έδωσε η κ. Φούντα, κύριε Υπουργέ, να ακούσουμε και την απάντησή σας.
Ορίστε, κύριε Υπουργέ, έχετε το λόγο.
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40240"," Και εμείς ευχαριστούμε, κύριε Υπουργέ.
Προχωρούμε στην τέταρτη με αριθμό 1416/14-5-2013 επίκαιρη ερώτηση δευτέρου κύκλου του Βουλευτή Λαρίσης της Δημοκρατικής Αριστεράς κ. Θωμά Ψύρρα προς τους Υπουργούς Τουρισμού και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την τουριστική ανάπτυξη των νησιών του Αργοσαρωνικού και της ευρύτερης περιοχής Αργολίδας και Ερμιονίδος. 
Θα απαντήσει ο Αναπληρωτής Υπουργός κ. Καλογιάννης.
Κύριε Ψύρρα, έχετε το λόγο για να αναπτύξετε την επίκαιρη ερώτησή σας. Χαίρομαι που είστε από τη Λάρισα και ενδιαφέρεστε και για την εδώ περιοχή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40241"," Ευχαριστώ, κύριε Πρόεδρε.
Είναι κοινός τόπος όταν μιλούμε για τη γοργή ανάπτυξη, κύριε Υπουργέ, να σκεφτόμαστε τον τουρισμό και τον πρωτογενή τομέα. Στην πραγματικότητα η γοργή ανάκαμψη θα πρέπει, εκτός των άλλων, να βγάλει από πάνω της μια σειρά από αγκάθια τα οποία τώρα υπάρχουν, κάποια στοιχεία τα οποία εμποδίζουν αυτές τις απλές διαδικασίες που θα έπρεπε να τρέξουν, για να βοηθηθούν οι άνθρωποι στο χώρο στον οποίο δουλεύουν και να υπάρξει αυτή η περιπόθητη ανάπτυξη που λέμε.
Το παράδειγμα του Αργοσαρωνικού είναι χαρακτηριστικό. Και όταν μιλάμε για τα νησιά του Αργοσαρωνικού, πρέπει να σκεφτόμαστε σταθερά ότι πρόκειται για το μπαλκόνι της Αθήνας. Ο τουρισμός των νησιών έχει υποστεί καθίζηση. Και η τουριστική καθίζηση δεν είναι αποτέλεσμα μόνο της κρίσης αυτής καθαυτής. Είναι κι αποτέλεσμα κάποιων άλλων στοιχείων, τα οποία πραγματικά εμποδίζουν την τουριστική ανάπτυξη. 
Τέτοια στοιχεία για παράδειγμα είναι: 
Πρώτον, η αδυναμία να υπάρχει συγκοινωνία και επικοινωνία ανάμεσα στα ίδια τα νησιά. Ένας τουρίστας ο οποίος θα βρεθεί στην Ύδρα, δεν μπορεί να πάει στον Πόρο. Πρέπει να κατέβει στον Πειραιά για να πάει μετά στο άλλο νησί. Τα νησιά μεταξύ τους δεν επικοινωνούν κι αυτό είναι ένα πελώριο πρόβλημα.
Το δεύτερο στοιχείο έχει να κάνει με τη μεταφορά του αεροδρομίου του Ελληνικού στα Σπάτα. Εδώ πέρα υπάρχει μια σειρά από πελώρια προβλήματα. Κυρίως είναι προβλήματα που αφορούν την τιμολογιακή πολιτική του αεροδρομίου. Κατ’ αρχάς, είναι ένα απ’ τα πιο ακριβά αεροδρόμια της Μεσογείου. 
Έχω στα χέρια μου μια μελέτη που εκπόνησε η εταιρεία «HOSPITALITY & TOURISM» για το Σύνδεσμο των Νησιωτικών Δήμων του Αργοσαρωνικού. Σε αυτήν τη μελέτη μπορείτε να δείτε ότι πλέον τα στοιχεία έχουν χειροτερέψει αντί να καλυτερεύουν. Τα στοιχεία αυτά δείχνουν ότι είναι ανάμεσα στα πιο ακριβά αεροδρόμια της Μεσογείου, με αποτέλεσμα να μην είναι δυνατόν να γίνουν πτήσεις χαμηλού κόστους. Αυτό έχει ως συνέπεια οι τουρίστες -των μεσαίων κυρίως εισοδημάτων- που διακινούνται με τέτοιου είδους πτήσεις να μη φτάνουν ποτέ στην Αθήνα και στην περιοχή. 
Πρέπει, λοιπόν, να παρθούν πολύ συγκεκριμένα μέτρα και πάρα πολύ γρήγορα, ώστε να αντιμετωπιστεί το πρόβλημα, διότι η κατάσταση του τουρισμού στα νησιά του Αργοσαρωνικού δεν πάει άλλο.","ΘΩΜΑΣ ΨΥΡΡΑΣ",557
"40242"," Ευχαριστούμε, κύριε συνάδελφε. 
Ο κύριος Υπουργός έχει το λόγο.
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40243"," Ευχαριστούμε και εμείς. 
Ο κ. Ψύρρας έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40244"," Αντιλαμβάνομαι τα προβλήματα, τα οποία απορρέουν από τις συμβάσεις που έχουν υπογραφεί. Ωστόσο, πρέπει να αναζητήσουμε, ιδιαίτερα σε τέτοιες περιόδους, λύσεις. Είναι πολύ σημαντικό πράγμα να κατανοήσουμε το εξής. Το αεροδρόμιο της Αθήνας είναι ακριβότερο κατά 55% από το αντίστοιχο της Βαρκελώνης και της Μαδρίτης, κατά 75% ακριβότερο από την Κωνσταντινούπολη και κατά 230% από της Ρώμης και του Μιλάνου.
Αυτό δεν ευνοεί τον ερχομό τουριστών στη χώρα μας. Και όμως, υπάρχουν λύσεις. 
Μία λύση, που θα έπρεπε να γίνει ίσως και σε συνεννόηση και με το διεθνή αερολιμένα, είναι να υπάρξει ένα ξεχωριστό terminal για low cost πτήσεις –ξεχωριστό!- που να εξυπηρετεί μόνο συγκεκριμένες πτήσεις. 
Επίσης, θα πρέπει τα τέλη του συγκεκριμένου αεροδρομίου να εξισωθούν, αν είναι δυνατόν, με τα τέλη των υπόλοιπων αεροδρομίων της Ελλάδος, για να μην υπάρχει μια τέτοια διαφορά. 
Ακόμη, θα πρέπει να αναζητήσουμε λύσεις, ώστε αυτός ο περιβόητος όρος της σύμβασης που λέει ότι δεν μπορεί να λειτουργεί κανένα αεροδρόμιο σε ακτίνα εκατό χιλιομέτρων -δηλαδή, δεν μπορεί να λειτουργήσει ούτε η Ελευσίνα ούτε η Τρίπολη- να αναθεωρηθεί κατά κάποιο τρόπο ή να βρεθεί μια λύση στις κρίσιμες στιγμές που περνάμε. 
Κι αν τίποτα από όλα αυτά δεν είναι δυνατόν, υπάρχει κάτι ακόμη πιο απλό για να εξυπηρετηθούν τα νησιά: να υπογραφεί γρήγορα η ΚΥΑ για τα υδροπλάνα, ούτως ώστε να έρχονται στην Καλαμάτα και από την Καλαμάτα γύρω-γύρω να φτάνουν οι τουρίστες στα νησιά του Αργοσαρωνικού. 
Δυστυχώς, οι όροι της σύμβασης που υπογράφτηκε για το αεροδρόμιο των Σπάτων μάς μπλοκάρουν. Πρέπει να ξεμπλοκαριστούν, όμως, κατά κάποιο τρόπο. Δεν είναι δυνατόν να παραμένουν με τον ίδιο τρόπο, ιδίως όταν γίνεται η συζήτηση για να αποκρατικοποιηθούν αεροδρόμια κ.λπ. Θα αποκρατικοποιηθούν με τα ίδια προβλήματα, για να μετατεθούν εν συνεχεία και να πολλαπλασιαστούν αύριο-μεθαύριο; Υπάρχει ένα πελώριο ερώτημα.","ΘΩΜΑΣ ΨΥΡΡΑΣ",557
"40245"," Κύριε Υπουργέ, έχετε το λόγο.
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40246"," Ευχαριστούμε και εμείς.
Επόμενη είναι η πέμπτη με αριθμό 1421/14-5-2013 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Εργασίας, Κοινωνικής Ασφάλισης και Πρόνοιας και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τα προβλήματα των εργαζομένων στην αλυσίδα σουπερμάρκετ «SCONTO» στην Κέρκυρα.
Στην ερώτηση του κυρίου συναδέλφου θα απαντήσει ο Υφυπουργός κ. Παναγιωτόπουλος.
Ο κ. Μωραΐτης έχει το λόγο για δυο λεπτά να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40247"," Ευχαριστώ, κύριε Πρόεδρε.
Κύριε Υπουργέ, πάνω από ένα χρόνο δεκάδες εργαζόμενοι στην αλυσίδα του σουπερμάρκετ «SCONTO» στην Κέρκυρα είναι απλήρωτοι. Τους χρωστάνε δεδουλευμένα από το 2012 και το 2013. 
Βέβαια αυτή η αλυσίδα σουπερμάρκετ προσπαθεί με κάθε τρόπο να εκβιάσει τους εργαζόμενους με διάφορες μεθοδεύσεις. Μια από αυτές είναι να μεταθέτει αυτούς τους εργαζόμενους από το ένα μέρος του νησιού στο άλλο και όχι μόνο αυτό. Προσπαθεί να καταργήσει κατακτήσεις. Εφαρμόζει το εξαήμερο αντί του πενθήμερου και το κύριο, κατά τη γνώμη μας, είναι ότι θέλει να καταρρακώσει όχι μόνο οικονομικά, αλλά πάνω απ’ όλα ηθικά αυτούς τους εργαζόμενους. Προσπαθεί να τους αναγκάσει σε οικειοθελή αποχώρηση, για να πάρουν τη μισή αποζημίωση της απόλυσης. Αλλά και σε περίπτωση που δικαιούνται αυτήν τη μισή απόλυση, όταν έλθει η ώρα να πληρωθούν, όχι μόνο δεν παίρνουν την αποζημίωση, αλλά δεν παίρνουν ούτε τα δεδουλευμένα. Βέβαια, τελευταία έχουμε απλήρωτο και το δώρο του Πάσχα. 
Η δικαιοσύνη δεν συγκινείται μπροστά σε αυτήν την κατάσταση. Βέβαια δεν είναι μια τυχαία επιχείρηση. Η ίδια εταιρεία που έχει τα σουπερμάρκετ είναι μια τεράστια επιχείρηση, η οποία δεν πλήττεται από την κρίση, γιατί είναι κάτοχος της διακίνησης των λαχανικών και των φρούτων σε όλο το νησί. Είναι ο μεγαλομέτοχος της ποδοσφαιρικής ομάδας της Κέρκυρας. Επίσης η ίδια εταιρεία ενοικιάζει στο ελληνικό δημόσιο μια σειρά από χώρους όπου στεγάζονται υπηρεσίες του δημοσίου, είναι η επιχείρηση που έχει στην κατοχή της ένα υπερσύγχρονο ξενοδοχείο στην Κέρκυρα, το οποίο έχει κατασκευαστεί, έχει ανακαινιστεί με χρήματα του ελληνικού δημοσίου και άλλα παρόμοια. Με λίγα λόγια τής χρωστάει αρκετά χρήματα το ελληνικό δημόσιο. 
Εμείς σας ρωτάμε, κύριε Υπουργέ, τι μέτρα θα πάρετε για να πληρωθούν τα δεδουλευμένα σε αυτούς τους εργαζόμενους. Αν η εταιρεία αρνηθεί να τους πληρώσει, σας ζητάμε να γίνει παρακράτηση, όπως ανέφερα, των χρημάτων που χρωστάτε για ενοίκια στο συγκεκριμένο επιχειρηματία, για να πληρωθούν οι εργαζόμενοι. 
Επίσης, ζητάμε όλοι οι απολυμένοι εργαζόμενοι να πάρουν αποζημίωση, να μπουν στο ταμείο ανεργίας για όλο το χρονικό διάστημα που θα είναι άνεργοι. 
Ευχαριστώ.","ΝΙΚΟΛΑΟΣ ΜΩΡΑΪΤΗΣ",355
"40248"," Ευχαριστούμε και εμείς.
Ο Υπουργός κ. Παναγιωτόπουλος έχει το λόγο, προκειμένου να απαντήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40249"," Κύριε συνάδελφε, υποθέσεις σαν αυτή -πολλές τώρα τελευταία σε όλη την επικράτεια- γίνονται αντικείμενο κοινοβουλευτικού ελέγχου, με υποχρέωση βέβαια της πολιτείας να δώσει τεκμηριωμένη απάντηση για ένα μόνο λόγο. Για να δούμε κατά πόσο η πολιτεία με τα ελεγκτικά της όργανα ελέγχει τέτοιου είδους επιχειρήσεις για εφαρμογή ή όχι ή καταστρατήγηση της εργατικής νομοθεσίας. Επομένως μόνο σε αυτήν τη βάση μπορώ να απαντήσω και αυτό θα κάνω. 
Ξέρετε, το έχω πει πλέον εκατοντάδες φορές από αυτό το Βήμα, ότι ο ελεγκτικός βραχίονας του Υπουργείου Εργασίας είναι το Σώμα Επιθεώρησης Εργασίας. Τα όργανά του σε όλη την Ελλάδα ελέγχουν εάν κάποιος εργοδότης εφάρμοσε ή καταστρατήγησε την εργατική νομοθεσία όσον αφορά τις νόμιμες υποχρεώσεις του. 
Η παρούσα συγκυρία είναι βέβαια πολλές φορές αφορμή για πολλούς –δεν το λέω για τον συγκεκριμένο, αλλά κάνω ένα γενικό σχόλιο- να χρησιμοποιήσουν την κρίση ως ευκαιρία ή αφορμή, αν θέλετε, και να προχωρήσουν σε καταχρηστικές συμπεριφορές. Εδώ είμαστε εμείς με τα όργανά μας για να σταθμίσουμε, να αξιολογήσουμε και να επιβάλουμε τα προβλεπόμενα από το νόμο, όπου προκύπτουν. 
Εδώ, λοιπόν, το αρμόδιο Τμήμα Επιθεώρησης Εργασιακών Σχέσεων Κέρκυρας πραγματοποίησε στις 9 Απριλίου 2013 εργατική διαφορά, παρουσία του Προέδρου του Σωματείου Ιδιωτικών Υπαλλήλων Κέρκυρας, που εκπροσωπούσε τους μισθωτούς της συγκεκριμένης εταιρείας. 
Δεν παρέστη κανένας εκπρόσωπος της επιχείρησης. Η διαφορά διενεργήθηκε κατόπιν αιτήσεως τριάντα τεσσάρων μισθωτών. Το Τμήμα Επιθεώρησης Εργασιακών Σχέσεων στις 12 Απριλίου 2013 προέβη σε μήνυση εναντίον της εταιρείας, ζητώντας την ποινική δίωξη του νομίμου εκπροσώπου της επιχείρησης, λόγω του ότι δεν είχαν καταβληθεί τα οφειλόμενα. 
Μέχρι σήμερα, δεν έχει διαβιβαστεί κανένα έγγραφο από την αλυσίδα αυτή του σουπερμάρκετ στην Κέρκυρα, σχετικά με γνωστοποίηση διαδικασίας ομαδικών απολύσεων στις αρμόδιες διευθύνσεις του Υπουργείου Εργασίας.
 Όπως ξέρετε, υπάρχει συγκεκριμένη νομοθεσία για τις ομαδικές απολύσεις. Εάν διαπιστωθεί κάτι, φυσικά, θα επιβληθούν οι προβλεπόμενες κυρώσεις. Το πρώτο πράγμα που θα κάνει το Υπουργείο Εργασίας –όπως το έχει πράξει στο παρελθόν- είναι να κηρυχθούν αυτές, ανάλογα με το τι συμβαίνει, παράνομες. 
Έρχομαι στο δεύτερο σκέλος της ερώτησής σας γρήγορα, για να αφήσουμε και κάποια στοιχεία για τη δευτερολογία. 
Η υπαγωγή στην επιδότηση τακτικής ανεργίας πραγματοποιείται βάσει συγκεκριμένων κριτηρίων ασφάλισης, όπως αυτά περιγράφονται στο σχετικό νομοθετικό πλαίσιο. 
Επίσης, γνωρίζετε ότι σύμφωνα με την κείμενη νομοθεσία, το ν. 1836/1989, ο άνεργος μπορεί να λάβει επίδομα ανεργίας και ευρισκόμενος σε επίσχεση εργασίας, εφόσον συντρέχουν οι νόμιμες προϋποθέσεις κι αυτός ενεργεί σύμφωνα με τη διαδικασία που προβλέπει ο νόμος. 
Η διάρκεια της επιδότησης ανεργίας εξαρτάται από το πόσες μέρες εργασίας έχει πραγματοποιήσει ο ασφαλισμένος στα κρίσιμα χρονικά διαστήματα, δηλαδή ή δεκατετράμηνο ή δωδεκάμηνο ή διετία.
Το επίδομα επίσχεσης, που εξομοιώνεται με επίδομα ανεργίας, μπορεί να καταβληθεί για διάρκεια μέχρι δώδεκα μηνών. Ο ευρισκόμενος σε επίσχεση, δηλαδή ο απλήρωτος εργαζόμενος –αυτός είναι ο κύριος λόγος- μπορεί να υποβάλει σχετικό αίτημα στον ΟΑΕΔ και να πάρει επίδομα επίσχεσης που θα διαρκέσει μέχρι δώδεκα μήνες. Αυτή είναι η διαδικασία. 
Έχουμε πολλές φορές λειτουργήσει βοηθητικά κι έχουμε καταβάλει μεγάλες προσπάθειες, προκειμένου εργαζόμενοι που ευρίσκονται σε επίσχεση εργασίας για διάφορους λόγους -κυρίως για μη καταβολή δεδουλευμένων από πλευράς εργοδοσίας- να πάρουν το επίδομα επίσχεσης. Δυστυχώς, το επίδομα αυτό δεν κρατάει για πάντα. Ενδεχομένως δεν κρατάει για όσο διαρκεί το πρόβλημα. Ασκούμε, όμως, κάθε πίεση που μπορούμε από τις προβλεπόμενες διαδικασίες, προκειμένου να επιλυθούν τέτοιου είδους καταστάσεις. 
Θα έλεγα ότι αυτή δεν είναι καθόλου εύκολη υπόθεση. Σας περιέγραψα, μάλιστα, κάποιες συνθήκες, στις οποίες ενθαρρύνονται καταχρηστικές συμπεριφορές. Αυτό το υπογραμμίζω, γιατί το βλέπω –να το πω έτσι- χωρίς να έχω παρωπίδες. 
Από εκεί και πέρα, όμως, όπου πρέπει να επιβληθούν κυρώσεις, όπως ορίζει ο νόμος, αυτές επιβάλλονται με αίσθημα δικαιοσύνης, χωρίς προκαταλήψεις, σύμφωνα πάντα με τις προβλεπόμενες κατά το νόμο διαδικασίες.
Ευχαριστώ πολύ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40250","  Το λόγο έχει ο κ. Μωραΐτης για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40251"," Κύριε Υπουργέ, δεν απαντήσατε επί της ουσίας σε κανένα από τα αιτήματα των εργαζομένων ούτε στα δικά μας ερωτήματα. Δεν περιμέναμε να απαντήσετε άλλωστε, γιατί όλη η Ελλάδα είναι μια απέραντη Μανωλάδα. Απλήρωτοι εργαζόμενοι υπάρχουν παντού. Και στην προηγούμενη ερώτηση, που αναφερόταν στους οδικούς άξονες, υπάρχουν απλήρωτοι αλλά και παντού. 
Δεν απαντήσατε, γιατί η πολιτική σας είναι βαθιά ταξική και χτυπάει κάθε εργασιακό δικαίωμα, κατεδαφίζει κατακτήσεις που κερδήθηκαν με αγώνες δεκαετιών από τους εργαζόμενους. Φτιάχνετε νόμους και οπλοστάσιο, το οποίο χρησιμοποιούν οι επιχειρηματίες, πατάνε πάνω σε αυτό και σαρώνουν πραγματικά τα πάντα, κύριε Υπουργέ.
Η απλήρωτη εργασία παίρνει μορφή χιονοστιβάδας. Δεν είναι κεραυνός εν αιθρία κατά τη γνώμη μας αυτή η κατάσταση. Η συγκεκριμένη επιχείρηση που λειτουργεί στην Κέρκυρα δεν αποτελεί εξαίρεση. Η συμπεριφορά της μεγαλοεργοδοσίας είναι ίδια παντού, είναι ίδια σε κάθε χώρο δουλειάς. 
Αυτό το οποίο, όμως, πρέπει να γίνει ξεκάθαρο στους εργαζόμενους είναι ότι δεν ευθύνονται αυτοί για την όποια χασούρα έχουν κάποιοι επιχειρηματίες μέσα από τον αδυσώπητο ανταγωνισμό των καπιταλιστών. Οι ενδοκαπιταλιστικές αντιθέσεις, οι ανταγωνισμοί είναι αυτοί που πραγματικά κλείνουν τα εργοστάσια και όχι οι αγώνες των εργατών, που προσπαθείτε εσείς, αλλά και η εργοδοσία, να περάσετε στους εργαζόμενους. 
Τα εργοστάσια, τις επιχειρήσεις, κύριε Υπουργέ, τις κλείνουν τα αφεντικά όταν δεν έχουν το προσδοκώμενο κέρδος. Γι’ αυτό η εργοδοσία και η συγκεκριμένη στην Κέρκυρα αποκαλεί «ολέθρια κίνηση» τον αγώνα των εργαζομένων που αναπτύχθηκαν τον προηγούμενο διάστημα και που θα γίνουν και το επόμενο διάστημα. 
Εμείς, όμως, θεωρούμε όλεθρο αυτήν την πολιτική, που οδηγεί τους εργαζόμενους στη φτώχεια, στην εξαθλίωση, στη μιζέρια και τέτοιοι είναι οι εργαζόμενοι στην επιχείρηση αυτή στην Κέρκυρα. Είναι αυτή η πολιτική που καταδικάζει στη φτώχεια και απολύει χιλιάδες εργαζόμενους.
Εμείς θέλουμε να στείλουμε ένα μήνυμα στους εργαζόμενους ότι πρέπει να βγάλουν συμπεράσματα και ότι ο μόνος δρόμος που τους απομένει απέναντι σ’ αυτήν τη σκληρή, τη βάρβαρη πολιτική είναι να συνταχθούν με το ταξικό κίνημα, να διεκδικήσουν τα δεδουλευμένα. Λέμε καθαρά ότι δεν πρόκειται μέσα από τους νόμους ή από αυτά που επικαλεστήκατε να πάρουν τα δεδουλευμένα. Μόνο μέσα από τον αγώνα τους θα τα πάρουν. Και τους καλούμε σ’ αυτήν την κατεύθυνση και τους καλούμε, όπως ανέφερα, να βγάλουν συμπεράσματα. Έχουν τώρα αρκετή εμπειρία και μπορούν να το κάνουν.","ΝΙΚΟΛΑΟΣ ΜΩΡΑΪΤΗΣ",355
"40252"," Ο κύριος Υπουργός  έχει το λόγο για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40253"," Κύριε συνάδελφε, είστε υπερβολικός όταν λέτε ότι όλη η Ελλάδα είναι μία απέραντη Μανωλάδα. Η Μανωλάδα είναι μία πολύ ειδική περίπτωση, με πάρα πολύ ειδικές συνθήκες και εκεί, βέβαια, έχουμε πολλά να πούμε και πολλά να κάνουμε. Νομίζω ότι με κάποιο συγκεκριμένο σχέδιο, που εμπλέκει πάντα όχι μόνο το Υπουργείο Εργασίας, αλλά περισσότερα Υπουργεία - και το Υπουργείο Εσωτερικών και το Υπουργείο Προστασίας του Πολίτη και το Υπουργείο Αγροτικής Ανάπτυξης- μπαίνουν σε μία σειρά τα ερωτήματα που αφορούν στην απασχόληση παρανόμως διαμενόντων αλλοδαπών ή στην απασχόληση εποχιακώς απασχολουμένων σε αγροτικές καλλιέργειες, ιδίως κατά την περίοδο της συγκομιδής το επόμενο διάστημα. Όπως είπα χθες, από αυτό εδώ το Βήμα, θα μπορούμε να πούμε πολύ πιο συγκεκριμένα και ενδιαφέροντα πράγματα.
Από εκεί και πέρα, όμως, ξέρετε ποια είναι η διαφορά μας; Ότι εγώ, ως πολιτική ηγεσία ή εκπρόσωπος πολιτικής ηγεσίας του Υπουργείου Εργασίας, σταθμίζοντας τα πράγματα, αξιολογώντας χωρίς παρωπίδες και χωρίς φόβο και πάθος, μπορώ να έλθω εδώ πέρα μια μέρα και να πω «ναι, υπάρχουν καταχρηστικές συμπεριφορές κάποιες φορές από την πλευρά της εργοδοσίας στην αντιμετώπιση των εργαζόμενων».","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40254"," Κάποιες φορές.","ΝΙΚΟΛΑΟΣ ΜΩΡΑΪΤΗΣ",355
"40255"," Εσείς θα έλθετε ποτέ, αξιολογώντας τα πράγματα με την ίδια νηφαλιότητα, να πείτε ότι έχουν υπάρξει καταχρηστικές συμπεριφορές από πλευράς συνδικαλιστικών εκπροσώπων, ας πούμε, των εργαζόμενων;","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40256"," Ασφαλώς.","ΝΙΚΟΛΑΟΣ ΜΩΡΑΪΤΗΣ",355
"40257"," Δεν νομίζω. Δεν το έχω ακούσει μέχρι τώρα τουλάχιστον. Εγώ έρχομαι και το λέω. Ας τα βλέπουμε όλα.
Δεν θέλω να κάνω αναφορές -μην παρεξηγηθώ- ούτε  υπονοώ αναφορές στη συγκεκριμένη υπόθεση. Η συγκεκριμένη υπόθεση έχει να κάνει με μία εταιρεία που δεν πληρώνει τους εργαζόμενούς της. Δεν είναι η μόνη και δεν μπορώ να ξέρω τις ειδικές συνθήκες που επικρατούν. Αν έχει παραβεί την εργατική νομοθεσία, θα αντιμετωπίσει τις κυρώσεις σύμφωνα με τις προβλεπόμενες διαδικασίες. Έχουν ήδη υποβληθεί μηνύσεις. Δεν υπάρχει άλλος τρόπος αυτήν τη στιγμή.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40258"," Η διαδικασία του αυτόφωρου.","ΝΙΚΟΛΑΟΣ ΜΩΡΑΪΤΗΣ",355
"40259"," Όμως, οι μηνύσεις και οι συμφιλιωτικές διαδικασίες και οι διαδικασίες εργατικής διαφοράς πολλές φορές ως μέσα πίεσης αποδίδουν αποτέλεσμα. Έχει συμβεί αυτό στο παρελθόν. 
Θα εξαντλήσουμε και εδώ τα μέσα που έχουμε στη διάθεσή μας. Δεν μπορούμε να γίνουμε εμείς εργοδότης στη θέση αυτού του ιδιώτη εργοδότη. Μπορούμε, όμως, να του πούμε τι λέει ο νόμος και ότι πρέπει να εφαρμόζει το νόμο.
Από εκεί και πέρα, όπως σας είπα, οι συνθήκες είναι γνωστές. Δεν μπορούμε να υποκαταστήσουμε τον εργοδότη στις αποφάσεις που παίρνει. Δεν είναι αυτός ο ρόλος του Υπουργείου Εργασίας. Είναι διαμεσολαβητικός. 
Να σας πω και κάτι ακόμα; Δεν είναι το Υπουργείο Εργασίας όχημα των επιδιώξεων -ενδεχομένως και καταχρηστικών κάποιες φορές- των εργοδοτών υπό τις παρούσες συνθήκες. Γραμμή άμυνας είναι και μάλιστα ισχυρή, κατά την άποψή μας, αλλά ισχνή, κατά τη δική σας άποψη. Αυτό είναι θέμα οπτικής γωνίας. Όμως, είναι γραμμή άμυνας και ως γραμμή άμυνας λειτουργεί και φέρνει και αποτελέσματα ασκώντας πιέσεις.
Νομίζω ότι θα έχουμε στην επόμενη επίκαιρη ερώτηση τη δυνατότητα να κάνουμε και δύο σχόλια επ’ αυτού,. Πάντως, αυτό που θέλω να μείνει, για να το κλείνω και να μη μακρηγορώ, είναι ότι όπου διαπιστώνεται ότι καταστρατηγείται η εργατική νομοθεσία, γίνεται η σχετική διαδικασία και επιβάλλονται οι σχετικές κυρώσεις με τη μέγιστη δυνατή αυστηρότητα και δικαιοσύνη. Αν προκύψει κάτι αντίστοιχο εδώ, φυσικά το ίδιο και θα γίνει.
Σας ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40260"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία πενήντα μαθητές και μαθήτριες και έξι εκπαιδευτικοί-συνοδοί τους από το 39ο Δημοτικό Σχολείο Λάρισας. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 για την ποινική ευθύνη των Υπουργών, όπως ισχύει, δικογραφίες που αφορούν πρώτον, στον πρώην Υπουργό Οικονομίας και Οικονομικών κ. Γ. Αλογοσκούφη, στον πρώην Υφυπουργό Οικονομίας και Οικονομικών κ. Ν. Λέγκα και στον πρώην Υπουργό Αγροτικής Ανάπτυξης και Τροφίμων κ. Α. Κοντό και, δεύτερον, στον διατελέσαντα Υπουργό Υγείας και Κοινωνικής Αλληλεγγύης κ. Δ. Αβραμόπουλο. 
Επόμενη είναι η έκτη με αριθμό 1420/14-5-2013 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ανάγκη καταβολής των δεδουλευμένων των εργαζομένων στη «ΜΕΒΓΑΛ» στο υποκατάστημα της Αθήνας. 
Θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος.
Ορίστε, κύριε Κατσώτη, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40261"," Ευχαριστώ, κύριε Πρόεδρε. 
Κύριε Υπουργέ, συζητάμε άλλη μία επίκαιρη ερώτηση για τη μη καταβολή δεδουλευμένων από τη «ΜΕΒΓΑΛ». Είπατε προηγουμένως ότι δεν είναι η Ελλάδα Μανωλάδα. Και εδώ είναι πάμπολλες οι επίκαιρες ερωτήσεις που έχουν έρθει για συζήτηση με θέμα τη μη καταβολή δεδουλευμένων στους εργαζόμενους. 
Στη συγκεκριμένη, λοιπόν, εταιρεία, στο υποκατάστημα της Αθήνας, οι εργαζόμενοι βρίσκονται σε απεργιακές κινητοποιήσεις. Σήμερα είναι η εικοστή δεύτερη μέρα. 
Σας ερωτώ, κύριε Υπουργέ: Αν εσείς δεν είχατε πληρωθεί για τέσσερις μήνες, τι θα κάνατε απέναντι σε αυτόν τον εργοδότη, που λέτε ότι πολλές φορές οι συνδικαλιστές το παρατραβάνε; Πείτε μου τι θα κάνατε, εάν δεν είχατε να δώσετε γάλα στα παιδιά σας, εάν οι τράπεζες σας έστελναν εξώδικα για το δάνειο που έχετε πάρει για το σπίτι σας, εάν δεν είχατε να πάρετε φάρμακα για τα παιδιά σας, εάν δεν είχατε να επιβιώσετε. 
Τι θα κάνετε, λοιπόν, ως προς αυτό; Τι απαντάτε μονίμως; Απαντάτε «εμείς έχουμε το μόνο εργαλείο, τους ελεγκτικούς μηχανισμούς, το ΣΕΠΕ και με αυτούς προσπαθούμε να πιέσουμε, ώστε να έχουμε αποτέλεσμα». 
Και τι λέει, λοιπόν, ο εργοδότης; Ξέρετε τι λέει ο λαός μας; «Και χέστηκε η φοράδα στ’ αλώνι!». Ας πάει το ΣΕΠΕ να βάλει το πρόστιμο. Προτιμά να πληρώσει το πρόστιμο παρά να καταβάλει τα δεδουλευμένα στους εργαζόμενους, γιατί είναι πολύ μικρότερο το πρόστιμο. Προτιμά να έχει τη μήνυση από το ΣΕΠΕ. Γιατί; Γιατί λέει «έχω άκρες στη δικαιοσύνη». Έτσι λέει ο εργοδότης. Και τι βλέπουμε και εμείς όταν κάθε εργοδότης πάει στη δικαιοσύνη; Βλέπουμε ότι πράγματι έχει άκρες. Ο εργαζόμενος δεν βρίσκει το δίκιο του, δυστυχώς. 
Η «ΜΕΒΓΑΛ», λοιπόν –έχει ήδη κάνει και τριμερή συνάντηση στο Υπουργείο Εργασίας- δεν πληρώνει, αρνείται και ο επιχειρηματίας της εταιρείας είναι ένας από τους επιχειρηματίες που ο κ. Σαμαράς, ο Πρωθυπουργός, πήρε μαζί του στην Κίνα. Είναι ένας υγιής επιχειρηματίας, ο οποίος πήγε με τον Πρωθυπουργό να επεκτείνει τις δραστηριότητές του, ενώ εδώ έχει να πληρώσει τους εργαζόμενους πάνω από τέσσερις μήνες. 
Τι έχετε, λοιπόν, να πείτε για αυτό; Τι θα κάνετε για αυτούς τους εργαζόμενους; 
Κατ’ αρχάς, πρέπει να πληρωθούν τα δεδουλευμένα τους και βέβαια, μέχρι να πληρωθούν, δεν πρέπει να τους κάνουν εξώσεις, να τους κόβουν το ρεύμα, δεν πρέπει να έχουν αυτά τα προβλήματα της επιβίωσης που σήμερα αντιμετωπίζουν.","ΧΡΗΣΤΟΣ ΚΑΤΣΩΤΗΣ",214
"40262"," Ορίστε, κύριε Υπουργέ, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40263"," Πρώτα από όλα, κύριε συνάδελφε, παρ’ ότι μπαίνω σε χωράφια άλλου Υπουργείου, νομίζω ότι είναι παρακινδυνευμένη η κρίση ότι οι εργοδότες έχουν άκρες με τη δικαιοσύνη και πέφτουν στα μαλακά. Αν παρατηρήσετε τα δικαστήρια που διενεργούν εργατικές διαφορές, ακόμα και τα ποινικά που εκδικάζουν μηνύσεις, θα δείτε ότι κατά πάγια τακτική αποφαίνονται πάντα λίγο υπέρ του εργαζομένου και όχι του εργοδότη. Αυτή είναι η πραγματικότητα στην ελληνική δικαιοσύνη. Μέχρι εκεί είναι το σχόλιό μου για αυτό. Άρα νομίζω ότι αυτό που είπατε δεν είναι σωστό. 
Από εκεί και πέρα, όσον αφορά την ερώτησή σας, αναπόφευκτα θα αναφέρω τα στοιχεία που μας προσκόμισαν τα ελεγκτικά μας όργανα, δηλαδή το Σώμα Επιθεώρησης Εργασίας. 
Έγινε μία τριμερής συνάντηση με τους εργαζομένους στη «ΜΕΒΓΑΛ» τη Μεγάλη Πέμπτη. Δεν ξέρω αν έχει γίνει ξανά στα χρονικά Μεγάλη Πέμπτη διενέργεια τριμερούς, αλλά αυτό έγινε για να δείξουμε ως Υπουργείο Εργασίας ότι –εν πάση περιπτώσει- μας ακουμπά το πρόβλημα και θέλουμε να διευκολύνουμε τη διαδικασία. 
Βέβαια, δεν μπόρεσα να παραστώ, ήρθα μόνο στο τέλος και είχα μόνο μια συζήτηση στα όρθια με τους εκπροσώπους της εργοδοσίας και κάποιους εκπροσώπους του συνδικαλιστικού φορέα, αλλά, όπως καταλαβαίνετε, διενεργήθηκε από τους αρμόδιους υπηρεσιακούς παράγοντες και, φυσικά, θα έχει και συνέχεια, προκειμένου να ξαναέρθουμε και να δούμε σε μερικές μέρες πού βρισκόμαστε και τι έχει γίνει στο μεταξύ. 
Η «ΜΕΒΓΑΛ» έχει έδρα τα Κουφάλια Θεσσαλονίκης, υποκατάστημα στη Μενεμένη –είναι περιοχές αρμοδιότητας του Τμήματος Κοινωνικής Επιθεώρησης Σίνδου- και υποκατάστημα στον Ασπρόπυργο Αττικής. Απασχολεί συνολικά εκατόν εξήντα εργαζομένους. Στο κεντρικό κατάστημα οφείλονται δεδουλευμένα των μηνών Μαρτίου και Απριλίου του 2013. Έχουν ήδη υποβληθεί και μηνύσεις από το Τμήμα Κοινωνικής Επιθεώρησης Σίνδου για οφειλές δεδουλευμένων Οκτωβρίου, Νοεμβρίου και Δεκεμβρίου του 2012 και Ιανουαρίου-Φεβρουαρίου του 2013. Πρόκειται για καταβολές έναντι, τμηματικές, από εδώ και από κει. Υπάρχουν οφειλές. Έχουν κατατεθεί μηνύσεις.
Όσον αφορά το υποκατάστημα Ασπροπύργου, εκεί οφείλονται δεδουλευμένα μηνών Ιανουαρίου, Φεβρουαρίου, Μαρτίου και Απριλίου του 2013, τεσσάρων μηνών, δηλαδή, συνολικά, όπως σωστά είπατε. Εκεί ακόμα δεν έχει υποβληθεί καταγγελία εργαζομένου όσον αφορά το θέμα αυτό. Έχει, όμως, διενεργηθεί έλεγχος στις 15 Μαΐου και η επιχείρηση βρέθηκε κλειστή, διότι οι εργαζόμενοι ήταν συγκεντρωμένοι στην είσοδο αυτής, ευρισκόμενοι στην εικοστή ημέρα απεργίας, λόγω καθυστέρησης δεδουλευμένων. Επίσης, έχει σταλεί πρόσκληση στα κεντρικά της επιχείρησης στη Θεσσαλονίκη για διενέργεια εργατικής διαφοράς στις 20 Μαΐου 2013. Θα δούμε τι θα μας προκύψει εκεί. Η συμφιλιωτική, όπως σας είπα, πραγματοποιήθηκε στις 2 Μαΐου, τη Μεγάλη Πέμπτη, στο Υπουργείο Εργασίας. Οι εκπρόσωποι της εταιρείας προσήλθαν και δήλωσαν ότι προτεραιότητά τους είναι η συνέχιση της λειτουργίας του εργοστασίου, ώστε να μην απειληθούν οι θέσεις εργασίας και ότι βρίσκονται σε προσπάθεια εξεύρεσης χρημάτων μέσω τραπεζικού δανεισμού, κάτι που είναι δύσκολο στις μέρες μας. 
Από εκεί και πέρα στη δευτερολογία μου θα μου επιτρέψετε να τοποθετηθώ εν συντομία στο τι προβλέπεται για το κοινωνικό κομμάτι, αν θέλετε, της συνδρομής των ανέργων, που κυρίως αφορά τα τιμολόγια των κοινωφελών υπηρεσιών, δηλαδή νερό, φως, ΔΕΗ, ΕΥΔΑΠ κ.λπ.. Όπως καταλαβαίνετε, δεν μπορεί κάποιος να πει «να μην πληρώσω τίποτα». Γίνονται διακανονισμοί, γίνονται εκπτώσεις, με κοινωνικά κριτήρια, και οπωσδήποτε υπάρχουν ελαφρύνσεις. Αυτή είναι η εκπεφρασμένη και υλοποιημένη πολιτική της Κυβέρνησης. Πολιτική κυβερνητική είναι. Από εκεί και πέρα, όπως σας είπα, θέμα πλειστηριασμών δεν υπάρχει. Λεπτομέρειες θα αναφέρω στη δευτερολογία μου. Νομίζω ότι είναι χρήσιμο.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40264"," Ο κ. Κατσώτης έχει το λόγο για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40265"," Κύριε Υπουργέ, νομίζω ότι εδώ συζητάμε ένα θέμα που αφορά άμεσες λύσεις που πρέπει να δοθούν για τους ίδιους τους εργαζομένους. Είναι απλήρωτοι. Είναι σε εξαθλίωση. Αυτό πρέπει να αντιμετωπίσει το Υπουργείο Εργασίας. 
Είπατε προηγουμένως ότι η εταιρεία ψάχνει να βρει δάνεια, αλλά είναι δύσκολο στις μέρες μας. Πρέπει να σας πω, κύριε Υπουργέ, και το ξέρετε αυτό πολύ καλά, ότι έχει ένα δάνειο που είναι στις τράπεζες, ύψους 5.000.000 ευρώ. Οι τράπεζες ζητούν να προσημειώσουν ακίνητα του εργοδότη, ο  οποίος, όμως, αρνείται την προσημείωση. Τι κάνει; Δεν πληρώνει. Σου λέει: «Έτσι κι αλλιώς τι θα μου κάνουνε; Δεν πληρώνω τα δεδουλευμένα.». 
Υπήρχε, λοιπόν, η διαδικασία του αυτοφώρου. Την έχετε καταργήσει. Η ταξική πολιτική σας, που υπηρετεί την εργοδοσία, κατάργησε αυτό το μέτρο, που πίεζε τους εργοδότες.
Τώρα έχετε τους πλειστηριασμούς. Οι εργαζόμενοι ήταν στην πρώτη, στη δεύτερη θέση και τώρα πάνε στην τελευταία θέση, με την τροπολογία που περάσατε πριν από ημέρες. 
Τι θα κάνουν, λοιπόν, αυτοί οι εργαζόμενοι; Και όχι μόνο αυτό. 
Όταν, λοιπόν, κινητοποιούνται οι εργαζόμενοι, κραδαίνετε το νόμο και την τάξη. Στη  «ΜΕΒΓΑΛ» πριν από τρεις ημέρες πήγαν οι δυνάμεις της Αστυνομίας και της Ασφάλειας στη 1.00΄ η ώρα, για να μπουν σαν ράμπο μέσα στο κτήριο –απ’ έξω ήταν κάποιοι απεργοί, οι υπόλοιποι είχαν πάει στη Θεσσαλονίκη, για να συζητήσουν-, οδηγώντας τα αυτοκίνητα –δεν ξέρω σίγουρα, μάλλον ήταν της Ασφάλειας-, τα έβγαλαν έξω, με προϊόντα φορτωμένα πριν από δεκαεπτά ημέρες, και δεν ξέρω πού πήγαν και τι έλεγχος έγινε σε αυτά. Μπορεί και να πήγαιναν στα σουπερμάρκετ. Αυτό κάνατε εσείς. Συνεργαστήκατε με τον εργοδότη, όχι για να λύσετε το πρόβλημα των εργαζομένων, για να μπορούν να πάρουν τους μισθούς, τα δεδουλευμένα τους, αλλά για να σπάσετε την απεργία τους. Να βγάλετε έξω τα φορτηγά, των οποίων οι οδηγοί ήταν απ’ έξω, απεργούσαν. 
Το κράτος, λοιπόν, στην υπηρεσία του εργοδότη. Αυτή είναι η πολιτική σας, μια πολιτική με αυταρχισμό, με καταστολή, μια πολιτική δίπλα στην εργοδοσία, για να μπορέσει να καταργήσει ό,τι έχει απομείνει ακόμη απ’ αυτά τα δικαιώματα που κατέκτησαν οι εργαζόμενοι. 
Ε, λοιπόν, αυτό θα πρέπει να το βλέπουν οι εργαζόμενοι και να κάνουν τις επιλογές τους. Και οι επιλογές δεν είναι τίποτε άλλο παρά από την ανατροπή αυτής της πολιτικής. Όσο πιο γρήγορα συγκεντρώνονται δυνάμεις για την ανατροπή αυτής της πολιτικής και οποιασδήποτε άλλης που στηρίζει την εργοδοσία, τόσο οι εργαζόμενοι θα οικοδομήσουν μια άλλη κοινωνία, όπου ο πλούτος που θα παράγεται θα γυρνάει πάλι στους ίδιους.","ΧΡΗΣΤΟΣ ΚΑΤΣΩΤΗΣ",214
"40266"," Ο Υφυπουργός κ. Παναγιωτόπουλος έχει το λόγο για να δευτερολογήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40267"," Κύριε συνάδελφε, θα προσπαθήσω να μιλήσω με όρους ρεαλιστικούς –πραγματιστικά, δηλαδή- και να εντοπίσω την κατάσταση σε σχέση με παραγωγικές μονάδες σαν τη «ΜΕΒΓΑΛ», που παράγουν γάλα –που, όπως ξέρετε, είναι ένα ευπαθές προϊόν- όταν προκύπτουν τέτοιες καταστάσεις, απεργίες,  δικαιολογημένες ενδεχομένως, για μη καταβολή δεδουλευμένων, οι οποίες στην ουσία έχουν ως συνέπεια να διακοπεί η παραγωγική λειτουργία. 
Τι γίνεται, λοιπόν, όταν διακόπτεται η παραγωγική λειτουργία αυτού του εργοστασίου; Διακόπτεται η παραγωγή γάλακτος, διακόπτεται η τροφοδοσία της αγοράς σε τακτά διαστήματα. Εγώ έτσι ερμηνεύω την είσοδο κατά τις νυχτερινές ώρες, προκειμένου να φύγουν κάποια φορτηγά και να τροφοδοτήσουν την αγορά. Όταν διακόπτεται η τροφοδοσία της αγοράς, μετά από λίγο διακόπτεται κάθε επαφή με το πελατολόγιο. Οι πελάτες στα σουπερμάρκετ στρέφονται σε άλλες λύσεις…","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40268"," Τα δικαιολογείτε.","ΧΡΗΣΤΟΣ ΚΑΤΣΩΤΗΣ",214
"40269"," Όχι, δεν δικαιολογώ. Περιγράφω την κατάσταση. Περιμένετε, δείτε την εξέλιξη του συλλογισμού. Στρέφονται σε άλλες λύσεις, χάνεται το μερίδιο της αγοράς και στο τέλος απαξιώνεται καθαρά η επιχείρηση. Επομένως οδηγούμαστε σε πλήρες αδιέξοδο. 
Άρα έχει σημασία για την επιχείρηση να κρατηθεί σε λειτουργία η παραγωγή. Να παράγεται, δηλαδή, γάλα. Έχει σημασία για τους εργαζόμενους, γιατί μόνο μια τέτοια παραγωγή θα οδηγήσει σε κάποια ροή εσόδων, κάποιες εισπράξεις. Από εκεί και πέρα δικός μας ρόλος είναι να εξασφαλίσουμε ότι κάποιες απ’ αυτές τις εισπράξεις -και σαν δείγμα καλής θέλησης του εργοδότη, αν θέλετε- θα πρέπει να πάνε για την καταβολή δεδουλευμένων. Διότι αλλιώς ο εργαζόμενος έχει κάθε δίκιο να συνεχίζει. Δεν λέω κάτι διαφορετικό, αλλά εδώ πρέπει να καταλάβουμε πώς πρέπει να λειτουργήσουμε συνολικά, να συνεργαστούμε, να πιέσουμε εμείς από την πλευρά μας, προκειμένου να γίνει τι; Να εξακολουθεί αυτή η εταιρεία να παράγει, να λειτουργεί, να εισπράττει, να πληρώνει. Όχι βέβαια να εισπράττει και να μην πληρώνει. Εκεί συμφωνώ μαζί σας. Όχι να εισπράττει και να μην πληρώνει! Όμως, πολύ φοβούμαι μια απεργία, ιδίως σε μια τέτοια παραγωγική μονάδα ενός τέτοιου βαθμού προϊόντος, θα οδηγήσει κάποια στιγμή σε πλήρη κατάρρευση.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40270"," Τέσσερις μήνες που δεν γινόταν η απεργία, δεν εισέπραττε; Γιατί δεν πλήρωνε;","ΧΡΗΣΤΟΣ ΚΑΤΣΩΤΗΣ",214
"40271"," Τη δικαιολογώ, διότι, όταν κάποιος είναι απλήρωτος μήνες, πολλές φορές αισθάνεται ότι δεν έχει τι άλλο να κάνει. Απλά αναρωτιέμαι αν θα οδηγήσει σε κάτι καλύτερο ή σε κάτι χειρότερο συνολικά. Και λέω ότι όλοι πρέπει να καθίσουν στο τραπέζι -αυτό τους είπα και όταν τους είδα εκεί μετά την τριμερή, αυτό θα τους πω και αν τους δω μεθαύριο- και η μεν εργοδοσία να εξασφαλίσει ότι όποια ροή εσόδων εισρεύσει στο εργοστάσιο θα καταβληθεί κατά κύριο και πρώτο λόγο στην πληρωμή δεδουλευμένων, έτσι ώστε να προσέλθουν οι εργαζόμενοι, να στοιχηθούν ξανά στην παραγωγική διαδικασία, οι δε εργαζόμενοι να καταλάβουν ότι ο μόνος τρόπος είναι αυτός. Εάν υπάρχει κάποιος άλλος τρόπος, είμαι πρόθυμος να τον ακούσω. Όχι να προσέλθουν απλήρωτοι, όχι να προσέλθουν χωρίς καμμία διαβεβαίωση και χωρίς κανένα δείγμα καλής θέλησης εκ μέρους της εργοδοσίας. 
Ισχυρίζονται όλοι ότι χρειάζονται ένα κεφάλαιο κίνησης για να ξεκινήσουν ξανά να λειτουργούν. Αυτό φυσικά έχει να κάνει με το τραπεζικό κομμάτι, το δανειοδοτικό κομμάτι. Όχι με τη δική μας παρέμβαση. Δεν μπορούμε εμείς να σηκώσουμε το τηλέφωνο να πάρουμε τον χι, ψι, ωμέγα διοικητή τραπέζης να πούμε δανειοδότησε τον τάδε. Αυτά δεν γίνονται. Ενδεχομένως κάποτε να γίνονταν, τώρα δεν γίνονται. Αυτό είναι, όμως, κομμάτι της επιχειρηματολογίας της επιχείρησης σχετικά με ένα σχέδιο βιωσιμότητάς της. Αλλά εγώ πρέπει να εστιάσω στο εργασιακό κομμάτι και αυτή είναι η πάγια θέση μου όποτε πηγαίνουμε και διαβουλευόμαστε στο πλαίσιο της συμφιλιωτικής διαδικασίας. Χρειάζεται και ένα δείγμα καλής θέλησης από την πλευρά της εργοδοσίας. Χρειάζεται όμως και οι εργαζόμενοι να καταλάβουνε ότι τα πράγματα αν βρίσκονται τώρα σε ένα άλφα αδιέξοδο,  αύριο-μεθαύριο μπορεί να οδηγηθούν σε ένα οριστικό αδιέξοδο. 
Αν όλοι έχουν κατά νου πώς να διασώσουν την επιχείρηση και ο καθένας να παίξει το ρόλο του σ’ αυτό και να διασφαλίσει το κομμάτι του, δηλαδή ο εργοδότης τη συνέχιση ύπαρξης της επιχείρησής του, ο εργαζόμενος τη διατήρηση της θέσης εργασίας του, τότε νομίζω ότι μπορεί να βρεθεί λύση. 
Εμείς απλά από την πλευρά μας μεσολαβούμε και πιέζουμε με κάθε καλή και συμφιλιωτική διάθεση. Από εκεί και πέρα βέβαια εφαρμόζουμε ή διασφαλίζουμε την εφαρμογή της εργασιακής νομοθεσίας, με όποιες ευχέρειες μας δίνει ο νόμος αυτήν την ώρα. Κυρώσεις; Αυτές που προβλέπονται. Μηνύσεις; Αυτές που προβλέπονται. Τιμωρία; Αυτή που προβλέπεται. Τίποτα λιγότερο, τίποτα περισσότερο.
Είδα σε μία αποστροφή της ερώτησής σας το εξής: «ακόμη και η ηγεσία του Υπουργείου Εργασίας.». Η ηγεσία του Υπουργείου Εργασίας είναι γραμμή αμύνης. Είχαμε το σθένος να πούμε προχθές «όχι» στο αίτημα κάποιας εταιρείας για ομαδικές απολύσεις, με τις οποίες στην ουσία θα έκλειναν από τη μία μέρα στην άλλη ένα εργοστάσιο. Επομένως δεν μπορείτε να λέτε ότι παίρνουμε συνέχεια ένα συγκεκριμένο μέρος μονόπαντα. Το κάνουμε. 
Γιατί το είπαμε αυτό; Όχι επειδή είμαστε εναντίον των επενδύσεων ή της συνέχισης της πραγματοποίησης νέων επενδύσεων στην Ελλάδα, αλλά γιατί είμαστε εναντίον της καταστρατήγησης της εργατικής νομοθεσίας. Είπαμε στο συγκεκριμένο εργοδότη: «Ναι, κύριε, θες να κάνεις αυτό; Θα το κάνεις όμως όπως το λέει ο νόμος στην Ελλάδα…»","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40272"," Μεγαλύτερη καταστρατήγηση από …","ΧΡΗΣΤΟΣ ΚΑΤΣΩΤΗΣ",214
"40273"," «...αλλιώς εμείς θα πούμε όχι». Αυτό είπαμε.
Ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"40274"," Ευχαριστούμε και εμείς. 
Η τρίτη με αριθμό 1406/14-05-013 επίκαιρη ερώτηση πρώτου κύκλου της Βουλευτού Κερκύρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την κατάργηση της Γενικής Γραμματείας Ισότητας, δεν συζητείται λόγω αναρμοδιότητας και διαγράφεται. 
Η δεύτερη με αριθμό 1411/14-5-2013 επίκαιρη ερώτηση δεύτερου κύκλου του Βουλευτή Μεσσηνίας του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο κ. Αθανασίου Πετράκου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την επιστράτευση των εκπαιδευτικών, δεν συζητείται λόγω κωλύματος του κυρίου Υπουργού και διαγράφεται.
Επίσης, η έκτη με αριθμό 1407/14-5-2013 επίκαιρη ερώτηση δεύτερου κύκλου του Ανεξάρτητου Βουλευτή Β΄ Αθηνών κ. Δημητρίου (Μίμη) Ανδρουλάκη προς τον Υπουργό Οικονομικών, σχετικά με την ανάγκη εισαγωγής νέων μεθόδων παροχής ρευστότητας προς τις μικρομεσαίες επιχειρήσεις από την Ευρωπαϊκή Κεντρική Τράπεζα, δεν συζητείται λόγω κωλύματος του κυρίου Υπουργού και διαγράφεται.
Σημειώνω πάντως με ικανοποίηση ότι έχουμε μία πρόοδο, αφού επί συνόλου δώδεκα επικαίρων ερωτήσεων, συζητούνται οι εννιά και μάλιστα η μία που διαγράφηκε είναι απλώς θέμα αναρμοδιότητας. 
	Θα συζητηθεί τώρα η πρώτη με αριθμό 1401/14-5-2013 επίκαιρη ερώτηση πρώτου κύκλου του Βουλευτή Αργολίδος της Νέας Δημοκρατίας κ. Ιωάννη Ανδριανού προς τον Υπουργό Υγείας, σχετικά με την ανάγκη αποκομιδής των απορριμμάτων, ώστε να διασφαλιστεί η δημόσια υγεία στους δήμους Ερμιονίδας και Τρίπολης.
	Στην ερώτηση θα απαντήσει ο Υπουργός κ. Λυκουρέντζος.
Το λόγο έχει ο κ. Ανδριανός για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40275"," Ευχαριστώ πολύ, κύριε Πρόεδρε. 
Κύριε Υπουργέ, η επίκαιρη ερώτησή μου έχει ως θέμα ένα εξαιρετικά επείγον πρόβλημα, που πλήττει τόσο την Ερμιονίδα στην Αργολίδα, όσο και την Τρίπολη στην Αρκαδία. 
Τους τελευταίους μήνες είχε διακοπεί η αποκομιδή απορριμμάτων. Σήμερα η αποκομιδή έχει ξαναρχίσει, όμως η συσσώρευση των απορριμμάτων δημιούργησε σοβαρά προβλήματα στη δημόσια υγεία. 
Υπενθυμίζω ότι στις 13 Μαρτίου 2013, μετά την αυτοψία του ΚΕΕΛΠΝΟ στην Τρίπολη, εξεδόθη υγειονομική διάταξη από το Υπουργείο Υγείας και βεβαίως στη συνέχεια η κοινή υπουργική απόφαση του Υπουργού Εσωτερικών και του Υπουργού Περιβάλλοντος, Ενέργειας και Κλιματικής Αλλαγής για τη μεταφορά των απορριμμάτων εκτός Περιφέρειας Πελοποννήσου. 
Κατόπιν υπογράφηκε από τον Γενικό Γραμματέα Αποκέντρωσης Διοίκησης Αττικής η απόφαση νομιμοποίησης της απόφασης του ειδικού διαβαθμικού συνδέσμου Αττικής για τη σύναψη προγραμματικών συμβάσεων με τους Δήμους Ερμιονίδας και Τριπόλεως, για τη διάθεση των εκεί παραγομένων απορριμμάτων στις εγκαταστάσεις του ΧΥΤΑ Φυλής. 
Την υπερβολική καθυστέρηση στην αποκομιδή απορριμμάτων διαπιστώνει και το ΚΕΕΛΠΝΟ με νέα αυτοψία στις 3 Απριλίου στην Τρίπολη, σύμφωνα με την οποία η επικρατούσα κατάσταση στην πόλη της Τρίπολης κρίνεται ως επισφαλής για τη δημόσια υγεία, ενώ συνιστάται η άμεση και δίχως καμμία περαιτέρω καθυστέρηση αποκομιδή και ορθολογική διάθεση των απορριμμάτων, προκειμένου να διασφαλιστεί η δημόσια υγεία. Αντίστοιχο πρόβλημα, η ίδια εικόνα υπήρχε και στην Ερμιονίδα.
Κατόπιν αυτών, κύριε Υπουργέ, και γνωρίζοντας την προσωπική σας ευαισθησία για θέματα δημόσιας υγείας, θέλω να με ενημερώσετε για το τι μέτρα έχετε λάβει και τι μέτρα προτίθεστε να λάβετε για να τηρηθεί η κείμενη νομοθεσία, για να διασφαλιστεί η δημόσια υγεία στην Πελοπόννησο και ειδικότερα στην Ερμιονίδα και την Τρίπολη, περιοχές που αναφέρω στην ερώτησή μου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Επίσης, να μας πείτε σε τι περαιτέρω ενέργειες θα προβείτε, σε συνεργασία με τους συναρμόδιους Υπουργούς, προκειμένου να διασφαλιστεί η άμεση αποκομιδή των συσσωρευμένων απορριμμάτων αλλά και να λυθεί οριστικά το σοβαρό πρόβλημα της διαχείρισης αυτών.
Ευχαριστώ πολύ, κύριε Πρόεδρε.","ΙΩΑΝΝΗΣ ΑΝΔΡΙΑΝΟΣ",26
"40276"," Ευχαριστούμε κι εμείς.
Το λόγο έχει ο Υπουργός για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40277"," Κύριε Πρόεδρε, σας ευχαριστώ.
Πριν απαντήσω στην ερώτηση του αξιότιμου συναδέλφου κ. Ιωάννη Ανδριανού, θεωρώ υποχρέωσή μου ως Βουλευτής και Υπουργός, με αφορμή όσα προηγήθηκαν της σημερινής συζήτησης, την εφαρμογή του Κανονισμού προς κάθε κατεύθυνση με δικαιοσύνη και αυστηρότητα, όπως προβλέπεται από τις διατάξεις του. 
Ύβρεις, τραμπουκισμοί, προπηλακισμοί και προσβολή των δημοκρατικών κανόνων δεν νοούνται στην Αίθουσα του Κοινοβουλίου, όπως επίσης συμπεριφορές και πρακτικές οι οποίες υποβαθμίζουν την ιδιότητα του Εκπροσώπου του έθνους, στο όνομα της επαναστατικότητας ή της αμφισβήτησης των δημοκρατικών θεσμών, απάδουν της αισθητικής και της αγωγής του ελληνικού λαού και στην περίπτωση αυτή υπάρχουν διατάξεις που μπορεί να εφαρμοστούν από το Προεδρείο της Βουλής. 
Το ελληνικό Κοινοβούλιο δεν είναι χώρος ελευθεριακών συναθροίσεων ούτε πεδίο εκδήλωσης βιαιοτήτων και βίαιων συγκρούσεων. Το ελληνικό Κοινοβούλιο, το οποίο υπηρετούμε με εντολή του ελληνικού λαού, κύριε Πρόεδρε, είναι ο κορυφαίος θεσμός δημοκρατίας και οφείλουμε να υπηρετούμε την ιδιότητα του εκπροσώπου του έθνους με ήθος, ευθύνη και αξιοπρέπεια, διότι οι εντυπώσεις, οι οποίες δημιουργούνται στην ελληνική κοινωνία, αποτελούν πλήγμα για την ίδια τη λειτουργία της δημοκρατίας. Αν κάποιος θέλει να αμφισβητήσει με τη συμπεριφορά του τους δημοκρατικούς θεσμούς, καλό είναι να το πράττει εκτός της αιθούσης του ελληνικού Κοινοβουλίου. 
Σας ευχαριστώ για την προσοχή σας.","ΑΝΔΡΕΑΣ ΛΥΚΟΥΡΕΝΤΖΟΣ",288
"40278","  Κύριε Υπουργέ, ευχαριστώ για το σχόλιό σας, διότι κάνουμε το αυτονόητο. 
Εκείνο που ήθελα, όμως, να πω, αν μου επιτρέπετε, είναι ότι εκείνο που έκανε το Προεδρείο -κι εγώ ως Προεδρεύων- δεν ήταν η τιμωρία κάποιου, αλλά ο αυτοσεβασμός του Κοινοβουλίου. Υπάρχει ένα θέμα αισθητικής. Δεν μπορούμε εδώ να ανεχόμαστε συμπεριφορές που μετατρέπουν το Κοινοβούλιο σε τσίρκο. Δεν έχει κανείς δικαίωμα να μας επιβάλλει τέτοια υποχρέωση. Επομένως συνεχίζουμε με βάση τους κανόνες που διέπουν τη λειτουργία μας. 
Σας ευχαριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40279","   Σας ευχαριστώ κι εγώ, κύριε Πρόεδρε.
Κύριε συνάδελφε, το πρόβλημα, το οποίο δημιουργήθηκε οφείλεται σε διαχρονική αδυναμία των οργάνων της διοίκησης να αντιμετωπίσουν το πρόβλημα της δημιουργίας, στην Περιφέρεια Πελοποννήσου, εργοστασίου μονάδος επεξεργασίας των απορριμμάτων. Υπερβαίνει αυτή η αδυναμία ή η απραξία –όπως θέλετε χαρακτηρίστε το- τη δεκαετία. 
Μπροστά στο πρόβλημα, το οποίο δημιουργήθηκε και με τη δική σας πρωτοβουλία και των άλλων συναδέλφων των δύο εκλογικών περιφερειών –αλλά τονίζω τη δική σας πρωτοβουλία- και προ της συνεδρίασης στην Τρίπολη του δημοτικού συμβουλίου, την 13η Μαρτίου 2013, εξέδωσα υγειονομική διάταξη. 
Είναι στη δικαιοδοσία του εκάστοτε Υπουργού Υγείας να μπορεί να εκδώσει μία υγειονομική διάταξη για λόγους δημόσιας υγείας, προστασίας της δημόσιας υγείας, αφού προηγουμένως είχα δώσει εντολή στο κλιμάκιο του ΚΕΕΛΠΝΟ να επισκεφτεί την Τρίπολη και την Ερμιονίδα, να κάνει την έκθεσή του ως οφείλει και να δώσει τη δυνατότητα στον Υπουργό να εκδώσει την υγειονομική διάταξη. 
Ακολούθως, οι συνάδελφοι, μεταξύ των οποίων ο παριστάμενος κ. Καλαφάτης ως Αναπληρωτής Υπουργός Περιβάλλοντος και ο Υπουργός Εσωτερικών, εξέδωσαν κοινή υπουργική απόφαση με την οποία επιτρέπεται η μεταφορά των σκουπιδιών σε άλλη διοικητική περιφέρεια της χώρας κατ’ εξαίρεση, λόγω της ανάγκης προστασίας της δημόσιας υγείας. Ενημερώθηκαν οι συμπολίτες σας και οι συμπολίτες μου εγκαίρως, ούτως ώστε να αποφευχθούν έκρυθμες καταστάσεις.
 Είχαμε φτάσει, κύριε Πρόεδρε, πραγματικά σε οριακές στιγμές σε ό,τι αφορά την κοινωνική ομαλότητα και στην Τρίπολη και στην εκλογική περιφέρεια του κ. Ανδριανού, διότι οι συμπολίτες μας ήταν μπροστά στο θέαμα της συσσώρευσης των απορριμμάτων μέσα στις πόλεις και στις γειτονιές και αυτό είχε ως αποτέλεσμα να ξεκινήσουν οι διαδικασίες για τη μεταφορά των απορριμμάτων στο ΧΥΤΑ της Φυλής. 
Υπήρξαν καθυστερήσεις, όχι όμως οφειλόμενες στον Υπουργό Υγείας ή στους συναδέλφους, οι οποίοι εκλήθησαν να εκδώσουν την κοινή υπουργική απόφαση. 
Ευτυχώς, μετά από λίγες εβδομάδες ευρίσκομαι στην ευχάριστη θέση να σας ανακοινώσω ότι δεν υπάρχει κίνδυνος για τη δημόσια υγεία ούτε στην Ερμιονίδα ούτε στην Τρίπολη. Υπάρχουν, όμως, πολλά να γίνουν. Και αν οι έχοντες την αρμοδιότητα –και αναφέρομαι στα περιφερειακά όργανα του κράτους της τοπικής και της περιφερειακής αυτοδιοίκησης- δεν σπεύσουν να αντιμετωπίσουν την κατάσταση, ο χρόνος θα κυλά καθημερινά σε βάρος της προοπτικής επίλυσης του ζητήματος και λυπούμαι, αλλά θα ξαναβρεθούμε στην ίδια δυσάρεστη κατάσταση. 
Γι’ αυτό ζητώ τη συμπαράσταση και τη δική σας και του κ. Ζαχαριά, του συναδέλφου από την Αρκαδία και όλων των συναδέλφων της Περιφέρειας Πελοποννήσου, να συνεργαστούμε με τα αρμόδια περιφερειακά όργανα και να υποχρεωθούν εκείνοι που πρέπει να πάρουν τις αποφάσεις, να τις πάρουν εγκαίρως. 
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"40280"," Κύριε Αδριανέ, έχετε το λόγο. 
Χαίρομαι, διότι συγκυριακά μετά από τη δική σας επίκαιρη ερώτηση ακολουθεί επερώτηση για το θέμα των απορριμμάτων γενικότερα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40281"," Το πρόβλημα, κύριε Πρόεδρε, είναι σημαντικό, είναι δεδομένο. Νομίζω ότι και η επερώτηση αυτό καταδεικνύει, όπως και η δική μου επίκαιρη ερώτηση.","ΙΩΑΝΝΗΣ ΑΝΔΡΙΑΝΟΣ",26
"40282"," Ακριβώς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40283"," Κύριε Υπουργέ, ευχαριστώ για την απάντησή σας. 
Η συμπαράσταση η δικιά μου -και πιστεύω όλων των συναδέλφων- για ένα τέτοιο σημαντικό πρόβλημα είναι δεδομένη. 
Η επίλυση αυτού του προβλήματος της διάθεσης των απορριμμάτων και της διαχείρισής τους είναι ζήτημα όχι απλώς ποιότητας ζωής για τους κατοίκους και τους επισκέπτες της Πελοποννήσου, της Ερμιονίδας και της Τρίπολης, αλλά ζητήματα δημόσιας υγείας. Είναι ένα πρόβλημα που γίνεται ολοένα και οξύτερο όσο πλησιάζει το καλοκαίρι με τις θερμοκρασίες να ανεβαίνουν αλλά και τη συγκέντρωση των ανθρώπων να γίνεται μεγαλύτερη καθώς αρχίζει η τουριστική περίοδος. 
Θέλω με την ευκαιρία αυτή να θίξω το απολύτως συσχετιζόμενο θέμα του δεματοποιητή απορριμμάτων που βρίσκεται στο Σταυρό Διδύμων στο Κρανίδι, στην είσοδο δηλαδή προς Ερμιόνη, Κρανίδι, Πόρτο Χέλι. Όπως έχω επισημάνει και με προηγούμενη ερώτησή μου, ο χώρος έχει πλέον μετατραπεί σε μία ιδιότυπη χωματερή, λόγω της μη λειτουργίας του δεματοποιητή από την χύδην απόθεση απορριμμάτων. Ο κίνδυνος, λοιπόν, για τη δημόσια υγεία αλλά και για την εικόνα της περιοχής που κάθε χρόνο προσελκύει μεγάλο αριθμό τουριστών, είναι οξύτατος και το πρόβλημα πρέπει να αντιμετωπιστεί άμεσα. 
Θέλω, λοιπόν, να με ενημερώσετε και να μας πληροφορήσετε, σχετικά με τις πολιτικές που έχετε αποφασίσει, με τις δράσεις που έχει αναλάβει και σκοπεύει να αναλάβει στο μέλλον η Κυβέρνηση καθώς και το σχετικό χρονοδιάγραμμά τους, για την αντιμετώπιση του οξύτατου αυτού προβλήματος που έχει ανακύψει από τη διαχείριση των απορριμμάτων. 
Είναι, πραγματικά, κρίμα υποδομές που δημιουργούνται ως μεταβατικό στάδιο για την καλύτερη διαχείριση των απορριμμάτων ή υποδομές που αποτελούν μέρος μιας συνολικής και οριστικής λύσης στο σοβαρό αυτό πρόβλημα, τελικά να συντείνουν στη μεταφορά του προβλήματος σε τοπικό επίπεδο και μάλιστα σε χώρο ανεξέλεγκτης χωματερής. Βέβαια, δεν είναι δικό σας αυτό καθ’ αυτό το θέμα αλλά επειδή είναι και θέμα δημόσιας υγείας και έχει παρατηρηθεί και μόλυνση στην ευρύτερη περιοχή, γι’ αυτό σας το θέτω κύριε Υπουργέ. 
Είναι, λοιπόν, επικίνδυνο για τη δημόσια υγεία και για την εικόνα της περιοχής αυτή η κατάσταση, καθώς και εδώ το χρονικό όριο είναι το καλοκαίρι για να αποφύγουμε επιπλέον μολύνσεις και άλλες δυσάρεστες και επικίνδυνες επιπτώσεις. 
Είμαι σίγουρος ότι θα αναλάβετε προσωπικά δράση, ώστε να δοθεί κάποια λύση με τους συναρμόδιους Υπουργούς και τους φορείς που εμπλέκονται –γιατί είναι πολλοί οι φορείς- σε αυτό το σημαντικό πρόβλημα. 
Με την ευκαιρία, επειδή μου απομένει λίγος χρόνος –και νομίζω ότι κι από το Προεδρείο έχω την ανοχή- θέλω να σας θέσω και ένα θέμα το οποίο μου έθεσε κάποιος από την Αργολίδα πριν από λίγο, όπου πήγε στο Κέντρο Υγείας του Κρανιδίου με πόνους στην κοιλιακή χώρα, με ένα οξύ πρόβλημα και δεν υπήρχε μηχάνημα υπερήχων. 
Θέλω να δείτε, λοιπόν, τις ελλείψεις τόσο στο Κέντρο Υγείας του Κρανιδίου, όσο και στις υπόλοιπες δομές υγείας της Αργολίδας και στα Νοσοκομεία Άργους και Ναυπλίου και του Κέντρου Υγείας στο Λιγουριό. Το δημοσιονομικό πρόβλημα είναι δεδομένο. 
Όμως η υγεία είναι υπέρτατο αγαθό. Γνωρίζοντας, λοιπόν, τη δική σας ευαισθησία, πιστεύω να δείτε τα προβλήματα στο Νοσοκομείο της Αργολίδας και στα κέντρα υγείας, ώστε να μην παρατηρούνται τέτοια φαινόμενα, τα οποία είναι εις βάρος της υγείας των πολιτών. 
Τελειώνοντας, θα ήθελα να σας επισημάνω κάτι που έχω πει και άλλη φορά και έχει σχέση με το ότι το ΕΚΑΒ Αργολίδας βρίσκεται και λειτουργεί στο προαύλιο του Νοσοκομείου του Ναυπλίου. 
Θέλω, λοιπόν, κύριε Υπουργέ, με τη συνεργασία σας  να βρούμε μια λύση, ώστε οι εργαζόμενοι αλλά και τα ασθενοφόρα να μπορούν να στεγάζονται σε χώρο που θα είναι ανάλογος για τέτοιου είδους δομές. 
Σας ευχαριστώ πολύ.","ΙΩΑΝΝΗΣ ΑΝΔΡΙΑΝΟΣ",26
"40284"," Κύριε Υπουργέ, έχετε το λόγο για να δευτερολογήσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40285"," Ευχαριστώ πολύ, κύριε Πρόεδρε.  
Κύριε συνάδελφε, θα επαναλαμβάνω σε κάθε περίπτωση και χωρίς δισταγμούς και όπου απειλείται η δημόσια υγεία την έκδοση υγειονομικής διάταξης, η οποία είναι στη δικαιοδοσία του Υπουργού Υγείας. Και δεν αναφέρομαι μόνο στις περιπτώσεις της μη αποκομιδής απορριμμάτων, αλλά σε κάθε απειλή και σε κάθε κίνδυνο που υπάρχει για τη δημόσια υγεία. Γι’ αυτό άλλωστε και κάτι τέτοιο ανήκει στη δικαιοδοσία του εκάστοτε Υπουργού Υγείας. Και αυτό δεν συμβαίνει γιατί εμείς εκλεγόμεθα στην Αργολίδα και στην Αρκαδία. Άλλωστε, έχει υπάρξει ανάλογη έκδοση υγειονομικής διάταξης και για την Αθήνα από τον προκάτοχό μου Υπουργό κ. Λοβέρδο αλλά και για κάθε περιοχή της χώρας, χωρίς να υπάρχουν άλλοι υπολογισμοί και σκοπιμότητες και χωρίς να μας ενδιαφέρει ποιες θα είναι, ενδεχομένως, οι αντιδράσεις. 
Αυτό, το οποίο προστατεύσαμε με αυτήν την υγειονομική διάταξη –και θέλω να το γνωρίζετε, κύριε Πρόεδρε- ήταν να μην ανοίξουν οι παλιές χωματερές, γιατί έτσι θα επιβαρύναμε το περιβάλλον των τοπικών κοινωνιών, οι οποίες βρίσκονται πολύ κοντά σε αστικά κέντρα της Αρκαδίας και της Αργολίδας. 
Όσον αφορά τώρα το θέμα με τους δεματοποιητές, δεν είμαι ο πλέον κατάλληλος για να σας απαντήσω, διότι είναι θέματα, τα οποία αναφέρονται στις αρμοδιότητες άλλων συναδέλφων. Είναι εδώ ο Υπουργός κ. Καλαφάτης και φαντάζομαι ότι στη συνέχεια, στην επερώτηση, θα αναπτύξει την επιχειρηματολογία του και θα δώσει απαντήσεις στις αξιότιμες κυρίες και κυρίους συναδέλφους που την έχουν υποβάλει. 
Επίσης, θα ήθελα να σας πω ότι προβληματίζομαι σχετικά με το πώς είναι δυνατόν η χώρα μας μετά από περισσότερο από δυόμισι δεκαετίες να μη μπορεί να δώσει απάντηση σε ένα τέτοιο θέμα ζωτικής σημασίας. Συνηθίζουμε οι Ελληνίδες και οι Έλληνες να αγνοούμε ότι εμείς παράγουμε τα απορρίμματα. Αν δεν βρούμε τον τρόπο να τα διαχειριστούμε, θα τα βρίσκουμε στην αυλή μας, στο σπίτι μας. 
Μάλιστα, σε ορισμένες περιπτώσεις οι αντιδράσεις της τοπικής αυτοδιοίκησης ακύρωσαν επιλογές και έστειλαν την επίλυση του ζητήματος χρόνια πίσω. Μ’ αυτόν τον τρόπο τα χρόνια πέρασαν. Σας είπα και προηγουμένως ότι η Πελοπόννησος έχει εμπλακεί σ’ αυτήν τη διαδικασία για πάνω από δέκα χρόνια και λύση δεν έχει εξευρεθεί. 
Για τους λόγους αυτούς επιβάλλεται σε όλους όσους μετέχουμε της σημερινής Κυβερνήσεως με οποιαδήποτε ιδιότητα -και ιδιαίτερα με την ιδιότητα του Υπουργού Υγείας και των συναρμοδίων Υπουργών- να πάρουμε πρωτοβουλίες –και σας βεβαιώνω ότι θα πάρουμε αυτές τις πρωτοβουλίες- και να καλέσουμε και τους αιρετούς περιφερειάρχες και τους γενικούς γραμματείς των διευρυμένων περιφερειών, ώστε να αντιμετωπίσουμε ριζοσπαστικά το πρόβλημα, το οποίο έχει δημιουργηθεί και το οποίο ενδεχομένως στο μέλλον να γίνει οξύτερο. 
Και στο λίγο χρόνο που απομένει, θα ήθελα να πω μια φράση σε σχέση με τις ελλείψεις που υπάρχουν σε περιοχές, στις οποίες υπάρχουν νοσηλευτικές μονάδες του Εθνικού Συστήματος Υγείας. 
Κύριε συνάδελφε, θα ήθελα να σας πω ότι λυπούμαι για το συγκεκριμένο περιστατικό και ότι θα ζητήσω από τις υπηρεσίες του Υπουργείου να ελέγξουμε για ποιον ακριβώς λόγο υπήρχε αδυναμία λειτουργίας του συγκεκριμένου μηχανήματος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ωστόσο, κύριε συνάδελφε, δεν πρέπει να ξεχνάμε ότι υπάρχουν και οι διοικήσεις των νοσοκομείων. Δεν μπορεί κάθε θέμα να άπτεται από την πρώτη στιγμή της αρμοδιότητας του Υπουργού. Υπάρχει ιεραρχία. Υπάρχει διοίκηση στο Νοσοκομείο Ναυπλίου, διοίκηση στο Νοσοκομείο Άργους και διοίκηση σε κάθε νοσοκομείο της χώρας. Γι’ αυτό, άλλωστε, ορίζονται και αμείβονται οι διοικητές των νοσοκομείων και οι διοικήσεις, για να μην έχουμε τέτοιου είδους περιστατικά. 
Με συγχωρείτε που τα λέω αυτά. Δεν καταλογίζω ευθύνες στους δύο διοικητές και δεν το λέω μ’ αυτόν τον τρόπο, αλλά γενικότερα. Οι συνάδελφοι όλοι με καταλαβαίνετε. Αν, λοιπόν, κάποιος διοικητής απλώς καταγράφει τα προβλήματα που εκδηλώνονται στο πεδίο της αρμοδιότητός του με τη μορφή που τα περιγράφουν και τα προβάλλουν οι δημοσιογράφοι, εν τέλει δεν ασκεί τα καθήκοντά του. Όταν έχεις ένα πρόβλημα, πρέπει να ασχολείσαι με αυτό και να προσπαθείς να εξεύρεις τη λύση. 
Τώρα σε ό,τι αφορά το ΕΚΑΒ, η εγκατάσταση των μονάδων του ΕΚΑΒ ανά την επικράτεια είναι ένα θέμα που επίσης μας απασχολεί. Άλλωστε, δεν είναι καλύτερες οι συνθήκες στο Παναρκαδικό Νοσοκομείο, δεδομένου ότι απαιτούνται αυξημένοι πόροι, οι οποίοι δεν υπάρχουν. 
Προσπαθούμε να λειτουργήσουμε το ΕΚΑΒ μέσα από τις σημερινές δυνατότητες και νομίζω -διερμηνεύοντας τα αισθήματα όλων των συναδέλφων και των πτερύγων της Βουλής- ότι αξίζει να επαινέσουμε το ΕΚΑΒ και το Υπουργείο Άμυνας για τον τρόπο που αντέδρασαν στο τελευταίο ατυχές περιστατικό στην Κρήτη, που είχε ως τραγικό θύμα έναν εντεκάχρονο επισκέπτη μας, φιλοξενούμενο, νεαρό Ρώσο, κατά το οποίο η αντίδραση του κράτους υπήρξε αξιόπιστη και αποτελεσματική. Και με την ευκαιρία θέλω να επαινέσω τους γιατρούς, τους νοσηλευτές και τη διοίκηση του Νοσοκομείου «Αγλαΐα Κυριακού» όπως και του «Βενιζελείου» στην Κρήτη που αντέδρασαν αμέσως και εκπλήρωσαν με πίστη τα καθήκοντά τους και παρακολουθούν από κοντά το συγκεκριμένο, πολύ δυσάρεστο συμβάν.
Κύριε Πρόεδρε, αυτό δεν αλλάζει σε τίποτε τις σχέσεις μας και τα αισθήματά μας με το φίλο ρωσικό λαό, αλλά και τον φίλο ολλανδικό λαό. Ακραία και μεμονωμένα περιστατικά δεν μπορούν να μεταβάλλουν τις σχέσεις των χωρών και των λαών και, κυρίως, δεν μπορούν να αποτελέσουν ευκαιρία στον οποιονδήποτε να πλήξει τη χώρα μας, ιδιαίτερα εν όψει της καλοκαιρινής, τουριστικής περιόδου. 
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"40286"," Ευχαριστούμε και εμείς.
Κύριοι συνάδελφοι, ολοκληρώθηκε η συζήτηση των επικαίρων ερωτήσεων.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40287"," Κυρίες και κύριοι συνάδελφοι, εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η με αριθμό 34/25/9-4-2013 επίκαιρη επερώτηση των Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο, των κυρίων Χαράς Καφαντάρη, Σοφίας Σακοράφα, Ηρούς Διώτη, Λίτσας Αμμανατίδου-Πασχαλίδου, Γεωργίου Πάντζα, Κωνσταντίνου Ζαχαριά, Αθανάσιου Αθανασίου, Παναγιώτη Κουρουμπλή, Δημητρίου Τσουκαλά, Νικολάου Βούτση, Αποστόλου Αλεξόπουλου, Νικολάου Συρμαλένιου, Ευσταθίου Γεωργόπουλου-Σαλτάρη, Ιωάννη Σταθά, Ευγενίας Ουζουνίδου, Ειρήνης Αγαθοπούλου, Αφροδίτης Σταμπούλη, Θεόδωρου Δρίτσα, Μαρίας Τριανταφύλλου, Χρήστου Μαντά, Μαρίας Μπόλαρη, Βασιλείου Κυριακάκη, Χρήστου Καραγιαννίδη, Ανδρέα Ξάνθου, Δέσποινας Χαραλαμπίδου, Δημητρίου Γάκη, Ευαγγέλου Διαμαντόπουλου, Μαρίας Διακάκη, Δημητρίου Στρατούλη, Ειρήνης (Ρένας) Δούρου, Αϊχάν Καρά Γιουσούφ, Μιχαήλ Κριτσιωτάκη, Παναγιώτας Δριτσέλη, Δημητρίου Κοδέλα, Αναστασίου Κουράκη, Γεωργίου Σταθάκη, Αθανασίου Πετράκου,  προς τους Υπουργούς Περιβάλλοντος, Ενέργειας και Κλιματικής Αλλαγής, Εσωτερικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη διαχείριση των απορριμμάτων.
Το λόγο έχει η πρώτη από τους επερωτώντες Βουλευτές κ. Καφαντάρη, για δέκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"40288"," Κύριε Πρόεδρε, κύριε Υπουργέ, κυρίες και κύριοι Βουλευτές, συζητούμε το θέμα της διαχείρισης των απορριμμάτων. Σήμερα, περισσότερο από ποτέ, η διαφύλαξη του περιβαλλοντικού πλούτου και των φυσικών πόρων, σε συνδυασμό με την ορθολογική διαχείρισή τους και με κύριο άξονα τον αναντικατάστατο ρόλο του δημόσιου τομέα, μπορεί να είναι ο βασικότερος παράγοντας για την ανάπτυξη. Μπορεί, επίσης, να αποτελέσει τη ραχοκοκαλιά μιας βιώσιμης ανάπτυξης και παραγωγικής ανασυγκρότησης μέσα στο πλαίσιο μιας νέας ανθρωποκεντρικής οικονομίας. 
(Στο σημείο αυτό την Προεδρική Έδρα καταλαμβάνει η ΣΤ' Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
 Η διαχείριση των απορριμμάτων είναι μια δημόσια υπόθεση. Τα απορρίμματα εν δυνάμει αποτελούν σημαντικό πόρο, πηγή πρώτων υλών και ενέργειας. Η ορθολογική διαχείρισή τους μπορεί να εξασφαλίσει μόνιμες θέσεις εργασίας. Όμως, το καπιταλιστικό μοντέλο ανάπτυξης που ακολουθείται επί δεκαετίες, έχοντας σαν κυρίαρχες κατευθύνσεις την υπερπαραγωγή, υπερκατανάλωση και κατασπατάληση φυσικών πόρων, έχει σαν συνέπεια και την καταστροφή του φυσικού περιβάλλοντος. Η οικολογική και οικονομική κρίση, όμως, συνδέονται και αλληλοτροφοδοτούνται. 
Οι πολιτικές που ακολουθήθηκαν στη διαχείριση των απορριμμάτων όλα αυτά τα χρόνια από τις κυβερνήσεις της Νέας Δημοκρατίας και του ΠΑΣΟΚ που επικράτησαν στη χώρα μας, ήταν κοντόφθαλμες, επιζήμιες, χωρίς κανένα μελλοντικό σχεδιασμό. Διακρίνονται, δε, στη λειτουργία ανεξέλεγκτων χωματερών από τις οποίες πολλές βρίσκονται ακόμη σε λειτουργία, πράγμα που οδηγεί τη χώρα μας σε μία ακόμη καταδίκη από το Ευρωπαϊκό Δικαστήριο. Οι περιβαλλοντικές επιπτώσεις αυτής της διαχείρισης είναι τεράστιες. Η ταφή απορριμμάτων σε χωματερές ρυπαίνει τα εδάφη, τον υδροφόρο ορίζοντα ενώ συγχρόνως επιτρέπει την έκλυση τεραστίων ποσοτήτων αερίων του θερμοκηπίου στην ατμόσφαιρα σε μία εποχή που η κλιματική αλλαγή επελαύνει.
Υπό την πίεση της εκρηκτικής κατάστασης που δημιουργήθηκε με τους ΧΑΔΑ και τις τραγικές παραβιάσεις της περιβαλλοντικής νομοθεσίας, η διαχείριση των απορριμμάτων που επιβλήθηκε μέσα από νομαρχιακούς στην αρχή και στη συνέχεια περιφερειακούς σχεδιασμούς, βασίστηκε στις απαιτήσεις των εργολάβων για τη δημιουργία δεκάδων ΧΥΤΑ και ΧΥΤΥ σε όλη την Ελλάδα, απορρίπτοντας ουσιαστικά τις κατευθύνσεις αλλά και την εμπειρία πολλών χωρών της Ευρωπαϊκής Ένωσης που κατέδειξε ότι στην κορυφή της ιεραρχίας των τρόπων διαχείρισης των απορριμμάτων βρίσκεται η πρόληψη και ακολουθούν η επαναχρησιμοποίηση, η ανακύκλωση, η ανάκτηση και τέλος η διάθεση.
Με αυτές τις πολιτικές φτάσαμε στο επίπεδο να κατασπαταλήσουμε εκατομμύρια κοινοτικών και εθνικών πόρων, να φυτεύουμε νέους ΧΥΤΑ-ΧΥΤΥ παντού, ανεβάζοντας τους τζίρους των εργολάβων, προκαλώντας συγχρόνως τεράστια κοινωνικά και περιβαλλοντικά προβλήματα. Η δε λειτουργία των ΧΥΤΑ πολλές φορές έχει καταγγελθεί για παραβιάσεις των προδιαγραφών.
Ενδεικτικά θα αναφέρω μόνο κραυγαλέες περιπτώσεις επικίνδυνων χωροθετήσεων ΧΥΤΑ-ΧΥΤΥ: Το ΧΥΤΑ Ζακύνθου όπου συνεχίζεται το πρόβλημα και με σημαντικές ευθύνες και της νυν δημοτικής αρχής, το ΧΥΤΑ δυτικής Σάμου, Λευκίμμης, το ΧΥΤΑ Μαυροράχης, το ΧΥΤΑ Ξερόλακκα, το ΧΥΤΑ Παπανικολού στην Αιγιαλεία που είναι έργα σε εξέλιξη και αντιδρά και η τοπική κοινωνία και τέλος, το μεγάλο θέμα του ΧΥΤΑ Γραμματικού που εξαιτίας αυτού επισημαίνουμε -και θα γνωρίζει ο κύριος Υπουργός- ότι στο τέλος του μήνα αναμένεται στην Αθήνα επίσκεψη διερευνητικής επιτροπής του Ευρωπαϊκού Κοινοβουλίου για να εξετάσει καταγγελίες πολιτών, μετά από σχετικές παρεμβάσεις στην επιτροπή αναφορών του Ευρωπαϊκού Κοινοβουλίου από τον Ευρωβουλευτή μας το Νίκο Χουντή.
Και βέβαια, παραμένει το μεγάλο σκάνδαλο, ένα έγκλημα που συνεχίζεται να συντελείται και φέρει το όνομα «Ολοκληρωμένη Διαχείριση Απορριμμάτων στα Άνω Λιόσια Φυλής», ο ΟΕΔΑ Φυλής. Πρόκειται για το χωροταξικό ρατσισμό για το Θριάσιο και τη δυτική Αττική που διαιωνίζεται και ολοκληρώνεται με την εσαεί υπερσυγκέντρωση της διαχείρισης πάνω του 90% των απορριμμάτων, ακόμα κι επικίνδυνων, σε μία περιοχή όπου έχουν εξαντληθεί τα όρια περιβαλλοντικής υποβάθμισης και κοινωνικής ανοχής.
Αυτά τα σχέδια διαχείρισης αποβλήτων όπως εφαρμόστηκαν, τελικά έφεραν την κατασπατάληση των εγχώριων και κοινοτικών κονδυλίων προς όφελος εργολαβικών επιχειρήσεων και την παράλληλη δρομολόγηση εκχώρησης δημόσιων υποδομών και πόρων σε επιχειρηματικά συμφέροντα. Στήθηκε μία τεραστίων διαστάσεων επιχείρηση κερδοσκοπίας σε βάρος του ελληνικού λαού και του περιβάλλοντος, εφαρμόζοντας μία πολιτική που υποβιβάζει το σχεδιασμό διαχείρισης σε έναν κατάλογο έργων προς χρηματοδότηση, ερήμην των πολιτών, με αποσπασματική θεώρηση και απουσία διαδικασιών ελέγχου και αξιολόγησης, ενώ προωθούνται ελλιπώς τεκμηριωμένες τεχνολογικές επιλογές.
Τέτοιες είναι και οι τεχνολογίες της καύσης, μία θερμική μέθοδος με πολλά μειονεκτήματα. Είναι μία ιδιαίτερα ακριβή μέθοδος, η οποία, όμως, παράγει τέφρα που είναι επικίνδυνο απόβλητο και απαιτεί ειδικό χειρισμό. Παράγονται, επίσης, επικίνδυνοι, αμφίβολης διαχειρισιμότητας αέριοι ρύποι, σωματίδια, οξείδια αζώτου, θείου, διοξίνες κ.λπ..
Τι λέει ο ΟΗΕ, όμως; Η καύση και η ταφή των απορριμμάτων οδηγεί στην αλλαγή του κλίματος από την απελευθέρωση αερίων του θερμοκηπίου. Αυτές οι μέθοδοι διάθεσης στερεών αποβλήτων στερούν απ’ την οικονομία πρώτες ύλες, υλικά που μπορεί να επαναχρησιμοποιούνται, να ανακυκλώνονται και να μετατρέπονται ακόμα και σε λιπάσματα. Παράλληλα, τροφοδοτούν μια συνεχή κατανάλωση ενέργειας, μια συνεχιζόμενη σπατάλη φυσικών πόρων και με τον τρόπο αυτό ενισχύουν ένα μη βιώσιμο τρόπο παραγωγής και αυξημένης κατανάλωσης. Οι μεταφορές ακόμα κι από το εξωτερικό τεραστίων σκουπιδιών προς καύση επιδεινώνουν την κατάσταση, επιβαρύνοντας το περιβάλλον. Ισχύει κι εδώ.
Επιβεβαιώνεται έτσι η εξάρτηση από μεγάλα επιχειρηματικά συμφέροντα, ακολουθείται τυφλά ο δρόμος της ιδιωτικοποίησης, του επιχειρηματικού κέρδους και ο προσανατολισμός και οι δεσμεύσεις της μνημονιακής Συγκυβέρνησής σας, της Νέας Δημοκρατίας, του ΠΑΣΟΚ και της ΔΗΜΑΡ, στις επιταγές της τρόικας που δήλωσε προτεραιότητα στη διαχείριση των απορριμμάτων μαζί με τον τομέα της ενέργειας και των φυσικών πόρων.
Η Συγκυβέρνησή σας με την επίκληση του αδιεξόδου που η ίδια δημιούργησε -και οι πολιτικές των κυβερνήσεων του ΠΑΣΟΚ και της Νέας Δημοκρατίας, βέβαια, μας έφτασαν εδώ- ουσιαστικά προχωρά σε εθνικό επίπεδο και με επείγουσες διαδικασίες στη μέθοδο των ΣΔΙΤ, σύμπραξης δημοσίου και ιδιωτικού τομέα και μάλιστα, με διαδικασία ανταγωνιστικού διαλόγου, μετατρέποντας έτσι την τοπική αυτοδιοίκηση σε καθαρά εισπρακτικό μηχανισμό στην υπηρεσία επιχειρηματικών συμφερόντων που ετοιμάζονται να λεηλατήσουν το δημόσιο πλούτο, τα λαϊκά εισοδήματα και με τη διαχείριση των απορριμμάτων και –προσέξτε- εκτοξεύοντας τα δημοτικά τέλη στα ύψη.
Αυτό είναι για τους δημότες και για τους κατοίκους! 
Υπό τις εντολές του Φούχτελ και της Task Force για εχεμύθεια, όλοι οι διαγωνισμοί γίνονται μέσα σε καθεστώς απόλυτης και αδιαφανούς εποπτείας από την Κυβέρνησή σας, μέσω της ειδικής γραμματείας ΣΔΙΤ και του Υπουργού. 
Είναι αυτή τη στιγμή σε εξέλιξη, συνάδελφοι και συναδέλφισσες, ΣΔΙΤ σε όλη την Ελλάδα. Συγκεκριμένα: διαχείριση απορριμμάτων στη δυτική Μακεδονία, στην Πελοπόννησο, στις Σέρρες, στην Ηλεία, στην Αιτωλοακαρνανία, στην Αχαΐα, στην Ήπειρο, στην Κέρκυρα και βέβαια οι τέσσερις διαγωνισμοί σύμμεικτων απορριμμάτων –το τονίζω- στην Αττική. 
Αποκαλυπτικό για τους όρους των ΣΔΙΤ –ανεξαρτήτως του τρόπου επιλογής αναδόχου, με ή χωρίς ανταγωνιστικό διάλογο- είναι το σχέδιο σύμβασης που ετοιμάζεται να υπογράψει η «ΔΙΑΔΥΜΑ Α.Ε.», δηλαδή η Διαχείριση Απορριμμάτων Δυτικής Μακεδονίας. 
Καταθέτω για τα Πρακτικά τη Σύμβαση μαζί με ένα CD που περιλαμβάνει τη σύμβαση και περιμένουμε από την Κυβέρνηση απαντήσεις και βέβαια να ενημερωθούν όλοι οι συνάδελφοι στη Βουλή. 
(Στο σημείο αυτό η Βουλευτής κ. Χαρούλα Καφαντάρη καταθέτει για τα Πρακτικά την προαναφερθείσα σύμβαση και το συνοδευτικό cd, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Διασφαλίζεται μέσα από αυτή τη σύμβαση, συνάδελφοι και συναδέλφισσες, το δημόσιο συμφέρον όταν αυτή αναφέρει ότι στην περίπτωση που η συνολική ποσότητα συμβατικών αποβλήτων που παραδόθηκαν στα προκαθορισμένα σημεία είναι μικρότερη από την ελάχιστη εγγυημένη ποσότητα, η «ΔΙΑΔΥΜΑ Α.Ε.» θα αποζημιώνει τον ιδιωτικό φορέα σύμπραξης για απώλεια εσόδων; Επίσης, η «ΔΙΑΔΥΜΑ Α.Ε.» και οι ΟΤΑ δεν έχουν το δικαίωμα να συνάψουν σύμβαση – συμφωνία με τρίτο πρόσωπο για την παροχή στην  εξυπηρετούμενη περιοχή υπηρεσιών που ταυτίζονται με τις υπηρεσίες του έργου. Σε διαφορετική περίπτωση θα αποζημιώνεται ο ιδιωτικός φορέας σύμπραξης. 
Στο κυβερνητικό σχέδιο για το ΣΔΙΤ και με τη μέθοδο του ανταγωνιστικού διαλόγου ρυθμιστής είναι ο επενδυτής και ως προς τη μέθοδο διαχείρισης και ως προς τους όρους. Παραδίδεται στα χέρια των επενδυτών όλο το σύστημα διαχείρισης, δηλαδή εγγύηση του κράτους για τα λεγόμενα επενδυτικά ρίσκα, συγκεκριμένη ποσότητα απορριμμάτων για την τροφοδοσία των μονάδων, εγγυημένη χρηματοδότηση.","ΧΑΡΟΥΛΑ ΚΑΦΑΝΤΑΡΗ",215
"40289"," Ολοκληρώστε, κυρία συνάδελφε. Έχετε και στη δευτερολογία σας άλλα πέντε λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40290"," Ολοκληρώνω, κυρία Πρόεδρε, σε ένα λεπτό. 
Υπάρχει, όμως, σοβαρό ζήτημα να αμφισβητηθεί η χρηματοδότηση από πόρους της Ευρωπαϊκής Ένωσης.
Καταθέτω για τα Πρακτικά την πρόσφατη ειδική έκθεση  του Ευρωπαϊκού Ελεγκτικού Συνεδρίου με αριθμό 20, για να ενημερωθούν οι συνάδελφοι και να απαντήσει η Κυβέρνηση. Για λόγους οικονομίας δεν αναφέρω ενδεικτικά τι λέγεται σ’ αυτήν. 
(Στο σημείο αυτό η Βουλευτής κ. Χαρούλα Καφαντάρη καταθέτει για τα Πρακτικά την προαναφερθείσα έκθεση, η οποία βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τέλος, εμείς ως ΣΥΡΙΖΑ- Ενωτικό Κοινωνικό Μέτωπο έχουμε καταθέσει ολοκληρωμένη πρόταση στηριζόμενη στην ευρωπαϊκή οδηγία και την εμπειρία χωρών της Ευρωπαϊκής Ένωσης, με βάση τη συγκεκριμένη ιεραρχία. Είναι μια πρόταση που στηρίζεται στο δημόσιο χαρακτήρα, τον κοινωνικό έλεγχο και την αποκέντρωση δράσεων σε επίπεδο δήμων, όμορων δήμων κ.λπ.. Είναι μια πρόταση που συνεκτιμά τα ιδιαίτερα κοινωνικοπολιτικά χαρακτηριστικά σε τοπικό περιφερειακό επίπεδο, αναγνωρίζει ρόλο και λόγο στις τοπικές κοινωνίες, δημιουργεί προϋποθέσεις ανάπτυξης σε όφελος του κοινωνικού συνόλου, δημιουργεί θέσεις εργασίας και δεν συνεπάγεται πρόσθετα βάρη για τους δημότες. 
Καταθέτω την πρόταση του ΣΥΡΙΖΑ για τα Πρακτικά και θα μιλήσω αναλυτικά στη δευτερολογία μου. 
(Στο σημείο αυτό η Βουλευτής κ. Χαρά Καφαντάρη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΑΡΟΥΛΑ ΚΑΦΑΝΤΑΡΗ",215
"40291"," Ευχαριστούμε, κυρία συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μαθητές και μαθήτριες και τέσσερις εκπαιδευτικοί-συνοδοί τους από το Βούρειο Δημοτικό Σχολείο Λιβαδιών Χίου και από το Σχολικό Κέντρο Καρδαμύλων Χίου.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει η κ. Σοφία Σακοράφα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40292"," Ευχαριστώ πολύ, κυρία Πρόεδρε.
Κυρίες και κύριοι συνάδελφοι εκ μέρους του ΣΥΡΙΖΑ-Ενωτικό Κοινωνικό Μέτωπο διατυπώθηκαν από τη συνάδελφό μας οι θέσεις και η συνολική πρότασή μας για τη διαχείριση των απορριμμάτων. 
Είναι μια πρόταση που στις παρούσες συνθήκες της σφοδρότατης οικονομικής κρίσης -την οποία καλείται να την πληρώσει εξ ολοκλήρου ο ελληνικός λαός- αποκτά ένα πρόσθετο ενδιαφέρον, ένα ενδιαφέρον αναπτυξιακού τύπου. 
Η διαφύλαξη των φυσικών πόρων, σε συνδυασμό με την εξορθολογισμένη διαχείρισή τους και με κεντρικό το ρόλο του δημόσιου τομέα, αποτελεί για μας ένα βασικότατο πυλώνα βιώσιμης ανάπτυξης. 
Η πρότασή μας συμπληρώνεται και από δυο στοιχεία, τα οποία αποτελούν μονόδρομο στις παρούσες οικονομικές συνθήκες: τη δημιουργία θέσεων εργασίας και τη μη επιβάρυνση των συμπολιτών μας από πρόσθετα οικονομικά βάρη. 
Πολλές φορές, εντός και εκτός αυτής της Αίθουσας, έχουμε ακούσει από την Κυβέρνηση να γίνεται λόγος για την περιβόητη ανάπτυξη. Το ταξίδι του Πρωθυπουργού στην Κίνα δίνει τον τόνο αυτής της ανάπτυξης. Ο κύριος Σαμαράς μαζί με τους καλύτερους πελάτες των Κινέζων, τους Έλληνες εφοπλιστές, οι οποίοι όμως δεν έχουν καμμία συμβολή στη στήριξη της ελληνικής οικονομίας, αφού απολαμβάνουν προκλητικές για τον υπόλοιπο ελληνικό λαό φοροαπαλλαγές, ενώ επενδύουν τεράστια χρηματικά ποσά στα κινέζικα ναυπηγεία, θα μιλήσουν και θα κλείσουν μπίζνες. Δίπλα μας η ναυπηγοεπισκευαστική ζώνη του Περάματος είναι ένα φάντασμα, όπως φαντάσματα για τούτη την Κυβέρνηση είναι και οι άνεργοι της ζώνης μαζί με τις οικογένειές τους. 
Αυτό ακριβώς το μοντέλο της ανάπτυξης, που για να ακριβολογούμε δεν είναι ανάπτυξη αλλά μεγέθυνση των κερδών του κεφαλαίου, επιχειρείται εδώ και χρόνια και στον τομέα των απορριμμάτων.  
Τα τελευταία χρόνια, λοιπόν και μετά από τη λειτουργία ανεξέλεγκτων χωματερών σε  ολόκληρη τη χώρα, με τις γνωστές περιβαλλοντικές καταστροφικές συνέπειες, η διαχείριση των απορριμμάτων, όπως επιβλήθηκε μέσα από τον περιφερειακό σχεδιασμό, βασίστηκε στις απαιτήσεις που άκοπα επέβαλαν οι εργολάβοι για τη δημιουργία δεκάδων ΧΥΤΑ σε ολόκληρη τη χώρα. 
Ενώ, λοιπόν, κατασπαταλήθηκαν τεράστια ποσά εθνικών και κοινοτικών πόρων προς όφελος πάντα των εθνικών μας εργολάβων και εις βάρος του περιβάλλοντος, αγνοήθηκε, επιμελώς, ο στρατηγικός σχεδιασμός που προβλέπει την επαναχρησιμοποίηση, την ανακύκλωση, την ανάκτηση και τελικά τη διάθεση. 
Στρατηγικός στόχος όλων αυτών των χρόνων υπήρξε η διαπλοκή μέσα από την πλήρη ικανοποίηση των απαιτήσεων των μεγάλων εργολάβων, οι οποίοι με τη σειρά τους και με τις άλλες ιδιότητές τους στήριζαν τους πολιτικούς τους συνεργάτες. Αυτό το πάρτι το συνόδευσαν όργια παραβιάσεων της ευρωπαϊκής νομοθεσίας, όργια καταστολής της φωνής των τοπικών κοινωνιών, όργια κακοτεχνιών και κατασκευαστικών λαθών σε ολόκληρη τη χώρα απ’ άκρη σε άκρη. 
Και φτάνουμε στο σήμερα, στην Ελλάδα των μνημονίων και την τρικομματική Κυβέρνηση, η οποία επικαλούμενη το αδιέξοδο που η ίδια παρήγε χρόνια ολόκληρα, ως μονοκομματικές βέβαια κυβερνήσεις, περνάει σε μια νέα φάση διαχείρισης των απορριμμάτων. Και βέβαια αυτή η νέα φάση είναι στενά συνδεδεμένη με τις αναγκαιότητες και τις σκοπιμότητες των μνημονίων. Αυτή η νέα φάση υπηρετεί τρεις στόχους. 
Ο πρώτος στόχος είναι η εγκατάσταση εισαγόμενης τεχνολογίας μονάδων μεγάλης κλίμακας για την επεξεργασία σύμμεικτων απορριμμάτων με σκοπό την παραγωγή ενέργειας, ανοίγοντας δρόμο στην καύση. Ο πρώτος, λοιπόν, στόχος είναι η καύση. 
Η τρικομματική Κυβέρνηση δεν ενδιαφέρεται για το παρωχημένο της διαδικασίας. Δεν ενδιαφέρεται για την αδικαιολόγητη περιβαλλοντική επιβάρυνση. Δεν ενδιαφέρεται αν η επιλογή αυτή αποκλείει σε βάθος εικοσιπενταετίας τη διαλογή στην πηγή, την ανακύκλωση χρήσιμων υλικών. Η τρικομματική Κυβέρνηση δεν ενδιαφέρεται αν η μέθοδος που επιλέγει θεωρείται η πλέον επικίνδυνη για τον άνθρωπο και το περιβάλλον λόγω των εκπεμπόμενων ρύπων. Η τρικομματική Κυβέρνηση πετάει στον κάλαθο των αχρήστων την αρνητικότατη εμπειρία που μεταφέρουν χώρες, οι οποίες είχαν πρωτοστατήσει στην επιλογή της καύσης ως μεθόδου διαχείρισης των αποβλήτων, όπως η Σουηδία και η Δανία. 
Η τρικομματική Κυβέρνηση ενδιαφέρεται μόνο για την ιδιωτικοποίηση της διαχείρισης των απορριμμάτων. Και με τη λογική αυτή ανοίγει το δρόμο σε δύο εγκλήματα. Το πρώτο είναι οφθαλμοφανώς περιβαλλοντικό και, βέβαια, βρίσκεται σε πλήρη απόκλιση από την πολιτική της Ευρωπαϊκής Ένωσης για την ευρωπαϊκή κοινωνία της ανακύκλωσης. 
Το δεύτερο είναι οικονομικό. Το οικονομικό έγκλημα κινείται στα όρια του οικονομικού σκανδάλου. Είναι σκάνδαλο -και μάλιστα στις  μέρες μας τεραστίου μεγέθους- η εξυπηρέτηση των συμφερόντων γερμανών επενδυτών που ενδιαφέρονται να ασχοληθούν με την προσοδοφόρα επιχείρηση των αποβλήτων σε συνεργασία με ντόπια συμφέροντα και ιδίως τον εθνικό εργολάβο. 
Η Κυβέρνηση συζητάει με τους επιχειρηματίες, τους τραπεζίτες και την τρόικα, τον γνωστό σε όλους μας κύριο Φούχτελ, κάθε πτυχή της διαχείρισης απορριμμάτων ακριβώς για να είναι κερδοφόρες οι τεράστιες επενδύσεις. Η αντίληψή μας περί σκανδάλου δεν είναι ούτε ιδεοληπτική ούτε συνιστά απλοϊκή αντιπολιτευτική γραμμή. 
Είναι σκανδαλώδες σήμερα το δημόσιο και ο λαός μας να υποχρεωθούν να πληρώσουμε για την κατασκευή, τη λειτουργία και την εκμετάλλευση των φαραωνικών αυτών έργων.
Η Κυβέρνηση, κυρίες και κύριοι συνάδελφοι, δεν διαπραγματεύεται μια συνεργασία μεταξύ του δημόσιου και του ιδιωτικού τομέα, αλλά ξεκάθαρα μια ληστρική σχέση των ιδιωτών έναντι του δημοσίου και των πολιτών, αφού αυτού του είδους οι φαραωνικές επενδύσεις θα απομυζήσουν τεράστια κεφάλαια για την εγκατάσταση και θα επαυξήσουν υπέρμετρα το κόστος διαχείρισης το οποίο θα κληθούν να πληρώσουν οι πολίτες. 
Ο μηχανισμός για τη δουλειά αυτή είναι πανέτοιμος, αφού η τρικομματική Κυβέρνηση ακυρώνει μεθοδικά και στοχευμένα το θεσμικό και κοινωνικό ρόλο της τοπικής αυτοδιοίκησης. Τη μετατρέπει σε εργαλείο εφαρμογής της μνημονιακής πολιτικής και σε εισπρακτικό μηχανισμό στην υπηρεσία των επιχειρηματικών συμφερόντων, που ετοιμάζονται να λεηλατήσουν το δημόσιο πλούτο και τα λαϊκά εισοδήματα και με τη διαχείριση των απορριμμάτων, εκτοξεύοντας στα ύψη τα δημοτικά τέλη. 
Αυτό θα είναι το χαράτσι της νέας εποχής. Και λέμε στους πολίτες ότι αυτό το χαράτσι θα βγαίνει από τη τσέπη τους και θα μπαίνει απευθείας στις τσέπες των Γερμανών επιχειρηματιών και των ντόπιων συνεργατών-εργολάβων, όπως συμβαίνει δηλαδή με τις περικοπές που έχει υποστεί ο λαός μας μέχρι σήμερα, οι οποίες πηγαίνουν απευθείας στις αμαρτωλές τσέπες των χρηματοπιστωτών. Αυτό το χαράτσι θα πηγαίνει απευθείας σε αυτούς που δεν θα ρισκάρουν δεκάρα επενδυτική, αλλά θα απομυζούν τον παραγόμενο πλούτο και ό,τι έχει απομείνει από το λαό μας. 
Αυτός είναι ο δεύτερος στόχος της Κυβέρνησης. Λόγια παχιά, που τελικά ταυτίζουν το ξεπούλημα με την ανάπτυξη, λόγια ψεύτικης ελπίδας, που τελικά ταυτίζουν τη ληστρική επιδρομή με τη βελτίωση της οικονομίας, λόγια –το μόνο εργαλείο αυτής της Κυβέρνησης- για να περιβάλλει με το μανδύα της θετικής αναγκαιότητας την επιδρομή, στην κυριολεξία, στις πηγές από τις οποίες μπορεί να παράξει πλούτο ο λαός μας και η πατρίδα μας.
Κυρίες και κύριοι συνάδελφοι, η παραπάνω διαδικασία της πλήρους ιδιωτικοποίησης της διαχείρισης των απορριμμάτων, την οποία τη βλέπουμε να εξελίσσεται σε όλες τις δράσεις της τοπικής αυτοδιοίκησης, στην υγεία, στην παιδεία, την κοινωνική πρόνοια, τις κοινωνικές δομές συνολικότερα, θα έχει ένα ακόμη θύμα: πέρα από τις συνέπειες στο περιβάλλον, πέρα από τις συνέπειες στην υγεία των πολιτών, πέρα από την εκτόξευση των δημοτικών τελών, το επόμενο θύμα  θα είναι οι εργαζόμενοι στην καθαριότητα, οι οποίοι με μαθηματική ακρίβεια θα οδηγηθούν στο δρόμο των αθρόων απολύσεων. 
Η μεθόδευση είναι συγκεκριμένη. Και αυτός είναι ο τρίτος στόχος. Με την κατάργηση οργανικών θέσεων, θα περάσουμε σε γενικευμένες απολύσεις. Γι’ αυτό και εμείς ως ΣΥΡΙΖΑ-Ενωτικό Κοινωνικό Μέτωπο από την πρώτη στιγμή που τέθηκε το ζήτημα της ιδιωτικοποίησης της διαχείρισης των απορριμμάτων, κάναμε λόγο σαφή και ξεκάθαρο για μνημονιακή υποτέλεια. 
Κύριε Υπουργέ των Εσωτερικών, που σήμερα δεν μας τιμήσατε με την παρουσία σας, ούτε εσείς ούτε ο Υφυπουργός σας, αρκετές φορές σας έχω εγκαλέσει ως μνημονιακό εντολοδόχο και τότε με το Παρατηρητήριο που αντανακλά όλο το βάθος της διάλυσης, της μετατροπής των δήμων μας σε ανώνυμες εταιρείες και σήμερα με το ζήτημα της διαχείρισης των απορριμμάτων. 
Συνηθίζετε εσείς, οι κυβερνητικοί, να λέτε κάθε φορά που ο ΣΥΡΙΖΑ εγγυάται σαν αυριανή κυβέρνηση ότι θα ακυρώσει τους υποτακτικούς σχεδιασμούς και τις ληστρικές σας δεσμεύσεις, ότι με αυτόν τον τρόπο κλονίζουμε τα θεμέλια της ανάπτυξης. 
Εγώ σήμερα εδώ θα το επαναλάβω. Κύριε Υπουργέ, σε μία κυβέρνηση ΣΥΡΙΖΑ οι απορρέουσες από το μνημόνιο τυχοδιωκτικές εντολές, ναι, θα αποτελέσουν παρελθόν, μαζί με το πρόγραμμα συνολικά των μνημονίων. Και γνωρίζετε, βέβαια, πολύ καλά ότι οι μόνοι που κλονίζονται από αυτού του είδους τις δεσμεύσεις, είναι όσοι, ξένοι και ντόπιοι, επιθυμούν να μετατρέψουν την Ελλάδα σε αποικία και το λαό μας σε λεηλατημένο ιθαγενή. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΟΦΙΑ ΣΑΚΟΡΑΦΑ",447
"40293"," Ευχαριστούμε, κυρία Σακοράφα.
Η κ. Ηρώ Διώτη έχει το λόγο.
Θα πάρετε και εσείς το χρόνο της δευτερολογίας σας;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40294"," Ναι, κυρία Πρόεδρε.","ΗΡΩ ΔΙΩΤΗ",133
"40295"," Ορίστε, κυρία Διώτη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40296"," Κυρίες και κύριοι Βουλευτές, η υπόθεση της διαχείρισης των απορριμμάτων και ο δημόσιος χαρακτήρας αυτής δεν είναι θέμα κρίσιμο μόνο για την οικονομική του διάσταση και την επιβάρυνση που θα έχουν οι πολίτες, πράγμα πολύ σημαντικό σε συνθήκες οικονομικής κρίσης, ούτε μόνο γιατί μπορεί στα χέρια της κατάλληλης κυβέρνησης να είναι, όπως ειπώθηκε, ένας αναπτυξιακός πόρος και όχι χάρισμα σε ιδιωτικά συμφέροντα, αλλά είναι ένα θέμα κρίσιμο και για έναν ακόμη πολύ σοβαρό λόγο που λέγεται «δημόσια υγεία και περιβαλλοντικές επιπτώσεις». 
Όπως επισημάναμε και στην ερώτησή μας, είναι πολύ γνωστές αρκετές επικίνδυνες περιπτώσεις χωροθέτησης ΧΥΤΑ μέχρι στιγμής, που δημιούργησαν σοβαρά προβλήματα και ρύπανσης και επιβάρυνσης της δημόσιας υγείας, γεγονός που αποδεικνύει ανάμεσα σε άλλα, ότι η πολιτεία ποτέ δεν ενδιαφέρθηκε να λύσει το πρόβλημα, ούτε ενδιαφέρθηκε ποτέ για τις επιπτώσεις στην υγεία μας και στο κοινό μας σπίτι, που είναι το περιβάλλον. 
Για το μόνο για το οποίο ενδιαφέρθηκε, είναι η εξυπηρέτηση ενός συστήματος συμφερόντων και διαπλοκής, όπως εξάλλου και σε πάρα πολλούς άλλους τομείς. 
αναφέρθηκαν τα παραδείγματα από την εισηγήτριά μας: ο ΧΥΤΑ Ζακύνθου, στο Λαγανά, όπου τοξικά απόβλητα ρύπαναν τη θαλάσσια περιοχή του εθνικού πάρκου Ζακύνθου. Ο ΧΥΤΑ δυτικής Σάμου, που χτίστηκε σε ακατάλληλο έδαφος και διακόπηκε η λειτουργία του λόγω καθίζησης. Ο ΧΥΤΑ Γραμματικού. Και υπάρχουν πάρα πολλά άλλα παραδείγματα, όπως τοξικά απόβλητα στην Κορώνη από το ΧΥΤΑ Μαυροράχης, κίνδυνος στην τροφική αλυσίδα από το ΧΥΤΑ Λευκίμμης και πάρα πολλά άλλα.
	Τώρα -και μετά την πίεση των προστίμων από την Ευρωπαϊκή Ένωση- αποφάσισαν να προχωρήσουν στον περιφερειακό σχεδιασμό, την παράδοση, δηλαδή, αυτού του πόρου σε ιδιωτικά συμφέροντα και μάλιστα με σαφή κατεύθυνση μιας συγκεκριμένης τεχνολογίας, της καύσης, δηλαδή, των απορριμμάτων.
	Εδώ προκύπτουν πολύ σοβαρά ζητήματα. 
Πρώτα - πρώτα ακυρώνεται η ανακύκλωση και ουσιαστικά η ίδια η ευρωπαϊκή οδηγία που προβλέπει στάδια στη διαχείριση των απορριμμάτων, τα οποία πρέπει να ακολουθούνται. Εδώ, όλα τα στάδια συνετής διαχείρισης για μείωση του όγκου των απορριμμάτων εγκαταλείπονται και πάμε κατευθείαν στην καύση που, όπως γνωρίζουμε από το ευρωπαϊκό παράδειγμα, για να συμφέρει τον επενδυτή χρειάζονται τεράστιες ποσότητες σκουπιδιών. Γι’ αυτό και σε πάρα πολλές περιπτώσεις χωρών που χρησιμοποιούν καύση για διαχείριση απορριμμάτων, εισάγονται σκουπίδια από άλλες χώρες.
	Ένα επιπλέον ζήτημα που δημιουργείται και που αφαιρεί επαγγελματική δραστηριότητα και εισόδημα από τους κατοίκους της χώρας μας, είναι ότι αυτή η τεχνολογία εκτός από πανάκριβη, είναι και πλήρως εισαγόμενη και ανεξέλεγκτη. Δηλαδή, προσδένεται η χώρα με μία συγκεκριμένη τεχνολογία που ούτε την παράγουμε ούτε μπορούμε να την ελέγξουμε ή να διορθώσουμε κάποιο πρόβλημα, εφόσον υπάρξει. 
Σε ένα τόσο μεγάλο και σοβαρό ζήτημα για όλη τη χώρα, δεν μπορούμε να έχουμε κανέναν έλεγχο, κανέναν τρόπο να προστατέψουμε τους πολίτες.
	Ένα άλλο, σημαντικότατο ζήτημα είναι οι περιβαλλοντικές επιπτώσεις της καύσης. Όπως έχει ήδη τεκμηριωθεί και από μελέτες, αλλά και απ’ ό,τι έχουμε παρακολουθήσει σε ευρωπαϊκό επίπεδο, τα εργοστάσια καύσης αποβλήτων είναι άρρηκτα δεμένα με την έκλυση διοξινών κι εκατοντάδων άλλων τοξικών ουσιών. 
Σε παγκόσμιο επίπεδο η καύση των αποβλήτων θεωρείται η σημαντικότερη πηγή έκλυσης διοξινών, ενώ ταυτόχρονα ευθύνεται για ένα σημαντικό ποσοστό των εκλύσεων υδραργύρου στο περιβάλλον. 
Δεν υπάρχει αξιόπιστος τρόπος μέτρησης, παρά μόνο αμφίβολες μέθοδοι που υποβαθμίζουν το πραγματικό πρόβλημα. Υπάρχουν εκπομπές διοξειδίου του άνθρακα, το οποίο αποτελεί το κυριότερο αέριο του θερμοκηπίου που ευθύνεται για τις κλιματικές αλλαγές. 
Ακόμα και με τις καλύτερες τεχνολογίες, οι αποτεφρωτήρες εκπέμπουν τοξικά βαρέα μέταλλα, τοξικά απόβλητα με τη μορφή τέφρας αλλά και με την υγρή μορφή, κανονικές τοξικές βόμβες, δηλαδή, που χρήζουν ιδιαίτερης μεταχείρισης. 
Όλα αυτά θα βρίσκονται στα χέρια κάποιου επενδυτή με ένα διαλυμένο κράτος, όπως έχει ήδη φροντίσει η Κυβέρνηση και η τρόικα, και μία αποδυναμωμένη ή άβουλη αυτοδιοίκηση. Δεν θα υπάρχει, δηλαδή, κανένας τρόπος ελέγχου. Μία τοξική βόμβα θα κρέμεται πάνω από τα κεφάλια μας και θα ελπίζουμε στον καλό χαρακτήρα του ιδιώτη επενδυτή, που, όμως, καλώς ή κακώς, αυτό που τον ενδιαφέρει είναι το κέρδος. Και στα σκουπίδια, κυρίες και κύριοι Βουλευτές, τα κέρδη είναι πάνω από τεράστια. 
Εδώ, θα ήθελα να προσθέσω ότι υπάρχει μία μεγάλη κριτική για το τι θεωρούν οι υποστηρικτές της καύσης ως πιθανές επιπτώσεις στη δημόσια υγεία όταν κάνουν την αξιολόγηση του ρίσκου. Υπολογίζουν μόνο την αναπνευστική οδό και όχι άλλους δρόμους πιθανής έκθεσης σε κίνδυνο όπως είναι το έδαφος, τα φυτά, η απορρόφηση μέσω του δέρματος.
Νομίζω –και μη έχοντας χρόνο για περισσότερη συζήτηση επ’ αυτού- ότι είναι αντιληπτό για τι μιλάμε, χωρίς καθόλου να κινδυνολογούμε. Απλώς δεν αποκρύπτουμε.
Κυρίες και κύριοι Βουλευτές, οι εργαζόμενοι κι οι εργαζόμενες στην τοπική αυτοδιοίκηση δίνουν τους αγώνες τους ενάντια σε αυτήν την κακή εξέλιξη, η οποία είναι κακή για το δημόσιο συμφέρον, κακή για την οικονομία, κακή για την τσέπη των πολιτών, κακή για το περιβάλλον, κακή για τη δημόσια υγεία. 
Αυτήν τη μάχη για τη διαχείριση των σκουπιδιών, με τρόπο που να προστατεύεται το δημόσιο και οι πολίτες, αλλά και με τρόπο που να μην διακινδυνεύουμε τη δημόσια υγεία και να μην αυξάνουμε τους όγκους των σκουπιδιών, καταστρέφοντας κάθε προοπτική για ανακύκλωση, κομποστοποίηση κ.λπ., πρέπει να τη δώσουμε μαζί με την κοινωνία. Και θα κάνουμε ό,τι μπορούμε σε αυτήν την κατεύθυνση, μη αναγνωρίζοντας -αν αύριο ο λαός μας φέρει στη κυβέρνηση- τις συμβάσεις αυτές, ακυρώνοντας στην πράξη τις συμβάσεις των ΣΔΙΤ και προτάσσοντας την εναλλακτική –όπως ακούσατε και πριν- ολοκληρωμένη μας πρόταση.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΗΡΩ ΔΙΩΤΗ",133
"40297"," Ευχαριστούμε, κυρία Διώτη.
Το λόγο έχει η κ. Λίτσα Αμμανατίδου - Πασχαλίδου.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Ευχαριστώ, κυρία Πρόεδρε.
Κυρίες και κύριοι Βουλευτές, των αριστερών κομμάτων -διότι τα υπόλοιπα λείπουν- έχουμε αυτήν τη στιγμή σε πανελλαδική εμβέλεια δώδεκα διαγωνισμούς για συμπράξεις δημόσιου και ιδιωτικού τομέα, τα γνωστά ΣΔΙΤ, που αφορούν την διαχείριση των απορριμμάτων σύμφωνα με τον εθνικό και περιφερειακό σχεδιασμό.
Έχουμε, όμως και τον κύριο Υπουργό, τον κ. Καλαφάτη, που είναι εδώ και εκπροσωπεί την Κυβέρνηση, ο οποίος θεωρεί τον υπάρχοντα εθνικό και περιφερειακό σχεδιασμό ελλιπή και εξαγγέλλει την αναθεώρησή του. Τι μας λέει, δηλαδή, η Κυβέρνηση; Μας λέει ότι αφότου ολοκληρωθούν οι διαγωνισμοί και ανατεθούν τα έργα, αφότου οι εργολάβοι πιάσουν δουλειά, θα αναθεωρήσει τον κανονισμό που ορίζει τις προϋποθέσεις για την ανάληψη των έργων.
Θα ρωτήσει κάποιος: έχει άραγε νόημα μια τέτοια κίνηση; Να, ακόμη μια αυτονόητη απάντηση. Προφανώς κι έχει νόημα, γιατί ο καινούργιος σχεδιασμός θα κοπεί και θα ραφτεί στα μέτρα του ανάδοχου, ώστε να υπηρετήσετε πιστά τους σκοπούς των εργολάβων, κύριε Υπουργέ.
Ας πάρουμε ένα παράδειγμα περιφερειακού σχεδιασμού, στον οποίο, βεβαίως, αναφέρθηκε και η ειδική αγορήτριά μας, η κ. Χαρά Καφαντάρη, το είπαν, όμως, και οι άλλες συντρόφισσες, η Σοφία η Σακοράφα και η Ηρώ Διώτη με το δικό τους τρόπο. Στη δυτική Μακεδονία υπάρχει διαδημοτική επιχείρηση, η  «ΔΙΑΔΥΜΑ Α.Ε.», που αποτελεί σύμπραξη των δήμων Γρεβενών, Καστοριάς, Φλώρινας, Κοζάνης, Πτολεμαΐδας, καθώς και των παλαιών τοπικών ενώσεων δήμων και κοινοτήτων των τεσσάρων νομών της δυτικής Μακεδονίας και η οποία αναλαμβάνει το σχεδιασμό, την υλοποίηση και την λειτουργία του ΟΣΔΑ της περιοχής.
Η «ΔΙΑΔΥΜΑ Α.Ε.», λοιπόν, ζητά ανάδοχο, ο οποίος θα κατασκευάσει μια ογκωδέστατη μονάδα υποδοχής σύμμεικτων απορριμμάτων, απ’ ό,τι φαίνεται, αφού στην προκήρυξη ζητείται εμπειρία του αναδόχου αποκλειστικά σε τέτοιου είδους επεξεργασία, σε αντίθεση με τις ενδεδειγμένες πρακτικές που προτάσσουν τη διαλογή στη πηγή και που αποτελούν, βέβαια, και τον επιθυμητό στόχο σύγκλισης στα πλαίσια της Ευρωπαϊκής Ένωσης.
Είμαστε και πάλι στο ίδιο έργο θεατές, κυρία Πρόεδρε. Βαδίζουμε, δηλαδή, ολοταχώς προς καταδικαστικές αποφάσεις και πρόστιμα, τα οποία, βεβαίως, θα βγουν από την τσέπη του πολίτη, ο οποίος με το ένα χέρι θα πληρώνει την ίδια τη ρυπαρή διαχείριση των σκουπιδιών και με το άλλο θα πληρώνει τα πρόστιμα για τις περιβαλλοντικές επιπτώσεις. 
Η ελάχιστη εγγυημένη ποσότητα που πρέπει να φτάνει στους χώρους υποδοχής του εργολάβου είναι ενενήντα χιλιάδες τόνοι κατ’ έτος για είκοσι επτά χρόνια. Μάλιστα, η ποσότητα αυτή έχει υπολογιστεί με το σκεπτικό ότι -ακούστε, κυρία Πρόεδρε και κυρίες και κύριοι Βουλευτές!- η διαρκής άνοδος του βιοτικού επιπέδου θα αυξάνει και τον όγκο των απορριμμάτων. Πρόκειται για έναν απύθμενο κυνισμό. Και επειδή στην πραγματικότητα τα σκουπίδια θα μειώνονται, η «ΔΙΑΔΥΜΑ Α.Ε.» με δημόσιο χρήμα θα αποζημιώνει τον ιδιώτη και για τα σκουπίδια που δεν διαχειρίζεται. Μιλάμε για ένα σκάνδαλο! 
Ο δημόσιος φορέας αναλαμβάνει την υποχρέωση να συλλέγει και να μεταφέρει όλα τα απορρίμματα των τεσσάρων νομών στις εγκαταστάσεις ενός ιδιώτη, ο οποίος έπειτα θα αποκομίσει κέρδος από την επεξεργασία τους. 
Το κράτος κρατά τη ζημιογόνα πλευρά της διαχείρισης, ενώ την κερδοφορία, βεβαίως, την αναλαμβάνει ο ιδιώτης. Η «ΔΙΑΔΥΜΑ Α.Ε.» αποτελεί διαδικασία – πιλότο για το παιχνίδι που επιχειρεί να στήσει η τρικομματική Κυβέρνηση με τις εταιρείες στην υπόθεση των απορριμμάτων. 
Άλλωστε, όλοι οι περιφερειακοί σχεδιασμοί είναι πανομοιότυποι. Θα έλεγα, μάλιστα, ότι είναι κάτι περισσότερο από πανομοιότυποι, ότι είναι ένα copy paste. 
Εσείς είστε από τις Σέρρες, εκεί εκλέγεστε και γνωρίζετε την εκεί διαχείριση των απορριμμάτων.
Ένα άλλο σημείο εξίσου πανομοιότυπο στους περιφερειακούς σχεδιασμούς είναι η επιβολή τους στις τοπικές κοινωνίες. Η καταστολή πλέον αποτελεί, μάλιστα, και συμβατική υποχρέωση του ιδιωτικού φορέα σύμπραξης, όπως διαβάζουμε στο προσχέδιο της «ΔΙΑΔΥΜΑ Α.Ε.». 
Στη Θεσσαλονίκη έχουμε πικρή εμπειρία από τη βίαιη καταστολή με την οποία η Κυβέρνηση προσπαθεί να επιβάλει τα συμφέροντα των εργολάβων. Στη Θεσσαλονίκη, στο σταθμό μεταφόρτωσης απορριμμάτων της Ευκαρπίας, η μέθοδος εφαρμογής της πολιτικής των εργολάβων είναι ακριβώς ίδια. Καμμία δημόσια διαβούλευση. Ανάθεση του φαραωνικών διαστάσεων έργου στον εργολάβο με την επίβλεψη της Κυβέρνησης και κάτω από αδιαφανείς διαδικασίες και μπόλικη καταστολή για όσους δεν θέλουν καύση απορριμμάτων αλλά ζητούν διαλογή στην πηγή, ανακύκλωση, κομποστοποίηση, σεβασμό στο περιβάλλον και στη τσέπη τους. Και μια άλλη χωροθέτηση τους στέλνει στα δικαστήρια. Αυτό συνεχίζεται με τους κατοίκους και κάθε φορά που υπάρχει μία κινητοποίηση, έρχονται τα ΜΑΤ και τους καταστέλλουν. Και το στέλνουν, βεβαίως, εκεί που όλοι γνωρίζουμε. 
Για το ΧΥΤΑ Μαυροράχης τι να πω; Δυστυχώς, δημιουργούνται σοβαρά προβλήματα από τη μη ολοκλήρωση συνοδών έργων αλλά και βασικών λειτουργιών –ειπώθηκε και προηγουμένως- με επιπτώσεις μέχρι και στην ήδη επιβαρυμένη λίμνη Κορώνεια, χωρίς φυσικά την ορθή λειτουργία της ανακύκλωσης και άλλων που θα έπρεπε να συμβαίνουν και στην περιοχή της Θεσσαλονίκης. 
Θα μπορούσε, βέβαια, να αναρωτηθεί κανείς τίνος συμφέροντα εξυπηρετεί μία Κυβέρνηση που ασκεί αυτήν τη σκληρή πολιτική για να επιβάλει παράλογες επιλογές. Δυστυχώς, δεν είναι πλέον μυστικό. Το ομολογεί ο ίδιος ο κ. Φούχτελ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κυρία Πρόεδρε. 
Τα σκουπίδια είναι ο θησαυρός της χώρας, θησαυρός για τις ιδιωτικές εταιρείες, που πάνω στην εκμετάλλευση των απορριμμάτων στήνουν ένα καινούργιο δίκτυο κερδοφορίας, μίας κερδοφορίας που προκύπτει από την καταλήστευση όχι μόνο των εισοδημάτων του λαού αλλά από την καταλήστευση της δημόσιας υγείας και του περιβάλλοντος γι’ αυτές και για τις επόμενες γενιές. 
Τα υπόλοιπα στη δευτερολογία μου.
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40298"," Μάλλον η Ελλάδα είναι ένα θησαυροφυλάκιο.
Ο κ. Γεώργιος Πάντζας έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40299"," Κυρία Πρόεδρε, μπορώ να χρησιμοποιήσω το σύνολο του χρόνου μου που δικαιούμαι;","ΓΕΩΡΓΙΟΣ ΠΑΝΤΖΑΣ",392
"40300"," Μάλιστα, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40301"," Ευχαριστώ πολύ, κυρία Πρόεδρε. 
Κυρία Πρόεδρε, κυρίες και κύριοι συνάδελφοι, κύριε Υπουργέ, πρόσφατα μου τράβηξε την προσοχή μία φράση γραμμένη σε έναν κάδο απορριμμάτων, η οποία έλεγε: «Τα όνειρά μας βρίσκονται εδώ μέσα». 
Αυτό είναι το αποτέλεσμα και το κατάντημα της πολιτικής σας. Κάνατε τα όνειρα του Έλληνα σκουπίδια. Μπράβο σας! Σας αξίζει ένα μεγάλο και φαραωνικό «μπράβο», σαν τις μονάδες που σκοπεύετε να φτιάξετε για να κάνετε στάχτη τα όνειρα της ελληνικής κοινωνίας που στρέφονται ενάντια στις επιδιώξεις του κεφαλαίου και πρέπει να καούν. Να καούν όπως κάποτε, σε μία άλλη εποχή –δεν είναι εδώ κύριοι- όπου οι φούρνοι δούλευαν ασταμάτητα. 
Τι κάνετε, λοιπόν, σήμερα; Προωθείτε έναν άθλιο και αναχρονιστικό περιφερειακό σχεδιασμό διαχείρισης απορριμμάτων με μεγάλα στρατόπεδα συγκέντρωσης σκουπιδιών, με ογκώδεις μονάδες που καταστρέφουν το περιβάλλον, στραγγίζουν την τσέπη του δημότη και επιβαρύνουν την υγεία του. Και είναι όμοιες με αυτές στην περιοχή της Φυλής και των Άνω Λιοσίων, εκεί που οι πολιτικές που ασκήθηκαν εδώ και σαράντα πέντε χρόνια, είχαν ως αποτέλεσμα να δημιουργηθεί η μεγαλύτερη καρκινογόνα βόμβα για τη δημόσια υγεία του Λεκανοπεδίου, μία βόμβα έτοιμη να σκάσει σε μία περιοχή που το εξασθενές χρώμιο και ο καρκίνος, στην κυριολεξία, κάνουν πάρτι. 
Σας καταθέτω το αίτημα του Δήμου Φυλής στον ΕΔΣΝΑ, που ζητά να βγουν στη φόρα όλα τα στοιχεία που αφορούν τον ΟΕΔΑ Φυλής, γιατί οι πολίτες επιτέλους πρέπει να μάθουν για το έγκλημα αυτό! 
(Στο σημείο αυτό ο Βουλευτής κ. Γεώργιος Πάντζας καταθέτει για τα Πρακτικά το προαναφερθέν αίτημα το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αντί, λοιπόν, να λάβετε μέτρα να περιορίσετε την καταστροφή, πάτε να προσθέσετε άλλες δύο ογκώδεις μονάδες, σπέρνοντας για άλλα είκοσι πέντε χρόνια τον καρκίνο και τις επιδημιολογικές ασθένειες στην περιοχή. Για εσάς όμως, η υγεία των κατοίκων είναι ψιλά γράμματα, όπως επίσης και το έδαφος, ο υδροφόρος ορίζοντας, η χλωρίδα και η πανίδα της περιοχής, τα οποία έχουν μολυνθεί σε τέτοιο βαθμό, που θα χρειαστούν δεκαετίες για να επανέλθουν, ακόμα κι αν η χωματερή έκλεινε σήμερα. 
Προτεραιότητα για εσάς είναι η εξυπηρέτηση των οικονομικών συμφερόντων. Αυτά σας ενδιαφέρουν. Γι’ αυτά κόπτεστε χρόνια τώρα. Γι’ αυτά τα συμφέροντα όλες οι ανίκανες και διεφθαρμένες κυβερνήσεις αλλά και οι τοπικοί άρχοντες, δούλεψαν επιμελώς για να τους εξασφαλίσουν σήμερα την κερδοφόρα μπίζνα των σκουπιδιών. 
Είναι οι ίδιοι που σας υπαγορεύουν εδώ και χρόνια να δημιουργήσετε μία μόνιμη βιομηχανική ζώνη στην περιοχή της Φυλής, η οποία θα διαχειρίζεται και θα επεξεργάζεται απορρίμματα και απόβλητα από όλη την Ελλάδα. Και είναι προκλητικό να ομολογείτε εσείς οι ίδιοι μέσα στις μελέτες σας ότι πάτε στη Φυλή, γιατί η περιβαλλοντική υποβάθμιση της περιοχής είναι μη αναστρέψιμη. Αλλά σας λέω ότι αυτός ήταν ο σχεδιασμός σας εξαρχής, να προωθήσετε δηλαδή για τους μεγαλοεργολάβους φίλους σας έργα συγκεντρωτικής διαχείρισης των απορριμμάτων, γνωρίζοντας άριστα πως οι επιδιώξεις τους αυτές συνιστούν εκτροπή της λογικής, της επιστήμης και του δικαίου. 
Αυτό το κάνατε με μοναδική μαεστρία όλα αυτά τα χρόνια. Πρώτα φουσκώσατε επικοινωνιακά το υπαρκτό πρόβλημα των ανεξέλεγκτων χωματερών (ΧΑΔΑ) τονίζοντας τα ευρωπαϊκά πρόστιμα. Μετά παρουσιάσατε μια συγκεντρωτική πρόταση μεγάλης κλίμακας με ΧΥΤΑ-ΕΜΑΚ, βιοξήρανση, καύση κ.λπ., λέγοντας ότι θα λύσει τελικά το πρόβλημα. Στη συνέχεια κατηγορήσατε όσους αντιδρούν στις τοπικές κοινωνίες, χαρακτηρίζοντάς τους τοπικιστές που θέλουν να στείλουν τα σκουπίδια τους στην πόρτα του γείτονα. Έτσι, καταφέρατε να πείσετε ότι το πρόβλημα της διαχείρισης των απορριμμάτων είναι πρόβλημα χωροθέτησης και όχι μεθοδολογίας αλλά και να εμποδίσετε τις κοινωνικές αντιστάσεις να αποκτήσουν υπερτοπικό χαρακτήρα, έως ότου η κούραση, η καταστολή, η συκοφαντία και η εξαγορά συνειδήσεων να κάνουν από μόνες τους τη δουλειά. Κάπως έτσι φτάσαμε σήμερα να προωθείτε τα σχέδια και τα συμφέροντα των μεγαλοεργολάβων που βλέπουν το σκουπίδι ως χρυσό.
Αλλά μια και μίλησα νωρίτερα για χωροθέτηση, επιτέλους, κύριε Υπουργέ, πάρτε θέση για τη χωροθέτηση του ΧΥΤΑ στο Γραμματικό. Πάρτε θέση και πείτε μας, αν η επιλογή της θέσης στο Γραμματικό για τη δημιουργία ολοκληρωμένης εγκατάστασης ΟΕΔΑ-ΧΥΤΑ είναι σύννομη με την περιβαλλοντική νομοθεσία ή αν έχει βασιστεί σε δήθεν επιστημονικές μελέτες, σε μελέτες «μαϊμού» δηλαδή, με αρκετές ασάφειες και εσφαλμένες εκτιμήσεις όσον αφορά στα γεωλογικά και υδρογεωλογικά δεδομένα της περιοχής, μελέτες, οι οποίες έχουν ακυρωθεί από το πόρισμα των Επιθεωρητών Περιβάλλοντος, δηλαδή τη δική σας υπηρεσία, μελέτες που έχουν επιστημονικά ακυρωθεί από αντίστοιχες των Τμημάτων Γεωλογίας και Γεωπεριβάλλοντος του Πανεπιστημίου Αθηνών και Μηχανικής Περιβάλλοντος του Πανεπιστημίου Θράκης, μελέτες που, ενώ οι υπηρεσίες σας ΕΥΠΕ και ΥΠΕΚΑ έβαλαν τις υπογραφές τους, δεν μπήκαν ποτέ στον κόπο να διερευνήσουν την επάρκεια και την ουσία τους, με συνέπεια ακόμα και την παραπλάνηση της δικαιοσύνης και συγκεκριμένα του Συμβουλίου της Επικρατείας. 
Διότι σας θυμίζω ότι το Συμβούλιο της Επικρατείας βάσισε τις αποφάσεις του σε τυπικό μόνο έλεγχο, θεωρώντας ότι η ουσία των μελετών έχει εξεταστεί ενδελεχώς από την ΕΥΠΕ-ΥΠΕΚΑ. Η ΕΥΠΕ, όμως, μετά από ερώτησή μας, απάντησε ότι δεν είναι αρμόδια για την αξιολόγηση γεωλογικών μελετών. 
Καταθέτω το σχετικό έγγραφο για τα Πρακτικά. 
(Στο σημείο αυτό ο Βουλευτής κ. Γεώργιος Πάντζας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Τα ψέματα, λοιπόν, τελειώνουν εδώ. Και τελειώνουν εδώ, γιατί τον έλεγχο που θα έπρεπε να κάνετε εσείς εδώ και χρόνια, έρχεται να τον κάνει τώρα, σήμερα, κλιμάκιο της Επιτροπής Αναφορών του Ευρωπαϊκού Κοινοβουλίου στις 28 Μαΐου μετά από αναφορές και διαμαρτυρίες των κατοίκων.
Και αναρωτιέμαι, κύριε Υπουργέ. Τι θα πείτε στην Ευρωπαϊκή Επιτροπή; Ότι έχετε κάνει ΧΥΤΑ πάνω σε ρέμα, μεταξύ των άλλων; Ή μήπως έχετε κάποιο μαγικό τρόπο και μέχρι τότε θα εξαφανίσετε το ρέμα και όλες τις παρατυπίες και παρανομίες που έχετε διαπράξει στην περιοχή; 
Περιμένω, λοιπόν, με ενδιαφέρον την τοποθέτησή σας, όπως περιμένω να μην ακούσω το επιχείρημα από εσάς ότι θα χαθούν δήθεν κοινοτικοί πόροι εάν δεν προχωρήσουν τα έργα. Γιατί, αν θέλετε, η Κυβέρνησή σας και ο κ. Σγουρός είναι οι πρώτοι που πρέπει να απολογηθούν για την απώλεια πόρων. Διότι, εάν θυμάμαι καλά, στην περιοχή του Ελαιώνα ήταν να δημιουργηθεί ένας σταθμός μεταφόρτωσης απορριμμάτων με προϋπολογισμό 15 εκατομμύρια ευρώ, χρήματα από την Ευρωπαϊκή Ένωση που ποτέ δεν πήραμε, γιατί πολύ απλά το έργο δεν έγινε ποτέ, επειδή άλλαξε η δυναμικότητα της κατασκευής από χίλιους διακόσιους τόνους σε τετρακόσιους τόνους ημερησίως. 
Το περίεργο, όμως, είναι ότι η εκτελεστική επιτροπή της ΕΣΔΚΝΑ, με πρόεδρο τον κ. Χιωτάκη, προχώρησε σε καταβολή αντισταθμιστικών οφελών ύψους 2 εκατομμυρίων ευρώ στο Δήμο του Αιγάλεω προκαταβολικά για ένα έργο που δεν έγινε ποτέ. 
Σας έχει καταθέσει σχετική ΑΚΕ η συνάδελφος κ. Διώτη από το Μάη του 2011 -την οποία καταθέτω στα Πρακτικά- η οποία εδώ και δύο χρόνια έχει παραμείνει αναπάντητη. 
(Στο σημείο αυτό ο Βουλευτής κ. Γεώργιος Πάντζας καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κλείνω, λέγοντας το εξής: Ο περιφερειακός σχεδιασμός είναι αναχρονιστικός. Είναι ένας σχεδιασμός που δημιουργήθηκε αποκλειστικά για να μοιράσει εργολαβίες. Είναι γέννημα και θρέμμα της διαπλοκής τόσο στη μεθοδολογία του όσο και στη λογική του που θέλει ΣΔΙΤ με αδιαφανείς διαδικασίες και τεχνολογίες καύσης. 
Ελπίζω, λοιπόν, να μην ταυτιστείτε με τους προκατόχους σας και να το αναθεωρήσετε συνολικά, εκτός κι αν είναι στόχος σας η Αττική να σπάσει όλα τα ρεκόρ σε καρκίνους. 
Όπως και να έχει όμως, ο ΣΥΡΙΖΑ-ΕΚΜ θα σταθεί απέναντι στα εργολαβικά συμφέροντα και δεν θα επιτρέψει παρεμβάσεις προς αυτήν την κατεύθυνση. 
Σας ευχαριστώ πολύ, κυρία Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"40302"," Κι εμείς ευχαριστούμε, κύριε Πάντζα. 
Ο κ. Κωνσταντίνος Ζαχαριάς έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40303"," Ευχαριστώ, κυρία Πρόεδρε. Θα πάρω όλο το χρόνο που μου παραχωρείται. 
Κυρίες και κύριοι συνάδελφοι, πριν από μια εβδομάδα η πολιτική ηγεσία της Περιφέρειας Πελοποννήσου ανακοίνωσε τη λήξη του ανταγωνιστικού διαλόγου στο διεθνή διαγωνισμό για την ολοκληρωμένη διαχείριση απορριμμάτων στην Περιφέρεια Πελοποννήσου με ΣΔΙΤ, δηλαδή με σύμπραξη δημόσιου και ιδιωτικού φορέα. 
Τώρα μπαίνουμε σε μια νέα φάση υλοποίησης του έργου, στην υποβολή των δεσμευτικών προσφορών από τους μεγαλοεργολάβους επενδυτές. 
Δέκα ολόκληρα χρόνια πέρασαν από την έναρξη των διαδικασιών για τη διαχείριση των απορριμμάτων ερήμην των πολιτών, χωρίς ίχνος δημόσιας διαβούλευσης και ενημέρωσης. Και ολοκληρώθηκε ο ανταγωνιστικός διάλογος χωρίς διάλογο -αυτή η αντίφαση πρέπει να αναδειχθεί- με απούσα την κοινωνία, χωρίς καν να ενημερωθούν ή να συμμετέχουν οι αιρετοί εκπρόσωποι των δήμων ή της περιφέρειας. Είναι ένας στυγνός αποκλεισμός στην κατ’ όνομα διαβούλευση που υπήρχε. 
Οι πολίτες δεν γνωρίζουν αυτό που τους αφορά άμεσα ούτε τη μέθοδο, δηλαδή, και τον τρόπο της τελικής διαχείρισης των απορριμμάτων ούτε τον τρόπο επεξεργασίας και απόθεσης ούτε ακόμη περισσότερο και κυρίως πόσο θα πληρώσουν, πόσο θα επιβαρυνθούν μέσα από τα δημοτικά τέλη. 
Όλα τα στοιχεία, τουλάχιστον κατά τη θεματική Αντιπεριφερειάρχη κ. Νικολάκου, της Περιφέρειας Πελοποννήσου, θεωρούνται τεχνικά και απόρρητα και συζητιούνται μόνο σε συσκέψεις της ηγεσίας της Περιφέρειας με εκπροσώπους των Υπουργείων Ανάπτυξης και Περιβάλλοντος, με στελέχη της Ευρωπαϊκής Ένωσης και της task force του κ. Φούχτελ. 
Κι όμως, κυρίες και κύριοι συνάδελφοι, είναι γνωστό και προκύπτει μέσα από έγγραφες απαντήσεις σε ερωτήματά μας, ότι τα στοιχεία που αφορούν τους διαγωνισμούς των περίφημων ΣΔΙΤ κρατούνται απόρρητα. Γιατί; 
Πρώτον, γιατί αφανίζουν την τοπική αυτοδιοίκηση, τη βάζουν στη γωνία, τη φιμώνουν, τη μετατρέπουν αποκλειστικά σε ένα εργαλείο εφαρμογής της πολιτικής, σε εισπρακτικό μηχανισμό στην υπηρεσία των επιχειρηματικών συμφερόντων. Εκτοξεύουν τα δημοτικά τέλη και ετοιμάζονται να λεηλατήσουν τα λαϊκά εισοδήματα με τη μέθοδο της διαχείρισης των απορριμμάτων. 
Δεύτερον, κρατούνται απόρρητα, γιατί αποκρύβονται, όπως είπαμε, οι μέθοδοι διαχείρισης, καθώς και η χωροθέτηση. Προβλέπονται και πιθανές περιβαλλοντικές εξαιρέσεις. Όταν για την παραμικρή επενδυτική δραστηριότητα χρειάζεται περιβαλλοντικός σχεδιασμός και μελέτη, τι θα λέγαμε για ένα  εργοστάσιο καύσης -γιατί περί αυτών πρόκειται βέβαια- σύμμεικτων απορριμμάτων, με όλες τις επιπτώσεις στο περιβάλλον, στο υπέδαφος και τελικά στην υγεία των ανθρώπων που κατοικούν εκεί; Τι θα λέγαμε;
Γι’ αυτό κρατούνται απόρρητα, γιατί θα αντιδράσουν ενδεχόμενα οι πολίτες που θα επιβαρυνθούν. 
Κρατούνται, επιπλέον, απόρρητα, διότι όπως αποκαλύπτεται, η προκήρυξη και η διαδικασία του ΣΔΙΤ έχει καταστρατηγήσει την ευρωπαϊκή οδηγία 18 του 2004 του Ευρωπαϊκού Κοινοβουλίου. Αυτό προκύπτει από την αποδοχή του φακέλου αναφοράς που κατέθεσε ο Ευρωβουλευτής του ΣΥΡΙΖΑ κ. Χουντής στην Επιτροπή Αναφορών, η οποία με τη σειρά της εκτίμησε ότι ο διαγωνισμός χειραγωγήθηκε. Επιπλέον, η Διεύθυνση Εσωτερικής Αγοράς της Ευρωπαϊκής Ένωσης έκρινε ότι το ζήτημα χρήζει περαιτέρω ερεύνης και γι’ αυτό έρχονται οι Ευρωβουλευτές επιτόπια, για να έχουν άποψη. 
Επιπλέον, κρατούνται απόρρητα, διότι γνωρίζουν οι Υπουργοί, ο κ. Καλαφάτης που υπέγραψε και ο Υπουργός κ. Χατζηδάκης. Υπέγραψαν, παραδείγματος χάριν, για την Περιφέρεια Πελοποννήσου χορήγηση 10 εκατομμυρίων ευρώ χωρίς αιτιολόγηση από ένα σύνολο 58,5 εκατομμυρίων για την Περιφέρεια Πελοποννήσου, Δυτικής Ελλάδας και Ιονίων Νήσων καταστρατηγώντας και το όριο των 50 εκατομμυρίων που προβλέπεται από τους κωδικούς γι’ αυτές τις περιπτώσεις για την περιφέρεια χωρίς να οριοθετούν τις δράσεις αυτής της περιφέρειας.
Κύριοι συνάδελφοι, σήμερα στην Πελοπόννησο είμαστε σε ένα οριακό σημείο,  με λειτουργία ανεξέλεγκτων  χωματερών. Ο Τύπος λέει ότι είναι είκοσι. Όμως πού πάνε τα σκουπίδια της Πελοποννήσου; Πού πάνε σε όλη την Ελλάδα που υποτίθεται ότι έκλεισαν οι χωματερές; Πού πηγαίνουν και πού διατίθενται;
Να σας πω ότι στις χωματερές σήμερα είτε αυτόματα είτε μετά από εμπρησμούς, υπάρχουν σωρεία πυρκαγιών. Θα σας θυμίσω το θάψιμο των απορριμμάτων που λέγεται για την Ηλεία αλλά και την επ’ αυτοφόρω σύλληψη του συνεργείου που έθαψε τα σκουπίδια του Δήμου Τρίπολης στη Μεγαλόπολη. Θα σας θυμίσω τους δεματοποιητές, αυτές τις περιφερόμενες φορητές χωματερές, που δημιουργήθηκαν ακριβώς για να μεταφέρουν τα υλικά αυτά σε ένα μελλοντικό εργοστάσιο πάλι καύσης και έχουν επιβαρύνει τα πράγματα σε τέτοιο βαθμό, που τουλάχιστον σε μια περίπτωση στην Πελοπόννησο, στα Δίδυμα –αναφέρθηκε και επίκαιρη ερώτηση προηγούμενα- δημιούργησαν μεγάλο περιβαλλοντικό πρόβλημα και μια ανεξέλεγκτη χωματερή. 
Τέλος, θα ολοκληρώσω με την εμπειρία μου από το Δήμο Τρίπολης, όπου πάνω από δυο μήνες είχαμε σωρούς, λοφίσκους σκουπιδιών και αναγκάστηκε το Υπουργείο να βγάλει ειδική διάταξη για τη δημιουργία νέας μικρής χωματερής, γιατί η μεγάλη χωματερή έκλεισε με δικαστική απόφαση. Μεταφέρονται τα σκουπίδια μας αυτήν τη στιγμή εκτός περιφέρειας. 
Αυτές οι δημιουργίες καινούργιων χωματερών, η μεταφορά απορριμμάτων, αυτά τα περιβαλλοντικά εγκλήματα με τις μεγάλες επιπτώσεις στην υγεία των ανθρώπων πρέπει να σταματήσουν. Μέχρι στιγμής δεν ακούσαμε στις περιφέρειες ούτε λέξη για την πρόληψη, τη μείωση του όγκου των απορριμμάτων, για την ανακύκλωση, για την επαναχρησιμοποίηση, την επανάκτηση και τη λειτουργία ΧΥΤΥ. Πουθενά δεν γίνεται συζήτηση, ενώ υπάρχουν οι ανεξέλεγκτες χωματερές, για τη δημιουργία ΧΥΤΥ με ένα σωστό και επιστημονικά τεκμηριωμένο τρόπο με τη δημιουργία κυττάρων υποδοχής. Στον ΧΥΤΑ Παπανικολού –και η Βουλευτής του ΣΥΡΙΖΑ κ. Κανελλοπούλου το έχει καταγγείλει- χείμαρροι μικροί και μεγαλύτεροι ρέουν στο κοίλο του ΧΥΤΑ. Είναι περιβαλλοντικά εγκλήματα για τα οποία, κύριε Υπουργέ, πρέπει να απαντήσετε. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΖΑΧΑΡΙΑΣ",151
"40304"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννιά μαθητές και μαθήτριες και έξι εκπαιδευτικοί – συνοδοί τους από το 1ο Δημοτικό Σχολείο Χανίων. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο κ. Αθανάσιος Αθανασίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40305"," Κύριε Πρόεδρε, είμαι θαυμαστής του μότο της βρετανικής εφημερίδας «THE GUARDIAN»: «Τα σχόλια είναι ελεύθερα αλλά τα γεγονότα είναι ιερά». Και θα ήθελα να αναφερθώ σε γεγονότα και μόνο σε γεγονότα, γιατί στην Ελλάδα τα γεγονότα τα κρύβουμε, τα διαστρεβλώνουμε, τα περιφρονούμε. 
Θα μιλήσω υπό μορφή ερωτοαποκρίσεων. Αληθεύει, κύριε Υπουργέ, ότι εγκρίθηκε από τη Ρυθμιστική Αρχή Ενέργειας η δημιουργία εργοστασίου παραγωγής ενέργειας στο Βόλο με καύση απορριμμάτων τα οποία θα εισάγονται από την Ιταλία με ρυθμό 720.000 τον τόνο; Και τι σημαίνει συγκεκριμένα; Η απάντηση είναι ναι. Θα σας καταθέσω την ειδική μελέτη. 
Είναι τρομακτικό να βλέπει κανείς ότι έχουν σκαρίφημα της διαδρομής των σκουπιδιών. Είναι η εταιρεία «ECO-LAUTUS» από τη Νάπολη, η οποία δεν είναι μόνο πατρίδα της Σοφίας Λόρεν αλλά και ορισμένων άλλων «φυντανιών». Θα έρχονται με πλοίο στον Αστακό και από εκεί θα πηγαίνουν στο Θριάσιο και στο Βόλο. Θα το καταθέσω για τα Πρακτικά. Αυτό βρίσκεται στη σελίδα 9.
Αληθεύει, κύριε Υπουργέ, ότι ο ιδιοκτήτης αυτής της εταιρείας που προανέφερα είναι ο επιχειρηματίας, κ. Γιώργος Αλεξάκης; Η απάντηση είναι ναι και θα σας καταθέσω την επίσημη απόφαση της ΡΑΕ. 
Αληθεύει, κύριε Υπουργέ, ότι ο γνωστός όμιλος εταιρειών, με ισχυρή παρουσία και στα Μέσα Μαζικής Ενημέρωσης, ο ίδιος όμιλος που πρωτοστατεί στην κατασκευή των τεσσάρων εργοστασίων στην Αττική, έλαβε άδεια για την κατασκευή εργοστασίου παραγωγής ενέργειας από καύση απορριμμάτων στο Νομό Θεσσαλονίκης; Η απάντηση είναι ναι, Νομός Θεσσαλονίκης, όχι απλώς δυτική Μακεδονία. Θα σας καταθέσω την επίσημη άδεια της ΡΑΕ. Μήπως θέλετε να σας διαβάσω και την μετοχική σύνθεση είναι η εξής: ΗΛΕΚΤΩΡ 48%, ΤΕΡΝΑ 48%, ΜΕΛ 4%. 
Αληθεύει, κύριε Υπουργέ, ότι το κόστος διαχείρισης των τεσσάρων εργοστασίων στην Αττική θα τετραπλασιάσει το αντίστοιχο οικονομικό βάρος για τους πολίτες; Η απάντηση είναι ναι και προκύπτει από μελέτες τις οποίες γνωρίζετε. Ωστόσο, εγώ θα σας τις καταθέσω. Νομίζω και ελπίζω να το αποδείξω, ότι έχετε χαρτιά τα οποία δεν τα διαβάζετε προσωπικά. 
Αληθεύει ότι η είσπραξη των υπέρογκων αυτών ποσών, των τετραπλάσιων, δηλαδή τα 40 ανά τόνο, μπορεί να φτάσουν τα 200 ανά τόνο; Θα γίνεται υποχρεωτικά μέσω λογαριασμών της ΔΕΗ, πράγμα που σημαίνει ένα νέο χαράτσι, υπέρ των ιδιωτικών συμφερόντων; Η απάντηση είναι ναι. Το ψηφίσατε στο μεσοπρόθεσμο. 
Αληθεύει ότι οι επιπτώσεις στην υγεία των κατοίκων της Φυλής είναι δραματικές, εξαιτίας της παράνομης λειτουργίας του εκεί αποτεφρωτήρα νοσοκομειακών αποβλήτων; Είναι για όλη την Ελλάδα. Η απάντηση είναι ναι και θα καταθέσω τη μηνυτήρια αναφορά του Περιφερειακού Συμβούλου Αττικής, κ. Γαλανού στην Εισαγγελέα Περιβάλλοντος, κ. Βίδρα. 
Αληθεύει ότι όλα όσα μεθοδεύετε, παραβιάζουν κατάφορα την πολιτική της Ευρωπαϊκής Ένωσης στον τομέα της διαχείρισης των απορριμμάτων; Νομίζω ότι είναι το πιο σημαντικό και θα ήθελα να μου δώσετε μια κάποια προσοχή. Θα ήθελα να βρίσκεται εδώ και ο κύριος Υπουργός, γιατί ξέρετε έχω μπερδευτεί με τις αρμοδιότητες. Τα λεφτά είναι πολλά, τα έργα είναι μεγάλα από πλευράς κόστους και δεν ξέρω πραγματικά, δεν μπορώ να καταλάβω, ποιος είναι ο αρμόδιος. Κατά τη γνώμη μου η απάντηση είναι ναι και θα καταθέσω τι αναφέρει εγγράφως ο Επίτροπος Περιβάλλοντος, κ. Ποτότσνικ, σε αναφορά που κατέθεσε πάλι ο Περιφερειακός Σύμβουλος, κ. Γαλανός. 
Αληθεύει –και αυτό το ξέρω προσωπικά, ως Περιφερειακός Σύμβουλος- ότι ενώ και οι μικρότερης σημασίας περιβαλλοντικές μελέτες περνούν για γνωμοδότηση από το Περιφερειακό Συμβούλιο Αττικής, το συμβούλιο δεν έχει γνωμοδοτήσει για καμμία από τις δέκα περιβαλλοντικές μελέτες που αφορούν το ΧΥΤΑ Φυλής και ότι της έφεραν για υπογραφή μόνο στον αρμόδιο Υπουργό; Θα σας πω έναν ενδεικτικά και θα το καταθέσω για τα Πρακτικά. Ο κ. Παπακωνσταντίνου. Καμμία περιβαλλοντική μελέτη. Μια υπογραφή ο κ. Παπακωνσταντίνου. Να μία μεγάλη «επένδυση». Αυτά είναι γεγονότα και λέω ένα απλό ναι, δεν κάνω αξιολογική κρίση. 
Θα μιλήσω για λίγο πιο παλιά, για το 1998. Αληθεύει ότι ο κύριος «ΑΛΕΚΤΩΡ», έχοντας ήδη την εκμετάλλευση του βιοαερίου του ΧΥΤΑ Άνω Λιοσίων και του παλαιού ΧΑΔΑ Άνω Λιοσίων, κατόρθωσε να πάρει το δικαίωμα εκμετάλλευσης του βιοαερίου και στο ΧΥΤΑ Φυλής, με προφορική πλειοδοτική δημοπρασία; Ήταν προφορική η δημοπρασία, όμως ήταν πραγματικά τα εκατομμύρια. Τη σύμβαση, την οποία θα σας καταθέσω, την υπέγραψε το 2008 ο κ. Χιωτάκης, Πρόεδρος της ΕΣΔΚΝΑ.","ΑΘΑΝΑΣΙΟΣ ΑΘΑΝΑΣΙΟΥ",9
"40306"," Πρέπει να ολοκληρώσετε, κύριε συνάδελφε. Είναι ενδιαφέροντα τα όσα λέτε, αλλά πρέπει να ολοκληρώσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40307"," Είναι ο επίλογος. 
Και να έρθω σε κάτι στο οποίο αναφέρθηκε και η συνάδελφος, κ. Χαρά Καφαντάρη, στην έκθεση 20.
Αληθεύει ότι η ευρωπαϊκή νομοθεσία στην ουσία απαγορεύει –και θα έχετε μια έκπληξη την επόμενη εβδομάδα- τη χρηματοδότηση μέσω ΕΣΠΑ εργοστασίων διαχείρισης σύμμεικτων απορριμμάτων; Η απάντηση είναι, ναι και προβλέπεται σε αυτήν την ειδική έκθεση του Ευρωπαϊκού Ελεγκτικού Συνεδρίου. Διότι, τι λέει αυτή η έκθεση; Θα πρέπει να την ξαναδιαβάσετε, διότι θα ανατραπούν τα σχέδιά σας. 
Αυτή η έκθεση λέει ότι οδεύουμε στην κοινωνία της ολικής ανακύκλωσης, ότι η Ευρώπη ζητεί ως το 2020 να απαγορευθεί η ταφή των απορριμμάτων και να καταργηθεί η επιδότηση για την καύση τους, διότι η καύση λειτουργεί ως αντικίνητρο στην πολιτική της ανακύκλωσης. Η καύση είναι ο θάνατος της ανακύκλωσης. Αυτά ζητεί να γίνουν η Ευρώπη έως το 2020.
Φοβούμαι, όμως, ότι εμείς αντί να πηγαίνουμε στο 2020, πηγαίνουμε στο 1920, εκατό χρόνια πίσω. Πάλι καλά!
Σας ευχαριστώ.
(Στο σημείο αυτό ο Βουλευτής κ. Α. Αθανασίου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΘΑΝΑΣΙΟΣ ΑΘΑΝΑΣΙΟΥ",9
"40308"," Το λόγο έχει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κ. Σταύρος Καλαφάτης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"40309"," Ευχαριστώ, πολύ κυρία Πρόεδρε.
Κυρίες και κύριοι συνάδελφοι, αναγνωρίζω ότι το σημερινό θέμα της συζήτησης αποτελεί για κάποιους από τους συναδέλφους ευεπίφορο έδαφος για συνθηματολογία, για μία τοποθέτηση που αφορά καταγγελίες με βαρύγδουπες και μεγαλόστομες εκφράσεις. Άκουσα δεκάδες χαρακτηρισμούς, κατά τη συντριπτική τους πλειοψηφία όμως, ανυποστήρικτοι και ατεκμηρίωτοι.
Επιτρέψτε μου να αντιπαρέλθω τους χαρακτηρισμούς και τη μεγάλη πλειονότητα από αυτά που άκουσα, για διαπλοκές, μεγαλοσυμφέροντα, τοξικές βόμβες, διασπορά καρκίνου και να πάω στην ουσία του ζητήματος. Γιατί ακριβώς σήμερα συζητάμε ένα ζήτημα που ταλανίζει επί δεκαετίες την ελληνική πολιτεία, την ελληνική κοινωνία θα έλεγα και θα ήθελα να αξιοποιήσω, πραγματικά, αυτήν την πρώτης τάξης ευκαιρία, ώστε από την πλευρά μου τουλάχιστον ως εκπρόσωπος της Κυβέρνησης και να τοποθετηθώ στα ουσιαστικά ζητήματα που αφορούν αυτό το κομβικής και κεφαλαιώδους σημασίας θέμα και από την άλλη βεβαίως να συνεισφέρω. 
Διότι, αυτή είναι η πρόθεση της πολιτείας και της Κυβέρνησης, όχι να συνθηματολογήσει ούτε να κερδίσει εντυπώσεις και ούτε να παίξει με την επικοινωνία αλλά να έρθει κοντά στην κοινωνία. Και αυτό το κάνουμε με συγκεκριμένες πολιτικές και με συγκεκριμένες τεκμηριωμένες απαντήσεις που φιλοδοξώ να σας δώσω στα επόμενα λεπτά της τοποθέτησής μου.
Είναι γεγονός ότι η διαχείριση των αποβλήτων στη χώρα μας δεν έχει φτάσει ακόμα στα επιθυμητά επίπεδα. Δυστυχώς, η Ελλάδα δεν έχει καταφέρει ακόμα να εξαλείψει την ανεξέλεγκτη διάθεση των αποβλήτων και αντιμετωπίζει εξαιτίας αυτού, κίνδυνο σοβαρών κυρώσεων. Ακόμα δεν θεωρείται δεδομένο να έχει πρόσβαση στο κατάλληλο σύστημα διαχείρισης ο κάθε πολίτης και ο κάθε παραγωγός αποβλήτων που φέρει την ευθύνη των αποβλήτων του. 
Μέχρι τώρα η χώρα δεν προχώρησε όπως έπρεπε στην πρόληψη και τη μείωση της παραγωγής των αποβλήτων και συνεπώς ούτε στην αξιοποίηση των πόρων του που τα απόβλητα αντιπροσωπεύουν. Περιορίζονται έτσι τα οικονομικά οφέλη από την ορθή διαχείριση των απορριμμάτων, καθώς και οι ευκαιρίες απασχόλησης και ανάπτυξης υγιούς επιχειρηματικότητας.
Έχουμε, λοιπόν, σημαντικό περιθώριο βελτίωσης μέσω των σχεδιασμών και της προώθησης βιώσιμων πρακτικών και μεθόδων διαχείρισης δεδομένου ότι η Ελλάδα βασίζεται σε κυρίαρχο βαθμό στην υγειονομική ταφή. Πρέπει να προχωρήσουμε συστηματικά, προσεκτικά και με επιμονή, χτίζοντας πάνω σε ό,τι έχουμε πετύχει μέχρι σήμερα, συμπληρώνοντας, βελτιώνοντας αλλά και διορθώνοντας όπου χρειάζεται.
Για να αποκτήσουμε, λοιπόν, συναντίληψη της κατεύθυνσης στην οποία κινούμαστε, θα ήθελα να δώσω κάποιες βασικές διευκρινίσεις που αφορούν τις αρμοδιότητες τους σχεδιασμούς και τους τρόπους υλοποίησης των έργων και δράσεων διαχείρισης αστικών αποβλήτων, που πιστεύω ότι θα βοηθήσουν στην προώθηση του διαλόγου.
Πρώτον, οι κύριες νομοθετικές κατευθύνσεις και το θεσμικό πλαίσιο στον τομέα του περιβάλλοντος και στη χώρα μας διαμορφώνονται σε μεγάλο βαθμό με βάση την ευρωπαϊκή πολιτική. Με αφετηρία τις κοινοτικές πολιτικές για το περιβάλλον, η περιβαλλοντική νομοθεσία στην Ελλάδα έχει βελτιωθεί αισθητά σε σχέση με παλαιότερα. Η ενσωμάτωση των οδηγιών στο εθνικό Δίκαιο πρέπει να αξιοποιηθεί ως ευκαιρία για ουσιαστικό εκσυγχρονισμό του συστήματος περιβαλλοντικής διοίκησης και διαχείρισης και αυτό παραμένει το μεγάλο στοίχημα. 
Η εφαρμογή της οδηγίας 2008/98 που ενσωματώθηκε πριν ένα χρόνο με το ν.4042/2012 αποτελεί μια τέτοια ευκαιρία. Το κοινοτικό και εθνικό Δίκαιο προβλέπουν ως θεμελιώδη αρχή ότι πρώτον, η ευθύνη της διαχείρισης των αποβλήτων είναι του παραγωγού και κατόχου του αποβλήτου -δηλαδή κάθε φυσικού ή νομικού προσώπου του οποίου οι δραστηριότητες παράγουν απόβλητα ή στην κατοχή του οποίου βρίσκονται τα απόβλητα- και δεύτερον, ότι ο ρυπαίνων πληρώνει. 
Δεύτερον, η διαχείριση των αστικών αποβλήτων στο εθνικό δίκαιο αποτελεί ευθύνη και αρμοδιότητα της τοπικής αυτοδιοίκησης. Πιο συγκεκριμένα, με βάση τους νόμους 3852/2010 και 4071/2012 η αρμοδιότητα συλλογής και μεταφοράς, δηλαδή αποκομιδής, ανήκει στους δήμους ενώ η αρμοδιότητα μεταφόρτωσης, ανάκτησης και διάθεσης ανήκει στους φορείς διαχείρισης στερεών αποβλήτων, στους ΦΟΔ/ΣΑ. Οι ΦΟΔ/ΣΑ συγκροτούνται ως σύνδεσμοι ή ανώνυμες εταιρείες των δήμων σε κλίμακα περιφέρειας. Μόνο στην Αττική ο σύνδεσμος είναι διαβαθμιδικός, δηλαδή συμμετέχει στο διοικητικό συμβούλιο και η περιφέρεια. Οι φορείς αυτοί, δηλαδή η τοπική αυτοδιοίκηση, είναι πλέον αρμόδιοι για την εκπόνηση των περιφερειακών σχεδιασμών διαχείρισης αποβλήτων, που αποτελούν τα εξειδικευμένα επιχειρησιακά σχέδια διαχείρισης για τα απόβλητα κάθε περιφέρειας προς υλοποίηση των στόχων και κατευθύνσεων της νομοθεσίας και του εθνικού σχεδιασμού.
Η κεντρική διοίκηση, χαράσσει την εθνική πολιτική διαχείρισης αποβλήτων, νομοθετεί, εκπονεί τα εθνικά σχέδια πρόληψης και σχέδια διαχείρισης με τη μορφή στρατηγικού και επιτελικού σχεδιασμού. Ακόμη, γνωμοδοτεί για τους περιφερειακούς σχεδιασμούς, εκδίδει περιβαλλοντική αδειοδότηση έργων  της ανάλογης κατηγορίας και χρηματοδοτεί έργα, προγράμματα και δράσεις διαχείρισης αστικών αποβλήτων, που σχεδιάζουν, προτείνουν και υλοποιούν οι φορείς της τοπικής αυτοδιοίκησης. Τέλος, ελέγχει την ορθή τήρηση των περιβαλλοντικών όρων και της περιβαλλοντικής νομοθεσίας κατά την υλοποίηση και λειτουργία των έργων. 
Συνεπώς, η διαχείριση των αστικών αποβλήτων αποτελεί κατ’ εξοχήν πεδίο ευθύνης και δραστηριοποίησης της τοπικής αυτοδιοίκησης, η οποία και εισπράττει από τους πολίτες ανταποδοτικά τέλη για τις υπηρεσίες διαχείρισης που παρέχει. Ο δημόσιος χαρακτήρας της διαχείρισης των αστικών αποβλήτων είναι άλλωστε συνταγματικά κατοχυρωμένος και προφανώς δεν συναρτάται από τον τρόπο υλοποίησης και λειτουργίας των επί μέρους εγκαταστάσεων και δράσεων, που προβλέπονται στους οικείους περιφερειακούς σχεδιασμούς. Είτε πρόκειται για πρόγραμμα διαλογής στην πηγή είτε για δημοτική κομποστοποίηση είτε για πράσινο σημείο είτε για κεντρική μονάδα επεξεργασίας, φορέας σχεδιασμού, υλοποίησης και λειτουργίας παραμένει ο κατά περίπτωση αρμόδιος δημόσιος φορέας της τοπικής αυτοδιοίκησης και αυτό παραμένει ως θεμελιώδης αρχή.
Πρώτο σημείο, λοιπόν, είναι ότι για να διαμορφωθεί και να υλοποιηθεί ένα αποτελεσματικό σχέδιο δράσης σε εθνικό και περιφερειακό επίπεδο, πρέπει να συνεκτιμώνται, μεταξύ άλλων, οι περιβαλλοντικοί στόχοι που συνδέονται με απαιτήσεις της ευρωπαϊκής νομοθεσίας και τα οικονομικά και κοινωνικά δεδομένα.
Η νέα κατεύθυνση της ευρωπαϊκής περιβαλλοντικής πολιτικής σχετίζεται με τις εισροές πόρων, πρώτες ύλες, ενέργεια κ.λπ., στην οικονομία στις περιβαλλοντικές τους επιπτώσεις και τις στρατηγικές για την αύξηση της αποδοτικότητας των πόρων. Ταυτόχρονα, αναγνωρίζονται όλο και περισσότερο οι δυνατότητες που δίνονται από τα οικονομικά εργαλεία και κίνητρα, όπως πράσινοι φόροι, τέλη, στοχευμένες επιδοτήσεις και εμπορεύσιμες άδειες, για την επίτευξη στόχων περιβαλλοντικής πολιτικής, επιπλέον των παραδοσιακών ρυθμίσεων.
Η οδηγία - πλαίσιο 2008/98 για τα απόβλητα διευκρινίζει πολλές έννοιες, εισάγει νέες αρχές στα θέματα σχεδιασμού και διαχείρισης των αποβλήτων, διατηρώντας, όμως, ταυτόχρονα προηγούμενες βασικές υποχρεώσεις. 
Όσον αφορά τις βασικές κατευθύνσεις της οδηγίας - πλαίσιο του 2008 και του ν.4042/2012, θα σας αναφέρω κάποιες για την οικονομία του χρόνου. Το πεδίο της εφαρμογής, συμπεριλαμβάνει το σύνολο των ρευμάτων αποβλήτων, δηλαδή αστικά κ.λπ. μη επικίνδυνα καθώς και επικίνδυνα απόβλητα και απόβλητα έλαια για τα οποία ίσχυαν επιμέρους οδηγίες που καταργήθηκαν.
Ο παραγωγός και ο κάτοχος των αποβλήτων θα πρέπει να διαχειρίζονται τα απόβλητα κατά τρόπο που να εξασφαλίζει υψηλό επίπεδο προστασίας του περιβάλλοντος και της ανθρώπινης υγείας με εφαρμογή της κατευθυντήριας αρχής «ο ρυπαίνων πληρώνει». Απαιτείται η κατάρτιση και εφαρμογή σχεδίων διαχείρισης αποβλήτων μετά από ευρεία διαβούλευση. Τα σχέδια καλύπτουν μόνα τους ή συνδυασμένα το σύνολο των ρευμάτων αποβλήτων σε όλη τη γεωγραφική επικράτεια της χώρας. 
Έως το 2015 -γιατί τίθενται και συγκεκριμένοι και ποσοτικοί στόχοι- καθιερώνεται χωριστή συλλογή τουλάχιστον για τα ακόλουθα: χαρτί, μέταλλο, πλαστικό και γυαλί. Λαμβάνονται μέτρα για να εξασφαλιστεί η επίτευξη ως το 2020 αύξησης της προετοιμασίας για επαναχρησιμοποίηση και ανακύκλωση αποβλήτων. Τα ποσοστά για το χαρτί, το μέταλλο, το πλαστικό και το γυαλί από τα νοικοκυριά ανέρχονται κατ’ ελάχιστο στο 50% του συνολικού βάρους. Επίσης, αναφέρεται και μία σειρά άλλα τέτοια ζητήματα.
Ταυτόχρονα, όμως η οδηγία 2008 αναφέρει ρητά και στο άρθρο 16. Τα κράτη – μέλη, λαμβάνουν τα αναγκαία μέτρα για να δημιουργήσουν ολοκληρωμένο και κατάλληλο δίκτυο εγκαταστάσεως διάθεσης αποβλήτων και εγκαταστάσεων για την ανάπτυξη και την ανάκτηση σύμμεικτων αστικών αποβλήτων, τα οποία συλλέγονται από νοικοκυριά λαμβάνοντας υπ’ όψιν τις βέλτιστες διαθέσιμες τεχνικές. 
Επίσης στο άρθρο 28 παράγραφος 5, αναφέρεται ότι τα σχέδια διαχείρισης αποβλήτων είναι σύμφωνα προς τις απαιτήσεις σχεδιασμού περί αποβλήτων, που ορίζονται στο άρθρο 14 της οδηγίας 9462 για τις συσκευασίες, και προς τη στρατηγική για την υλοποίηση της μείωσης των βιοαποδομήσιμων αστικών αποβλήτων τα οποία προορίζονται για χώρους υγειονομικής ταφής, που αναφέρεται στο άρθρο 5 της οδηγίας 99/31. 
Επομένως, η ίδια οδηγία-πλαίσιο δεν αναιρεί ή ακυρώνει, αντιθέτως απαιτεί την τήρηση βασικών υποχρεώσεων από ισχύουσες ειδικότερες οδηγίες για τα απόβλητα, που σε μεγάλο βαθμό έχουν προσδιορίσει τη στοχοθεσία του ισχύοντος εθνικού σχεδιασμού μη επικίνδυνων αποβλήτων και των ΠΕΣΔΑ. Τέτοιες υποχρεώσεις, είναι η υποχρέωση εκτροπής-περιορισμού βιοαποδομήσιμων αποβλήτων από την ταφή και η επίτευξη στόχων της ανακύκλωσης συσκευασιών και άλλων ειδικών ρευμάτων. 
Δεύτερο σημείο που πρέπει να κατανοήσουμε, είναι ότι η ορθολογική αντιμετώπιση της διαχείρισης απορριμμάτων δεν έγκειται στη μοναδικότητα μίας ορθής λύσης, παραδείγματος χάριν, μόνο η ανακύκλωση ή μόνο η ανάκτηση ενέργειας αλλά στην συμπληρωματικότητα των δράσεων με γνώμονα βέβαια πάντα την αειφορική διαχείριση των πόρων.
Ο προγραμματισμός του ΥΠΕΚΑ για την επίτευξη των βασικών στόχων της οδηγίας 2008/98 έχει ξεκινήσει και ενδεικτικά αναφέρω. Η εκπόνηση του νέου εθνικού σχεδίου αποβλήτων με βάση τις κατευθύνσεις της οδηγίας 2008/98 βρίσκεται ήδη σε εξέλιξη και θα ολοκληρωθεί μέσα στο 2013. Επίσης, ξεκίνησε και η σύνταξη του Εθνικού Προγράμματος Πρόληψης Παραγωγής Αποβλήτων με στόχο την ολοκλήρωσή της εντός του 2013. 
Παράλληλα, εν όψει και του σχεδιασμού της νέας προγραμματικής περιόδου έχει ζητηθεί η αξιολόγηση των Περιφερειακών Σχεδίων Διαχείρισης Στερεών Αποβλήτων προκειμένου να προωθηθεί η προσαρμογή τους σύμφωνα με την οδηγία-πλαίσιο 2008/98. Η αξιολόγηση και επικαιροποίηση των περιφερειακών σχεδιασμών αποτελεί μια πρώτης τάξης ευκαιρία, κατά την άποψή μου, για να επανεξετασθούν θέματα, όπως παραδείγματος χάριν το συνολικό κόστος των υπηρεσιών διαχείρισης των απορριμμάτων σε σχέση με τα εφαρμοζόμενα τέλη, παράμετρος κρισιμότατη για τη βιωσιμότητα οποιουδήποτε συστήματος διαχείρισης. 
Τα αναθεωρημένα σχέδια θα πρέπει να περιλαμβάνουν, μεταξύ άλλων, την εκτίμηση των αναγκών για νέα προγράμματα συλλογής, την ολοκληρωμένη κοστολόγηση των υπηρεσιών διαχείρισης απορριμμάτων, τον σχεδιασμό πρόσθετων υποδομών και προγραμμάτων διαχείρισης αποβλήτων, καθώς και τις σχετικώς απαιτούμενες επενδύσεις. 
Για την επίτευξη των στόχων της χωριστής συλλογής βιοαποβλήτων έχουμε ήδη εκπονήσει και διανείμει οδηγό διαχείρισης και προχωρούμε σε έκδοση πρόσκλησης από το ΕΠΕΡΑ για τη χρηματοδότηση προγραμμάτων διαλογής στην πηγή και εγκαταστάσεων κομποστοποίησης με ορίζοντα ολοκλήρωσης το 2015. 
Έχουμε ήδη συμφωνήσει με την Ελληνική Εταιρεία Ανακύκλωσης για την επέκταση της εφαρμογής της χωριστής συλλογής του γυαλιού και τη στοχευμένη επέκταση της ανακύκλωσης συσκευασιών, ειδικότερα στις περιοχές που σήμερα διατηρούν ενεργούς ΧΑΔΑ. 
Έχουμε αναπτύξει στενή συνεργασία με τις αρμόδιες υπηρεσίες της Γενικής Διεύθυνσης Περιβάλλοντος της Ευρωπαϊκής Επιτροπής προκειμένου, αντλώντας από καλές πρακτικές κρατών μελών και την τεχνογνωσία του Ευρωπαϊκού Οργανισμού Περιβάλλοντος σε θέματα στα οποία εμείς υστερούμε, όπως η πρόληψη παραγωγής αποβλήτων, η χρήση οικονομικών εργαλείων κ.λπ., να κερδίσουμε λίγο από τον χαμένο χρόνο. 
Στόχος μας είναι να αντιμετωπίσουμε τις παθογένειες του παρελθόντος με τον καλύτερο δυνατό τρόπο, παράλληλα όμως, με προοπτική και έμφαση στο μέλλον που αντιπροσωπεύει η ολοκληρωμένη διαχείριση. 
Κυρίες και κύριοι συνάδελφοι, η αντιμετώπιση προβλημάτων, όπως οι ΧΑΔΑ και η προβληματική λειτουργία παλαιών ΧΥΤΑ είναι ζήτημα αναμφισβήτητα πρώτης προτεραιότητας, τόσο για λόγους περιορισμού και αποφυγής κυρώσεων αλλά κυρίως γιατί είναι σαφές ότι η παύση της παραβατικής συμπεριφοράς στη διάθεση των απορριμμάτων απελευθερώνει οικονομικούς πόρους και δυνάμεις. Πρέπει πάση θυσία, να κερδίσουμε το στοίχημα της κοινωνικής συναίνεσης και υποστήριξης. Και ο μόνος τρόπος για να γίνει αυτό είναι με ενημέρωση, διαβούλευση και δημιουργία καλών πρακτικών. 
Πιστεύω πως οι εγκαταστάσεις διαχείρισης αποβλήτων που έχουν δρομολογηθεί μέσω ΣΔΙΤ θα αποτελέσουν βάση για καλές πρακτικές, σε συνδυασμό με αποτελεσματικά και εύχρηστα συστήματα ανακύκλωσης στην πηγή ή δίκτυα επαναχρησιμοποίησης. Η τεχνική ανάλυση της διαδικασίας υλοποίησης των έργων διαχείρισης απορριμμάτων μέσω συμπράξεων δημοσίου και ιδιωτικού τομέα  ανήκει στο μεγαλύτερο βαθμό βεβαίως, όπως αντιλαμβάνεστε, στο αρμόδιο Υπουργείο Ανάπτυξης. Εκ μέρους του Υπουργείου Περιβάλλοντος και ως τακτικό μέλος της διυπουργικής επιτροπής ΣΔΙΤ, θέλω να σας μεταφέρω τους λόγους για τους οποίους στηρίζουμε τη δρομολόγηση των περιβαλλοντικών αυτών υποδομών στην παρούσα φάση με τη διαδικασία αυτή, εγκρίνοντας τις σχετικές προτάσεις των αρμόδιων φορέων της τοπικής αυτοδιοίκησης.
Κατ’ αρχάς, αποδεικνύεται στην πράξη ότι επιτέλους προχωρούν στην πράξη στη χώρα μας έργα αναπτυξιακά για την προστασία του περιβάλλοντος, σχεδιασμένα ώστε να εξυπηρετούν το συμφέρον του πολίτη. Όλα τα έργα ΣΔΙΤ στη διαχείριση απορριμμάτων έχουν σχεδιαστεί σύμφωνα με τους περιφερειακούς σχεδιασμούς και αποτελούν αναπόσπαστο τμήμα ενός συνολικού περιφερειακού σχεδίου ολοκληρωμένης διαχείρισης των απορριμμάτων. Με τον τρόπο αυτό, οι δυναμικότητες των εγκαταστάσεων έχουν καθοριστεί σε συνάρτηση με τους στόχους εκτροπής βιοαποδομήσιμων από την ταφή και τους στόχους ανακύκλωσης συσκευασιών με διαλογή στην πηγή. 
Επίσης, έχουν ληφθεί υπ’ όψιν οι παράγοντες και οι δράσεις που οδηγούν στον περιορισμό της παραγωγής σύμμεικτων απορριμμάτων, όπως η προώθηση προγραμμάτων διαλογής στην πηγή βιοαποβλήτων και η ενίσχυση της ανακύκλωσης στην πηγή. Το ίδιο το θεσμικό πλαίσιο των ΣΔΙΤ κατοχυρώνει τον ισχυρό ρόλο του δημοσίου σε μακροπρόθεσμο ορίζοντα.
Στις συμβάσεις σύμπραξης, το δημόσιο διατηρεί ισχυρότατο εποπτικό και ρυθμιστικό ρόλο, με μέριμνα τη διασφάλιση του δημοσίου συμφέροντος και της κοινωνικής διάστασης του κάθε έργου. Δεν χαρίζεται τίποτα στον ιδιώτη, ο οποίος δεσμεύεται από αυστηρούς συμβατικούς όρους, σύμφωνα με τους οποίους αναλαμβάνει μακροχρόνια και ενοποιημένη ευθύνη για τη μελέτη και κατασκευή του έργου, καθώς και τη λειτουργία, συντήρηση και την τεχνική του διαχείριση.
 Η αμοιβή του αναδόχου είναι συνδεδεμένη με την ποιότητα των παρεχόμενων υπηρεσιών και αποπληρώνεται στη βάση λεπτομερούς μηχανισμού πληρωμών με τον οποίο αξιολογείται η ποιότητα του έργου και των προσφερόμενων υπηρεσιών καθ’ όλην τη διάρκεια της σύμβασης. Χαμηλή ποιότητα υπηρεσιών συνεπάγεται μείωση της πληρωμής. Διασφαλίζεται, λοιπόν, ισχυρό κίνητρο για τη μακροπρόθεσμη διατήρηση ενός άρτιου τεχνικά -και παροχή υπηρεσιών υψηλού επιπέδου- έργου. 
Η διαδικασία που έχει επιλεγεί για τη δημοπράτηση των έργων είναι αυτή του ανταγωνιστικού διαλόγου. Σύμφωνα με την οδηγία 2004/18, όπως έχει ενσωματωθεί και στο εθνικό μας δίκαιο, η αναθέτουσα αρχή μπορεί κατά την πρώτη φάση της διαδικασίας να προεπιλέξει κατ’ ελάχιστον τρεις υποψηφίους. Η πρακτική που προτείνεται από την ειδική γραμματεία ΣΔΙΤ και που εφαρμόζεται μέχρι τώρα από τις αναθέτουσες αρχές, είναι να προεπιλέγεται διπλάσιος αριθμός υποψηφίων, δηλαδή να προεπιλέγονται έξι, εφόσον υπάρχει ικανός αριθμός κατάλληλων υποψηφίων, προκειμένου να εξασφαλίζεται ικανοποιητικός βαθμός ανταγωνισμού.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Οι τεχνικές και χρηματοοικονομικές πτυχές των έργων είναι αντικείμενο του ανταγωνιστικού διαλόγου. Στόχος του διαλόγου είναι να ληφθούν υπ’ όψιν οι σκέψεις και οι απόψεις της αγοράς.
Με τον τρόπο αυτό, το δημόσιο είναι σε θέση να διαμορφώσει τους τελικούς όρους των διαγωνισμών με γνώμονα την επίτευξη του βέλτιστου περιβαλλοντικού αποτελέσματος, το οποίο θα είναι χρηματοδοτήσιμο από την αγορά με τη μικρότερη επιβάρυνση για τον πολίτη. 
Συνηθισμένη πρακτική σε άλλες χώρες της Ευρωπαϊκής Ένωσης είναι να αποκλείονται διαγωνιζόμενοι και κατά το στάδιο του ανταγωνιστικού διαλόγου με αποτέλεσμα, τελικά, μικρότερος αριθμός υποψηφίων να συμμετέχει στην τελευταία φάση της υποβολής των δεσμευτικών προσφορών.
Στους διαγωνισμούς που εξελίσσονται στην Ελλάδα, όλοι οι προεπιλεγέντες υποψήφιοι καλούνται να υποβάλουν δεσμευτικές προσφορές, εντείνοντας τον ανταγωνισμό κατά την κρίσιμη αυτή φάση του διαγωνισμού.
Ο ανταγωνιστικός διάλογος δεν έχει στόχο τον αποκλεισμό των υποψηφίων αλλά τη συμμετοχή τους με ιδέες και τη διερεύνηση των νομικών, χρηματοοικονομικών και τεχνικών παραμέτρων των έργων, ώστε τελικά η αναθέτουσα αρχή –δηλαδή, η τοπική αυτοδιοίκηση- να διαμορφώνει τα τελικά τεύχη του διαγωνισμού. 
Το τέλος χρήσης ανά τόνο απορριμμάτων καθορίζεται από την τελική φάση του διαγωνισμού και είναι το βασικότερο κριτήριο επιλογής του αναδόχου. Επιπλέον, ο ανάδοχος θα έχει απομειώσεις στην αμοιβή του, εάν δεν επιτυγχάνει το σύνολο των περιβαλλοντικών και άλλων στόχων που προβλέπονται στη σύμβαση. 
Ο ανάδοχος, αποπληρώνεται στη βάση λεπτομερούς μηχανισμού πληρωμών με τον οποίο αξιολογείται η ποιότητα του έργου και των προσφερόμενων υπηρεσιών καθ’ όλην τη διάρκεια της συμβάσεως. 
Χαμηλή ποιότητα υπηρεσιών συνεπάγεται μείωση της πληρωμής. Επομένως, διασφαλίζεται ισχυρό κίνητρο για τη μακροπρόθεσμη διατήρηση ενός τεχνικά άρτιου έργου, όπως είπα προηγουμένως. 
Οι υπηρεσίες της Ευρωπαϊκής Επιτροπής είναι απολύτως ενήμερες για τη διαδικασία και υποστηρίζουν την επιτάχυνση των διαγωνισμών των έργων ΣΔΙΤ διαχείρισης απορριμμάτων, προκειμένου να δοθεί μόνιμη λύση στο πρόβλημα. 
Ο σχεδιασμός των έργων είναι απολύτως σύμφωνος με τους στόχους της ευρωπαϊκής νομοθεσίας και η μέθοδος δημοπράτησής τους σύμφωνη με τις αρχές που διέπουν τις διαδικασίες ανάθεσης δημοσίων συμβάσεων στην Ευρωπαϊκή Ένωση  και στη χώρα μας. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα να πάρω λίγο χρόνο και από τη δευτερολογία μου, γιατί αντιλαμβάνεστε, κύριε Πρόεδρε, ότι το ζήτημα είναι κομβικής σημασίας.","ΣΤΑΥΡΟΣ ΚΑΛΑΦΑΤΗΣ",177
"40310","  Προσπαθήστε να ολοκληρώσετε. Θα τα πείτε στη δευτερολογία σας, για να τα πείτε καλύτερα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40311"," Θα προσπαθήσω να ολοκληρώσω όσο πιο σύντομα γίνεται.
Η Ευρωπαϊκή Τράπεζα Επενδύσεων, υποστηρίζει έμπρακτα τα έργα έχοντας συμφωνήσει ήδη επί της αρχής στη χρηματοδότηση του πρώτου έργου ΣΔΙΤ, διαχείρισης απορριμμάτων, στη δυτική Μακεδονία. 
Τονίζω όμως, ότι σε όλες τις συμβάσεις ΣΔΙΤ ορίζεται ότι ο ανάδοχος αποπληρώνεται στη βάση λεπτομερούς μηχανισμού πληρωμών με τον οποίο αξιολογείται η ποιότητα του έργου. 
Τέλος, θα ήθελα να επισημάνω ένα βασικό κριτήριο επιλογής, το οποίο θα είναι το χαμηλότερο τέλος χρήσης που θα κληθεί να καταβάλει ο δημότης, παράλληλα με την επίτευξη όλων των περιβαλλοντικών στόχων. 
Επίσης, με την εφαρμογή του μοντέλου ιδιωτικής και κοινοτικής χρηματοδότησης διασφαλίζεται η απρόσκοπτη χρηματοδότηση και υλοποίηση των έργων, με περαιτέρω μείωση του κόστους για τους πολίτες. 
Τέλος, οι διαγωνιστικές διαδικασίες επιτρέπουν όλες τις τεχνολογίες, οι οποίες έχουν δοκιμαστεί εντός της Ευρωπαϊκής Ένωσης και που εγγυώνται την επίτευξη όλων των περιβαλλοντικών στόχων, προκειμένου να επιλεγεί εκείνη η τεχνολογία που προσφέρει το πιο επιθυμητό αποτέλεσμα. 
Θέλω, επίσης, να υπογραμμίσω ότι ο θεσμικός ρόλος και οι αρμοδιότητες της τοπικής αυτοδιοίκησης στις διαδικασίες ΣΔΙΤ είναι απολύτως διασφαλισμένες. Τον κύριο ρόλο στη διαδικασία ανάθεσης και διαμόρφωσης των όρων της σύμβασης ΣΔΙΤ έχουν οι αναθέτουσες αρχές. Η κεντρική κυβέρνηση μέσω της ειδικής γραμματείας ΣΔΙΤ έχει αναλάβει την υποστήριξη και επικουρία των αναθετουσών αρχών στα θέματα της αρμοδιότητάς της.
Κατ’ αρχάς, προκειμένου να εξεταστεί ένα έργο διαχείρισης απορριμμάτων ως έργο ΣΔΙΤ, απαιτείται να υποβληθεί στην ειδική γραμματεία πρόταση από τον αρμόδιο φορέα. Η επιλογή, λοιπόν, της διαδικασίας –διότι είναι επιλογή των δημοτικών και περιφερειακών αρχών της χώρας- και τα τεύχη δημοπράτησης εκδίδονται από τους αρμόδιους φορείς της τοπικής αυτοδιοίκησης που αναλαμβάνουν και το ρόλο της αναθέτουσας αρχής. Η τελική σύμβαση υπογράφεται από τους εκπροσώπους των αρμόδιων δημοτικών ή περιφερειακών αρχών. 
Ο κοινωνικός έλεγχος και η προστασία του περιβάλλοντος, της δημόσιας υγείας και των συμφερόντων του λαού δεν περιορίζονται από τις διαδικασίες υλοποίησης των δημόσιων συμβάσεων για τη δημιουργία εγκαταστάσεων επεξεργασίας μέσω ΣΔΙΤ. Θα έλεγα ότι συμβαίνει το αντίθετο.
Τα έργα διαχείρισης απορριμμάτων μέσω ΣΔΙΤ έχουν σχεδιαστεί με τρόπο ώστε να λύνουν περιβαλλοντικά, κοινωνικά και οικονομικά προβλήματα και όχι να δημιουργούν νέα.
Οι προδιαγραφές όλων των έργων διαχείρισης απορριμμάτων μέσω ΣΔΙΤ έχουν τεθεί σύμφωνα με τις απαιτήσεις και τους περιβαλλοντικούς στόχους των κοινοτικών οδηγιών, καθώς και σύμφωνα με την εθνική νομοθεσία, σε ό,τι αφορά τη διαχείριση απορριμμάτων και την περιβαλλοντική διαχείριση.
Τα στερεά απόβλητα –και κλείνω- θα αξιοποιούνται με τον καλύτερο δυνατό τρόπο, ώστε να επιτυγχάνονται προκαθορισμένοι περιβαλλοντικοί στόχοι, για να έχουμε καθαρό περιβάλλον και να είμαστε εναρμονισμένοι με την ευρωπαϊκή και εθνική νομοθεσία. 
Άλλωστε, η υλοποίηση μονάδων δημοτικής κομποστοποίησης, η προμήθεια εξοπλισμού διαλογής στην πηγή ή η εγκατάσταση πράσινων σημείων δεν θα πρέπει να γίνει μέσω δημόσιων συμβάσεων από κάποιο μικρό ή μεγάλο εργολάβο και προμηθευτή; Ειδικά στην περίοδο οικονομικής και κοινωνικής κρίσης που ζούμε, όπου συζητάμε για την αναγκαιότητα αναδιοργάνωσης και συμπύκνωσης του δημοσίου τομέα είναι, κατά τη γνώμη μου, άδικο και παραπλανητικό να υποσχόμαστε στους πολίτες διασφαλισμένες θέσεις εργασίας από το δημόσιο χαρακτήρα της διαχείρισης απορριμμάτων.
Σε κάθε περίπτωση, με τις προωθούμενες εγκαταστάσεις επεξεργασίας η χώρα μας έχει την ευκαιρία να αποκτήσει ένα νέο κλάδο οικονομικής δραστηριότητας, μια πράσινη βιομηχανία με διττό σκοπό: την προστασία του περιβάλλοντος και της δημόσιας υγείας και την αναζωπύρωση της τοπικής και εθνικής ανάπτυξης.","ΣΤΑΥΡΟΣ ΚΑΛΑΦΑΤΗΣ",177
"40312"," Κύριε Υπουργέ, παρακαλώ ολοκληρώστε. Δεν θα σας δοθεί άλλος χρόνος. Για λόγους ισονομίας έναντι των Βουλευτών, θα κρατήσω το χρόνο σας από τη δευτερολογία.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40313"," Εντάξει, κύριε Πρόεδρε.
Κατά την κατασκευή των έργων, τα επόμενα δύο χρόνια υπολογίζεται να δημιουργηθούν περίπου δύο χιλιάδες εξακόσιες θέσεις εργασίας, ενώ μετά την κατασκευή και στη φάση της λειτουργίας εκτιμάται ότι θα δημιουργηθούν πάνω από δυόμισι χιλιάδες μόνιμες νέες θέσεις εργασίας. Προβλέπεται να δημιουργηθούν επιπλέον πέντε χιλιάδες τριακόσιες θέσεις έμμεσης εργασίας στις επιχειρήσεις που θα δημιουργηθούν στο νέο αυτόν κλάδο της οικονομίας, συμβάλλοντας σημαντικά στη λύση του προβλήματος της ανεργίας.
Δεν αντιλαμβάνομαι, λοιπόν, γιατί αυτές οι θέσεις εργασίας, που θα δημιουργηθούν κατά την υλοποίηση και λειτουργία των περιβαλλοντικών υποδομών, δεν είναι επιθυμητές.
Αυτά προς το παρόν, κύριε Πρόεδρε, και θα επανέλθω αφού ακούσω τους συναδέλφους.
Ευχαριστώ πάρα πολύ.","ΣΤΑΥΡΟΣ ΚΑΛΑΦΑΤΗΣ",177
"40314"," Θα επανέλθετε στη δευτερολογία σας με πολύ λιγότερο χρόνο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Παμποντιακή Ομοσπονδία Ελλάδος κατέθεσε ψήφισμα με το οποίο αιτείται τη διεθνή αναγνώριση της Γενοκτονίας των Ελλήνων του Πόντου. 
Το ψήφισμα κατατίθεται στα Πρακτικά της σημερινής συνεδρίασης.
(Στο σημείο αυτό κατατίθεται για τα Πρακτικά το προαναφερθέν ψήφισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Θα ήθελα, όμως, να σας υπενθυμίσω ότι, όπως όλοι γνωρίζουμε, στις 24 Φεβρουαρίου του 1994 η Βουλή με ομόφωνη απόφασή της είχε αναγνωρίσει την 19η Μαΐου ως ημέρα μνήμης της Γενοκτονίας του Ποντιακού Ελληνισμού. 
Θα ήθελα, επίσης, να σας υπενθυμίσω ότι τη Δευτέρα πριν από την ημερήσια διάταξη, με εκπροσώπους όλων των κομμάτων η Βουλή θα τιμήσει τη Γενοκτονία των Ποντίων. Μην ξεχνάτε ότι πάνω από πενήντα Έλληνες νυν Βουλευτές έχουν ποντιακή καταγωγή. Θα ήθελα, λοιπόν, να τους προσκαλέσω όλους να είναι εδώ τη Δευτέρα.
Επίσης, έχω την τιμή να ανακοινώσω στο Σώμα ότι ο Πρόεδρος της Κοινοβουλευτικής Ομάδας του ΣΥΡΙΖΑ-Ενωτικού Κοινωνικού Μετώπου, κ. Αλέξης Τσίπρας, και οι Βουλευτές του Κόμματός του, κατέθεσαν πρόταση νόμου «Για την κατάργηση της πολιτικής επιστράτευσης εργαζομένων πριν και μετά την κήρυξη απεργίας».
Παραπέμπεται στην αρμόδια Διαρκή Επιτροπή.
Επιπλέον, θα ήθελα να θέσω υπ’ όψιν του Σώματος την ομόφωνη απόφαση της Διάσκεψης των Προέδρων, από 16-5-2013, με την οποία δίδεται το δικαίωμα στους κυρίους Βουλευτές και Ευρωβουλευτές να εκχωρούν προς τις Κοινοβουλευτικές τους Ομάδες έναν αριθμό αεροπορικών εντολών από αυτές που δικαιούνται ετησίως. Η εκχώρηση αυτή θα γίνεται με ανέκκλητη δήλωση του κυρίου Βουλευτή.
Επίσης, ρυθμίζονται διάφορα άλλα τεχνικά θέματα, που έχουν ανακύψει από την εφαρμογή των ισχυουσών διατάξεων.
Παρακαλώ το Σώμα να εγκρίνει τη σχετική απόφαση.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40315"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"40316"," Το Σώμα εγκρίνει.
Συνεπώς, το Σώμα ενέκρινε ομόφωνα την απόφαση αυτή, η οποία καταχωρείται στα Πρακτικά.
(Η προαναφερθείσα απόφαση έχει ως εξής:
(Να φωτογραφηθούν οι σελ. 202-205)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40317"," Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση της απόφασης αυτής.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40318"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"40319"," Το Σώμα παρέσχε τη ζητηθείσα εξουσιοδότηση.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ-Ενωτικού Κοινωνικού Μετώπου κ. Παναγιώτης Κουρουμπλής για δώδεκα λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40320"," Κύριε Πρόεδρε, επ’ ευκαιρία της αναφοράς σας στη Γενοκτονία του Ποντιακού Ελληνισμού, θα ήθελα να απευθύνω μία έκκληση και στην Κυβέρνηση και στα κόμματα, αλλά και στην Εκκλησία της Ελλάδος να εξαντληθούν όλα τα περιθώρια προστασίας των χριστιανικών πληθυσμών, που σήμερα βιώνουν μαρτυρικές στιγμές στην αιματοχυσία στη Συρία. 
Πριν μπω στο επίδικο ζήτημα που συζητούμε σήμερα με την Κυβέρνηση, θα ήθελα από το Βήμα της Βουλής να εκφράσω την ευχή μου για καλή επιτυχία σε όλους τους μαθητές που διαγωνίζονται αυτές τις ημέρες. Βέβαια, ταλανίζει τη σκέψη μου πόσα από αυτά τα παιδιά θα μπορέσουν να συνεχίσουν, αφού είναι σίγουρο ότι τα περισσότερα θα έχουν πετύχει, διότι η δωρεάν παιδεία επί της ουσίας έχει καταργηθεί. 
Ένα ακόμα ζήτημα που ήθελα να θέσω, ιδιαίτερα στο Προεδρείο της Βουλής, και θα ήθελα να με παρακολουθήσετε, κύριε Πρόεδρε, είναι το εξής.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"40321"," Βεβαίως.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40322"," Υπάρχουν ορισμένες πληροφορίες που μεταδόθηκαν χθες σε μεγάλο κανάλι από τις Βρυξέλλες ότι η γερμανική κυβέρνηση απορρίπτει ασυζητητί το ζήτημα των γερμανικών αποζημιώσεων και του κατοχικού δανείου. 
Ωστόσο, η Βουλή των Ελλήνων έχει μία εκκρεμότητα, κύριε Πρόεδρε. Είχε συμφωνήσει η Κυβέρνηση -και βλέπω μία δυστοκία στο να προχωρήσει- στη συγκρότηση διακομματικής κοινοβουλευτικής επιτροπής, η οποία παράλληλα με την Κυβέρνηση θα στηρίξει αυτό το εθνικό ζήτημα. Πιστεύω ότι ο ρόλος της ελληνικής Βουλής ιδιαίτερα σε αυτό το ζήτημα διά της κοινοβουλευτικής διπλωματίας με απευθύνσεις στο Ευρωπαϊκό Κοινοβούλιο, ακόμα και στο γερμανικό Κοινοβούλιο, θα είναι κρίσιμη και χρήσιμη. 
Θα κλείσω τα ζητήματα που ήθελα να θέσω πριν μπω στο επίδικο, όπως ανέφερα, ζήτημα με ένα έντονα κοινωνικό ζήτημα που αφορά τρεις χιλιάδες κατάκοιτους ανθρώπους, οι οποίοι ζουν σε πενήντα κοινωνικού χαρακτήρα ιδρύματα της χώρας και οι οποίοι αντιμετωπίζουν τρομακτικό πρόβλημα από την απόφαση της Κυβέρνησης στις 30 ή 31 Ιουνίου να διακόψει το νοσήλιο συντήρησής τους και περίθαλψής τους σε αυτά τα ιδρύματα. Είναι ένα ζήτημα το οποίο όλους πρέπει να μας απασχολήσει, γιατί εδώ κρίνεται ο πολιτισμός μιας κοινωνίας, μιας κοινωνίας που οφείλει να υπερασπίζεται την αξιοπρέπεια εκείνων που δεν μπορούν να υπερασπιστούν λόγω της ιδιαιτερότητας του προβλήματός τους την αξιοπρεπή διαβίωσή τους. 
Κύριε Υπουργέ, πράγματι, συμφωνώ και προσχωρώ στην άποψή σας να φύγουμε από την πολιτική της επικοινωνίας και να πάμε στο δίκαιο της κοινωνίας.
Όλοι είμαστε μάρτυρες μιας δεινής και οδυνηρής πραγματικότητας που έχει να κάνει με τον τρόπο διαχείρισης των σκουπιδιών. Μπορεί να αμφισβητήσει κανείς ότι η χώρα τα τελευταία χρόνια επί της ουσίας ήταν ένας απέραντος σκουπιδότοπος;
Εγώ ειλικρινά, θέλω να σας πω ότι περιοδεύοντας στο Νομό μου, στην Αιτωλοακαρνανία, μου περιέγραφαν την εικόνα που παρουσιαζόταν στα ρέματα από τις πεταμένες σακούλες ατάκτως εδώ και εκεί. 
Δεν θα σας πω, γιατί τα ξέρετε καλύτερα από εμένα, το τι γινόταν με τις παράνομες χωματερές, για τις οποίες υπήρχαν και πολλά πρόστιμα από την Ευρωπαϊκή Ένωση. Διερωτάται κανείς: αυτές τις ευθύνες ποιος τις είχε; Δεν τις είχε η πολιτεία; 
Σας άκουσα, όμως, με πολλή προσοχή που μεταφέρατε πολύ έξυπνα τις ευθύνες στην Τοπική Αυτοδιοίκηση. Να το δεχτώ, αλλά στην Τοπική Αυτοδιοίκηση οι εκάστοτε κυβερνήσεις μετέφεραν αρμοδιότητες, χωρίς να μεταφέρουν πόρους. Έτσι, λοιπόν, κυριάρχησε όλα αυτά τα χρόνια επί της ουσίας το δόγμα «θάβονται όλα». 
Αργότερα έγινε και στους ΧΥΤΑ ένα χονδρό παιχνίδι, διότι σας λέω μόνο ότι στην ιδιαίτερη πατρίδα μου προγραμματίστηκαν και επιχειρήθηκε να κατασκευαστούν τρεις ΧΥΤΑ και στο τέλος αποδεικνυόταν ότι δεν μπορούσαν να λειτουργήσουν, γιατί δεν είχαν σκουπίδια για να λειτουργήσουν, δεν είχαν τον επαρκή αριθμό σε τόνους σκουπιδιών για να λειτουργήσουν. 
Ποιος εξυπηρετήθηκε και μας εγκαλείτε ότι μιλούμε για εργολάβους; Ποιος εξυπηρετήθηκε από τέτοιου είδους δραστηριότητες, επειδή δεν υπήρξε ένας σχεδιασμός, ο οποίος, πραγματικά, να συνδέει την παραγωγή σκουπιδιών με τον καθορισμό του αριθμού των ΧΥΤΑ;
Έτσι, λοιπόν, ερχόμαστε στη νέα σημερινή πραγματικότητα. 
Δεν έχει κανένας τη διάθεση, κύριε Υπουργέ, να αντιδικεί με την Κυβέρνηση. Η Αντιπολίτευση –και ειδικά η Αξιωματική Αντιπολίτευση- προσπαθεί με εναλλακτικές προτάσεις να προσεγγίσει αυτού του είδους τα ζητήματα και να δώσει διέξοδο και απαντήσεις. 
Σας άκουσα, λοιπόν, να μιλάτε για διαλογή στην πηγή, για ανακύκλωση, για κομποστοποίηση. Όλες αυτές, όμως, οι περιπτώσεις είναι επιλεκτικές.
 Γιατί, λοιπόν, δεν φέρνετε εδώ το εθνικό σχέδιο -το οποίο λέτε ότι θα επαναπροσδιορίσετε, αλλά θα το επαναπροσδιορίσετε μετά τους διαγωνισμούς- τώρα, να καθίσουμε κάτω, να το συζητήσουμε, να δούμε πώς μπορούμε πραγματικά να το οργανώσουμε, να εξαντλήσουμε τους διαθέσιμους πόρους, ώστε πραγματικά να προστατεύσουμε πρωτίστως το περιβάλλον, σε μία χώρα που προσδοκά τα επόμενα χρόνια να ζήσει από το φυσικό περιβάλλον της; Μέσα από το φυσικό περιβάλλον αυτής της χώρας και την αισθητική του, την οποία κακοποιούμε, μπορεί να αναπτυχθεί ακόμη περισσότερο η βαριά βιομηχανία της χώρας, που είναι ο τουρισμός.
Ένα άλλο ζήτημα, το οποίο, πραγματικά, έχει να κάνει με το μέλλον της χώρας, είναι η ποιότητα του νερού της. Έλεγε κάποτε ένας παλιός πολιτικός ότι η Ελλάδα μπορεί να ζήσει τα επόμενα διακόσια χρόνια από το νερό, την ποιότητα του νερού της. Δεν βλέπω, όμως, να το προστατεύουμε, με όλες αυτές τις επιλογές που προωθούμε κάθε φορά. 
Ας καθίσουμε, λοιπόν, κάτω να δούμε πώς μπορούμε να προωθήσουμε τέτοιου είδους πολιτικές, οι οποίες πραγματικά θα συμβάλλουν και στην προστασία του περιβάλλοντος, αλλά και δεν θα φορτώσουν, στο όνομα της εξυπηρέτησης ιδιωτικών κερδών, όλο αυτό το κόστος στον πολίτη. 
Δεν άκουσα να μας πείτε περίπου –πείτε μας περίπου- ποιο θα είναι το κόστος εάν αντικατασταθεί η πολιτική του δόγματος –ας μου επιτραπεί η έκφραση-  «όλα τα θάβουμε», με την πολιτική «όλα τα καίμε». Φοβούμαι ότι προς τα εκεί πάει η υπόθεση. Δεν το λέτε, αλλά προς τα εκεί πάει, όταν ξέρουμε πολύ καλά ότι, εάν προωθηθεί ένα οργανωμένο, συντεταγμένο, επεξεργασμένο πρόγραμμα, το οποίο θα ενημερώνει τον πολίτη, μέσα από την κοινωνική διαφήμιση, εάν θέλετε, που υποχρεούνται να προβάλλουν και τα Μέσα Μαζικής Ενημέρωσης, ώστε να προχωρήσουμε στη διαλογή στην πηγή, στην κομποστοποίηση, στην ανακύκλωση, μόνο το 25% των απορριμμάτων, όπως λένε οι πλέον ειδικοί και στην Ελλάδα και στην Ευρώπη, θα φτάσει σε τελική επεξεργασία. 
Αντί, λοιπόν, να προχωρήσουμε σε ένα τέτοιο πρόγραμμα, προσπαθούμε να βρούμε λύσεις, τις οποίες φοβούμαι ότι τις υπαγορεύουν συγκεκριμένα συμφέροντα. Λέγεται, κύριε Υπουργέ, ότι τα λεφτά είναι πάρα πολλά. Λένε ότι πάνω από 1.000.000.000 ευρώ μπορεί να είναι τα κέρδη από την παραγωγή ρεύματος που θα πωλούν οι ιδιώτες -γιατί, επί της ουσίας, για ιδιωτικοποίηση πλέον μιλούμε-, από τις επιδοτήσεις και από την επιβάρυνση που θα έχει ο πολίτης. 
Οφείλουμε να πούμε στην ελληνική κοινωνία και να το πείτε και εσείς ότι λόγω του μνημονίου και ιδιαίτερα από τις περιγραφές που υπάρχουν στο μεσοπρόθεσμο, ο πολίτης θα επιβαρυνθεί με το κόστος αυτής της υπόθεσης. Οφείλουμε, λοιπόν, να πούμε ότι το κόστος από τα 45 ευρώ θα φτάσει στα 150 ο τόνος και ίσως πάει και στα 200 ευρώ. Αυτά δεν θα τα πληρώνει ούτε η Τοπική Αυτοδιοίκηση ούτε η Κεντρική Διοίκηση. Θα τα πληρώνει ο πολίτης, όπως πολύ καλά επισημάνθηκε, μέσω ενός νέου χαρατσιού, το οποίο θα θεσπιστεί διά της ΔΕΗ. Αυτή είναι η σκληρή πραγματικότητα, την οποία οφείλουμε να πούμε στην κοινωνία.
Αν λοιπόν, είναι αληθές αυτό που ισχυριστήκατε από του Βήματος της Βουλής -και σας άκουσα με πολλή προσοχή- ότι πράγματι πιστεύετε στη διαδικασία που πρέπει να προηγηθεί, όπως προανέφερα είμαστε και εμείς πρόθυμοι να προσχωρήσουμε σε μια τέτοια συζήτηση, αλλά να γίνει ένας πραγματικός διάλογος, διότι μιλήσατε για ανταγωνιστικό διάλογο και Βουλευτής της περιοχής Πελοποννήσου τόνισε ότι έγινε ο περίφημος ανταγωνιστικός διάλογος χωρίς να γίνει διάλογος. 
Βλέπουμε ότι προωθείται ένα ολόκληρο πρόγραμμα και μας εγκαλείτε ότι σας λέμε πως υποκρύπτονται περιρρέοντα συμφέροντα. Εγώ να δεχθώ ότι μπορεί να είμαστε υπερβολικοί. Ελάτε λοιπόν και διασκεδάσετε αυτή την ανησυχία μας, λέγοντας ότι δεν υπάρχουν συμφέροντα, ώστε μέσα από μια τέτοια διαδικασία να βρούμε τον κοινό τόπο και τον πραγματικό τρόπο που θα εξυπηρετεί και το περιβάλλον, θα δημιουργεί θέσεις εργασίας και θα προωθεί την καλύτερη λύση σ’ αυτό το πολύ μεγάλο ζήτημα, στο οποίο υποκρύπτονται πάρα πολύ μεγάλα συμφέροντα. Λένε ότι τα σκουπίδια είναι ο νέος θησαυρός.
Η συντριπτική πλειοψηφία του ελληνικού λαού σε αυτή την πολύ δύσκολη συγκυρία ζει μαρτυρικές στιγμές. Φτάσαμε να έχουμε πλέον μία κοινωνία ζωντανών-νεκρών. Περί αυτού πρόκειται. Πρέπει να μπορέσουμε να τους δώσουμε μια προοπτική, ότι δηλαδή σε αυτόν τον τομέα τουλάχιστον γίνεται ένας παραγωγικός και δημιουργικός διάλογος, που μπορεί να δώσει ουσιαστική προοπτική, η οποία θα προστατεύει και το περιβάλλον και την κοινωνία και θα δίνει μία ελπίδα τουλάχιστον εναλλακτικής πρότασης, σε σχέση με αυτά που γίνονταν μέχρι σήμερα.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"40323"," Ευχαριστούμε πολύ και ευχαριστούμε μάλιστα που ήσασταν συνεπής στο χρόνο σας.
Το λόγο έχει, κατόπιν συμφωνίας με τους άλλους Κοινοβουλευτικούς Εκπροσώπους, ο συνάδελφος Κοινοβουλευτικός Εκπρόσωπος των Ανεξάρτητων Ελλήνων κ. Μαριάς για έξι λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε και ευχαριστώ και τους συναδέλφους για τη διευκόλυνση γιατί πρέπει να αναχωρήσω, ενόψει και του γεγονότος ότι έχει καθυστερήσει πολύ η συζήτηση, μιας και είχαμε συγκεκριμένες εξελίξεις σ’ αυτή την Αίθουσα, όπως είδαν όλοι οι Έλληνες που παρακολούθησαν τηλεόραση. 
Θα ξεκινήσω με αυτό το θέμα γιατί προτιμούμε να τοποθετηθούμε επ’ αυτού εντός της Αιθούσης και όχι στα τηλεοπτικά παράθυρα. Κύριε Πρόεδρε, η βασική μας θέση είναι ότι επιθυμούμε, ως Ανεξάρτητοι Έλληνες, ο Κανονισμός να εφαρμόζεται. Έχουμε κάνει παρεμβάσεις, κριτικές, παρατηρήσεις στο Προεδρείο, όταν κατά τη γνώμη μας δεν εφαρμοζόταν ο Κανονισμός, κατά τη διάρκεια αυτής της θητείας και όταν θεωρούσαμε ότι παραβιάζονταν δικαιώματά μας που προβλέπονται στον Κανονισμό.
Να πούμε όμως ταυτόχρονα ότι αν δεν εφαρμοστεί ο Κανονισμός και σε σχέση με τον τρόπο λειτουργίας και παρεμβάσεων των Βουλευτών, δεν θα μπορέσουμε να λειτουργήσουμε σε αυτήν εδώ την Αίθουσα. Ο δικός μας στόχος είναι να αναδείξουμε τα ζητήματα και όχι να τα συγκαλύψουμε.
Επομένως, απαιτούμε, η εφαρμογή του Κανονισμού να γίνεται προς όλες τις κατευθύνσεις και προς τους Υπουργούς και προς τους Βουλευτές και φυσικά και το ίδιο το Προεδρείο να τηρεί τον Κανονισμό σε σχέση με πολλές διαδικασίες, όπως είναι και το ζήτημα των τροπολογιών. 
Συμπεριφορές, λοιπόν, που δυναμιτίζουν και είναι απέναντι στην εφαρμογή του Κανονισμού και οι οποίες απαξιώνουν το Κοινοβούλιο, μας βρίσκουν αντίθετους και στη βάση αυτή το έχουμε πει, ότι δεν επιθυμούμε την οποιανδήποτε απαξίωση του Ελληνικού Κοινοβουλίου. Να εφαρμόζεται, λοιπόν, ο Κανονισμός σε όλα τα επίπεδα και σε όλη του την έκταση. Από εκεί και πέρα, κύριε Πρόεδρε…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40324"," Να σας διακόψω, κύριε συνάδελφε, και θα κρατήσω το χρόνο σας.
Είναι σίγουρο ότι και το Προεδρείο συμφωνεί απόλυτα με αυτά που λέτε. Είμαστε αποφασισμένοι –και τη λέξη «αποφασισμένοι» την τονίζω- να εφαρμόσουμε κατά γράμμα τον Κανονισμό προς όλες τις κατευθύνσεις και ο Κανονισμός εφαρμόζεται. Αν καμμιά φορά υπάρχει μία διασταλτική ανοχή, αυτή είναι ανοχή που επιτρέπουν όλοι οι συνάδελφοι Βουλευτές. Χαίρομαι –και το τονίζω- ότι το Προεδρείο με αποφασιστικότητα θα εφαρμόζει προς κάθε κατεύθυνση τον Κανονισμό.
Συνεχίστε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να πω, λοιπόν, κύριε Πρόεδρε, ότι είμαστε υπέρ της εφαρμογής του Κανονισμού, όπως έγινε και στη συγκεκριμένη περίπτωση με τους Βουλευτές της Χρυσής Αυγής. Θεωρούμε ότι πρέπει να πάψουν αυτά τα φαινόμενα μέσα σε αυτή την Αίθουσα. 
Από εκεί και πέρα, να επισημάνουμε και το εξής, κύριε Πρόεδρε, διότι σε αυτήν την Αίθουσα ακούγονται ανεπίτρεπτα πράγματα, όπως είναι η εξύμνηση του ναζισμού και του φασισμού. Και το λέω για να υπενθυμίσουμε περισσότερο σε αυτούς που μας ακούν ότι ο ναζισμός στην Ελλάδα είχε ως αποτέλεσμα ενάμισι εκατομμύριο νεκρούς, τουλάχιστον διακόσια ολοκαυτώματα, την εκτέλεση των αθώων στη Βιάννο, στην Κάντανο, στα Κερδύλλια, στα Καλάβρυτα, στο Δίστομο και σε άλλες περιοχές και ότι η ιστορία «ναζισμός και φασισμός» έληξε ιστορικά και πολιτικά με τη νίκη των δυνάμεων το 1945. 
Αν κάποιοι επιθυμούν να αναβιώσουν τέτοιες ιστορίες, να αναβιώσουν το ρατσισμό σε αυτήν εδώ τη δημοκρατική κοινωνία, εμάς θα μας βρουν αντίθετους. Να καταλάβουν αυτοί οι κύριοι, που επιθυμούν ως νεοναζιστικό μόρφωμα να διαμορφώσουν μία πολιτική, ότι οι Ανεξάρτητοι Έλληνες όπως έχει πει και ο Πρόεδρος των Ανεξάρτητων Ελλήνων, ο Πάνος Καμμένος σε αυτήν εδώ την Αίθουσα είναι αντίθετοι. 
Να θυμίσουμε, μάλιστα, τη στιγμή που διεκδικούμε -όπως είπε ο συνάδελφος κ. Κουρουμπλής- τις γερμανικές αποζημιώσεις και το αναγκαστικό κατοχικό δάνειο, ότι ο βασικός υπαίτιος αυτής της ιστορίας είναι ο ναζισμός. 
Σε αυτήν εδώ την Αίθουσα όταν μερικοί μιλούν -όπως μιλούμε εμείς και κριτικάρουμε- για τη συμπεριφορά της «SIEMENS», να υπενθυμίσουμε ότι η «SIEMENS» το 1932 ήταν αυτή που χρηματοδότησε τον Χίτλερ και το ναζιστικό κόμμα. Και όλα αυτά τα στοιχεία τα έχω φέρει και τα έχω καταθέσει στη Βουλή, με αφορμή τη συζήτηση για τη «SIEMENS». 
Άρα, λοιπόν, να κλείσει αυτή η ιστορία. Εμείς θα είμαστε αντίθετοι σε όποια νεοναζιστική, φασιστική, ρατσιστική ιδεολογία, πολιτική και πρακτική είτε σε αυτή την Αίθουσα είτε έξω από την Αίθουσα. Και τα λέω αυτά, γιατί καλύτερα να τα πούμε σε αυτή την Αίθουσα, παρά να τρέχουμε στα «παράθυρα» των τηλεοράσεων. 
Από εκεί και πέρα, κύριε Πρόεδρε, το θέμα το οποίο συζητούμε είναι σοβαρότατο. Θεωρούμε ότι η πρωτοβουλία του ΣΥΡΙΖΑ είναι σημαντική. Θα πρέπει να συζητηθεί αυτό το σημαντικό ζήτημα. Ακούσαμε τον κύριο Υπουργό, ο οποίος είχε την ευκαιρία να εκθέσει τις απόψεις της Κυβέρνησης. 
Θα θέλαμε, όμως, να παρατηρήσουμε ότι ο κύριος Υπουργός παρέλειψε στην ομιλία του ορισμένα πράγματα. Δεν μας είπε ότι το ζήτημα της διαχείρισης των απορριμμάτων είναι μέσα στο μνημόνιο, ότι εκεί εμπεριέχονται συγκεκριμένες δεσμεύσεις και πολιτικές, ότι εκεί γίνεται μία διασύνδεση της πολιτικής σε σχέση με τα απορρίμματα και την ενέργεια, ότι υπάρχει συμφωνία -και το ξέρουμε όλοι- της κ. Μέρκελ που ήρθε εδώ και συναντήθηκε με τον Πρωθυπουργό, τον κ. Σαμαρά. Δεν μας είπε, δηλαδή, ότι ένα από τα βασικά ζητήματα για τα οποία ενδιαφέρεται η γερμανική πολιτική είναι η συνεργασία στο θέμα της διαχείρισης των απορριμμάτων, ότι μάλιστα η κ. Μέρκελ έχει ορίσει και Υπουργό -δηλαδή τον κ. Φούχτελ- αρμόδιο για τα σχετικά θέματα, ώστε να κινηθεί στην Ελλάδα και στην Τοπική Αυτοδιοίκηση, προκειμένου να προωθήσει συνεργασία σε τοπικό επίπεδο, σε σχέση με την διαχείριση των απορριμμάτων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Επομένως, εδώ έχουμε ένα τεράστιο κόστος. Και  η στρατηγική των δανειστών και των μνημονιακών δυνάμεων είναι με βάση την αντικειμενική ανάγκη που υφίσταται, να υπάρξει διαχείριση των απορριμμάτων, με βάση το γεγονός ότι προβλέπονται σημαντικότατα κονδύλια στο ΕΣΠΑ, με βάση το γεγονός ότι -όπως είπατε κι εσείς κύριε Υπουργέ- υπάρχει πρόβλεψη για δανειοδότηση και από την Ευρωπαϊκή Τράπεζα Επενδύσεων, να συμπίπτει το γεγονός ότι εκεί που πήγε ο κ. Φούχτελ, όπως είναι η Δυτική Μακεδονία, είναι και ο χώρος όπου στην ουσία γερμανικά συμφέροντα, μαζί με τους ντόπιους, να θέλουν να αξιοποιήσουν αυτά τα κονδύλια. 
Ολοκληρώνω, λέγοντας -και σας ευχαριστώ, κύριε Πρόεδρε, για την ανοχή σας- το εξής: Θεωρούμε ότι όλη η πολιτική στον τομέα αυτό, ενώ κατά τη γνώμη μας πρέπει να προχωρεί με βάση τις αρχές της πρόληψης, της ανακύκλωσης και της κομποστοποίησης, έχει μπει στη λογική των δανειστών, στη λογική του μνημονίου, στη λογική της αξιοποίηση κονδυλίων του ΕΣΠΑ για την Ελλάδα υπέρ εταιρειών που δεν θα αφήσουν καν τεχνολογία και προστιθέμενη αξία στη χώρα μας, έχει μπει στην υπηρεσία των δανειστών.  
Στη βάση αυτή, όταν θα έχουμε ευκαιρία με άλλο νομοσχέδιο ή και ενδεχόμενα με επίκαιρη ερώτηση, θα αναδείξουμε τα ζητήματα.
Θεωρούμε ότι η πολιτική σας είναι μία πολιτική που δεν βοηθάει στην προστασία του περιβάλλοντος, δεν βοηθάει στην αναβάθμιση του τουρισμού και κυρίως, υπηρετεί για άλλη μια φορά τις εντολές και τις ρυθμίσεις του μνημονίου, υπέρ της τρόικας και των δανειστών.
Ευχαριστώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40325"," Ευχαριστούμε.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Βορίδης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40326"," Ευχαριστώ, κύριε Πρόεδρε.
Ενώ το θέμα που συζητείται, πράγματι είναι εξαιρετικά σημαντικό και σοβαρό, νομίζω ότι η συζήτηση αυτή δεν ξέφυγε από τα συνήθη: Μηδενισμός, λαϊκισμός και υπερβολές. Τα μεγάλα συμφέροντα, διεφθαρμένες και ανίκανες κυβερνήσεις, ο καρκίνος, οι πράκτορες, αυτοί που πρακτορεύουν τα συμφέροντα των μεγαλοεργολάβων. 
Θα μου επιτρέψετε, όμως, να το συνδέσω με κάτι άλλο, κύριε Πρόεδρε -με την άδειά σας- γιατί υπάρχουν φαινόμενα θλιβερά. Και γι’ αυτά τα θλιβερά φαινόμενα πρέπει όσοι πραγματικά ενδιαφέρονται για το πώς εξελίσσονται τα πράγματα στον τόπο να αναλογιστούν τη μήτρα τους, την πηγή τους, αλλά και το που οδηγούν. Και επαναλαμβάνω: Όσοι ενδιαφέρονται για το πως εξελίσσονται τα πράγματα στον τόπο και όχι απλώς για το πως εξελίσσονται τα πράγματα στα κόμματά τους! 
Το πρωί ο κ. Τσίπρας έκανε μία ερώτηση. Ρώτησε για το θέμα του αντιρατσιστικού νόμου. Μια χαρά. Ακούστε τι υπαινίχθη ο Πρόεδρος του ΣΥΡΙΖΑ:  Ο κ. Κεφαλογιάννης δεν εψήφισε την άρση της ασυλίας του Κασιδιάρη. Εγώ έχω την γνωστή ακροδεξιά προϊστορία. Ο κ. Σαμαράς περιβάλλεται από ακροδεξιούς συμβούλους. Η Νέα Δημοκρατία δεν στέργει στο αντιρατσιστικό νομοσχέδιο. Άρα -αναρωτιέται ο κ. Τσίπρας- τι νόημα έχει η συνεννόηση; Είναι άραγε η Νέα Δημοκρατία κόμμα του συνταγματικού τόξου;
Αυτά λέτε; Αμφισβητείτε τη δημοκρατικότητα της Νέας Δημοκρατίας; Αμφισβητείτε από τη δική σας την πλευρά τη δημοκρατικότητα της Κυβέρνησης;
Συζητάμε σήμερα για τα φαινόμενα αυτά, τα απαράδεκτα, εντός του Ελληνικού Κοινοβουλίου, αλλά έχουμε ζήσει εδώ μέσα, σεβαστέ κύριε Πρόεδρε, τις ύβρεις που μας ανεβάζουν δοσίλογους, μας κατεβάζουν ταγματασφαλίτες, μας ανεβάζουν προδότες, μας κατεβάζουν ναζί. Ο Υπουργός Προστασίας του Πολίτη είναι ναζί. 
Το εξώφυλλο σήμερα της εφημερίδας «ΑΥΓΗ», κομματικού οργάνου του ΣΥΡΙΖΑ, είναι: «Επιστρατευμένοι στην ακροδεξιά». 
Αυτά λέτε; Αντιλαμβάνεστε που οδηγούν αυτά; Καταλαβαίνετε τι κάνετε αν αμφισβητείτε τη δημοκρατική αφοσίωση και προσήλωση του μεγαλύτερου κόμματος στην Ελλάδα, του κόμματος που έφερε τη δημοκρατία; Αυτά λέτε; Αντιλαμβάνεστε ποιος εκτρέφει τα φασιστικά φαινόμενα; 
Όταν παράγεται πολιτική απονομιμοποίηση, εσείς τι νομίζετε; Ότι εν συνεχεία θα λειτουργεί το κοινοβουλευτικό πολίτευμα ομαλά; Η πολιτική απονομιμοποίηση και ο λαϊκισμός, κύριε Πρόεδρε, είναι ο προάγγελος του εξτρεμισμού. Αφού απονομιμοποιείται η κοινοβουλευτική διαδικασία, αφού απονομιμοποιούνται τα πολιτικά κόμματα, αφού απονομιμοποιείται ο κοινοβουλευτισμός, αφού εδώ θέλουμε να λέμε όλες αυτές τις αστήρικτες πραγματικά υπερβολές χωρίς ένα στοιχείο συγκροτημένο, τότε δεν είναι αυτονόητο ότι στρέφουμε την κοινωνία στα άκρα, τα άκρα της Δεξιάς και τα άκρα της Αριστεράς; Δεν είναι αυτονόητο ότι τη στρέφουμε εκεί;
Να αναλάβετε, λοιπόν, τις ευθύνες σας και να συνειδητοποιήσετε ότι δεν μοιράζετε πιστοποιητικά δημοκρατικής νομιμότητας. Δεν μοιράζετε τέτοια πιστοποιητικά. Και να καταλάβετε το εξής: Η Νέα Δημοκρατία είναι περήφανη για την πολιτική της παράδοση, για την ταυτότητά της, για τη σύνθεσή της, για την ιδεολογία της. Δεν την εξαρτά από την έγκρισή της. 
Δεν θέλουμε να συμφωνείτε μαζί μας, αλλά είναι σημαντικό το να μην παράγεται πολιτική απονομιμοποίηση. Πιστεύετε ότι σας βοηθά εκλογικά. Πρόσκαιρα. Οδηγεί στο χαμό, το συνολικό χαμό! 
Δεν πρόκειται να υπάρξουν ανασυγκροτήσεις με τέτοιους όρους. Άρα, λοιπόν, αποφασίστε με ποια μεριά θέλετε να είστε. 
Και έρχομαι στην έκκλησή μας, κύριε Πρόεδρε: Το Κοινοβούλιο πρέπει να λειτουργεί. Και θα πω το εξής: Πολλές φορές, από ορισμένες εκφάνσεις του Προεδρείου, υπάρχει κακώς εννοούμενη ανοχή στο ύψος των εκφράσεων και της κοινοβουλευτικής αντιπαραθέσεως. Εκεί πρέπει να υπάρχουν παρεμβάσεις, περιορισμοί και εφαρμογή του Κανονισμού.","ΜΑΥΡΟΥΔΗΣ ΒΟΡΙΔΗΣ",69
"40327"," Ο Προεδρεύων συμφωνεί απόλυτα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40328"," Έρχομαι στα συγκεκριμένα θέματα. Φωνάζετε, ακούω για καταγγελίες και για σκάνδαλα. Ποια είναι τα σκάνδαλα; Έχετε να μας πείτε κανένα; Έγιναν και γίνονται κανονικές διαγωνιστικές διαδικασίες. Αρνείστε τα ΣΔΙΤ. Μου εξηγείτε από πού θα χρηματοδοτηθούν αυτά τα έργα; Μου εξηγείτε πού θα βρεθούν τα χρήματα ή φαντάζεσθε ότι ο κρατικός προϋπολογισμός έχει τόσα χρήματα ώστε να φτιάξει όλα αυτά τα έργα ως δημόσια έργα; Έχετε αναλογιστεί το κόστος της διαχείρισης τους; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Άρα, λοιπόν, δεν κατάλαβα για ποιο πράγμα μιλάτε. Εάν έχετε να πείτε κάτι συγκεκριμένο, δηλαδή ότι ο χι διαγωνισμός ή ο ψι διαγωνισμός ή η ωμέγα διαγωνιστική διαδικασία είναι διαβλητή, ελάτε και  πείτε το συγκεκριμένα. Εάν δεν σας αρέσουν αυτού του τύπου οι διαγωνιστικές διαδικασίες θεσμικά, πείτε μας κάποιες άλλες. Αλλά μην έρχεστε και λέτε: «τα συμφέροντα των μεγαλοεργολάβων», «οι τεχνικές εταιρίες». Ε, προφανώς κάποιες τεχνικές εταιρείες θα τα φτιάξουν. Ποιος θα τα φτιάξει αυτά τα έργα; Άρα, λοιπόν, κι εδώ ακόμα η γνωστή έωλη, λαϊκίστικη κριτική πέφτει στο κενό.
Λέτε για επιλογή μεθόδων. Δεν μου λέτε: Οι επιλογές μεθόδων ξέρετε ότι όλες εκπροσωπούν συγκεκριμένα συμφέροντα; Όλες –όλες!- έχουν από πίσω συγκεκριμένες εταιρείες που τις προωθούν. Όταν επιλεγείς την άλφα, επιλέγεις ένα συγκεκριμένο γκρουπ εταιρειών. Όταν επιλέγεις τη βήτα, επιλέγεις άλλο γκρουπ εταιρειών. Γιατί εσείς επιλέγετε την άλφα; Να κάνω εγώ την αντίστροφη σκέψη;","ΜΑΥΡΟΥΔΗΣ ΒΟΡΙΔΗΣ",69
"40329"," Την ανακύκλωση λέτε;","ΝΙΚΟΛΑΟΣ ΒΟΥΤΣΗΣ",75
"40330"," Όλες. Ακούστε, δεν υπάρχει τεχνική η οποία να έχει μηδενικό υπόλειμμα.","ΜΑΥΡΟΥΔΗΣ ΒΟΡΙΔΗΣ",69
"40331"," Έχει 25%.","ΝΙΚΟΛΑΟΣ ΒΟΥΤΣΗΣ",75
"40332"," Άρα, λοιπόν, τεχνική με μηδενικό υπόλειμμα δεν υπάρχει.","ΜΑΥΡΟΥΔΗΣ ΒΟΡΙΔΗΣ",69
"40333"," Υπάρχει.","ΝΙΚΟΛΑΟΣ ΒΟΥΤΣΗΣ",75
"40334"," Ελάτε! 
Λοιπόν, τεχνική με μηδενικό υπόλειμμα δεν υπάρχει. Αυτό είναι το πρώτο. 
Δεύτερον, διαμαρτύρεστε -κι εγώ έχω διαμαρτυρηθεί κατ’ επανάληψη, ξέρετε την κριτική που έχω κάνει γι’ αυτό- για τους πολλούς ΧΥΤΑ. Σωστά. Για να κάνουμε λιγότερους ΧΥΤΑ, χρειαζόμαστε μικρότερο όγκο απορριμμάτων. Μέχρι να εξελιχθεί και να φτάσει στον επιθυμητό βαθμό -γιατί όλοι συμφωνούμε στο στόχο- της μείωσης μέσα από την ανακύκλωση, τι θα τα κάνουμε τα απορρίμματα; Θα τα τρώμε;","ΜΑΥΡΟΥΔΗΣ ΒΟΡΙΔΗΣ",69
"40335"," Τα συμβόλαια γιατί τα …","ΝΙΚΟΛΑΟΣ ΒΟΥΤΣΗΣ",75
"40336"," Άρα, μέσα σε όλο αυτό το χρονικό διάστημα χρειαζόσασταν επιλογή τεχνολογιών. Ποια έπρεπε να είναι η επιλογή; Ποια τεχνολογία; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΜΑΥΡΟΥΔΗΣ ΒΟΡΙΔΗΣ",69
"40337"," Ολοκληρώστε, παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40338"," Τελειώνω, κύριε Πρόεδρε. Έχετε δίκιο. 
Δεν θα έπρεπε να είναι αυτή που αφήνει το μικρότερο υπόλειμμα; Ποια είναι η τεχνολογία με το μικρότερο υπόλειμμα; Και γιατί έρχεστε εσείς και επιλέγετε τις άλφα τεχνολογίες και αφήνετε τις βήτα; 
Έπειτα, στα θέματα της χωροθετήσεως -γιατί βλέπετε ότι ο Υπουργός ορθώς απήντησε- οι συνδυασμένες τεχνολογικές επιλογές -όχι μια- είναι που δίνουν το βέλτιστο αποτέλεσμα.","ΜΑΥΡΟΥΔΗΣ ΒΟΡΙΔΗΣ",69
"40339"," Και με αυτό κλείνετε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40340"," Κλείνω μόνο με δύο κουβέντες. 
Ακούστε κάτι: Εγώ, κύριε Πρόεδρε, έχω ασκήσει κριτική στον περιφερειακό σχεδιασμό κατ’ επανάληψη. Χαίρομαι που ακούω ότι βρισκόμαστε σε μια διαδικασία αναθεωρήσεως, επικαιροποίησεως του περιφερειακού σχεδιασμού, γιατί αυτό είναι βασικό. Βεβαίως, δεν είναι δυνατόν στην Πελοπόννησο να μην υπάρχει διαχείριση. Διότι η πραγματικότητα είναι ότι η Πελοπόννησος έρχεται και θάβει στα Λιόσια και στη Φυλή. Αυτή είναι η αλήθεια.","ΜΑΥΡΟΥΔΗΣ ΒΟΡΙΔΗΣ",69
"40341"," Έτσι είναι.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"40342"," Και εδώ υπάρχει μια τεράστια αδράνεια από τα θεσμικά Όργανα της Πελοποννήσου όλο το χρονικό διάστημα. Γιατί λέμε εξιδανικεύσεις και αγιοποιήσεις της Τοπικής Αυτοδιοικήσεως. Ποιος φταίει γι’ αυτό; Η κεντρική εξουσία φταίει γι’ αυτό; Δεν φταίει η Τοπική Αυτοδιοίκηση γι’ αυτό;","ΜΑΥΡΟΥΔΗΣ ΒΟΡΙΔΗΣ",69
"40343"," Και οι κυβερνήσεις.","ΧΑΡΟΥΛΑ ΚΑΦΑΝΤΑΡΗ",215
"40344"," Είναι θέμα πόρων.","ΝΙΚΟΛΑΟΣ ΒΟΥΤΣΗΣ",75
"40345"," Αφήστε τώρα που είναι θέμα πόρων. Την ιστορία της Πελοποννήσου την ξέρω απ’ έξω και ανακατωτά. Και σας λέω ότι δεν είναι αυτό θέμα πόρων, αλλά θέμα πολιτικής βούλησης και αρνήσεως να χωροθετήσουν. Αφήστε το!","ΜΑΥΡΟΥΔΗΣ ΒΟΡΙΔΗΣ",69
"40346"," Κλείσατε!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40347"," Λέω όμως, ότι δώσαμε καλά παραδείγματα στο  θέμα της Κερατέας. Και εκεί, επειδή το βάζετε μέσα στην επερώτησή σας,  εισακούστηκε η τοπική κοινωνία.
Λέω, λοιπόν, ότι πρέπει να υπάρξει και μια  επικαιροποίηση των περιβαλλοντικών μελετών σε ό,τι αφορά το Γραμματικό, διότι εκεί ενδέχεται να υπάρξουν καινούργιες εξελίξεις, οι οποίες δημιουργούν διαφορετικά δεδομένα. Και αυτό θα πρέπει να εξεταστεί. 
Ευχαριστώ πολύ, κύριε Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"40348"," Κι εμείς ευχαριστούμε.
Η συνάδελφος, Κοινοβουλευτική Εκπρόσωπος του ΠΑΣΟΚ, η κ. Χριστοφιλοπούλου έχει το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40349"," Ευχαριστώ, κύριε Πρόεδρε.
Κύριε Πρόεδρε, θα συμφωνήσω με το συνάδελφο ότι η πολιτική απονομιμοποίηση και ο λαϊκισμός στρέφουν την κοινωνία και τις πολιτικές δυνάμεις στα άκρα. Την ίδια στιγμή, όμως, πρέπει να πω ότι και η πόλωση μπορεί, όταν γίνεται ακραία, να οδηγήσει κι αυτή σε διχασμό και να εντείνει το διχασμό.
Άρα, τι χρειάζεται; Εκτός από άλλο εκλογικό νόμο, χρειάζεται κι εδώ μέσα, στο Κοινοβούλιο, καλύτερη συνεργασία των συνταγματικών δυνάμεων, του συνταγματικού τόξου, όχι, όμως, μόνο, κύριε Πρόεδρε, για να εφαρμοστεί ο Κανονισμός. Και χαίρομαι για τη δική σας τοποθέτηση. Πρέπει να ξέρετε ότι πάρα πολλές φορές έχουμε θέσει το θέμα στη Διάσκεψη των Προέδρων, γιατί δεν είναι μόνο σήμερα που είδαμε το αποτρόπαιο πρόσωπο του νεοναζισμού μέσα εδώ. Υπάρχουν δυστυχώς, πάρα πολλά, παραδείγματα. Και νομίζω ότι παλαιότεροι συνάδελφοι δεν θα θυμούνται τέτοιες καταστάσεις. Εγώ τουλάχιστον, όσα χρόνια είμαι εδώ μέσα, δεν θυμάμαι αυτές τις καταστάσεις. 
Χρειάζεται, λοιπόν, νέος, επικαιροποιημένος Κανονισμός, διότι το Κοινοβούλιο το δικό μας, κύριοι συνάδελφοι, τουλάχιστον, δεν είχε μέχρι σήμερα αυτά τα ακραία παραδείγματα. Πρέπει, λοιπόν, οι συνταγματικές δυνάμεις να συνεννοηθούμε. 
Κύριε Πρόεδρε, εμείς προτείνουμε κι αλλαγές στον Κανονισμό. Και πρέπει, βεβαίως, γρήγορα, μαζί μ’ αυτό -γιατί πολλοί συνάδελφοι το είπαν, συμφωνώ κι εγώ, υπάρχει κι εντός και εκτός Κοινοβουλίου αυτή η νεοναζιστική πρόκληση- να ψηφιστεί το αντιρατσιστικό νομοσχέδιο. 
Εμείς έχουμε καταθέσει την πρόταση νόμου. Είναι σε μεγάλο βαθμό, ένα προηγούμενο νομοσχέδιο που είχε εκπονηθεί επί Μιλτιάδη Παπαϊωάννου ως Υπουργού Δικαιοσύνης. Ωστόσο, εμείς θέλουμε να δούμε γρήγορα και να επεξεργαστούμε αυτό το αντιρατσιστικό νομοσχέδιο που έχει προτείνει ο Υπουργός Δικαιοσύνης.
Δεύτερον, μίλησε ο κ. Κουρουμπλής και θύμισε το θέμα της διακομματικής επιτροπής για τις γερμανικές αποζημιώσεις. Κύριε Πρόεδρε, είναι άλλο ένα παράδειγμα -εμείς συμφωνήσαμε τότε με την πρόταση του Αρχηγού της Αξιωματικής Αντιπολίτευσης- όπου οι δημοκρατικές δυνάμεις του τόπου είναι καλό να συνεργαστούν. Κι αυτή η συνεργασία –το ελπίζω- μπορεί να μας οδηγήσει και στη μείζονα συνεργασία να συνεργαστούμε στην κρίση. 
Δυστυχώς, άκουσα από τους συναδέλφους του ΣΥΡΙΖΑ εδώ μέσα, αλλά κι από τον κ. Μαριά, να παραπέμπουν τα πάντα στο κακό μνημόνιο και να λένε ότι όλα αυτά, στην υγεία, στην παιδεία, στα απορρίμματα, δεν θα υπήρχαν και ότι -άκουσα την κ. Σακοράφα να το λέει πάλι- με ένα άρθρο θα καταργήσουν το μνημόνιο, λες και το μνημόνιο είναι η μήτρα όλων των κακών.
Φοβούμαι, όμως, ότι εάν επήρχετο η ώρα να έρθουν ως κυβέρνηση, όχι μόνο θα το τηρούσαν, αλλά θα το τηρούσαν μια χαρά, γιατί δεν υπάρχει άλλος τρόπος χρηματοδότησης εντός Ευρωπαϊκής Ένωσης. Και τουλάχιστον όσο ο ΣΥΡΙΖΑ μας λέει ότι θέλει να παραμείνει κόμμα το οποίο στηρίζει την ένταξη και την παραμονή της χώρας στην Ευρωπαϊκή Ένωση, εγώ δεν βλέπω άλλο τρόπο χρηματοδότησης.
Έρχομαι, όμως, στο σημαντικό, πράγματι, θέμα το οποίο συζητούμε σήμερα, που αφορά τα απορρίμματα και ας πούμε, τουλάχιστον, κι ένα καλό που έγινε. Διότι στη χώρα μας, πράγματι, δεν έχουμε την καλύτερη εμπειρία, κύριε Υπουργέ, από τη διαχείριση των απορριμμάτων. Ένα καλό που έγινε σχετικά πρόσφατα στη χώρα είναι ότι από τις τριακόσιες ενενήντα οκτώ ανεξέλεγκτες χωματερές, οι τριακόσιες δέκα οκτώ έκλεισαν. Αυτό πρέπει να το δούμε. Τουλάχιστον να δούμε τι έχουμε καταφέρει. Υπάρχουν εβδομήντα οκτώ ανεξέλεγκτες χωματερές. Ποιο είναι το χρονοδιάγραμμα για να κλείσουν κι αυτές; Ένα θέμα είναι αυτό.
Το δεύτερο θέμα αφορά τις διαδικασίες αποκατάστασης, κύριε Υπουργέ. Είστε σε θέση να μας δώσετε στοιχεία για το κατά πόσο οι περιοχές που είχαν πληγεί από τις ανεξέλεγκτες χωματερές αποκαθίστανται;
Τώρα, όμως, στρέφομαι λίγο και ερωτώ και τους συναδέλφους του ΣΥΡΙΖΑ, αλλά και το Υπουργείο, για το ποιες είναι οι διαδικασίες μετάβασης. Γιατί εδώ θα συμφωνήσω ότι χρειαζόμαστε μια μετάβαση από το σύμμεικτο τρόπο, που είναι ευρωπαϊκά αποδεκτός, προς την πρόληψη, προς τη διαλογή στην πηγή. 
Άκουσα, κύριε Υπουργέ, που είπατε ότι πάρα πολλές απ’ τις μελέτες είναι έτοιμες και πως προκηρύσσονται μικρά έργα τοπικής εμβέλειας κομποστοποίησης. Είναι ανάγκη αυτά τα έργα να προχωρήσουν, παράλληλα με τον περιφερειακό σχεδιασμό. Θα πω μετά και τη δική μου γνώμη, ότι χρειάζεται και αυτός επικαιροποίηση.
Είναι, λοιπόν, πολύ σημαντικό, η πολιτεία να διευκολύνει την Τοπική Αυτοδιοίκηση, η οποία πράγματι είναι αρμόδια κι έχει να επιδείξει κάποια καλά παραδείγματα, αλλά και πάρα πολλά παραδείγματα αποφυγής κόστους, λαϊκισμού και, αν θέλετε, θαψίματος του προβλήματος κάτω από το χαλί. 
Είναι πολύ σημαντικό, λοιπόν, να τρέξουν γρήγορα και τα έργα κομποστοποίησης, παράλληλα και με τα προγράμματα περιβαλλοντικής συνειδητοποίησης, που υπάρχουν στα σχολειά. Ξέρω ότι υπάρχει συνεργασία των συναρμοδίων Υπουργείων Περιβάλλοντος και Παιδείας προς το σκοπό αυτό. Πάρα πολλά από τα προγράμματα αυτά έχουν πολλή σημασία, διότι ακόμα και εάν αύριο το πρωί, κυρίες και κύριοι συνάδελφοι, σε όλη τη χώρα υπάρξουν αυτές οι μονάδες που θα διευκολύνουν τη διαλογή στην πηγή, θα πρέπει και στους πολίτες –σε εμάς τους μεγαλύτερους, διότι στα παιδιά μέσω του σχολειού συμβαίνει αυτό- να καλλιεργηθεί αυτή η συνείδηση. Υπάρχουν πολίτες αυτή τη στιγμή που έχουν γενικώς την προσδοκία να υπάρχει ανακύκλωση, αλλά οι ίδιοι,  οι ίδιες δεν συμμετέχουν όσο θα μπορούσαν να συμμετάσχουν. 
Τελειώνοντας, θέλω να πω το εξής: Κύριε Υπουργέ, πρέπει το παράδειγμα της Κερατέας –το λέω κι εγώ- να αποτελέσει κατά κάποιον τρόπο πυξίδα. Το είχα πει και όταν περάσατε τη σχετική ρύθμιση στη Βουλή. Έχουν δίκιο όσοι μιλούν και υπερασπίζονται το δικαίωμα των τοπικών κοινωνιών να έχουν λόγο, όχι γενικώς και αορίστως, αλλά λόγο συγκεκριμένο, λόγο τεκμηριωμένο, έτσι ώστε τα όσα σχεδιάζονται σε περιφερειακό επίπεδο να μην σχεδιάζονται ερήμην των τοπικών κοινωνιών. Αυτό φαντάζει γενικόλογο και ωραίο. Έγινε, όμως, πράξη μετά από μια πολύ μεγάλη και κακή διαχείριση -από πολιτικής απόψεως- του προβλήματος της Κερατέας. 
Αυτό έγινε πράξη. Συμβάλλαμε πραγματικά. Και νομίζω ότι το πνεύμα της τρικομματικής Κυβέρνησης –που νομίζω ότι μπορεί να γίνει ακόμα πιο αποτελεσματική- και αυτή η συνεργασία που αναπτύχθηκε, διευκόλυνε την περίπτωση της Κερατέας. 
Πιστεύω, λοιπόν, ότι αυτό είναι ένα παράδειγμα της μετάβασης αυτών των σύμμεικτων μορφών διαχείρισης. Όσον αφορά τη μετάβαση, πρέπει να πάμε σε πολλές τέτοιες περιπτώσεις συνδιαλλαγής –με την καλή έννοια του όρου- με την κοινωνία. 
Υπάρχει πράγματι θέμα στο Γραμματικό. Υπάρχουν κατολισθήσεις. Υπάρχει πρόβλημα με το έδαφος. Θέλουμε να το δείτε και θέλουμε να έχουμε την απάντησή σας για το πώς μπορεί αυτή η μονάδα -εφόσον προχωρήσει- να λειτουργήσει. Είχαμε επισημάνει πιο παλιά και το άστοχο, αν θέλετε, του περιφερειακού σχεδιασμού, αλλά κυρίως το γεγονός ότι το έδαφος και η δασικοί πνεύμονες που περιβάλλουν την περιοχή, δεν πρέπει σε καμμία περίπτωση να θιγούν. Θέλουμε να δούμε πώς το Υπουργείο βλέπει αυτή την περίπτωση και πώς βλέπει το πρόβλημα που υπάρχει στο Γραμματικό. 
Τέλος, πρέπει η ντροπή του ΧΥΤΑ της Φυλής να τελειώνει. Δεν μπορεί ο Δήμος Φυλής σήμερα, τα Άνω Λιόσια, κατ’ ουσίαν, να αποδέχεται τα απορρίμματα της μισής Νοτίου Ελλάδος. Σχεδόν όλη η Πελοπόννησος πάει τα σκουπίδια της στη Φυλή. Πρέπει να τελειώσει αυτή η ντροπή. Δεν είναι δυνατόν να γίνεται αυτό. Κι εδώ υπάρχουν ευθύνες και στην Τοπική Αυτοδιοίκηση.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"40350"," Δεν τα πάνε όλα. Τα μισά τα θάβουν, κρυφά.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"40351"," Κύριε Κουρουμπλή, νομίζω ότι τουλάχιστον πρέπει να συμφωνήσουμε –δεν θα συμφωνήσουμε σε όλα- σε αυτό το ζήτημα των απορριμμάτων και προς τη μετάβαση στην πρόληψη, αλλά και στο πώς διαχειριζόμαστε το μεταβατικό στάδιο μέχρι να φτάσουμε στο επιθυμητό αποτέλεσμα. Και θα πρέπει να προχωρήσουμε γρήγορα. 
Ευχαριστώ πολύ για την ανοχή σας, κύριε Πρόεδρε.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"40352"," Και εμείς σας ευχαριστούμε.
Το λόγο έχει η Κοινοβουλευτική Εκπρόσωπος της ΔΗΜΑΡ κ. Νίκη Φούντα. 
Ορίστε, κυρία Φούντα, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40353"," Κύριε Υπουργέ, κύριε Πρόεδρε, κυρίες και κύριοι συνάδελφοι, χαιρετήσαμε και το πρωί την απόφαση του Προεδρείου για την απομάκρυνση του Βουλευτή της Χρυσής Αυγής. Κάποια στιγμή μέσα σε αυτήν την Αίθουσα πρέπει να γίνει αποκατάσταση του πολιτικού λόγου, ενός λόγου που δεν συνάδει με τις αρχές που πρέπει να υπάρχουν και να διέπουν τη λειτουργία και τον Κανονισμό της Βουλής, ενός λόγου που στιγματίζει και το χώρο και τη δημοκρατία μας, πόσω μάλλον τη σοβαρότητα που πρέπει να βγάζει αυτή η Αίθουσα απέναντι σε ένα δοκιμαζόμενο ελληνικό λαό. 
Καλούμε το Προεδρείο να είναι λίγο πιο αυστηρό στην τήρηση του Κανονισμού όσον αφορά ουσιαστικά αυτές τις συμπεριφορές.
Προ ολίγων μηνών είχαμε συζητήσει με τον κύριο Υπουργό το θέμα της κομποστοποίησης σε αυτήν την Αίθουσα. Είχαμε προτάξει τότε τις θέσεις της Δημοκρατικής Αριστεράς για την ανάγκη προώθησης της κομποστοποίησης και του γενικότερου, συνολικότερου τρόπου θέασης που πρέπει να υπάρξει και να ειδωθεί για τη διαχείριση των απορριμμάτων σύμφωνα με τις ευρωπαϊκές οδηγίες και με γνώμονα πάντα το δημόσιο συμφέρον.  
Να πούμε ότι είναι μια περίοδος αυτή που διανύουμε που είναι πάρα πολύ σημαντική για τη λήψη αποφάσεων αναφορικά με το ζήτημα της διαχείρισης. Πρόκειται για αποφάσεις και για ενέργειες που θα διαμορφώσουν μακροπρόθεσμα και ίσως ανελαστικά την κατάσταση στο εν λόγω πεδίο, γι’ αυτό και οι κινήσεις που γίνονται πρέπει να είναι με τη δέουσα προσοχή, με τη μεγαλύτερη δυνατή διαφάνεια και συναίνεση από την τοπική κοινωνία και φυσικά με γνώμονα τις βέλτιστες περιβαλλοντικά, κοινωνικά και οικονομικά επιλογές.
Αναλογιζόμενοι, ωστόσο, την παρούσα κατάσταση στον τομέα της διαχείρισης των απορριμμάτων, μπορούμε να ισχυριστούμε ότι η ακολουθούμενη πολιτική είναι με τη δέουσα προσοχή; Μάλλον όχι. Το γεγονός ότι βρισκόμαστε πια στο «και πέντε» των αποφάσεων που πρέπει να ληφθούν για την εξασφάλιση κονδυλίων και για τα απαραίτητα έργα που πρέπει να γίνουν, αλλά και την αποφυγή περαιτέρω καταδικαστικών αποφάσεων και προστίμων, δεν είναι προφανώς οι λόγοι που μπορούν να δικαιολογήσουν την προχειρότητα των ακολουθούμενων διαχρονικά πολιτικών, και δεν αναφέρομαι στην παρούσα Κυβέρνηση και στο παρόν Υπουργείο.
Επειδή, κατά συνέπεια, οι σχεδιασμοί του σήμερα είναι τα περιβαλλοντικά, οικονομικά και κοινωνικά προβλήματα του αύριο, θα πρέπει να είμαστε εξαιρετικά προσεχτικοί στην υιοθέτηση πολιτικών, ώστε να μην αναπαράγουν προβληματικές καταστάσεις.
Να σημειώσουμε κάποια πράγματα. Σύμφωνα με την κοινοτική και εθνική νομοθεσία, για τα αστικά στερεά απόβλητα, τα ΑΣΑ όπως αποκαλούνται, θα πρέπει μέσα στα επόμενα χρόνια να παύσει η λειτουργία των ΧΑΔΑ και να γίνει περιβαλλοντική αποκατάσταση, να εκτραπούν δύο εκατομμύρια επτακόσιοι είκοσι οχτώ χιλιάδες τόνοι βιοαποικοδομήσιμων αποβλήτων από την υγειονομική ταφή μέχρι το 2020. Επιπλέον να προωθηθεί η ανακύκλωση, ώστε έως το 2015 η χωριστή συλλογή να έχει καθοριστεί τουλάχιστον για χαρτί, μέταλλο, πλαστικό και γυαλί και να αυξηθεί κατ’ ελάχιστον στο 50% κατά βάρος η προετοιμασία για την επαναχρησιμοποίηση και την ανακύκλωση αποβλήτων για τα υλικά αυτά. Τέλος, έως το 2015 το ποσοστό χωριστής συλλογής των βιολογικών αποβλήτων να ανέλθει κατ’ ελάχιστον στο 5% του συνολικού βάρους των βιολογικών αποβλήτων. 
Δύο θα λέγαμε ότι είναι επί της ουσίας τα μεγάλα προβλήματα στο επίπεδο λήψης αποφάσεων αυτήν τη στιγμή. Συμφωνούμε ότι ουσιαστικά οι ευθύνες της τοπικής κοινωνίας και της εκάστοτε τοπικής αυτοδιοίκησης είναι πάρα πολύ μεγάλες, κύριε Υπουργέ.
Πρώτον, η παντελής ατυχία στις χωροθετήσεις χώρων υγειονομικής ταφής, μια αποτυχία που καλλιεργήθηκε τόσο από μικροπολιτικές και πελατειακές πρακτικές, όσο και από τη λογική –ας μου επιτραπεί η αγγλική έκφραση- «not in my backyard», «όχι στην αυλή μου το πρόβλημα», σε επίπεδο τοπικών κοινωνιών.
Δεύτερον, το γεγονός ότι παρ’ ότι το εθνικό και ευρωπαϊκό θεσμικό πλαίσιο για τη διαχείριση των στερεών αποβλήτων θέτει συνεχώς αυστηρότερες προδιαγραφές, ελάχιστα έχουν προωθηθεί πολιτικές στην κατεύθυνση ενός συστήματος ολοκληρωμένης διαχείρισης των αστικών απορριμμάτων, που να ενσωματώνουν πρακτικές πρόληψης, μείωσης, διαλογής στην πηγή, ανακύκλωσης, κομποστοποίησης και επαναχρησιμοποίησης.
Η άρνηση της ουσιαστικής αυτής υποστήριξης τέτοιων προληπτικών πολιτικών συνοδεύεται από μια ρητή και συνειδητή επιλογή, η οποία στη χώρα μας έχει σθεναρούς, δυστυχώς, υποστηρικτές αυτής της διατήρησης του μεγαλύτερου μέρους των αστικών απορριμμάτων σε σύμμεικτη μορφή, με σκοπό τη θερμική επεξεργασία όπως καύση, πυρόλυση, αεριοποίηση. Πρόκειται για μια μέθοδο ασύμφορη, που συνεπάγεται και προϋποθέτει πολύ υψηλό επενδυτικό και λειτουργικό κόστος, εκπομπές επικίνδυνων αερίων και παραγωγή τοξικής στάχτης, δέσμευση των ΟΤΑ σε σταθερή παροχή απορριμμάτων προς καύση για δεκαετίες και φυσικά αντιδράσεις από τις τοπικές κοινωνίες. 
Λειτουργούμε όλα αυτά τα χρόνια, λοιπόν, ως δέσμιοι των δύο ακριβών τεχνολογιών διαχείρισης σύμμεικτων απορριμμάτων και προς την κατεύθυνση αυτή προσανατολίζεται ακόμη και σήμερα η διαχείριση. Θέση μας είναι ότι η επίλυση του προβλήματος της διαχείρισης δεν μπορεί να επιτευχθεί με την προωθούμενη επεξεργασία σύμμεικτων απορριμμάτων. 
Η οικονομική κρίση έχει διαμορφώσει και μια νέα πραγματικότητα, αναφορικά με την ποσότητα των παραγόμενων απορριμμάτων. Πρόκειται για μια πραγματικότητα η οποία θα πρέπει να ληφθεί υπ’ όψιν στο αναθεωρούμενο ΠΕΣΔΑ, που προορίζει και καθορίζει τη στρατηγική, τις πολιτικές και τους στόχους για τη διαχείριση των αποβλήτων σε εθνικό επίπεδο και στον τρόπο που αυτός εξειδικεύεται στα επιμέρους ΠΕΣΔΑ. 
	Μία άλλη πραγματικότητα, κανονιστική αυτή τη φορά και όχι συγκυριακή, είναι η περιβαλλοντική, κοινωνική και οικονομική ανάγκη για σταδιακή μείωση των παραγόμενων απορριμμάτων, που με σφιχτά χρονοδιαγράμματα οφείλει να αποτελέσει στόχο της πολιτείας. Στο πλαίσιο αυτό, θα πρέπει το τρίπτυχο: διαλογή στη πηγή, ανακύκλωση και επαναχρησιμοποίηση να είναι εκείνο που θα καθοδηγεί τη λογική τόσο της κεντρικής διοίκησης όσο και της αυτοδιοίκησης.
	Επειδή ο χρόνος είναι αδυσώπητος, να πούμε πως θεωρούμε ότι η έμπρακτη υλοποίηση των στόχων των ευρωπαϊκών οδηγιών και η ανανέωση της σχετικής ελληνικής νομοθεσίας, θα συμβάλει στην υπέρβαση του παρωχημένου μοντέλου της ταφής των στερεών αποβλήτων. Βάσει των παραπάνω οδηγιών, η διαχείριση των αποβλήτων θα πρέπει να ακολουθήσει την ιεράρχηση: πρόληψη, προετοιμασία για επαναχρησιμοποίηση, ανακύκλωση, ανάκτηση άλλου τύπου –παραδείγματος χάριν ενέργεια- και διάθεση. 
Με την παραπάνω ολοκληρωμένη πολιτική πρόταση στη διαχείριση απορριμμάτων μπορούν τα πέντε ζητούμενα που εμείς θέτουμε, να επιτευχθούν. Δηλαδή, να επιτευχθούν οι πολλοί υψηλοί περιβαλλοντικοί στόχοι, να απορροφηθούν όλοι οι σχετικοί ευρωπαϊκοί πόροι, να μειωθεί το κόστος της επένδυσης -και άρα το κόστος προς τον καταναλωτή- να δημιουργηθούν θέσεις εργασίας –κάτι πάρα πολύ σημαντικό στη συγκυρία αυτή- και να επιτευχθούν οι ευρωπαϊκές υποχρεώσεις της χώρας. 
	Θα ήθελα να ολοκληρώσω με δύο μόνο ενημερώσεις: Πριν από λίγες μέρες διάβαζα ότι στην καπιταλιστική Αγγλία φορείς ενός τομέα του Λονδίνου δίνουν μπόνους σε ειδικό τσιπάκι, που ουσιαστικά αναφέρεται στο tonnage της ανακύκλωσης ή της κομποστοποίησης καθώς και αναφορικά με κάποιες χρήσεις που μπορεί να κάνει ο καταναλωτής στα σούπερ μάρκετ και στα λοιπά. Στη Νέα Υόρκη, πριν τρεις, τέσσερεις μέρες ο δήμαρχος ανακοίνωσε την ενεργειακή απεξαρτοποίηση της πόλης γενικά από την ενέργεια, με ένα πολύ υψηλό ποσοστό που θα στηρίζεται στη διαχείριση των απορριμμάτων.
	Ευχαριστώ πολύ.","ΝΙΚΗ ΦΟΥΝΤΑ",529
"40354"," Ευχαριστούμε, κυρία Φούντα.
	Το λόγο έχει ο συνάδελφος και Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπύρος Χαλβατζής.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40355"," Ευχαριστώ, κύριε Πρόεδρε.
	Σήμερα γίναμε μάρτυρες ενός ακόμα επεισοδίου και είδαμε άλλη μία προκλητική συμπεριφορά Βουλευτών της Χρυσής Αυγής. Αυτή η πρόκληση επιβεβαιώνει το ναζιστικό, φασιστικό χαρακτήρα της Χρυσής Αυγής, όπως τον προσδιορίζει το Κομμουνιστικό Κόμμα Ελλάδας. 
Η Χρυσή Αυγή, όμως, δεν αντιμετωπίζεται με κορώνες και φωνές. Την τρέφει η θεωρία των δύο άκρων, η λεγόμενη μηδενική ανοχή και η αντιμεταναστευτική πολιτική με τις «σκούπες». 
Θεωρούμε ότι μόνο το εργατικό λαϊκό κίνημα μπορεί να απομονώσει και να ανακόψει το ταξικό συνδικαλιστικό κίνημα και τη δράση των ναζιστικών πρακτικών. Δεν θα αντιμετωπιστεί η Χρυσή Αυγή με την πολιτική της Ευρωπαϊκής Ένωσης των μονοπωλίων, που προσπαθεί να εξισώσει τον κομμουνισμό με τον φασισμό. 
Ο φασισμός, πριν από εξήντα οκτώ χρόνια, τον Μάη του ’45, συντρίφτηκε από την αντίσταση και πάλι των λαών -και του ελληνικού λαού- με καθοριστική συμβολή του Σοβιετικού Κόκκινου Στρατού, με είκοσι εκατομμύρια νεκρούς. Και σήμερα η Ευρωπαϊκή Ένωση αναγνωρίζει και βραβεύει τους συνεργάτες των ναζί στις βαλτικές χώρες, στην Ουκρανία και αλλού.
Να μπούμε τώρα στο θέμα της επερώτησης. Τα απορρίμματα -όλοι το είπαν- και η διαχείρισή τους είναι ένα πρόβλημα που αντιμετωπίζεται με τον ίδιο ακριβώς τρόπο από τη σημερινή τρικομματική Κυβέρνηση, Νέας Δημοκρατίας, ΠΑΣΟΚ και ΔΗΜΑΡ, όπως αντιμετωπιζόταν και από τις προηγούμενες κυβερνήσεις Νέας Δημοκρατίας και ΠΑΣΟΚ. Ο τρόπος αυτός είναι: Να παραδίδεται και αυτός ο χρυσοφόρος τομέας στο ιδιωτικό κεφάλαιο. 
Σήμερα λοιπόν η Κυβέρνηση, σε αγαστή συνεργασία με τη διοίκηση του ΕΣΔΑ για την Αττική και με άλλους φορείς διαχείρισης απορριμμάτων σε άλλες περιφέρειες της χώρας, αλλά και με την αποδοχή –μέχρι και την ενεργό συμμετοχή- των οργάνων της τοπικής διοίκησης, επιταχύνει το αντιλαϊκό έργο των προκατόχων της, για να παραδώσει στο κεφάλαιο με τη διαδικασία των συμπράξεων δημόσιου και ιδιωτικού τομέα, όλο το αντικείμενο της επεξεργασίας αλλά -σε επόμενη φάση- και της διάθεσης ΧΥΤΑ και ΧΥΤΥ των απορριμμάτων σε μία σειρά νομούς και περιφέρειες της χώρας.
Ανάλογες διαγωνιστικές διαδικασίες βρίσκονται -το γνωρίζετε, κύριε Υπουργέ- σε εξέλιξη σε πέντε περιφέρειες και άλλους νομούς και έπεται συνέχεια.
 Έτσι μπαίνει σε φάση υλοποίησης ένα ακόμα από τα πολλά λεγόμενα επενδυτικά προγράμματα, που έχει υποσχεθεί η τρικομματική Κυβέρνηση στο εγχώριο και ευρωπαϊκό κεφάλαιο, με εξασφαλισμένη και υψηλή κερδοφορία. Κερδοφορία που στην προκειμένη περίπτωση θα τροφοδοτείται άμεσα μέσω των ανταποδοτικών τελών από το λεηλατημένο εισόδημα εργαζομένων, ανέργων, από το υστέρημα της λαϊκής οικογένειας. Αυτά τα χρήματα θα πηγαίνουν κατευθείαν στις τσέπες των κεφαλαιοκρατών με πρόθυμους εισπράκτορες τις δημοτικές αρχές των κομμάτων του ευρωμονόδρομου που μαζί με επώνυμες μη κυβερνητικές οργανώσεις -περιβαλλοντικές λεγόμενες- και άλλους συνοδοιπόρους, δεν κάνουν άλλο από το να πίνουν νερό στο όνομα της πολιτικής «πληρώνω ό,τι πετάω», που είναι η πιο ακραία εκδοχή της αρχής «ο ρυπαίνων πληρώνει» που είναι χειρότερη και από τη λογική του κεφαλικού φόρου.
Με την επιχειρούμενη καθολική ιδιωτικοποίηση του συνόλου της επεξεργασίας των απορριμμάτων μπαίνουν στο δρόμο της απόλυσης εκατοντάδες εργαζόμενοι στον ενιαίο σύνδεσμο και χιλιάδες σε όλη την Ελλάδα, καθώς ανάλογες επιλογές βρίσκονται σε εξέλιξη και σε άλλες περιφέρειες και νομούς της χώρας. Ήδη, λειτουργεί στο πλαίσιο της διακυβερνητικής επιτροπής για τη διαχείριση των αποβλήτων ομάδα εργασίας για την μετατροπή σε ανώνυμες εταιρείες των φορέων διαχείρισης. Αυτή η υλοποιούμενη στρατηγική προαναγγέλλει ανάλογες εξελίξεις και στον τομέα της αποκομιδής που σημαίνει νέα τεράστια κέρδη για το κεφάλαιο. 
Πιο συγκεκριμένα, με το υλοποιούμενο πρόγραμμα υπό τις ευλογίες της Ευρωπαϊκής Ένωσης, της Ευρωπαϊκής Επιτροπής, ανατίθεται με την μέθοδο του ΣΔΙΤ σε μεγαλοεργολάβους και ο τομέας κατασκευών και ενέργειας. Φαίνεται ότι όλη αυτή η λογική για τα σύμμεικτα απορρίμματα και την επεξεργασία τους για τα επόμενα τριάντα χρόνια δεν είναι τίποτα άλλο από μια καθαρή ταφόπλακα στην ανακύκλωση με διαλογή στην πηγή.
Τα υπερκέρδη των επιχειρήσεων διασφαλίζονται με συγκεκριμένες διατάξεις σε βάρος του λαϊκού εισοδήματος. Η παράγραφος 2, του άρθρου 17, του ν.4071/2012 ορίζει στην περίπτωση των ΣΔΙΤ ότι οι φορείς διαχείρισης για την ασφάλεια των συμβάσεων αυτών επιτρέπεται να εκχωρούν τα έσοδά τους που προέρχονται από τις εισφορές των μελών τους ή τα τέλη της παροχής των υπηρεσιών, οι οποίες εισφορές προέρχονται από το ανταποδοτικό τέλος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ολοκληρώσω, κύριε Πρόεδρε.
Το Κομμουνιστικό Κόμμα Ελλάδας τάχθηκε εξαρχής και σε όλα τα επίπεδα ενάντια σε αυτόν τον αντιλαϊκό σχεδιασμό με πλήθος παρεμβάσεων μέσα και έξω από τη Βουλή, στα όργανα της τοπικής διοίκησης, με κεντρικές και τοπικές εκδηλώσεις, με πλήθος ανακοινώσεις και δημοσιεύματα τότε που οι άλλες πολιτικές δυνάμεις συμμετείχαν δραστήρια στην υποστήριξη αυτού του σχεδιασμού, όπως γίνεται και σήμερα. 
Ειλικρινά, κύριε Πρόεδρε, ξαφνιάστηκα ακούγοντας τους επερωτώντες Βουλευτές να κατακεραυνώνουν τις συμπράξεις δημόσιου και ιδιωτικού τομέα. Όταν αυτές οι ΣΔΙΤ συζητούνταν και αποφασίζονταν από τα όργανα της τοπικής διοίκησης, από την ΚΕΔΚΕ, από την ΤΕΔΚ, από τον ΕΣΔΕ τότε συμφωνούσαν. 
Απέναντι σε αυτές τις επιλογές της άρχουσας τάξης και του πολιτικού της προσωπικού σε επίπεδο κεντρικής και τοπικής διοίκησης, εμείς λέμε «όχι». 
Καλούμε και τα λαϊκά στρώματα να αγωνιστούν για ένα δημόσιο κοινωνικό χαρακτήρα της διαχείρισης των αποβλήτων με κεντρικούς δημόσιους πόρους και με προτεραιότητες: την μείωση της παραγωγής τους, τη γενναία προώθηση της ανακύκλωσης με διαλογή στην πηγή, με ορθολογική μεταφορά μέσω σταθμών μεταφόρτωσης, την ασφαλή λειτουργία των ΧΥΤΑ και την πλήρη αποκατάσταση των ανεξέλεγκτων χωματερών, τη μηχανική ανακύκλωση ενός μόνου μέρους του υπολειπομένου ρεύματος των σύμμεικτων απορριμμάτων, που θα περιορίζεται όλο και περισσότερο υπέρ της ανακύκλωσης στην ίδια εγκατάσταση προδιαλεγμένων ρευμάτων, την κατάλληλη χωροθέτηση των σχετικών υποδομών με ολοκληρωμένες μελέτες χωρίς άνωθεν παρεμβάσεις και όλα αυτά με γνώμονα τις λαϊκές ανάγκες. Η ανέγερση των απαραίτητων εγκαταστάσεων να γίνεται από ενιαίο κρατικό φορέα κατασκευών που θα υλοποιεί όλα τα αναγκαία δημόσια έργα υποδομής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. 
Αντίστοιχη εξειδίκευση να γίνει σε περιφερειακό επίπεδο, προβάλλοντας ειδικότερα για την Αττική: το άμεσο και οριστικό σήμερα, τώρα, κλείσιμο του ΧΥΤΑ Φυλής Άνω Λιοσίων, τη μετεγκατάσταση του εκεί αποτεφρωτήρα των νοσοκομειακών αποβλήτων και την απαγόρευση κάθε άλλης νέας εγκατάστασης, την αναζήτηση νέων υποψήφιων χώρων -λόγω και της προφανούς απ’ όλους βέβαια ακαταλληλότητας των θέσεων σε Γραμματικό και Κερατέα- χωρίς να αποκλείονται και εκτός Αττικής περιοχές στο πλαίσιο μίας διαπεριφερειακής συνεργασίας. Αυτό το υποστηρίζουμε πάνω από είκοσι χρόνια κι αυτό γίνεται σε διάφορες άλλες περιοχές.
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"40356"," Ευχαριστούμε, κύριε συνάδελφε.
Το λόγο έχει η συνάδελφος κ. Καφαντάρη για πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40357"," Ευχαριστώ, κύριε Πρόεδρε. 
Κατ’ αρχάς, θα πω ότι και προσωπικά περιμέναμε να ακούσουμε κάτι παραπάνω στη σημερινή συζήτηση και από τον κύριο Υπουργό. Ακούσαμε μία γενικότερη τοποθέτηση, σαν αυτές που ακούμε επί ένα χρόνο τώρα σε ημερίδες, ανακοινώσεις του ΥΠΕΚΑ, σε συνέδρια που γίνονται για τη διαχείριση των απορριμμάτων, για τα προγράμματα κ.λπ.. 
Εμείς εδώ ήρθαμε με συγκεκριμένα στοιχεία, όσο κι αν κάποιοι μας καταγγείλατε για λαϊκισμό ή τέλος πάντων ότι παίξαμε επικοινωνιακά, όπως χαρακτηριστικά είπε ο κύριος Υπουργός στη σημερινή συζήτηση. Εμείς πιστεύω ότι ήμασταν τεκμηριωμένοι και το πόσο λαϊκιστές είμαστε θα το κρίνουν αυτοί που μας ακούν, θα το κρίνει ο ελληνικός λαός και σε περιοχές στις οποίες αντιμετωπίζει οξυμένο πρόβλημα. Αυτό σαν σχόλιο.  Από κει και πέρα, θα περιμέναμε κάποιες πιο συγκεκριμένες απαντήσεις. 
Θα ήθελα να πω το εξής: Είπε ο κύριος Υπουργός «τι κάνουμε τώρα;». Ποιος έφερε αυτή την κατάσταση στη διαχείριση των απορριμμάτων; Ποιες κυβερνήσεις ήταν μέχρι σήμερα; Τι διαπλοκή υπήρξε με μερίδα -το τονίζω- και των αιρετών στην τοπική αυτοδιοίκηση; Αυτά είναι συγκεκριμένα ζητήματα, τα οποία δεν πρέπει να τα ξεχνάμε. 
Πιο συγκεκριμένα, περιμέναμε μία απάντηση σε σχέση με αυτά που λέγονται: «σύμμεικτα απορρίμματα», «σύμμεικτο σκουπίδι». Πιστεύω ότι ο κύριος Υπουργός γνωρίζει τι αναφέρει το άρθρο 20 και η συγκεκριμένη απαγορευτική απόφαση, όσον αφορά τη διαδικασία επεξεργασίας του σύμμεικτου σκουπιδιού στην έκθεση του Ευρωπαϊκού Ελεγκτικού Συνεδρίου την οποία καταθέσαμε πριν. Δεν θα τη διαβάσω εδώ ακριβώς για να μην καταναλώσω χρόνο. Το πρώτο είναι αυτό.
Μέσα από τις συμβάσεις φαίνονται -και σας καταθέσαμε και τη σύμβαση της «ΔΙΑΔΥΜΑ Α.Ε.» στη δυτική Μακεδονία- ακριβώς κάποιες συνέπειες και το εγγυημένο του αριθμού των τόνων των σκουπιδιών. Όταν αυτήν τη στιγμή η κρίση από μόνη της έχει δημιουργήσει μείωση τουλάχιστον 15% στη δημιουργία απορριμμάτων, καταλαβαίνουμε πόσο θα προχωρήσουν αυτά τα σχέδια τα οποία μας αναφέρθηκαν, σε σχέση με ανακύκλωση, με διαλογή στην πηγή κ.λπ.. 
Σε σχέση με αυτό εγώ θα ήθελα να πω το εξής: Η Κυβέρνηση αναγνωρίζει ότι η επιλογή για επεξεργασία σύμμεικτων είναι και το αδύνατο σημείο της όλης διαδικασίας. Είναι κάτι που μπορεί να ελεγχθεί και να υπάρξουν και προσφυγές. 
Στην κατεύθυνση αυτή, προκειμένου να μπορεί να μας αντικρούσει και να αντικρούσει γενικότερα αυτό, δρομολόγησε τη μελέτη για το εθνικό σχέδιο πρόληψης απορριμμάτων και υιοθετεί για εμάς αποσπασματικές δράσεις για προγράμματα «Διαλογή στην Πηγή», όπως και την ένταξή τους στο αντικείμενο των ΣΔΙΤ στο πλαίσιο του ανταγωνιστικού διαλόγου. 
Μίλησε ο κύριος Υπουργός για νέες θέσεις εργασίας. Δεν θα πω τι θέσεις εργασίας θα είναι σε αυτές τις εγκαταστάσεις. Νομίζω ότι καταλαβαίνουμε. Νόμοι ψηφίζονται συνέχεια για το μεροκάματο και η  αδήλωτη εργασία είναι στο 45%. Πόσοι θα απολυθούν από τους δήμους; Τι συνέπειες θα έχει για τους εργαζόμενους στην τοπική αυτοδιοίκηση αυτό; Δεν μας απάντησε ο κύριος Υπουργός για τα σχέδια εισαγωγής απορριμμάτων από το εξωτερικό -τα οποία αναδείχθηκαν και από ομιλητές μας- μέσα σε εγκαταστάσεις που γίνονται και για καύση εισαγόμενων απορριμμάτων. 
Βέβαια, θα ήθελα να πω δυο λόγια σε σχέση με την ευρωπαϊκή οδηγία την οποία επικαλέστηκε. Εμείς καταθέσαμε και το πρόγραμμά μας. Αν προλάβω, θα πω κάποια βασικά στοιχεία. Είναι σύννομο, είναι ακριβώς μέσα στη λογική και της ευρωπαϊκής οδηγίας. Είναι μία εντελώς άλλη λογική στην κατεύθυνση εξυπηρέτησης της κοινωνικής συμμετοχής και των οφελών της διαχείρισης στις τοπικές κοινωνίες και βέβαια είναι απόλυτα συμβατή με το περιβάλλον. Αυτό το οποίο προωθείτε είναι σε εντελώς διαφορετική κατεύθυνση.
Επίσης, μιλήσατε για επικαιροποίηση του περιφερειακού σχεδιασμού. Ο εκπρόσωπος της Νέας Δημοκρατίας ανέφερε και κάποιες αντιρρήσεις που έχει. Είχε αναφερθεί και πιο παλιά σε άλλη συζήτηση, σε άλλο νομοσχέδιο. Γιατί βιάζεστε να προχωρήσουν αυτοί οι διαγωνισμοί των ΣΔΙΤ, όταν αυτήν τη στιγμή ετοιμάζετε αυτό το εθνικό σχέδιο; Γιατί βιάζεστε; Αυτό και μόνο μπορεί να δημιουργήσει πολλά ερωτήματα και σε αυτούς που μας ακούνε. Εμείς βέβαια έχουμε βγάλει τα συμπεράσματά μας. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΑΡΟΥΛΑ ΚΑΦΑΝΤΑΡΗ",215
"40358"," Εγώ ευχαριστώ.
Το λόγο έχει η συνάδελφος κ. Αμμανατίδου για τρία λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40359"," Ευχαριστώ, κύριε Πρόεδρε.
Κύριε Υπουργέ, άκουσα ότι εμείς ήμασταν οι κινδυνολόγοι. Θέλω να μου πείτε πόσες πυρκαγιές δασών ξεκίνησαν από ΧΑΔΑ, από ανεξέλεγκτες χωματερές, από ρέματα τα οποία είχαν γίνει σκουπιδότοποι, με την ευθύνη δυστυχώς πολλές φορές και των δήμων, διότι δεν υπήρχε η διαχείριση που έπρεπε να υπάρχει, γιατί δεν υπήρχε η πολιτική βούληση από τις προηγούμενες κυβερνήσεις. 
Και να σας θυμίσω, επειδή είπατε ότι εδώ αναφερόμαστε σε καρκίνους που δεν έχουν καμμία βάση, εκείνη την τραγική πυρκαγιά στην χωματερή των Ταγαράδων στις 15 Ιουλίου 2006 που για δεκαπέντε ολόκληρες μέρες κατέκαιγε και είχε τραγικές συνέπειες. Βεβαίως, ο τότε νομάρχης Παναγιώτης Ψωμιάδης, που πρόσκειται και στη Νέα Δημοκρατία, δεν είχε κηρύξει την περιοχή σε κατάσταση εκτάκτου ανάγκης και δεν υπήρχε άμεση εθνική συμβολή, αλλά ακόμη και ευρωπαϊκή, ώστε να κατασβηστεί η φωτιά με τα μέσα που έπρεπε να έρθουν. 
Το αποτέλεσμα το ορατό, το άμεσο, που είχαμε δει τότε ήταν τερατογενέσεις ζώων σε σταβλικές εγκαταστάσεις της ευρύτερης περιοχής. Αυτό που δεν έχουμε δει ακόμη και ίσως θα είναι στα ιατρικά στατιστικά του μέλλοντος, είναι οι επιπτώσεις και η αύξηση των καρκίνων σε όλη αυτήν την περιοχή, που για δεκαπέντε ολόκληρες μέρες ο αέρας ήταν γεμάτος διοξίνες και φουράνια και τα αναπνεύσαμε πρώτα απ’ όλα οι εργαζόμενοι και μετά εμείς, οι κάτοικοι της περιοχής και οι πολίτες που βρέθηκαν σε αυτήν την περιοχή τότε. Βέβαια, αυτά τα κύματα με τους αέρηδες που είχε τότε, μεταφέρθηκαν μέχρι την Κασσάνδρα της Χαλκιδικής, κάτω στο πρώτο πόδι. Το γνωρίζετε ως Βουλευτής της Θεσσαλονίκης πάρα πολύ καλά. 
Τι αποκομίζουμε από τη σύμβαση της «ΔΙΑΔΥΜΑ Α.Ε.», την οποία έχουμε καταθέσει, που είναι βεβαίως και η πιλοτική επιχείρηση για τη διαχείριση των απορριμμάτων; Στα γεγονότα της αποζημίωσης ο ιδιωτικός φορέας σύμπραξης μπορεί να ζητήσει αποζημίωση για οτιδήποτε τον καθυστερήσει ή εμποδίσει στην επίτευξη των αποτελεσμάτων ή του προκαλεί στέρηση των εσόδων. Αν αλλάξουν τα πράγματα, παραδείγματος χάριν, η σύσταση των απορριμμάτων ή η ποσότητα των απορριμμάτων ή η νομοθεσία -όλα αναμενόμενα στα επόμενα τριάντα χρόνια- τι γίνεται; Θα διεκδικήσει αποζημίωση με ευθύνη της «ΔΙΑΔΥΜΑ Α.Ε.». Είναι μέσα στη σύμβαση.
Για να ξέρουμε περί τίνος πρόκειται, ας θυμηθούμε την πρόσφατη επανεκκίνηση των οδικών αξόνων. Το δημόσιο ανέλαβε την ευθύνη για τις παρατεταμένες συνέπειες της οικονομικής κρίσης και αποζημίωσε αδρά τους εργολάβους. Είναι έτσι ή δεν είναι; 
Δεύτερο μείζον θέμα είναι ο ρόλος του ανεξάρτητου ελεγκτή. Το δημόσιο μπαίνει στην άκρη και καταργούνται οι ελεγκτικοί μηχανισμοί του δημοσίου. 
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
 Ολοκληρώνω, κύριε Πρόεδρε. 
Τρίτον, γιατί για είκοσι επτά χρόνια; Αν η απόσβεση και το εύλογο κέρδος αποκατασταθούν νωρίτερα, γιατί μένει η σύμβαση ενεργή; 
Τέταρτον, υπάρχει πρόβλεψη οικονομικής συμμετοχής στην επένδυση της «ΔΙΑΔΥΜΑ ΑΕ». Δηλαδή, αν το κόστος δεν βγαίνει, τότε θα βάλει το χέρι στην τσέπη και πάλι ο εταίρος, που είναι το ελληνικό δημόσιο, άρα θα τα πληρώσει ο δημότης. 
Για τους εργαζομένους έχει ήδη αναφερθεί και η συνάδελφος Χαρά Καφαντάρη. Δεν θα πω τίποτα. 
Θα πω, όμως, δυο λόγια για τα ΣΔΙΤ, τα οποία είναι καταστροφικά και το γνωρίζουμε. Μάλιστα, αυτό που βλέπουμε είναι ότι τα «φιλέτα» θέλετε να τα δώσετε ως μνημονιακή συγκυβέρνηση στους ιδιώτες επενδυτές, με ανεπανόρθωτες βλάβες στην εθνική οικονομία και στο κοινωνικό σύνολο. Και για ποιον λόγο βεβαίως; Διότι η κερδοφορία τους πρέπει να μείνει στο απυρόβλητο, τη στιγμή που οι συντάξεις και οι μισθοί εξαφανίζονται. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"40360"," Κύριε Υπουργέ, έχετε το λόγο για τη δευτερολογία σας που είναι πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40361"," Ευχαριστώ πολύ, κύριε Πρόεδρε. 
Θα προσπαθήσω να δώσω συγκεκριμένες πλέον απαντήσεις στα θέματα που τέθηκαν ξανά από κάποιους συναδέλφους. 
Θα κάνω μια γενική παρατήρηση. Σχετικά με το πολύ μεγάλο πρόβλημα που αντιμετωπίζουμε όσον αφορά τη διαχείριση των απορριμμάτων -που δυστυχώς έχει την πηγή του κυρίως στην ύπαρξη του θλιβερού φαινομένου των χωματερών, το οποίο μας δίνει μια θλιβερή πρωτιά σε σχέση με την Ευρωπαϊκή Ένωση- θα ήθελα να αναλογιστούμε ότι όταν ετίθεντο ζητήματα καταπολέμησης του φαινομένου τα προηγούμενα χρόνια πολλοί από τους εκπροσώπους και της τοπικής αυτοδιοίκησης και του πολιτικού κόσμου δεν πήραν, αν θέλετε, σθεναρά θέση υπέρ της δημιουργίας μιας υποδομής που θα περιόριζε αυτό το όνειδος που αφορά τις χωματερές και τη λειτουργία τους για δεκαετίες στη χώρα μας. Αυτό θα πρέπει να το αναλογιστούμε όλοι όσοι ήμασταν στο πολιτικό πεδίο, είτε μ’ αυτή μας την ιδιότητα είτε με άλλη μας ιδιότητα, τα προηγούμενα πολλά χρόνια. 
Έτσι λοιπόν, βρισκόμαστε εδώ και ως Κυβέρνηση και ως πολιτεία, γιατί είναι ένα εθνικό ζήτημα το ζήτημα της διαχείρισης των απορριμμάτων και κυρίως το κλείσιμο των ΧΑΔΑ, για να μπορέσουμε να περιορίσουμε και ουσιαστικά να εξαλείψουμε το φαινόμενο, πράγμα που για μας είναι ένα στοίχημα που πρέπει να το κερδίσουμε και είναι εκ των ων ουκ άνευ. 
Δεν θέλω να αναφερθώ -γιατί θέλω να κάνω οικονομία του χρόνου- στις συγκεκριμένες δράσεις που αναλάβαμε ως Υπουργείο τους τελευταίους μήνες, στις οποίες περιλαμβάνεται μια σειρά δράσεων. Μάλιστα μπορώ να σας πω ότι έχουμε πάρει τα εύσημα και της Ευρωπαϊκής Ένωσης. Μέσα από τη συνεργασία που έχουμε με τον αρμόδιο επίτροπο γίνεται πραγματικά αντιληπτή η τεράστια προσπάθεια που καταβάλλει η ελληνική Κυβέρνηση για να θεραπεύσει αυτό το θλιβερό φαινόμενο. 
Έχω τα στοιχεία εδώ. Νομίζω ότι δεν θα αξιοποιήσω τον χρόνο για να σας πω με πόσο μεγάλους ρυθμούς έχουμε τρέξει τον τελευταίο καιρό και τι δράσεις έχουμε κάνει, από τη δημιουργία της διυπουργικής, την ενίσχυση της διυπουργικής με τον κ. Βιρβιδάκη, ο οποίος έχει πλέον την ευθύνη και για τη διαχείριση των απορριμμάτων σε σχέση με το ΕΣΠΑ, μέχρι τις επιστολές που έχουμε στείλει στους εκπροσώπους των φορέων της τοπικής αυτοδιοίκησης, τις υπουργικές αποφάσεις που έχουμε λάβει για να μπορέσουμε πυροσβεστικά να λύσουμε συγκεκριμένα θέματα όσον αφορά τη μεταφορά των απορριμμάτων, τη μεταφορά των κονδυλίων 70 εκατομμυρίων ευρώ -ήταν η πρώτη κίνηση που έκανα ουσιαστικά όταν ανέλαβα στο Υπουργείο αυτό- μέσω του ΕΣΠΑ, για να μεταφερθούν στον Άξονα 4 που αφορά τη διαχείριση των απορριμμάτων, και μια σειρά δράσεων, για να τρέξουμε και να λύσουμε αποτελεσματικά αυτό το μεγάλο πρόβλημα που είναι σύνθετο, θέλει τη συνεργασία πολλών φορέων, τη συνειδητοποίηση του κυρίαρχου ρόλου που έχουν οι εκπρόσωποι των φορέων της τοπικής αυτοδιοίκησης και των οποίων η συνεργασία είναι πολύ σημαντική. 
Θα αναφερθώ, όμως, σε κάποια συγκεκριμένα θέματα. 
Αναφέρθηκα προηγουμένως στο Νέο Εθνικό Σχεδιασμό. Ναι! Μπορώ να σας πω και τώρα ότι όταν ο Νέος Εθνικός Σχεδιασμός θα τεθεί σε διαβούλευση, θα στείλουμε πρόσκληση -και προσωπικά και εγώ- σε όλα τα κόμματα να συμμετάσχουν στη διαβούλευση αυτή, ακριβώς για να μπορέσουμε να πάρουμε ό,τι καλύτερο μπορούμε από όλους τους φορείς του πολιτικού πεδίου. 
Νομίζω ότι αυτό είναι κάτι που θα πρέπει να εκτιμηθεί. Θα τεθεί σε διαβούλευση, πέραν του γεγονότος ότι οι φορείς βεβαίως εμπλέκονται μέσα στη διαβούλευση αυτή. Θα αναλάβω μια πρωτοβουλία εγώ ως εκπρόσωπος της Κυβέρνησης στο Υπουργείο Περιβάλλοντος να αποστείλω πρόσκληση και στα κόμματα για να συμμετέχουν και να μπορέσουν να τοποθετηθούν πάνω στο ζήτημα αυτό. 
Σε σχέση με το ζήτημα της κρίσιμης ύλης που αφορά τη διαχείριση των απορριμμάτων μέσα στο ΣΔΙΤ, θα ήθελα να πω ότι το αντικείμενο της διαχείρισης των απορριμμάτων μέσα από τη διαδικασία της ΣΔΙΤ είναι το υπολειμματικό ανακυκλώσιμο.  
Γίνεται η ανακύκλωση μέχρι εκεί και δεν συμπεριλαμβάνονται τα ανακυκλώσιμα υλικά στη διαχείριση. Άρα, προηγείται μία μεγάλη πορεία σε σχέση με την ανακύκλωση μέχρι να πάνε και να γίνει η διαχείριση των απορριμμάτων μέσα από την ολοκληρωμένη διαδικασία αυτού του project.
Σε σχέση με το Γραμματικό, η χωροθέτηση του ΧΥΤΥ Γραμματικού έχει ήδη κριθεί σε τεχνικό, επιστημονικό και νομικό επίπεδο σε ανώτατο βαθμό. Έχει μελετηθεί εξαντλητικά. Υπάρχουν γνωμοδοτήσεις πανεπιστημίων, απαντήσεις σε όλα τα τεχνικά θέματα και αποφάσεις του Συμβουλίου της Επικρατείας που την επικυρώνουν.
Βεβαίως και αντιμετωπίζουμε τα όποια τεχνικής φύσεως θέματα με συνεχείς ελέγχους των Επιθεωρητών Περιβάλλοντος και των υπηρεσιών και σε συνεργασία με τις τεχνικές υπηρεσίες της περιφέρειας, όπου υπάρχει περιθώριο να επιλυθούν σε μεταγενέστερα στάδια. Θα είμαστε αυστηροί και ιδιαίτερα απειλητικοί στην τήρηση των υπαρχόντων περιβαλλοντικών όρων. 
Άλλωστε, κατά τη γνώμη μου, η ακύρωση του έργου σημαίνει και τεράστιες, ασύμμετρες επιπτώσεις στο περιβαλλοντικό ισοζύγιο της περιοχής. Και όποιος σκέπτεται κάτι τέτοιο, θα πρέπει να σκεφθεί και αυτή τη θεμελιώδη παράμετρο. 
Επίσης, κατά τη γνώμη μου, υπάρχει μία παρανόηση. Η διαχείριση των απορριμμάτων είναι ανταποδοτική υπηρεσία. Και σήμερα πληρώνουν οι πολίτες. Δεν υπάρχει δωρεάν υπηρεσία. Εκτός αν θέλουμε να πούμε να μην πληρώνει τίποτα ο πολίτης, οπότε δεν κάνουμε καμμία διαδικασία διαχείρισης και τα πετάμε όλα και πάμε σε εποχές τις οποίες δεν θέλουμε να τις αναλογιστούμε.","ΣΤΑΥΡΟΣ ΚΑΛΑΦΑΤΗΣ",177
"40362"," Πόσο θα πληρώσει;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"40363"," Να πληρώσει γι’ αυτό που πουλάτε;","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"40364"," Παρακαλώ, κύριοι συνάδελφοι.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40365"," Άρα, πρέπει να καταλάβουμε ότι αναλόγως της αναβάθμισης, η κοστολόγηση και η τιμολόγηση είναι ευρέως συνυφασμένες με την ποιότητα της παροχής των υπηρεσιών. Θα πρέπει να είμαστε καθαροί σ' αυτό, για να μην ξεγελάμε τους πολίτες και πιστέψει κάποιος ότι μπορεί να έχουμε ένα καλό επίπεδο παροχής υπηρεσιών στο κομμάτι της διαχείρισης των απορριμμάτων και παράλληλα αυτό να σημαίνει ότι δεν πληρώνουμε και τίποτα. Η καλή υπηρεσία, η καλή ποιότητα, αναγκαστικά συμβαδίζει και συνδέεται άμεσα με την κοστολόγηση. Αυτό είναι μία λογική σκέψη που θα πρέπει να υπάρχει σε όλους όσοι μιλάνε για το ζήτημα των απορριμμάτων. 
Γι’ αυτό, τονίζω, ότι είναι σημαντικό οι νέοι ΠΕΣΔΑ να περιλαμβάνουν ολοκληρωμένη προσέγγιση στην κοστολόγηση υπηρεσιών διαχείρισης, προκειμένου ο πολίτης να αντιληφθεί πόσο πληρώνει γι’ αυτές. Πρέπει να είναι ξεκάθαρο στον πολίτη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, θα ήθελα να πάρω και το χρόνο της τριτολογίας μου.","ΣΤΑΥΡΟΣ ΚΑΛΑΦΑΤΗΣ",177
"40366"," Καλώς. Θα σας δώσω τρία λεπτά από την τριτολογία σας.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40367"," Ευχαριστώ πολύ.
Στο διαγωνισμό της δυτικής Μακεδονίας η ποσότητα προς επεξεργασία είναι μικρότερη από την παραγόμενη, διότι ακριβώς έχουν αφαιρεθεί τα ανακυκλώσιμα, ενενήντα χιλιάδες τόνοι σε σχέση με εκατόν πενήντα χιλιάδες. Άλλωστε, να σημειώσω ότι εδώ και χρόνια στη δυτική Μακεδονία λειτουργεί ανακύκλωση με διαλογή στην πηγή τεσσάρων ρευμάτων και συζητά για διαχωρισμό και των βιοαποβλήτων. 
Σε σχέση με τους ΣΜΑ δεν θέλω να αναφερθώ. Αναφέρθηκε και υπάρχει θέμα στη δική μου περιοχή. Σε όλη τη βιβλιογραφία, στην εθνική νομοθεσία, στην ευρωπαϊκή περιβαλλοντική νομοθεσία, παντού αναφέρονται οι Σταθμοί Μεταφόρτωσης Απορριμμάτων ως περιβαλλοντικά, κατά κύριο λόγο, έργα.","ΣΤΑΥΡΟΣ ΚΑΛΑΦΑΤΗΣ",177
"40368"," Δεν είμαστε αντίθετοι σ' αυτό...","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"40369"," Ο Κανονισμός ισχύει και για το δημοκρατικό κόμμα...","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"40370"," Παρακαλώ! Ζητήσατε πριν από λίγο εφαρμογή του Κανονισμού και τον παραβιάζετε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40371"," Όπου λειτουργούν ΣΜΑ –και σήμερα, στην Ελλάδα λειτουργούν σαράντα ΣΜΑ και άλλοι δέκα είναι ολοκληρωμένοι και τίθενται σταδιακά σε λειτουργία- κανένας ΣΜΑ δεν έχει δημιουργήσει κανένα απολύτως πρόβλημα. 
Θα ήθελα να διευκρινίσω επίσης, ότι οι παρατηρήσεις που περιλαμβάνονται στην έκθεση του Ευρωπαϊκού Ελεγκτικού Συνεδρίου απευθύνονται προς την Ευρωπαϊκή Επιτροπή που εγκρίνει τη χρηματοδότηση μέσω των διαρθρωτικών ταμείων δράσεων διαχείρισης αποβλήτων και όχι στα επιμέρους κράτη-μέλη, που είναι δικαιούχοι της επιδότησης. Δεν πρόκειται για έκθεση-κόλαφο. Γιατί το έχω διαβάσει και αυτό. Τα κράτη-μέλη δεν καλούνται να πάρουν θέση ή να υιοθετήσουν συστάσεις και δεν πρέπει να ληφθούν μέτρα ή όροι για να αποτραπεί κάποιος κίνδυνος. Πρόκειται, πράγματι, για ένα χρήσιμο και ενδιαφέρον κείμενο που αποσκοπεί στο να αξιολογήσει μακροσκοπικά και δειγματοληπτικά την προστιθέμενη αξία των επενδύσεων των διαρθρωτικών ταμείων της περιόδου 2000-2006 σε σχέση με την εφαρμογή των κοινοτικών οδηγιών, δίνοντας έτσι τη δυνατότητα στην Ευρωπαϊκή Επιτροπή να εξάγει βασικά συμπεράσματα σε σχέση με το πώς τα διαρθρωτικά ταμεία έχουν συμβάλει στην εφαρμογή της πολιτικής της και να προσαρμόσει σχετικώς τις απαιτήσεις της κατά την προγραμματική περίοδο 2014-2020.
Σε ό,τι αφορά το θέμα των εισαγωγών αστικών αποβλήτων, ενημερώνω ότι δεν έχουν εγκριθεί μέχρι σήμερα εισαγωγές αστικών αποβλήτων στη χώρα μας, παρ’ ότι υπήρξε σχετικό αίτημα. Προκειμένου να γίνει διαπεριφερειακή μεταφορά αστικών αποβλήτων προς μονάδες επεξεργασίας, θα πρέπει να προβλέπεται στους ΠΕΣΔΑ όλων των εμπλεκόμενων περιφερειών ή σε άλλη κανονιστική πράξη. Ειδικότερα, στα δρομολογημένα έργα ΣΔΙΤ διαχείρισης απορριμμάτων δεν προβλέπεται εισαγωγή ή διαπεριφερειακή μεταφορά απορριμμάτων. 
Τέλος, το κυμαινόμενο επίπεδο στην παραγωγή μελετών περιβαλλοντικών έργων αποτελεί πραγματικά θέμα το οποίο χρήζει ευρύτερης και πολύ αναλυτικής συζήτησης. Κατά τη γνώμη μου εκφεύγει της σημερινής κουβέντας και ατζέντας και αποτελεί άλλωστε αρμοδιότητα του Υπουργείου Ανάπτυξης, Ανταγωνιστικότητας Υποδομών, Μεταφορών και Δικτύων, του οποίου εκπρόσωπος δεν βρίσκεται εδώ σήμερα. 
Στο ΥΠΕΚΑ εισπράττουμε τα αποτελέσματα της ποιότητας των μελετών αυτών, είτε ως μελέτες περιβαλλοντικών επιπτώσεων που κατατίθενται από τους φορείς προς αδειοδότηση είτε ως σχεδιασμοί διαχείρισης αποβλήτων είτε ως έργα, τα οποία κατασκευάζονται ως αποτέλεσμα των εν λόγω περιβαλλοντικών και τεχνικών μελετών και ελέγχονται από τους Επιθεωρητές Περιβάλλοντος. 
Δεν είναι λίγες οι φορές –το γνωρίζουν πολύ καλά οι συνάδελφοι- που το ΥΠΕΚΑ έχει βρεθεί στη δυσάρεστη θέση να είναι καταγγέλλων και καταγγελλόμενος,  μια παραδοξότητα, λόγω αμφισβήτησης μελετητικών επιλογών οι οποίες παραλήφθηκαν από τους αρμόδιους φορείς και υποβλήθηκαν στις υπηρεσίες μας για αδειοδότηση. 
Σε ό,τι αφορά το θέμα της ποιότητας των μελετών περιβαλλοντικών έργων οι οποίες έχουν οδηγήσει σε κάποιες περιπτώσεις σε προβληματικά έργα, θα σχολίαζα κατ’ αρχάς ότι στο πλαίσιο σχεδιασμού και παραγωγής τεχνικών έργων, είτε αυτά είναι περιβαλλοντικά είτε όχι, μπορεί να υπάρξουν πράγματι αστοχίες,  όπως για παράδειγμα ο ΧΥΤΑ δυτικής Σάμου, και όπου πρέπει να εφαρμόζονται οι κείμενες διαδικασίες διοικητικών και λοιπών κυρώσεων, παράλληλα με σχεδιασμό αποκατάστασης των βλαβών, εφόσον είναι εφικτό. Τα παραδείγματα, όμως, τα οποία αναφέρθηκαν δεν αφορούν όλα σε περίπτωση τεχνικής αστοχίας. 
Κλείνω με την περίπτωση της Ζακύνθου. Είναι γνωστή, την έχουμε συζητήσει μέσα στην Αίθουσα αναλυτικά και εξαντλητικά. Πρόκειται για έναν από τους πρώτους ΧΥΤΑ που κατασκευάστηκαν στη χώρα σε θέση που -με μεταγενέστερο προεδρικό διάταγμα- εντάχθηκε σε προστατευόμενη περιοχή, αυτή του εθνικού θαλασσίου πάρκου Ζακύνθου. Τα προβλήματα ξεκίνησαν από την προβληματική λειτουργία και τον κορεσμό του ΧΥΤΑ, τα οποία συνεχίζονται μέχρι σήμερα, με κάποιες ίσως προσπάθειες βελτίωσης. 
Το ΥΠΕΚΑ έχει υποστηρίξει ότι η προώθηση της νέας εγκατάστασης ολοκληρωμένης διαχείρισης απορριμμάτων είναι η μόνη οριστική λύση στο πρόβλημα. Ομοίως, έχουμε συζητήσει για το ΧΥΤΑ Μαυροράχης, για τον οποίο προσωπικά –επειδή γνωρίζω από κοντά την περιοχή και τις προσπάθειες που καταβάλλουν οι τοπικές αρχές- επιτρέψτε μου να αμφισβητήσω τις μεγαλοστομίες για τοξικά απόβλητα που οδεύουν στην Κορώνεια. 
Παρατηρήθηκε τοπική δυσλειτουργία, η οποία αναφέρθηκε στις τοπικές αρμόδιες αρχές, διενεργήθηκαν έλεγχοι, επιβλήθηκαν κυρώσεις, έγινε αποκατάσταση των βλαβών. 
Συνεπώς πρέπει να εξετάζουμε κάθε περίπτωση ξεχωριστά. 
Ευχαριστώ πολύ, κύριε Πρόεδρε.","ΣΤΑΥΡΟΣ ΚΑΛΑΦΑΤΗΣ",177
"40372"," Ευχαριστούμε κι εμείς, κύριε Υπουργέ. 
Έχετε τριτολογήσει, συνεπώς τελειώσατε. 
Κύριε Κουρουμπλή, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40373"," Κύριε Πρόεδρε, υπάρχει μία αρχαία ρήση η οποία λέει: «ουκ εν λόγοις αλλά εν έργοις». Δεν υπάρχει πιο απεχθής πρακτική  απέναντι στην πολιτική αισθητική συμπεριφορά και απέναντι στην ουσία της δημοκρατίας από το να ταυτίζεται, στο βωμό πολιτικών συμφερόντων που επιχειρούν να εξυπηρετηθούν, ένα κόμμα όπως είναι ο ΣΥΡΙΖΑ-Ενωτικό Κοινωνικό Μέτωπο -στη λογική των δύο άκρων- με τη Χρυσή Αυγή. Αυτά, λοιπόν, τα επίχειρα μιας τέτοιας πολιτικής έρχονται μπροστά μας.  
Ως εκ τούτου, θα ήθελα να απαντήσω στον καλό συνάδελφο τον κ. Βορίδη, ότι ο Πρόεδρος του ΣΥΡΙΖΑ, ακριβώς αυτήν την εικονική πραγματικότητα που καλλιεργεί η Νέα Δημοκρατία επιχείρησε να αποφλοιώσει. Δεν είχε κανένα σκοπό να αμφισβητήσει τη δημοκρατικότητα της Νέας Δημοκρατίας. Δεν ειπώθηκε κάτι τέτοιο. Εκείνο το οποίο εμείς λέμε είναι ότι δεν μπορούν, στο βωμό τέτοιων κομματικών συμφερόντων, να προωθούνται τέτοιου είδους λογικές, οι οποίες πραγματικά δεν πλήττουν το ΣΥΡΙΖΑ, πλήττουν την ίδια τη δημοκρατία!
Σε ό,τι αφορά την αναφορά στα πιστοποιητικά, η Ιστορία έχει γράψει από πού έχουν εκπορευθεί. Η Αριστερά και ο ευρύτερος δημοκρατικός χώρος έχει πληρώσει –και η δημοκρατία η ίδια- αυτού του είδους τις επιλογές. Καλό θα είναι, λοιπόν, σε αυτόν τον τόπο που γέννησε τη δημοκρατία και το μέτρο, να έχουμε όλοι μέτρο σε αυτόν το χώρο, γιατί πραγματικά η απειλή είναι προ των πυλών. 
Βεβαίως, κύριε Πρόεδρε, να δούμε και τον Κανονισμό. Εγώ συμφωνώ ότι ο Κανονισμός θέλει έναν επαναπροσδιορισμό σε πολλά σημεία και σε ό,τι αφορά τα ζητήματα της λειτουργίας σε αυτήν  την Αίθουσα.    
Κύριε Πρόεδρε, μας είπε ο Υπουργός -και όλοι γνωρίζουμε- ότι αυτός ο περίφημος ανταγωνιστικός διάλογος που δεν είχε εν τοις πράγμασι περιεχόμενο διαλόγου, έχει τελειώσει. Δικαιούμεθα να ξέρουμε το περιεχόμενο των συμπερασμάτων, διότι κάποιοι μας έχουν πει ότι είναι απόρρητα. 
Είναι δυνατόν, κύριε Πρόεδρε, το Κοινοβούλιο να μην πρέπει να γνωρίζει το περιεχόμενο; Ρωτάμε, λοιπόν, τον κύριο Υπουργό -ο οποίος έκλεισε απ’ ό,τι φαίνεται τον λόγο του- να μας πει: Θα υπάρχουν εμπροσθοβαρείς πληρωμές μέχρι που να γίνει το εργοστάσιο;
Και επειδή διερωτήθηκε και επαίνεσε η Κοινοβουλευτική Εκπρόσωπος του ΠΑΣΟΚ το κλείσιμο των περισσότερων παράνομων χωματερών, θέλω να πω, κύριε Πρόεδρε, ότι ρώτησα έναν δήμαρχο της Πελοποννήσου πού πάει τα σκουπίδια. Μου είπε, λοιπόν, «μου δίνουν δυνατότητα να πάω 25 χιλιάδες τόνους», νομίζω την ημέρα, «στη Φυλή πληρώνοντας 90 ευρώ τον τόνο». Του λέω «και τα υπόλοιπα;». Μου λέει: «τα θάβω κρυφά».
Επειδή, πρέπει να είμαστε ειλικρινείς μεταξύ μας πρέπει να δούμε αυτή την πραγματικότητα και να την αντιμετωπίσουμε όλοι μαζί, γιατί το ζήτημα δεν είναι ούτε υπόθεση του ΣΥΡΙΖΑ, ούτε του ΠΑΣΟΚ, ούτε της Νέας Δημοκρατίας, ούτε του Κομμουνιστικού Κόμματος, ούτε της ΔΗΜΑΡ. Είναι ζήτημα ολόκληρης της ελληνικής κοινωνίας. 
Ο κ. Βορίδης μας έψεξε ότι κινδυνολογούμε για τον καρκίνο. Νομίζω ότι είναι ένας άνθρωπος που διαβάζει πάρα πολύ. Υπάρχουν πάρα πολλές ιατρικές έρευνες που λένε ότι η καύση που γινόταν μέχρι σήμερα στις παράνομες χωματερές, δηλαδή οι διοξίνες, τι άλλο είναι πέρα από καρκινογόνες; Ελάτε να πάμε μια βόλτα, κύριε Βορίδη, μέχρι την Κόρινθο -γιατί εγώ επί δώδεκα χρόνια που ήμουν Βουλευτής πηγαινοερχόμουν και ήξερα το σημείο- εκεί όπου ήταν αποπνικτική η ατμόσφαιρα γιατί επί χρόνια έκαιγε μια παράνομη χωματερή. 
Κύριε Πρόεδρε, εφόσον υπάρχει η καλή διάθεση από την Κυβέρνηση -η ίδια διάθεση υπάρχει και από όλα τα κόμματα, δεν νομίζω ότι σε αυτό μπορεί να αμφισβητεί ο ένας τον άλλον- ας φέρει αυτό το εθνικό σχέδιο, να κάνουμε έναν διάλογο, να δούμε, κύριε Πρόεδρε, το περιεχόμενο και να καταλήξουμε. Διότι, εδώ κάποιος κοροϊδεύει κάποιον. Ή εμείς συκοφαντούμε την Κυβέρνηση ή η Κυβέρνηση κοροϊδεύει τον ελληνικό λαό. 
Λέει η Κυβέρνηση ότι θα κάνουμε ανακύκλωση. Μα, η ανακύκλωση με καύση δεν ταυτίζεται, κύριε Πρόεδρε, διότι η καύση θέλει συγκεκριμένα ποσά σκουπιδιών τα οποία, εάν προηγηθεί η ανακύκλωση, η διαλογή στην πηγή, θα περιοριστούν στο 25%. Άρα, ποιος θα πληρώσει τη διαφορά, κύριε Πρόεδρε, από εκείνο το ποσοστό που πρέπει να έχουν τα εργοστάσια αυτά για να καλύψουν τις λειτουργικές τους ανάγκες;
Μπαίνουν, λοιπόν, μια σειρά ζητήματα για τα οποία εμείς δεν πήραμε συγκεκριμένες απαντήσεις. Εμείς έχουμε όλη τη διάθεση να μπούμε σε έναν δημιουργικό και γόνιμο διάλογο, να δούμε τι πρέπει να προηγηθεί, ώστε πραγματικά αυτή η προσπάθεια να αποβεί προς όφελος του ελληνικού λαού και όχι προς ιδιωτικά συμφέροντα. 
Και θα κλείσω με ένα θέμα, κύριε Πρόεδρε, που έχει να κάνει με τη χρήση υλικών από διάφορες εταιρείες, είτε είναι ελληνικές αλλά κυρίως πολυεθνικές, οι οποίες στο βωμό του μεγαλύτερου κέρδους χρησιμοποιούν πλαστικά μπουκάλια, πλαστικές σακούλες, όλα αυτά τα πλαστικά που θα μπορούσαν να αντικατασταθούν με πιο προσιτά και συγγενή προς το περιβάλλον υλικά. Αυτές οι εταιρείες δεν πρέπει να επιβαρυνθούν με αυτό το κόστος; Δεν πρέπει κάποτε να συζητήσουμε ώστε πραγματικά να επιβληθεί ένα τέλος σε αυτές τις εταιρείες, για την προστασία του περιβάλλοντος; Κάποτε συζητήθηκε στη Βουλή. Πρέπει να υπάρξει ένα τέλος και να υπάρξει η βούληση να το πληρώσουν αυτοί οι κύριοι.
Αυτά είχα να πω, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"40374"," Ευχαριστούμε.
Κύριε Υπουργέ, έχετε το λόγο για ένα λεπτό, επειδή ετέθησαν δύο ερωτήματα. Παρακαλώ να απαντήσετε μόνο στα ερωτήματα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40375"," Δεν θα χρειαστώ περισσότερο χρόνο, κύριε Πρόεδρε. Ευχαριστώ πάρα πολύ.
Πρώτον, κύριε συνάδελφε, να διαχωρίσω το ζήτημα του ανταγωνιστικού διαλόγου, που είναι ένα μέρος το οποίο προβλέπεται -αυτό προβλέπεται να γίνεται μεταξύ της αναθέτουσας αρχής και των αναδόχων, που είναι ένα εντελώς διαφορετικό κομμάτι, το οποίο με αυτόν τον τρόπο προβλέπεται να γίνει, σύμφωνα με τη νομοθεσία- από το Νέο Εθνικό Σχεδιασμό που είναι ένα άλλο κομμάτι διαβούλευσης, ένα άλλο κομμάτι, αν θέλετε, σχεδιασμού, μια άλλη διαδικασία. 
Το λέω και το ξεχωρίζω για να μη μπερδευτούμε. Εκεί, ναι, εμείς έχουμε τοποθετηθεί και ανταποκριθήκαμε στην τοποθέτησή σας, στην πρωτολογία σας, αγαπητέ Κοινοβουλευτικέ Εκπρόσωπε του ΣΥΡΙΖΑ, και είπαμε ότι θα συμμετάσχουν όλα τα κόμματα όταν βγει σε διαβούλευση ο Νέος Εθνικός Σχεδιασμός.
Κλείνοντας να πω ότι έχουμε πραγματικά πολλά να κάνουμε και να προωθήσουμε σε σχέση με την αειφόρο διαχείριση. Κατά την άποψή μας, απαιτείται ολοκληρωμένη στρατηγική, αναλυτικός σχεδιασμός, συστηματική εφαρμογή και παρακολούθηση, καινοτόμα προσέγγιση όσον αφορά τη διαχείριση των αποβλήτων. Θα πρέπει να μετατραπεί αυτή η διαχείριση σε ασφαλή διαχείριση πόρων και να μη γίνεται αντιληπτή -όπως συμβαίνει τώρα- ως περιβαλλοντική υποβάθμιση. 
Αυτό προσπαθούμε ως Κυβέρνηση να «τρέξουμε» με την εφαρμογή του σχεδίου για τη δράση και την εξάλειψη των ΧΑΔΑ, τον προγραμματισμό των δράσεων προσαρμογής και εφαρμογής της οδηγίας - πλαίσιο, με την προώθηση των υποδομών που απαιτούνται για την επίτευξη βασικών περιβαλλοντικών στόχων, όπως είναι οι εγκαταστάσεις επεξεργασίας. 
Σε κάθε περίπτωση, η ενεργός συμμετοχή των πολιτών είναι καθοριστικής σημασίας για την επιτυχία του οποιουδήποτε συστήματος διαχείρισης απορριμμάτων, ξεκινώντας από πολιτικές μείωσης της παραγόμενης ποσότητας των απορριμμάτων και καταλήγοντας στη μεγιστοποίηση της ανακύκλωσης. 
Η εμπειρία μας δείχνει ότι όπου οι τοπικές κοινωνίες και αρχές προχώρησαν με ωριμότητα, σχέδιο και σύστημα, τα αποτελέσματα είναι θετικά και δείχνουν το δρόμο.
Ευχαριστώ πολύ, κύριε Πρόεδρε.","ΣΤΑΥΡΟΣ ΚΑΛΑΦΑΤΗΣ",177
"40376"," Ευχαριστούμε, κύριε Υπουργέ.
Κηρύσσεται περαιωμένη η συζήτηση επί της υπ’ αριθμόν 34/25/9-4-2013 επίκαιρης επερώτησης των Βουλευτών του ΣΥΡΙΖΑ-ΕΚΜ, προς τους Υπουργούς Περιβάλλοντος, Ενέργειας και Κλιματικής Αλλαγής, Εσωτερικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη διαχείριση των απορριμμάτων.
Κυρίες και κύριοι συνάδελφοι, στο σημείο αυτό δέχεστε να λύσουμε τη συνεδρίαση;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"40377"," Μάλιστα, μάλιστα.
Με τη συναίνεση του Σώματος και ώρα 15.32΄ λύεται η συνεδρίαση για τη προσεχή Δευτέρα 20 Μαΐου 2013 και ώρα 18.00΄ με αντικείμενο εργασιών κοινοβουλευτικό έλεγχο: α) αναφορά για την Ημέρα της Γενοκτονίας των Ελλήνων του Πόντου και β) συζήτηση επίκαιρων ερωτήσεων.
Ο","ΟΛΟΙ ΟΙ ΒΟΥΛΕΥΤΕΣ",NA
