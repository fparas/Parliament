"","Content","name","ParlmemberID"
"49031","Date","19-10-2012",NA
"49032"," Ευχαριστώ, κύριε Πρόεδρε. 
Κύριε Υπουργέ, το εργοστάσιο «ΗΛΕΚΤΡΟΜΗΧΑΝΙΚΗ ΚΥΜΗΣ» που είναι ενταγμένο στα Ελληνικά Αμυντικά Συστήματα διαθέτει κατάλληλη υποδομή, τεχνογνωσία και έμπειρο εργατικό δυναμικό και μπορεί να παράγει εφόδια για τις Ένοπλες Δυνάμεις και τα σώματα ασφαλείας. Μπορεί να παράγει αλεξίσφαιρα γιλέκα, κράνη, στολές και άλλα υλικά. 
Εδώ και αρκετά χρόνια, εξαιτίας της πολιτικής των κυβερνήσεων και του ΠΑΣΟΚ και της Νέας Δημοκρατίας, υπάρχει μια πορεία απαξίωσης, όπως υπάρχει και γενικότερα στην αμυντική βιομηχανία. Ωστόσο, ο εξοπλισμός των Ενόπλων Δυνάμεων γίνεται από ιδιώτες και από την ονομαζόμενη διεθνή αγορά. Μέχρι τώρα, έχουν υπάρξει πολλές υποσχέσεις στους εργαζόμενους για το ότι θα δοθεί παραγγελία σε κράνη και ότι θα παραγγελθούν στολές παραλλαγής, αλλά αυτά έχουν μείνει ένα κενό γράμμα. Οι εργαζόμενοι είναι ενάμισι μήνα απλήρωτοι και αυτό δημιουργεί τεράστιο πρόβλημα σε ολόκληρη την περιοχή. Η περιοχή της Κύμης και τα χωριά ρημάζουν, αφού το συγκεκριμένο εργοστάσιο αποτελούσε κυριολεκτικά μια οικονομική ανάσα, με αποτέλεσμα τώρα να υπάρχει μεγάλη ανασφάλεια. 
Η δική μας ερώτηση έχει να κάνει με τα εξής: Πρώτον, πότε θα πληρωθούν οι εργαζόμενοι που είναι απλήρωτοι παραπάνω από ενάμισι μήνα τώρα, δεδομένου ότι την ερώτηση την έχουμε καταθέσει τέσσερις φορές;
Δεύτερον, θα συνεχιστεί η λειτουργία του εργοστασίου με ευθύνη του κράτους και του Υπουργείου Εθνικής Άμυνας, χωρίς τη συμμετοχή ιδιωτών και έξω από αυτό το γενικότερο πρόγραμμα που υπάρχει για τις ιδιωτικοποιήσεις;
Τρίτον, θα υλοποιηθούν επιτέλους, οι παραγγελίες για τα κράνη και για τις στολές παραλλαγής, αλλά και για τα αλεξίσφαιρα γιλέκα και υπάρχει κάποια σκέψη από το δικό σας Υπουργείο και από το Υπουργείο Δημόσιας Τάξης για να παραγγελθούν εκεί; 
Και τέλος, σας ρωτάμε αν θα πάρετε μέτρα για να αποφευχθεί η κατάσχεση υλικού από τους προμηθευτές. 
Ευχαριστώ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"49033"," Το λόγο έχει για τρία λεπτά ο Υφυπουργός Εθνικής Άμυνας κ. Καράμπελας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49034"," Κύριε Πρόεδρε της Βουλής των Ελλήνων, κυρίες και κύριοι Βουλευτές, με την ευκαιρία αυτής της ερώτησης, θα ήθελα να σας ενημερώσω για κάτι που ήδη γνωρίζετε: Ότι η «ΗΛΕΚΤΡΟΜΗΧΑΝΙΚΗ ΚΥΜΗΣ» είναι μια θυγατρική της Εταιρείας «Ελληνικά Αμυντικά Συστήματα» και παρουσιάζει και αυτή όλες τις γνωστές παθογένειες της αμυντικής μας βιομηχανίας, δηλαδή, διαρθρωτικά προβλήματα, κρατικοδίαιτη αντίληψη, χωρίς εξωστρέφεια και χωρίς ενσωμάτωση νέων τεχνολογιών και καινοτομιών και χωρίς επενδύσεις, προκειμένου να καταστεί ανταγωνιστής στο σύγχρονο διεθνές περιβάλλον. 
Σχετικά με τα συγκεκριμένα ερωτήματα του κυρίου Βουλευτή πράγματι το 2008 το Γενικό Επιτελείο Στρατού, το Υπουργείο αποφάσισε να προμηθευθεί 72.154 βαλλιστικά κράνη για την κάλυψη επιχειρησιακών αναγκών και των τριών επιτελείων: του Στρατού, του Ναυτικού και της Αεροπορίας. 
Το 2009 ανατέθηκε το έργο, ύστερα από διαπραγμάτευση, στην «Ελληνικά Αμυντικά Συστήματα». Ήταν πρόθεση του Υπουργείου να ενισχύσει τα ελληνικά αμυντικά συστήματα με ένα προϋπολογισμό 9.600.000 ευρώ αναθέτοντας αυτή την πενταετούς διάρκειας σύμβαση. Η πρώτη ημερομηνία υποβολής τεχνοοικονομικής προσφοράς για τα κράνη είχε οριστεί στις 30 Οκτωβρίου 2009, κάτι που δεν έγινε. Δόθηκαν δυο παρατάσεις, τότε. Στη συνέχεια δόθηκαν το 2011 άλλες τέσσερις. Άλλες δυο δόθηκαν το 2012. Συνολικά δόθηκαν εννέα παρατάσεις, χωρίς μέχρι σήμερα να έχει δοθεί η αντίστοιχη προσφορά. Η τελευταία παράταση έληξε τον Ιούλιο αυτού του έτους. 
Μετά απ’ όλα αυτά υπεβλήθη πρόσφατα εισήγηση από το Γενικό Επιτελείο Στρατού, μετά από αίτημα της εταιρείας για νέα παράταση, ακύρωσης της περαιτέρω διαγωνιστικής διαδικασίας μέσω διαπραγμάτευσης. Τώρα είμαστε σε αυτό το σημείο. Δεν έχει ληφθεί απόφαση της πολιτικής ηγεσίας για την τελική λύση του ζητήματος. Οι λύσεις που φαίνονται είναι δυο: Ή ακύρωση ή εκ νέου παράταση τουλάχιστον επτά μηνών για το υπόψη θέμα. 
Σε ό,τι αφορά στις στολές παραλλαγής θέλω να πω ότι αυτό είναι αντικείμενο του Υπουργείου Ανάπτυξης, δεν αφορά στο Υπουργείο Άμυνας. Το Υπουργείο Άμυνας ενδιαφέρεται να έχει εκάστοτε περί τις είκοσι πέντε χιλιάδες με τριάντα χιλιάδες στολές παραλλαγής ανά ΕΣΟ, για να καλύψει ανάγκες ένδυσης των νεοκατατασσομένων. 
Σε ό,τι αφορά στα αλεξίσφαιρα γιλέκα και στο θέμα αυτό είχε ανατεθεί προμήθεια προ τετραετίας στα Ελληνικά Αμυντικά Συστήματα ύψους 8,5-9 εκατομμυρίων. Ικανοποιήθηκαν οι ανάγκες εκτός από χίλιες πεντακόσιες εξήντα αντιβαλλιστικές πλάκες, που η τιμή τους ανέρχεται περίπου στο 1,5 εκατομμύριο. Το ζήτημα εκκρεμεί ακόμα. Όμως, οι δημοσιονομικές ανάγκες έχουν επιβάλλει νέες προτεραιότητες στα γενικά επιτελεία και αυτό δεν είναι των άμεσων προτεραιοτήτων. Αυτά είχα να σας αναφέρω προς το παρόν.","ÎšÎ‘Î¡Î‘ÎœÎ Î•Î›Î‘Î£ Î Î‘Î�Î‘Î“Î™Î©Î¤Î—Î£ ",583
"49035"," Ο Βουλευτής του Κομμουνιστικού Κόμματος Ελλάδας, κ. Αθανάσιος Παφίλης έχει το λόγο.
Έχετε το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49036"," Κύριε Υπουργέ, με συγχωρείτε αλλά δεν απαντήσατε στα ερωτήματα που βάλαμε. Βεβαίως μας ενημερώσατε. Αυτά είναι γνωστά, αλλά «στο διά ταύτα» τι θα γίνει; 
Επειδή κάπως γενικεύτηκε η συζήτηση, θα ξεκινήσουμε απ’ αυτό που ονομάζεται παθογένεια της Ελληνικής Αμυντικής Βιομηχανίας. Η παθογένεια οφείλεται στην πολιτική των κυβερνήσεων, που ακολουθήθηκε όλα αυτά τα χρόνια που ήταν πολιτική απαξίωσης, κατάτμησης των ελληνικών αμυντικών βιομηχανιών. 
Γνωρίζετε πολύ καλά την πρόταση που έχουμε καταθέσει σαν Κομμουνιστικό Κόμμα Ελλάδας για ενιαίο φορέα αμυντικής βιομηχανίας, όπου θα εντάσσονταν όλες οι βιομηχανίες, θα υπήρχε ένας σχεδιασμός, ώστε να μπορούν να καλυφθούν ορισμένες ανάγκες της άμυνας της χώρας από εγχώρια παραγωγή, να διατηρηθούν θέσεις εργασίας, να αυξηθεί η παραγωγή και να υπάρξει και νέα τεχνογνωσία. Και υπήρχε υψηλή τεχνογνωσία και υψηλή ειδίκευση σ’ αυτόν τον τομέα όλα αυτά τα χρόνια. 
H πολιτική όμως, που ακολούθησαν οι κυβερνήσεις και της Νέας Δημοκρατίας και του ΠΑΣΟΚ είναι προς αντίθετη κατεύθυνση και η οριστική «κατεδάφιση» έρχεται με την πολιτική της Ευρωπαϊκής Ένωσης που θέλει να συγκεντρώσει κεντρικά σε μεγάλες ιμπεριαλιστικές χώρες την αμυντική ή την πολεμική βιομηχανία και να λειτουργήσουν οι μικρότερες χώρες ως υπεργολάβοι, ως «δορυφόροι» με ιδιωτικοποιημένες επιχειρήσεις. Για μας είναι απαράδεκτο, το 2012 να μην μπορεί η χώρα μας να στηρίξει τις Ένοπλες Δυνάμεις σε τομείς όπου πραγματικά μπορεί.
Όσο για τις προθέσεις, «έχουμε δει πολλές φορές το έργο», κύριε Υπουργέ. Θα ξέρετε πολύ καλά εσείς –γιατί είστε από τις Ένοπλες Δυνάμεις- τι συνέβη με τα δέκα χιλιάδες βλήματα για τα έρματα «Leopard» που τα είχαν τάξει –θα το πω έτσι- στην πρώην ΠΥΡΚΑΛ –για να καταλαβαίνει και ο κόσμος- και τελικά κατέληξαν να τα πάρουν από την Ολλανδία. Δεν ξέρω και τι άλλο γίνεται. Έτσι ρημάζει ένα τεράστιο εργοστάσιο. Στη συγκεκριμένη περίπτωση, λοιπόν, αν δεν βοηθήσετε τη βιομηχανία με σοβαρά οικονομικά κονδύλια, δεν μπορεί να ανταποκριθεί. Όταν είναι παρατημένη, όταν δεν έχει χρήματα, πώς μπορεί να ανταποκριθεί σ’ αυτές τις υποχρεώσεις; 
Εμείς γνωρίζουμε –φαντάζομαι κι εσείς, ανεξάρτητα από το τι μπορεί να πείτε στη Βουλή- ότι αν ενισχυθεί και στηριχθεί αυτή η βιομηχανία, έχει και τεχνογνωσία και μπορεί να ανανεώσει την τεχνογνωσία, έχει έμπειρο εργατικό δυναμικό και μπορεί να καλύψει αυτές τις ανάγκες για τις οποίες μιλήσαμε προηγουμένως. Αυτό όμως, χρειάζεται αυτήν την προϋπόθεση: ότι δηλαδή, πρέπει να ενισχυθεί και να κρατηθεί ανοιχτό το εργοστάσιο. Σε διαφορετική περίπτωση βέβαια, δεν μπορεί να ανταποκριθεί.
Εμείς επαναλαμβάνουμε το αίτημα να στηρίξετε αυτή τη βιομηχανία, να πληρωθούν οι εργαζόμενοι που είναι απλήρωτοι –είναι δική σας αρμοδιότητα αυτό- και να μην επιτρέψετε να γίνει αυτό που ετοιμάζετε για όλες τις υπόλοιπες αμυντικές βιομηχανίες, δηλαδή να δοθούν σε ιδιώτες.
Η περίοδος που διανύουμε στην περιοχή, κύριε Υπουργέ, είναι πολύ δύσκολη. Τα σύννεφα του πολέμου έχουν πυκνώσει. Η χώρα θα εμπλακεί εξαιτίας των γενικότερων ανταγωνισμών που υπάρχουν. Υπάρχει το ενδεχόμενο να εμπλακεί η χώρα σε πολεμικές περιπέτειες. Θεωρούμε ότι η Κυβέρνηση πρέπει να ξαναδεί το θέμα της αμυντικής βιομηχανίας, να τους υποχρεώσει ο ελληνικός λαός, ώστε να σταματήσει αυτή η πολιτική της απαξίωσης και τού να τα δίνετε όλα στους ιδιώτες και να στραφεί προς μία άλλη κατεύθυνση, ώστε να μπορούν να καλυφθούν στοιχειώδεις έστω ανάγκες της άμυνας της χώρας και παράλληλα να εξασφαλιστεί δουλειά για τους εργαζόμενους.
Ευχαριστώ πολύ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"49037"," Ο Υφυπουργός κ. Καράμπελας έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49038"," Κύριε Πρόεδρε, κυρίες και κύριοι Βουλευτές, όπως προείπα, η «ΗΛΕΚΤΡΟΜΗΧΑΝΙΚΗ ΚΥΜΗΣ» είναι κλασική περίπτωση που ενσωματώνει όλα τα δυσμενή χαρακτηριστικά της βιομηχανίας μας. Δεν έχει προβεί στον εκσυγχρονισμό της, δεν έχει ενσωματώσει νέες τεχνολογίες, δημιουργεί ταμειακά ελλείμματα και χρέη. Πολλές φορές δεν έχει τη δυνατότητα, όπως εν προκειμένω για τα κράνη, να κατασκευάσει τα υλικά, τα οποία το Επιτελείο, το Υπουργείο τής αναθέτει. Είναι φανερό -και με επίσημο έγγραφο της Διεύθυνσης των ΕΑΣ- ότι αυτή η εταιρεία δεν δύναται να κατασκευάσει το κράνος και επί τρία έτη ψάχνει να βρει συμπαραγωγό, χωρίς επιτυχία. Τώρα είμαστε στο σημείο όπου το Υπουργείο ή θα πρέπει να αποφασίσει να σταματήσει τη διά διαπραγμάτευσης διαγωνιστική διαδικασία ή θα πρέπει να δώσει μία δέκατη παράταση στην υπόψη εταιρεία. Εκκρεμεί η απόφαση. 
Στο πλαίσιο αυτό προ εξαημέρου, στις 12 του μηνός, έγινε σύσκεψη στο Υπουργείο με τους αρμόδιους φορείς, με την ηγεσία των Ενόπλων Δυνάμεων, με εκπροσώπους της εταιρείας κ.λπ., προκειμένου να αποφασίσουμε για το δρόμο προς τα εμπρός. Εκκρεμεί η απόφαση, πάντως το Επιτελείο, το Υπουργείο είναι υποχρεωμένο να ακολουθεί την κείμενη νομοθετική διαδικασία, το ν. 3978 που ενσωματώνει και την κοινοτική νομοθεσία, όπως γνωρίζετε.
Η αίσθησή μου είναι ότι πλέον το Υπουργείο δεν μπορεί να συντηρεί τέτοιου είδους βιομηχανίες σε μία κρατικοδίαιτη σχέση, σε μία περίοδο ιδιαίτερα δυσμενή από πλευράς δημοσιονομικής.
Σας ευχαριστώ.","ÎšÎ‘Î¡Î‘ÎœÎ Î•Î›Î‘Î£ Î Î‘Î�Î‘Î“Î™Î©Î¤Î—Î£ ",583
"49039"," Κι εμείς ευχαριστούμε.
Θα συζητηθεί τώρα η πρώτη με αριθμό 448/16.10.2012 επίκαιρη ερώτηση πρώτου κύκλου της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Οικονομικών, σχετικά με την αναστολή λειτουργίας των ΔΟΥ Μολάων – Σκάλας – Γυθείου του Νομού Λακωνίας.
Η κ. Πατριανάκου έχει το λόγο, για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49040"," Ευχαριστώ, κύριε Πρόεδρε.
Κύριε Υπουργέ, πριν ξεκινήσω την τοποθέτησή μου κι επειδή αυτό το θέμα έχει πάρει πολύ μεγάλες διαστάσεις, θέλω να κάνω δύο δηλώσεις: Πρώτον, είμαι οπαδός των μεταρρυθμίσεων. Δεύτερον, δεν συνηθίζω να κάνω ερωτήσεις για τις ερωτήσεις, ούτε για λόγους εντυπώσεων ούτε για λόγους λαϊκισμού. Μιλώ με επιχειρήματα και πείθομαι από επιχειρήματα.
Μία μεταρρύθμιση, για να έχει επιτυχία, χρειάζεται τα εξής: Πρώτον, σαφείς στόχους. Δεύτερον, σωστό σχεδιασμό. Και τρίτον, το όφελός της να είναι κατευθείαν στον πολίτη.
Στη συγκεκριμένη περίπτωση, που λέει «Συγχωνεύσεις ΔΟΥ, ένας νέος «Καλλικράτης», ως μέρος ενός ευρύτερου σχεδίου», αποδέχομαι τους στόχους, αλλά αμφισβητώ το σχεδιασμό. Και σε κάθε περίπτωση, αυτό που μου προκύπτει είναι ότι όλο το κόστος μετακυλίεται στον πολίτη.
Με την κατάργηση των ΔΟΥ Μολάων – Σκάλας – Γυθείου θα αναγκάζουμε τους πολίτες, τους αγρότες, τους κτηνοτρόφους, τους επιτηδευματίες και τους επιχειρηματίες, να κάνουν μετακινήσεις από τα Βελανίδια, την Κρεμαστή, την Ελαφόνησο –είναι νησί η Ελαφόνησος- τη Νεάπολη, το Γερολιμένα, την Κρεμαστή. Μιλάμε για αποστάσεις μέχρι και διακοσίων χιλιομέτρων και, μάλιστα, σε κακές συνθήκες οδικού δικτύου. Αυτό σημαίνει ότι οι συγκεκριμένοι άνθρωποι είναι υποχρεωμένοι, εκτός από το υπερβάλλον κόστος, να χάνουν ώρες, εργατοώρες. Και, ταυτόχρονα, υπάρχει η αδυναμία, επειδή ο Νομός μας δεν έχει πρόσβαση στο internet, να μην μπορούν να εξυπηρετηθούν με κάποιο άλλο τρόπο.
Από τότε που κατέθεσα την ερώτηση μέχρι σήμερα, έχουμε ένα νέο: Έχουμε τη δική σας την έκθεση, την έκθεση της Γνωμοδοτικής Επιτροπή που έκανε το Υπουργείο, στην οποία σαφέστατα αναφέρονται τα εξής: 
Πρώτον, προτείνεται η λειτουργία των ΔΟΥ στους Μολάους, το Γύθειο, να συνεχιστεί μέχρι να βρεθούν νέα κτήρια στη ΔΟΥ της πρωτεύουσας του Νομού. 
Δεύτερον, προτείνεται η μετατροπή αυτών σε γραφεία εξυπηρέτησης φορολογουμένων με το αιτιολογικό της εξυπηρέτησης ορεινών περιοχών.
Η ίδια η έκθεση επικαλείται ένα άλλο, διαφορετικό τοπίο.
Θα επανέλθω στη συνέχεια.","ΦΕΒΡΩΝΙΑ ΠΑΤΡΙΑΝΑΚΟΥ",422
"49041"," Ο Υπουργός κ. Μαυραγάνης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49042"," Κύριε Πρόεδρε, άκουσα την τοποθέτηση της κυρίας Βουλευτού.
Θα ήθελα, πρώτα απ’ όλα να πω ότι όντως είναι η ώρα για τις μεγάλες μεταρρυθμίσεις στον τόπο. Η Ελλάδα δεν μπορεί να μείνει πίσω. Και δεν μπορεί να μείνει στο μοντέλο της Ψωροκώσταινας.
Μία κυβέρνηση έχει υποχρέωση, για το καλό του λαού, να τραβήξει μπροστά και να αφήσει πίσω το παρελθόν. 
Έχω πει από αυτήν τη θέση, ότι δεν μπορούμε να μείνουμε κολλημένοι στο μοντέλο της ΔΟΥ που επισκέπτεται ο πολίτης καθημερινά. Δεν υπάρχει τέτοιο μοντέλο στο εξωτερικό. Θα πρέπει να προχωρήσουμε σε μεγάλες μεταρρυθμιστικές κινήσεις, ώστε να ελαχιστοποιηθεί η επίσκεψη του φορολογούμενου στις ΔΟΥ.
Στο πλαίσιο αυτό και βρίσκοντας την ειλημμένη απόφαση για ενοποίηση των ΔΟΥ, αυτό το οποίο κάναμε σαν ηγεσία του Υπουργείου Οικονομικών είναι να έχουμε μία ολοκληρωμένη πρόταση και μελέτη για το πώς αυτό μπορεί να γίνει.
Από την άλλη, με τις διάφορες κινήσεις που γίνονται για την ηλεκτρονικοποίηση των συναλλαγών –κι ένα αποφασιστικό μέτρο είναι η πληρωμή των υποχρεώσεων στις τράπεζες που έχει τεθεί για το τέλος του χρόνου και η αλλαγή του Κώδικα Βιβλίων και Στοιχείων, όπου εκεί πάρα πολλές τυπικές διαδικασίες καταργούνται και θα έχει τη δυνατότητα ο φορολογούμενος, ο επιτηδευματίας να μη χρειάζεται να επισκεφτεί τη ΔΟΥ- προχωρούμε, όπως σας είπα, σε ένα νέο μοντέλο.
Η επιτροπή αυτή γνωμοδότησε. Κι όπως σωστά αναφέρατε, μέσα σε αυτήν τη γνωμοδότηση της επιτροπής για την περιοχή της Λακωνίας αναφέρεται ότι προτείνεται η διατήρηση γραφείου εξυπηρέτησης κοινού σε μέρη, όπως είναι αυτά, τα οποία αναφέρατε, προκειμένου να μπορεί να εξυπηρετείται μεταβατικά το κοινό. 
Αυτά, τα οποία λέει η επιτροπή, εμείς δεν μπορούμε να τα αμφισβητήσουμε, γιατί ήταν μια επιτροπή με ανθρώπους εξειδικευμένους στον τομέα κι άρα, αυτό, το οποίο μας λένε πρέπει να το λάβουμε σοβαρά υπόψη. 
Συνεπώς, έτσι όπως έχει γνωμοδοτήσει η επιτροπή, έτσι πρέπει να προχωρήσουμε κι εμείς. 
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"49043","  Κι εμείς ευχαριστούμε. 
Το λόγο έχει η κυρία Πατριανάκου για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49044"," Ευχαριστώ, κύριε Πρόεδρε.
 Κύριε Υπουργέ, είμαστε στην ίδια μεριά, στη μεριά των μεταρρυθμίσεων. Μάλιστα, οι μεταρρυθμίσεις αυτές πρέπει να γίνουν με πολύ γρήγορα βήματα, γιατί μόνο έτσι μπορεί να επέλθει ανάπτυξη. 
Η έκθεση της γνωμοδοτικής επιτροπής μπορεί να μη το γράφει, γιατί έχει συμπεριλάβει μόνο εξοικονόμηση δαπανών, μισθώματα, λειτουργικά έξοδα κι επιδόματα θέσεων ευθύνης -και μάλιστα μιλάει για απόσβεση 7,1 μηνών πάνω σε αυτά- δεν περιλαμβάνει όμως πουθενά τα κόστη που σας ανέφερα προηγουμένως: τα καύσιμα, τις μετακινήσεις, τις χαμένες εργατοώρες και την απίστευτα δυσχερή θέση που θα έλθουν οι ίδιοι οι υπάλληλοι των ΔΟΥ. Θα χρησιμοποιήσω, όμως, στοιχεία αυτής της επιτροπής, τα οποία προκύπτουν, αλλά δεν αναγράφονται.  
Εάν κοιτάξουμε τα φορολογικά έσοδα της ΔΟΥ Σπάρτης, σε συνδυασμό με τους σαράντα εννέα υπαλλήλους που διαθέτει, μας προκύπτει ότι ανά υπάλληλο έχουμε έσοδα γύρω στα 0,9 εκατομμύρια ευρώ. Εάν πάμε στη Σκάλα με τους έξι υπαλλήλους αυτό το ποσό γίνεται 1,4 εκατομμύρια ευρώ. Εάν πάμε στους Μολάους με τους έντεκα υπαλλήλους το ποσό σχεδόν διπλασιάζεται και προκύπτει ότι έχουμε έσοδα ανά υπάλληλο 1,6 εκατομμύρια ευρώ. Κι αν πάμε στο Γύθειο, όπου αυτήν την περίοδο προσωρινά βρίσκεται σε κάμψη – φτιάχνεται, όμως, ένα λιμάνι και τα φορολογικά έσοδα θα γίνουν τεράστια και η ανάκαμψη της περιοχής θα είναι πολύ μεγάλη- σήμερα βρίσκεται πάνω κι από τη Σπάρτη, που είναι η πρωτεύουσα του Νομού. Μέσα στην ίδια έκθεση συμπεριλαμβάνεται ότι θα πρέπει να έρθουν και τα Κύθηρα. Για να έρθουν οι φορολογούμενοι από τα Κύθηρα στη Σπάρτη χρειάζονται μια μέρα. 
Προτείνουμε, λοιπόν, η ΔΟΥ Μολάων να συνεχίσει να λειτουργεί ως ΔΟΥ κι όχι ως ΚΕΠ φορολογικό, για να μπορεί να εξυπηρετεί και τα δυο νησιά, την Ελαφόνησο και τα Κύθηρα. Η αποδοτικότητα της συγκεκριμένης περιοχής όσον αφορά την επιχειρηματικότητα και την τουριστική ανάπτυξη είναι πραγματικά πάρα πολύ μεγάλη και θα υπάρχουν πάρα πολύ μεγάλα έσοδα και προσδοκίες για αυτό που επιθυμούμε να κάνουμε. 
Εμένα απάντηση δε μου δόθηκε, διότι πώς είναι δυνατόν μειώνοντας το κόστος των παρεχόμενων υπηρεσιών, κατ’ ουσίαν να το μετακυλίουμε στους πολίτες; 
Έχουμε ενοίκια –πρέπει να το ακούσουν οι πολίτες- που πλήρωνε μέχρι σήμερα το ελληνικό δημόσιο για τις ΔΟΥ, τα οποία είναι ασύλληπτα. Για διακόσια σαράντα τετραγωνικά στους Μολάους δίναμε 2.200 ευρώ νοίκι, για εκατόν ενενήντα τετραγωνικά στη Σκάλα δίναμε 1.467 ευρώ, για εκατόν εβδομήντα τετραγωνικά στο Γύθειο δίναμε κοντά στις 3.000 ευρώ νοίκι και τώρα οι ΔΟΥ υποδοχής με τετρακόσια πενήντα τέσσερα τετραγωνικά δίνουμε 4.255 ευρώ. Βεβαίως, τα κόστη αυτά δε συγκρίνονται με αυτά που πληρώνονται σε άλλα μέρη της Ελλάδας, κοιτάζοντας την έκθεση.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δώστε μου μισό λεπτό, κύριε Πρόεδρε.
Πώς θα κάνουμε εξοικονόμηση προσωπικού, αφού κατ’ ουσίαν η εμπειρία μας από τη ΔΟΥ Κροκεών που συστεγάζεται με τη ΔΟΥ Σκάλας ένα χρόνο, της Αρεόπολης που συστεγάζεται ενώ έχει δικό της κτήριο στο Γύθειο και της Νεάπολης που συστεγάζεται με των Μολάων ένα χρόνο τώρα είναι απλή συστέγαση, διότι λειτουργούν με διαφορετικούς σέρβερ. Θα φτιάξουμε μια ΔΟΥ με επτά διαφορετικούς σέρβερ και θα μπερδεύονται οι πολίτες με τα διαφορετικά καρτελάκια που θα βλέπουν στους υπαλλήλους. 
Εκτιμώ ότι πάρα πολύ γρήγορα θα πρέπει να εκσυγχρονίσουμε τη φορολογική νομοθεσία, να την απλοποιήσουμε για να ενισχύσουμε την επιχειρηματικότητα και να προχωρήσουμε σε ένα νέο σύστημα, το «TAXIS ΙΙ», που εσείς φτιάχνετε και που είναι μια πραγματικά προοδευτική λύση. Όταν εφαρμοστεί να αρχίσουν και να γίνονται όλες αυτές οι αλλαγές επ’ ωφελεία του πολίτη και μόνο του πολίτη. 
Ευχαριστώ πολύ, κύριε Πρόεδρε.","ΦΕΒΡΩΝΙΑ ΠΑΤΡΙΑΝΑΚΟΥ",422
"49045","  Κι εμείς ευχαριστούμε.
Το λόγο έχει ο Υφυπουργός Οικονομικών, κ. Μαυραγάνης, για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49046"," Κύριε Πρόεδρε, άκουσα με προσοχή την ανάλυση των στατιστικών στοιχείων. Ξέρετε, τα στατιστικά στοιχεία μπορούν να ερμηνευτούν με διάφορους τρόπους. Εάν πάρουμε μια μεγάλη ΔΟΥ, η οποία σχεδιάζεται να είναι η μεγάλη ΔΟΥ του νομού, σε αυτήν συγκεντρώνονται πολλοί υπάλληλοι. Άρα, λοιπόν, όταν συγκεντρώνεις πολλούς υπαλλήλους και μέχρι να ενσωματωθούν οι ΔΟΥ, το αποτέλεσμα ακριβώς είναι κατά κεφαλήν μικρότερο έσοδο. 
Συνεπώς, ο σχεδιασμός που είχε γίνει, να ενισχυθεί η ΔΟΥ Σπάρτης γιατί θα ήταν το κέντρο υποδοχής, έχει ως αποτέλεσμα ότι ακριβώς το κατά κεφαλήν έσοδο πέφτει. Αυτό, όμως, είναι αποτέλεσμα του σχεδιασμού να ενισχυθεί η ΔΟΥ Σπάρτης. 
Άκουσα αυτά τα οποία είπατε για το «TAXIS». Βεβαίως, το «TAXIS» στη δεύτερη γενιά του θα μπορέσει να λύσει όλα αυτά τα προβλήματα των διαφορετικών λογισμικών ανά ΔΟΥ και θα ενοποιήσει, ώστε να έχουμε το προσδοκώμενο αποτέλεσμα. 
Από εκεί και πέρα, όλες αυτές οι προσπάθειες που έχουν γίνει, όπως προανέφερα, για να έχουμε ηλεκτρονικές πλέον συναλλαγές και να μην χρειάζεται η επίσκεψη στη ΔΟΥ, σε συνδυασμό με τις νομοθετικές αλλαγές και ένα απλοποιημένο σύστημα φορολογικών συναλλαγών με το νομοσχέδιο που θα κατατεθεί πολύ σύντομα για την τροποποίηση του Κώδικα Βιβλίων και Στοιχείων, είμαι βέβαιος ότι θα περιορίσουν την ανάγκη των πολιτών να προσφεύγουν στις ΔΟΥ. Αλλάζουμε το μοντέλο. Σε κάθε μεταβατική περίοδο πάντα υπάρχουν προβλήματα. Αυτά τα προβλήματα θα τα δούμε στην πράξη. Όπου υπάρχουν δυσλειτουργίες, θα επέμβουμε, αλλά να είστε σίγουρη ότι αλλάζουμε.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"49047"," Ευχαριστούμε τον κύριο Υπουργό.
Θα συζητηθεί τώρα η τέταρτη με αριθμό 454/16-10-2012 επίκαιρη ερώτηση πρώτου κύκλου της Βουλευτού Κοζάνης των Ανεξαρτήτων Ελλήνων κ. Ραχήλ Μακρή προς τον Υπουργό Οικονομικών, σχετικά με τις οριστικές αποφάσεις συγχωνεύσεων και διατήρησης των ΔΟΥ Πτολεμαΐδας και Νεάπολης Κοζάνης. 
Το λόγο έχει η κ. Μακρή για δυο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49048"," Ευχαριστώ, κύριε Πρόεδρε.
Κύριε Υπουργέ, εδώ και δυο μήνες στη Περιφερειακή Ενότητα Κοζάνης βιώνουμε το «θέατρο του παραλόγου» από τις συγχωνεύσεις των ΔΟΥ. Η τοπική κοινωνία βρίσκεται σε αναβρασμό και σύγχυση για την τύχη των εφοριών της Πτολεμαΐδας και Νεάπολης Βοΐου, που εξυπηρετούν χιλιάδες φορολογούμενους, με την πρώτη να έχει το δεύτερο μεγαλύτερο όγκο συναλλαγών σε επίπεδο της Δυτικής Μακεδονίας και σε πολλές των περιπτώσεων να ισοδυναμεί με τον όγκο συναλλαγών της πρωτεύουσας της Κοζάνης, όπου μεταφέρονται. 
Αρκεί να σας πω ότι τον Αύγουστο, παρ’ όλο που είναι μια νεκρή περίοδος, εισήλθαν στη ΔΟΥ Πτολεμαΐδας, μόνο για πληρωμές, πέντε χιλιάδες διακόσιοι είκοσι φορολογούμενοι, ενώ στην περίπτωση της ΔΟΥ Νεάπολης Βοΐου υπάρχει το πρόβλημα ότι βρίσκεται σε μια υποβαθμισμένη περιοχή και οι κάτοικοι έχουν πρόβλημα μετάβασης λόγω της χιλιομετρικής απόστασης που είναι να διανύσουν μέχρι την Κοζάνη.
Επίσης, ανακύπτουν σημαντικά ζητήματα ως προς την εξυπηρέτηση των φορολογουμένων που διαμένουν σε μεγάλη απόσταση από τη ΔΥΟ, που θα παραμένουν δηλαδή στην Κοζάνη, με απόσταση ουσιαστικά άνω των ογδόντα χιλιομέτρων. 
Τα ΚΕΠ της περιοχής δεν έχουν επαρκές ανθρώπινο δυναμικό, ώστε να εξυπηρετήσουν τις ανάγκες των πολιτών, ενώ για εξειδικευμένες υποθέσεις, όπως είναι οι αποδοχές κληρονομιάς, οι μεταβιβάσεις ακινήτων, η διεκπεραίωση ειδικών θεμάτων, οι πολίτες πρέπει να προσφεύγουν στο κατάστημα της ΔΟΥ Κοζάνης, που ήδη έχει επιβαρυνθεί από τις περιοχές Σερβίων-Βελβεντού και Σιατίστης. 
Τις τελευταίες εβδομάδες υπήρξαν αλληλένδετα γεγονότα, διαμαρτυρίες και συγκεντρώσεις κατοίκων, που διατράνωναν την αντίθεσή τους για το κλείσιμο των ΔΟΥ, ενώ το θέμα έγινε αντικείμενο μικροπολιτικής εκμετάλλευσης από στελέχη του κυβερνώντος κόμματος. 
Ο εμπαιγμός των φορολογουμένων πολιτών, που θα χρειάζεται να ξοδέψουν αρκετά χρήματα για να εκπληρώσουν τις υποχρεώσεις που τους επιβάλλει το κράτος, πρέπει να σταματήσει. Η περιοχή δικαιούται να διατηρήσει τις οικονομικές υπηρεσίες με κάθε κόστος, γιατί πολύ απλά θα συμβάλουν στην ομαλότερη συναλλαγή μεταξύ των φορολογουμένων και του κράτους, θα επιτευχθεί η αντιμετώπιση της φοροδιαφυγής, ενώ θα ολοκληρώνονται γρήγορα οι υποθέσεις, με αποτέλεσμα την αμεσότερη και γρήγορη είσπραξη χρημάτων. 
Η πολιτική σας στο θέμα των συγχωνεύσεων και καταργήσεων των ΔΟΥ δείχνει παντελή έλλειψη σχεδιασμού και προχειρότητα. Ο ισχυρισμός σας για κάλυψη των αναγκών με ΚΕΠ ή με ειδικά γραφεία εξυπηρέτησης αποδεικνύει ότι δεν έχετε επίγνωση της στυγνής πραγματικότητας που επικρατεί στη δημόσια διοίκηση. 
Τέλος, υποδεικνυόμενες κινήσεις από την τρόικα και από τη γερμανική κυβέρνηση, όπως είναι η κατάργηση των ΔΟΥ μόνο προβλήματα μπορούν να δημιουργήσουν παρά να επιλύσουν. 
Έτσι, λοιπόν, σας ρωτώ ποια είναι η οριστική σας απόφαση για το κλείσιμο των ΔΟΥ Πτολεμαΐδας και Νεάπολης και αν θα προβείτε σε αυτήν την απόφαση, πώς θα εξυπηρετούνται οι φορολογούμενοι της περιοχής;","ΡΑΧΗΛ ΜΑΚΡΗ",293
"49049"," Ευχαριστούμε.
Το λόγο έχει ο Υφυπουργός Οικονομικών κ. Μαυραγάνης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49050"," Κύριε Πρόεδρε, απαντώντας στην κυρία Βουλευτή θα ήθελα να της αναγνώσω το πόρισμα της επιτροπής, που νομίζω ότι απαντάει στη ερώτησή της. 
Η Κοζάνη αποτελεί την πρωτεύουσα του νομού, ωστόσο το σύνολο των συναλλασσόμενων της ΔΟΥ Πτολεμαΐδας ξεπερνά το μέσο όρο των συναλλασσομένων όλων των ΔΟΥ της χώρας, πλην Αττικής και Θεσσαλονίκης. Επομένως, προτείνεται η παραμονή της λειτουργίας της ΔΟΥ Πτολεμαΐδας.
Επίσης, σε άλλο σημείο της έκθεσης της επιτροπής αναφέρεται ότι επιπλέον προτείνεται η διατήρηση γραφείου εξυπηρέτησης κοινού στη Νεάπολη Βοΐου Κοζάνης με την προϋπόθεση δωρεάν παραχώρησης χώρου από το Υπουργείο Εσωτερικών με την αιτιολογία της δυσκολίας πρόσβασης εξυπηρέτησης ορεινών περιοχών. 
Αυτό νομίζω απαντάει στο συγκεκριμένο ερώτημα για το τι θα γίνει με το Νομό Κοζάνης. 
Θα ήθελα, όμως, να πω κι ένα σχόλιο περί επιταγών τρόικας σε αυτές τις αλλαγές. Δυστυχώς, θα έπρεπε αυτές τις αλλαγές να τις έχουμε κάνει και να αλλάξουμε το κράτος και να μη στοχοποιούμε την τρόικα. Οι διαρθρωτικές αλλαγές ήταν υποχρέωση. Έπρεπε εμείς να αλλάξουμε τη δημόσια διοίκηση εδώ και χρόνια και έπρεπε να το είχαμε κάνει αυτό το πράγμα. Και αν το είχαμε κάνει, τα πράγματα σήμερα θα ήταν πολύ διαφορετικά.
Συνεπώς, ο εκσυγχρονισμός του κράτους είναι το μεγάλο στοίχημα για την ελληνική οικονομία, δεν είναι μόνο η ανάπτυξη. Διότι και επενδυτές να είναι πρόθυμοι να έρθουν και το νομοθετικό πλαίσιο να αλλάξουμε, αν δεν αλλάξουμε τη δημόσια διοίκηση και δεν την κάνουμε σύγχρονη, δεν πρόκειται ποτέ να πετύχουμε.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"49051"," Η κ. Μακρή έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49052"," Κύριε Υπουργέ, θα ήθελα να εκφράσω την ευχαρίστησή μου για την παραμονή της ΔΟΥ Πτολεμαΐδας. Θεωρώ ότι ήταν μία σωστή απόφαση. Ωστόσο, να εκφράσω τον αρνητισμό για τη συγχώνευση της ανάλογης υπηρεσίας στη ΔΟΥ Νεάπολης, που μπορεί να μην έχει τον ίδιο όγκο συναλλαγών όπως προανέφερα στην πρωτολογία μου, ωστόσο όπως σας ανέφερα, η Νεάπολη είναι μία πολύ υποβαθμισμένη περιοχή, η οποία είναι και πάρα πολύ μακριά και έχει και ιδιαίτερες κλιματολογικές συνθήκες. Αρκεί να σας πω ότι ο Δήμαρχος Σερβίων-Βελβενδού, με αφορμή το κλείσιμο της ΔΟΥ που πραγματοποιήθηκε το 2011 από τα Σέρβια Κοζάνης, έχει κάνει μία μελέτη από την οποία προκύπτει ότι το κόστος για τη μετακίνηση των πολιτών προς τη ΔΟΥ Κοζάνης φθάνει το ένα εκατομμύριο ευρώ. Αυτό νομίζω ότι λέει πολλά.
Κανένας, κύριε Υπουργέ, δεν λέει όχι στο συμμάζεμα της δημόσιας διοίκησης. Όλοι λέμε, ναι. Ναι, στον ορθολογισμό, όμως με συναίνεση και με γνώμονα το συμφέρον του φορολογούμενου, που ήδη υφίσταται τρομερή ταλαιπωρία.
Θα πρέπει επιτέλους να σεβαστούμε τον κόπο του, τα χρήματα που δαπανά για να εκπληρώσει τις υποχρεώσεις του. Και επίσης, όταν προβαίνουμε σε τέτοιες αποφάσεις, θεωρώ ότι θα έπρεπε πρώτα να υπάρχει ο σχεδιασμός και να λειτουργούν αυτά τα περίφημα γραφεία εξυπηρέτησης των πολιτών για φορολογικές υπηρεσίες. 
Και επίσης θα σας πω ότι είναι τέτοια η έλλειψη σχεδιασμού σε όλη αυτήν την υπόθεση με τη συγχώνευση των ΔΟΥ, που το Υπουργείο ενώ τις έκλεισε, όπως σας είπα για τη ΔΟΥ των Σερβίων και έστειλε κάποια λίστα το Υπουργείο Εσωτερικών για τη δημιουργία γραφείου εξυπηρέτησης πολιτών σε χώρους που θα διατεθούν από τους δήμους που καταργούνται οι εφορίες, ωστόσο δεν συμπεριέλαβε εκείνες τις εφορίες, τις οποίες έχουν ήδη κλείσει. Ενώ ο Δήμος Σερβίων-Βελβενδού στις παραστάσεις που είχε κάνει στο Υπουργείο Οικονομικών είχε προτείνει την ίδρυση φορολογικού ΚΕΠ σε χώρο και με εξοπλισμό που θα διέθετε εντός του ΚΕΠ του δήμου, χωρίς καμμία επιβάρυνση του Υπουργείου Οικονομικών, ως προς τούτο δεν έχει γίνει καμμία τέτοια κίνηση. 
Θα πρέπει, λοιπόν, να δώσετε μεγάλη έμφαση και αυτό να γίνεται γρήγορα, ώστε να μη χρειαστεί, τουλάχιστον οι πολίτες, να υποστούν αυτό το κόστος της κατάργησης των ΔΟΥ.","ΡΑΧΗΛ ΜΑΚΡΗ",293
"49053"," Ο κύριος Υφυπουργός έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49054"," Κύριε Πρόεδρε, θα ήθελα να πω και πάλι, όπως απάντησα στην προηγούμενη ερώτηση, ότι εφόσον προχωρήσουν –και προχωράνε αρκετά γρήγορα- όλες αυτές οι ενέργειες για ηλεκτρονικές συναλλαγές πολίτη και φορολογικών αρχών, η παρουσία του πολίτη στις ΔΟΥ δεν θα είναι στη σημερινή κατάσταση, δεν θα είναι απαραίτητη σε καθημερινή βάση, με βάση τις συναλλαγές που θα έχει. 
Ιδίως δε όταν προχωρήσει και έχει σχεδιαστεί, όπως σας είπα, για το τέλος του χρόνου η πληρωμή στις τράπεζες, με βάση το ότι πάρα πολλές δηλώσεις πλέον γίνονται ηλεκτρονικά, πραγματικά οι ΔΟΥ δεν θα είναι σημείο επίσκεψης για τον πολίτη.
Με βάση αυτήν την προοπτική θα προχωρήσουμε, λαμβάνοντας, όπως σας είπα, υπόψη τις οποιεσδήποτε δυσλειτουργίες μπορεί να παρουσιαστούν στην πράξη.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"49055"," Επόμενη είναι η τρίτη με αριθμό 453/16.10.2012 επίκαιρη ερώτηση πρώτου κύκλου του Βουλευτή Β’ Αθήνας του Πανελλήνιου Σοσιαλιστικού Κινήματος κ. Ανδρέα Λοβέρδου προς τον Υπουργό Οικονομικών σχετικά με το κούρεμα των ομολόγων των φυσικών προσώπων.
Ο κ. Λοβέρδος έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49056"," Ευχαριστώ πολύ, κύριε Πρόεδρε.
Καλημέρα κύριε Υπουργέ και ευχαριστώ που είστε εδώ. Ξέρω ότι είστε για θέμα που δεν αφορά την άμεση δραστηριότητά σας. Ευχαριστώ και δι υμών, όλη την διευθέτηση που έκανε κεντρικά η Κυβέρνηση από τον Πρωθυπουργό για να υπάρξει σήμερα απάντηση σε ένα ερώτημα, που αφορά πάρα πολλούς συμπολίτες μας.
Διαβεβαιώναμε, κύριε Υπουργέ, μετά από επανειλημμένες συζητήσεις μέσα στο Υπουργικό Συμβούλιο, όλους τους Έλληνες πολίτες, φυσικά πρόσωπα κατόχους ομολόγων του ελληνικού δημοσίου, πως αυτά τα ομόλογα δεν θα κουρευτούν, όπως λέμε.
Διαβεβαιώναμε επίσης, και εγώ προσωπικά, όλους εκείνους τους προμηθευτές του ΕΣΥ που επί της προηγούμενης Υπουργού, κ. Ξενογιαννακοπούλου, τον Ιούνιο του 2010, είχαν ρυθμιστεί τα χρέη τους και αυτά είχαν υποστεί ένα κούρεμα αλλά 850 εκατομμύρια από αυτά είχαν πληρωθεί με ομόλογα του ελληνικού δημοσίου, τα οποία οι εταιρείες κατέθεταν στις τράπεζες και με αυτά ως εγγυήσεις χρηματοδοτούνταν.
Τους διαβεβαιώναμε –κι εγώ προσωπικά- και αυτούς, γιατί αυτή ήταν η απόφαση της Κυβέρνησης και του τότε Πρωθυπουργού, κ. Παπαδήμου, πως δεν τους αφορά το PSI.
Ενώ, λοιπόν, διαβεβαιώναμε έτσι τους έντεκα χιλιάδες συμπολίτες μας, κυρίως συνταξιούχους, μέσα σε αυτούς, κύριε Υπουργέ, έχουμε και τραγωδίες ανθρώπινες. Επισημαίνω μία υπόθεση από το Βόλο, όπου δύο γονείς σκοτώνονται σε ατύχημα και την ασφάλισή τους, της τάξεως των 250 χιλιάδων ευρώ για δύο ανήλικα παιδιά, οι συγγενείς τους την επενδύουν σε ομόλογα του ελληνικού δημοσίου, τα οποία κουρεύονται μετά. Έχουμε ανθρώπους που έχουν ταλαιπωρηθεί και υποθέσεις πάρα πολύ ευαίσθητες, που όλοι προεκλογικά και η Νέα Δημοκρατία και το ΠΑΣΟΚ και η ΔΗΜΑΡ –αναφέρομαι στα κόμματα της συγκυβέρνησης- αλλά και τα άλλα κόμματα, τους διαβεβαιώναμε ότι θα κάνουμε ό,τι μπορούμε για να δώσουμε μία λύση. Ενώ, λοιπόν, κύριε Υπουργέ, τους διαβεβαιώναμε προ της ολοκλήρωσης του PSI, τελικά και οι ομολογιούχοι αυτοί είδαν τα χρήματά τους να χάνονται.
Είναι πάρα πολύ λεπτό θέμα, επειδή, κύριε Υπουργέ, πέραν των τραγικών μεμονωμένων περιπτώσεων αφορά ανθρώπους συμπατριώτες, συμπολίτες μας, οι οποίοι εμπιστεύθηκαν τις ελληνικές εκδόσεις σε περιόδους όπου το ελληνικό δημόσιο ζητούσε από αυτούς γιατί είχε δυσκολίες. Και αναφέρομαι, όπως ο κ. Χριστοδουλάκης, ο καθηγητής της ΑΣΟΕ, έχει επισημάνει με πρόσφατο κείμενό του το 1990, σε έκδοση ομολόγων του ελληνικού δημοσίου λόγω κατάρρευσης των εσόδων. Το 1994, θυμίζω, κερδοσκοπική επίθεση στη δραχμή. Το 1997 η Ασιατική κρίση. Το 2003 ο πόλεμος στο Ιράκ και η μειωμένη δανειακή ρευστότητα. Και τώρα πάλι και ο παρών Υπουργός, καλούμε τους Έλληνες πολίτες, όχι τους ομολογιούχους, τους καταθέτες, στις ελληνικές τράπεζες ή τους πρώην καταθέτες, να μας εμπιστευθούν και ή να επαναφέρουν ή να κρατήσουν τα χρήματά τους.
Για να είμαστε, όμως, αξιόπιστοι όλοι μας, όλο το πολιτικό σύστημα, όλα τα κόμματα, η Κυβέρνηση και τα συγκυβερνώντα κόμματα πρωτίστως πρέπει, κύριε Υφυπουργέ, να αντιμετωπίσουμε το θέμα.
Θα μιλήσω γι’ αυτό στη δευτερολογία μου. Έχω επίγνωση και των δυσκολιών που υπάρχουν λόγω του ολοκληρωμένου και εφαρμοσθέντος PSI. Έχω επίγνωση των δυσκολιών που προκύπτουν από τη σχέση μας με την Ευρωπαϊκή Επιτροπή και τους άλλους, αλλά συνειδοί όλων αυτών των δυσκολιών και των δεδομένων, είμαστε υποχρεωμένοι σε χρόνο πολύ συγκεκριμένο και άμεσο να δώσουμε συγκεκριμένη λύση. 
Περιμένω από εσάς πραγματικά, μέσα από την πρωτολογία σας να δώσετε το πλαίσιο, ώστε να μπορέσω και εγώ στη δευτερολογία μου να πάω λίγο παρακάτω.
Ευχαριστώ πολύ.","ΑΝΔΡΕΑΣ ΛΟΒΕΡΔΟΣ",286
"49057"," Κύριε Υπουργέ, αναμένουμε με ενδιαφέρον την απάντησή μας.
Ορίστε, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49058"," Κύριε Πρόεδρε, κύριε Βουλευτά, με την υπό συζήτηση επίκαιρη ερώτηση θίγεται πραγματικά ένα πάρα πολύ ευαίσθητο θέμα με πολλές παραμέτρους. 
Το ζήτημα των φυσικών προσώπων, που ήταν κάτοχοι ομολόγων του ελληνικού δημοσίου και συμπεριλήφθηκαν στη διαδικασία αναδιάρθρωσης του δημοσίου χρέους, απασχολεί πολλές οικογένειες συμπατριωτών μας, με αυτές τις τραγικές συνέπειες που είπατε, όπως και την πολιτεία. Η μεγάλη οικονομική κοινωνική και θεσμική σημασία του ζητήματος μάς επιβάλλει να δούμε τα δεδομένα στη χρονολογική τους σειρά, ώστε να έχουμε μία ξεκάθαρη εικόνα.
Πρώτον, με τις διατάξεις του άρθρου 1 του ν. 4050/2012, αλλά και με την υπ. αριθμόν 5 Πράξη του Υπουργικού Συμβουλίου της 24ης Φεβρουαρίου 2012 μεταξύ άλλων ορίστηκαν οι επιλέξιμοι τίτλοι, η έναρξη διαδικασίας τροποποίησης κ.λπ.. Επιπλέον, κάτοχοι επιλέξιμων τίτλων ήταν και λοιποί ιδιώτες επενδυτές. Οι τίτλοι αυτοί είχαν περιέλθει στην κατοχή τους με τη συναίνεσή τους ως προϊόν ρύθμισης των απαιτήσεών τους έναντι του ελληνικού δημοσίου.
Δεύτερον, σύμφωνα με την Πράξη του Διοικητή της Τράπεζας της Ελλάδος της 9ης Μαρτίου βεβαιώθηκε ότι οι ομολογιούχοι των επιλέξιμων τίτλων συναίνεσαν στις προταθείσες τροποποιήσεις των επιλέξιμων τίτλων, σύμφωνα με τον ν. 4050/2012 και την Πράξη του Υπουργικού Συμβουλίου που προανέφερα, αφού ελήφθη υπ’ όψιν ότι, πρώτον, επετεύχθη η απαιτούμενη στο νόμο απαρτία ως προς τη συμμετοχή των ομολογιούχων στη διαδικασία λήψεως αποφάσεων, δεύτερον, επετεύχθη η απαιτούμενη στο νόμο ενισχυμένη πλειοψηφία, αφού συναίνεσαν στις προταθείσες τροποποιήσεις ομολογιούχοι με κεφάλαιο το οποίο αντιστοιχεί σε ποσοστό 94,23% του συμμετέχοντος κεφαλαίου και τρίτον, σύμφωνα με την πράξη 10 της 9ης Μαρτίου 2012 του Υπουργικού Συμβουλίου, προβλέφθηκε και υλοποιήθηκε η ανταλλαγή των παλαιών ομολόγων που είχε εκδώσει το ελληνικό δημόσιο πριν την 31η Δεκεμβρίου 2011, χωρίς καμμία εξαίρεση, συμπεριλαμβανομένων δηλαδή και των επιλέξιμων τίτλων, κάτοχοι των οποίων ήταν ιδιώτες επενδυτές. 
Θέλω να πω ότι είναι δεδομένο πως η Κυβέρνηση και το Υπουργείο Οικονομικών έχουν άμεσο ενδιαφέρον για τη διευθέτηση του ζητήματος που προέκυψε για χιλιάδες συμπατριώτες μας. Προς την κατεύθυνση αυτή εξετάζεται η δυνατότητα διευθέτησης ειλικρινώς των ομολογιούχων που αγόρασαν τίτλους του ελληνικού δημοσίου, αφού όμως ληφθούν σοβαρά υπ’ όψιν, τόσο οι νομικές όσο και οι δημοσιονομικές επιπτώσεις. 
Αυτό ακριβώς το θέμα για τους ιδιώτες ομολογιούχους, που είδαν τις οικονομίες τους να μειώνονται με βάση αυτή την απόφαση, είναι πολύ ευαίσθητο θέμα και η Κυβέρνηση το μελετά, τόσο από δημοσιονομικής, όσο και από νομικής απόψεως, για να βρεθεί η καλύτερη δυνατή λύση.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"49059"," Το λόγο έχει ο κ. Λοβέρδος για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49060"," Αναφέρομαι, λοιπόν, στις περιπτώσεις της πρωτολογίας μου. Να μην τα επαναλάβω. 
Επισημαίνω, κύριε Υπουργέ, πως ζητάμε από Έλληνες πολίτες να επιδείξουν εμπιστοσύνη στο κράτος μας. Αμφισβητούμε τις προθέσεις, τα κίνητρα και τελικά τη συμπεριφορά όσων έβγαλαν τα χρήματά τους από τη χώρα, για να τα διασώσουν, μη εμπιστευόμενοι τις προσπάθειές μας. Ενώ ιδρώναμε, όσοι από τους πολιτικούς πέσαμε στη μάχη να βοηθήσουμε την πατρίδα μας, ενώ εκατομμύρια Έλληνες πολίτες μοχθούσαν, ίδρωναν και έκαναν θυσίες για να στηρίξουν την πατρίδα, κάποιοι με χρήματα στην τράπεζα, τα έβγαζαν έξω. Κάποιοι άλλοι όμως εμπιστεύθηκαν μέχρι και τον Ιανουάριο-Φεβρουάριο του 2012 την Ελληνική Δημοκρατία, την πατρίδα τους, το κράτος τους και αυτοί τώρα θα τιμωρηθούν; 
Και τα τρία συγκυβερνώντα κόμματα, αλλά και τα υπόλοιπα κόμματα του Κοινοβουλίου έχουμε κοινή στάση. Αυτό αποτελεί για την Κυβέρνηση μία πάρα πολύ δυναμική βάση για να κάνει τις κινήσεις της. 
Κάνω κάποιες σκέψεις, κύριε Υπουργέ. Δεν φιλοδοξώ ούτε να υπαγορεύω ούτε να συμβουλεύω. Μέσα στις προθέσεις μου είναι να βοηθήσω όσο μπορώ. Σκέφτομαι, λοιπόν, ότι μετά την καταβολή της δόσης, δηλαδή μετά από την επιτυχή προσπάθεια της χώρας να μην καταρρεύσει, έχετε το περιθώριο στην αποκληθείσα «επαναδιαπραγμάτευση» και να συζητήσετε με την Ευρωπαϊκή Επιτροπή κυρίως, αλλά και να οργανώσετε από τη δική μας πλευρά ορισμένες πολιτικές επιλογές, που θα μπορούσαν να είναι χρήσιμες. 
Εξηγούμαι: Σε όσους εθίγησαν –εννοώ που δεν είναι συνταξιούχοι με πενιχρά εισοδήματα προερχόμενα από τις συντάξεις τους, αλλά είναι οι προμηθευτές του δημοσίου, τα 850.000.000 ευρώ απετέλεσαν ρύθμιση, η οποία ολοκληρώθηκε με την καταβολή ομολόγων και όχι χρημάτων- σε όσους αποταμιευτές έχουν προσωπικές επιχειρήσεις, ας πούμε, σε όλους αυτούς μπορείτε να δείτε μια πενταετία φορολογικών συμψηφισμών. 
Στους άλλους, όμως, που είναι οι αποταμιευτές, οι συνταξιούχοι με τη σύνταξη των 1.400 ευρώ, που έκαναν ομόλογα όλο το εφάπαξ τους, που αυτούς δεν τους καλύπτει μία τέτοια ρύθμιση, θα πρέπει εκεί να δείτε πώς θα καλύψετε τους αποταμιευτές αυτούς. Όλοι μαζί έχουν επενδύσει, ας πούμε –γιατί είναι και λίγο οξύμωρο να τους λέμε επενδυτές, αποταμιευτές είναι- 2,5 δισεκατομμύρια ευρώ. Αυτά είναι τα χρήματα.
Σε μια προοπτική μπορείτε ως Κυβέρνηση να καλύψετε αυτές τις απώλειες. Και αν το κάνετε, θα είμαστε, πρώτον, αξιόπιστοι όλοι μαζί απέναντι στον Έλληνα πολίτη και δεύτερον, θα πούμε ότι ναι μεν, πρώτο θέμα για όλους είναι η πατρίδα, είναι η χώρα, είναι τα δημόσια οικονομικά της, αλλά σε αυτή την περίπτωση όπου τα δημόσια οικονομικά ταυτίζονται με τα οικονομικά των οικογενειών -υπάρχει απόλυτη ταύτιση μάλιστα δημόσιου και ιδιωτικού συμφέροντος- η ελληνική πολιτεία, διά της Κυβερνήσεώς της, δείχνει το θάρρος, την ικανότητα και την ετοιμότητα να κάνει αυτά που προεκλογικώς υποσχέθηκε.
Έχουμε όλοι ευθύνη. Ως μέλος των κυβερνήσεων Παπαδήμου και Παπανδρέου έχω δύο φορές ευθύνη, γιατί απετέλεσα κι εγώ από την πλευρά μου ένας από την ομάδα εκείνων των Υπουργών που διαβεβαίωναν μαζί με τους Πρωθυπουργούς τους Έλληνες πολίτες. Αφού δεν ήταν δική μας απόφαση, υποσχεθήκαμε και εμείς ως ΠΑΣΟΚ να βοηθήσουμε στην επίλυση του προβλήματος αυτού και δείτε τη δική μου παρέμβαση, κύριε Υπουργέ, μόνο ως απόπειρα βοήθειας. Δεν είναι ούτε κριτική, δεν είναι ούτε μομφή, δεν είναι ούτε αιτίαση κάποιας μομφής. Είναι απόπειρα να βάλουμε ένα πετραδάκι. 
Πρέπει όλοι μαζί αυτό το θέμα να το λύσουμε. Εάν το λύσουμε, θα μπορούμε μέσα στο τραγικό αυτό περιβάλλον που ζούμε, να απευθυνθούμε στον Έλληνα πολίτη και να του πούμε ότι αξίζει κανείς να εμπιστεύεται την Ελληνική Δημοκρατία.","ΑΝΔΡΕΑΣ ΛΟΒΕΡΔΟΣ",286
"49061"," Το λόγο έχει ο Υπουργός κ. Μαυραγάνης για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49062"," Κύριε Πρόεδρε, συμφωνώ με τον αξιότιμο Βουλευτή, τον κ. Λοβέρδο, ότι το θέμα δεν είναι ένα θέμα αντιπαράθεσης, αλλά είναι ένα θέμα για το οποίο θα πρέπει να δοθεί μια ουσιαστική λύση. Το ενδιαφέρον της Κυβέρνησης είναι γνωστό και δεδομένο και προς την κατεύθυνση αυτή αναζητούνται οι πιθανές εφικτές λύσεις μέσα στο εθνικό και το ευρωπαϊκό πλαίσιο από πλευράς νομικών κανόνων. 
Σε αυτήν την προσπάθεια συμμετέχουν και οι εκπρόσωποι των φυσικών προσώπων. Μάλιστα, σύμφωνα με ανακοίνωση που εξέδωσε ο Σύλλογος Φυσικών Προσώπων Ομολογιούχων Ελληνικού Δημοσίου, μετά τη συνάντηση που είχαν στο Υπουργείο Οικονομικών με τον Αναπληρωτή Υπουργό Οικονομικών στις 11 Σεπτεμβρίου 2012, αναφέρθηκε ότι συζητήθηκαν εν εκτάσει πιθανές προτάσεις αντιμετώπισης τους θέματος και διερευνήθηκαν οι θετικές και αρνητικές πλευρές της κάθε περίπτωσης. Ορίστηκαν με σαφήνεια οι επόμενες συναντήσεις, σε κάθε περίπτωση μετά την ψήφιση του πακέτου των μέτρων. Και καταλήγει αυτή η ανακοίνωση ότι η συνάντηση ήταν θετική και μένει σημαντικό και πολύπλοκο έργο να γίνει.
 Καθίσταται, λοιπόν, ξεκάθαρο και από τους ενδιαφερόμενους φορείς ότι είμαστε σε μια διαδικασία αναζήτησης της βέλτιστης, αλλά και της εφικτής λύσης, μια διαδικασία αναζήτησης που λαμβάνει χώρα βέβαια, στο πλαίσιο της ευρύτερης προσπάθειας συνέχισης του προγράμματος οικονομικής πολιτικής και αποδέσμευσης των επόμενων δόσεων της χρηματοδοτικής στήριξης.
Από τη στιγμή συνεπώς, που όλες αυτές οι διεργασίες και οι συζητήσεις είναι σε εξέλιξη, δεν μπορώ να αναφερθώ εκτενώς σε λεπτομέρειες για τις ενδεχόμενες λύσεις, οι οποίες όντως μελετώνται και μπορεί να είναι λύσεις είτε φορολογικές είτε κάποιες άλλες. Σε περίπτωση –και λέω «σε περίπτωση»- που επιλεγεί να είναι η λύση στο πρόβλημα φορολογική, αυτό θα μπορούσε να γίνει μέσω της ευκαιρίας που προσφέρεται με τη σχεδιαζόμενη αλλαγή του φορολογικού μας συστήματος. 
Σε κάθε περίπτωση, όμως, είναι θέμα που μελετάται και οι απαντήσεις της Κυβέρνησης θα δοθούν μετά τις διαφαινόμενες εξελίξεις σε σχέση με την εκταμίευση της δόσης.","ΓΕΩΡΓΙΟΣ ΜΑΥΡΑΓΑΝΗΣ",312
"49063"," Κύριε Υπουργέ, μιλάτε για το 2012; Μπορούμε να πούμε ότι το 2012 θα είναι το έτος επίλυσης του θέματος;","ΑΝΔΡΕΑΣ ΛΟΒΕΡΔΟΣ",286
"49064"," Δεν ακούγεστε, κύριε Λοβέρδο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49065"," Με την επιείκεια σας, κύριε Πρόεδρε, ερωτώ τον κύριο Υπουργό εάν το 2012 μπορεί να θεωρηθεί έτος επίλυσης του θέματος: δηλαδή, λήψης των αποφάσεων, όχι και εφαρμογής κατ’ ανάγκην. Προς Θεού!","ΑΝΔΡΕΑΣ ΛΟΒΕΡΔΟΣ",286
"49066"," Νομίζω ότι ο στόχος της Κυβέρνησης είναι να ληφθούν αποφάσεις μέσα στο 2012.","ΓΕΩΡΓΙΟΣ ΜΑΥΡΑΓΑΝΗΣ",312
"49067"," Ωραία.","ΑΝΔΡΕΑΣ ΛΟΒΕΡΔΟΣ",286
"49068"," Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων «Κύρωση των υπ’ αριθμ. 137 και 138/30-9-11 αποφάσεων του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης, με τις οποίες υιοθετήθηκε η τροποποίηση των άρθρων 1 και 18 της Συμφωνίας Ίδρυσης της Ευρωπαϊκής Τράπεζας Ανασυγκρότησης και Ανάπτυξης».
Συνεχίζουμε με τη δεύτερη υπ’ αριθμ. 467/16-10-2012 επίκαιρη ερώτηση πρώτου κύκλου του Βουλευτή Αττικής του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αλέξη Μητρόπουλου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τα αποθεματικά των Ασφαλιστικών Ταμείων και την εγγύηση για την καταβολή των συντάξεων του 2012.
Ο κ. Αλέξης Μητρόπουλος έχει το λόγο, για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49069"," Κύριε Υφυπουργέ, για τα ασφαλιστικά ταμεία για το έτος 2012 οι απώλειες αγγίζουν το εξωφρενικό ποσό των 28 δισεκατομμυρίων ευρώ. Πριν από το PSI, το λεγόμενο «κούρεμα», τα αποθεματικά ήσαν περίπου 24 δισεκατομμύρια ευρώ. Με το αρχικό κούρεμα, αλλά και αυτό που ακολούθησε στη δευτερογενή αγορά, τα αποθεματικά των ασφαλιστικών ταμείων έχασαν το 85% της αξίας τους. Δηλαδή, από τα 24 δισεκατομμύρια που είχαν πριν το PSI, σήμερα διαθέτουν μόνο 3,6 δισεκατομμύρια για την πληρωμή των συντάξεων, αλλά και την περίθαλψη των ασφαλισμένων την επόμενη διετία. 
Ειδικότερα, τα 12.800.000.000 διαγράφηκαν με το νόμο για το κούρεμα. Τα 7,5 δισεκατομμύρια αντικαταστάθηκαν με νέα ομόλογα του δημοσίου που λήγουν μεταξύ των ετών 2023 μέχρι 2042. Όποιο ταμείο σήμερα χρειαστεί να «σπάσει» τα ομόλογα θα χάσει μέχρι και το 80% της αξίας τους, αφού σήμερα τα ομόλογα αυτά διαπραγματεύονται στο 20% περίπου της ονομαστικής τους αξίας στη δευτερογενή αγορά. Τα 3,6 δισεκατομμύρια αντικαταστάθηκαν με διετή ομόλογα του EFSF με επιτόκιο 0,4% για τον πρώτο χρόνο και 1% για το δεύτερο χρόνο. Επιπλέον, έχασαν 1 δισεκατομμύριο τόκους ομολόγων κατ’ έτος.
Επίσης, κύριε Υφυπουργέ, τα ασφαλιστικά ταμεία έχασαν για το 2012 περίπου 4 δισεκατομμύρια ευρώ από τη ραγδαία αύξηση της ανεργίας και τη μείωση των μισθών. 
Σύμφωνα με υπολογισμούς της τριαρχίας και του πρώην Υπουργού Εργασίας κ. Κουτρουμάνη, για κάθε μία ποσοστιαία μονάδα ανεργίας, τα ταμεία χάνουν 320 εκατομμύρια ευρώ. Επίσης, για κάθε μονάδα μείωσης των μισθών, τα ταμεία χάνουν 150 εκατομμύρια ευρώ εισφορών. Έτσι, για το 2012 που η ανεργία αυξήθηκε κατά εννέα μονάδες και οι μισθοί πέσανε κατά οκτώ μονάδες, η συνολική ζημία των ταμείων από τις δύο αυτές πηγές μέχρι το τέλος του έτους θα είναι 4 δισεκατομμύρια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Επιπλέον, κύριε Υφυπουργέ, σύμφωνα με έγκυρες επιστημονικές αναλύσεις μας οι απώλειες από εισφοροδιαφυγή, ελαστική, αδήλωτη εργασία καθώς και από τις λεγόμενες ρυθμίσεις υπέρ των εργοδοτών, ανέρχονται με μετριοπαθείς υπολογισμούς στα 2 δισεκατομμύρια.
Τέλος, με το μεσοπρόθεσμο νόμο 3985/2011 αλλά και τον προϋπολογισμό για το 2012 η κρατική επιχορήγηση των ταμείων για το έτος 2012 θα είναι κατά 1.400 δισεκατομμύρια λιγότερο από πέρυσι.
Δηλαδή, από τα 15,3 δισεκατομμύρια πέσαμε στα 13,9 δισεκατομμύρια και σύμφωνα με το νέο προϋπολογισμό πέφτουμε για το 2013 στα 12,8 δισεκατομμύρια. Έχουν απορροφήσει τα ταμεία κιόλας όλη την επιχορήγηση για το 2012. 
 Οι απώλειες, κύριε Υφυπουργέ, των ταμείων για το 2012 από όλες τις πιο πάνω αιτίες ανέρχονται συνολικά στα 28 δισεκατομμύρια χωρίς να υπάρχει μέχρι σήμερα καμμία απολύτως διαδικασία και μέριμνα αναπλήρωσής τους, ενώ στις τράπεζες η Κυβέρνηση θα δώσει 25 δισεκατομμύρια περίπου για ανακεφαλαιοποίηση για να αναπληρώσουν όσα έχασαν από το PSI .
Σας ρωτάμε, κύριε Υπουργέ: Με δεδομένο ότι όλα τα ταμεία έχουν απορροφήσει όλη την κρατική επιχορήγηση για το 2012, τι θα πράξετε άμεσα για να εγγυηθείτε την ομαλή καταβολή των συντάξεων; 
Ευχαριστώ, κύριε Πρόεδρε.","ΑΛΕΞΙΟΣ ΜΗΤΡΟΠΟΥΛΟΣ",319
"49070"," Το λόγο έχει ο Υφυπουργός κ. Νικόλαος Παναγιωτόπουλος για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49071"," Ευχαριστώ, κύριε συνάδελφε, για την ερώτηση.
Αν και είναι γενικής, σαρωτικής φύσης, επί πολύ ειδικών θεμάτων, αναπόφευκτα τεχνικών, θα κάνω ό,τι μπορώ για να δώσω μία τεχνικής φύσεως απάντηση προσαρμοσμένη στους αριθμούς. 
Και βέβαια, εδώ δεν μπορώ να μην πω και το εξής: Όταν ο προλαλήσας συνάδελφος κ. Λοβέρδος απευθυνόμενος στον κ. Μαυραγάνη Υφυπουργό Οικονομικών, του είπε σε μια αποστροφή του λόγου του ότι δεν τον θεωρεί ευθέως αρμόδιο για ένα ζήτημα που έχει να κάνει με το PSI ελληνικών ομολόγων, αναρωτιέμαι πόσο μπορεί ο Υφυπουργός Εργασίας να θεωρείται αρμόδιος γι’ αυτό το ζήτημα. Όμως, επειδή έχουμε συνηθίσει από αυτό το Βήμα να απαντούμε σε ερωτήματα που άπτονται της αρμοδιότητας πολλών Υπουργείων –βλέπετε η συνάφεια με τα  θέματα της εργασίας και της κοινωνικής ασφάλισης εκτείνεται και επικαλύπτεται από πολλά  άλλα Υπουργεία- θα κάνω ό,τι μπορώ αλλά βέβαια με το δεδομένο ότι δεν μπορεί να δοθεί μία ασφαλής, τεκμηριωμένη και πλήρης απάντηση για τη βιωσιμότητα των ασφαλιστικών ταμείων στη διάρκεια μιας πρωτολογίας και μιας δευτερολογίας. 
Κατ’ αρχάς, οφείλω να σας πω ότι δεν συντρέχει αυτήν τη στιγμή λόγος ανησυχίας ως προς τον κίνδυνο μη καταβολής συντάξεων. Σύμφωνα με την πληροφόρηση που έχω από το Υπουργείο Οικονομικών και τη Γενική Διεύθυνση Προϋπολογισμού, η μέχρι σήμερα πορεία των επιχορηγήσεων των ασφαλιστικών φορέων από τον τακτικό προϋπολογισμό δεν έχει παρουσιάσει υπέρβαση. Αυτή ήταν η αναμενόμενη πορεία των πραγμάτων, τον Αύγουστο να έχει καλυφθεί το 85% της χρηματοδότησης. 
Όμως, κύριε συνάδελφε, ενώ στην ερώτησή σας καταγράφετε με σχετική ακρίβεια τα ποσοστά απορρόφησης της επιχορήγησης των ασφαλιστικών ταμείων από τον τακτικό προϋπολογισμό κατά το πρώτο οκτάμηνο του τρέχοντος έτους, κάνετε λάθος και μάλιστα μεγάλο, όσον  αφορά το εναπομείναν ποσό προς διάθεση μέχρι το τέλος του έτους. Κάνετε λόγο συγκεκριμένα για 240 εκατομμύρια ευρώ. Δεν είναι 240 εκατομμύρια τα εναπομείναντα. Είναι 2.400.218.875 ευρώ. Μεγάλη απόκλιση.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"49072"," Για το ΙΚΑ.  Μη συνεχίζετε.","ΑΛΕΞΙΟΣ ΜΗΤΡΌΠΟΥΛΟΣ",319
"49073"," Για το ΙΚΑ είναι διαφορετικό και θα σας καταθέσω για τα Πρακτικά και για τη δική σας βέβαια γνώση την επίσημη απάντηση του Υπουργείου με ακριβή νούμερα, έναν αναλυτικό πίνακα δηλαδή που αποτυπώνει την εξέλιξη της επιχορήγησης των ασφαλιστικών ταμείων ΙΚΑ, ΟΓΑ , ΟΑΕΕ, ΝΑΤ, ΤΑΠΟΤΕ. Για το ΙΚΑ βλέπω εδώ –το διαβάζω από το έγγραφο που μου δόθηκε από το Υπουργείο Οικονομικών- ότι το ποσό επιχορήγησης που απομένει προς διάθεση 31-12-2012 για το ΙΚΑ ανέρχεται στο ποσό των 714.127.876  ευρώ. Εκ παραδρομής; Δεν ξέρω. Είναι στη διάθεσή σας, όμως, ο πίνακας για να τον δείτε και εσείς και να καταλάβετε τι ακριβώς γίνεται. 
Από εκεί και πέρα -θα αφήσω και κάποια στοιχεία για τη δευτερολογία μου- η χρηματοδότηση των φορέων κοινωνικής ασφάλισης για τους επόμενους μήνες μέχρι και το τέλος του έτους είναι διασφαλισμένη. 
Σύμφωνα με τα στοιχεία εκτέλεσης του προϋπολογισμού της Γενικής Γραμματείας  Κοινωνικών Ασφαλίσεων από σήμερα μέχρι και 31-12-2012 οι βασικοί φορείς κοινωνικής ασφάλισης χρηματοδοτούνται: Το ΙΚΑ-ΕΤΑΜ με ποσό 1,7 δισεκατομμύρια, περιλαμβάνονται και οι πιστώσεις για ΤΑΠ-ΟΤΕ και ΤΑΠ-ΔΕΗ. Ο ΟΓΑ με το ποσό του 1,6 δισεκατομμύρια. Ο Οργανισμός Ελευθέρων Επαγγελματιών με το ποσό των 750 εκατομμυρίων ευρώ. Το ΝΑΤ με το ποσό των 325 εκατομμυρίων ευρώ. Το ΤΑΥΤΕΚΩ με το ποσό των 50 εκατομμυρίων ευρώ. Σε περίπτωση που παραστεί ανάγκη, υπάρχει και πρόβλεψη ασφαλείας, θα έλεγα, να χρηματοδοτηθούν οι παραπάνω φορείς και με το ποσό των 200 εκατομμυρίων ευρώ από το ΑΚΑΓΕ, Ασφαλιστικό Κεφάλαιο Αλληλεγγύης Γενεών, το οποίο θεσπίστηκε με νόμο του 2011, αν δεν κάνω λάθος, και έχει αρχίσει να λειτουργεί με πηγή από τις τρεις θέσεις που έχουν προβλεφθεί. Ήδη, όμως, έχει αρχίσει αυτό το σακούλι να γεμίζει.
Επίσης, προβλέπεται μέχρι τέλους του χρόνου και η χρηματοδότηση του ΕΟΠΥΥ που ανήκει πλέον στην εποπτεία του Υπουργείου Υγείας, με το ποσό των 250 εκατομμυρίων ευρώ. Το σύνολο όλων των μεταφορών για την κάλυψη αυτών των αναγκών των φορέων κοινωνικής ασφάλισης ανέρχεται στο ποσό των 4.875 δισεκατομμυρίων ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Επίσης, με νομοθετικές προβλέψεις του ν. 4046/2012 προβλέπεται να συσταθεί ανώνυμη εταιρεία αποκλειστικού σκοπού με επωνυμία «Ταμείο Στήριξης Ασφαλιστικού Συστήματος Α.Ε.» με αποκλειστικό σκοπό την αξιοποίηση περιουσιακών στοιχείων της ιδιωτικής περιουσίας του δημοσίου. 
Ξέρετε ότι –τελειώνω και θα πω και κάποια, που δεν προλαβαίνω, στη δευτερολογία- αποκλειστικός σκοπός του ΑΚΑΓΕ, αυτού του Ταμείου, είναι η δημιουργία αποθεματικών για την κάλυψη αναγκών των φορέων κοινωνικής ασφάλισης με βασικούς πόρους μεταξύ άλλων, ποσοστό 10% επί των ετησίων συνολικών εσόδων από αποκρατικοποιήσεις δημοσίων επιχειρήσεων και οργανισμών. Όσο δεν υπάρχουν αποκρατικοποιήσεις είναι αναμενόμενο να μην υπάρχουν και έσοδα. Ευχής έργον είναι να προκύψουν κάποιες αποκρατικοποιήσεις ώστε να υπάρχουν και έσοδα για το ΑΚΑΓΕ. Επίσης, έχει ποσοστό 4% επί των ετησίων συνολικών εσόδων από το ΦΠΑ και 10% επί του συνόλου των ετησίων εισπραττομένων ποσών από κοινωνικούς πόρους, από φορείς, κλάδους ή λογαριασμούς κοινωνικής ασφάλισης που αναφέρονται στο άρθρο 150 του ν. 3655/2008 του καταστατικού του ΑΚΑΓΕ.
Όπως καταλαβαίνετε, μάλλον είναι προφανές, προκύπτει από τα στοιχεία, από την πραγματικότητα ότι από τη σύστασή του μέχρι σήμερα μεταφέρονται στο ΑΚΑΓΕ από το ελληνικό δημόσιο μόνο τα έσοδα του ΦΠΑ σε ποσοστό 4%. Με τα στοιχεία που έχουμε στη διάθεσή μας τα κεφάλαια του ΑΚΑΓΕ στις 31-8-2012 μετά το PSI ανέρχονται στο 1.320 δισεκατομμύρια ευρώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"49074"," Κύριε Υπουργέ, παρακαλώ τα υπόλοιπα στη δευτερολογία σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49075"," Αριθμητικά είναι όπως καταλαβαίνετε. Δεν μπορώ να φύγω απ’ αυτό το ύφος. Θα απαντήσω στη δευτερολογία μου.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"49076"," Το λόγο έχει ο Βουλευτής του ΣΥΡΙΖΑ-ΕΚΜ κ. Αλέξης Μητρόπουλος για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49077"," Κύριε Υπουργέ, μην πειράζετε το ΑΚΑΓΕ γιατί παρανομείτε, εάν παίρνετε έστω και 1 ευρώ, σύμφωνα με το ν. 3655. Σας το επισημαίνω αυτό για να το λάβετε ιδιαιτέρως υπ’ όψιν. Το ΑΚΑΓΕ είναι κεφάλαιο για τη διασφάλιση των συντάξεων των επομένων γενεών και κανένας προ του 2020 δεν μπορεί να πάρει ούτε ευρώ. Αφήστε το και μην το αναλώνετε για άλλους σκοπούς. 
Για τα στοιχεία που επικαλεστήκατε σας προσκομίζω προχθεσινά στοιχεία της Ομοσπονδίας του ΙΚΑ που σας διαψεύδουν για το ύψος της απορρόφησης σε επίπεδο Οργανισμού. Θα σας καταθέσω δε, προχθεσινό δημοσίευμα του διοικητή σας. «Το ΙΚΑ έχει χρήματα για συντάξεις μέχρι τον Οκτώβριο». Το «ΒΗΜΑ» προχθές έλεγε: «Ροβέρτος Σπυρόπουλος: «Το ΙΚΑ έχει χρήματα μέχρι τον Οκτώβριο»». Δεύτερο δημοσίευμα: «Ροβέρτος Σπυρόπουλος: «Το 2012 θα είναι δύσκολο καθώς ο προϋπολογισμός δεν επιτρέπει επιπλέον επιχορήγηση»». Τρίτο δημοσίευμα της Ομοσπονδίας του ΙΚΑ στο συνέδριο που ενδεχομένως παραστήκατε: «Σε κίνδυνο οι συντάξεις αν δεν εξευρεθούν άμεσα 1,4 δισεκατομμύρια ευρώ». 
Κύριε Υπουργέ, η λεηλασία των αποθεματικών των ασφαλιστικών ταμείων αποτελεί την πιο βίαιη αρπαγή πλούτου σε βάρος της ελληνικής εργατικής τάξης που έχει συντελεστεί ποτέ στην πατρίδα μας. Πρόκειται για ένα προδιαγεγραμμένο εκ προμελέτης και κατ’ εξακολούθηση έγκλημα, το μεγαλύτερο στη μεταπολεμική περίοδο στο οποίο ενεπλάκησαν οι επικυρίαρχοι δανειστές, οι μνημονιακές κυβερνήσεις και δυστυχώς και το ελληνικό Κοινοβούλιο.
Τέτοια λεηλασία του συνολικού μόχθου ενός ολόκληρου λαού δεν απαντάται στα παγκόσμια χρονικά. Το σκάνδαλο αυτό πρέπει να ερευνηθεί άμεσα σε όλες του τις πτυχές και πρώτα απ’ όλα, με τη σύσταση εξεταστικής επιτροπής για την αρπαγή των αποθεματικών των ταμείων.
Για τα ασφαλιστικά ταμεία, επαναλαμβάνω ότι το 2012 οι απώλειες αγγίζουν το εξωφρενικό ποσό των 28 δισεκατομμυρίων -δεν απαντήσατε- και το Νοέμβριο δεν θα έχετε να καταβάλλετε τις συντάξεις, διότι κατά τ’ άλλα σας το απαγορεύει και η τρόικα. Σύμφωνα και με το ν. 4046 η μέση αύξηση για τις συντάξεις μέχρι το 2060 -εκεί υποτάχθηκε η κυβέρνηση Παπανδρέου να ρυθμίσει τις συντάξεις των Ελλήνων ανεξαρτήτως δουλειάς, ανεξαρτήτως εργασιακού βίου μέχρι το 2060- καθορίζει το περιεχόμενο της σύνταξης ως το ποσό εκείνο των χρημάτων που αποβαίνουν μόνο στη στοιχειώδη διαβίωση των πολιτών. 
Δεν θα έχετε χρήματα για συντάξεις. Φροντίστε σε συνεννόηση με τους δανειστές να επαναρτιώσετε τα ταμεία, να βρείτε τα χαμένα χρήματα, να βρείτε αυτά τα οποία δώσατε με το «κούρεμα», διότι δεν θα έχετε το Νοέμβριο και το Δεκέμβριο να καταβάλλετε τις συντάξεις.
(Στο σημείο αυτό ο Βουλευτής κ. Αλέξιος Μητρόπουλος                        καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΑΛΕΞΙΟΣ ΜΗΤΡΟΠΟΥΛΟΣ",319
"49078"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής των Ελλήνων, δεκαοχτώ μαθητές και μαθήτριες και τρεις εκπαιδευτικοί συνοδοί από το 29ο  Δημοτικό Σχολείο Περιστερίου Αττικής. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Υφυπουργέ,  έχετε το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49079"," Διακρίνω, κύριε συνάδελφε, ένα στόχο, μία πρόθεση της Αξιωματικής Αντιπολίτευσης να δημιουργήσει μία θολή και ρευστή εικόνα σχετικά με επικείμενη κατάρρευση ταμείων, προφανή ανεπάρκεια ως προς τη χρηματοδοτική τους δυνατότητα, ακόμα και ζήτημα άμεσης διακοπής καταβολής των συντάξεων. Σας είπα ότι κάτι τέτοιο δεν υφίσταται.
Βέβαια, για να μην έχουμε αυτό το πρόβλημα στο άμεσο μέλλον, γίνεται μία τεράστια προσπάθεια αυτήν την ώρα με αρωγό τον ελληνικό λαό, με τις θυσίες του -το ζήτημα είναι να πιάσουν κάποτε τόπο αυτές οι θυσίες- να πάρει η χώρα την κρίσιμη στροφή, που πρέπει να πραγματοποιήσει, προκειμένου να βρεθεί σε ίσιο δρόμο, χωρίς άλλες στροφές, κατωφέρειες, ανωφέρειες. Θα είναι λίγο ανηφορικός ο δρόμος, αλλά τουλάχιστον θα είναι ευθεία μετά την κρίσιμη στροφή, που καλείται να πάρει η χώρα για να προχωρήσει την επόμενή της μέρα. 
Γενικώς, η χρηματοδότηση των κρατικών δομών έχει να κάνει, βέβαια, αυτήν τη στιγμή και με την επικείμενη καταβολή της μεγάλης δόσης από τους δανειστές, μιας δόσης, η οποία –σας υπενθυμίζω- μας οφείλεται και έχει καθυστερήσει ήδη από τον προηγούμενο Ιούνιο, προκειμένου να ξεφύγουμε από αυτήν την ασφυκτική κατάσταση.
Όμως, όπως σας είπα, θα καταθέσω στα Πρακτικά, κύριε Πρόεδρε,  όλα τα σχετικά στοιχεία. Εγώ οφείλω να αξιοποιήσω αυτά που μου παρέχονται από το Υπουργείο Οικονομικών και το Υπουργείο Οικονομικών μου λέει ότι αυτήν τη στιγμή οι προϋπολογισμοί δεν έχουν υπερβάσεις και όλα εξελίσσονται ομαλά, με προβλήματα, αλλά σε γενικές γραμμές ομαλά.
Από εκεί και πέρα, επίσης, στο Μεσοπρόθεσμο Πλαίσιο Δημοσιονομικής Στρατηγικής 2013-2016 προβλέπεται η χρηματοδότηση φορέων κοινωνικής ασφάλισης από τον κρατικό προϋπολογισμό με τα παρακάτω ποσά: 13,8 δισεκατομμύρια ευρώ για το 2013, 12 δισεκατομμύρια ευρώ για το 2014, 11,25 δισεκατομμύρια ευρώ για το 2015 και το 2016. Φθίνουν –δεν λέω- αλλά είναι επαρκή σύμφωνα με τους σχεδιασμούς. 
Τα ταμεία οπωσδήποτε θέλουν στήριξη. Θέλει οπωσδήποτε καταπολέμηση το σοβαρότατο φαινόμενο της εισφοροδιαφυγής, το οποίο αυτήν τη στιγμή παρουσιάζεται ως κίνητρο όχι μόνο στον εργοδότη, αλλά και στον εργαζόμενο, ο οποίος προκειμένου να πιάσει δουλειά κάπου, θα πιάσει ακόμα και εάν δεν θα του καταβάλλονται οι ασφαλιστικές εισφορές. Προκειμένου να είναι στην ανεργία, προτιμάει να πιάσει δουλειά με «μαύρα». 
Αυτήν τη στιγμή το Υπουργείο μας βρίσκεται στη διαδικασία οργάνωσης κάποιας προσπάθειας με τα εργαλεία που έχουμε στη διάθεσή μας για να καταπολεμήσουμε κι αυτό το φαινόμενο. Είναι πολύ πιο συνολική η κατάσταση και πολύ πιο σύνθετη από απλές λογιστικές προσεγγίσεις.
Επίσης, καταθέτω πίνακα στον οποίο καταγράφονται μεταφορές των ποσών που έγιναν από τον κρατικό προϋπολογισμό στους φορείς κοινωνικής ασφάλισης από το 2000 έως το 2012. Προκύπτει ότι έχει μεταφερθεί σε αυτό το διάστημα από τον κρατικό προϋπολογισμό σε αυτούς τους φορείς το ποσό των 163 δισεκατομμυρίων ευρώ περίπου, το οποίο είναι ιλιγγιώδες.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"49080"," Αυτό είναι το θέμα μας, κύριε Υπουργέ;","ΑΛΕΞΙΟΣ ΜΗΤΡΟΠΟΥΛΟΣ",319
"49081"," Δεν είναι αυτό το θέμα μας. Το θέμα είναι και η στήριξη από εδώ και πέρα. Όμως, οφείλω να σας δείξω κάποια αναλυτικά δεδομένα.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"49082"," Το θέμα είναι τι απορροφάτε και τι έχετε.","ΑΛΕΞΙΟΣ ΜΗΤΡΟΠΟΥΛΟΣ",319
"49083"," Κύριε Μητρόπουλε, αφήστε τον Υπουργό να ολοκληρώσει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49084"," Τέλος, οφείλω να καταθέσω και πίνακα στον οποίο φαίνονται αναλυτικά τα αποθεματικά των βασικών φορέων κοινωνικής ασφάλισης στις 30 Ιουνίου 2012. 
Κύριε συνάδελφε, παρακολουθούμεθα και αξιολογούμεθα όλοι από τον ελληνικό λαό. Βλέπει –θέλω να πιστεύω- ο ελληνικός λαός μία κυβέρνηση υπεύθυνη, η οποία αυτήν την ώρα, στη δίνη της πιο μεγάλης κρίσης που έχει γνωρίσει η Ελλάδα μεταπολεμικά, προσπαθεί, πραγματικά, με ολοένα και λιγότερα μέσα απέναντι σε ολοένα και περισσότερες ανάγκες, να βάλει τα πράγματα σε μία τάξη. Δεν θα γίνει από τη μία μέρα στην άλλη ή από τον ένα μήνα στον άλλο. 
Όμως, νομίζω ότι έχουμε στραφεί και έχουμε στρέψει και τη χώρα στη σωστή κατεύθυνση. 
Από εκεί και πέρα, δεν χρειάζεται καμμία υπεύθυνη πολιτική δύναμη εδώ μέσα να δημιουργεί εντυπώσεις και να πανικοβάλλει τον ελληνικό λαό για καταστροφές που έρχονται και που δεν έρχονται. Αυτό που χρειάζεται είναι να προσπαθήσουμε όλοι να συνεννοηθούμε προς τα πού θέλουμε να πάμε τα πράγματα με δημιουργική συμβολή, προτάσεις και ένα ύφος αντιπαράθεσης δημοκρατικό και δημιουργικό. 
Σας ευχαριστώ. 
(Στο σημείο αυτό ο Υφυπουργός κ. Νικόλαος Παναγιωτόπουλος                     καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"49085"," Κύριε Πρόεδρε, μπορώ να κάνω μία ερώτηση;","ΑΛΕΞΙΟΣ ΜΗΤΡΟΠΟΥΛΟΣ",319
"49086"," Δυστυχώς, δεν μπορείτε, κύριε Μητρόπουλε, βάσει του Κανονισμού. Αν θέλει ο Υπουργός…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49087"," Ζητήθηκε από τον αξιότιμο κύριο Υπουργό να προσκομίσει μία βεβαίωση -προσκόμισε άλλες άλλου περιεχομένου- για το τι έχουν απορροφήσει όλα τα ταμεία και ποια είναι τα αποθεματικά, τα οποία είναι τώρα προς διάθεση. Αυτό του ζήτησα να φέρει και σε αυτό δεν απήντησε ούτε προσκόμισε. 
Ευχαριστώ, κύριε Πρόεδρε.","ΑΛΕΞΙΟΣ ΜΗΤΡΟΠΟΥΛΟΣ",319
"49088"," Τα κατέθεσα, κύριε συνάδελφε.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"49089"," Κυρίες και κύριοι συνάδελφοι, με την υπ’ αριθμόν 12872/8896 από 19-10-2012 απόφαση του Προέδρου της Βουλής συγκροτήθηκαν οι προβλεπόμενες από το άρθρο 43Α του Κανονισμού της Βουλής υποεπιτροπές των Ειδικών Μόνιμων Επιτροπών: Α)Υποεπιτροπή Υδατικών Πόρων της Ειδικής Μόνιμης Επιτροπής Προστασίας Περιβάλλοντος, Β)Υποεπιτροπή για τα θέματα των Ατόμων με Αναπηρία της Ειδικής Μόνιμης Επιτροπής Ισότητας, Νεολαίας και Δικαιωμάτων του Ανθρώπου και Γ)Υποεπιτροπή Νησιωτικών και Ορεινών Περιοχών της Ειδικής Μόνιμης Επιτροπής Περιφερειών. 
Η σχετική απόφαση θα καταχωρίζεται στα Πρακτικά της σημερινής συνεδρίασης. 
(Η προαναφερθείσα απόφαση έχει ως εξής:
( Να μπουν οι σελ. 62-63 )","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49090"," Συνεχίζουμε με την πέμπτη με αριθμό 472/16-10-2012 επίκαιρη ερώτηση πρώτου κύκλου του Βουλευτή Μαγνησίας του Λαϊκού Συνδέσμου-Χρυσή Αυγή κ. Παναγιώτη Ηλιόπουλου προς τους Υπουργούς Παιδείας και Θρησκευμάτων, Πολιτισμού και Αθλητισμού και Ναυτιλίας και Αιγαίου, σχετικά με την εύρυθμη λειτουργία του Πανεπιστημίου Αιγαίου. 
Ο κ. Ηλιόπουλος έχει το λόγο για δύο λεπτά για να αναπτύξει την επίκαιρη ερώτησή του.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49091"," Κύριε Πρόεδρε, κύριε Υπουργέ, γνωρίζετε ότι έχουν περάσει δεκαεννιά μέρες από την έναρξη του ακαδημαϊκού έτους και τα περισσότερα πανεπιστήμια της χώρας αντιμετωπίζουν τρομερά προβλήματα. 
Θα μπορούσαμε να μιλήσουμε για πάρα πολλά πανεπιστήμια. Όμως, θα επικεντρωθούμε στο Πανεπιστήμιο Αιγαίου το οποίο αντιμετωπίζει προβλήματα, αλλά βρίσκεται –τουλάχιστον για εμάς- σε μία γεωστρατηγική θέση. Μάθαμε πως πριν από λίγες μέρες όντως δόθηκαν κάποια κονδύλια, για να προσληφθούν κάποιοι συμβασιούχοι καθηγητές, ούτως ώστε να αναπληρώσουν κάποιες θέσεις που είχαν μείνει κενές. Αυτό είναι στη σωστή κατεύθυνση. 
Όμως και εδώ έχω να κάνω δύο ερωτήματα και θα ήθελα την απάντησή σας. Δεν θα ήταν καλύτερο από το να προσλαμβάνονται αυτοί οι καθηγητές στα μέσα Οκτώβρη –και αφού έχει ξεκινήσει το ακαδημαϊκό έτος- να προσλαμβάνονται τον Ιούλιο ή τον Αύγουστο, ούτως ώστε να έχουν το χρόνο να προετοιμαστούν κατάλληλα και οι μαθητές να μη χάνουν τις αντίστοιχες ώρες από τα μαθήματά τους; 
Δεύτερον, εάν αυτοί όντως καλύπτουν κάποιες πάγιες και διαρκείς ανάγκες των πανεπιστημίων, δεν θα ήταν καλύτερο να μονιμοποιηθούν –έστω με το ίδιο κόστος που έχουν τώρα ως συμβασιούχοι, αν αυτό είναι το πρόβλημα- για να παράγουν καλύτερο ακαδημαϊκό έργο και όχι να μεταφέρονται, σήμερα να διδάσκουν εδώ, του χρόνου σε κάποιο άλλο πανεπιστήμιο ίσως και κάποιο παρεμφερές μάθημα; 
Επίσης, όσον αφορά το θέμα της φοιτητικής μέριμνας, υπάρχει πρόβλημα με τη σίτιση των φοιτητών. Απ’ ό,τι μας έχουν καταγγείλει -και φαντάζομαι είναι η πραγματικότητα- χρειάζονται κάποια δικαιολογητικά για να συμμετέχουν στα συσσίτια των σχολών. Εσείς, κύριε Υπουργέ –προσωπική ερώτηση- θα δίνατε στο παιδί σας κάποια δικαιολογητικά για να συμμετέχει στη σίτιση του πανεπιστήμιου; Νομίζω ότι έτσι γίνεται μία κοινωνική διάκριση. 
Ένα άλλο θέμα στη φοιτητική μέριμνα είναι το θέμα της στέγασης, της φοιτητικής εστίας. Αν βγείτε λίγο από το Υπουργείο και τις συνεδριάσεις με την τρόικα και τους λοιπούς, θα δείτε ότι σε μία ελληνική οικογένεια στην καλύτερη των περιπτώσεων δουλεύει ο ένας από τους δύο γονείς και αυτός παίρνει 800 με 850 ευρώ. Εάν έχει και ενοίκιο ίσα ίσα τα βγάζει πέρα. Μπορεί να μην έχει χρήματα να καλύψει τα έξοδα του πετρελαίου, πόσω μάλλον αν έχει να νοικιάσει ένα σπίτι σε μία άλλη πόλη της χώρας μας και καλύπτει ενοίκια κ.λπ.. Κι ενώ θα περιμέναμε να αυξηθούν οι θέσεις στις φοιτητικές εστίες, μειώνονται γιατί αυξάνεται το ποσοστό των αλλοδαπών που εισέρχονται στις φοιτητικές εστίες. Το ψάξαμε κι αυτό και ισχύει όντως. Δεν ξέρω αν έχετε κάποια διαφορετικά στοιχεία επ’ αυτού. 
Τέλος, λόγω της κακής χρηματοδότησης των πανεπιστημίων έχει ουσιαστικά παγώσει και το θέμα της έρευνας. Δηλαδή τα πανεπιστήμια εκτός από το ακαδημαϊκό έργο, θα έπρεπε να προσφέρουν και στην έρευνα, δηλαδή να εξελίσσουν το αντικείμενο των σχολών τους. 
Προτίθεται το Υπουργείο να αντιμετωπίσει στην πορεία της χρονιάς αυτά τα οικονομικά προβλήματα που έχουν τα πανεπιστήμια; 
Ευχαριστώ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"49092"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθητές και μαθήτριες και πέντε συνοδοί-εκπαιδευτικοί από το 5ο  Γυμνάσιο Ιωαννίνων. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο Υπουργός Παιδείας και Θρησκευμάτων, Πολιτισμού και Αθλητισμού, κ. Κωνσταντίνος Αρβανιτόπουλος έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49093"," Ευχαριστώ, κύριε Πρόεδρε.
Κυρίες και κύριοι συνάδελφοι, με αφορμή την ερώτηση του συναδέλφου θα ήθελα να ξεκινήσουμε από τα αυτονόητα και τα προφανή.
Βεβαίως η οικονομική κρίση έχει πλήξει και τον τομέα της εκπαίδευσης. Πιστεύω όμως ότι εάν θωρακίσουμε αυτόν τον τομέα όπως πρέπει να τον θωρακίσουμε -και πρέπει να συμβάλλουμε όλοι στη θωράκιση του εκπαιδευτικού συστήματος- οι κομματικές αντιπαραθέσεις, αλλά και η οικονομική κρίση θα αφήσουν αυτό το πεδίο αλώβητο. Εγώ θεωρώ ότι έχουμε εθνική υποχρέωση μέσα στη δίνη της κρίσης να κάνουμε όλοι από όλες τις πτέρυγες της Βουλής ό,τι είναι θεμιτό και εφικτό, ούτως ώστε ο τομέας της εκπαίδευσης να παραμείνει αλώβητος, να τον θωρακίσουμε. Νομίζω ότι αυτό αποτελεί εθνική επιταγή. 
Θα έλεγα, με αφορμή την ερώτησή σας, ότι προφανώς και υπάρχουν προβλήματα δυσλειτουργίας τα οποία φέρνει η κρίση, αλλά νομίζω ότι αυτά τα προβλήματα με σωστό νοικοκύρεμα μπορούμε να τα αντιμετωπίσουμε, εάν όμως σταθούμε όλοι και προτείνουμε και προκρίνουμε λύσεις.  Εάν δεν προτείνουμε την παρανομία και την ανομία και προτείνουμε όλοι λύσεις για αυτά τα προβλήματα, θεωρώ ότι μπορούμε να τα λύσουμε. 
Δηλαδή -έχουμε πει επανειλημμένα- έχουμε έναν ακαδημαϊκό χάρτη, ο οποίος πραγματικά έχει ξεχειλώσει. Δηλαδή δημιουργήθηκαν τμήματα, διότι υπήρχαν χρήματα από το ΕΠΕΑΕΚ τότε, τα οποία σταμάτησαν να υπάρχουν και υπάρχουν τμήματα τα οποία δεν έχουν διδάσκοντες και αναγκαζόμαστε να δίνουμε το π.δ. 407 και ούτω καθ’ εξής. 
Αυτό σιγά-σιγά πρέπει να το συμμαζέψουμε, γι’ αυτό είπαμε ότι το σχέδιο «Αθηνά» έχει ως σκοπό των εξορθολογισμό του ακαδημαϊκού χάρτη της χώρας, ούτε περικοπές, ούτε να κόψουμε, ούτε να διαλύσουμε, αλλά να συμμαζέψουμε, να εξορθολογίσουμε, να υπάρξει μία αντιστοίχιση ανάμεσα στα γνωστικά αντικείμενα και την πανσπερμία που έχει δημιουργηθεί και στις πραγματικές γνωσιακές επιστημονικές ανάγκες, ανάμεσα στα γνωστικά αντικείμενα που υπάρχουν και στις αναπτυξιακές προοπτικές της χώρας για να μην εισάγουμε φοιτητές και εξάγουμε ανέργους. Αυτό είναι το ένα κομμάτι. 
Το δεύτερο έχει να κάνει με το γεγονός ότι δεν πρέπει να διεκτραγωδούμε τα πράγματα. Να σας διαβάσω συγκεκριμένα συγκριτικά νούμερα, γιατί πράγματι υπάρχουν προβλήματα, αλλά αυτά τα προβλήματα δεν είναι όπως τα παρουσιάζουν. 
Το Πανεπιστήμιο Αιγαίου, που συμφωνώ μαζί σας ότι είναι ένα πανεπιστήμιο το οποίο πέραν του γεγονότος ότι θεραπεύει γνωστικά αντικείμενα, τα οποία είναι σημαντικά, έχει και έναν εθνικό στόχο και γι’ αυτό πρέπει όλα τα ιδρύματα, αλλά και αυτό να τύχει της μέριμνας της πολιτείας. 
Το 2011 ο προϋπολογισμός του Πανεπιστημίου Αιγαίου ανήλθε στο ποσό των 7 εκατομμυρίων 700 χιλιάδων ευρώ. 
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Υπουργού)
Το 2012 ο προϋπολογισμός είναι 7 εκατομμύρια 600 χιλιάδες ευρώ. Αυτό σημαίνει ότι έχουμε μόνο μία μείωση της τάξης των 100.000 ευρώ. 
Όσον αφορά τώρα τους διδάσκοντες με το π.δ. 407 στους οποίους αναφερθήκατε, θα ήθελα να σας πω ότι το 2011 δόθηκαν σαράντα εννέα θέσεις. Φέτος δώσαμε σαράντα πέντε θέσεις. Μ’ αυτό θέλω να πω ότι υπάρχει πράγματι μια μείωση, μια περικοπή. Όμως, νομίζω ότι με ένα σωστό προγραμματισμό μπορούμε να αντεπεξέλθουμε. Ωστόσο, θα πρέπει να νοικοκυρέψουμε τα πράγματα και γι’ αυτό έχω ζητήσει και από την Πανεπιστημιακή Κοινότητα τις προτάσεις της και τη βοήθειά της. Δεν μπορεί η πολιτεία να επιβάλει συνέχεια έναν εξορθολογισμό. Θα πρέπει αυτός να προκύπτει και από τα ίδια τα ιδρύματα. Θα πρέπει όλοι να καταλάβουμε πού βρισκόμαστε και ότι δεν μπορούμε να λειτουργούμε με όρους του χθες. Αυτή είναι η πραγματικότητα. 
Όσον αφορά τώρα τις ευθύνες και το ποιος έχει τις ευθύνες γι’ αυτήν την πραγματικότητα, νομίζω ότι το έχουμε συζητήσει με άλλες ευκαιρίες. Όμως, η πραγματικότητα είναι αυτή και θα πρέπει να αντεπεξέλθουμε με έναν τρόπο ο οποίος να μη μας αναγκάζει να προχωρήσουμε σε εκπτώσεις στο δημόσιο αγαθό που λέγεται «παιδεία», διότι οι νέοι άνθρωποι δεν χρωστάνε τίποτα να πληρώσουν τα λάθη της γενιά μας. 
Άρα, αυτό που θα πρέπει να κάνουμε όλοι απ’ όλες τις πτέρυγες είναι να αντιμετωπίσουμε την κατάσταση με προτάσεις και όχι κλείνοντας πανεπιστήμια και τμήματα και όχι προτρέποντας στην ανομία, στην παρανομία και στη μη τήρηση του νόμου. Θα πρέπει να κάτσουμε κάτω και να κάνουμε προτάσεις. Εγώ είμαι έτοιμος να ακούσω και να υιοθετήσω προτάσεις, ανεξαρτήτως από το πού προέρχονται. Όμως, θα πρέπει να αντιμετωπίσουμε αυτήν την πραγματικότητα και αυτή δεν αντιμετωπίζεται αν δεν το κάνουμε από κοινού, διότι εν τέλει η παιδεία των νέων ανθρώπων μας αφορά όλους. 
Όσον αφορά τώρα τη σίτιση –και μ’ αυτό ολοκληρώνω την απάντησή μου- θα ήθελα να πω ότι μέσα σ’ αυτήν την κρίση αντιλαμβάνεστε ότι…","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49094"," Κύριε Υπουργέ, σας παρακαλώ τα υπόλοιπα στη δευτερολογία σας, γιατί έχετε υπερβεί κατά πολύ το χρόνο σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49095","  Ευχαρίστως, κύριε Πρόεδρε.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49096","  Το λόγο έχει για τρία λεπτά ο κύριος Ηλιόπουλος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49097"," Κύριε Υπουργέ, συμφωνούμε με όσα μας είπατε. Βέβαια, για μας, για τη Χρυσή Αυγή, δεν υπάρχουν πτέρυγες του Κοινοβουλίου όταν μιλάμε για θέματα παιδείας. Για μας η παιδεία είναι εθνική και θα πρέπει να παραμείνει εθνική και θα πρέπει να συμμετέχουν όλες –όπως το λέτε εσείς- οι πτέρυγες της Βουλής. Εμείς δεν δεχόμαστε καμμία πτέρυγα και ειδικά όταν πρόκειται για θέματα παιδείας. 
Κύριε Υπουργέ, επιμένουμε στο θέμα της στήριξης της εύρυθμης λειτουργίας του Πανεπιστημίου Αιγαίου, διότι η ίδρυσή του και η λειτουργία του ξεπερνούν τα όρια της ανώτατης, όπως είπατε και εσείς, εκπαίδευσης. 
Κάθε σχολή και κάθε τμήμα αυτού του πανεπιστημίου αποτελεί και πνεύμονα ζωής για τα νησιά του Αιγαίου μας, με τη λειτουργία τους να είναι πολύ σημαντική για την τοπική κοινωνία και την οικονομία της. 
Τα πανεπιστήμια που έχουν δημιουργηθεί στην περιφέρεια με σωστές βάσεις και δομές και όχι για πελατειακούς σκοπούς Βουλευτών –είναι αυτό που είπατε και εσείς, δηλαδή ότι έχει «ξεχειλώσει» πλέον το ακαδημαϊκό σύστημα, γιατί όπως θα γνωρίζετε πολύ καλά ως καθηγητής, έχουν βρεθεί διάσπαρτες σχολές σε όλη την Ελλάδα και όντως χρειάζεται συμμάζεμα- εξυπηρετούν σε μέγιστο βαθμό την αναγκαία πολιτική της αποκέντρωσης και της ενίσχυσης της περιφέρειας της χώρας και μόνο η λειτουργία τους δείχνει την έμπρακτη στήριξη του κράτους μας στην περιφέρεια. Με την εύρυθμη λειτουργία τους μόνο δείχνουμε έμπρακτα πως Ελλάδα δεν είναι μόνο η Αθήνα, δεν είναι μόνο τα μεγάλα αστικά κέντρα. 
Πέραν αυτών, κύριε Υπουργέ, το Αιγαίο αποτελεί μία περιοχή ζωτικής σημασίας για τη χώρα μας, μια περιοχή που προσδίδει στρατηγικό και γεωπολιτικό βάθος στην Ελλάδα. 
Σε μια εποχή που η Ανατολική Μεσόγειος γίνεται το επίκεντρο του παγκόσμιου ενδιαφέροντος για τον κρίσιμο τομέα της ενέργειας, είναι προδήλως ενάντια στα συμφέροντα της χώρας μας η εγκατάλειψη των νησιών του Αιγαίου από την πολιτεία. Η υπολειτουργία του Πανεπιστημίου Αιγαίου αποτελεί πλήγμα για όλη την περιοχή, αποτελεί πλήγμα για τα συμφέροντα της Ελλάδας. 
Η Κυβέρνηση οφείλει να στηρίξει αυτό το πανεπιστήμιο και να προβεί σε όλες εκείνες τις ενέργειες που θα το βοηθήσουν να λειτουργεί πλήρως και έτσι να επιτελεί το πολυδιάστατο έργο του. 
Για το λόγο αυτό, απαιτείται ουσιαστική στήριξη και όχι ημίμετρα. Διαφορετικά, είναι σαν να το παρατάμε, σαν να το έχουμε ουσιαστικά κλείσει. Οτιδήποτε λιγότερο πέρα από την άμεση χρηματοδότησή του αποτελεί κοροϊδία των φοιτητών και των οικογενειών τους και κατ’ επέκταση αποδυνάμωση στην πράξη αυτών των ευαίσθητων περιοχών του Αιγαίου μας. 
Εντάξει, κύριε Υπουργέ, είπατε ότι δεν αποδυναμώθηκε το πανεπιστήμιο, αλλά ότι απλώς μειώθηκε το μπάτζετ του πανεπιστημίου και κάποιες θέσεις. Καλό, βέβαια, θα ήταν να αυξανόντουσαν οι θέσεις, παρά να μειωνόταν. Όμως, φαντάζομαι ότι θα έχετε και εσείς τους περιορισμούς σας. 
Κύριε Υπουργέ, ας δώσουμε μία ελπίδα στη νεολαία μας που τόσο την έχει ανάγκη. Υπάρχουν πανεπιστήμια στο εξωτερικό που έχουν κλείσει εκατοντάδες χρόνια λειτουργίας και τα θεωρούμε πρότυπα και εμείς δεν μπορούμε να λειτουργήσουμε σωστά πλέον ούτε τις βασικές μας σχολές. 
Εμείς που δώσαμε τα φώτα του πολιτισμού και των γραμμάτων είναι ειρωνικό να αναζητούμε την παιδεία στο εξωτερικό και όχι σε κάποιο ελληνικό πανεπιστήμιο. Πιστεύω ότι θα συμφωνείτε και καλό θα είναι να υπάρχει ένας διάλογος. Δεν ξέρω αν έχετε καλέσει κάποια κόμματα σε διάλογο ή πώς μπορούμε να καταθέσουμε και εμείς τις προτάσεις μας στα θέματα της παιδείας ή αν υπάρχουν θεματικές ενότητες όπου θέλετε να καταθέτουμε και εμείς τις δικές μας προτάσεις.
Ευχαριστώ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"49098"," Ο Υπουργός Παιδείας κ. Αρβανιτόπουλος έχει το λόγο, για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49099"," Κατ’ αρχάς, σε αυτό το οποίο αναφέρατε, για την ανάπτυξη των νησιών του Αιγαίου, θα έλεγα ότι μας ενδιαφέρει η ανάπτυξη κάθε περιφέρειας της χώρας και αν πρέπει να κάνουμε κάτι, είναι να συναρτήσουμε τα γνωστικά αντικείμενα των ιδρυμάτων που βρίσκονται στις περιφέρειες με τις αληθινές αναπτυξιακές ανάγκες της περιφέρειας. Διότι μέχρι στιγμής τα μόνα που εξυπηρετούνται οικονομικά είναι τα εστιατόρια, οι καφετέριες και τα δωμάτια ενοικίασης. Καλά είναι αυτά, δεν λέω, αλλά δεν είναι και μείζον. Το μείζον είναι πραγματικά να υπάρξει μία αντιστοίχηση των γνωστικών πεδίων με τους πραγματικούς αναπτυξιακούς τομείς κάθε περιφέρειας είτε αυτή είναι η Αιτωλοακαρνανία είτε είναι η Θεσσαλία είτε είναι το Αιγαίο κ.ο.κ.
Το δεύτερο το οποίο θα μου επιτρέψετε να πω πριν καταλήξω για τη σίτιση -γιατί πάντοτε μας αρέσει να δημιουργούμε εντυπώσεις και να διεκτραγωδούμε πράγματα- είναι το εξής. Αναφέρομαι, αφορμής δοθείσης, σε αυτό το δημοσίευμα επ’ αφορμή της πράξεως νομοθετικού περιεχομένου για τα ΝΠΔΔ τα οποία περνούν στο ΤΑΙΠΕΔ. Ξαφνικά ξεσηκώθηκε σάλος ότι θα ξεπουλήσουμε τα πανεπιστήμιά μας. Για όνομα του Θεού!","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49100"," Νομίζω, κύριε Υπουργέ, ότι…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"49101"," Το λέω αφορμής δοθείσης. Πέραν του γεγονότος ότι έγινε παρέμβαση στον Υπουργό, ούτως ώστε να απαλειφθεί αυτή η επίμαχη και κακοδιατυπωμένη διάταξη, πρέπει να υπάρξει ένα περιουσιολόγιο και ένα μητρώο και από εκεί και πέρα, ακόμα και ο κακόπιστος πρέπει να γνωρίζει ότι ό,τι και αν περάσει στο ΤΑΙΠΕΔ, προκειμένου να αξιοποιηθεί, θα πρέπει να υπάρξει διϋπουργική απόφαση και η σύμφωνη του αρμοδίου Υπουργού. Και δεν πρόκειται ποτέ αυτό να γίνει -θέλω να διαβεβαιώσω τους Έλληνες πολίτες- και δεν υπάρχει τέτοια περίπτωση ούτε υπάρχει η διϋπουργική που θα εγκρίνει τέτοιο πράγμα ούτε υπάρχει Υπουργός Παιδείας και πάντως, όχι εγώ.
Δεύτερον, για τη σίτιση και τη στέγαση, που νομίζω είναι πολύ σημαντικά…","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49102"," Κύριε Υπουργέ, μπορώ να κάνω μία παρένθεση σε αυτό που είπατε;
Δεν μπορούν στο περιουσιολόγιο να καταγραφούν, αλλά να μη μπουν στο ΤΑΙΠΕΔ;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"49103"," Βεβαίως. Αυτό είναι, η καταγραφή του περιουσιολογίου.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49104"," Όμως, να μη μπει στο ΤΑΙΠΕΔ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"49105"," Σε αυτό επιμείναμε και γι’ αυτό εξαλείφουμε τη διάταξη.
Ως προς τη σίτιση, αντιλαμβάνεσθε ότι έχει αυξηθεί δραματικά το ποσοστό των φοιτητών το οποίο πλέον ζητά δωρεάν σίτιση από τις εστίες. Αυτό προσπαθήσαμε να το καλύψουμε ποικιλοτρόπως. Να σας απαντήσω για το Πανεπιστήμιο Αιγαίου συγκεκριμένα, ότι το 2011 είχαμε διαθέσει 1.700.000 ευρώ για τη σίτιση. Φέτος διαθέσαμε 1.900.000 ευρώ. Όμως, σε πανελλήνια κλίμακα προσπαθήσαμε να αυξήσουμε τους δικαιούχους για τη σίτιση από πενήντα επτά χιλιάδες σε εβδομήντα χιλιάδες.
Ως προς το θέμα των εστιών, επίσης, το οποίο είναι κρίσιμο, έχουμε αυξήσει κατά εφτακόσιες κλίνες τις εστίες φέτος και προσπαθούμε να βρούμε τρόπους για να μπορέσουμε αυτό το πράγμα να το αυξήσουμε.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49106"," Επειδή υπάρχουν κοινωνικά κριτήρια, κύριε Υπουργέ…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"49107"," Βεβαίως, αλλά ξέρετε ότι τώρα πρέπει να μη σταθούμε μόνο στα κριτήρια, διότι εδώ υπάρχουν πραγματικές ανάγκες και όσο το δυνατόν προσπαθούμε να τις καλύψουμε.
Εδώ θα πρέπει να εξάρω το έργο αρκετών πρυτανικών αρχών, που, πέρα από τη χορήγηση της πολιτείας, προσπαθούν να βρουν και άλλους τρόπους, ούτως ώστε και από τις τοπικές κοινωνίες και από την αυτοδιοίκηση να ενισχυθούν σε αυτούς τους κρίσιμους τομείς. Διότι είναι οι τομείς πράγματι κρίσιμοι, είναι δύσκολες οι ώρες. Όταν υπάρχουν οικογένειες οι οποίες αναγκάζονται να συντηρούν ένα και δύο νοικοκυριά, διότι έχουν ένα και δύο παιδιά που σπουδάζουν, τα πράγματα είναι δύσκολα. Γι’ αυτό θα πρέπει να δούμε και αυτό το ζήτημα και θα το δούμε την επόμενη εβδομάδα, οικογενειών που έχουν δύο και τρεις φοιτητές την ίδια στιγμή που είναι σε άλλες πόλεις. Αυτά θα τα δούμε και θα τα συζητήσουμε την άλλη εβδομάδα σε ένα νομοσχέδιο το οποίο θα καταθέσουμε.
Όμως, όσον αφορά τις προτάσεις, τώρα ανοίγει ο διάλογος. Θα έχουμε την επίσημη έναρξη του διαλόγου, ούτως ώστε να υπάρξουν προτάσεις για το σχέδιο «Αθηνά» από παντού.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49108"," Προχωρούμε στην έκτη με αριθμό 458/16-10-2012 επίκαιρη ερώτηση πρώτου κύκλου της Βουλευτού Α’ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη μη εισαγωγή φοιτητών και φοιτητριών της μουσουλμανικής μειονότητας στο Παιδαγωγικό Τμήμα Δημοτικής Εκπαίδευσης του Αριστοτελείου Πανεπιστημίου Θεσσαλονίκης.
Η κ. Ρεπούση έχει το λόγο, για δύο λεπτά για να αναπτύξει την επίκαιρη ερώτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49109"," Ευχαριστώ, κύριε Πρόεδρε.
Κύριε Υπουργέ, όπως είπατε πριν απαντώντας στην επίκαιρη ερώτηση που σας τέθηκε, η παιδεία είναι βασικό κοινωνικό αγαθό και αφορά όλους τους Έλληνες πολίτες, ανεξαρτήτως θρησκεύματος. Ειδικά για το δικαίωμα στην εκπαίδευση της μουσουλμανικής μειονότητας στη Θράκη η ελληνική πολιτεία δεσμεύεται από μια σειρά από ρυθμίσεις τόσο διεθνείς, όπως η Συνθήκη της Λωζάνης, όσο και άλλες κανονιστικές ρυθμίσεις. 
Σύμφωνα λοιπόν με τις υποχρεώσεις της χώρας, η μουσουλμανική μειονότητα της Θράκης έχει δικαίωμα να έχει και τουρκόγλωσση εκπαίδευση, γι’ αυτό υπάρχουν τα λεγόμενα μειονοτικά σχολεία στα οποία συνυπάρχουν δύο προγράμματα σπουδών, το ελληνόγλωσσο και το τουρκόγλωσσο. Για τη διδασκαλία του τουρκόγλωσσου προγράμματος σπουδών στα σχολεία είχε ιδρυθεί το 1969 με νόμο ειδική παιδαγωγική ακαδημία στη Θεσσαλονίκη, η λεγόμενη ΕΠΑΘ, η οποία εκπαίδευε τους δασκάλους που επρόκειτο να στελεχώσουν τα τουρκόφωνα προγράμματα των μειονοτικών σχολείων.
Ωστόσο, η εκπαίδευση των δασκάλων για όλα τα άλλα σχολεία εξελίχθηκε από τις παιδαγωγικές ακαδημίες στα παιδαγωγικά τμήματα πανεπιστημιακού επιπέδου. Έτσι σ’ όλα τα σχολεία της χώρας οι δάσκαλοι είναι πια πανεπιστημιακού επιπέδου από τη δεκαετία του ’80 και μετά. Το ίδιο όμως, δυστυχώς, δεν έγινε τότε για την εκπαίδευση των τουρκόφωνων εκπαιδευτικών και παρέμεινε αυτή η ΕΠΑΘ για πάρα πολλά χρόνια διατηρώντας ένα καθεστώς ανισοτιμίας ανάμεσα στην εκπαίδευση των ελληνόγλωσσων δασκάλων, των δασκάλων που προορίζονται για όλα τα σχολεία και για τα ελληνόγλωσσα προγράμματα και των δασκάλων της μειονότητας.
Πολύ σωστά η πολιτεία το 2011 ήρθε και κατήργησε την ΕΠΑΘ που για πάρα πολλούς λόγους ήταν ένας αναχρονιστικός και ανισότιμος θεσμός διετούς φοίτησης απέναντι στην τετραετή φοίτηση των υπόλοιπων δασκάλων και έδωσε την εκπαίδευση αυτών των ανθρώπων στο παιδαγωγικό τμήμα δημοτικής εκπαίδευσης του Αριστοτέλειου Πανεπιστημίου Θεσσαλονίκης έτσι ώστε να κάνει ειδικό πρόγραμμα για τους δασκάλους. 
Την περσινή ακαδημαϊκή χρονιά μπήκαν στο παιδαγωγικό τμήμα δημοτικής εκπαίδευσης είκοσι ένα παιδιά. Τελικά γράφτηκαν δεκαεννιά, εκ των οποίων δεκαεπτά κορίτσια και δύο αγόρια για να παρακολουθήσουν, επιτέλους, μετά από πάρα πολλά χρόνια ένα πρόγραμμα σπουδών πανεπιστημιακού επιπέδου. Τονίζω ότι αυτό ήταν μία πολύ μεγάλη κατάκτηση για την ελληνική πολιτεία και για την εκπαίδευση στην περιοχή αυτή. Φέτος, ενώ περιμέναμε να μπουν φοιτητές στο παιδαγωγικό τμήμα δημοτικής εκπαίδευσης, ξαφνιαστήκαμε διότι τελικώς δεν μπήκε κανένας. 
Η επίκαιρη ερώτηση που σας θέτω, κύριε Υπουργέ, είναι για να μας εξηγήσετε γιατί έγινε αυτό, δηλαδή γιατί δεν μπήκαν φοιτητές στο πρόγραμμα σπουδών φέτος, αν αυτή η μη εισαγωγή φοιτητών σημαίνει αλλαγή πολιτικής της πολιτικής ηγεσίας του Υπουργείου απέναντι στη μουσουλμανική μειονότητα και στην εκπαίδευση τους και πώς σκέπτεστε να καλύψετε το κενό αυτό, γιατί ήδη έχουν ξεκινήσει τα μαθήματα για τη χρονιά αυτή.
Σας ευχαριστώ.","ΜΑΡΙΑ ΡΕΠΟΥΣΗ",441
"49110"," Σας ευχαριστούμε.
Το λόγο έχει ο κ. Αρβανιτόπουλος για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49111"," Ευχαριστώ, κύριε Πρόεδρε.
Όπως είπατε κι εσείς, σύμφωνα με την παράγραφο 10 εδάφιο β΄ του άρθρου 59 του ν. 3966 καταργήθηκαν οι διατάξεις για το προκαταρκτικό έτος στην ΕΠΑΘ και καταργήθηκε η ΕΠΑΘ συνολικά. Ο ανωτέρω νόμος με απόφαση του Υπουργού Παιδείας και κατά περίπτωση του αρμόδιου Υπουργού καθορίζει κάθε χρόνο τον αριθμό των εισακτέων στα τμήματα και στις σχολές των πανεπιστημίων και των τεχνολογικών ιδρυμάτων.
Όσον αφορά το σύστημα εισαγωγής στην τριτοβάθμια εκπαίδευση, γνωρίζουμε ότι για λόγους κοινωνικής πολιτικής το κράτος έχει λάβει μέριμνα για την ειδική μεταχείριση κατηγοριών όπως οι πολύτεκνοι, οι τρίτεκνοι, οι Έλληνες του εξωτερικού, οι αλλοδαποί, οι αλλογενείς και εν προκειμένω οι Έλληνες πολίτες μουσουλμανικής μειονότητας της Θράκης. 
Για το έτος 2012-2013 οι ενδιαφερόμενοι της ειδικής κατηγορίας που αναφέρατε εισάγονται σε ποσοστό που ορίστηκε με την με αριθμό 25354697 υπουργική απόφαση.
Σύμφωνα με τις διατάξεις της απόφασης αυτής ισχύουν τα εξής: «Οι υπαγόμενοι στην ειδική κατηγορία Έλληνες πολίτες μουσουλμανικής μειονότητας της Θράκης έχουν δικαίωμα πρόσβασης. Πρώτον: οι κάτοχοι απολυτηρίου λυκείου για τις σχολές και τα τμήματα των πανεπιστημίων των ΤΕΙ και της ΑΣΠΑΙΤΕ και των προγραμμάτων σπουδών των ανωτάτων εκκλησιαστικών σχολών σε ποσοστό θέσεων 0,5%. Οι κάτοχοι απολυτηρίου ημερησίου επαγγελματικού λυκείου ΕΠΑΛ, α’ ομάδα, για τις σχολές και τα τμήματα των ΤΕΙ και της ΑΣΠΑΙΤΕ σε ποσοστό 0,5%». 
Οι επιτυχόντες των υποψηφίων της ομάδας Ελλήνων πολιτών της μουσουλμανικής μειονότητας Θράκης στην τριτοβάθμια εκπαίδευση για το 2012 ήταν κατά τι περισσότεροι από το 2011. Συγκεκριμένα, το 2011 είχαμε δεκατέσσερα με το 10% των θέσεων, υποψήφιοι δηλαδή που συμμετείχαν κρατώντας τη βαθμολογία τους και τριακόσιους ογδόντα τρεις με το 90% των θέσεων, υποψήφιοι δηλαδή που συμμετείχαν στις πανελλαδικές εξετάσεις. Στο γενικό σύνολο, δηλαδή, ήταν τριακόσιοι ενενήντα επτά. Φέτος το 2012 είχαμε τριάντα ένα  με το 10% των θέσεων και τριακόσιους ογδόντα τέσσερις με το 90% των θέσεων. Δηλαδή, συνολικά ήταν τετρακόσιοι δεκαπέντε. Άρα, έχουμε αύξηση κατά τι. 
Για το θέμα που αναφέρατε, για την εισαγωγή στο παιδαγωγικό του ΑΠΘ, είχαμε έναν επιτυχόντα έναντι είκοσι ενός του περασμένου έτους, γιατί εφαρμόστηκαν για την περίπτωση αυτή οι ίδιες υπουργικές αποφάσεις της προηγούμενης υφυπουργού. Στην μεν πρώτη όμως του 2011 υπήρχε πρόβλεψη συγκεκριμένου αριθμού εισακτέων για κάθε τμήμα οπότε είχαμε είκοσι έναν εισακτέους στην προκειμένη περίπτωση, δεκαοκτώ εκ των οποίων από την κατηγορία του 90% και τρεις από την κατηγορία του 10%. Αντίθετα στην επόμενη υπουργική απόφαση προβλέφθηκε η τήρηση της ποσόστωσης που ήταν της τάξεως του 0,5% γι’ αυτή την κατηγορία υποψηφίων για όλα ανεξαιρέτως τα τμήματα. Άρα, η απάντηση είναι ότι δεν υπάρχει αλλαγή πολιτικής. Δεν πρόκειται να επανασυσταθεί η ΕΠΑΘ. Θα συνεχίσουν να ισχύουν οι διατάξεις και οι νόμοι που προβλέπονται.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49112"," Η Βουλευτής Α’ Πειραιά κυρία  Ρεπούση έχει το λόγο για τρία  λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49113"," Λυπάμαι πάρα πολύ, κύριε Υπουργέ, αλλά δε μου απαντήσατε. Μου απαντήσατε σε άλλο θέμα. Μου είπατε πόσοι φοιτητές από τη μουσουλμανική μειονότητα εισάγονται στα ελληνικά πανεπιστήμια. Αυτό το γνωρίζουμε. Υπάρχουν νόμοι, υπάρχουν ποσοστώσεις και θετικές διακρίσεις, με τις οποίες συμφωνεί η Δημοκρατική Αριστερά. 
Εγώ σας έθεσα ένα συγκεκριμένο ερώτημα. Καταργείτε την ΕΠΑΘ. Καταργεί η ελληνική πολιτεία την Ειδική Παιδαγωγική Ακαδημία Θεσσαλονίκης, στην οποία εκπαιδεύονταν οι μελλοντικοί δάσκαλοι για τα μειονοτικά σχολεία. Πολύ σωστά. Αυτοί οι δάσκαλοι καλούνται τώρα σε ένα συγκεκριμένο πανεπιστημιακό τμήμα το οποίο αντικαθιστά την ΕΠΑΘ και εκπαιδεύει αυτούς τους δασκάλους. 
Σήμερα που μιλάμε δεν υπάρχει. Δεν έχουν μπει φοιτητές. Δηλαδή, ο ένας φοιτητής που μπήκε με τις ποσοστώσεις στο παιδαγωγικό τμήμα αρκεί για να καλύψει τις ανάγκες σε εκπαιδευτικό προσωπικό στα μειονοτικά σχολεία; Αυτό αφορά το γενικό ποσοστό και την είσοδο στις σχολές. Εδώ  υπήρχε ειδική ρύθμιση για την εισαγωγή φοιτητών στο παιδαγωγικό τμήμα ως αντικατάσταση του προγράμματος σπουδών σε μια παλαιού τύπου παιδαγωγική ακαδημία, όπως ήταν η ΕΠΑΘ. Αυτό καταργήσατε. Το καταργήσατε αφού δεν μπήκαν φοιτητές. Σ’ αυτό θέλουμε την απάντηση. 
Θέλω να σας πω ότι η Δημοκρατική Αριστερά δίνει πάρα πολύ μεγάλη σημασία στο σεβασμό του δικαιώματος της εκπαίδευσης της μουσουλμανικής μειονότητας της Θράκης και θεωρούμε ότι τα τελευταία χρόνια η πολιτική του ελληνικού κράτους απέναντι στη μειονότητα στα θέματα αυτά έφερε πίσω τα παιδιά στα σχολεία. Αύξησε τον αριθμό των παιδιών που πηγαίνουν στα ελληνικά σχολεία και συνεχίζουν τις σπουδές τους στα ελληνικά πανεπιστήμια. Θεωρούμε ότι αυτή η πολιτική πρέπει να συνεχιστεί από την ελληνική πολιτεία. 
Ζητάμε  μια απάντηση γιατί δεν μπήκαν είκοσι, δεκαεννιά, είκοσι ένας φοιτητές στο ειδικό πρόγραμμα σπουδών. Το πρόγραμμα αυτό είχε διδασκαλία της τουρκικής γλώσσας. Δεν ήταν το πρόγραμμα του παιδαγωγικού. Υπήρχε ειδικό πρόγραμμα για τα παιδιά αυτά. Όπως υπήρχε ειδικό πρόγραμμα και στην παλιά Παιδαγωγική Ακαδημία Θεσσαλονίκης.
Γιατί, λοιπόν –και θέλουμε την απάντηση της πολιτείας- δεν μπήκαν φέτος φοιτητές και φοιτήτριες από τη μουσουλμανική μειονότητα στο ειδικό πρόγραμμα της Παιδαγωγικής Σχολής του Αριστοτελείου Πανεπιστημίου Θεσσαλονίκης που αντικατέστησε το πρόγραμμα της ΕΠΑΘ;
Αυτή είναι η ερώτησή μας, κύριε Υπουργέ.
Ευχαριστώ πολύ.","ΜΑΡΙΑ ΡΕΠΟΥΣΗ",441
"49114"," Ο Υπουργός Παιδείας έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49115"," Σας απήντησα ότι εμείς δεν αλλάξαμε καμμία απόφαση. Δεν αλλάξαμε καμμία απόφαση! Η υπουργική απόφαση ήταν συγκεκριμένη. Και ήταν προειλημμένη. Κι έγινε με βάση την ποσόστωση του 0,5%. Δεν αλλάξαμε καμμία απόφαση.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49116"," Δεν είναι θέμα ποσόστωσης.","ΜΑΡΙΑ ΡΕΠΟΥΣΗ",441
"49117"," Ούτε βγήκε καμμία καινούργια υπουργική απόφαση.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49118"," Πέρυσι δεν μπήκαν είκοσι ένα παιδιά;","ΜΑΡΙΑ ΡΕΠΟΥΣΗ",441
"49119"," Σας είπα και στην πρωτολογία μου ότι η διαφορά ήταν πως κατά το πρώτο έτος, το 2011, είχε υπάρξει μία απόφαση για εισακτέους, ενώ κατόπιν, η τότε Υφυπουργός άφησε να γίνουν με τα μόρια και το 0,5%. Εμείς δεν αλλάξαμε τίποτα.
Συνεπώς δεν αλλάζει καμμία πολιτική. Με τις ισχύουσες υπουργικές αποφάσεις έγινε η συγκεκριμένη είσοδος σε όλα τα τμήματα.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"49120"," Συνεχίζουμε με τις επίκαιρες ερωτήσεις δευτέρου κύκλου.
Η πρώτη με αριθμό 449/16-10-2012 επίκαιρη ερώτηση δευτέρου κύκλου της Βουλευτού Φθιώτιδας της Νέας Δημοκρατίας κ. Ελένης Μακρή – Θεοδώρου προς τον Υπουργό Αγροτικής Ανάπτυξης και Τροφίμων, σχετικά με τη νομιμοποίηση των κτηνοτροφικών εγκαταστάσεων, δεν θα συζητηθεί λόγω κωλύματος του κυρίου Υπουργού και διαγράφεται.
Επίσης η τρίτη με αριθμό 452/16-10-2012 επίκαιρη ερώτηση δευτέρου κύκλου του Βουλευτή Ξάνθης του Πανελλήνιου Σοσιαλιστικού Κινήματος κ. Δημητρίου Σαλτούρου προς τον Υπουργό Δημόσιας Τάξης και Προστασίας του Πολίτη, σχετικά με το επίδομα ανεργίας των χιλίων επτακοσίων πενήντα εποχικών πυροσβεστών, δεν θα συζητηθεί λόγω κωλύματος του κυρίου Υπουργού και διαγράφεται.
Η τέταρτη με αριθμό 455/16-10-2012 επίκαιρη ερώτηση δευτέρου κύκλου της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας – Μαρίας Γιαταγάνα προς τον Υπουργό Δημόσιας Τάξης και Προστασίας του Πολίτη, σχετικά με τον πειθαρχικό έλεγχο αστυνομικού υπαλλήλου που συμμετείχε στις κινητοποιήσεις των Σωμάτων Ασφαλείας, επίσης δεν θα συζητηθεί λόγω κωλύματος του κυρίου Υπουργού και διαγράφεται.
Η πέμπτη με αριθμό 473/16-10-2012 επίκαιρη ερώτηση δευτέρου κύκλου του Βουλευτή Σερρών του Λαϊκού Συνδέσμου – Χρυσή Αυγή κ. Αρτέμιου Ματθαιόπουλου προς τους Υπουργούς Οικονομικών και Εξωτερικών, σχετικά με την οικονομική διείσδυση της Τουρκίας στη Θράκη, δεν θα συζητηθεί λόγω κωλύματος του κυρίου Υπουργού και διαγάφεται.
Επίσης, η έκτη με αριθμό 459/16-10-2012 επίκαιρη ερώτηση δευτέρου κύκλου της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Οικονομικών, σχετικά με την αξιοποίηση έκτασης διακοσίων είκοσι τριών στρεμμάτων στη γέφυρα Ρίου - Αντιρρίου, δεν θα συζητηθεί λόγω κωλύματος του κυρίου Υπουργού και διαγράφεται.
Τέλος η έβδομη με αριθμό 464/16-10-2012 επίκαιρη ερώτηση δευτέρου κύκλου της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Αγροτικής Ανάπτυξης και Τροφίμων και Οικονομικών, σχετικά με την στήριξη των αμπελοκαλλιεργητών και της Κεντρικής Συνεταιριστικής Ένωσης Αμπελοοινικών Προϊόντων (ΚΕΟΣΟΕ), δεν θα συζητηθεί λόγω κωλύματος του κυρίου Υπουργού και διαγάφεται.
Εισερχόμαστε τώρα στη συζήτηση της δεύτερης με αριθμό 468/16-10-2012 επίκαιρης ερώτησης δευτέρου κύκλου του Βουλευτή Β΄ Αθήνας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Πέτρου Τατσόπουλου προς τους Υπουργούς Εσωτερικών και Παιδείας και Θρησκευμάτων, Πολιτισμού και Αθλητισμού, σχετικά με τη ματαίωση έργου από το Υπουργείο Εσωτερικών προς όφελος του πολιτισμού.
Ο κ. Τατσόπουλος έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49121"," Ευχαριστώ, κύριε Πρόεδρε.
Κύριε Υπουργέ, είναι τοις πάσι γνωστό ότι η ελληνική πολιτεία κατά καιρούς παιδεύει, ταλανίζει, εκτός από αυτούς που συστηματικά παιδεύει και ταλανίζει, κι εκείνους που υποτίθεται ότι θα συνδράμει, εκείνους που θα βοηθήσει, εκείνους, μερικές φορές, που καλείται να τιμήσει.
Ένα τέτοιο περιστατικό εξωφρενικού ταλανισμού θα μας απασχολήσει αυτήν τη στιγμή.
Επικεντρώνομαι αυστηρά κι εν τάχει στα γεγονότα:
Μετά από δύο χρόνια άοκνων προσπαθειών πολλών υπαλλήλων του Υπουργείου Εσωτερικών, έγινε εφικτό να απορροφηθεί ένα κονδύλι από το ΕΣΠΑ, από το Εθνικό Στρατηγικό Πλαίσιο Αναφοράς, για καλλιτεχνικές δράσεις γύρω από την ισότητα των φύλων ή, για να το αντιστρέψουμε, για καλλιτεχνικές δράσεις, καλλιτεχνικές πρωτοβουλίες για την καταπολέμηση της ανισότητας των φύλων.
Ανακοινώθηκε λοιπόν ένας ανοιχτός, δημόσιος διαγωνισμός στις 21 Ιουνίου του 2012, με φρέσκια την Κυβέρνηση. 
Την 1η του Οκτώβρη εσείς, κύριε Υπουργέ, ανακοινώνετε τη μετάθεση της προθεσμίας υποβολής προτάσεων, την παράταση, για την 1η Οκτωβρίου το απόγευμα.
Λίγες ώρες αργότερα, δηλαδή, στις 2 Οκτωβρίου, εσείς πάλι ανακοινώνετε τη ματαίωση του διαγωνισμού. Το σκεπτικό γύρω από τη ματαίωση ήταν μισή φράση: «Δεν συνάδει πια αυτός ο διαγωνισμός με τη νέα πολιτική του Υπουργείου Εσωτερικών». 
Με όλο το σεβασμό και την εκτίμηση, κύριε Υπουργέ, ούτε ο Σαούλ ο μετέπειτα Παύλος δεν είχε τόσο ταχύτατη επιφοίτηση, σε λιγότερο από είκοσι τέσσερις ώρες να συνειδητοποιήσει, πια είναι η νέα πολιτική και βάσει αυτής της νέας πολιτικής να ακυρώσει ένα διαγωνισμό, στον οποίο ήδη έχουν κατατεθεί πάρα πολλές προτάσεις και έχει υπάρξει κόπος από πάρα πολλούς καλλιτέχνες. 
Σας ρωτάω λοιπόν ευθέως: Πρώτον, πείτε μας, ποια είναι αυτή η «νέα πολιτική»; Διότι απλώς η λέξη «νέα πολιτική» ακούγεται σαν ένα πρόσχημα, σαν μια πρόφαση. Δεύτερον, θα ήθελα να μας πείτε, αν τα λεφτά αυτά, από το κονδύλι του ΕΣΠΑ προτίθεστε να τα διαθέσετε κάπου αλλού. 
Ευχαριστώ πολύ.","ΠΕΤΡΟΣ ΤΑΤΣΟΠΟΥΛΟΣ",494
"49122","  Κι εμείς σας ευχαριστούμε.
Το λόγο έχει ο κύριος Υπουργός για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49123"," Ευχαριστώ, κύριε Πρόεδρε.
Θα ήθελα να ευχαριστήσω τον κύριο συνάδελφο για την επίκαιρη ερώτηση που μου απευθύνει, γιατί πράγματι έχει δημιουργηθεί ένα θέμα.
Εκ προοιμίου, θέλω να πω, όσον αφορά την παράταση, η οποία έγινε μια μέρα πριν από τη ματαίωση, ότι αναλαμβάνω την ευθύνη αυτή, γιατί υπήρχαν πάρα πολλές οργανώσεις, ειδικά υπεύθυνοι ντοκιμαντέρ, οι οποίοι θα παρήγαγαν έργο και ζητούσαν επίμονα να γίνει μια παράταση. 
Πράγματι, όταν ενημερώθηκα στη συνέχεια ότι υπήρχαν κοινωνικές ομάδες πιο ευπαθείς, στις οποίες θα μπορούσαν να διατεθούν τα χρήματα, σκεφτήκαμε ότι πρέπει να ματαιωθεί ο διαγωνισμός. Θα σας εξηγήσω στη συνέχεια, γιατί το κάναμε.
Στο πλαίσιο, λοιπόν, προώθησης της ισότητας των φύλων εντάσσεται και το πρόγραμμα αυτό, για την ενίσχυση της καλλιτεχνικής δημιουργίας. Πράγματι οι ημερομηνίες είναι όπως τις είπατε. Το έργο λέγεται «Ενίσχυση της καλλιτεχνικής δημιουργίας που προωθεί την ισότητα των φύλων, παραγωγή καλλιτεχνικού έργου». 
Στις 21 Ιουνίου 2012 εκδόθηκε η πρόσκληση προς τους φορείς. Οι φορείς αυτοί, όπως ξέρετε, είναι νομικά πρόσωπα ιδιωτικού δικαίου και μη κυβερνητικές οργανώσεις, οι οποίες είναι υπό την εποπτεία του δημοσίου και μπορούν να προσέλθουν στην πρόσκληση για να κάνουν τις προτάσεις τους, βεβαίως, με την προϋπόθεση ότι έχουν μια διαχειριστική επάρκεια.
Στη συνέχεια εκδόθηκε στις 17 Ιουλίου 2012, η προκήρυξη για την παραγωγή του καλλιτεχνικού έργου, προϋπολογισμού 2.120.000 ευρώ. Η πρόσκληση είναι για ένα εκατομμύριο πεντακόσιες χιλιάδες ευρώ. 
Ο διαγωνισμός αυτός πρέπει να σας πω ότι, όσον αφορά την αξιολόγησή του –διότι έχει τεθεί ένα θέμα, για το ότι γίνεται από πάρα πολλές οργανώσεις - αφορά 80% την αισθητική πλευρά της προώθησης της ισότητας –το τονίζω αυτό- και 20% μονάχα την οικονομική του προσφορά. 
Γιατί ματαιώσαμε το διαγωνισμό; Είπαμε ότι η πολιτική τού Υπουργείου Εσωτερικών έρχεται να ανταποκριθεί στις ανάγκες που είχαν δημιουργηθεί. Είχαν δημιουργηθεί πάρα πολλές ανάγκες, εν όψει και της οικονομικής συγκυρίας της χώρας ούτως, ώστε να μπορούν να διατεθούν τα χρήματα αυτά σε έργα με ευρύτερους αποδέκτες και μεγαλύτερο κοινωνικό όφελος. 
Η ματαίωση λοιπόν του ανοιχτού διαγωνισμού για την παραγωγή των καλλιτεχνικών έργων, όπως σας είπα, με προϋπολογισμό 2.120.000 ευρώ για την προκήρυξη και πρόσκληση ενάμισι εκατομμυρίου ευρώ, εντάσσεται μέσα σε αυτήν την προσπάθεια.
Επιθυμώ να τονίσω, κατηγορηματικά, ότι ο πολιτισμός δεν είναι –όπως αναφέρατε- δευτερεύουσα ή λιγότερο σημαντική προτεραιότητα για τη χώρα μας και για το Υπουργείο, όπως επίσης, δεν υπάρχει καμμία αμφιβολία ότι δικαιούται χρήματα από τα ευρωπαϊκά κονδύλια. 
Η πολιτική εκτίμηση ήταν, ότι θα μπορούσαμε να διαθέσουμε τα χρήματα αυτά σε δράσεις άλλες με περισσότερους αποδέκτες, κατ’ αρχάς και δεύτερον, σε πιο ευαίσθητες κοινωνικές ομάδες. Θα σας εξηγήσω στη συνέχεια το θέμα αυτό. 
Υπήρχε λοιπόν –κι απαντώ παράλληλα και στο δεύτερο ερώτημά σας- το θέμα με το τι θα γίνει με τα λεφτά αυτά, ώστε να μη χαθούν. Τα λεφτά αυτά δεν πρόκειται να χαθούν.
Είμαστε σε επαφή με το Υπουργείο Διοικητικής Μεταρρύθμισης. Μιλήσαμε με τον αρμόδιο Αναπληρωτή Υπουργό και η απάντηση είναι κατηγορηματική ότι τα χρήματα δεν πρόκειται να χαθούν. Θα διατεθούν στην ισότητα για τις δράσεις τις οποίες σας ανέφερα.
Υπάρχουν λοιπόν πιο ευαίσθητες ομάδες οι οποίες έχουν αυτήν τη στιγμή ανάγκη αυτών των χρημάτων και υπάρχουν δράσεις τις οποίες μπορούμε να αξιοποιήσουμε. Για παράδειγμα, σας λέω ενδεικτικά αυτά που εξετάζουμε, όπως προώθηση των γυναικών στην απασχόληση, συγκράτηση του ρυθμού αύξησης της ανεργίας των γυναικών, επανεξέταση απολυμένων κ.ο.κ.. Σε καμμία περίπτωση όμως, αυτό δεν σημαίνει ότι εάν τα χρήματα επαρκέσουν ή εάν αυτές οι δράσεις δεν είναι υλοποιήσιμες, δεν θα επανέλθουμε σε ένα πρόγραμμα παρόμοιο με αυτό το οποίο ματαιώσαμε. Δεν υποκρύπτεται τίποτε άλλο απ’ αυτήν τη ματαίωση, παρά μόνο να γίνει καλύτερη αξιοποίηση αυτών των χρημάτων. Αυτός ήταν ο λόγος και μόνο και θέλω να είστε σίγουρος γι’ αυτό. Δεν υπάρχει καμμία άλλη διάθεση για οτιδήποτε άλλο από το Υπουργείο.","ΧΑΡΑΛΑΜΠΟΣ ΑΘΑΝΑΣΙΟΥ",10
"49124"," Ο Βουλευτής Β΄ Αθήνας κ. Πέτρος Τατσόπουλος έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49125"," Κύριε Υπουργέ, πρώτα από όλα, χαίρομαι για τη δέσμευσή σας ότι αυτά τα λεφτά δεν θα χαθούν. Από εκεί και πέρα όμως επιτρέψτε μου να μην μπορώ να ενστερνιστώ αυτήν τη λογική κοινωνικού αυτοματισμού, ότι δεν τα δίνουμε σε αυτήν την κοινωνική ομάδα, γιατί υπάρχει μια άλλη κοινωνική ομάδα που έχει μεγαλύτερη ανάγκη, λες και η ομάδα των καλλιτεχνών αυτήν τη στιγμή δεν είναι μία από εκείνες που πλήττονται θανάσιμα. Λέω «θανάσιμα» και κυριολεκτώ. Υπάρχουν καλλιτέχνες αυτήν τη στιγμή που λιποθυμούν από την πείνα.
Αυτή η επίκαιρη ερώτηση απευθυνόταν ταυτόχρονα και προς το Υπουργείο Παιδείας. Επειδή γνωρίζω ότι ο Αναπληρωτής Υπουργός Πολιτισμού, ο κ. Τζαβάρας, έχει μία εμμονή –με την καλή έννοια- με τον άυλο πολιτισμό και συνεχώς μας μιλά για τον άυλο πολιτισμό, πρέπει να υπενθυμίσω ότι και ο άυλος και ο υλικός πολιτισμός, δυστυχώς ή ευτυχώς, παράγονται από εντελώς υλικούς ανθρώπους. Τώρα δεν σας μιλώ, ως Βουλευτής, σας μιλώ ως συγγραφέας, ο οποίος όταν πηγαίνει στο μανάβη και στον μπακάλη, δεν μπορεί να δώσει ένα σονέτο ή ένα μικρό διήγημα εκείνη τη στιγμή ανταλλακτικά προς αυτά που θα πάρει. Ευρώ πρέπει να δώσει και αυτά τα ευρώ από κάπου πρέπει να τα πάρει. Οποιαδήποτε λοιπόν πολιτική, η οποία έστω και έμμεσα προωθεί την ιδέα ότι ο πολιτισμός είναι πολυτέλεια, είναι εκ του περισσού, ότι έχουμε άλλες βιοτικές ανάγκες να καλύψουμε, τη θεωρώ απαράδεκτη, διότι βιοτικές ανάγκες έχουν να καλύψουν και οι ίδιοι οι καλλιτέχνες. 
Επί της ουσίας, λοιπόν. Ξέρω ότι σας έχει έρθει μία ανακοίνωση από την ομάδα πρωτοβουλίας ντοκυμαντεριστών. Τα ντοκιμαντέρ μεγάλου μήκους ήταν ο ένας από τους δέκα τομείς που θα κάλυπτε αυτό το πρόγραμμα, που ήταν συγχρηματοδοτούμενο από το ΕΣΠΑ. Εκεί λοιπόν οι ντοκυμαντερίστες –δυστυχώς, δεν έχω το χρόνο να σας διαβάσω όλο το σκεπτικό τους, αλλά θα μείνω σε ένα σημείο, στο τι είδους απασχόληση και πόσο κοινωνικό αντίκτυπο θα είχε αυτό το πρόγραμμα- λένε ότι σε περίπτωση που ο ένας από τους δέκα τομείς έμπαινε σε λειτουργία, σύμφωνα με το πρόγραμμα τού ΕΣΠΑ, θα απασχολούνταν, κατά εκτίμησή τους εκατό άτομα για 87,6 εργατοώρες ανά μήνες, κάτι που ισούται με δύο χιλιάδες εκατόν ενενήντα ημερομίσθια. Αυτό είναι για το ένα από τα δέκα προγράμματα. Φανταστείτε λοιπόν πόσο είναι και όλα τα άλλα.
Επίσης πρέπει να συνυπολογίσουμε όλες εκείνες τις ώρες και όσους ανθρώπους κατέθεσαν προτάσεις. Μόνο οι ντοκυμαντερίστες κατέθεσαν είκοσι τρεις προτάσεις. Κάθε πρόταση κατά μέσο όρο απασχόλησε τρεις ανθρώπους, οι οποίοι επίσης από την τσέπη τους έβγαλαν χρήματα, για να ανταποκριθούν στην πρόταση, τρέχοντας σε εφορίες, τράπεζες, για να βγάλουν εγγυητικές επιστολές. Όλο αυτόν τον κόπο των μηνών συν τον κόπο των υπαλλήλων του δικού σας Υπουργείου, του Υπουργείου Εσωτερικών, τον ρίξατε στα σκουπίδια μέσα σε λιγότερο από είκοσι τέσσερις ώρες με μία πολύ νεφελώδη δικαιολογία περί νέας πολιτικής του Υπουργείου Εσωτερικών, την οποία δυστυχώς ούτε και τώρα μας την είπατε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Σε συνδυασμό και με τη δήλωση του κ. Τζαβάρα περί άυλου πολιτισμού και περί πρόθεσής του, το πρώτο νομοσχέδιο από πλευράς του Υπουργείου Παιδείας και Πολιτισμού που θα κατατεθεί, να αφορά τον εθελοντισμό στον πολιτισμό, φοβάμαι ότι στην ουσία θέλετε να μας πείτε ότι ο πολιτισμός είναι λίγο έως πολύ «ο τζάμπας ζει». Ο «τζάμπας» όμως «δεν ζει» παρά μόνο στις διαφημίσεις, κύριε Υπουργέ.
Δυστυχώς φοβάμαι ότι θα δείτε την αλυσιδωτή αντίδραση –τη βλέπουμε ήδη εν καιρώ κρίσης- που θα έχει το αν ενσταλάξετε σιγά-σιγά στη συνείδηση των συμπολιτών μας την εντύπωση ότι ο πολιτισμός είναι δωρεάν και ότι οι άνθρωποι του πολιτισμού το κάνουν μονάχα από το περίσσευμα του χρόνου τους. Οι άνθρωποι του πολιτισμού είναι επαγγελματίες, όπως όλοι οι άλλοι και πρέπει να επιζήσουν εις βάρος κανενός.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΕΤΡΟΣ ΤΑΤΣΟΠΟΥΛΟΣ",494
"49126"," Ο Αναπληρωτής Υπουργός κ. Αθανασίου έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49127","
Θέλω να πω ότι ο πολιτισμός δεν είναι πάρεργο για την Κυβέρνηση, είναι προτεραιότητα και μάλιστα προτεραιότητα από τις πιο σημαντικές. Σας θυμίζω δε, ότι ο Πρωθυπουργός διετέλεσε και Υπουργός Πολιτισμού. Παρουσίασε δε πολύ μεγάλο έργο και οι κατευθύνσεις που δίνει προς όλα τα συναρμόδια Υπουργεία είναι ο πολιτισμός να αποτελεί προτεραιότητα της Κυβέρνησης. Συνεπώς δεν ευσταθεί η αιτίαση για την οποία μιλήσατε.
Έχετε δίκιο για τις δαπάνες στις οποίες έχουν υποβληθεί όσοι μετείχαν. Είναι αλήθεια αυτό και το ενστερνίζομαι, αλλά πρέπει να ξέρετε ότι κατά την προκήρυξη και σύμφωνα με τις σχετικές διατάξεις, δεν δεσμεύεται η Γραμματεία Ισότητος, η επιτροπή, να αποδεχθεί οποιαδήποτε πρόταση. Μπορεί να προταθούν εκατό προτάσεις και να επιλεχθούν οι είκοσι. Συνεπώς είναι ένα ρίσκο που γίνεται. Αυτό βεβαίως δεν σημαίνει ότι δεν αναγνωρίζουμε τους κόπους που κατέβαλαν οι άνθρωποι και τις δαπάνες στις οποίες υποβλήθηκαν.
Όσον αφορά το άλλο που είπατε, ότι οι καλλιτέχνες πλήττονται, σας θυμίζω ότι αυτό το έργο αφορά την προώθηση της ισότητας, δεν αφορά την ενίσχυση των καλλιτεχνών. Αυτά είναι άλλα προγράμματα, τα οποία έχει το Υπουργείο Πολιτισμού. Είναι σωστά αυτά που είπατε. Πλήττονται οι καλλιτέχνες, αλλά δεν αφορά τη συγκεκριμένη δράση. Είναι ένα εντελώς διαφορετικό ζήτημα. Η συγκεκριμένη δράση αφορά την προώθηση της ισότητας των φύλων μέσα από τις καλλιτεχνικές δημιουργίες.","ΧΑΡΑΛΑΜΠΟΣ ΑΘΑΝΑΣΙΟΥ",10
"49128"," Αφορά τον καλλιτέχνη που θα αναλάβει να υλοποιήσει αυτές τις δράσεις.","ΠΕΤΡΟΣ ΤΑΤΣΟΠΟΥΛΟΣ",494
"49129"," Είναι λοιπόν διαφορετικό το ζήτημα. Υπάρχουν άλλα προγράμματα, τα οποία έχει το Υπουργείο Πολιτισμού.
Σας επαναλαμβάνω, για να ολοκληρώσω το εξής: Να είστε σίγουρος ότι τα χρήματα δεν θα χαθούν. Έχουμε ήδη συζητήσει και προγραμματίσει το τι θα γίνει και οι δράσεις που μελετάμε, είναι, όπως ανέφερα και συμπληρώνω, η επανένταξη ενσωμάτωσης απολυμένων γυναικών στην αγορά εργασίας, η δημιουργία νέων θέσεων. Ενδεχομένως να ενισχύσουμε την προώθηση απασχόλησης γυναικών μέσα από συσσίτια παιδιών. Υπάρχουν φυλακισμένες γυναίκες, που σύμφωνα με νόμο, τον οποίον πιθανόν να μην ξέρετε, που ψήφισε το Υπουργείο Δικαιοσύνης το 2010, πολλές μητέρες στις φυλακές έχουν και τα παιδιά τους. Υπάρχουν δηλαδή, πολύ πιο ευαίσθητοι τομείς και προτεραιότητες. Αυτό δεν σημαίνει ότι παραγνωρίζουμε και τη δράση αυτή. Θα κάνουμε το καλύτερο και θα μου δοθεί η χαρά να σας ενημερώσω και προσωπικά, κύριε Τατσόπουλε. 
Ευχαριστώ, κύριε Πρόεδρε.","ΧΑΡΑΛΑΜΠΟΣ ΑΘΑΝΑΣΙΟΥ",10
"49130"," Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49131"," Κυρίες και κύριοι συνάδελφοι, εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ’ αριθμόν 12/8/28-9-2012 επίκαιρη επερώτηση  του Προέδρου της Κοινοβουλευτικής Ομάδας του ΣΥΡΙΖΑ-ΕΚΜ κ. Αλέξη Τσίπρα και Βουλευτών του κόμματός του κ.κ. Ανδρέα Ξανθού, Κωνσταντίνου Ζαχαριά, Βασιλείου Κυριακάκη, Ειρήνης-Ελένης Αγαθοπούλου, Κωνσταντίνου Δερμιτζάκη, Ιωάννη Ζερδελή, Νικολάου Μιχαλάκη, Ιωάννας Γαϊτάνη, Ηρούς Διώτη, Βασιλική Κατριβάνου, Παναγιώτη Κουρουμπλή, Αφροδίτης Θεοπεφτάτου, Δημητρίου Στρατούλη, Δημητρίου Γελαλή, Μαρίας Κανελλοπούλου, Παναγιώτας Δριτσέλη, Χαράς Καφαντάρη, Κωνσταντίου Μπάρκα, Ευσταθίας Γεωργοπούλου – Σαλτάρη, Μιχαήλ Κριτσωτάκη, Δημητρίου Γάκη, Χρήστου Μαντά, Αγνής Καλογερή, Αφροδίτης Σταμπουλή, Βασιλείου Χατζηλάμπρου, Σταύρου Κοντονή, Αποστόλου Αλεξόπουλου, Μαρίας Διακάκη, Αϊχάν Καραγιουσούφ, Χουσείν Ζεϊμπέκ προς τον Υπουργό Υγείας, σχετικά με το δημόσιο σύστημα περίθαλψης.
Από το ΣΥΡΙΖΑ–ΕΚΜ ορίζεται ως Κοινοβουλευτικός Εκπρόσωπος ο κ. Παναγιώτης Κουρουμπλής. 
Από τη Νέα Δημοκρατία ορίζεται ως Κοινοβουλευτικός Εκπρόσωπος η κ. Σοφία Βούλτεψη. 
Από το ΠΑΣΟΚ ορίζεται ως Κοινοβουλευτικός Εκπρόσωπος ο κ. Συμεών Κεδίκογλου.
Από τους Ανεξάρτητους Έλληνες ορίζεται ως Κοινοβουλευτικός Εκπρόσωπος ο κ. Παναγιώτης Μελάς. 
Από τη ΔΗΜΑΡ ορίζεται ως Κοινοβουλευτικός Εκπρόσωπος η κ. Αικατερίνη Μάρκου.
Από το ΚΚΕ ορίζεται ως Κοινοβουλευτικός Εκπρόσωπος ο κ. Γεώργιος Λαμπρούλης.
Το λόγο έχει ο πρώτος επερωτών, ο κ. Ανδρέας Ξανθός.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49132"," Ευχαριστώ, κύριε Πρόεδρε.
Το θέμα της σημερινής επίκαιρης επερώτησης του ΣΥΡΙΖΑ-ΕΚΜ είναι η κατάρρευση του δημόσιου συστήματος ιατροφαρμακευτικής περίθαλψης στη χώρα μας λόγω της μνημονιακής πολιτικής και οι δραματικές επιπτώσεις μας στο επίπεδο υγείας των πολιτών.
Είμαστε σίγουροι ότι δεν χρειάζονται περιγραφές της κατάστασης. Υπάρχουν πολύ αναλυτικά στο κείμενο της επίκαιρης επερώτησής μας, αλλά το πιο σημαντικό είναι πως ό,τι και να λέει η Κυβέρνηση και ο Υπουργός Υγείας τόσο οι εργαζόμενοι όσο και οι ασθενείς ξέρουν από πρώτο χέρι την άθλια πραγματικότητα που υπάρχει στον τομέα αυτό.
Ξέρουμε επίσης πολύ καλά ότι η κατάσταση στο χώρο της υγείας ήταν απαράδεκτη και πριν από την κρίση. Είχαμε ένα σύστημα προβληματικό, ανορθολογικό, χωρίς έλεγχο που ευνοούσε τη συναλλαγή με τις εταιρείες φαρμάκων υγειονομικού υλικού και ιατροτεχνολογικού εξοπλισμού, την προκλητή ζήτηση και τη σπατάλη, ένα σύστημα που επέτρεπε την εκμετάλλευση του αρρώστου και τη διαφθορά. Για τη σημερινή εικόνα όμως λειτουργικής κατάρρευσης των δημόσιων νοσοκομείων δεν ευθύνεται πρωτογενώς η οικονομική κρίση, αλλά κυρίως η καταστροφική συνταγή του μνημονίου που επιδεινώνει καθημερινά τις συνθήκες παροχής υγειονομικής φροντίδας, εξαθλιώνει και απογοητεύει τους εργαζομένους στα νοσοκομεία και τα κέντρα υγείας και ταυτόχρονα υποβαθμίζει την ποιότητα των υπηρεσιών.
Για εμάς μία από τις βασικές αιτίες της κακοδαιμονίας του ΕΣΥ ήταν η έλλειψη εξαρχής ενός δημόσιου συστήματος πρωτοβάθμιας περίθαλψης με οικογενειακό γιατρό, με ομάδα επαγγελματιών υγείας για προληπτική παρέμβαση στην κοινότητα που θα απέτρεπε την ιατροκεντρική και νοσοκομειοκεντρική λογική τού συστήματος. Ο λόγος βέβαια που δεν προχώρησε η πρωτοβάθμια φροντίδα υγείας τόσα χρόνια ήταν απόλυτα πολιτικός. Αφέθηκε συνειδητά ζωτικός χώρος για την προνομιακή δραστηριοποίηση στο χώρο του ιδιωτικού τομέα υγείας που οργανώθηκε, αναπτύχθηκε με δημόσιο χρήμα στον τομέα της διάγνωσης, της θεραπείας και της αποκατάστασης, μπήκε στο χρηματιστήριο και απέκτησε ισχυρότατη οικονομική δύναμη και πολιτική επιρροή κερδοσκοπώντας επάνω στις ελλείψεις του δημόσιου τομέα και λεηλατώντας τα ασφαλιστικά ταμεία και τις τσέπες των ασθενών.
Επίσης δεν φτιάχτηκε ποτέ ένας υγειονομικός χάρτης που θα αναδείκνυε τις επιδημιολογικά τεκμηριωμένες ανάγκες υγείας του πληθυσμού, που θα απέτρεπε την ανορθολογική κατανομή των πόρων και των υπηρεσιών, την κατάχρηση των νέων διαγνωστικών τεχνολογιών, την ανεξέλεγκτη συνταγογράφηση φαρμάκων. Έτσι αυξήθηκαν οι συνολικές δαπάνες υγείας, αλλά κυρίως οι ιδιωτικές μετατρέποντας το ΕΣΥ σε κατ’ όνομα μόνο δημόσιο σύστημα, ενώ στην πραγματικότητα ήταν σε μεγάλο βαθμό ιδιωτικοποιημένο. Οι δημόσιες δαπάνες υγείας στη χώρα ήταν πάντα χαμηλότερες από το μέσο όρο της Ευρώπης, ενώ οι ιδιωτικές δαπάνες ήταν σχεδόν διπλάσιες. 
Το πρόβλημα όμως σήμερα είναι, ότι οι διαδοχικές μνημονιακές κυβερνήσεις στο όνομα του αναγκαίου εξορθολογισμού και του περιορισμού της σπατάλης, κατεδαφίζουν και τα τελευταία υπολείμματα της δημόσιας περίθαλψης και του κοινωνικού κράτους, στερώντας πια από τους πιο αδύναμους και ευάλωτους αυτής της κοινωνίας, από τους μακροχρόνια άνεργους και ανασφάλιστους που διογκώνονται συνεχώς, το δικαίωμα σε στοιχειώδη ιατρική παρακολούθηση και φροντίδα υγείας, την πρόσβαση σε δημόσιες υπηρεσίες υγείας και την κάλυψη των ζωτικών τους αναγκών σε φάρμακα. Γι’ αυτό και προκαλεί η πολιτική ηγεσία του Υπουργείου, όταν κατά καιρούς δηλώνει ότι κανείς δεν έχει στερηθεί τα φάρμακα και την περίθαλψή του. 
Υπάρχουν χιλιάδες παραδείγματα καθημερινής αγωνίας, ανασφάλειας και αναξιοπρέπειας ανήμπορων και ταλαιπωρημένων ανθρώπων που δεν μπορούν ούτε τη συμμετοχή στα φάρμακά τους να πληρώσουν, που υποθεραπεύονται και απορρυθμίζονται τα χρόνια νοσήματά τους, που δεν μπορούν να εμβολιάσουν τα παιδιά τους, που δεν μπορούν να φτιάξουν τα χαλασμένα δόντια τους, που χάνουν τη μάχη με τη ζωή, επειδή καθυστερεί ή διακόπτεται η χημειοθεραπεία τους επειδή δεν είναι διαθέσιμο το ακριβό φάρμακο για τη σπάνια πάθησή τους. 
Αλλά και οι ασφαλισμένοι του ΕΟΠΥΥ στην πραγματικότητα δεν μπορούν να έχουν την ιατροφαρμακευτική κάλυψη που έχουν ανάγκη. Σήμερα το 59% των ασφαλισμένων του Οργανισμού έχουν περιορίσει τη χρήση υπηρεσιών και το 42,5% πληρώνουν το γιατρό από την τσέπη τους. Η πλήρης χρεοκοπία του ΕΟΠΥΥ, αυτής της μνημονιακής επιλογής για την ισοπέδωση της ασφαλιστικής δαπάνης υγείας, ήταν αναμενόμενη και προδιαγεγραμμένη, λόγω της υποχρηματοδότησής του, της εκρηκτικής ύφεσης, της ανασφάλιστης εργασίας και της πολλαπλής ληστείας των ασφαλιστικών ταμείων.
Κύριε Υπουργέ, σας ζητούμε πραγματικά να σταματήσετε την κοροϊδία. Τήρηση των μνημονιακών δεσμεύσεων, υλοποίηση των νέων μέτρων δραστικής περικοπής της φαρμακευτικής και νοσοκομειακής δαπάνης και ποιότητα περίθαλψης δεν συμβιβάζονται. Όσο και αν δεν σας αρέσει η αλήθεια είναι μία. Το μνημόνιο βλάπτει σοβαρά την υγεία. Τα μέτρα σας είναι αποδεδειγμένα ανθυγιεινά, εντείνουν τις υγειονομικές ανισότητες και κυριολεκτικά εξοντώνουν τους φτωχούς και τους αδύναμους. 
Αυτό που προκαλεί και εξοργίζει όμως είναι ότι την ώρα που αφήνετε απλήρωτους τους επαγγελματίες υγείας και τα νοσοκομεία, την ίδια ώρα συνεχίζετε να ευνοείτε τα πανίσχυρα και οργανωμένα συμφέροντα στο χώρο, τους εθνικούς εργολάβους της υγείας, τους μεγάλους ομίλους διαγνωστικών κέντρων που εκμεταλλεύονται τα λουκέτα στα εργαστήρια του ΙΚΑ, τα μεγάλα κρατικοδίαιτα ιδιωτικά θεραπευτήρια που με τα αυξημένα ΚΕΝ έχουν εκτινάξει το κόστος περίθαλψης, τα ιδιωτικά κέντρα αποκατάστασης και αποθεραπείας που δημιουργώντας επιχειρηματικές αλυσίδες έχουν διαμορφώσει συνθήκες μονοπωλιακής παρουσίας και προκλητικής κερδοφορίας, τα ιδιωτικά συνεργεία που συνεχίζουν το πάρτι στα δημόσια νοσοκομεία.
Αυτό πολύ απλά επιβεβαιώνει τη βασική μας πολιτική εκτίμηση ότι η μνημονιακή πολιτική, τόσο η γενικότερη όσο και στην υγεία, είναι βαθύτατα ταξική. Κανείς προφανώς δεν μονοπωλεί την κοινωνική ευαισθησία όμως έχουμε το δικαίωμα να πούμε ότι όσοι συναινούν στα μέτρα κοινωνικής καταστροφής και εξαθλίωσης, δεν μπορούν μετά να «κλαψουρίζουν» και να δηλώνουν ότι συμπονούν τα θύματα των δικών τους πολιτικών επιλογών.
Για το ΣΥΡΙΖΑ η απάντηση στην κρίση της δημόσιας περίθαλψης δεν είναι τεχνοκρατική, δεν είναι ζήτημα καλύτερης διαχείρισης, αλλά είναι ζήτημα διαφορετικών πολιτικών προτεραιοτήτων, διαφορετικής κατεύθυνσης και οράματος. Αυτό που χρειάζεται επειγόντως είναι πολιτική απόφαση άμεσης χρηματοδότησης του θνησιγενούς ΕΟΠYΥ, του καταρρέοντος ΕΣΥ και των υπό διάλυση κοινωνικών δομών. Αυτό είναι στην ουσία το βασικό πολιτικό αίτημα της επίκαιρης επερώτησής μας. 
Για εμάς πρώτα και πάνω από όλα είναι οι ανάγκες επιβίωσης και περίθαλψης των ανθρώπων. Είναι η έμπρακτη στήριξη των εργαζομένων στο ΕΣΥ, που πασχίζουν κάτω από αντίξοες συνθήκες να το κρατήσουν όρθιο, αλλά χάνουν μέρα με τη μέρα το κουράγιο τους. 
Για το ΣΥΡΙΖΑ η ιατρική φροντίδα και το φάρμακο δεν μπορούν να αντιμετωπίζονται ως εμπορεύματα που διατίθενται με όρους αγοραστικής δύναμης και ανταποδοτικότητας ασφαλιστικών εισφορών, αλλά ως κοινωνικά αγαθά που η πολιτεία έχει υποχρέωση να αντιμετωπίζει με όρους καθολικής και δωρεάν κάλυψης πραγματικών υγειονομικών αναγκών, ανεξάρτητα από την εισοδηματική, την εργασιακή ή την ασφαλιστική θέση κάθε ασθενή, χωρίς εθνοτικούς, φυλετικούς, θρησκευτικούς ή άλλους διαχωρισμούς.
Για το ΣΥΡΙΖΑ τα νοσοκομεία δεν μπορούν να είναι επιχειρήσεις που λειτουργούν με εισπρακτική λογική, που οι διοικητές τους μετρούν την απόδοση με βάση την πληρότητα των κλινών, λες και είναι ξενοδόχοι, που αποκλείουν την πρόσβαση ασθενών, επειδή δεν έχουν λεφτά, που ταλαιπωρούν αντί να διευκολύνουν τον άρρωστο.
Μέχρι σήμερα μπορεί το ΕΣΥ να είχε του κόσμου τα προβλήματα όμως την προσβασιμότητα όλων σε μια στοιχειωδώς αξιόπιστη περίθαλψη την εξασφάλιζε. Αυτήν τη βαρβαρότητα του κοινωνικού αποκλεισμού από τις δημόσιες υπηρεσίες υγείας, που προσβάλλει τις θεμελιώδεις αρχές του κράτους δικαίου, τη συλλογική αξιοπρέπεια και τον πολιτισμό μας, δεν θα την επιτρέψουμε.
Για το ΣΥΡΙΖΑ η χρηματοδότηση της καθολικής και δωρεάν πρόσβασης στις υπηρεσίες υγείας, δεν μπορεί να υλοποιηθεί μέσω των χρεοκοπημένων ασφαλιστικών ταμείων, αλλά με τη σταθερή επιχορήγηση από τον κρατικό προϋπολογισμό μέσω, βεβαίως, της δίκαιης φορολόγησης του πλούτου.
Διεκδικούμε και θα προωθήσουμε μαζί με την κοινωνία ένα εναλλακτικό σχέδιο ανασυγκρότησης του ΕΣΥ με επικέντρωση στην πρωτοβάθμια φροντίδα υγείας, την πρόληψη και τη δημόσια υγεία, με αναδιοργάνωση και στήριξη των νοσοκομείων και των εργαζομένων τους, με ανθρωποκεντρική αντίληψη και σφαιρική προσέγγιση των προβλημάτων του αρρώστου, με αναβάθμιση και στήριξη των δομών υγείας του ΕΟΠΥΥ -μικροβιολογικά, ακτινολογικά, οδοντοτεχνικά εργαστήρια, φυσικοθεραπευτήρια κ.λπ.- με αναβάθμιση της ιατρικής εκπαίδευσης χωρίς εξαρτήσεις από τις φαρμακευτικές εταιρείες, με ενίσχυση της στελέχωσης και του ελεγκτικού ρόλου του ΕΟΦ, με ριζική αντιμετώπιση των φαινομένων διαφθοράς, που για εμάς συνιστούν κοινωνικό έγκλημα, με ολιστική αντίληψη για την υγεία, δηλαδή με αναγνώριση των κοινωνικών συνθηκών που ευνοούν την εμφάνιση της αρρώστιας, με διατομεακές παρεμβάσεις και εθνική πολιτική για την πρωτογενή πρόληψη των νοσογόνων παραγόντων του φυσικού, εργασιακού και κοινωνικού περιβάλλοντος.
Μόνο έτσι θα έχουμε ένα ολοκληρωμένο και πραγματικά δημόσιο σύστημα υγείας στη χώρα μας.
Κυρίες και κύριοι συνάδελφοι, οι ελλείψεις στο χώρο της υγείας και η δραματική κατάσταση των υπηρεσιών είναι το καλύτερο επιχείρημα, κατά την άποψή μας, υπέρ της ζωτικής ανάγκης να σταματήσει ο μνημονιακός κατήφορος, να αρνηθούμε τον εκβιασμό των δανειστών, να διακοπεί το νεοφιλελεύθερο πείραμα στη χώρα και στην Ευρώπη, να απαλλαγούμε μια ώρα αρχύτερα και για λόγους υγείας από την ενδοτική στην τραπεζοκρατία και το κεφάλαιο συγκυβέρνηση.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΔΡΕΑΣ ΞΑΝΘΟΣ",372
"49133"," Ευχαριστούμε τον κ. Ξανθό. 
Το λόγο έχει ο κ. Βασίλειος Κυριακάκης, Βουλευτής Φθιώτιδας.
Ορίστε, κύριε Κυριακάκη, έχετε το λόγο για πέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"49134"," Ευχαριστώ, κύριε Πρόεδρε.
Οι μνημονιακές πολιτικές στην υγεία, ως συνέχεια των νεοφιλελεύθερων πολιτικών, συνειδητής και συστηματικής υποχρηματοδότησης, υποστελέχωσης και ιδιωτικοποίησης υποστηρικτικών λειτουργιών, έχουν οδηγήσει σήμερα το ΕΣΥ σε τροχιά πλήρους κατάρρευσης, που μαζί με τη συνεχιζόμενη φτωχοποίηση και εξαθλίωση του λαού δημιουργεί συνθήκες ανθρωπιστικής κρίσης και κοινωνικής γενοκτονίας.
Από τη δεκαετία του ’90 έως σήμερα, η παραδοχή από τις κυβερνήσεις τού δικομματισμού και του μνημονίου, των προβλημάτων και αδυναμιών του ΕΣΥ, δεν οδηγούσε σε προσπάθειες βελτίωσης και ενίσχυσής του, αλλά ως επιχείρημα για την παραπέρα συρρίκνωση και ιδιωτικοποίησή του. Έτσι χαρακτηριστικά το 2008, το 57% των δαπανών για την υγεία ήταν στην τσέπη των ασθενών, όταν ο μέσος όρος στην Ευρωπαϊκή Ένωση εκείνη την εποχή ήταν 28%. Χαρακτηριστική επίσης είναι η σταδιακή μείωση των δημόσιων δαπανών για την υγεία. Από το 11,5% του τακτικού προϋπολογισμού το 1987, πέφτει στο 9% το 1998 και στο 6,5% το 2008, με μέσο όρο στην Ευρωπαϊκή Ένωση το 12,5% την ίδια χρονιά, ενώ σήμερα είναι της τάξης μόλις του 3%. 
Με την επιλογή των κυβερνήσεων Παπανδρέου και Παπαδήμου και της σημερινής συγκυβέρνησης να κρατήσουν πάση θυσία τη χώρα στην ασφυξία τού μνημονίου και της κηδεμονίας της τρόικας, το δημόσιο σύστημα υγείας βρέθηκε στο στόχαστρο μιας πολιτικής που το συνθλίβει και το οδηγεί σε πλήρη διάλυση. Έτσι η κατάσταση σήμερα στα δημόσια νοσοκομεία, για τα οποία θα αναφερθώ ιδιαίτερα, είναι τραγική τη στιγμή που αυξάνεται η ζήτηση για υπηρεσίες υγείας. Σύμφωνα με επίσημα στοιχεία έχει ξεπεράσει το 30% η αύξηση για ανάγκες τού πληθυσμού για υπηρεσίες υγείας. Όλα τα νοσοκομεία της χώρας βρίσκονται σε τραγική κατάσταση που αντιστοιχεί όχι σε ευρωπαϊκή, αλλά σε τριτοκοσμική χώρα, με βαρύτατες συνέπειες στην υγειονομική κάλυψη του λαού. 
Ποια στοιχεία συνθέτουν αυτήν την εικόνα; Κατ’ αρχάς, οι τεράστιες ελλείψεις ιατρικού, νοσηλευτικού, εργαστηριακού και βοηθητικού προσωπικού  έχουν οδηγήσει πολλά τμήματα και κλινικές σε όλη τη χώρα και μέσα στην ίδια την Αττική να αναστέλλουν την καθημερινή λειτουργία τους, να κλείνουν, να μην μπορούν εκατοντάδες κλίνες ΜΕΘ, που θα μπορούσαν να σώσουν ζωές, να λειτουργήσουν, καθώς οι προσλήψεις έχουν ουσιαστικά μηδενιστεί, κύριε Υπουργέ. Ούτε το ένα προς δέκα, που εσείς ψηφίσατε με το μνημόνιο, δεν εφαρμόζεται, γιατί τότε θα έπρεπε στις δέκα συνταξιοδοτήσεις να προσλαμβάνεται ένας, ως μόνιμο προσωπικό. Εδώ φτάσαμε με στοιχεία των δύο μηνών, του Ιουνίου και του Ιουλίου, να είναι ένα προς ογδόντα εννέα αυτός ο λόγος.
(Στο σημείο αυτό την Προεδρική Έδρα  καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Άρα δεν είναι ότι εφαρμόζουμε απλώς ένα πρόγραμμα, το μνημόνιο, αυτό που εσείς εφαρμόζετε, αλλά ότι ουσιαστικά δεν ενδιαφέρεστε για το δημόσιο χαρακτήρα της υγείας.
Συνεχίζεται επίσης η διαδικασία συγχώνευσης, κλεισίματος νοσοκομείων, κατάργησης οργανικών κλινών και θέσεων μέσω της αλλαγής οργανισμών. Αρχίσατε με το 1ο και 7ο ΙΚΑ, σκέφτεστε να πάτε στο Νοσοκομείο της οδού Πατησίων και της «Παμμακαρίστου» και από πληροφορίες από τον Τύπο ακούμε και για νοσοκομεία σε απομακρυσμένες και δύσβατες περιοχές, όπως της Άμφισσας, της Λευκάδας, του Κιλκίς, της Ιεράπετρας, της Σητείας. Θέλουμε να μας πείτε πραγματικά ποια είναι τα σχέδιά σας πάνω σε αυτό. 
Είπατε πρόσφατα στην Επιτροπή Κοινωνικών Υποθέσεων ότι έτσι ενδυναμώνουμε κλινικές. Πώς ενδυναμώνεται, για παράδειγμα, το «Σισμανόγλειο» και η «Αγία Όλγα», όταν οι κλινικές δεν μεταφέρονται από τα αντίστοιχα ΙΚΑ; Για παράδειγμα, η νευρολογική κλινική του ΙΚΑ δεν μεταφέρεται.
Θα συνεχίσετε, κύριε Υπουργέ, την πολιτική των μηδενικών προσλήψεων;
Δεύτερο στοιχείο είναι η έλλειψη στοιχειωδών αναλώσιμων υλικών σε όλα τα νοσοκομεία, και μέσα στην Αττική και σε όλα τα επαρχιακά νοσοκομεία, στοιχειωδών αντιδραστηρίων για εξετάσεις, η έλλειψη για ταινίες ζαχάρου, φίλτρα νεφρού. Υπάρχει έλλειψη ειδικών και μοναδικών φαρμάκων που θέτει σε κίνδυνο τη ζωή ασθενών ιδίως με χρόνιες παθήσεις. Θα μειώσετε και άλλο τις δαπάνες για τα υλικά και τα φάρμακα; 
Μιλάτε, κύριε Υπουργέ, για αξιολόγηση των νοσοκομειακών μονάδων. Πώς θα την κάνετε; Με μοναδικό κριτήριο την οικονομική αποδοτικότητα; Μόνο με οικονομικούς δείκτες που τους προτάσσετε πάνω από τους δείκτες δημόσιας υγείας των πληθυσμών που έχει καθιερώσει η Παγκόσμια Οργάνωση Υγείας;
Συνεχίζετε την εισπρακτική λογική, παρ’ ότι υπάρχει αδυναμία στον πληθυσμό να καταβάλει ακόμα και 5 ευρώ. Μέσω των ΚΕΝ έχουν τιναχθεί τα ασφαλιστικά ταμεία στον αέρα, με τον αποκλεισμό πρακτικά από την περίθαλψη των ανασφάλιστων, που είναι πάνω από το 30% του πληθυσμού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα συνεχιστεί αυτό το υγειονομικό «απαρτχάιντ» που θέτει σε κίνδυνο τη ζωή αυτών των ασθενών; Τι να πούμε για την υπερεντατικοποίηση της εργασίας των υγειονομικών…","ΒΑΣΙΛΕΙΟΣ ΚΥΡΙΑΚΑΚΗΣ",264
"49135"," Κύριε συνάδελφε, ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49136"," Ολοκληρώνω, κύριε Πρόεδρε.
Οφείλονται δεδουλευμένα μηνών στους γιατρούς. Έχουν ξεσηκωθεί όλα τα νοσοκομεία. Οι εργαζόμενοι βρίσκονται σε επίσχεση και την ίδια στιγμή με το ειδικό μισθολόγιο κόβονται και άλλα χρήματα. Εσείς μιλάτε για αξιολόγηση του προσωπικού και των γιατρών. Πότε θα τους αξιολογήσετε; Όταν θα τους καταβάλετε τα δεδουλευμένα ή πριν; 
Συνεχίζεται η πλήρης ιδιωτικοποίηση των εξωτερικών συνεργείων των υποστηρικτικών λειτουργιών, η οποία σημειωτέον, κοστίζει περισσότερο από το να υπήρχε μόνιμο προσωπικό για την καθαριότητα, την ασφάλεια κ.λπ.. 
Κύριε Υπουργέ, πρέπει σήμερα να δώσετε σαφείς απαντήσεις ως προς τα σχέδια των συγχωνεύσεων, τα σχέδια των προσλήψεων που οφείλετε να κάνετε και με βάση αυτό το μνημόνιο. Να πείτε στον κόσμο ξεκάθαρα αν θα μπορεί να έχει ελεύθερη πρόσβαση στα νοσοκομεία. Αυτό είναι απαραίτητο στοιχείο για να υπάρχει στοιχειώδης ποιότητα στις υπηρεσίες υγείας, όπως και στοιχειώδης εξασφάλιση της δημόσιας υγείας.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΕΙΟΣ ΚΥΡΙΑΚΑΚΗΣ",264
"49137"," Το λόγο έχει η κ. Ειρήνη Αγαθοπούλου, Βουλευτής Κιλκίς, για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49138"," Ευχαριστώ, κύριε Πρόεδρε.
Σε συνθήκες κατάρρευσης της χώρας από δημοσιονομικά προβλήματα και κακοδιαχείριση είναι λογικό να γίνεται προσπάθεια ελέγχου των δαπανών. Τομέας δαπάνης, το ξέρουμε όλοι, είναι και η υγεία. Στον τομέα αυτό η φαρμακευτική δαπάνη αντιπροσωπεύει μόλις το 21% της συνολικής δαπάνης υγείας. Παρ’ όλα αυτά είναι ο πρώτος στόχος των περικοπών σας, κύριε Υπουργέ.
Φυσικά και είμαστε υπέρ του εξορθολογισμού στο χώρο του φαρμάκου, αλλά συνεχίζουμε να τονίζουμε ότι δεν προήλθε από εκεί το έλλειμμά μας και ούτε θα λυθεί, αν δεν προχωρήσετε σε ολοκληρωτική αναδιάρθρωση του τομέα της υγείας και όχι κάνοντας απλά σπασμωδικές κινήσεις.
Για να το κάνω πιο συγκεκριμένο, ανέφερα και προχθές στην Επιτροπή Κοινωνικών Υποθέσεων -όπως ανέφεραν και οι προηγούμενοι συνάδελφοι ομιλητές- ότι τα ιδιωτικά συνεργεία που έχουν μπει στο χώρο της υγείας και ιδιαίτερα στα νοσοκομεία, προσφέροντας catering, καθαρισμό και φύλαξη, είναι αυτά που ανεβάζουν κατά πολύ το κόστος. Παρ’ όλα αυτά θα μπορούσατε τέτοια παραδείγματα, όπως αυτό που αναφέρω, που είναι ενδεικτικό και μικρής εμβέλειας, να τα έχετε λύσει με πολύ απλούς τρόπους και να έχετε εξοικονομήσει χρήματα.
Η φαρμακευτική δαπάνη λοιπόν βρίσκεται πάνω από το μέσο όρο, κατά τα λεγόμενά σας. Θέλετε να επαναλάβουμε σε τι άλλο είμαστε πάνω από το μέσο όρο; Στο ποσοστό του πληθυσμού που βρίσκεται στα όρια της φτώχειας και του κοινωνικού αποκλεισμού, που είναι 27%, δηλαδή περίπου το 1/3 του πληθυσμού της Ελλάδας σήμερα και στο ποσοστό ανεργίας των νέων που είναι το διπλάσιο από τον ευρωπαϊκό μέσο όρο, περίπου 50%. 
Και τώρα ας έλθουμε στα πεπραγμένα σας, γιατί γι’ αυτό είμαστε σήμερα εδώ. Το Υπουργείο σας μείωσε τη φαρμακευτική δαπάνη. Πώς; Με την εγκύκλιο περί ηλεκτρονικής συνταγογράφησης και με τη μείωση των τιμών των φαρμάκων. Στην εγκύκλιο της ηλεκτρονικής συνταγογράφησης περάσατε και τη συνταγογράφηση βάσει δραστικής ουσίας. Με το μέτρο της ηλεκτρονικής συνταγογράφησης, υπό τον όρο βέβαια ότι είναι διαφανής και αδιάβλητη και λειτουργεί σωστά, συμφωνούμε. Το θεωρούμε όμως κάτι δεδομένο και όχι κάτι για το οποίο αξίζει κανείς να υπερηφανεύεται.
Όσον αφορά την αποζημίωση με τη δραστική, έχουμε τις ενστάσεις μας. Μπορεί να λέτε ότι μειώσατε κατά 300 εκατομμύρια τη δημόσια φαρμακευτική δαπάνη, δεν λέτε όμως να παραδεχθείτε ότι το ποσό που εξοικονομείτε βγαίνει πλέον από τις τσέπες των ασθενών και επιβαρύνει ακόμη περισσότερο τις ήδη επιβαρυμμένες πλάτες τους. 
Αν κάνουμε και την παραδοχή που εσείς κάνετε, ότι όλα τα γενόσημα είναι εξίσου καλά –πράγμα που ξέρουμε ότι δεν ισχύει και θα αναφερθώ παρακάτω σε αυτό- και ότι ο ασθενής δεν θα πληρώνει τίποτε επιπλέον από την τσέπη του, διότι θα αγοράζει το φθηνότερο γενόσημο, θέλουμε να σας πούμε ότι υπάρχουν ομάδες συμπολιτών μας, όπως καρκινοπαθείς, ανοσοκατεσταλμένοι, νεφροπαθείς, επιληπτικοί ασθενείς, που η θεραπεία τους είναι αναντικατάστατη και ενώ δεν πλήρωναν τίποτα, τώρα αναγκάζονται να πληρώνουν μεγάλα ποσά για το βαλάντιό τους.
Ο κ. Σαλμάς μας είπε ότι το Υπουργείο είναι ενημερωμένο επί του θέματος και θα κάνει τις απαραίτητες αλλαγές.
Από τότε έχουν περάσει σίγουρα δύο εβδομάδες και αλλαγές δεν είδαμε. Σε λίγο θα κληθούν οι ασθενείς να αγοράσουν τα φάρμακα τους, να τα ξαναπληρώσουν από την τσέπη τους. Και δεν ξέρουμε αυτό για πόσο θα συνεχιστεί. Άμεσα, κύριε Υπουργέ, για αυτό το θέμα πρέπει να παρέμβετε, γιατί δεν υπάρχει άλλος χρόνος.
Επίσης πιο φαρμακείο νομίζετε ότι αντέχει ακόμη να φέρνει υψηλού κόστους φάρμακα, για να εξυπηρετεί ασθενείς με σοβαρές παθήσεις, όταν του έχετε θέσει ότι είτε διακόσια ευρώ κάνει το φάρμακο είτε χίλια πεντακόσια ευρώ, το κέρδος του θα είναι τριάντα ευρώ; Ούτε το ΦΠΑ δεν μπορεί να πληρώσει από τα τριάντα ευρώ ο φαρμακοποιός, πιστεύω ότι το καταλαβαίνουμε όλοι. Άρα και πάλι ζημιωμένος είναι ο ασθενής, που δεν μπορεί πουθενά να βρει το φάρμακό του. Και μην μου πείτε ότι θα το βρει στον ΕΟΠΥΥ, γιατί ο ΕΟΠΥΥ είναι ήδη χρεοκοπημένος και δεν μπορεί να αγοράσει φάρμακα. 
Παρεμπιπτόντως, το χρονοδιάγραμμα πληρωμής των φαρμακοποιών είστε σε θέση να το τηρήσετε; Γιατί εξαρτάται κατά πολύ και από αυτό η βιωσιμότητα των φαρμακείων και κατ’ επέκταση η επιβίωση των ασθενών.
Η τρόικα επιμένει στη συνταγογράφηση βάσει δραστικής ουσίας και χωρίς την αναγραφή της εμπορικής ονομασίας, ως προϋπόθεση για την εκταμίευση της επόμενης δόσης. Και αυτό ήταν σημείο της διαπραγμάτευσής σας και συνεχίζει να είναι, αν δεν κάνω λάθος.
Κύριε Υπουργέ, εφόσον με την αποζημίωση της δραστικής ουσίας, στην οποία εσείς επιμένετε και πολύ καλά κάνετε, τα νούμερα βγαίνουν για την τρόικα, γιατί επιμένει να μην αναγράφεται η εμπορική ονομασία στις συνταγές; Σας παρακαλώ να μη μου απαντήσετε ότι δεν εμπίπτει στην αρμοδιότητά σας. Συναντιέστε ακόμα μαζί τους, κύριε Υπουργέ, χωρίς να διαπραγματεύεστε προς όφελος της υγείας των πολιτών αυτής της χώρας. Και αυτό είναι δική σας αποκλειστική ευθύνη. Ο κυνισμός της τρόικας, που αν κρίνει κανείς από την ιστορία της, εξυπηρετεί, κατά γενική ομολογία, τα συμφέροντα των κολοσσιαίων πολυεθνικών, που ούτε για ταινία γνησιότητας ενδιαφέρονται ούτε για διπλό barcode ούτε για τίποτα από όλα αυτά, αλλά το μόνο που τους ενδιαφέρει είναι ο μηδαμινός έλεγχός τους από τις εποπτικές αρχές, θα έπρεπε να σας έχει προβληματίσει. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε.
Έρευνα του κ. Μιχάλη Κουτουζή, εγκληματολόγου επιθεωρητή στην Υπηρεσία του ΟΗΕ και της Ευρωπαϊκής Ένωσης, η οποία προβλήθηκε και στο Κανάλι της Βουλής, κατέδειξε πόσο μεγάλη και πόσο επικίνδυνη είναι η παγκόσμια αγορά παράνομων φαρμάκων «μαϊμού». Σαράντα δισεκατομμύρια παράνομα φάρμακα παράγονται το χρόνο, δηλαδή το 10% της παγκόσμιας φαρμακευτικής αγοράς. Αλήθεια, πιστεύετε -και παρακαλώ να μου απαντήσετε με απόλυτη ειλικρίνεια- ότι ο ΕΟΦ είναι σε θέση αυτήν τη στιγμή να ελέγξει όλα τα φάρμακα που κυκλοφορούν στη ελληνική αγορά και όσα ακόμη επιχειρήσουν να μπουν στο άμεσο μέλλον; 
Επειδή πραγματικά γνωρίζουμε ότι κι εσείς βρίσκεστε σε μια πολύ δύσκολη θέση ανάμεσα στην τρόικα και στον ελληνικό λαό, θέση στην οποία ειλικρινά σάς πληροφορώ ότι δεν θα ήθελα να βρίσκομαι –αυτό όμως είναι θέμα πολιτικής βούλησης και δεν εμπίπτει στη σημερινή μας συζήτηση- ζητάμε μόνο δύο θέματα άμεσης εφαρμογής: Την ενίσχυση του ΕΟΦ, για να μπορούν να ελεγχθούν όλα αυτά τα φάρμακα που εισάγονται και που θα εισαχθούν στην εγχώρια αγορά και κατά δεύτερο λόγο, να μεριμνήσετε για τις ευαίσθητες ομάδες ασθενών άμεσα, πράγμα που έπρεπε να γίνει χθες, όχι αύριο.
Είναι ένα μικρό βήμα, το ελάχιστο μπροστά σε αυτά που είσαστε υποχρεωμένος να κάνετε, για να εξασφαλίσετε την υγεία των πολιτών και όχι τα νούμερα της τρόικας, για να αποκαταστήσετε την εμπιστοσύνη του κόσμου προς το Υπουργείο σας και προς τη δημόσια ιατροφαρμακευτική περίθαλψη αυτού του τόπου.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ",4
"49139"," Το λόγο έχει ο τέταρτος επερωτών, κ. Κωνσταντίνος Ζαχαριάς, Βουλευτής Αρκαδίας, για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49140"," Κύριε Πρόεδρε, κυρίες και κύριοι Βουλευτές, πριν από τριάντα τέσσερα χρόνια η Διεθνής Διάσκεψη τής Άλμα- Άτα έδωσε έναν αξεπέραστο ορισμό της υγείας την προσδιόρισε, ως κατάσταση πλήρους σωματικής, ψυχικής και κοινωνικής ευεξίας και όχι απλά ως απουσία νόσου ή αναπηρίας. 
Εάν με αυτόν τον ορισμό, ως μέτρο, εκτιμήσουμε την κατάσταση που βιώνει η πλειοψηφία του λαού μας σήμερα, θα δούμε καθαρά τη νοσηρή όψη τής οικονομικής και κοινωνικής κρίσης, που τείνει πια να γίνει και ανθρωπιστική κρίση στη χώρα μας.
Για τα μνημονιακά προτάγματα η υγεία μόνο, ως υπηρεσία και μόνο, ως εμπόρευμα, μπορεί να υπάρξει. Με την απόλυτη οικονομική εφαρμογή της σχέσης κόστους-οφέλους και στην υγεία ο απλός άνθρωπος χάνει ακόμη ένα θεμελιώδες δικαίωμά του. Ναι, κύριοι συνάδελφοι, η υγεία τού κάθε ανθρώπου ανεξάρτητα από οικονομική, κοινωνική κατάσταση, χρώμα, φυλή, θρησκεία και ιδιαιτερότητα είναι ένα δικαίωμα και πρέπει κάθε φορά να το υπερασπιζόμαστε. 
Η υγεία δεν είναι εμπόρευμα, όπως τη θέλουν οι ψυχρές λογικές τού εξορθολογισμού και τα στερεότυπα περί οικονομικής εξυγίανσης που καθημερινά επικαλείται η πολιτική ηγεσία του Υπουργείου και η Κυβέρνηση. Και αν για την εξυγίανση χρειάζεται να πληρώνουν όλοι, οι εργαζόμενοι που δεν έχουν χρήματα, θα πληρώσουν περισσότερο. Δεν έχουν την ίδια δυνατότητα δηλαδή, να προσεγγίσουν τις υπηρεσίες υγείας, αποκλείονται και άρα χάνεται και η καθολικότητα αυτού του δικαιώματος, που είναι θεμελιώδες, όπως είπαμε.
Υγεία για όλους διακήρυττε πριν από τριάντα τέσσερα χρόνια η Διεθνής Διάσκεψη η Άλμα Άτα. Σήμερα υγεία για όσους μπορούν πληρώσουν, αποφαίνεται η Κυβέρνηση με τις πρακτικές της.
Η πρώτη σημαντική παρέμβαση με μνημονική υπόδειξη στη χώρα μας είναι η δημιουργία τού εκ γενετής χρεοκοπημένου ΕΟΠΥΥ, που εξαναγκάζει το σύνολο των ασφαλισμένων της χώρας να πληρώνουν για την πρωτοβάθμια ιατροφαρμακευτική τους περίθαλψη. Μοναδικός σκοπός είναι η συμβολή και της πρωτοβάθμιας, στη συμπίεση του δημόσιου τομέα στο 4,5% του Ακαθάριστου Εθνικού Προϊόντος. Μοναδικός στόχος απ’ ό,τι φαίνεται, είναι η μετακύλιση των δαπανών στις τσέπες των ασθενών, που ταυτόχρονα πλήρωναν όλα αυτά τα χρόνια αγόγγυστα τις εισφορές τους. 
Ο ΕΟΠΥΥ κληρονόμησε 1,5 δισεκατομμύρια ευρώ χρέος από τα προηγούμενα ταμεία, για να το φτάσει αυτήν τη στιγμή γύρω στα 4,5 δισεκατομμύρια ευρώ. Σήμερα χρηματοδοτείται μόνο από το 0,4% του τακτικού προϋπολογισμού με κατερχόμενο μάλιστα ΑΕΠ. Και έτσι λοιπόν με το κούρεμα του 70% που έγινε στα ταμεία και έγιναν φτωχότερα, δεν μπορεί να ανταποκριθεί στις ανάγκες του. 
Μετακυλίει στις τσέπες των ασθενών καθημερινά και περισσότερο το βάρος αυτής της οικονομικής πραγματικότητας. Χάνει εισφορές από την εκτόξευση της ανεργίας, της μερικής και ελαστικής απασχόλησης, της μαύρης και ανασφάλιστης εργασίας και από την αδυναμία των μεν μικρών επαγγελματιών να πληρώσουν, των μεν μεγάλων που εισφοροδιαφεύγουν.
Σήμερα πάνω απ’ όλα, πρέπει να αξιοποιήσουμε, κύριε Πρόεδρε, κύριοι συνάδελφοι, τις δομές και τις υπηρεσίες που είχε ο ΕΟΠΥΥ μέχρι τώρα, μέσω των ταμείων του, κυρίως του ΙΚΑ. Έχουμε χιλιάδες έμπειρους εργαζομένους, έτοιμους να βοηθήσουν και η Κυβέρνηση απαξιώνει και τις δομές και τις υπηρεσίες και μάλιστα σκέφτεται να βάλει και πιστοποίηση ISO σε αυτές τις δομές. Είναι αλήθεια, κύριε Υπουργέ;
Να φέρω ένα περιφερειακό παράδειγμα παραρτήματος στην Καλαμάτα, το οποίο, ως ΙΚΑ, εξυπηρετούσε χίλιους με χίλιους πεντακόσιους εργαζομένους την ημέρα, εξυπηρετεί σήμερα ογδόντα. Πού σπρώχνεται όλος αυτός ο κόσμος; Σπρώχνεται προς τον ιδιωτικό τομέα. Το πιο κραυγαλέο παράδειγμα είναι η διάλυση του πυρηνικού εργαστηρίου, ενός πυρηνικού κέντρου, παραρτήματος τού «Αγίου Σάββα», το οποίο είχε εξυπηρετήσει γύρω στους εκατό χιλιάδες ασθενείς, με όφελος περίπου 1,5 δισεκατομμύριο μέσα σε ένα δεκάμηνο το 2012. Αγνοήθηκε η προσφορά του προσωπικού, αγνοήθηκε ο εξοπλισμός, διαλύεται το πυρηνικό εργαστήριο, με τι πρόσχημα; Με το πρόσχημα να μπορέσουμε να φτιάξουμε ένα ογκολογικό κέντρο ημέρας με υψηλή χορηγία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μισό λεπτό, κύριε Πρόεδρε.
Πέραν τού ότι αυτό το κέντρο ημέρας είναι και εκτός κορμού νοσοκομείου και πώς θα μπορούν να εξυπηρετούνται τα επείγοντα συμβάντα των ασθενών, θέλω να πω ότι εκατόν πενήντα χρόνια αφότου ολοκληρώθηκε το κίνημα φιλανθρωπίας στην Ελλάδα -το αποσπασματικό αναγκαστικά αυτό κίνημα- δεν είναι δυνατόν κρίσιμοι τομείς της υγείας, όπως η ογκολογία των παίδων και των ενηλίκων, όπως η ψυχική υγεία να τίθενται αποσπασματικά, στη διάθεση των υψηλών χορηγιών. 
Χρειάζεται αξιοπρέπεια, κύριε Πρόεδρε, ο τόπος μας και οι άνθρωποί του, για να σταθούν όρθιοι, να παλέψουν την αρρώστια, να παλέψουν το αρρωστημένο σημερινό πολιτικό καθεστώς, το οποίο κανένα φάρμακο δεν το σώζει, παρά μόνο πρέπει να ανατραπεί και γρήγορα μάλιστα.
Καταθέτω, κύριε Υπουργέ, τα στοιχεία, το φάκελο για τον «Άγιο Σάββα» και το παράρτημά του. 
Ευχαριστώ, κύριε Πρόεδρε. 
(Στο σημείο αυτό ο Βουλευτής κ. Κωνσταντίνος Ζαχαριάς                         καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΖΑΧΑΡΙΑΣ",151
"49141"," Θα ήθελα να κάνω μία υπενθύμιση του Κανονισμού. Όταν οι ομιλίες είναι μικρότερες των επτά λεπτών, γίνονται από τη θέση του ομιλούντος και όχι από το Βήμα της Βουλής. 
Το λόγο έχει ο πέμπτος επερωτών κ. Νικόλαος Μιχαλάκης, Βουλευτής Νομού Καρδίτσας. 
Κύριε Μιχαλάκη, έχετε το λόγο για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49142"," Κύριε Πρόεδρε, κυρίες και κύριοι συνάδελφοι, η τρικομματική Κυβέρνηση που εφαρμόζει τις αποτυχημένες πολιτικές των μνημονίων, έκανε βίωμα στη συνείδηση του μέσου πολίτη αυτής της χώρας, ότι είναι αποκλεισμένος από την υγεία και την περίθαλψη. Είναι δυστυχώς καθημερινότητα το ότι η πλειοψηφία του λαού, η οποία δεν μπορεί να «τα φέρει βόλτα», δεν έχει θέση και δικαίωμα στην υγεία. 
Ο ΕΟΠΥΥ καρκινοβατεί, κυρίως λόγω των υπέρογκων χρεών και της ακολουθούμενης κυβερνητικής πολιτικής. Παρά τα περί αντιθέτου ευχολόγια, τα χρέη του Οργανισμού δεν πρόκειται να καλυφθούν και να αναληφθούν ποτέ, καθώς η Κυβέρνηση δεσμεύεται ρητά απέναντι στην τρόικα όχι να ενισχύσει γενναία, μακροπρόθεσμα και σταθερά τον ΕΟΠΥΥ, αλλά να μειώσει κάθε συμμετοχή του κράτους και να συνεχίσει σε όλα τα πεδία την αδιέξοδη και καταστρεπτική πολιτική της άγριας λιτότητας. 
Με τον τρόπο αυτό, η Κυβέρνησή σας πέφτει σε συνεχείς αντιφάσεις και παραβιάζει ακόμα και τη μνημονιακή νομοθεσία, που ρητά στο μεσοπρόθεσμο πρόγραμμα δεσμεύει το κράτος για την ανάληψη και την εξόφληση των οφειλών των συνενωμένων ταμείων και για την –έστω και λειψή- προικοδότηση τού ΕΟΠΥΥ από τον προϋπολογισμό με πάνω από 1,5 δισεκατομμύριο ευρώ και 0,6% του ΑΕΠ αντίστοιχα. 
Τα χρέη του ΕΟΠΥΥ –τουλάχιστον μέχρι τον Ιούνιο του 2012- ήταν προς τους φαρμακοποιούς 540 εκατομμύρια ευρώ, στους συμβεβλημένους κλινικούς και εργαστηριακούς γιατρούς 570 εκατομμύρια ευρώ, οφειλές προηγούμενων ετών προς τους κλινικούς και εργαστηριακούς γιατρούς, άνω του 1,5 δισεκατομμυρίου ευρώ, στη φαρμακοβιομηχανία 550 εκατομμύρια ευρώ, στις ιδιωτικές κλινικές 1 δισεκατομμύριο ευρώ, στα δημόσια νοσοκομεία 1,7 δισεκατομμύρια ευρώ, στους δε ασφαλισμένους, πάνω από 100 εκατομμύρια ευρώ. Και αυτά που δόθηκαν στο διάστημα αυτό, είναι ψίχουλα και βασικά υποσχέσεις μπροστά στις υποχρεώσεις του ΕΟΠΥΥ προς αυτούς. 
Στην πρόσφατη έρευνα που παρουσίασε γνωστή εταιρεία δημοσκοπήσεων για λογαριασμό της Εθνικής Σχολής Δημόσιας Υγείας και αφορούσε τον ΕΟΠΥΥ, αποκαλύφθηκε το τέλμα στο οποίο έχει περιέλθει ο Οργανισμός και η έντονη δυσαρέσκεια, η οργή των πολιτών. Το 67,1% είναι δυσαρεστημένο με τον ΕΟΠΥΥ, γιατί αναγκάζεται να πληρώνει όλο και περισσότερα χρήματα από την τσέπη του, από τα τηλεφωνικά ραντεβού έως τα φάρμακα και τις εξετάσεις, δηλαδή στα πάντα. Αντιλαμβάνονται οι πολίτες ότι συμπιέζονται από άποψη υγειονομικής κάλυψης στις συμπληγάδες της υποχρηματοδότησης και της άκαμπτης πολιτικής στάσης για περικοπές των πάντων, χωρίς μέτρο, χωρίς ειδικό σχεδιασμό και μελέτη και χωρίς πραγματική περιστολή της σπατάλης. 
Στόχος σας είναι τα οικονομικά βάρη για την πρωτοβάθμια περίθαλψη να περάσουν στις τσέπες των ασφαλισμένων, πράγμα που θα έχει, ως αποτέλεσμα, τη δραματική υποβάθμιση της υγείας των πολιτών αυτής της χώρας. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΜΙΧΑΛΑΚΗΣ",321
"49143"," Το λόγο έχει ο έκτος επερωτών συνάδελφος κ. Δημήτριος Στρατούλης, Βουλευτής Β΄ Αθηνών, για τρία λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49144"," Κύριε Πρόεδρε, θα συνεχίσω τις επισημάνσεις τού προηγούμενου συναδέλφου για το ζήτημα του ΕΟΠΥΥ, του εθνικού φορέα παροχής υγειονομικής περίθαλψης. 
Δυστυχώς δεν έχει περάσει πολύς καιρός από τότε που συγκροτήθηκε αυτός ο οργανισμός και επιβεβαιώθηκαν οι φόβοι που είχαμε, ότι δεν έγινε για να υπάρξει εξορθολογισμός, δεν έγινε για να υπάρξει νοικοκύρεμα, δεν έγινε για να επιτευχθούν οικονομίες κλίμακας, αλλά κυρίως για να απαξιωθεί δραματικά η υγειονομική περίθαλψη των ασφαλισμένων, για να απόσχει ουσιαστικά η πολιτεία, το κράτος από τις υποχρεώσεις του για χρηματοδότηση τής δωρεάν δημόσιας υγειονομικής περίθαλψης των πολιτών. Επίσης αποδείχθηκε από τη σύντομη λειτουργία του μέχρι τώρα, ότι οξύνθηκαν οι ανισότητες στην πρόσβαση στο ύψιστο αυτό κοινωνικό αγαθό της υγείας. 
Σε αυτήν τη μικρή διάρκεια λειτουργίας του ΕΟΠΥΥ, κύριε Πρόεδρε, βλέπουμε να αποδιαρθρώνονται, να συρρικνώνονται, ακόμα και να καταργούνται βασικές δομές του ΙΚΑ-ΕΤΑΜ για την υγειονομική περίθαλψη, σε μία περίοδο μάλιστα, που αν χρειαζόμασταν αυτές τις δομές τής υγειονομικής περίθαλψης, μία φορά πριν από το 2009, ο ελληνικός λαός τις χρειάζεται χίλιες, δέκα χιλιάδες, εκατό χιλιάδες φορές περισσότερο, στις σημερινές συνθήκες εφαρμογής τών μνημονιακών πολιτικών, που εκτός των άλλων –την αφαίρεση εισοδημάτων και δικαιωμάτων- οδηγούν και σε έκπτωση της υγείας του ελληνικού λαού και σε ακόμα μεγαλύτερα προβλήματα υγείας. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Από ό,τι φαίνεται, η ουσία είναι ότι εννιάμισι εκατομμύρια ασφαλισμένοι στριμώχθηκαν κάτω από την «ομπρέλα» του ΕΟΠΥΥ σε ένα σύστημα με πολύ λιγότερους γιατρούς, με πολύ πιο μειωμένες παροχές, με ακόμα μεγαλύτερη οικονομική επιβάρυνση των ασθενών και κυρίως, με έναν ελλειμματικό προϋπολογισμό. 
Είναι γνωστό ότι οι ασθενείς βιώνουν καθημερινά τεράστιες ελλείψεις σε γιατρούς, σε υγειονομικούς, λόγω του μνημονιακού στόχου της μείωσης τών προσλήψεων, ακόμα και στην υγεία και στα ασφαλιστικά ταμεία, με πρόσχημα την πάταξη της διαφθοράς και της σπατάλης στο χώρο του φαρμάκου. Εκατοντάδες φάρμακα εξαιρούνται από τις λίστες συνταγογράφησης, την ίδια στιγμή που κάνουν πάρτι κερδοσκοπικά συμφέροντα εταιρειών φαρμάκου, ενώ έχουμε και κρούσματα, κυρίως καρκινοπαθών και νεφροπαθών, που μπήκε σε άμεσο κίνδυνο η ζωή τους, γιατί δεν είχαν τα χρήματα να αγοράσουν τα φάρμακα, όταν θα έπρεπε, επειδή το κράτος και το Υπουργείο και ο ΕΟΠΥΥ δεν είχαν τηρήσει τις υποχρεώσεις τους απέναντι στους φαρμακοποιούς. 
Επίσης, ανεξάρτητα από τις δραματικές και πολλές φορές ανθρωποκτόνες ελλείψεις κάλυψης των υγειονομικών αναγκών, το βασικό πρόβλημα του ΕΟΠΥΥ σήμερα είναι ότι είναι υπερχρεωμένος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα λεπτό. 
Ο ΕΟΠΥΥ ξεκίνησε ελλειμματικός με 1,3 δισεκατομμύρια ευρώ, ήρθε το δεύτερο μνημόνιο και μείωσε άλλα 500 εκατομμύρια ευρώ από την υποχρέωση του κράτους να το χρηματοδοτήσει για το 2012 και το 2013 και σαν να μην έφτανε αυτό, ενώ ήταν προϋπολογισμένο να μαζέψει από ασφαλιστικές εισφορές που δίνονται για την υγεία 4,5 δισεκατομμύρια περίπου μέσα στο 2012, λόγω της εφαρμογής των μνημονιακών πολιτικών που αυξάνουν την ανεργία, κάνουν ελαστικές τις εργασιακές σχέσεις, μειώνουν τους  μισθούς, αλλά και λόγω ανοχής στη γάγγραινα της εισφοροδιαφυγής, αυτήν τη στιγμή ο ΕΟΠΥΥ είναι υπό χρεοκοπία. 
Κατόπιν αυτού, κύριε Υπουργέ –αυτό είναι το βασικό μου ερώτημα και τελειώνω- για να καλύψετε τις ανάγκες των φαρμακοποιών, των ασφαλισμένων, των παρόχων υγείας, των γιατρών, τις ανάγκες και τα μεγάλα χρέη που ανέφερε ο προηγούμενος συνάδελφός μου, σκέφτεστε ή δεν σκέφτεστε να καλύψετε με έκτακτη κρατική χρηματοδότηση τον ΕΟΠΥΥ για το 2012 και 2013; Αν δεν το καλύψετε αυτό με έκτακτη κρατική χρηματοδότηση, ήδη είναι σε κατάρρευση και αυτή η κατάρρευση θα πλακώσει όλο τον ελληνικό λαό και όλους τους ασφαλισμένους και ανασφάλιστους. 
Δεύτερον, επειδή υπάρχουν ειδικές ανάγκες στήριξης του ΕΟΠΥΥ με προσωπικό, με γιατρούς, με νοσηλευτικό και διοικητικό προσωπικό, τι θα κάνετε για να παρακάμψετε τα εμπόδια που έχετε από τις απαγορεύσεις του μνημονίου; 
Τρίτον –και επίσης βασικό- κύριε Υπουργέ, με την ιδιωτικοποίηση του κλεισίματος των ραντεβού από ασθενείς στον ΕΟΠΥΥ, με τις υπηρεσίες υγείας έχουν επιβαρυνθεί υπέρμετρα και με γραφειοκρατία, αλλά κυρίως οικονομικά εκατοντάδες χιλιάδες ασφαλισμένοι και ανασφάλιστοι. Τι θα κάνετε, ώστε αυτή η υπηρεσία να παρέχεται δημόσια και δωρεάν, χωρίς οικονομική επιβάρυνση των ασφαλισμένων; 
Σας ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"49145"," Ο Βουλευτής Ιωαννίνων κ. Χρήστος Μαντάς έχει το λόγο, για τρία λεπτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"49146"," Κυρίες και κύριοι της Κυβέρνησης, κυρίες και κύριοι Βουλευτές, έχουμε αρκετά επιστημονικά δεδομένα σήμερα για να πούμε ότι με τις πολιτικές σας έχετε βυθίσει στη φτώχεια, στη μαζική κατάθλιψη, στην απελπισία ολόκληρο τον ελληνικό λαό. Θα σας τα παραθέσω αυτά στη δευτερομιλία μου.
Άνθρωποι στη χώρα μας οδηγούνται και κάτω από το βάρος αυτής της κατάστασης ακόμη και στην αυτοκτονία. Βρισκόμαστε ακριβώς στον πυρήνα του φαινομένου, όπου, ενώ οι απαιτήσεις για ψυχιατρικές υπηρεσίες αυξάνονται λόγω των περικοπών και της κατακρήμνισης του κοινωνικού κράτους, η παροχή τους μειώνεται. Αυτός ακριβώς είναι ο φαύλος κύκλος στον οποίο έχουμε μπει και με ευθύνη των δικών σας πολιτικών επιλογών. Και αν αυτός ο κύκλος δεν διαρραγεί, θα χειροτερεύει συνεχώς το επίπεδο της ψυχικής υγείας.
Όταν οι λήπτες υπηρεσιών ψυχικής υγείας και μάλιστα, με σοβαρά ψυχικά νοσήματα αραιώνουν τη φαρμακευτική τους αγωγή, γιατί δεν έχουν χρήματα να πάρουν τα φάρμακα, με αποτέλεσμα να υποτροπιάζουν, όταν γονείς και παιδιά απελπισμένα ψάχνουν να βρουν παιδοψυχιατρικές υπηρεσίες, τότε δεν είναι μια αποτυχία της πολιτικής, αλλά είναι μια καταστροφική πολιτική, με όλη την έννοια των λέξεων.
Συνεπώς νομίζω ότι πρέπει να αφεθούν στην άκρη τα όποια επιχειρήματα που με αφορμή τα νομικά πρόσωπα ιδιωτικού δικαίου λέγονται για να καλύψουν αστοχίες και κατά τη γνώμη μου, για να καλύψουν προσχηματικά αδυναμίες και δεν πρέπει να χρησιμοποιούνται.
Είμαστε εμείς αυτοί -και θέλω να το πω από αυτό εδώ το Βήμα- οι οποίοι θα στηρίξουμε προσπάθειες εξυγίανσης και ελέγχου αυτού του τομέα. Όχι, όμως, τσουβάλιασμα: Αυτό δεν θα το στηρίξουμε.
Απαιτούμε, λοιπόν, να μας δώσετε συγκεκριμένες απαντήσεις στα εξής ερωτήματα. Πρώτον, τι θα κάνετε με τις δημόσιες δομές, με δεδομένα τα προβλήματα που έχουν αναδειχθεί και αφορούν την υποστελέχωσή τους, την απλήρωτη εργασία, τα πιθανά ζητήματα σίτισης και θέρμανσης των ασθενών ιδιαίτερα στα ειδικά ψυχιατρεία, στα μεγάλα ιδρύματα. Έχετε στόχο να καταργήσετε ή να συγχωνεύσετε δημόσιες δομές; Και βεβαίως, δεν εννοώ το κλείσιμο των ειδικών ψυχιατρείων μέσα από τη διαδικασία μιας ουσιαστικής αποασυλοποίησης. Υπάρχουν τέτοιες ενδείξεις.
Δεύτερον, τι θα κάνετε για να αντιμετωπίσετε το φαινόμενο των ράντζων σε τμήματα γενικών νοσοκομείων, που είναι περισσότερα από τις κλίνες τους, αλλά και των ειδικών νοσοκομείων. Σκοπεύετε να αναδιοργανώσετε και με ποιον τρόπο ιδιαίτερα την ψυχιατρική εφημερία στην Αττική; Τι ακριβώς θα κάνετε με τα νομικά πρόσωπα ιδιωτικού δικαίου, που θυμίζω ότι ήταν δομές που οι πρόγονοι των σημερινών κυβερνήσεων και των λογικών τους, για λόγους δήθεν ευελιξίας στην απορρόφηση των κοινοτικών κονδυλίων, επέλεξαν; Θα χρηματοδοτήσετε και πώς αυτές τις δομές; Τα χρήματα, που έχετε ήδη στην απάντησή σας αναφέρει ότι έχουν εκταμιευθεί, πώς θα διατεθούν; Θα διατεθούν στη μισθοδοσία των εργαζομένων; Πώς θα κατανεμηθούν και πότε; Υπάρχει χρονοδιάγραμμα γι’ αυτό; Τι ακριβώς θα γίνει με τις μονάδες που έχουν αναστείλει τη λειτουργία τους; Πώς ακριβώς σκοπεύετε να προχωρήσετε στον έλεγχο και στην αξιολόγηση αυτών των δομών;
Τέλος, είναι αλήθεια ότι υπάρχει το ενδεχόμενο ότι αν καταρρεύσουν αυτές οι δομές -που δεν πρέπει να καταρρεύσουν- θα χρωστάει η χώρα μας επιστροφές της τάξης του 1,4 δισεκατομμυρίου; Πώς θα διασφαλιστούμε από ένα τέτοιο ενδεχόμενο;
Τέταρτον, τι ακριβώς γίνεται με τα κοινοτικά κονδύλια, η απορρόφηση των οποίων ξέρετε ότι είναι πολύ χαμηλή. Από τις απαντήσεις συνάγουμε ότι έχει μπλοκάρει η εθνική συμμετοχή, γι’ αυτό δεν προχωρούν αυτές οι χρηματοδοτήσεις. Τι θα κάνετε με αυτό;
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Τελειώνω αμέσως, κύριε Πρόεδρε.
Ποια ακριβώς είναι η τύχη του δεκαετούς προγράμματος που υπογράφτηκε δυο μέρες πριν από τις εκλογές του Μάη; Και το τελευταίο: Τι θα κάνετε ακριβώς με την τομεοποίηση που, όπως λέω και εδώ, αλλά θα πω και στη δευτερολογία μου, δεν κοστίζει τίποτε; Θα συνεχισθεί αυτός ο κατακερματισμός στη θεραπεία σε κατακερματισμένους ανθρώπους; Τι θα κάνετε, ώστε να εξασφαλιστεί η συνέχεια τουλάχιστον της φαρμακευτικής αγωγής, ιδιαίτερα σε ασθενείς με σοβαρές ψυχικές παθήσεις που αδυνατούν να πάρουν τα φάρμακά τους;
Επίσης -κάτι τελευταίο- δώστε μας μία εικόνα για το τι γίνεται με τον ιδιωτικό τομέα στην ψυχιατρική περίθαλψη, που ξέρουμε ότι συντηρείται από ασφαλιστικές εισφορές κυρίως, ενώ βρισκόμαστε ήδη σε κατάρρευση και του ασφαλιστικού συστήματος και του ΕΟΠΥΥ, όπως πολύ καλά γνωρίζετε.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΜΑΝΤΑΣ",299
"49147"," Ο Αρχηγός της Αξιωματικής Αντιπολίτευσης, ο κ. Τσίπρας, έχει το λόγο.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"49148"," Ευχαριστώ, κύριε Πρόεδρε.
	Κύριε Αρχηγέ της Αξιωματικής Αντιπολίτευσης, κυρίες και κύριοι συνάδελφοι, θα ξεκινήσω με ορισμένες διαπιστώσεις, οι οποίες θεωρώ ότι αφορούν όλους μας. Κατά τη γνώμη μου η πρώτη διαπίστωση όχι μόνο από τις σημερινές ομιλίες αλλά και από τις κατά καιρούς ομιλίες όλων των συναδέλφων των πτερύγων της Βουλής είναι ότι κοινή είναι η έγνοια και η αγωνία για την καθημερινή ολοκλήρωση των υποχρεώσεων του Εθνικού Συστήματος Υγείας για να προσφέρει υψηλού επιπέδου υπηρεσίες υγείας στις Ελληνίδες, στους Έλληνες, στους υπηκόους τρίτων χωρών, οι οποίοι βρίσκονται στην Ελλάδα και έχουν ανάγκη και πάσχουν.
Το δημόσιο αγαθό της υγείας δεν είναι διαπραγματεύσιμο για κανένα συνάδελφο, για όλες τις πτέρυγες της Βουλής. Είναι  υπέρτατης σημασίας για τον πολίτη και προσωπικά αναγνωρίζω την ευαισθησία σε όλους τους συναδέλφους του ελληνικού Κοινοβουλίου. 
Όμως κατά τη διάρκεια της συζήτησης, όταν χρησιμοποιούνται επιχειρήματα, τα οποία όχι μόνο δεν αντιπροσωπεύουν την πραγματικότητα αλλά στρεβλώνουν πλήρως τη σημερινή κατάσταση, δημιουργώντας αρνητικές επιπτώσεις για την πατρίδα μας, νομίζω ότι, αντί να υπηρετήσουμε το δημόσιο αγαθό της υγείας, βλάπτουμε το εθνικό σύστημα και την εικόνα της Ελλάδος, όχι μόνο στο εσωτερικό αλλά και στη Διεθνή Κοινότητα. 
Η πολιτική ηγεσία, εγώ προσωπικά, καθημερινά προσπαθώ να αντιμετωπίσω τα προβλήματα μέσα στη σημερινή πραγματικότητα η οποία έχει διαμορφωθεί μετά από σειρά δεκαετιών και επιλογών. Προσπαθώ με συγκεκριμένους πόρους, εθνικούς και κοινοτικούς σε ό,τι αφορά στα κοινοτικά προγράμματα, προσπαθώ με τη διαχείριση των πόρων την οποία κάνει ο ΕΟΠΥΥ για λογαριασμό των εισφορών τις οποίες εισπράττει, τόσο από τα ταμεία, όσο και από το δημόσιο. 
Είναι άλλο πράγμα, λοιπόν, να καλείσαι να διαχειριστείς την πραγματικότητα και άλλο να υπερασπίζεσαι την ουτοπία και όχι μόνο. Είναι δικαίωμα του καθενός να υπερασπιστεί μέσα από τη δική του κοσμοθεωρία την όποια ουτοπία νομίζει ότι του ταιριάζει. Αλλά δεν μπορείς αυτή την πραγματικότητα να την εξωθείς σε ακραίες καταστάσεις όπως ότι θα μπορούσαν να είχαν γίνει παντού προσλήψεις, να μην είχαμε ελλείψεις σε ανθρώπινο δυναμικό, να λειτουργούν όλα πέραν των δυνατοτήτων του ελληνικού λαού. 
Άκουσα καλοδεχούμενη κριτική από τους συναδέλφους που έλαβαν το λόγο με την αφορμή της επίκαιρης επερώτησης του ΣΥΡΙΖΑ και του κυρίου Προέδρου. Βεβαίως ακούω τα όσα αναφέρατε και επισημάνατε. Σε πολλά έχετε δίκιο. Εγώ δεν παρουσίασα ποτέ ειδυλλιακή την κατάσταση στο Εθνικό Σύστημα Υγείας, από την πρώτη στιγμή. Ήσασταν το πρώτο κόμμα που έτυχε λεπτομερούς ενημέρωσης με τους αριθμούς, όπως ακριβώς έχουν. Και αυτό νομίζω ότι οφείλω να κάνω,  να μην παραποιώ την πραγματικότητα, να δέχομαι τις αδυναμίες και να αποτελούν πρόκληση να εργαστώ και να αγωνιστώ κάθε μέρα για τη βελτίωση. 
Άρα, αυτή η καλή κριτική, η καλοδεχούμενη κριτική, δεν μπορεί να εμπεριέχει το στοιχείο της υπερβολής, διότι τότε πραγματικά χάνει τη σημασία της. Δεν υπάρχουν επιεικείς συμπεριφορές από την Κυβέρνηση απέναντι σε εκείνους τους οποίους υπονοήσατε ότι μας καλομεταχειρίζονται. Δεν ξέρω ποιοι είναι αυτοί που οφείλουν, γιατί αυτό είναι υπόθεση άλλων Υπουργείων. Πρέπει πάντοτε ο νόμος να εφαρμόζεται προς κάθε κατεύθυνση με την ίδια αυστηρότητα. Δεν μπορεί να υπάρχουν διαφοροποιήσεις μεταξύ των υποχρεώσεων των Ελλήνων πολιτών. 
Ως προς το ερώτημα που μου κάνετε, κύριε Πρόεδρε, αν δηλαδή γνωρίζω για το πώς τα βγάζει πέρα ένας συνταξιούχος των 400 ευρώ, πρώτον, θέλω να σας πω, ότι η μητέρα μου είναι συνταξιούχος των 400 ευρώ. Δεν είμαι έξω από την κοινωνία. Επειδή συμβαίνει να είμαι Βουλευτής, δεν σημαίνει ότι δεν γνωρίζω ποια είναι η ελληνική κοινωνία. 
Στο δεύτερο που θέλω να σας απαντήσω, είναι ότι οι ιδέες του ΚΕΠΕ  και ορισμένων στελεχών του Σώματος Οικονομικών Εμπειρογνωμόνων δεν έγιναν αποδεκτές από την πολιτική ηγεσία, όμως δεν πήραμε την τηλεβόα να διαδηλώσουμε για τον τρόπο με τον οποίο κάνουμε τη διαπραγμάτευση, ποιες προτάσεις απορρίπτουμε, πώς σκεφτόμαστε να υπερασπιστούμε αυτό το οποίο κι εσείς θελήσατε να υπερασπιστείτε ως συμφέρον της ελληνικής κοινωνίας σε ό,τι αφορά την προσφορά υπηρεσιών υγείας. 
Είπατε να πούμε και αλήθειες. Λέω, λοιπόν, το εξής: Ποιο κράτος επιβίωσε χωρίς να παράγει, χωρίς να δημιουργεί πλούτο, χωρίς να έχει έσοδα, με έναν τεράστιο κρατικό μηχανισμό σε ένα υπερτροφικό δημόσιο; Πώς επιβιώνει; Η Ελλάδα επιβίωσε τις τελευταίες δεκαετίες με το δανεισμό. Μα, ο δανεισμός μας έχει φέρει εδώ. Η κρίση χρέους έγινε κρίση δανεισμού. Δεν είναι ώρα να αξιολογήσουμε εμείς τις επιλογές που οδήγησαν σε όσα οδήγησαν μετά τον Οκτώβρη του 2009. Εγώ μέχρι τότε μπορώ να μιλήσω. Ήμουν και Υφυπουργός της Κυβέρνησης. Αλλά τα πράγματα έχουν έτσι. 
Η Ελλάδα σήμερα, εάν βγει στις αγορές να δανειστεί, έχει ένα αστρονομικό επιτόκιο που δεν μπορεί να τις προσεγγίσει.
Άρα, λοιπόν, όταν τα λέμε όλα αυτά, θα πρέπει να εξηγήσουμε και να καταθέσουμε την πρότασή μας από πού θα εξευρεθούν οι απαιτούμενοι πόροι για να καλυφθούν ανάγκες πάνω από τις σημερινές.
ΕΟΠΥΥ: Εδώ έχουμε τη μία από τις δύο αποδείξεις, διότι είναι άμεση και άνετη η πρόσβαση των πολιτών στο Εθνικό Σύστημα Υγείας. Τα χρέη του ΕΟΠΥΥ, στα οποία αναφερθήκατε -μπορεί να μη συμφωνώ απολύτως στις τιμές τις οποίες παρουσιάσατε, αλλά υπάρχουν αυτά τα χρέη στους φαρμακοποιούς, στους παρόχους, στις ιδιωτικές κλινικές, στα διαγνωστικά κέντρα, στους ιατρούς- παράγονται καθημερινά, διότι κανείς δεν εμποδίζεται να έχει πρόσβαση στο Εθνικό Σύστημα Υγείας και στο δημόσιο και στις ιδιωτικές κλινικές. Εάν είχαν εμποδιστεί, δεν θα είχαμε αυτά τα χρέη. Και αυτό για το οποίο εμείς προσπαθούμε σήμερα, είναι να περιορίσουμε τη σπατάλη η οποία υπάρχει.
Θέλετε αποδείξεις; Θα αναγκαστώ να τις αναφέρω: 
Μείωσα τη στερεοτακτική ακτινοθεραπεία από τα 12.500 ευρώ στα 6.500. Κι έχω αναπέμψει στο Κεντρικό Συμβούλιο Υγείας την επανεξέταση όλων των ακριβών εξετάσεων. Δηλαδή, τι να δικαιολογήσουμε; Ότι πρέπει να πληρώνουμε 12.500 ευρώ, το Εθνικό Σύστημα Υγείας, τη στερεοτακτική ακτινοθεραπεία; 
Και υπάρχουν κι άλλες τέτοιες περιπτώσεις που καθημερινά προσπαθούμε να αντιμετωπίσουμε.
Επίσης, υπάρχει δέσμευση του Αναπληρωτή Υπουργού, του κ. Σαλμά, να ανακοινώσουμε εντός των επομένων ημερών –και θα το έχουμε πράξει πριν την 30η Οκτωβρίου- το νέο κατάλογο τιμών, αποζημιώσεων των εξετάσεων από τα ιδιωτικά κέντρα, τις κλινικές, που συνεργάζονται με τον ΕΟΠΥΥ.
Δεν θα το κάνουμε, διότι εχθρευόμαστε την ιδιωτική πρωτοβουλία. Είναι, όμως, άλλο πράγμα να εμφανίζεται κανείς ότι κάνει επιχειρηματική δραστηριότητα με δημόσιους πόρους κι άλλο να επενδύει δικά του κεφάλαια.
Κι εδώ υπάρχει μία παρεξήγηση, η οποία εκτείνεται και σε κάτι άλλο, το οποίο δεν είπατε στην κριτική σας, στην υπόθεση των ΜΚΟ σχετικά με την ψυχική υγεία. Διότι άλλο πράγμα είναι να λέει κανείς, «εγώ έχω μία μη κυβερνητική οργάνωση ή έχω μία ιδιωτική κλινική και επενδύω» κι άλλο να λέει «εγώ έχω αυτό, επειδή το κράτος με έκανε προέκταση του υφισταμένου δημόσιου τομέα και άρα διαχειρίζομαι δημόσιους πόρους και μάλιστα με αδιαφάνεια».
Δεν ήθελα να το πω τώρα, αλλά μιας και φτάσαμε, ακούστε, κύριε Αρχηγέ της Αξιωματικής Αντιπολίτευσης: ΜΚΟ η οποία ασχολείται στην ψυχική υγεία. Θα απαντήσει η κ. Σκοπούλη μετά λεπτομερέστερα. Οικογενειακή υπόθεση. Στα τέσσερα χρόνια ένα εκατομμύριο μισθοί, υποτίθεται, σε αυτούς που διαχειρίζονται τη ΜΚΟ. Δεν λέω –προς Θεού- ότι φταίτε εσείς που κάνετε την κριτική. Σας λέω, όμως, τι είναι αυτά τα οποία στρέβλωσαν αυτή την προσπάθεια η οποία ξεκίνησε. Αμοιβές ιατρών, 5.500 το μήνα. Και μετά οι εργαζόμενοι απλήρωτοι. Και εκβιάζεται η πολιτική ηγεσία του Υπουργείου, «βρείτε άλλα κεφάλαια». Και προσπαθούμε να βρούμε. Έχουν, όμως, καταβληθεί αυτά τα οποία υπήρχαν στον προϋπολογισμό, έχουν δοθεί οδηγίες. Γιατί το δικό σας ενδιαφέρον δεν είναι να επιβιώσουν αυτές οι πρακτικές –σπεύδω να σας το αναγνωρίσω- είναι να πληρωθούν οι εργαζόμενοι, να λειτουργούν οι δομές. 
Στηρίξτε μας, λοιπόν, να ξεκαθαρίσουμε αυτή την κατάσταση. Αυτή είναι η θέση η δική μας.
Έρχομαι σε κάτι άλλο, το οποίο είπατε για τον Πρωθυπουργό. Προφανώς και δεν είναι αυτή η διάσταση των πραγμάτων, την οποία του αποδώσατε. Κατ’ αρχάς, δεν υπάρχει έννοια, «βραβείο Γκίνες». Ανεφέρθη σε ορισμένα στοιχεία, με τα οποία ήθελε να πει ο Πρωθυπουργός για τις θυσίες τις οποίες έχει κάνει ο ελληνικός λαός. Δεν το είπε για να εισπράξει συγχαρητήρια σε βάρος των θυσιών. Επικαλέστηκε τις θυσίες του ελληνικού λαού, για να πει στους εταίρους μας στην Ευρωπαϊκή Ένωση ότι, η Ελλάδα, με τις θυσίες τις οποίες κάνει, δικαιούται και πρόοδο και ανάπτυξη και ευημερία.
Και στο πλαίσιο της ευρωπαϊκής ιδέας και της αλληλεγγύης έχετε υποχρέωση να τηρηθούν δεσμεύσεις και από τη δική σας την πλευρά και από τη δική μας, για να μπορέσει η Ελλάδα –και συμφωνώ με αυτό που είπατε, ότι η Ελλάδα είναι χώρα – μέλος της Ευρωπαϊκής Ένωσης, έχει τροφοδοτήσει την ευρωπαϊκή ιδέα, τις οικουμενικές ιδέες και αξίες και άρα το δικαιούται- με υπερηφάνεια, με αξιοπρέπεια να είναι παρούσα. 
Η υπερηφάνεια, όμως, συνεπάγεται και για εμάς υποχρεώσεις. Δεν μπορεί να εμφανιζόμαστε ως υπήκοοι άλλων χωρών –δεν θα κατονομάσω καν ποιες- όπου περίπου χαρακτηριζόμαστε από κουτοπονηριά.
Αντιθέτως, οι αξίες της ελληνικής παράδοσης του πολιτισμού, των ιδεών μας επιβάλλουν να αναλαμβάνουμε τις ευθύνες μας και να αγωνιζόμαστε γι’ αυτές. 
Τι θα πάρει ο ΕΟΠΥΥ; Από τα 6,3 δισεκατομμύρια, γνωρίζετε ότι το 1,5 δισεκατομμύριο προορίζεται για την εξόφληση χρεών μέχρι τις 31 Δεκεμβρίου 2011. Επίσης, υπέγραψα διάταξη με την οποία θα καταβάλλεται απευθείας από τις εταιρίες το ασφάλιστρο του κλάδου υγείας κατευθείαν στον ΕΟΠΥΥ για να επιταχύνουμε την είσπραξη των εσόδων του. Η διάταξη αυτή υπεγράφη από εμένα. Ευελπιστώ ότι έχει πάρει υπογραφή και από τον Υπουργό Εργασίας, ώστε να γίνει νόμος και να μπορούμε να τον εφαρμόσουμε αμέσως για να ενισχύσουμε τα έσοδά του. 
Επίσης, ξέρετε πάρα πολύ καλά –ανεξαρτήτως που αποδίδετε εσείς τους λόγους και που εμείς- ότι η ύφεση και η ανεργία έχουν πλήξει τα έσοδα το ΕΟΠΥΥ μέσω των ασφαλιστικών ταμείων. Το ΙΚΑ καθυστερεί πάρα πολύ να καταβάλει τις εισφορές. Θα συμφωνήσω με την κριτική σας στο ότι ένας οργανισμός, ο οποίος λειτουργεί για πρώτη χρονιά, ενδεχομένως στο σχεδιασμό της χρηματοδότησής του να ενυπάρχουν και λάθη. Αυτό δε σημαίνει ότι δεν το παρακολουθούμε με αυτήν την πρώτη κίνηση που γίνεται για την είσπραξη του κλάδου υγείας, με την προσπάθεια που θα κάνουμε τώρα με την καινούργια διοίκηση, η οποία τοποθετείται εντός των ημερών, με την ενίσχυση της διαπραγματευτικής θέσης του ΕΟΠΥΥ. Διότι, με το 1,5 δισεκατομμύριο διαφορετική είναι η θέση μας στην αγορά της υγείας από τη σημερινή για να επιτύχουμε καλύτερες τιμές. 
Κυρίες και κύριοι συνάδελφοι, όσον αφορά την προκήρυξη σχετικά με τη συνεργασία ιατρών με το ΕΣΥ, έχουμε ζητήματα. Οι ιατροί δεν ανταποκρίθηκαν στην έκταση, την οποία θέλαμε και είμαστε κάτω από τον αριθμό της προκήρυξης, η οποία είχε βγει. Προκηρύξαμε πέντε χιλιάδες θέσεις και είχαμε λιγότερες από τρεις χιλιάδες θέσεις. 
Σε ό,τι αφορά τα τηλεφωνικά ραντεβού, εμείς βρήκαμε μια διαγωνιστική  διαδικασία, η οποία είχε ολοκληρωθεί. Γνωρίζετε τις συνέπειες, τις οποίες θα είχα εάν ακύρωνα το διαγωνισμό εκ των υστέρων, αφού είχε κατακυρωθεί και αφού υπήρχαν οι ανάδοχοι. Με τη νέα διοίκηση, όμως, είναι πρώτη μας προτεραιότητα να εξετάσουμε, πώς αυτό το σύστημα θα πάψει να ταλαιπωρεί και να χρεώνει τους πολίτες. Σας λέω ότι αυτό το θέλουμε με κάθε τρόπο. Μη ξεχνάτε, όμως, ότι υπάρχουν και νομικές δεσμεύσεις. Κάθε θιγόμενος -όπως θα είναι η οποιαδήποτε εταιρεία από αυτές- θα βρει ένα πάρα πολύ καλό δικηγόρο, επώνυμο, ο οποίος θα σπεύσει να τους υπερασπιστεί. 
Όσον αφορά τα νοσοκομεία, υπάρχει, βεβαίως, ζήτημα, διότι οι ιατροί, οι νοσηλευτές υπερβαίνουν εαυτούς καθημερινά, προσφέρουν τις καλύτερες δυνατές υπηρεσίες και σπεύδουν να αντιμετωπίσουν τα περιστατικά. 
Υπάρχουν ελλείψεις. Έχουν επιβληθεί επανειλημμένως από την προηγούμενη πολιτική ηγεσία –και φυσικά, παραμένουν εν ισχύ- αιτήματα για προσλήψεις ιατρών και νοσηλευτών. Προς το παρόν, αντιμετωπίζουμε το πρόβλημα εν μέρει –δε λέω απολύτως- με την πρόσληψη επικουρικών ιατρών και νοσηλευτών. 
Στο θέμα αυτό, η ελληνική κοινωνία δεν επιδεικνύει τις καλύτερες των επιδόσεων. Υπάρχουν περιοχές που έχουν ανάγκη από γιατρούς, προκηρύσσουμε τις θέσεις και δεν βρίσκουμε ανταπόκριση. Από τις εβδομήντα οκτώ καινούργιες θέσεις, τις οποίες προκήρυξα προχθές, οι εξήντα θέσεις ήταν επαναπροκήρυξη θέσεων σε νησιωτικές και ηπειρωτικές περιοχές. Και είναι ένα θέμα ο τρόπος με τον οποίο θα μπορέσουμε να αντιμετωπίσουμε αυτό το ζήτημα. 
Σε ό,τι αφορά στοιχεία, τα οποία κατά καιρούς μου ζητάτε σε σχέση με τις εφημερίες και τις εξοφλήσεις των εξαιρέσιμων και των νυχτερινών, θέλω να σας πω ότι για τις εφημερίες, από τα τριακόσια είκοσι εκατομμύρια, τα οποία προβλέπονται, μέχρι και τον Αύγουστο, έχουν διατεθεί διακόσια σαράντα οκτώ εκατομμύρια. Εγώ υπογράφω κάθε μήνα τις δαπάνες για τις εφημερίες. Όπως συζητήσαμε και στην Επιτροπή Κοινωνικών Υποθέσεων, έχουμε δυσκολίες με άλλες υπηρεσίες του κράτους. Δε στεκόμαστε αδιάφοροι μπροστά σε αυτό. Επικοινωνούμε, προσπαθούμε, ασκούμε πιέσεις να διευκολυνθούν. Και όπως σας είπα στην Επιτροπή Κοινωνικών Υποθέσεων, θα εξετάσουμε τη διαδικασία να εξεύρουμε ταχύτερη διαδικασία για την καταβολή των εφημεριών. 
Αντίστοιχη εικόνα έχω και για την αμοιβή εργασίας των εργαζομένων στις εξαιρέσιμες ημέρες και νυχτερινές, όπως και για τις υπερωρίες.
Θα έρθω τώρα σε ένα θέμα το οποίο θέσατε σε σχέση με την πρωτοβάθμια περίθαλψη. Τα στοιχεία τα οποία υπάρχουν, δείχνουν ότι το δίκτυο το οποίο υπάρχει στη χώρα μας είναι πληρέστατο. Έχουμε τη μεγαλύτερη αναλογία ιατρών με βάση τα στοιχεία του ΟΟΣΑ από όλες τις χώρες. Η Ελλάδα ανά χίλιους ασθενείς έχει επτά ιατρούς. Ακολουθεί η Αυστρία με 4,6 ιατρούς ανά χίλιους ασθενείς, ενώ στην Ευρωπαϊκή Ένωση ο μέσος όρος είναι 3,2 ιατροί ανά χίλιους ασθενείς.
Στις μαγνητικές εξετάσεις η Ελλάδα είναι πρώτη. Έχει 98,1 μαγνητικούς τομογράφους ανά χίλιους κατοίκους. Στις αξονικές τα ίδια. Είμαστε πρώτοι. Επίσης, οι εξωνοσοκομειακές εξετάσεις ανά χίλιους κατοίκους είναι 320,9. Πάλι πρώτη είναι η Ελλάδα. Εδώ δεν έχω το μέσο όρο της Ευρωπαϊκής Ένωσης, έχω όμως το μέσο όρο του ΟΟΣΑ, που είναι 137,6. 
Θέλω να αναφέρω, επίσης, το εξής: Στα εκατόν τριάντα οκτώ νοσοκομεία έχουμε εκατόν τριάντα οκτώ εξωτερικά ιατρεία, διακόσια επτά κέντρα υγείας, ογδόντα πολυδύναμα περιφερειακά ιατρεία, χίλια τετρακόσια εξήντα περιφερειακά αγροτικά ιατρεία, τριάντα οκτώ ειδικά περιφερειακά ιατρεία, εκατόν πενήντα μονάδες ΙΚΑ-ΕΟΠΥΥ.
Πάμε στα ιδιωτικά. Έχουμε τέσσερις χιλιάδες διαγνωστικά κέντρα, είκοσι πέντε χιλιάδες πεντακόσιους ιατρούς με ιατρεία, δώδεκα χιλιάδες πεντακόσιους οδοντιάτρους, εκατόν εβδομήντα πέντε ιδιωτικές κλινικές -εννοούμε κλινικές οι οποίες έχουν ολοκληρωμένη παροχή υπηρεσιών- και τετρακόσιες μη κυβερνητικές οργανώσεις υγείας. Άρα, είναι ένα δίκτυο το οποίο απαιτεί ορθολογισμό, διαχείριση και αποτελεσματικότητα. Δεν λείπει το δίκτυο. Αυτό το οποίο χρειάζεται, είναι η καλύτερη διοίκηση και διαχείριση του δικτύου.
Πάμε, όμως, και στα αρνητικά. Έχω εδώ από την ΗΔΙΚΑ στοιχεία. Επειδή λέμε ότι δεν υπάρχει άμεση και άνετη πρόσβαση των πολιτών, ακούστε το εξής: Έχουμε τρεις ιατρού, που κατά τους μήνες Ιούλιο, Αύγουστο και Σεπτέμβριο ο ένας έγραψε συνταγές ύψους 422.918 ευρώ, ο δεύτερος έγραψε φάρμακα ύψους 446.213 ευρώ, ενώ το κόστος των συνταγών του τρίτου ήταν 425.377 ευρώ. Συνολικά, 1.294.000 ήταν το κόστος της φαρμακευτικής δαπάνης από τρεις ιατρούς σε τρεις μήνες.
Άλλο στοιχείο. Έχουμε δύο ιατρούς. Ο πρώτος από 2.795 συνταγές…","ΑΝΔΡΕΑΣ ΛΥΚΟΥΡΕΝΤΖΟΣ",288
"49149"," Πού βρίσκονται τώρα αυτοί;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49150"," Ελέγχονται όλα αυτά, κύριε Κουρουμπλή. 
Τι θέλω να πω εδώ; Υπάρχουν καταστάσεις, οι οποίες ναι, πρέπει να αντιμετωπιστούν και αντιμετωπίζονται, διότι αυτά είναι που αποστερούν πόρους, για να μπορεί ο ΕΟΠΥΥ να έχει δυνατότητα να εξοφλεί, χωρίς να χρεώνεται.
Φαρμακευτική δαπάνη. Ναι, έχουμε την υψηλότερη φαρμακευτική δαπάνη στην Ευρώπη ανά πολίτη. Αυτό δεν σημαίνει ότι θα αποδεχθούμε κάποιες ιδέες και εισηγήσεις. Γνωρίζετε πολύ καλά ότι όταν μιλάμε για το γενόσημο -κάποιος εκ των εκλεκτών ομιλητών σας το είπε- δεν εννοούμε το όποιο γενόσημο. Μίλησα στην Επιτροπή Κοινωνικών Υποθέσεων για γενόσημα με βιοϊσοδυναμία, τα οποία έχουν την έγκριση ότι έχουν την ίδια αποτελεσματικότητα σε σχέση με το πρωτότυπο. Δεν εννοούμε γενόσημα όπου της γης και απ’ όπου ήρθαν. Αυτό έχει εξηγηθεί προς κάθε πλευρά και εκεί που κληθήκαμε να υπερασπιστούμε τις θέσεις μας ως πολιτική ηγεσία. 
Μιας και αναφερόμαστε στον ΕΟΦ, θέλω να πω ότι υπάρχει ένα θέμα ενίσχυσης του προσωπικού. Υπογράψαμε τριάντα μετατάξεις προσωπικού μέσα από μια διαδικασία που προηγήθηκε της δικής μου θητείας στο Υπουργείο. Εγώ βγήκα την υπόθεση να έχει ολοκληρωθεί. Υπέγραψα αμέσως, για να ενισχυθεί ο ΕΟΦ και πιστεύω ότι θα μπορέσει να κάνει καλύτερα τη δουλειά του. Σε όλα αυτά, όμως, εκείνο το οποίο χρειάζεται είναι η δική μας καθημερινή παρακολούθηση. Είναι τεράστιες οι υποχρεώσεις, οι οποίες αναδεικνύονται καθημερινά και προσπαθούμε ειλικρινώς να τις αντιμετωπίσουμε. 
Θέλω τώρα να αναφερθώ για λίγο, κύριε Πρόεδρε –ούτε για ένα λεπτό- στο θέμα του ΕΣΠΑ. Ναι, έχετε δίκιο. Έχουμε χαμηλή απορροφητικότητα και επανεξετάζουμε πολλά από τα προγράμματα, τα οποία είχαν υποβληθεί, αλλά σας βεβαιώνω ότι δεν οφείλεται σε υστέρηση εθνικών πόρων. Υπάρχουν προγράμματα-έργα, τα οποία έχουν εγκριθεί και τα οποία έχουν εγκαταλειφθεί από συγκεκριμένους αναδόχους, είτε αυτές είναι υγειονομικές περιφέρειες είτε πανεπιστημιακά τμήματα.
Το προηγούμενο Σαββατοκύριακο –συγχωρείστε με για την προσωπικού χαρακτήρα αναφορά- το ξόδεψα να διαβάσω όλο τον φάκελο των έργων ΕΣΠΑ, τα οποία έχουν εγκριθεί. Λοιπόν, βρήκα και προσωπικά ένα μεγάλο αριθμό έργων για τα οποία έχουμε αμφιβολίες για την αξία τους και τη χρησιμότητα τους.
Ο Γενικός Γραμματέας ο κ. Καλλίρης, ο οποίος είναι παρών και έχει την ευθύνη για την παρακολούθηση του ΕΣΠΑ, μαζί με τους συνεργάτες θα υποβάλλει άμεσα πρόταση αναθεώρησης επανεξέτασης αυτών των εγκρίσεων, σε σχέση με τη σκοπιμότητα τους. Δίνουμε προτεραιότητα στην πρωτοβάθμια υγεία για να δούμε πως αυτό που είπα προηγουμένως θα το επιτύχουμε, για να έχουμε συγκεκριμένα αποτελέσματα και έχουμε εισηγηθεί την αλλαγή της σημερινής διαχειριστικής αρχής με δύο στελέχη, τα οποία δεν είναι ούτε κομματικά, ούτε πολιτικά. Είναι στελέχη, τα οποία υπάρχουν στη ΜΟΔ. Ζητήσαμε από την υπηρεσία να εγκρίνει δύο ανθρώπους που μπορούν να επισπεύσουν τις διαδικασίες και δεν πρόκειται να παρέμβουμε σε καμμία των περιπτώσεων, για να αγνοήσουμε τον α ή τον β που έχει ενδιαφέρον για το οποιοδήποτε έργο και θα εξεταστούν όλα τα έργα.
 Όπως επίσης, παρακολουθούμε από κοντά το έργο για το διπλογραφικό σύστημα των νοσοκομείων που είναι έργο έξι εκατομμυρίων ευρώ και το έργο για το νέο χάρτη υγείας. Άκουσα την παρατήρησή σας ότι μέχρι πότε θα περιμένουμε. Το έργο εκπονείται από την Εθνική Σχολή Δημόσιας Υγείας και από το ΚΕΛΠΝΟ. Είναι ένα έργο, το οποίο περιμένουμε να ολοκληρωθεί. Ουσιαστικά εκπονείται από έναν φορέα, όπως είναι η Εθνική Σχολή Δημόσιας Υγείας, η οποία και αυτή δεν καθοδηγείται υπό οποιαδήποτε έννοια από την πολιτική ηγεσία. 
Τέλος, κύριε Πρόεδρε, επιτρέψτε μου να κάνω την εξής τοποθέτηση: Οι πολιτικές και κοινωνικές δυνάμεις της χώρας δεν διακρίνονται μεταξύ τους ότι είναι δημιουργικές ή καταστροφικές. Ο ελληνικός λαός όλους μάς εμπιστεύεται για δημιουργικό έργο και η πατρίδα αυτό έχει ανάγκη τώρα. Οι πολιτικές δυνάμεις διακρινόμαστε, σε σχέση με την αποτελεσματικότητα μας και για το πώς αξιοποιούμε την εμπιστοσύνη του ελληνικού λαού. Και θα ήθελα να πω, χωρίς να επιθυμώ να αδικήσω καμμία πτέρυγα της Βουλής -γιατί ο κριτής είναι ο ελληνικός λαός- ότι εμείς αυτή τη στιγμή προσπαθούμε να φανούμε αντάξιοι αυτής της εμπιστοσύνης.
Σας ευχαριστώ.
(Χειρoκροτήματα απ ό την πτέρυγα της Νέας Δημοκρατίας)","ΑΝΔΡΕΑΣ ΛΥΚΟΥΡΕΝΤΖΟΣ",288
"49151"," Ο Κοινοβουλευτικός Εκπρόσωπος του ΣΥΡΙΖΑ-ΕΚΜ κ. Παναγιώτης Κουρουμπλής Βουλευτής Β΄ Αθήνας έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"49152"," Κύριε Πρόεδρε, πράγματι είναι μία πολύ ουσιαστική συζήτηση για ένα ζήτημα που θα πρέπει απ’ όλους μας να προσεγγίζεται με τη δέουσα ευθύνη, το σεβασμό απέναντι στην αγωνία του κάθε ανθρώπου που έχει να κάνει με το ύψιστο αγαθό της ζωής του.
Από την εποχή, κύριε Πρόεδρε, που σχεδιάστηκε το Εθνικό Σύστημα Υγείας που είχε ως θεώρησή του, ως φιλοσοφία του, ότι μπροστά στη ζωή και το θάνατο δεν πρέπει να υπάρχουν διακρίσεις και δεν πρέπει να συνδέεται αυτό το αγαθό με την οικονομική και κοινωνική θέση του ανθρώπου μέχρι σήμερα, υπάρχει ένα πολύ μεγάλο κενό.
Έρχομαι στη σημερινή τραγική κατάσταση στην οποία βρίσκεται το Εθνικό Σύστημα Υγείας, έπειτα από τα μεγάλα πάρτι που προηγήθηκαν σε ό,τι αφορά τα αναλώσιμα των νοσοκομείων, τα οποία μάλιστα νομιμοποιήθηκαν κάποια στιγμή και χρησιμοποιήθηκαν και στη διόγκωση του ελλείμματος, στην εποχή όπου η φαρμακευτική δαπάνη πήρε ιλιγγιώδεις εξελίξεις μέχρι σήμερα. Η σημερινή κατάσταση πραγματικά προκαλεί πόνο σε όλους, γιατί ένα μεγάλο ποσοστό του ελληνικού λαού κάτω από αυτές τις συνθήκες δεν μπορεί εύκολα να φθάσει στις υπηρεσίες υγείας και το αγαθό αυτό πραγματικά πρέπει να παραμείνει δημόσιο και να το υπερασπιστούμε όλοι μαζί, ανεξαρτήτως, αν θέλετε, πολιτικής και ιδεολογικής τοποθέτησης.
Κύριε Υπουργέ εμείς είμαστε αποφασισμένοι να στηρίξουμε κάθε πρωτοβουλία και κάθε προσπάθεια που πραγματικά θα υπερασπιστεί αυτό το αγαθό. Δεν έχουμε καμμία πρόθεση και κανένα κόμπλεξ να τοποθετηθούμε δημόσια και να στηρίξουμε τέτοιου είδους πρωτοβουλίες. 
Πρέπει να σας θυμίσω όμως, αφού δεν είχατε υπ’ όψιν σας αυτό που είπε ο αξιότιμος Πρόεδρος του ΣΥΡΙΖΑ σ’ ό,τι αφορά αυτά που οφείλουν οι τράπεζες και το μιντιακό σύστημα να σας θυμίσω ότι και οι περίφημες πολυεθνικές του φαρμάκου χρωστούν εκατοντάδες εκατομμύρια επιστροφής από το περίφημο rebate και κανείς δεν μιλάει γι αυτό. Αντιθέτως σήμερα αναρτήσατε τις νέες τιμές, δώσατε ένα χρόνο ενστάσεων και εκεί διαπιστώνει κανείς ότι η μείωση σ’ ό,τι αφορά τα off patent φάρμακα είναι περίπου μεσοσταθμικά 5% έως 7% και στα γενόσημα φτάνει το 35%. Μήπως μ’ αυτό τον τρόπο ουσιαστικά θα εξοντώσουμε την ελληνική φαρμακοβιομηχανία; Εμείς το θέτουμε και περιμένουμε από εσάς, γιατί πραγματικά θέλουμε να στηρίξουμε πρωτοβουλίες όπου βεβαίως μιλάμε για επώνυμα γενόσημα φάρμακα τα οποία πραγματικά μπορούν να ανταποκριθούν στις πραγματικές ανάγκες. Nα πούμε στους κυρίους της τρόικα, οι οποίοι σας πιέζουν και εξακολουθούν να πιέζουν διότι εξυπηρετούν εδώ περισσότερο συμφέροντα πολυεθνικών και όχι του ελληνικού λαού, να εφαρμόσουμε και εμείς κύριε Υπουργέ, ότι γίνεται στη Γερμανία και σ’ ότι αφορά την χρήση του γερμανικού φαρμάκου στα γερμανικά νοσοκομεία αλλά και κάτι ακόμα το οποίο παραλείπετε εσείς να αναφέρετε. Είστε θιασώτης και οπαδός της ανοικτής οικονομίας. Πιστεύετε –και καλώς κάνετε κατά την δική σας άποψη να πιστεύετε- σ’ αυτή την ανοικτή οικονομία. Είναι ανοικτή οικονομία κύριε Υπουργέ όταν με παρεμβάσεις των πολυεθνικών του φαρμάκου δεν επιτρέπεται η εισαγωγή παράλληλου φαρμάκου, για να κρατάνε τις τιμές στα επίπεδα που θέλουν, όταν μπορούμε τα ίδια φάρμακα να τα βρούμε σε χώρες που θα έχουν πολύ μικρότερη τιμή;
Η Γερμανία η οποία θέλει να μας επιδεικνύει το δικό της παράδειγμα κύριε Υπουργέ, εισάγει πάνω από 2 δισεκατομμύρια ευρώ φάρμακα στη παράλληλη εισαγωγή. Και εδώ η λογική του καπιταλισμού έχει ιδιαίτερα χαρακτηριστικά. Όπου μας βολεύει υπάρχει καπιταλισμός και όπου δεν μας βολεύει υπάρχει ένα άλλο σύστημα που αποκλείει ακόμη και την λειτουργία του υγιούς ανταγωνισμού σ’ αυτό το χώρο. Περί αυτού πρόκειται.
Κύριε Υπουργέ, ένα άλλο ζήτημα που πραγματικά δημιουργεί πολλά προβλήματα στο χώρο της υγείας είναι η περίφημη μηχανογράφηση. Θα σας παρακαλούσα από αυτό το Βήμα να έρθετε στην Επιτροπή Κοινωνικών Υποθέσεων, γιατί δεν έχω χρόνο να συζητήσουμε αυτό το θέμα τώρα και είναι κρίσιμο ζήτημα. Μαθαίνω ότι βρίσκεται σε εξέλιξη από προκατόχους σας ένας διαγωνισμός 17 εκατομμυρίων ευρώ που κρίνω από τις πληροφορίες και τις γνώσεις που έχω ότι δεν είναι αναγκαίος και ότι αυτός ο διαγωνισμός με τις προδιαγραφές που γίνεται και επιχειρείται να γίνει, επιχειρεί να φέρει στο χώρο αυτό πολυεθνικές γερμανικές και αμερικάνικες για να κατοχυρώσουν δικαιώματα και να ελέγχουν με το  δικό τους τρόπο και από αυτόν τον τομέα, το χώρο της υγείας. Θα ήθελα λοιπόν να συζητήσουμε αυτό το ζήτημα.
Κύριε Υπουργέ, ο ΕΟΦ είναι ένας πολύ κρίσιμος οργανισμός. Θεωρώ ότι ακόμα και από τις λίγες δυνατότητες που έχετε από τις προσλήψεις που μπορεί να γίνουν πρέπει να δοθεί προτεραιότητα σ’ αυτόν τον οργανισμό. Να σας πω και μια ιδέα. Γιατί δεν ανοίγετε τη συνεργασία αυτού του οργανισμού με τις πανεπιστημιακές μονάδες των τμημάτων της φαρμακευτικής των πανεπιστημίων; Θα μπορούσε να υπάρχει μια συνεργασία και όχι να δοθούν δουλειές, όπως ακούω, σε ιδιώτες, που θα μπορούσαν σε συνεργασία να λύσουν ζητήματα ελλείμματος οργάνωσης που έχει ο ΕΟΦ λόγω της μείωσης του προσωπικού.
Γιατί κύριε Υπουργέ, παραμένει ακόμα σε ισχύ αυτή η σκανδαλώδης διάταξη που δίνει την δυνατότητα στις πολυεθνικές του φαρμάκου να παρακρατούν μέχρι 16% φόρο από τον τζίρο τους, πάνω από 350 εκατομμύρια ευρώ για την περίφημη, λεγόμενη προώθηση του προϊόντος, όταν γνωρίζουμε όσοι παρεπιδημούμε στην Ιερουσαλήμ, ότι την προώθηση του προϊόντος την έχουν οι μητρικές και όχι οι θυγατρικές εταιρείες;
Ρωτήστε, λοιπόν, σε οποιαδήποτε ευρωπαϊκή χώρα αν υπάρχει μια τέτοια αποικιοκρατική διάταξη, η οποία, κύριε Υπουργέ, δίνει τη δυνατότητα με λεφτά του ελληνικού λαού, γιατί περί αυτού πρόκειται, οι πολυεθνικές να εκμαυλίζουν τη συνείδηση των γιατρών μέσα από τα περίφημα εκπαιδευτικά ταξίδια στην Άπω Ανατολή. Και τη διατηρείτε αυτή τη διάταξη ακόμα. Πραγματικά εγώ σας καλώ, -γιατί είστε νέος Υπουργός- τουλάχιστον εσείς προσωπικά, να πάρετε επάνω σας την ευθύνη, για να καταργηθεί και να περάσετε αυτή τη δυνατότητα είσπραξης των χρημάτων στον ΕΟΦ και να αναλάβει ο ΕΟΦ την εκπαίδευση των γιατρών, για να μπορέσουμε πραγματικά να οργανώσουμε αυτόν τον τομέα.
Σε ό,τι αφορά τον ΕΟΠΥΥ, κύριε Υπουργέ -επειδή πρέπει εδώ να κάνουμε μια ανοιχτή και ειλικρινή συζήτηση- χτίστηκε ένας φορέας κάτω από τις συνθήκες που χτίστηκε, και σήμερα βλέπουμε ότι έχουμε έναν φορέα, ο οποίος πληρώνει χωρίς να έχει τη δυνατότητα να παρακολουθεί ούτε τις δαπάνες που κάνουν τα νοσοκομεία σε εξετάσεις, ακτινογραφίες, μαγνητικές, αξονικές, όπως σωστά αναφέρατε, την ιδιωτική δαπάνη, τα διαγνωστικά κέντρα. Δηλαδή, μόνο πληρώνει χωρίς να έχει τη δυνατότητα να ελέγχει τις δαπάνες αυτές και αν πραγματικά αυτέ οι δαπάνες πιάνουν τόπο. 
Γιατί ακόμα και αυτό που συμβαίνει σήμερα, κύριε Υπουργέ, είναι εκπληκτικό. Αυτοί οι κύριοι που σήμερα φωνάζουν, τότε που εξυπηρετούντο οι πολυεθνικές του φαρμάκου και άλλοι τομείς και δημιουργείτο δημόσιο χρέος, κανένας τους δεν μίλαγε, γιατί βολεύονταν. Σήμερα, λοιπόν, πρέπει να έχουμε περικοπές ασφυκτικές και αφόρητες, για να πληρώσουμε τα δάνειά τους -περί αυτού πρόκειται- και πλήττουμε έναν τομέα ο οποίος ακόμα έχει ανάγκη σοβαρού εξορθολογισμού, για να δώσουμε πραγματικά τη δυνατότητα αυτές οι δαπάνες να πιάσουν τόπο.
Σας λέω και κάποια άλλη ιδέα. Όλοι αναγνωρίζουμε, κύριε Υπουργέ, ότι σήμερα οι ανασφάλιστοι άνθρωποι αντιμετωπίζουν ένα πάρα πολύ σοβαρό πρόβλημα σε πάρα πολλούς τομείς αυτού του ευαίσθητου χώρου, που λέγεται υγεία με ό,τι συνεπάγεται. Γιατί δεν κάνουμε μία συνεννόηση, κύριε Υπουργέ, ώστε ένα ποσοστό των γιατρών που έχουν σύμβαση με τον ΕΟΠΥΥ, ένα 10% ή 15%, να εξετάζουν δωρεάν ανασφάλιστους ανθρώπους και να πάρετε και ένα ποσοστό φαρμάκων στα φαρμακεία του ΕΟΠΥΥ -γενοσήμων, αλλά αξιόπιστων και επώνυμων φαρμάκων- που πραγματικά να μπορούν να δοθούν δωρεάν σε αυτούς τους ανθρώπους; 
Ας εξετάσουμε, λοιπόν, τέτοιες ιδέες, τέτοιες πρωτοβουλίες που πραγματικά μπορούν να βοηθήσουν αυτόν τον πολύ ευαίσθητο τομέα για να ανταποκριθούμε σε αυτές τις δύσκολες στιγμές που αντιμετωπίζει η χώρα και ο ελληνικός λαός.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Κλείνω, κύριε Πρόεδρε.
Θέλω λοιπόν, να σας πω, κύριε Υπουργέ, ότι εμείς είμαστε αποφασισμένοι να κάνουμε κάθε προσπάθεια που πραγματικά ανταποκρίνεται στο να εξυπηρετηθεί αυτός ο χώρος, για να επιβληθεί η διαφάνεια, γιατί μας είπατε, κύριε Υπουργέ, ότι ελέγχονται δύο-τρεις γιατροί. 
Κύριε Υπουργέ, οι γιατροί που ήταν συνδεδεμένοι με το σκάνδαλο που δικάστηκε στην Αγγλία –δηλαδή, για την εταιρεία που δημιούργησε τις συνθήκες για να γίνει αυτή η συναλλαγή με τα ορθοπεδικά εμφυτεύματα- δικάστηκαν στην Αγγλία και εδώ δεν ξέρουμε τι έχει γίνει. 
Τι γίνεται με όλο αυτό το σύστημα των εμφυτευμάτων, κύριε Υπουργέ; Ο «Δημόκριτος» μπορεί να παράγει και παράγει εμφυτεύματα που στοιχίζουν 350 ευρώ και εδώ όλα αυτά τα χρόνια πληρώναμε αυτά τα εμφυτεύματα 4.000 ευρώ και το ξέρουμε όλοι και κανένας δεν έχει δικαστεί. Υπάρχουν γιατροί και καθηγητές πανεπιστημίου που έδιναν ογδόντα στα ογδόντα εμφυτεύματα σ’ έναν άνθρωπο, κύριε Υπουργέ, σε μια σπονδυλοδεσία! Τι άλλο πρέπει να πούμε εδώ μέσα για να ικανοποιηθεί κάποια στιγμή το περί δικαίου αίσθημα του ελληνικού λαού, ότι τιμωρήθηκαν όλοι αυτοί οι κύριοι ή πλήρωσαν ή επέστρεψαν αυτά που κέρδισαν; Διότι περί αυτού πρόκειται για όλους αυτούς που συμμετείχαν σε αυτή τη μεγάλη συναλλαγή για να πληρώνει ο πολιτικός κόσμος, συλλήβδην και αδιακρίτως, όλες αυτές τις καταστάσεις, τις οποίες δυστυχώς ανεχτήκαμε. Αυτή είναι η αλήθεια.
Σ’ αυτά τα ζητήματα πρέπει να δοθούν κάποιες απαντήσεις για να αποδοθεί το δίκαιο, το οποίο στην ουσία έχει καταργηθεί προς όφελος ιδιωτικών συμφερόντων, όλων αυτών των συμφερόντων που ενδημούσαν και δυστυχώς, ακόμα ενδημούν σε αυτήν την χώρα.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49153"," Το λόγο έχει ο κύριος Υπουργός για μία διευκρίνιση.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"49154"," Με αφορμή την τοποθέτηση του αξιότιμου Κοινοβουλευτικού Εκπροσώπου κ. Κουρουμπλή, σας γνωρίζω ότι ο διαγωνισμός αυτός στον οποίο αναφερθήκατε, δεν είναι του Υπουργείου Υγείας. Είναι υπό την ευθύνη του Υπουργείου Εργασίας και υπάρχει ο προβληματισμός τον οποίο κι εσείς μεταφέρατε στην Αίθουσα της Βουλής για το εάν και κατά πόσο τελικώς θα υλοποιηθεί.
Δεύτερον, επίσης για λόγους ενημέρωσης των συναδέλφων, με δική μου εντολή ο Διευθυντής της Υπηρεσίας Δίωξης Ηλεκτρονικού Εγκλήματος, πήρε εισαγγελική παραγγελία και έχει πάρει όλα τα δεδομένα της ηλεκτρονικής βάσης, η οποία τηρείται στην ΗΔΙΚΑ, και ελέγχεται και από αυτές τις υπηρεσίες για διασταύρωση στοιχείων, γιατί δεν περιορίζεται η δίωξη στους τρεις ιατρούς που είπατε. Επίσης, χθες ζήτησε στοιχεία και έλαβε η Οικονομική Αστυνομία. 
Ό,τι λοιπόν, σήμερα εμπίπτει στις αρμοδιότητές μας και αναδεικνύεται ως ζήτημα, σας βεβαιώνω ότι εμείς θα εξαντλήσουμε κάθε αυστηρότητα για να ελεγχθεί και να επιβληθούν κυρώσεις.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"49155"," Το λόγο έχει η κ. Σοφία Βούλτεψη, Κοινοβουλευτική Εκπρόσωπος της Νέας Δημοκρατίας και Βουλευτής Β’ Αθηνών για έξι λεπτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"49156"," Ευχαριστώ πολύ, κύριε Πρόεδρε. 
Κάνουμε σήμερα πραγματικά μία ενδιαφέρουσα συζήτηση παρά το γεγονός ότι περισσότερο αναλωνόμαστε σε διαπιστώσεις και περιγραφή της κατάστασης, την οποία λίγο-πολύ την γνωρίζουμε όλοι, όπως γνωρίζουμε και τις παθογένειες. Μόνο που για κάθε περιγραφή που κάνουμε μίας κατάστασης, την οποία ζούμε όλοι στο περιβάλλον μας, υπάρχει πάντα και μια άλλη περιγραφή. Έτσι ακούσαμε και την περιγραφή που έδωσε ο κύριος Υπουργός και είναι γνωστή εδώ και πάρα πολλά χρόνια και έπρεπε να μας προβληματίσει όλους όσους ανήκουν, όχι μόνο στο πολιτικό σύστημα που κυβερνά, αλλά σε όλο το σύστημα της χώρας που με διάφορους τρόπους επηρεάζει τη ζωή της χώρας. Πρώτοι σε γιατρούς, πρώτοι σε φάρμακα. Τα πιο ακριβά φάρμακα τα έχουμε εμείς. Έκανε μία ενδιαφέρουσα τοποθέτηση ο κ. Κουρουμπλής με τη διαφορά ότι εμείς είμαστε πιο ακριβοί και στα συμβατικά φάρμακα και στα γενόσημα. Όλοι τα παίρνουν σε πολύ χαμηλές τιμές ενώ εμείς όχι. 
(Στο σημείο αυτό την Προεδρική Έδρα  καταλαμβάνει ο Β’ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Γιατί γινόταν αυτό επί χρόνια; Αυτό γινόταν γιατί ξέρανε όλοι ότι οι εταιρείες αυτές δεν πληρώνονται ποτέ στην ώρα τους κι έτσι υπερτιμολογούσαν τα φάρμακα ώστε όταν έρθει η ώρα να πληρωθούν, να έχουν πάρει το κέρδος τους. Αυτά, όμως, είναι διαπιστώσεις και φυσικά συμβάλλουν και αυτές, όπως και η πίεση που ασκείται διά του κοινοβουλευτικού ελέγχου, στο να λυθούν τα προβλήματα.
Γιατί πρέπει να σας πω ότι δυστυχώς, έπρεπε να έρθει η τρόικα για να αρχίσει να μας λέει ότι δεν έχουμε μηχανογραφήσει τα νοσοκομεία, δεν έχουμε το ένα, δεν έχουμε το άλλο. Εγώ, από το 1996, ξέρω ότι σ’ αυτή τη χώρα γίνονται εκλογές με σύνθημα «ηλεκτρονική μηχανογράφηση». Αυτό θυμάμαι πάντα. Και μετά ξαναγίνονται άλλες εκλογές και ξανά «ηλεκτρονική μηχανογράφηση». Και αυτή δεν γινόταν ποτέ, είτε επρόκειτο για το ΙΚΑ που είναι άλλη υπόθεση, είτε επρόκειτο για το νοσοκομείο ή την ηλεκτρονική συνταγογράφηση. Τώρα, λοιπόν, που «έφτασε ο κόμπος στο χτένι», είναι ντροπή να το λέμε, αλλά διά της επιβολής αυτής, διά της οικονομικής κρίσης, διά της ανέχειας δημιουργείται αυτή η κατάσταση. 
Θέλω να πω, όμως, κάτι. Όλα όσα λένε οι συνάδελφοι του ΣΥΡΙΖΑ που λαμβάνουν μέρος με ομιλίες στην επερώτηση, είναι ενδιαφέροντα. Προσπαθώ να καταλάβω σε τι συνεισέφερε σ’ αυτή τη συζήτηση ο Πρόεδρος του ΣΥΡΙΖΑ. Δεν το κατάλαβα. Δηλαδή, είπε κάποια γενικά πράγματα, τα οποία είπαν καλύτερα αυτοί που είχαν εξειδικευθεί. Εγώ αυτό που διακρίνω ήταν μία αμηχανία σε σχέση με τα χθεσινά γεγονότα στην Ευρώπη, διότι, επί της ίδιας της συζήτησης δεν άκουσα κάτι. Μάλιστα, έκανε και λάθος. Είπε ότι από τα χρήματα που θα έρθουν, όταν θα λάβουμε επιτέλους, την πολυπόθητη δόση των 31,5 δισεκατομμυρίων, δεν θα πάει τίποτε στον ΕΟΠΥΥ.
Και ήρθε ο κύριος Υπουργός και είπε πως δεν είναι έτσι, διότι περιμένουμε αυτή τη δόση για να δώσουμε 1,5 δισεκατομμύριο…","ΣΟΦΙΑ ΒΟΥΛΤΕΨΗ",73
"49157"," Θα δούμε, κυρία Βούλτεψη.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49158"," Να τα δούμε, βεβαίως. Ποιος σας είπε να μη τα δούμε;
Στην πράξη όμως, δεν κατάλαβα γιατί σε μία επερώτηση για την υγεία έκανε μια γενική περιγραφή της κατάστασης. Δεν έδωσε καμμία λύση πάλι. Συμφωνούμε ότι τα μνημόνια είναι κακό πράγμα -παρότι έχουν και θετικά γιατί μας επιβάλουν να κάνουμε μεταρρυθμίσεις που δεν σχετίζονται με τα δημοσιονομικά- διότι έφεραν μία βίαιη αναπροσαρμογή, ο λαός βρέθηκε σε μία φτωχοποίηση και κανείς δεν θέλει τη φτωχοποίηση του λαού του. 
Δεν έχουμε όμως, καμμία απάντηση -και γι’ αυτό δεν υπάρχει ανταπόκριση στην κοινή γνώμη- για το τι θα γίνει. Είναι δυνατόν να το καταγγείλουμε το μνημόνιο, να κάνουμε στάση πληρωμών και να συνεχίσουμε να ζούμε κανονικά, δηλαδή να δανειζόμαστε, να κάνουμε εισαγωγές, να παίρνουμε καύσιμα, να λειτουργούν τα νοσοκομεία μας; Αυτά δεν τα λέμε. Υπάρχει δηλαδή, περίπτωση να καταργηθεί το μνημόνιο και να συνεχίσουν τα πράγματα όπως ήταν πριν; Γιατί αν υπάρχει αυτή η περίπτωση, πρέπει να βρείτε τρόπο να εξηγήσετε πώς θα γίνει, για να πειστεί και ο λαός ώστε να σας δώσει αυτή τη δυνατότητα γιατί μέχρι στιγμής δεν έχει δοθεί αυτή η δυνατότητα.
Ο κ. Τσίπρας δεν αναφέρθηκε στα χθεσινά, ότι μπήκε δηλαδή, στη Σύνοδο Κορυφής ο κ. Σαμαράς και έκανε την πιο μακρά σε διάρκεια τοποθέτηση που έχει κάνει ποτέ Έλληνας Πρωθυπουργός στη Σύνοδο Κορυφής. Πήγε μία ημέρα πίσω και αναφέρθηκε στο τι είπε ο κ. Σαμαράς στο Λαϊκό Κόμμα. 
Είπε επίσης, ότι ο Πρωθυπουργός δεν ενδιαφέρθηκε για το τι έκανε ο Ολάντ -που ξέρετε ότι προσπαθεί μαζί με τον Μόντι να υπάρχει εποπτεία των τραπεζών και να γίνεται η ανακεφαλαιοποίηση με άλλον τρόπο- αλλά ενδιαφερόταν να καλεί εδώ την κ. Μέρκελ. Χθες όμως ο κ. Σαμαράς συναντήθηκε με τον Ολάντ τον οποίο έχει καλέσει και θα έρθει εντός των προσεχών ημερών στην Αθήνα.
Βλέπω, λοιπόν, μία αμηχανία. Εδώ καταβάλλεται μία προσπάθεια να σωθεί πράγματι η χώρα και να σωθούν και οι άνθρωποί της, διότι η χώρα δεν μπορεί να σωθεί λέγοντας ότι δεν πάμε καλά. Πρέπει να έχει έσοδα, πρέπει να βγουν χρήματα, να αξιοποιηθεί το ΕΣΠΑ. Εγώ θεωρώ ότι υπάρχει πολύ μεγάλο πρόβλημα στις διαχειριστικές αρχές των Υπουργείων από παλιά. Χωρίς χρήματα δεν γίνεται τίποτε, όπως δεν γίνεται με το να κάνουμε διαπιστώσεις και να λέμε κάθε φορά διάφορα προκειμένου να κάνουμε αντιπολίτευση.
Θέλω να τελειώσω τη σύντομη τοποθέτησή μου με το εξής. Εδώ έχουμε ορισμένα δεδομένα που πρέπει να τα δούμε. Όλοι συμφωνούμε στο ότι κακώς η χώρα πήγε, με τον τρόπο που πήγε, σε έναν μηχανισμό που μετείχε το Διεθνές Νομισματικό Ταμείο, το οποίο έχει συγκεκριμένες ιδεοληψίες που οδήγησαν σε αυτήν τη φτωχοποίηση και δημιούργησαν τους ανασφάλιστους για τους οποίους μιλάμε. 
Πρέπει όμως, τώρα –μετά από οκτώ δόσεις και περιμένοντας μία δόση «μαμούθ»- να αποφασίσουμε τι θα κάνουμε στη χώρα. Πρέπει, λοιπόν, ξεκάθαρα ο καθένας που προτείνει κάτι, να λέει και πώς αυτό θα γίνει. Είναι πολύ εύκολο το να φωνάζουμε και να διαπιστώνουμε. Εξάλλου αυτό έκανε ο πολιτικός κόσμος στην Ελλάδα για πάρα πολλά χρόνια. 
Εδώ ο καθένας που έχει να καταγγείλει κάτι πρέπει να δίνει πλέον και μία πρόταση, γιατί ο λαός δεν πιστεύει πια στις υποσχέσεις αν δεν δει κάτι, που με το δικό του μυαλό, να καταλάβει ότι μπορεί να προχωρήσει.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"49159"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα έξι μαθητές και μαθήτριες και πέντε εκπαιδευτικοί, συμπατριώτες μου, από το Γυμνάσιο Ευξεινούπολης Μαγνησίας. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Συμεών Κεδίκογλου, για έξι λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49160"," Ευχαριστώ, κύριε  Πρόεδρε.
Συζητάμε σήμερα ένα ζήτημα πάρα πολύ σοβαρό, το σοβαρότερο όλων θα έλεγα, που αφορά την υγεία των ίδιων των πολιτών. Και χρέος όλων μας είναι να διαφυλάξουμε αυτές τις υπηρεσίες  υγείας για τον πληθυσμό και να συζητήσουμε εδώ με επιχειρήματα, με σοβαρότητα, με πραγματικά περιστατικά και όχι σε ένα πνεύμα λαϊκισμού και εντυπώσεων.  
Μίλησαν προηγουμένως πολλοί συνάδελφοι με στοιχεία. Θα αναφερθώ και εγώ με στοιχεία για να δούμε πώς έχει πραγματικά η κατάσταση. Από τη δεκαετία του ’80 που έγινε ο νόμος του ΕΣΥ, που ήταν πραγματικά μία μεγάλη, μία επανάσταση στο χώρο θα συμφωνήσω και εγώ ότι είχαμε πολλές στρεβλώσεις και καταφέραμε δυστυχώς να έχουμε τις περισσότερες κοινωνικές δαπάνες, το 25% του ΑΕΠ, όμως να έχουμε κάνει έναν «πίθο των Δαναΐδων» και δυστυχώς οι δαπάνες που ξοδεύαμε δεν πήγαιναν εκεί που πραγματικά χρειαζόντουσαν, δεν κάλυπταν τις ανάγκες των πολιτών. 
Θα συμφωνήσω ότι στο διάστημα αυτό παρ’ όλο που είχαμε τεράστιες δαπάνες δημόσιες και ιδιωτικές, ο ιδιωτικός τομέας γιγαντώθηκε πολλές φορές και υπάρχουν ευθύνες. Ξέρετε τα περιστατικά  όπου έξω από μία δημόσια νεφρολογική κλινική, αναπτύχθηκε μία ιδιωτική νεφρολογική κλινική και πώς τα περιστατικά διοχετεύονται από το δημόσιο σύστημα για να πάνε στο ιδιωτικό. Ξέρετε ότι για κάθε περίπτωση που ο αξονικός ήταν χαλασμένος ή  το μικροβιολογικό εργαστήριο δεν λειτουργούσε, πώς απέναντι το ιδιωτικό εργαστήριο που άνοιγε -όλως τυχαίως ή από συγγενείς αυτού που δούλευε στο δημόσιο- θησαύριζε. Όλα αυτά είναι καλό να τα δούμε σήμερα, που είμαστε σε καταστάσεις κρίσης και ακριβώς, να τα αλλάξουμε.
Αλλά επειδή ειπώθηκαν ζητήματα και εκφράσεις -σημείωσα μερικές- όπως: «γενοκτονία», ότι «έχουν αυξηθεί οι ανάγκες κατά 30%», δεν εξηγούμε αν αυτές οι ανάγκες είναι πραγματικές ή αν είναι προκλητές. Μίλησαν κάποιοι συνάδελφοι του ΣΥΡΙΖΑ για έλλειψη ιατρικού προσωπικού, για την αξιολόγηση, ποιος θα την κάνει και πώς θα γίνει», κ.λπ.. 
Εγώ, λοιπόν, θα ήθελα να αναφερθώ με κάποια στοιχεία για να διαλύσουμε κάποιους από τους μύθους. Δημοσίευσα πρόσφατα και μία μελέτη για τα παράδοξα στο χώρο της υγείας. Θεωρείτε ότι έχουμε λίγους γιατρούς; Αναφέρθηκε ο Υπουργός. Έχουμε τους περισσότερους γιατρούς, ανά κάτοικο, στους χίλιους κατοίκους, δηλαδή στο δείκτη του ΟΟΣΑ. Έχουμε 1,3 οδοντιάτρους, όταν ο ευρωπαϊκός  μέσος όρος είναι 0,69 οδοντίατροι. Αυτό βεβαίως δεν σημαίνει ότι έχουμε καλύτερη στοματική υγιεινή. Κάτι λέει αυτό.","ΣΥΜΕΩΝ ΚΕΔΙΚΟΓΛΟΥ",219
"49161"," Πόσοι είναι στο ΕΣΥ από αυτούς;","ΒΑΣΙΛΕΙΟΣ ΚΥΡΙΑΚΑΚΗΣ",264
"49162"," Ένα λεπτό.
Έχουμε πολλούς γιατρούς. Προσέξτε: Αντιστοιχεί μιάμιση κλίνη ανά γιατρό στον μέσο όρο των ΔΙΠΕ, δηλαδή κάθε γιατρός που υπηρετεί έχει την ευθύνη για μιάμιση κλίνη που είναι τεράστιος αριθμός. Άρα, είμαστε οι πρώτοι σε στελέχωση γιατρών. Την ίδια στιγμή όμως είμαστε τελευταίοι σε νοσηλευτές. Και έχουμε τη στρέβλωση αυτή το βράδυ σε κάποιες βάρδιες να είναι άνω του ένας προς σαράντα, δηλαδή μία νοσηλεύτρια για σαράντα ασθενείς, που πράγματι εγκυμονεί κινδύνους. Και μία σειρά μελετών έχει δείξει ότι αυτό φέρνει και λοιμώξεις, παράταση του χρόνου νοσηλείας κ.ο.κ.. Αυτά, λοιπόν, θα πρέπει να τα δούμε.
Για την αξιολόγηση που είπαμε, ξέρετε ότι παρά το ότι υπάρχει πρόβλεψη στον αρχικό νόμο του 1983, καμμία ουσιαστικά αξιολόγηση δεν υπάρχει για τους γιατρούς -και εγώ γιατρός είμαι- και από τη στιγμή που παίρνεις την άδεια ασκήσεως του επαγγέλματος μπορείς μέχρι τη σύνταξή σου να το ασκείς, χωρίς κανένας να σε ελέγχει;  Δεν θα πρέπει να δούμε αυτό το σύστημα που λέγαμε με τις μονάδες, που έπαιρνε ο γιατρός για κάθε σεμινάριο, για κάθε ενασχόληση, και μετά ξανά να εξετάζεται κατά κάποιο τρόπο και αν κριθεί ακατάλληλος ακόμα και να του αφαιρείται η άδεια; Δηλαδή, ο ασθενής να είναι στην τύχη του; Ο ασθενής όταν πάει σε κάποιο νοσοκομείο, να μην ξέρει αν τηρούνται τα στάνταρντ ποιότητος, να μην ξέρει ας πούμε αν ο γιατρός που είναι χειρουργός, χειρουργεί με βάση τα στάνταρντ του μέσου όρου θνητότητας ανά τον κόσμο; Να έχουμε αυτό  που λέει ο κόσμος: «Μου έτυχε καλός γιατρός. Μου έτυχε κακός γιατρός»; Ποιος το ελέγχει αυτό; Δεν θα πρέπει να πάμε κάποια στιγμή σε αξιολόγηση; 
Για την ειδικότητα –το ξέρετε το θέμα-  το να παίρνεις μετά από επτά χρόνια ειδικότητα για παράδειγμα, από τη στιγμή που παίρνεις το πτυχίο, σε βγάζει τελείως εκτός ρυθμού και θα πρέπει να δούμε τις εξετάσεις στην ειδικότητα. Ήταν έτοιμος ο νόμος και με ευθύνη τότε δυστυχώς και του κόμματος της Νέας Δημοκρατίας επί κυβέρνησης Παπαδήμου δεν ήλθε ο νόμος γιατί η κυβέρνηση Παπαδήμου ήταν ειδικού σκοπού και όλα τα άλλα τα αφήσαμε απ’ έξω. Είναι από τα ζητήματα που θα πρέπει να δούμε.
Για να δούμε τώρα και το θέμα της φαρμακευτικής δαπάνης. Εδώ έχω πει ξανά και στην επιτροπή ότι δεν ξέρω αν ήταν θέμα τόσο ανικανότητας ή αν υπήρχε δόλος. Θα μου πείτε, μπορείς να αποδείξεις ότι υπήρχε «μαύρο» πολιτικό χρήμα; Δεν μπορώ να το αποδείξω, αλλά βλέπω ότι συνέχεια αυξανόταν και την πενταετία 2004-2009 -χωρίς καμμία διάθεση κομματικής καθαρά κριτικής- ξέφυγε πέρα από κάθε έλεγχο.  Θα σας πω χαρακτηριστικά: Το 2004 ήταν στα 2,40 δισεκατομμύρια. Το 2006 έχουμε αύξηση 22,4% και έφτασε στα 3,5 δισεκατομμύρια. Γιατί; Γιατί ήταν η χρονιά που καταργήθηκε η θετική λίστα φαρμάκων. Υπήρχε μία λίστα, υπήρχε ένας μπούσουλας, τον καταργήσαμε και ξέφυγαν εντελώς οι δαπάνες. Κάθε χρόνο συνεχίζεται να αυξάνεται μισό δισεκατομμύριο, για να φτάσει το 2009 στα 5,09 δισεκατομμύρια.
Εμείς κάναμε μία προσπάθεια και το 2010 κιόλας έπεσε στο 16% το κόστος. Και μάλιστα, σύμφωνα με τις μελέτες οι κύριες αιτίες της διόγκωσης των δαπανών για φάρμακο είναι η υπερκατανάλωση και η αντικατάσταση φθηνών από ακριβά φάρμακα. Είναι και η τιμή, αλλά δεν είναι ο βασικός λόγος. Άρα, το να έχουμε εδώ πολυφαρμακία, το να έχουμε εδώ προκλητή ζήτηση γιατί κάποιοι πρέπει να θησαυρίζουν, νομίζετε ότι αυτό έχει να κάνει με την υγεία του πληθυσμού;
Εγώ θα σας πω κάτι. Ποιος διαφωνεί ότι έπρεπε να πέσει το ποσοστό κέρδους των χονδρεμπόρων και των φαρμακοποιών; Ποιος είπε ότι δεν θα έπρεπε να προχωρήσουμε στο σύστημα που κάναμε, τιμολόγηση βάσει των τριών χαμηλότερων τιμών της Ευρωπαϊκής Ένωσης; Ποιος θα διαφωνούσε να έχουμε τα γενόσημα που θα έπρεπε να είναι στο 60% της τιμής των πρωτοτύπων; Ποιος θα διαφωνούσε στην ένταξη των ασφαλιστικών ταμείων στην ηλεκτρονική συνταγογράφηση με καθολικό τρόπο;
Αυτά που σας διάβασα παραπάνω -με τα οποία θεωρώ ότι κανένας δεν μπορεί να διαφωνήσει- είναι από τις δεσμεύσεις του μνημονίου. Αυτό τα λέω γιατί; Διότι, είναι πράγματα τα οποία εμείς έπρεπε να τα κάνουμε. Ξεχάστε το μνημόνιο και ποιος τα λέει. Αυτά έπρεπε να τα κάνουμε από δεκαετίες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μια μικρή ανοχή, κύριε Πρόεδρε.
Τι κάνετε τώρα; Τι παρατηρώ; Ο ΣΥΡΙΖΑ χωρίς να το θέλει προφανώς –είμαι σίγουρος γιατί έχετε καλή διάθεση- προσπαθεί να υποστηρίξει ένα σύστημα παρασιτικού καπιταλισμού. Θέλετε να το πω; Ένα σύστημα «πιράνχας» που υπήρχε στο χώρο της υγείας αντί να δούμε πώς αυτό έπρεπε να το σταματήσουμε -γιατί κάποιοι επιτήδειοι θησαύριζαν και αντιδρούσαν στις αλλαγές- ερχόμαστε και παίζουμε με τον πόνο του ελληνικού λαού και λέμε να μην αλλάξει η φαρμακευτική δαπάνη, να μη δούμε την αξιολόγηση, να μη δούμε τις δομές. Αυτό είναι λάθος στη βάση του για την ίδια την υγεία του πληθυσμού.
Ενδεχομένως, αν ζούσαμε σε ένα κρατίδιο όπως του Μπαχρέιν και είχαμε απεριόριστους πόρους, θα μπορούσαμε ο καθένας έξω από το σπίτι του να έχει και ένα μαγνητικό τομογράφο. Στον πραγματικό κόσμο όμως αυτό δεν γίνεται. Και θα ερχόταν η στιγμή που το σύστημα θα έφτανε στα όρια της διάλυσης, όπως και έγινε.
Θέλω να πω δυο, τρία θεματάκια για να κλείσω σύντομα. Ειπώθηκε πράγματι ότι η φαρμακευτική δαπάνη είναι μόνο το 20% της συνολικής δαπάνης και αυτό είναι σωστό. Γι’ αυτό θα πρέπει να προχωρήσουμε και στη μηχανογράφηση και στο διπλογραφικό λογιστικό με την ESY.net, όπου έγιναν τα πρώτα βήματα, και αυτά τα οποία έχουμε πει για τις διαγνωστικές εξετάσεις που είναι πανάκριβες σε σχέση με τον ευρωπαϊκό μέσο όρο.
Άλλωστε, σύμφωνα με τη EUROSTAT και τον Παγκόσμιο Οργανισμό Υγείας οι κατά κεφαλήν δαπάνες υγείας ήταν 123, ο δείκτης, σε ένα μέσο όρο στην Ευρωπαϊκή Ένωση 100. Σημαίνει δηλαδή ότι έχουμε υπηρεσίες που δεν χρειαζόντουσαν, αυξημένη ποσότητα υπηρεσιών και προϊόντων.
Έτσι λοιπόν αντί να προστατεύουμε μια κατάσταση που δεν υπήρχε, εγώ θα προτιμούσα να κάνετε ερώτηση για τα παράσιτα της υγείας, για όλους αυτούς που κατάφεραν να θησαυρίσουν όλο αυτό τον καιρό, για τα φακελάκια και να πούμε συγκεκριμένους τρόπους για το πώς μπορούμε να καταπολεμήσουμε αυτή την κατάσταση. 
Μας διαβεβαίωσε ο κ. Σαλμάς στην επιτροπή για ένα καινούργιο σύστημα για τη φαρμακευτική δαπάνη που δεν πολυκαταλάβαμε πώς ακριβώς θα λειτουργεί. Εγώ θέλω να δω το καινούργιο δελτίο τιμών για να εκφραστώ. Οφείλω, όμως, να ομολογήσω, ότι στο προηγούμενο δελτίο τιμών είχαμε φάρμακα που ενώ θα έπρεπε να ήταν, με βάση αυτά που έχουμε υπογράψει, στο 50% της τιμής -διότι έχασε την πατέντα, ήταν στο 80%- είχαμε και άκουσον-άκουσον! πέντε, έξι φάρμακα που ενώ ήταν αντίγραφα, ήταν μεγαλύτερης τιμής από τα πρωτότυπα. 
Το γεγονός ότι πήγε στον ΕΟΦ, έγινε από δική μας πρωτοβουλία. Έγινε η αξιολόγηση της τιμής στο Υπουργείο, όπου δεν υπήρχε χρόνος ήταν το μήνα Απρίλιο. Το ξαναπαίρνει πίσω το Υπουργείο και αντί να έχει βγει το δελτίο τιμών από τον Αύγουστο, βγαίνει τώρα τον Οκτώβρη, που αυτό σημαίνει ότι χάνουμε καθημερινά χρήμα. Και αφού είδε ότι το πράγμα δεν γίνεται ξαναγύρισε στον ΕΟΦ.
Όλα αυτά πρέπει να τα δούμε και να ασκούμε όλοι μας κριτική, ακριβώς γιατί πρόκειται για δημόσιο χρήμα που αφορά όλους μας.
Τέλος, θα ήθελα να πω ότι σε αυτές τις μέρες που πραγματικά πλήττονται οι πολίτες –δεν έχω καμμία διάθεση  να υπερασπίσω κανένα μνημόνιο- θα πρέπει να είμαστε επάνω και οι έγνοιες μας να είναι στις ευαίσθητες κοινωνικά ομάδες, κύριε Υπουργέ, που πραγματικά έχουν πρόβλημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα αναφέρω δυο χαρακτηριστικά παραδείγματα και θέλω να το σημειώσετε. Ασθενείς με μεσογειακή αναιμία, το ξέρετε ότι υπάρχει θέμα από την προηγούμενη φορά που ήμουν Βουλευτής; Ζήτησαν να πάνε σε χώρο που υπήρχε στον Ερυθρό Σταυρό. Στάθηκε αδύνατο να φύγουν από το Δρακοπούλειο που ήταν άθλιες οι συνθήκες. Τελικά δεν τους δέχονταν οι διοικήσεις, γραφειοκρατία, το ένα ή το άλλο.","ΣΥΜΕΩΝ ΚΕΔΙΚΟΓΛΟΥ",219
"49163","  Κύριε συνάδελφε, παρακαλώ ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49164"," Ένα λεπτό, γιατί είναι ειδικό πρόβλημα, κύριε Πρόεδρε, και είμαι σίγουρος ότι ο Υπουργός ενδιαφέρεται.
Έχει υπογραφεί το ΦΕΚ 1159Β τον Απρίλιο του 2012 για να πάει και κάποιος γιατρός, νοσηλευτής και όμως ακόμα καθυστερεί αυτή η κατάσταση. Πρέπει να πούμε ότι πρόκειται για εκατό ασθενείς και για δύο χιλιάδες πεντακόσιες φιάλες το χρόνο. Άρα, πρέπει να δούμε συνολικά την αιμοδοσία. 
Πρόσφατα στην εκπομπή του κ. Θεοδωράκη είδαμε ασθενείς με ινοκυστική νόσο και μας είπαν ότι δεν υπάρχουν μονάδες πλην Αθηνών...","ΣΥΜΕΩΝ ΚΕΔΙΚΟΓΛΟΥ",219
"49165"," Κύριε συνάδελφε, υπάρχουν χιλιάδες παραδείγματα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49166"," Θέλω να κλείσω με αυτό για να πω ότι επειδή δεν μπορούμε να έχουμε Καιάδα στη σημερινή εποχή για τις ειδικές αυτές κατηγορίες των συμπολιτών μας που έτυχε να γεννηθούν με ένα πρόβλημα, εκεί πρέπει να είναι όλη μας η έγνοια και όχι για να υπερασπίσουμε τα κάθε είδους συμφέροντα. Ευχαριστώ.
(Χειροκροτήματα)","ΣΥΜΕΩΝ ΚΕΔΙΚΟΓΛΟΥ",219
"49167"," Το λόγο έχει ο συνάδελφος Βουλευτής και Κοινοβουλευτικός Εκπρόσωπος των Ανεξάρτητων Ελλήνων κ. Παναγιώτης Μελάς, για έξι λεπτά.
Θα ήθελα να υπενθυμίσω, βέβαια, κυρίες και κύριοι συνάδελφοι, ότι από τον Κανονισμό προβλέπεται ότι για λιγότερη των επτά λεπτών ομιλία μιλάμε από τις θέσεις μας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"49168"," Κυρίες και κύριοι συνάδελφοι. Η θλιβερή πραγματικότητα είναι ότι με την εφαρμογή των μνημονίων και την τυφλή υπακοή στην τρόικα και το ΔΝΤ, που εφάρμοσαν και εφαρμόζουν οι τελευταίες κυβερνήσεις, ο ελληνικός λαός έχει εξαθλιωθεί. Αυτό οφείλεται στην οικονομική πολιτική που ακολουθείται και η οποία έχει προκαλέσει μεγάλη υποβάθμιση της ποιότητας ζωής των Ελλήνων. Συγχρόνως, όμως, έχουν υποβαθμιστεί και οι παρεχόμενες υπηρεσίες υγείας. Αυτό δεν θα έπρεπε να έχει συμβεί, διότι η υγεία είναι το πολυτιμότερο αγαθό και σε αυτή τη δύσκολη οικονομική περίοδο θα έπρεπε να την προστατεύσουμε όσο το δυνατόν περισσότερο, για να έχει ο κάθε πολίτης την αντοχή, τη δύναμη προκειμένου να αντέξει αυτή τη δύσκολη στενωπό που διερχόμεθα.
Δυστυχώς, όμως! Όχι μόνο έχουν υποβαθμιστεί όλες οι παρεχόμενες υπηρεσίας υγείας, αλλά και οι οικονομικά εξοντωμένοι πολίτες, μισθωτοί και συνταξιούχοι, αναγκάζονται να πληρώνουν από την τσέπη τους. Πολλές φορές βάζουν βαθιά το χέρι στην τσέπη -και όταν αυτή είναι άδεια- για να πληρώσουν γιατρούς, φαρμακοποιούς κλπ., ακόμα και τα τηλεφωνήματα για ιατρικά ραντεβού.
Η πρωτοβάθμια περίθαλψη των ασφαλισμένων έχει ανατεθεί στον ΕΟΠΥΥ και ειλικρινά διερωτάται κανείς: Γιατί δημιουργήθηκε το ΕΟΠΥΥ; Για να προσφέρει καλύτερες ή χειρότερες υπηρεσίες; Διότι η πραγματικότητα είναι ότι προσφέρει πολύ χειρότερες. Λόγω της μη χρηματοδότησής του δεν πληρώνονται κανονικά ιατροί, φαρμακοποιοί, φυσικοθεραπευτές, ιδιωτικές κλινικές κλπ. Έτσι, αναγκάζονται οι ιατροί να προβαίνουν σε απεργιακές κινητοποιήσεις και οι φαρμακοποιοί να μη χορηγούν φάρμακα επί πιστώσει. Γι’ αυτό και οι ασφαλισμένοι προβαίνουν και αυτοί σε κινητοποιήσεις διαμαρτυρίας, διότι δεν αντέχουν άλλο. Η ευθύνη για όλα αυτά ανήκει αποκλειστικά στην Κυβέρνηση.
Το ερώτημα που θέλω να θέσω και που το θέτει και η Πανελλήνια Ομοσπονδία Υγειονομικών Υπαλλήλων ΕΟΠΥΥ, οι εργαζόμενοι, δηλαδή, στο πρώην ΙΚΑ είναι το εξής: Γιατί σήμερα όλα τα μικροβιολογικά, βιοχημικά, ακτινολογικά κ.λπ. εργαστήρια υπολειτουργούν, με αποτέλεσμα το μεν προσωπικό -ιατροί, παρασκευαστές κ.λπ.- να μην έχει αντικείμενο εργασίας και οι ασθενείς να παραπέμπονται σε ιδιώτες γιατρούς και να πληρώνουν από την τσέπη τους το 15% του κόστους των εξετάσεων.
Το κόστος για τον ΕΟΠΥΥ λόγω της παραπομπής των ασφαλισμένων σε ιδιώτες γιατρούς είναι πολύ μεγαλύτερο απ’ ότι αν γινόντουσαν οι εξετάσεις στα εργαστήρια του πρώην ΙΚΑ. Για εξετάσεις, παραδείγματος χάριν, που θα γίνονταν στα εργαστήρια του πρώην ΙΚΑ και θα στοίχιζαν 5 ευρώ, για τον ΕΟΠΥΥ σήμερα στα ιδιωτικά εργαστήρια κοστίζουν 35 ευρώ και από αυτά ο ασφαλισμένος επιβαρύνεται με 5 ευρώ και ο ΕΟΠΥΥ με περίπου 30 ευρώ.
Λόγω της τακτικής αυτής μόνο για το μικροβιολογικό εργαστήριο του ΕΟΠΥΥ του Πειραιά που μου έδωσαν στοιχεία, το επιπλέον κόστος για το 2011 ανέρχεται στα 7 εκατομμύρια ευρώ. Φανταστείτε σε πόσα εκατομμύρια θα ανέρχεται το κόστος για τα μικροβιολογικά εργαστήρια όλης της Ελλάδος. Και ερωτώ: Γιατί συμβαίνει αυτό; Ποιες σκοπιμότητες εξυπηρετεί αυτή η τακτική, όταν σήμερα επιβάλλεται όχι να ελαττώσουμε, αλλά να μηδενίσουμε τη σπατάλη του δημοσίου χρήματος και στο χώρο της υγείας και παντού. Το δημόσιο χρήμα είναι χρήμα των πολιτών και οι πολίτες σήμερα υποφέρουν πάρα πολύ. Γιατί, λοιπόν, συμβαίνει αυτό σήμερα στην περίπτωση των εργαστηριακών εξετάσεων των ασφαλισμένων;
Έρχομαι τώρα στην δευτεροβάθμια περίθαλψη, η οποία έχει παρόμοια προβλήματα. Τα νοσοκομεία όλης της χώρας υπολειτουργούν. Οι νοσοκομειακοί γιατροί έχουν πιεστεί και αυτοί οικονομικά λόγω της περικοπής του μισθού και της μη πληρωμής των εφημεριών, γι’ αυτό προβαίνουν και αυτοί σε απεργιακές κινητοποιήσεις, σε στάσεις εργασίας.
Πέραν του οικονομικού προβλήματος που αντιμετωπίζουν οι εργαζόμενοι στα νοσοκομεία, υπάρχουν και πολλά άλλα προβλήματα, που έχουν σχέση με τη μεγάλη έλλειψη προσωπικού, ιατρικού, νοσηλευτικού, τεχνολογικού ή έλλειψη αναλώσιμου υλικού κ.λπ..
Θα σας αναφέρω ως παράδειγμα το αντικαρκινικό νοσοκομείο Μεταξά Πειραιά, που είναι στην περιφέρειά μου. Από τα τετρακόσια σαράντα ένα άτομα νοσηλευτικού προσωπικού, που πρέπει να έχει, σήμερα έχει διακόσια πενήντα πέντε και από αυτά, τα σαράντα απουσιάζουν λόγω χρονίων παθήσεων, κυήσεων, λοχείας, συνδικαλιστικών αναγκών κ.λπ. και στην πραγματικότητα υπηρετούν μόνο διακόσια δέκα πέντε, δηλαδή ούτε τα μισά. Από τα έξι χειρουργικά κρεβάτια που λειτουργούσαν, λόγω της έλλειψης του προσωπικού λειτουργούν μόνο τα τέσσερα, με αποτέλεσμα για το 2012 προβλέπεται να χειρουργηθούν λιγότερα από χίλια άτομα. Η μεγάλη αναμονή για χειρουργική επέμβαση των ασθενών εγκυμονεί κινδύνους για την υγεία τους και τη ζωή τους. Πιστεύω ότι αντιλαμβάνεστε ότι οι ασθενείς αυτοί είναι βαριά ασθενείς.
Εγώ θα σας αναφέρω ακόμη, κύριε Υπουργέ, και το νοσοκομείο Αίγινας «Άγιος Διονύσιος», που λειτουργεί υπό τη σκέπη της Εκκλησίας. Είχα καταθέσει μία ερώτηση προ ημερών. Δεν ήλθατε προχθές να απαντήσετε στην επίκαιρη ερώτηση. 
(Στο σημείο αυτό την Προεδρική Έδρα καταλαμβάνει ο  Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Είναι δυνατόν σ’ ένα νοσοκομείο, που εξυπηρετεί δεκαπέντε χιλιάδες μόνιμους κατοίκους και πενήντα χιλιάδες το καλοκαίρι, να του οφείλουν 680.000 ευρώ για πριν το 2012 και άλλες 300.000 για το 2012 και να κινδυνεύει να οδηγηθεί σε κλείσιμο; Αν λειτουργεί σήμερα, αυτό οφείλεται στην ευαισθησία της Εκκλησίας και ορισμένων πολιτών.
Μεγάλο, επίσης, πρόβλημα υφίσταται με τη λειτουργία του ΕΚΑΒ. Το ΕΚΑΒ προσφέρει πολύτιμες υπηρεσίες στους ασθενείς. Σώζει ανθρώπινες ζωές και σήμερα αντιμετωπίζει πολλά προβλήματα που έχουν σχέση με τη μη πληρωμή του προσωπικού, με την έλλειψη προσωπικού, αλλά και οχημάτων. Το ΕΚΑΒ επιβάλλεται να προσεχθεί ιδιαίτερα για να λειτουργήσει όσο το δυνατόν καλύτερα, διότι σώζει ανθρώπινες ζωές. Σε ανακοίνωση η Πανελλήνια Ομοσπονδία Προσωπικού ΕΚΑΒ, μεταξύ άλλων, τονίζει: «Πρέπει να διατηρήσουμε την αξιοπρέπειά μας, πρέπει να διαφυλάξουμε την επιβίωση των οικογενειών μας». Έχω εδώ την ανακοίνωση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΜΕΛΑΣ",316
"49169"," Παρακαλώ, κύριε συνάδελφε, τελειώνετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49170"," Τελειώνω, κύριε Πρόεδρε.
Πέραν αυτών των προβλημάτων που επιγραμματικά σας ανέφερα, υπάρχουν και πολλά άλλα σε όλους τους χώρους της υγείας, σε όλη την Ελλάδα, τα οποία συνεχώς αυξάνονται, όμως ο χρόνος δεν μου επιτρέπει να τα αναφέρω.
Τελειώνοντας, κύριε Υπουργέ, θέλω να τονίσω ότι επιβάλλεται με πράξεις και όχι με λόγια να λειτουργήσετε για την καλύτερη υγεία των πολιτών. Προσωπικά, επειδή είμαι γιατρός, αλλά και όλοι εμείς οι Ανεξάρτητοι Έλληνες θα στηρίξουμε ό,τι είναι για το καλό του ελληνικού λαού και θα αντισταθούμε σε ό,τι είναι εναντίον του. Γι’ αυτό τονίζω για άλλη μία φορά -και κλείνω- ότι επιβάλλεται η Κυβέρνηση να δείξει την ανάλογη ευαισθησία και να προστατεύσει την υγεία του ελληνικού λαού.
Ευχαριστώ.","ΠΑΝΑΓΙΩΤΗΣ ΜΕΛΑΣ",316
"49171"," Ευχαριστούμε κι εμείς.
Η κ. Μάρκου έχει το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49172"," Ευχαριστώ, κύριε Πρόεδρε.
Κυρίες και κύριοι συνάδελφοι, η βαθειά και παρατεταμένη οικονομική κρίση που βιώνουμε έχει επιδεινώσει ραγδαία μεταξύ άλλων τις βασικές κοινωνικές παροχές του κράτους. Συζητούμε σήμερα για το βασικότερο αγαθό, αυτό της υγείας, που φέρνει πράγματι στο χείλος του γκρεμού και στην απόγνωση όλο και περισσότερους συμπολίτες μας. 
Αυτό, βέβαια, δεν δικαιολογεί κανέναν από εμάς να μονοπωλεί τον πόνο του κόσμου, να εμπορεύεται τη δυστυχία με «τσιτάτα» και «κροκοδείλια δάκρυα», ούτε να έχει κάνει επάγγελμά του την αντιπολίτευση. Το θέμα χρειάζεται σοβαρότητα και λύσεις, ούτε διαπιστώσεις, ούτε δημαγωγίες, ούτε λαϊκισμούς. 
Τώρα, το σημαντικότερο πρόβλημα στο χώρο της υγείας έχει ονοματεπώνυμο και λέγεται ΕΟΠΥΥ. Η λειτουργία του ΕΟΠΥΥ, μέχρι τώρα, πράγματι αποδεικνύει ότι ο οργανισμός είναι θνησιγενής. Μία ιδέα που στη γενική σύλληψή της είναι θετική, δηλαδή η δημιουργία ενός ενιαίου φορέα υγείας για όλους τους ασφαλισμένους, στην εφαρμογή της αποτυγχάνει. 
Η λύση στο πρόβλημα του ΕΟΠΥΥ έχει μία άμεση και μία μακροπρόθεσμη διάσταση. 
Το άμεσο είναι το θέμα της υποχρηματοδότησης, που δημιουργεί και κενό εμπιστοσύνης στο νέο φορέα και πρέπει να αντιμετωπιστεί τώρα. Πρέπει να δεσμευτεί η Κυβέρνηση ότι θα αποτελέσει πρώτη προτεραιότητα. Δεν χρειάζεται να επεκταθώ ότι δεν πρέπει να δούμε ξανά εικόνες κλειστών νοσοκομείων, ουρές έξω από τα φαρμακεία, ελλείψεις και μαραθώνιους των ασθενών από φαρμακείο σε φαρμακείο προκειμένου να εξασφαλίσουν τα φάρμακά τους. Μακροπρόθεσμα όμως είναι αναγκαίος ο επανασχεδιασμός της αρχιτεκτονικής και λειτουργίας του ΕΟΠΥΥ από την αρχή σε διαφορετική βάση. 
Κατ’ αρχάς δεν μπορεί να είναι ταυτόχρονα αγοραστής και προμηθευτής υπηρεσιών υγείας. Πέρα από τη σύγκρουση συμφερόντων είναι και μη αποδοτικό. Για να λειτουργήσει ο ΕΟΠΥΥ ως ρυθμιστής στην αγορά υπηρεσιών υγείας, μέσω της δημιουργίας μονοψωνίου στις υπηρεσίες αυτές, είναι απαραίτητο να παραμείνουν μόνο οι κλάδοι ασφάλισης υγείας στον ΕΟΠΥΥ και να διαχωριστεί το κομμάτι της παροχής υπηρεσιών. Στη συνέχεια ο ΕΟΠΥΥ θα μπορέσει να προχωρήσει σε μία πιο ρεαλιστική τιμολόγηση των υπηρεσιών πρωτοβάθμιας υγείας, ως φορέας άσκησης πολιτικής, όχι ως απλός γραφειοκρατικός μεσάζοντας μεταξύ ταμείων και δομών υγείας, όπως τώρα. 
Χρειαζόμαστε έναν νέο βιώσιμο ΕΟΠΥΥ, με διεύρυνση της βάσης της χρηματοδότησης. Μέτρα προς αυτήν την κατεύθυνση -με αφορμή τη σημερινή συζήτηση- που πρέπει άμεσα να επεξεργαστούμε, είναι τα εξής: 
Οπωσδήποτε επανεξέταση του ύψους της κρατικής επιχορήγησης. Σύσταση ειδικού ταμείου υγείας που θα ενισχύει τον ΕΟΠΥΥ με έσοδα από τη φορολόγηση επιβλαβών για την υγεία αγαθών και υπηρεσιών. Όσο αυξάνεται το συνολικό κόστος του φαρμάκου, να μειώνεται το ποσοστό συμμετοχής του ασφαλισμένου. Η ασφαλιστική κάλυψη πρέπει να είναι ανάλογη του εισοδήματος, φυσικά με μηδενική συμμετοχή για όσους βρίσκονται κάτω από το όριο της φτώχειας και για τους βαριά ασθενείς. Επίσης η εξυγίανση της φαρμακευτικής αγοράς με σκοπό την επίτευξη του διπλού στόχου για χαμηλές τιμές φαρμάκων που πωλούνται στον ΕΟΠΥΥ, αλλά με ταυτόχρονη ενίσχυση της εγχώριας φαρμακοβιομηχανίας. 
Εφόσον λοιπόν, το ζητούμενο είναι η εξοικονόμηση, μπορούμε να δεχτούμε την αποζημίωση με βάση τη δραστική ουσία ώστε να υπάρξουν οι απαιτούμενες εξοικονομήσεις από τον ΕΟΠΥΥ. Στο πλαίσιο αυτό να εξεταστεί η δυνατότητα διαφοροποιημένων ριμπέιτ που να δίνει κίνητρα για επένδυση και απασχόληση στην εγχώρια παραγωγή φαρμάκων, η εξοικονόμηση πόρων από τη συνταγογράφηση ουσιών, έστω ένα μικρό μέρος της, να επιστρέφει στους γιατρούς και τα νοσοκομεία ως κονδύλι επένδυσης στους ανθρώπινους πόρους. 
Πρέπει οι γιατροί, για να συνταγογραφούν σωστά κι έντιμα να έχουν κι ένα οικονομικό κίνητρο επιμόρφωσης, που όμως θα βοηθά συνολικά την ορθή λειτουργία του συστήματος. Ένα παρόμοιο κονδύλι πρέπει να προσφερθεί στην εκπαίδευση των φαρμακοποιών, στην κλινική φαρμακολογία, ώστε να μπορούν να επιλέξουν τα σωστά φάρμακα κατά περίπτωση που περιέχουν τη δραστική ουσία που έχουν συνταγογραφήσει οι γιατροί, αλλά και ταυτόχρονα είναι και η κατάλληλη για τον ασθενή. 
Για τη Δημοκρατική Αριστερά η δημιουργία ενός βιώσιμου, ανθρώπινου  και αποτελεσματικού συστήματος δημόσιας υγείας ως βασική υποχρέωση της πολιτείας, αλλά και ως παράγων κοινωνικής συνοχής, αποτελεί στρατηγικό στόχο. 
Κυρίες και κύριοι συνάδελφοι, είμαστε έτοιμοι να συνεισφέρουμε προς αυτήν την κατεύθυνση. 
Ευχαριστώ.","ΑΙΚΑΤΕΡΙΝΗ ΜΑΡΚΟΥ",309
"49173"," Ευχαριστούμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49174"," Κύριε Πρόεδρε, μπορώ να έχω το λόγο;","ΑΝΔΡΕΑΣ ΛΥΚΟΥΡΕΝΤΖΟΣ",288
"49175"," Μία σύντομη παρέμβαση θέλει να κάνει ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49176"," Ευχαριστώ, κύριε Πρόεδρε.
Με αφορμή την τοποθέτηση του Κοινοβουλευτικού Εκπροσώπου των Ανεξάρτητων Ελλήνων θέλω να διευκρινίσω προς όλες τις κυρίες και τους κυρίους συναδέλφους, ότι το γεγονός ότι δεν παρευρίσκομαι σε επίκαιρες ερωτήσεις δεν οφείλεται στο ότι περιφρονώ το Κοινοβούλιο και το δικό σας ενδιαφέρον, αλλά λόγω της κατανομής των αρμοδιοτήτων στο Υπουργείο, μεταξύ της πολιτικής ηγεσίας και των άλλων καθηκόντων που με απασχολούν καθημερινά, σε ορισμένες περιπτώσεις δεν ανταποκρίνομαι. Αυτό δεν σημαίνει ότι περιφρονώ το Κοινοβούλιο και το ενδιαφέρον σας.","ΑΝΔΡΕΑΣ ΛΥΚΟΥΡΕΝΤΖΟΣ",288
"49177"," Εδώ ισχύει ο Κανονισμός της Βουλής όμως.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49178"," Ισχύει βεβαίως, αλλά πρέπει να μπορεί ο Υπουργός να ανταποκριθεί. Εάν εκ των πραγμάτων είναι αδύνατον, τότε πρέπει να υπάρχει κατανόηση απ’ όλους τους συναδέλφους.","ΑΝΔΡΕΑΣ ΛΥΚΟΥΡΕΝΤΖΟΣ",288
"49179"," Ναι υπάρχει, αλλά υπάρχει εξαίρεση.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49180"," Κύριε Κουρουμπλή, ακούμε και κρίνουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49181"," Κύριε Πρόεδρε κι εσείς πρέπει να φυλάσσετε τον Κανονισμό.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49182"," Κύριε Κουρουμπλή, δεν έχετε το λόγο τώρα. 
Συνεχίστε, κύριε Υπουργέ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49183"," Θα κάνω και μία ακόμα πρόταση σχετικά με την παρέμβαση της αξιοτίμου Κοινοβουλευτικής Εκπροσώπου της Δημοκρατικής Αριστεράς, κ. Μάρκου. Θα ήθελα παρακαλώ να μας υποβάλετε την πρόταση αυτήν όπου είπατε ότι μπορούμε να ενισχύσουμε τα έσοδα του ΕΟΠΥΥ μέσα από τη φορολόγηση επιβλαβών για την υγειά καταναλώσεων. 
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"49184"," Ευχαριστούμε κι εμείς.
Ο κ. Γεώργιος Λαμπρούλης έχει το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49185"," Ευχαριστώ, κύριε Πρόεδρε.
Τα μέτρα εμπορευματοποίησης και ιδιωτικοποίησης της δημόσιας υγείας πρόνοιας, οι άγριες περικοπές της κρατικής χρηματοδότησης και των παροχών, η ενίσχυση των επιχειρηματιών στην υγεία και το φάρμακο δεν έχουν προσωρινό χαρακτήρα. Είναι μόνιμα και ενταγμένα στη στρατηγική της Ευρωπαϊκής Ένωσης και όλων των κυβερνήσεων, όπως και της σημερινής, προκειμένου να επιτευχθεί η ανταγωνιστικότητα των επιχειρηματικών ομίλων, δηλαδή, η εξασφάλιση των όρων διατήρησης και αύξησης της κερδοφορίας τόσο στην περίοδο της κρίσης όσο και κατά τη λήξη της κρίσης στην περίοδο της ανάκαμψης. 
Βασικό στοιχείο στην εξυπηρέτηση αυτού του στόχου είναι η αύξηση του βαθμού εκμετάλλευσης της εργατικής τάξης, δηλαδή το πώς θα γίνει πιο φθηνή η εργατική δύναμη. Αυτός ο στόχος, αυτή η ταξική πολιτική επιλογή εξυπηρετείται όχι μόνο με τις μειώσεις σε μισθούς και συντάξεις, αλλά και με τη μείωση της χρηματοδότησης της υγείας, της πρόνοιας και κατ’ ουσίαν των πάντων, όπως και μέσω του διακηρυγμένου στόχου για μείωση του μη μισθολογικού κόστους εργασίας, στο οποίο περιλαμβάνονται και οι παρεχόμενες υπηρεσίες υγείας και πρόνοιας από το κράτος και των ασφαλιστικών φορέων υγείας στον ΕΟΠΥΥ. 
Έτσι, ενώ οι ανάγκες του λαού σε δημόσιες και πραγματικά δωρεάν υπηρεσίες υγείας και πρόνοιας χωρίς την είσπραξη ασφαλιστικών εισφορών διευρύνονται, οι αντίστοιχες παροχές μειώνονται και καλούνται οι εργαζόμενοι και οι συνταξιούχοι να πληρώνουν όλο και μεγαλύτερα ποσά από την τσέπη τους. 
Αυτό, λοιπόν, που αναδεικνύεται και αποδεικνύεται είναι ότι καπιταλιστικό κέρδος και ικανοποίηση λαϊκών αναγκών στην υγεία, την πρόνοια και το φάρμακο είναι ασυμβίβαστα μεταξύ τους. Είναι καθημερινά τα παραδείγματα που αναδεικνύουν τις δραματικές συνέπειες που επιφέρει αυτή η πολιτική για την υγεία των εργαζόμενων, των άνεργων, των συνταξιούχων θέτοντας σε κίνδυνο ακόμα και την ίδια τους τη ζωή. Αξιοποιούνται οι συνθήκες της καπιταλιστικής οικονομικής κρίσης για να επιταχυνθούν τα μέτρα που έχουν σχεδιάσει αρκετά χρόνια πριν -πολύ πριν τα μνημόνια- και ήδη εφαρμόζονται. 
Το δικαίωμα της εργατικής τάξης, των αυτοαπασχολούμενων, των φτωχών αγροτών, των νέων και των γυναικών από τα λαϊκά στρώματα για σύγχρονες και δωρεάν υπηρεσίες υγείας, για δωρεάν πρόληψη και ιατροφαρμακευτική περίθαλψη θυσιάζονται στο βωμό της καπιταλιστικής ανάπτυξης, της στήριξης των κερδών των μονοπωλίων. 
Η σημερινή τρικομματική Κυβέρνηση ή οποιαδήποτε παραλλαγή διαχείρισης της καπιταλιστικής οικονομικής κρίσης, νεοφιλελεύθερη ή σοσιαλδημοκρατική -είτε αυτή θεωρεί ως κακή τη συνταγή του μνημονίου είτε ότι η συνταγή είναι αντιδραστική που υποστηρίζει τον ευρωμονόδρομο και την ανάπτυξη και έχει ως κριτήριο την κερδοφορία των επιχειρηματικών ομίλων- θα χειροτερέψει ακόμα περισσότερο το επίπεδο παροχών υπηρεσιών υγείας των εργαζομένων. 
Συνεπώς, επιχειρηματική δράση, ανταγωνιστικότητα, κερδοφορία και ικανοποίηση των σύγχρονων αναγκών του λαού είναι αντίθετα και ασυμβίβαστα μεταξύ τους. Δεν υπάρχει συνταγή που να ικανοποιεί και τα δύο. Για παράδειγμα, όσον αφορά το φάρμακο, όσο αυτό είναι εμπόρευμα και ιδιοκτησία των επιχειρηματικών ομίλων, με κανένα κανόνα δεν μπορεί να λειτουργήσει υπέρ των λαϊκών αναγκών. 
Εξάλλου, αυτό που καταγγέλλεται μέσω της επερώτησης είναι οι περικοπές της φαρμακευτικής δαπάνης λόγω της Τρόικας, η οποία λέει ότι είναι υπερβολικές. Δηλαδή, συμφωνείτε ότι πρέπει να γίνουν περικοπές με όποιες επιπτώσεις κι αν θα έχει κάτι τέτοιο στους ασθενείς; Δηλαδή, η διαφορά είναι στην ποσότητα ή μπροστά στην ακόρεστη δίψα για κέρδος, που είναι και το κίνητρο; Πρόκειται οι επιχειρηματίες να μειώσουν την πρακτική των παράλληλων εξαγωγών; Ποιος θα τους αναγκάσει; 
Λέτε πως δεν μπορούν να αντιμετωπίζονται ως εμπορεύματα το φάρμακο και η ιατρική φροντίδα. Σωστά. Εμείς το λέμε σήμερα, αλλά το λέγαμε και χθες, αφού οι λαϊκές ανάγκες είναι υπαρκτές. Γι’ αυτό ως Κομμουνιστικό Κόμμα το θέταμε και το θέτουμε και πάλι σήμερα. Πώς γίνεται, λοιπόν, να μιλάτε για μαξιμαλισμό του Κομμουνιστικού Κόμματος και να λέτε ότι αυτά δεν πρόκειται να γίνουν ούτε στη «Δευτέρα Παρουσία», ότι αυτά γίνονται μόνο στο σοσιαλισμό και ότι είναι σεχταρισμός να τίθενται σήμερα τέτοια αιτήματα; 
Όμως, τα ίδια λέγατε και για τις μονάδες αποασυλοποίησης. Όταν το Κομμουνιστικό Κόμμα Ελλάδας έλεγε ότι αυτές οι μονάδες θα έπρεπε να είναι κρατικές και συνδεδεμένες με τα ψυχιατρικά νοσοκομεία -που δεν έπρεπε να κλείσουν- λοιδορούνταν αυτή η θέση και μάλιστα συκοφαντούσαν το Κομμουνιστικό Κόμμα Ελλάδας ότι είναι κατά της αποασυλοποίησης. 
Μιλάτε για τη χρηματοδότηση από τον κρατικό προϋπολογισμό μέσω της δίκαιης φορολόγησης του πλούτου. Είδατε κανένα αφεντικό να είναι δίκαιο και να ελέγχεται; Δίκαιο για τον καπιταλιστή είναι η εκμετάλλευση της εργατικής δύναμης με στόχο βεβαίως το κέρδος. 
Για παράδειγμα, κάνετε λόγο για τα ιδιωτικά συνεργεία στα νοσοκομεία και εστιάζετε στην κατάργηση των επιχειρηματιών και την αντικατάστασή τους. Μήπως αυτό θα γίνει, για παράδειγμα, από τους κοινωνικούς συνεταιρισμούς; Και στη μία και στην άλλη περίπτωση, οι εργαζόμενοι που θα απασχολούνται εκεί θα αμείβονται με 500 -και ίσως και λιγότερα- ευρώ. 
Οι θέσεις που διατυπώνονται μέσω της επίκαιρης επερώτησης αποτελούν μορφή διαχείρισης της ίδιας πολιτικής. Αποδέχεται τη βασική κατεύθυνση των μέτρων της ανταγωνιστικότητας, της επιχειρηματικής δράσης και προβάλλει και αναδεικνύει το συμβιβασμό των συμφερόντων των λαϊκών στρωμάτων, σύμφωνα με τις επιδιώξεις του κεφαλαίου. 
Στην ουσία δρα στην κατεύθυνση αφοπλισμού και ενσωμάτωσης του εργατικού κινήματος. 
Γίνεται προσπάθεια συσκότισης και αποπροσανατολισμού των αιτιών που οδηγούν στα συγκεκριμένα μέτρα στο χώρο της υγείας, αφήνοντας στο απυρόβλητο το ότι πηγάζουν από την ίδια «μήτρα», δηλαδή τη στρατηγική της Ευρωπαϊκής Ένωσης υπέρ των μονοπωλίων, αφού απαντούν στις ανάγκες και τα συμφέροντά τους και στο ότι κανένας διαχειριστής και καμμία μορφή διαχείρισης της αστικής εξουσίας δεν μπορεί να παρεκκλίνει απ’ αυτά, μία στρατηγική που έχει συνομολογηθεί από την τρόικα, Ευρωπαϊκή Ένωση, Ευρωπαϊκή Κεντρική Τράπεζα και Διεθνές Νομισματικό Ταμείο και από τις κυβερνήσεις των κρατών-μελών της Ευρωπαϊκής Ένωσης, μία στρατηγική την οποία ο ΣΥΡΙΖΑ αποκρύπτει.
Απέναντι σ’ αυτή την τραγική και επικίνδυνη κατάσταση που διαμορφώνεται για την πλειοψηφία των λαϊκών στρωμάτων, το Κομμουνιστικό Κόμμα απευθύνεται στους εργαζόμενους και τονίζει την ανάγκη να αντιστοιχίσουν τις διεκδικήσεις τους με τις σύγχρονες ανάγκες τους. Το μόνο που τους περιμένει είναι η μόνιμη εξαθλίωση, η υπονόμευση της υγείας και της ζωής τους με όποια μορφή διαχείρισης της καπιταλιστικής οικονομικής κρίσης. Ο λαός δεν έχει τίποτα να κερδίσει ούτε από τον επιχειρηματικό δημόσιο τομέα που αναπτύσσεται, ούτε από τα διάφορα δίκτυα δήθεν φιλανθρωπίας και αλληλεγγύης τα οποία στήνονται. 
Για το λαό διέξοδος από την κρίση σημαίνει να δυναμώσει η λαϊκή συσπείρωση και πάλη που θα διαμορφώνει τους κοινωνικούς και πολιτικούς όρους για έναν άλλο δρόμο ανάπτυξης της παραγωγής και της οικονομίας με αποδέσμευση από την Ευρωπαϊκή Ένωση, μονομερή διαγραφή του χρέους, κοινωνικοποίηση των μέσων παραγωγής, με εργατική λαϊκή εξουσία που στο επίκεντρό της θα έχει την ικανοποίηση των διευρυμένων λαϊκών αναγκών, ανάμεσα σ’ αυτές και των λαϊκών αναγκών σε υγεία, πρόνοια και φάρμακο. Τα σύγχρονα μέσα και οι υπηρεσίες υγείας και πρόνοιας να αξιοποιηθούν για καθολική και δωρεάν παροχή υπηρεσιών πρόληψης, θεραπείας, αποκατάστασης σε όλους, χωρίς όρους και προϋποθέσεις και χωρίς πληρωμές από τους ασθενείς, είτε άμεσα, είτε μέσω ασφαλιστικών εισφορών, με κατάργηση κάθε επιχειρηματικής δραστηριότητας στο χώρο της υγείας και του φαρμάκου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΓΕΩΡΓΙΟΣ ΛΑΜΠΡΟΥΛΗΣ",277
"49186"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49187"," Τελειώνω, κύριε Πρόεδρε.
	Σ’ αυτή την κατεύθυνση το Κομμουνιστικό Κόμμα στηρίζει τους αγώνες του ταξικού κινήματος, της συμμαχίας των εργατοϋπαλλήλων, των αυτοαπασχολούμενων και των φτωχών αγροτών και παλεύει για εξασφάλιση από το κράτος της δωρεάν, πλήρους και απρόσκοπτης ιατροφαρμακευτικής περίθαλψης και των προνοιακών παροχών σε όλους, με προτεραιότητα τους άνεργους και ανασφάλιστους Έλληνες, μετανάστες, χαμηλόμισθους, χαμηλοσυνταξιούχους, τους φτωχούς αγρότες και τους αυτοαπασχολούμενους που έχουν κλείσει τις επιχειρήσεις τους.
	Απευθυνόμαστε σ’ όλους αυτούς και τους θέτουμε το εξής ερώτημα: Πώς θα ήταν η ζωή τους αν όλες οι δομές υπηρεσιών υγείας, καθώς και η παραγωγή του φαρμάκου, ήταν λαϊκή περιουσία; Ας το σκεφτούν.
	Σας ευχαριστώ.","ΓΕΩΡΓΙΟΣ ΛΑΜΠΡΟΥΛΗΣ",277
"49188"," Σας ευχαριστούμε.
	Εισερχόμαστε στο στάδιο των δευτερολογιών.
	Το λόγο έχει ο κ. Ξάνθος για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49189"," Ευχαριστώ, κύριε Πρόεδρε.
	Κύριε Υπουργέ, μας είπατε εν ολίγοις πως κάνετε ό,τι μπορείτε και ότι προσπαθείτε να διαχειριστείτε συγκεκριμένους πόρους που προκύπτουν από ένα ασφυκτικό μνημονιακό πλαίσιο.","ΑΝΔΡΕΑΣ ΞΑΝΘΟΣ",372
"49190"," Δημοσιονομικό.","ΑΝΔΡΕΑΣ ΛΥΚΟΥΡΕΝΤΖΟΣ",288
"49191"," Αυτό όμως ακριβώς είναι το πρόβλημα, κύριε Υπουργέ, ότι αυτοί οι πόροι δεν φτάνουν ακόμα και με την καλύτερη δυνατή διαχείριση. Μάλιστα με τη νέα περικοπή των 950 εκατομμυρίων ευρώ που αυτές τις μέρες «μαγειρεύεται», κατά την άποψή μας θα δοθεί η «χαριστική βολή» σ’ αυτό το προβληματικό και καταρρέον σύστημα υγείας.
	Εμείς θεωρούμε ότι αν δεν αλλάξει αυτή η πολιτική κατεύθυνση, δηλαδή αν δεν στηριχθεί κατά προτεραιότητα από τον κρατικό προϋπολογισμό με εγγυημένους πόρους και όχι με υποθετικούς πόρους όπως αυτό το 1,5 δις ευρώ το οποίο εξαγγείλατε ότι θα προκύψει προφανώς από την εκταμίευση της δόσης, αν δηλαδή σήμερα που αυξάνεται η ανάγκη και η ζήτηση αφήσετε το ΕΣΥ χωρίς πόρους, χωρίς κλινικές, αν «ακρωτηριάσετε» τη δομή του και τη λειτουργία του, αν περιορίσετε κλινικές, τμήματα, εξοπλισμό, υγειονομικό υλικό, ανθρώπινους και υλικούς πόρους, τότε προφανώς δεν εξορθολογίζεται το σύστημα, αλλά ενεργοποιείται μία πραγματική υγειονομική «βόμβα» που κάποια στιγμή θα εκραγεί.
	Για να καταλαβαίνουμε τι λέμε, κύριε Υπουργέ, θα αρχίσει να πεθαίνει κόσμος αβοήθητος στη χώρα. Θα βρεθούμε μπροστά σε κατάρρευση των υγειονομικών δεικτών, σε μείωση του προσδόκιμου επιβίωσης, σε έξαρση ξεχασμένων λοιμώξεων, όχι μόνο λόγω των ανεπαρκών εμβολιασμών, αλλά και λόγω της υποβάθμισης των συνθηκών ζωής των ανθρώπων.
Και τότε το κοινωνικό κόστος θα είναι ανυπολόγιστο. Η δημοσιονομική εξυγίανση, το κοινωνικό χειρουργείο θα έχει ίσως στεφθεί με επιτυχία. Ο ασθενής όμως, δηλαδή η δημόσια υγεία, θα έχει καταλήξει. Και αυτό δεν είναι προοπτική ευρωπαϊκής, αλλά τριτοκοσμικής χώρας. Και μη μας πείτε ότι διαστρεβλώνουμε την πραγματικότητα ή ότι καταστροφολογούμε.  Αυτά που λέμε, κατά την άποψή μας τεκμηριώνονται απόλυτα από τη διεθνή βιβλιογραφία και την υγειονομική εμπειρία άλλων χωρών που υπέστησαν ανάλογη θεραπεία. 
Παρακολούθησα με προσοχή τις τοποθετήσεις των εκπροσώπων των άλλων κομμάτων και μου έκανε πολύ εντύπωση το θράσος της τοποθέτησης ιδιαίτερα των εκπροσώπων του ΠΑΣΟΚ και της Νέας Δημοκρατίας. Μας είπαν ότι δεν έχουμε να προσφέρουμε τίποτα στο δημόσιο διάλογο για το σύστημα υγείας. Έφτασε μάλιστα ο κύριος εκπρόσωπος του ΠΑΣΟΚ να μας πει ότι εμείς στηρίζουμε το παρασιτικό σύστημα περίθαλψης, όταν ξέρουμε πάρα πολύ καλά ποιοι και με ποιο ονοματεπώνυμο έχουν στηρίξει αυτόν τον κρατικό καπιταλισμό στην πατρίδα μας, όταν ξέρουμε ποιοι πουλούσαν πολιτική προστασία στους πλούσιους, όταν η διαπλοκή στην Ελλάδα έχει πολιτικό ονοματεπώνυμο. 
Νομίζουμε, λοιπόν -και το λέμε ευθέως- ότι έχετε άγνοια κινδύνου. Το «πάση θυσία θα τηρήσουμε τις δεσμεύσεις μας απέναντι στην τρόικα» είναι ειδικά στο χώρο της υγείας εγκληματική πολιτική επιλογή. Όπως υποτιμήθηκε το ντόμινο της ύφεσης και το χρέος αυξήθηκε, έτσι και στην υγεία, αν υποτιμήσετε το ντόμινο της χρηματοδοτικής ασφυξίας, η υγειονομική καταστροφή θα πάρει μορφή χιονοστιβάδας. Θα είναι μη αναστρέψιμη. 
Σας ρωτάμε ευθέως: Θα επιτρέψετε στην Ελλάδα της ανεργίας, της φτώχειας και του παιδικού υποσιτισμού να γίνει η υγεία είδος πολυτελείας; Να γίνουν τα νοσοκομεία επιχειρήσεις που θα μετρούν την είσπραξη; Θα αφήσετε να κλείσουν «μη κερδοφόρα νοσοκομεία» αφήνοντας, ειδικά στην επαρχία, τον πληθυσμό ακάλυπτο; Θα αφήσετε τα νοσοκομεία ή τα κέντρα υγείας χωρίς ενίσχυση με προσωπικό παρά τις τραγικές ελλείψεις; Θα εξακολουθήσετε να έχετε απλήρωτο το ήδη εξαθλιωμένο οικονομικά και εξοντωμένο εργασιακά ανθρώπινο δυναμικό του ΕΣΥ; Θα αδιαφορήσετε για την τρομερή απειλή της απο-ασφάλισης και του αποκλεισμού μιας διαρκώς αυξανόμενης μερίδας της κοινωνίας από τις υπηρεσίες υγείας; 
Σας προειδοποιούμε, με κάθε καλή πρόθεση και προαίρεση, ότι, αν αφήσετε να καταρρεύσει ολοσχερώς η δημόσια περίθαλψη,  ό,τι και να λέτε, όσες δικαιολογίες και να προβάλλετε, όσους όρκους πίστης στο δημόσιο συμφέρον και να δώσετε, θα έχετε απασφαλίσει πραγματικά τη συσσωρευμένη κοινωνική οργή και θα έχετε πυροδοτήσει την ανεξέλεγκτη κοινωνική έκρηξη. Ο συνδυασμός της δυσκολίας επιβίωσης και της ανασφάλειας μπροστά στην αρρώστια δεν αντέχεται. Είμαστε σκληροί στην κριτική μας γιατί είναι σκληρή η κοινωνική πραγματικότητα. 
Σας προειδοποιούμε ότι μαζί με τους πολίτες δεν θα σας επιτρέψουμε να ολοκληρώσετε αυτή την καταστροφή. Δεν θα σας αφήσουμε να τα διαλύσετε όλα. Εμείς δεσμευόμαστε πάνω απ’ όλα ότι θα προασπίσουμε με απόλυτη προτεραιότητα τη δημόσια περίθαλψη, ότι θα στηρίξουμε με νύχια και με δόντια την κοινωνία που δοκιμάζεται, ότι θα αναζητήσουμε ριζοσπαστικές απαντήσεις στην κρίση του ΕΣΥ σε συνεργασία και συμπόρευση με τις υγιείς δυνάμεις που βρίσκονται στο σύστημα, σε σύγκρουση με τα μικρά και τα μεγάλα συμφέροντα στο χώρο, με θεσμικό και λειτουργικό περιορισμό της επιχειρηματικής δραστηριότητας στην υγεία, με στροφή στην πρωτοβάθμια φροντίδα και την πρόληψη, με δραστική παρέμβαση στους θύλακες της διαπλοκής και της διαφθοράς, με σύγχρονη οργάνωση και άλλο εργασιακό ήθος, με δημοκρατική και όχι διευθυντοκεντρική λειτουργία των κλινικών, με έλεγχο ποιότητας και κοινωνικής ανταποδοτικότητας, πείθοντας την κοινωνία ότι ένας τέτοιος δημόσιος τομέας μπορεί να είναι και ανθρώπινος και ποιοτικός και τελικά φθηνότερος από τον υποτιθέμενο ελεύθερο ανταγωνισμό που πριμοδοτεί την ιδιωτική κερδοσκοπία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΝΔΡΕΑΣ ΞΑΝΘΟΣ",372
"49192"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49193"," Τελειώνω, κύριε Πρόεδρε.
Δεσμευόμαστε ότι θα πρωτοστατήσουμε στις συλλογικές αντιστάσεις εναντίον αυτής της μνημονιακής βαρβαρότητας, ότι θα συμβάλουμε με όλες μας τις δυνάμεις και θα στηρίξουμε τις πρωτοβουλίες κοινωνικής αλληλεγγύης, όπως είναι τα κοινωνικά ιατρεία και φαρμακεία, που αυτή τη στιγμή απλώνονται σε όλη τη χώρα και που υποδέχονται πια Έλληνες και μετανάστες ανασφάλιστους σε αναλογία 50 – 50. 
Αυτό, βέβαια, δεν είναι ζήτημα κοινωνικής ευαισθησίας, συμπόνιας ή φιλανθρωπίας. Είναι για εμάς ζήτημα πολιτικής επιλογής υπέρ της καθολικής και δωρεάν περίθαλψης, είναι ζήτημα μεροληψίας υπέρ των αδυνάμων, υπέρ του κόσμου της εργασίας και όχι υπέρ των δυνάμεων της αγοράς. Είναι για εμάς, για την Αριστερά ταυτοτικό, αξιακό ζήτημα η ισότητα, η αλληλεγγύη και ο σεβασμός των ανθρωπίνων δικαιωμάτων.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΔΡΕΑΣ ΞΑΝΘΟΣ",372
"49194"," Ευχαριστούμε τον κ. Ξάνθο.
Το λόγο έχει ο κ. Κυριακάκης για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49195"," Ευχαριστώ, κύριε Πρόεδρε.
Ο Πρόεδρός μας, ο Πρόεδρος της Κοινοβουλευτικής μας Ομάδας, ο Αλέξης ο Τσίπρας, κατέδειξε με πολύ σαφή τρόπο μία μεγάλη αλήθεια και πραγματικότητα, ότι το μνημόνιο και γενικά η νεοφιλελεύθερη πολιτική, δολοφονεί. Παρέθεσε συγκεκριμένα στοιχεία, όπως τα στοιχεία για τους εμβολιασμούς, για τις καταθλίψεις, τις αυτοκτονίες, καθώς έδωσε και σαφή νούμερα από πού μπορούμε να βρούμε τα χρήματα. Και μπορείτε να τα βρείτε κι εσείς, κύριε Υπουργέ. Δεν είναι δύσκολο, αρκεί να υπάρχει η πολιτική βούληση.
Φαίνεται ότι αυτά δεν ήταν αρκετά για την κ. Βούλτεψη, για να καταλάβει σε τι συνεισέφερε η ομιλία του κ. Τσίπρα σήμερα εδώ.
Το μνημόνιο, όμως, σκοτώνει και με άλλους τρόπους. Θα αναφέρω δύο χαρακτηριστικά παραδείγματα από την ίδια έκθεση του ΟΟΣΑ, του 2012, που αφορά στοιχεία του 2010 για όλες τις χώρες –και για την Ελλάδα- που έχετε κι εσείς υπόψη και αναφερθήκατε προηγουμένως. 
Πρώτο παράδειγμα: «Η Ελλάδα είναι από τις πρώτες χώρες σε παχυσαρκία, σε κάπνισμα, καθώς επίσης σε υπέρταση, διαβήτη, καρδιαγγειακά νοσήματα φθοράς.» 
Μάλιστα, όπως περιγράφει η πρόσφατη έκθεση της Εθνικής Σχολής Δημόσιας Υγείας –παραθέτω το ακριβές απόσπασμα- «Η δυσμενής εξέλιξη του οικονομικού κλίματος και η πορεία των μακροοικονομικών μεγεθών, εντείνουν τα φαινόμενα διάσπασης της κοινωνικής συνοχής, με αποτέλεσμα τον αυξημένο κίνδυνο πρόωρης θνησιμότητας και υψηλής νοσηρότητας κυρίως σε άτομα με περιορισμένη πρόσβαση σε υπηρεσίες υγείας και σε άτομα με χρόνιες παθήσεις. Εκτιμάται ότι συμβάλλει στην αύξηση της θνησιμότητας κατά 20% με 25% της μέσης τιμής. Επίσης, ότι οι επιπτώσεις αυτές κατανέμονται διαφορετικά στην κοινωνική κλιμάκωση, καθώς άτομα και οικογένειες που βρίσκονται σε χαμηλή κοινωνική θέση διατρέχουν το διπλάσιο κίνδυνο πρόωρου θανάτου και αυξημένης νοσηρότητας, εξαιτίας παραγόντων που σχετίζονται με το εισόδημα, την εκπαίδευση, την ιατρική περίθαλψη, τη στέγαση και τη διατροφή.»
Αυτά είναι επίσημα στοιχεία από δικούς σας ανθρώπους, που δεν μπορείτε να αμφισβητήσετε.
Επίσης, σύμφωνα με στοιχεία της UNICEF για την περιγεννητική θνησιμότητα, Στην Ελλάδα το ποσοστό θανάτου βρεφών το 2003 ήταν 6,3‰, ενώ το 2011 ανέβηκε στο 9‰ -αυτό από μόνο του δείχνει πολλά- όταν προηγμένες χώρες έχουν 3 και 4‰.
Για τις συγχωνεύσεις, το κλείσιμο νοσοκομείων: Θα κλείσετε, κύριε Υπουργέ, και νοσοκομεία σε απομακρυσμένες περιοχές; Το ξαναρωτάω. Προχθές αναφέρθηκαν στον Τύπο συγκεκριμένα Νοσοκομεία: της Άμφισσας, της Καρύστου, της Λευκάδας κ.λπ.. Θέλουμε απαντήσεις για το αν ισχύουν αυτά.
Όσον αφορά τα νοσοκομεία που κλείσατε στην Αττική, τι βλέπουμε; Ότι νοσοκομεία με ενεργά κρεβάτια, με πλήρη λειτουργία που καλύπτουν ένα εκατομμύριο πληθυσμού, τα καταργείτε και ουσιαστικά δεν αναπτύσσετε νέες κλινικές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ελλείψεις προσωπικού: Αναφερθήκατε σε πολλούς γιατρούς κ.λπ.. Αναφέρθηκε και ο κ. Κεδίκογλου. Ναι, αλλά στο δημόσιο σύστημα υγείας είναι πάρα πολλοί λίγοι από αυτούς τους πολλούς γιατρούς. Και τα στοιχεία αυτά είναι. Επίσης, όπως σωστά παρατηρήσατε, έχουμε το λιγότερο αριθμό σε νοσηλευτικό προσωπικό. Κάντε κάτι γι’ αυτό. 
Όσον αφορά τα κρεβάτια σε μονάδες εντατικής θεραπείας, έχουμε λίγο πάνω από το μέσο όρο των χωρών του ΟΟΣΑ. Ξέρετε, όμως, ότι εκατοντάδες κρεβάτια είναι κλειστά, γιατί δεν μπορούν να λειτουργήσουν από την έλλειψη προσωπικού.
Για τους αξονικούς και μαγνητικούς τομογράφους που είπατε: Ναι, έχουμε πολλούς. Η ίδια, όμως, έκθεση λέει ότι στην Ελλάδα οι περισσότεροι αξονικοί και μαγνητικοί τομογράφοι βρίσκονται σε ιδιωτικά διαγνωστικά κέντρα, με μόνο μια μειοψηφία σε δημόσια νοσοκομεία.
Αυτή είναι η αλήθεια που περιγράφουν. Εμείς μιλάμε για το δημόσιο σύστημα υγείας.","ΒΑΣΙΛΕΙΟΣ ΚΥΡΙΑΚΑΚΗΣ",264
"49196","  Κύριε συνάδελφε, επειδή βλέπω ότι έχετε στοιχεία, μπορείτε να τα καταθέσετε στα Πρακτικά, για να εξοικονομήσετε χρόνο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49197"," Βεβαίως, ευχαριστώ.
Τελειώνω, σε ένα λεπτό, κύριε Πρόεδρε.
Αναφορικά με τις εφημερίες, να επαναφέρετε, κύριε Υπουργέ, το καθεστώς που υπήρχε, να μην περνούν από τον επίτροπο. Το σύστημα αυτό λειτουργούσε περίφημα και θα μπορούσε, τουλάχιστον, σε ό,τι αφορά το χρονοδιάγραμμα, να υπάρχει μια βελτίωση. 
Θα πρέπει να προστατεύσετε τους χιλιάδες γιατρούς προσωπικό που βρίσκονται σε επισχέσεις και αντιμετωπίζονται με αυταρχισμό από τις διοικήσεις, γιατί επικαλούνται μια γνωμοδότηση του Νομικού Συμβουλίου του Κράτους που ακόμη και η ίδια η Υπουργός που τη ζήτησε, δεν μπορούσε να την πάρει σοβαρά, διότι αντίκειται στο εθνικό και κοινοτικό δίκαιο. 
Μιλήσατε για την πρόσβαση των ασθενών και επικαλεστήκατε αριθμό συνταγών. Αν κάνετε μια απλή διαίρεση, θα δείτε ότι αναλογούν 100 ευρώ ανά ασθενή για γιατρό τη μέρα. Αυτό είναι ένα γελοίο ποσό, όταν ένα κουτί ενός συνηθισμένου φαρμάκου μπορεί να κοστίζει και 200 ευρώ.","ΒΑΣΙΛΕΙΟΣ ΚΥΡΙΑΚΑΚΗΣ",264
"49198","  Ολοκληρώστε, κύριε συνάδελφε, σας παρακαλώ. Έχει εξαντληθεί ο χρόνος σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49199"," Όσον αφορά τον εξορθολογισμό δαπανών, τι θα κάνετε με τα ιδιωτικά συνεργεία που λυμαίνονται το δημόσιο χρήμα; 
Τι θα κάνετε με τον τεχνολογικό εξοπλισμό; Μιλήσαμε για εξοπλισμό. Θα πάρετε στα επαρχιακά νοσοκομεία αξονικούς- μαγνητικούς τομογράφους για να μη ξοδεύονται χρήματα σε καύσιμα ασθενοφόρων;","ΒΑΣΙΛΕΙΟΣ ΚΥΡΙΑΚΑΚΗΣ",264
"49200","  Εγώ σας έδωσα μια συμβουλή: Αφού έχετε ωραία στοιχεία, καταθέστε τα στα Πρακτικά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49201"," Εντάξει, κύριε Πρόεδρε. Θα τα καταθέσω.
(Στο σημείο αυτό ο Βουλευτής κ. Βασίλειος Κυριακάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΒΑΣΙΛΕΙΟΣ ΚΥΡΙΑΚΑΚΗΣ",264
"49202","  Το λόγο έχει η κ. Αγαθοπούλου, για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49203"," Ευχαριστώ, κύριε Πρόεδρε.
 Μου κάνει εντύπωση πραγματικά, κύριε Υπουργέ, ότι ξοδέψατε χρόνο για να δικαιολογήσετε την παρουσία του Πρωθυπουργού στο EUROGROUP, αλλά δε βρήκατε λίγο χρόνο να απαντήσετε σε κάποια πολύ βασικά θέματα της φαρμακευτικής περίθαλψης που σας έθεσα στην πρωτολογία μου. Εγώ, όμως, θα σας τα ξαναθέσω τα θέματα αυτά, γιατί θεωρώ ότι ο κόσμος ζητάει αυτήν τη συγκεκριμένη στιγμή, συγκεκριμένες απαντήσεις. 
Έχετε στην πρόθεσή σας να κάνετε μια ρύθμιση για τις ευπαθείς ομάδες καρκινοπαθείς, νεφροπαθείς κ.τ.λ., που ανέφερα και πριν άμεσα -αυτό έπρεπε να γίνει χθες- ώστε να μην πληρώνουν από την τσέπη τους, μιας και δεν μπορούν να το κάνουν λόγω του χαμηλού τους εισοδήματος; Αυτό πρέπει να γίνει άμεσα. 
Το χρονοδιάγραμμα των φαρμακοποιών, το οποίο με τόσο ωραία λόγια το φέρατε στη δημοσιότητα, είστε σε θέση να το εκπληρώσετε και να το τηρήσετε; 
Γνωρίζετε φαντάζομαι το σκάνδαλο που έχει ξεσπάσει με την ίσως μεγαλύτερη παγκοσμίως φαρμακοβιομηχανία πάμφθηνων γενοσήμων, που παράγονται υπό ανεξέλεγκτες συνθήκες στα εργοστάσια της Ινδίας, του Πουέρτο Ρίκο, της Κίνας, του Ισραήλ κ.τ.λ. και η οποία έχει δεχθεί πλήθος καταγγελιών από τον Αμερικάνικο Οργανισμό Φαρμάκων. 
Η εταιρεία αυτή, παρεμπιπτόντως, έχει ήδη εισχωρήσει στην ελληνική αγορά. Άρα, δεν μπορούμε να δεχθούμε ότι δεν μιλάμε για οποιοδήποτε γενόσημο. Μιλάμε για οποιοδήποτε γενόσημο, κύριε Υπουργέ. 
Κατά γενική ομολογία, αυτός ο αμερικάνικος οργανισμός είναι τόσο ισχυρός όσο και αυστηρός, έχει υποδομές και επαρκές προσωπικό. Παρ’ όλα αυτά, όμως, αδυνατεί να ελέγξει κακέκτυπα γενόσημα με παρενέργειες μέχρι και τάση αυτοκτονίας. Είναι πραγματικά επικίνδυνα, δηλαδή, για την ανθρώπινη ζωή. Άρα, πώς εσείς μπορείτε να λέτε ότι ο ΕΟΦ, θα κατορθώσει να ελέγξει όλα αυτά τα  γενόσημα που μπαίνουν στην ελληνική αγορά, εφόσον και ο κ. Τούντας ο Πρόεδρος του ΕΟΦ μας ενημέρωσε τις προηγούμενες ημέρες ότι από διακόσιοι πενήντα που ήταν οι εργαζόμενοι έχουν φτάσει τους εκατό τριάντα εργαζόμενους;
Θα εξαιρέσετε τον ΕΟΦ από την απαγόρευση προσλήψεων εξειδικευμένου προσωπικού που χρειάζεται για να αντεπεξέλθει σε όλες τις αρμοδιότητες που εσείς του έχετε αναθέσει; 
Τη λίστα φαρμάκων δεν την αναφέρατε καν. Τόσο καιρό διαφημίζατε αυτήν τη λίστα. Εγώ θα σας τη δυσφημίσω λίγο: Υπάρχει μια επιστολή των Ελλήνων φαρμακοβιομηχάνων, η οποία λέει ότι υπάρχουν σημαντικά λάθη και δεν μπορεί να εφαρμοστεί. Κάποια από αυτά είναι; Πολλά από τα προϊόντα που έχουν λάβει άδεια πριν από το 2000, έχουν κατηγοριοποιηθεί λανθασμένα ως προϊόντα που έλαβαν άδεια μετά το 2000, με αποτέλεσμα να μειωθούν οι τιμές τους κατά 50%, ενώ θα έπρεπε να λάβουν οριζόντια μείωση. Είναι φθηνή δικαιολογία ότι δεν μπορείτε να βρείτε τα διπλώματα ευρεσιτεχνίας. Άλλος ένας λόγος που αναφέρεται μέσα είναι ότι οι τιμές της Μεγάλης Βρετανίας στον έλεγχό σας δεν έχουν μετατραπεί σε ευρώ.
Βάσει των ανωτέρω, αναφέρει ότι δεν είναι εφικτό ως διαδικασία να αποκατασταθεί ο σωστός και σύννομος τρόπος τιμολόγησης και αν δε διορθωθούν άμεσα τα λάθη του δελτίου τιμών, υπάρχει περίπτωση να αποσυρθούν φάρμακα αλλά και να προκύψουν ελλείψεις στην αγορά από μαζικές επανεξαγωγές φαρμάκων σε άλλες χώρες. 
Τελειώνω, λέγοντας ότι πριν από λίγες ημέρες ήρθε στην Επιτροπή Κοινωνικών Υποθέσεων ένας κανονισμός της Ευρωπαϊκής Επιτροπής για τις κλινικές δοκιμές φαρμάκων. Εκεί ο κ. Σαλμάς, υποτίθεται, ήταν αυτός ο οποίος θα γνωμοδοτούσε εκ μέρους της Κυβέρνησης. Ήρθε, μας καυχήθηκε για κάποια δικά σας πράγματα τα οποία έχετε κάνει, άσχετα όμως με το θέμα και απήλθε με έναν πολύ κυνικό τρόπο, όπως θα θυμούνται πολύ καλά όσοι ήταν εκεί.
Χαρακτηριστικά θέλω να αναφέρω ότι στον κανονισμό γίνεται ρητά λόγος για κλινικές δοκιμές σε ανθρώπους, που μέχρι και τώρα γίνονταν φυσικά αλλά τώρα θα μπορούν να ξεκινούν χωρίς τη συναίνεση των ασθενών ή των νομίμων εκπροσώπων τους. Προβλέπεται, επίσης, απαλλαγή των φαρμακοβιομηχανιών από την ευθύνη της αποζημίωσης του ασθενούς σε περίπτωση διακινδύνευσής του και ανοίγει τη νομική οδό για την κυκλοφορία στην ελληνική και ευρωπαϊκή αγορά φαρμάκων που δεν έχουν περάσει από κανέναν έλεγχο, χαλαρώνοντας τους κανόνες φαρμακοεπαγρύπνησης. Μπορείτε να γνωμοδοτήσετε για το συγκεκριμένο, κύριε Υπουργέ;
Επειδή εσείς μιλήσατε για επιεικείς συμπεριφορές απέναντι στις πολυεθνικές, εγώ θα σας αναφέρω άλλο ένα παράδειγμα εκτός των καναλιών. Τις πολυεθνικές φαρμακοβιομηχανίες. Έπρεπε να δώσουν 250 εκατομμύρια στο κράτος από την αρχή του χρόνου για το «claw back». Έχετε πάρει έστω και 1 ευρώ; Όχι. 
Αυτές οι εταιρείες φαίνεται ότι θέτουν τους δικούς τους όρους, όπως και για την προτροπή που τους κάνατε να έχουν δύο μήνες πίστωση προς φαρμακαποθήκες και φαρμακεία. Έχετε σκοπό να το κάνετε αυτό νομοθετική ρύθμιση;
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ",4
"49204"," Κύριε Πρόεδρε, παρακαλώ το λόγο.","ΑΝΔΡΕΑΣ ΛΥΚΟΥΡΕΝΤΖΟΣ",288
"49205"," Το λόγο έχει ο Υπουργός Υγείας κ. Λυκουρέντζος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49206"," Δεν συνηθίζω να απαντώ στις τοποθετήσεις αλλά επειδή η τοποθέτησή σας με ενόχλησε και μάλιστα σε ένα θέμα που δεν δέχομαι καμμία αμφισβήτηση, θέλω να σας πω ότι μιλάτε σε έναν Υπουργό και δεν έχετε κανένα δικαίωμα να αφήνετε υπαινιγμούς ότι εκπροσωπώ συμφέροντα.
Πρέπει να γνωρίζετε –γιατί δεν γνωρίζετε και είναι αδιανόητο να κάνετε τοποθέτηση στη Βουλή, χωρίς να γνωρίζετε- ότι έχει σταλεί η είσπραξη του «claw back». Σε αυτήν τη χώρα, όμως, υπάρχει και δικαιοσύνη. Μήπως θέλετε να πληρώσω τα όργανα της δικαιοσύνης;","ΑΝΔΡΕΑΣ ΛΥΚΟΥΡΕΝΤΖΟΣ",288
"49207"," Υπάρχουν παραθυράκια που αφήνουν τις εταιρείες να πάνε στη δικαιοσύνη.","ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ",4
"49208"," Από τους προκατόχους σας…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49209"," Δεν μπορεί να γίνει διάλογος.
Το λόγο έχει ο συνάδελφος κ. Ζαχαριάς, για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49210"," Ευχαριστώ, κύριε Πρόεδρε.
Μίλησε ο κύριος Υπουργός και καταλόγισε στο ΣΥΡΙΖΑ την παραπομπή των θεμάτων της υγείας σε μία ουτοπική κατάσταση, σε ένα ουτοπικό κράτος. Όμως, στη χώρα μας, όπου τα δύο από τα τρία κόμματα της συγκυβέρνησης κυβέρνησαν όλα τα τελευταία χρόνια, υπάρχουν σημαντικότατοι τομείς πρωτοβάθμιας φροντίδας υγείας και δημόσιας υγείας που παραμένουν αφανείς.
Μιλήσατε για το δίκτυο των κέντρων υγείας και των περιφερειακών ιατρείων. Όμως, με ποια στελέχωση, κύριε Υπουργέ, όταν ολόκληρες περιοχές και νησιωτικές και ορεινές παραμένουν χωρίς γιατρούς ειδικοτήτων, στο έλεος του θεού, όπως θα μπορούσε να πει κανείς; 
Ποια πρόληψη και ποια προαγωγή υγείας, που θα προέβαλε, πραγματικά, το κοινωνικό κράτος και τη μείωση των κοινωνικών ανισοτήτων, εφαρμόζεται στην Ελλάδα, πλην ορισμένων πολυέξοδων προγραμμάτων, τα οποία καταλήγουν χωρίς κανένα αποτέλεσμα, όπως για παράδειγμα η καμπάνια για το κάπνισμα; Ποια είναι η αντιμετώπιση των χρόνιων και των σπάνιων ασθενειών στη χώρα της πραγματικότητας, στην Ελλάδα του σήμερα; 
Όλες αυτές οι αρμοδιότητες, όλοι αυτοί οι τομείς, πάνω στους οποίους θα έπρεπε να είχατε ενσκήψει με μεγάλο ενδιαφέρον και σεβασμό, δεν είναι μόνο αφανείς, αλλά παραμένουν εκτός Εθνικού Συστήματος Υγείας. Η αποκατάσταση είναι στα νύχια του ιδιωτικού τομέα. Η ιατρική της εργασίας είναι τελείως εξαρτημένη από την εργοδοσία, με μία ελάχιστη επαφή με την πραγματικότητα και τα δίκαια των εργαζομένων, την ίδια την υγεία και τη ζωή τους.
Να μη μιλήσουμε βέβαια -γιατί θα φαίνεται πολυτέλεια και ίσως ουτοπία πραγματικά- ότι η οδοντιατρική περίθαλψη θα έπρεπε να είναι δωρεάν, ακόμη και η ορθοδοντική αποκατάσταση. 
Θέλω να τελειώσω με κάτι που αφορά τη δημόσια υγεία, τη λειτουργία του Κέντρου Ελέγχου και Πρόληψης Νοσημάτων του ΚΕΕΛΠΝΟ που έγινε και σχεδιάστηκε για την επιτήρηση και καταπολέμηση των λοιμωδών και χρόνιων νοσημάτων και την προάσπιση της δημόσιας υγείας. Όμως, η αποσπασματικότητα των ενεργειών του δεν κατάφερε να δώσει τον καθολικό εκείνο στόχο που θα έπρεπε να έχει για την πραγματική προάσπιση της δημόσιας υγείας στην Ελλάδα. Τι έγινε το ΚΕΕΛΠΝΟ; Έγινε μία πειραματική δομή για νέες σχέσεις ελαστικής εργασίας, εκτός ΕΣΥ. Έγινε κέντρο αμφιλεγόμενης οικονομικής,  αυτονομημένης και ανεξέλεγκτης δραστηριότητας, όπως αποκαλύπτουν οι απαντήσεις της Υπουργού κ. Σκοπούλη σε ερώτηση Βουλευτών του ΣΥΡΙΖΑ.
Θα ήθελα να ρωτήσω κάτι τον κύριο Υπουργό, ο οποίος φαίνεται αυστηρός, πραγματικά, μερικές φορές σε ενέργειες της διοίκησης. Παραδείγματος χάριν μπόρεσε η διοίκηση του ΑΧΕΠΑ στη Θεσσαλονίκη και κάλεσε την Αστυνομία στο νοσοκομείο για να «αποκαταστήσει» την τάξη απέναντι στους γιατρούς και το προσωπικό, που ζητούσαν από εξαμήνου αυτά που έπρεπε να πάρουν, τις δεδουλευμένες εφημερίες τους. Όμως, τι έχει να πει, όταν η διοίκηση του ΚΕΕΛΠΝΟ δεν δίνει απαντήσεις για τις εκθέσεις των ορκωτών λογιστών, δεν δίνει τους καταλόγους του προσωπικού του κέντρου και δεν δίνει απαντήσεις καθόλου για την οικονομική διαχείριση των τελευταίων ετών; Αυτοί οι τομείς, αυτές οι μαύρες τρύπες που υπάρχουν και σήμερα στη δημόσια υγεία θα πρέπει από μεριάς σας να απαντηθούν. Θεωρώ, όμως, ότι είναι χαρακτηριστικές ενός συστήματος που βάζει πάνω απ’ όλα την ιδιωτική υγεία που σπρώχνεται ο λαός σήμερα και την επιχειρηματικότητα. Εμείς στο ΣΥΡΙΖΑ έχουμε ένα διαφορετικό όραμα, ένα όραμα για δημόσια υγεία ισότιμη δωρεάν και αξιόπιστη και αυτό το όραμα δεν μπορείτε να το συμμεριστείτε. Γι’ αυτόν το λόγο πιστεύω ότι πρέπει γρήγορα να ανατραπεί η παρούσα συγκυβέρνηση.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΖΑΧΑΡΙΑΣ",151
"49211"," Ο κ. Μιχαλάκης έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49212"," Κύριε Πρόεδρε, κυρίες και κύριοι Βουλευτές, ο ΕΟΠΥΥ εξελίσσεται σε κολοσσό αγοράς υπηρεσιών υγείας που καθίσταται όλο και πιο απαγορευτικός από άποψη κόστους για το μέσο ασφαλισμένο και όλο και πιο δύσκολος από άποψη συνθηκών και οικονομικής ανταπόδοσης για το μέσο γιατρό. Η κατάσταση αυτή θα οδηγήσει σε μεγαλοεπιχειρηματίες και μεγαλοκαρχαρίες της υγείας που προετοιμάζονται να λεηλατήσουν μέσα από υπέρογκα τιμολογημένες πράξεις, εξετάσεις και θεραπείες και διπλή αφαίμαξη της τσέπης των ασθενών και των οικογενειών τους. Αποτέλεσμα; Υγεία για λίγους, ΕΟΠΥΥ γι’ ακόμη λιγότερους. Λιγότερους συμβεβλημένους γιατρούς, λιγότερους ασφαλισμένους, λιγότερους ασθενείς ή δικαιούχους κάλυψης. 
Ενδεικτικά θα αναφέρω το εξής: Υπάρχει μεγάλη έλλειψη γιατρών ορισμένων κρίσιμων ειδικοτήτων, όπως αυτήν του παιδιάτρου. Εντελώς ενδεικτικά στο Νομό Έβρου υπάρχει ένας παιδίατρος. Στο Νομό Κυκλάδων επίσης ένας παιδίατρος. Στους Νομούς Ηλείας, Μεσσηνίας, Λακωνίας στην Πελοπόννησο, είναι μόλις δύο παιδίατροι σε κάθε νομό. Το ίδιο συμβαίνει και στο νομό από τον οποίο εκλέγομαι. Δεν υπάρχουν κάποιες ειδικότητες γιατρών, όπως του νευρολόγου, του ΩΡΛ,  του οφθαλμιάτρου και πολλές άλλες. Υπάρχουν λίγοι γιατροί και δεν μπορούν να προσφέρουν πραγματικά αξιόλογες υπηρεσίες στους κατοίκους της πόλης μου. 
Το μοντέλο υγείας του ΕΟΠΥΥ, που τόσο διαφημίστηκε από τον προκάτοχό σας και που εσείς με τόση ευλάβεια το υπηρετείτε, δεν έγινε με ορθολογικό τρόπο ούτως ώστε να εξυπηρετεί τις πραγματικές ανάγκες των πολιτών αλλά παρατηρούνται σημαντικές ελλείψεις.
Απαιτείται λύση τώρα, απαιτείται στροφή εκατόν ογδόντα μοιρών στην πολιτική της λιτότητας και της καταστροφής. Άμεση αύξηση της κρατικής χρηματοδότησης του ΕΟΠΥΥ στο 0,6% του ΑΕΠ και κατόπιν  τουλάχιστον στο 1%. 
Απευθείας απόδοση των εισφορών υγείας στον ΕΟΠΥΥ, απαλλαγή των ασφαλισμένων από το κόστος για ραντεβού, καμμία αύξηση στις συμμετοχές τους για φάρμακα, θεραπείες και εξετάσεις. 
Ευχαριστώ.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΝΙΚΟΛΑΟΣ ΜΙΧΑΛΑΚΗΣ",321
"49213"," Ο κ. Στρατούλης έχει το λόγο για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49214"," Αγαπητέ Πρόεδρε, γνωρίζετε και γνωρίζει και το Σώμα ότι για να εκπληρώνεται το δικαίωμα των πολιτών και των ασφαλισμένων για επαρκή και ποιοτική υγειονομική περίθαλψη, προϋπόθεση είναι ο μεγάλος εθνικός φορέας υγειονομικής περίθαλψης, ο ΕΟΠΥΥ, να έχει αφ’ ενός μεν οικονομική βιωσιμότητα και αφ’ ετέρου επάρκεια και σε προσωπικό αλλά και σε υπηρεσίες ιατρικές και άλλες. 
Δυστυχώς, τα μνημόνια και οι πολιτικές των μνημονίων έχουν δώσει τρία θανατηφόρα χτυπήματα στον ΕΟΠΥΥ. Το πρώτο θανατηφόρο χτύπημα είναι αυτό που είπα πριν στην πρωτομιλία μου, ότι δηλαδή τον ξεκίνησαν ελλειμματικό και μείωσαν την κρατική χρηματοδότηση. 
Το δεύτερο θανατηφόρο χτύπημα, είναι ότι λόγω των μνημονιακών πολιτικών, της μεγάλης ανεργίας, της μείωσης των μισθών, της μεγάλης εισφοροδιαφυγής, δεν μπορεί να συγκεντρώσει, τουλάχιστον φέτος, τα 4,5 δισεκατομμύρια. Οι εκτιμήσεις λένε ότι θα φτάσει τα 3 δισεκατομμύρια από ασφαλιστικές εισφορές για τον τομέα της υγείας.
Το τρίτο θανατηφόρο χτύπημα ήταν οι απαγορεύσεις -οι οποίες ισχύουν δυστυχώς, και για τον ΕΟΠΥΥ- για πρόσληψη εξειδικευμένου ιατρικού και νοσηλευτικού προσωπικού. 
Όλο αυτό έχει συνέπειες και στους ασφαλισμένους και στην επιβίωσή τους και στα οικονομικά τους και στην απασχόληση. Το γεγονός ότι ο ΕΟΠΥΥ δεν έχει οικονομική βιωσιμότητα, έχει τρομακτικά ελλείμματα και δεν μπορεί να αποπληρώσει τους φαρμακοποιούς στην ώρα τους, οδηγεί τα φαρμακεία σε κλείσιμο.
Το γεγονός ότι δεν πληρώνει παρόχους υπηρεσιών υγείας μάς οδηγεί σε ακρότατα φαινόμενα, όπως αυτά παρόχων υγείας αιμοκάθαρσης νεφροπαθών οι οποίοι απειλούν, επειδή είχαν μήνες να πάρουν τα χρήματά τους, ότι θα σταματήσουν να κάνουν αιμοκάθαρση στους νεφροπαθείς με πίστωση. Αν πάρουμε υπ’ όψιν ότι αυτό στοιχίζει από 2.500 ευρώ έως 4.000 ευρώ το μήνα, θα σήμαινε σίγουρο θάνατο δέκα χιλιάδων πεντακοσίων νεφροπαθών στη χώρα μας. Επίσης, οδηγεί στο να μην μπορούν να πάρουν φάρμακα είτε να βάλουν από την τσέπη τους είτε να μην έχουν, λόγω του εισοδήματός τους, να αγοράσουν φάρμακα κρίσιμα όχι απλά για την υγεία τους αλλά για την επιβίωσή τους, όχι μόνο νεφροπαθείς αλλά και καρκινοπαθείς, με μεσογειακή αναιμία και με διαβήτη, δηλαδή, χρόνιες παθήσεις. 
Το γεγονός ότι καθυστερείτε μήνες να αποπληρώσετε τις υποχρεώσεις του ΕΟΠΥΥ προς τους ίδιους τους ασφαλισμένους, βάζετε σε κίνδυνο την ίδια την επιβίωση, όχι μόνο των οικονομικών τους, αλλά και τις οικογένειές τους.
Η γνώμη μας, λοιπόν, είναι ότι για να αντιμετωπιστούν αυτά τα έκτακτα προβλήματα, οικονομικής και άλλης κατάρρευσης του ΕΟΠΥΥ, πρώτον, θα πρέπει με κάθε δυνατό τρόπο να βρεθούν δημόσιοι πόροι για έκτακτη χρηματοδότηση του ΕΟΠΥΥ, ώστε να ανταποκριθεί στις στοιχειώδεις υποχρεώσεις του και δεύτερον, και το κυριότερο, ότι πρέπει να βγούμε από αυτές τις δολοφονικές για τον ελληνικό λαό και θανατηφόρες πολιτικές των μνημονίων. 
Μία Κυβέρνηση, κύριε Πρόεδρε, η οποία δεν μπορεί να εξασφαλίσει το συνταγματικό δικαίωμα των πολιτών για δημόσια δωρεάν υγεία και υγειονομική περίθαλψη είναι μία Κυβέρνηση που δεν πρέπει να παραμένει στη θέση της. Πρέπει να φύγει, το ταχύτερο δυνατό, κάτω από τις αντιδράσεις και τους αγώνες του λαού, πριν οδηγήσει ολόκληρο τον ελληνικό λαό σε κοινωνική ευθανασία. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"49215","  Ο κ. Μαντάς έχει το λόγο για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49216"," Κυρίες και κύριοι της Κυβέρνησης, έχουμε ένα πρόβλημα και με τους συναδέλφους που στηρίζουν την Κυβέρνηση. Δεν αντιλαμβανόμαστε με τον ίδιο τρόπο την πραγματικότητα, από ό,τι φαίνεται.","ΧΡΗΣΤΟΣ ΜΑΝΤΑΣ",299
"49217"," Προφανώς!","ΣΟΦΙΑ ΒΟΥΛΤΕΨΗ",73
"49218"," Προφανώς, ναι. 
Υπάρχει και ένα ακόμη πρόβλημα. Προσπαθείτε να μας πείσετε για τις καλές σας προσωπικές προθέσεις για τις οποίες δεν έχουμε καμμία αμφιβολία αλλά έχετε ένα πολύ κρίσιμο πρόβλημα. Πίσω σας και δυστυχώς και μπροστά σας, απλώνεται μία πολιτική, η οποία είναι θανατηφόρος. 
Είναι, πραγματικά, έτσι όπως σας το λέμε.
Νομίζω ότι δεν μπορείτε εύκολα να πείτε διάφορα πράγματα και να εκφράσετε διάφορες λύσεις, διότι δεν έχετε ούτε καν το ηθικό πλεονέκτημα, από την πολιτική σκοπιά το εννοώ, γιατί έχετε από πίσω σας πολιτικές και στο μέλλον σχεδιάζετε πολιτικές οι οποίες συγκρούονται. Δεν γίνεται.
Θα σας πω δύο πράγματα, επειδή είπε η κ. Βούλτεψη ότι δεν έχουμε προτάσεις. Εγώ σας λέω αύριο να κάνετε «πόθεν έσχες» σε όλους τους γιατρούς -το έχουμε προτείνει εδώ και δεκαπέντε χρόνια- για να δούμε, λοιπόν, ποιοι είναι τα λαμόγια, πώς κυκλοφορούν με τις τζιπάρες και πώς γίνεται αυτό το πράγμα. Διότι σε αυτούς τους οποίους μιλάτε…","ΧΡΗΣΤΟΣ ΜΑΝΤΑΣ",299
"49219"," Δεν είναι και καμμιά σπουδαία πρόταση. Αυτό ισχύει.","ΣΟΦΙΑ ΒΟΥΛΤΕΨΗ",73
"49220"," Σοβαρά; Ισχύει;","ΧΡΗΣΤΟΣ ΜΑΝΤΑΣ",299
"49221"," Ισχύει, αλλά δεν εφαρμόζεται.","ΣΥΜΕΩΝ ΚΕΔΙΚΟΓΛΟΥ",219
"49222"," Κοιτάξτε, οι περισσότεροι από εμάς που μιλάμε είμαστε στο σύστημα πάρα πολλά χρόνια και δεν μπορούμε ακόμη να ακούμε ότι αυτό έχει γίνει. Υλοποιήστε το αν το έχετε κάνει. Μέσα σε μισό μήνα μπορείτε να το υλοποιήσετε.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
 Μιλάω για τα θέματα που δεν είχαμε τη δυνατότητα λόγω του Κανονισμού να τα συζητήσουμε.
Δεύτερον, κάντε τις τομεακές επιτροπές ψυχικής υγείας χθες, τώρα, με αποφασιστικές αρμοδιότητες. Είναι πάρα πολύ κρίσιμο και νομίζω ότι μπορεί να γίνει. 
Τρίτον, σε σχέση με αυτό που είπε ο Υπουργός θέλω να του απαντήσω και να το διευκρινίσω. Είπαμε με πάρα πολύ μεγάλη σαφήνεια ότι θα στηρίξουμε ελέγχους και διαδικασίες όσο γίνεται πιο γρήγορες, για να ξεκαθαρίσει ένα τοπίο το οποίο, πράγματι, έχει ζητήματα αλλά όχι αυτό να γίνει σε βάρος των εργαζόμενων οι οποίο ξέρετε πάρα πολύ καλά ότι είναι μήνες απλήρωτοι και αρχίζουν και εγκαταλείπουν σιγά-σιγά στις δομές, όχι να εγκαταλειφθεί το σύστημα αυτών των δομών για να καταρρεύσει. Εν πάση περιπτώσει, θέλω να σας πω, ότι η δικιά μας η τοποθέτηση είναι όλο αυτό να μπει μέσα σε ένα δημόσιο κοινωνικό έλεγχο στην προοπτική που θέτουμε, σε ένα ενιαίο δημόσιο σύστημα.","ΧΡΗΣΤΟΣ ΜΑΝΤΑΣ",299
"49223"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49224"," Τελειώνω, κύριε Πρόεδρε.
Πιστεύω ότι εμείς -μιλάω ως ΣΥΡΙΖΑ-Ενωτικό Κοινωνικό Μέτωπο- μαζί με όλο τον κόσμο που αγωνίζεται αυτήν την ώρα, μπορούμε να εγγυηθούμε, πράγματι, μια σοβαρή και ριζική μεταρρύθμιση που υπάρχει στην πραγματικότητα, μιλώντας ειδικά για το θέμα της ψυχικής υγείας, με προσανατολισμό στην Κοινότητα, με στρατηγική μας επιλογή πρώτα απ’ όλα στην πρόληψη και ιδιαίτερα, θα έλεγα, στα παιδιά και στην τρίτη ηλικία, που εκεί έχουμε πάρα πολλά μεγάλα κενά και μπορούμε να τα εγγυηθούμε όχι ως μάγοι. Δεν είμαστε μάγοι. Έχουμε διαφορετικές πολιτικές, πολύ διαφορετικές, ριζικά διαφορετικές πολιτικές.","ΧΡΗΣΤΟΣ ΜΑΝΤΑΣ",299
"49225"," Η Υφυπουργός, κ. Σκοπούλη, έχει το λόγο για δέκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49226"," Ευχαριστώ πολύ.
Κύριε Πρόεδρε, κυρίες και κύριοι Βουλευτές, αρχίζω κάπως να χαίρομαι βρισκόμενη εδώ στη Βουλή για δύο λόγους. Ο πρώτος είναι, ότι υπάρχουν ορισμένες φωνές, οι οποίες είναι συγκεκριμένες και δεν είναι εντελώς γενικές και περί γενικών προβλημάτων και αντιλήψεων πολιτικών. Και ο δεύτερος είναι, ότι υπάρχει ένα ύφος λίγο πιο κατευναστικό και όχι αντιπαλότητας.
Θεωρώ ότι η αντιπαλότητα μπορεί να προσδίδει πιθανότατα ψήφους, οι οποίες όμως αφορούν έναν πληθυσμό ο οποίος δεν είναι πολιτισμένος. Αν όντως ο στόχος μας είναι αυτού του είδους ο πληθυσμός, δεν θα πετύχουμε τίποτα.
Διακρίνω μια ηπιότερη κατάσταση στην οποία μπορούμε να συνεννοηθούμε. 
Θα αναφερθώ σε ορισμένα γενικά προβλήματα και στη συνέχεια σε ορισμένα εξειδικευμένα προβλήματα που αφορούν την αρμοδιότητά μου στο Υπουργείο. Διαπιστώνουμε τα ίδια πράγματα και θα ήθελα να σας πω ότι ίσως όταν είσαι από μέσα, τα πράγματα φαίνονται πάρα πολύ χειρότερα. Θα έλεγα ότι ένας Υπουργός Υγείας είναι σε πολύ δυσμενέστερη θέση στην Ελλάδα σήμερα από ό,τι είναι ο Πρωθυπουργός ο ίδιος. 
Θα μιλήσω για πράγματα που είμαι σίγουρη ότι μας ενώνουν και μπορούμε να τα επιλύσουμε με τεράστια πλειοψηφία. Νομίζω ότι ο καθένας μας αντιλαμβάνεται ότι το σύστημα υγείας δεν δουλεύει, αν δεν έχουμε καλής ποιότητας παίκτες μέσα στο σύστημα υγείας και αυτοί κατά κύριο λόγο, είναι οι γιατροί και οι νοσηλευτές. Οι γιατροί και οι νοσηλευτές σε μεγάλο ποσοστό έχουν καλά χαρακτηριστικά αλλά σε μεγάλο ποσοστό και μέσα στο δημόσιο σύστημα υγείας και έξω από αυτό, έχουν αντιληφθεί την ιατρική κάπως διαφορετικά. Και αυτό δεν είναι ιδιαίτερο στην Ελλάδα στον ιατρικό τομέα αλλά είναι γενικότερο. 
Η επαγγελματική συνείδηση. Η ιατρική δεν είναι εμπόριο, είναι ιατρική με κανόνες και υποχρεώσεις και με ένα υψηλό επίπεδο γνώσης, η οποία συνεχώς θα πρέπει να επικαιροποιείται και αυτό δυστυχώς δεν συμβαίνει στην Ελλάδα. Άρα, θεωρώ ότι είμαστε όλοι σύμφωνοι στο ότι για να πάει κανείς για γιατρός ή νοσηλευτής, πρέπει να το θέλει όντως. Πρέπει να θέλει να κάνει αυτήν τη δουλειά η οποία δεν είναι να φέρνουμε βόλτα το Κολωνάκι και να πηγαίνουμε στα μαγαζιά. Η δουλειά του γιατρού είναι σκληρή, η δουλειά του γιατρού, οδηγεί σε κιρσούς. Η δουλειά του νοσηλευτή είναι δύσκολη και θα πρέπει αυτό να το αντιληφθούμε.
Άρα, το σύστημα εξετάσεων -το οποίο θα οδηγεί στο πανεπιστήμιο- για τους γιατρούς και τους νοσηλευτές πρέπει να αλλάξει. Η τριτοβάθμια εκπαίδευση πρέπει να αλλάξει. Όταν θέλει να πάει κανείς να κάνει ειδικότητα, πρέπει να εξετάζεται για να μπαίνει να κάνει ειδικότητα και να μην περιμένει επτά χρόνια κάνοντας άλλη δουλειά και μετά να αποφασίζει πότε θα γίνει εξειδικευμένος γιατρός. 
Επίσης, θα πρέπει να υπάρχει περιοδικός έλεγχος όπως ήδη έχει αναφερθεί εδώ από ορισμένους. 
Επιπρόσθετα, θα πρέπει να εφαρμόζονται κανόνες δεοντολογίας. Δεν μπορεί επ’ ουδενί, ο Πρόεδρος του Ελεγκτικού Οργανισμού Φαρμάκων να συγκάθεται με τη φαρμακοβιομηχανία για να εισηγούνται νομοσχέδια στο Υπουργείο για την ανάδειξη ελληνικής φαρμακοβιομηχανίας ή για τις κλινικές μελέτες. Αυτό είναι αντικείμενο και εκπαίδευσης αλλά και νομολογίας.
Δεύτερον, άλλα σημαντικά γενικά προβλήματα τα οποία υπάρχουν και δεν είναι φανερά προς τα έξω αλλά είναι πολύ καθοριστικά στο να προχωρήσει οποιαδήποτε μεταρρύθμιση, οποιαδήποτε αλλαγή στο δημόσιο σύστημα, είναι η πολυνομία και η κακονομία, την οποία πρέπει να επιληφθεί το κράτος πάραυτα. Είμαστε στραγγαλισμένοι, μέσα σε νομικά πλαίσια πολύπλοκα τα οποία είναι αδιανόητο να αντιληφθούμε. Μπλοκάρουν οποιαδήποτε δραστηριότητα και πολύ περισσότερο οποιαδήποτε μεταρρύθμιση. 
Επίσης, ένα άλλο στοιχείο είναι η ατελής ή η καθολική  μη εφαρμογή νόμων που έχουν περάσει. 
Γνωρίζετε πολύ καλά -και έρχομαι με παράδειγμα από την ψυχική υγεία- ότι το 2% των προμηθειών όλων των οργανισμών που εποπτεύονται από το Υπουργείο Υγείας, δημοσίου και ιδιωτικού δικαίου, οφείλουν να πάνε στο λογαριασμό της ψυχικής υγείας. Δεν εφαρμόζεται ο νόμος.
Αυτό δεν είναι θέμα πολιτικής αντίληψης. Είναι περασμένος ο νόμος. Είναι θέμα νοικοκυρέματος, θέμα εφαρμογής και αυτό χρειάζεται τη βοήθεια όλων.","ΦΩΤΕΙΝΗ ΣΚΟΠΟΥΛΗ",464
"49227"," Πολιτική βούληση χρειάζεται.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49228"," Αν είναι θέμα πολιτικής βούλησης η εφαρμογή των νόμων, είναι στο χέρι σας.","ΦΩΤΕΙΝΗ ΣΚΟΠΟΥΛΗ",464
"49229"," Το Προεδρείο χαίρεται για την υψηλού επιπέδου συναίνεση που παρατηρείται στα θέματα που συζητούμε, συνεχίστε όμως, κυρία Υπουργέ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49230"," Υπάρχει μεγάλη ασάφεια στους φορείς που υλοποιούν ορισμένα πράγματα και στη μεθοδολογία με την οποία τα υλοποιούν. Φορείς, αναγκάζονται να προβούν σε ενέργειες που δεν τους αντιστοιχούν για να καλύψουν κενά και αυτό συμβαίνει γενικώς στη λειτουργία της διοίκησης. Από εκεί και πέρα, αυτοί οι φορείς μπορούν να πάρουν και να εκμεταλλευτούν αυτήν την ανεπάρκεια της ουσιαστικής αρμοδιότητας υλοποίησης και της συγκεκριμένης μεθοδολογίας. Δεν υπάρχει έλεγχος. Λέμε «θα κάνετε αυτό» ή «θα κάνουμε αυτό» και δεν ελέγχουμε αν υλοποιείται.
Θα σας πω ένα άλλο παράδειγμα από το χώρο της δημόσιας υγείας. Παραγγέλνουμε τόσα εμβόλια να σταλούν στο Νομό Ιωαννίνων. Δεν ελέγχουμε –όχι εμείς τώρα αλλά δεν ελέγχονται ποτέ μέχρι σήμερα- αν όντως αυτά τα εμβόλια έχουν φτάσει στον προορισμό τους, αν όντως έχουν γίνει οι εμβολιασμοί, ποιοι έχουν δεχτεί τους εμβολιασμούς. Δεν υπάρχει ένα πισωγύρισμα της πληροφορίας κεντρικά για το αν όντως αυτά έχουν γίνει. Δεν θα μπω σε λεπτομέρειες. 
Θα απαντήσω σε ερωτήματα που έχουν τεθεί όσον αφορά την ψυχική υγεία. Ο στόχος όσον αφορά την ψυχική υγεία είναι πρώτον, να επιβιώσει η παρούσα κατάσταση που υπάρχει, γιατί υπάρχει μεγάλο πρόβλημα λόγω του ότι από τις προηγούμενες κυβερνήσεις –χωρίς να είναι αυτό μνημονιακή ρύθμιση και το έχω πει πάρα πολλές φορές εδώ μέσα- έχει κοπεί οριζόντια το 50% της χρηματοδότησης.
Ειρήσθω εν παρόδω, θα ήθελα να ρωτήσω αν όντως έχετε δει προσεκτικά τα μέτρα που προτείνουν οι δανειστές μας και αφορούν την υγεία. Τα έχετε δει ένα-ένα; Θεωρώ ότι τα περισσότερα από αυτά τα μέτρα που προτείνουν οι δανειστές για την υγεία, είναι μέτρα που συμβάλλουν καθοριστικά στον εξορθολογισμό του κόστους και στην εφαρμογή κανόνων λειτουργίας, τόσο του δημοσίου συστήματος όσο και του ιδιωτικού συστήματος αλλά και τις σχέσεις μεταξύ γιατρών και φαρμακοβιομηχανίας.
Συνεχίζοντας για την ψυχική υγεία, όπως ανέφερε και ο κ. Μαντάς, προτεραιότητά μας είναι να ξεκαθαρίσουμε τις ανάγκες και τη λειτουργικότητα κατά τομέα, δηλαδή αυτό που λέτε τομεοποίηση της ψυχικής υγείας.
Δεν μπορεί να υπάρχουν δομές ιδιωτικού δικαίου ψυχικής υγείας σε ένα χώρο, οι οποίες δεν έχουν καμμία σχέση ούτε με τα Κέντρα Ψυχικής Υγείας ούτε με τις δομές στο δημόσιο τομέα ούτε με το νοσοκομείο. Αυτά θα πρέπει να συγκεντρωθούν και να δουλεύουν συνολικά μαζί, ανάλογα με τις ανάγκες του χώρου.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού)
Θα ήθελα εδώ να τονίσω ότι στο χώρο της ψυχικής υγείας έχουν προχωρήσει λίγο τα πράγματα, όσον αφορά, κυρίως την αξιολόγηση και ήδη έχουμε μια αξιολόγηση από θεσμούς η οποία είναι αντικειμενική. Και τα πορίσματα όμως, αυτής της αξιολόγησης, δεν έχουν ληφθεί υπ’ όψιν καθόλου και συνεχίζουμε με τον ίδιο τρόπο. Αυτό που θα κάνουμε εμείς και που αρχίσαμε να κάνουμε είναι να αξιοποιούμε και να προσπαθούμε να εφαρμόσουμε τα πορίσματα της ήδη αξιολογημένης κατάστασης της ψυχικής υγείας στην Ελλάδα.
Ένα άλλο σημείο, το οποίο, βέβαια, έχουμε πει και παλιότερα, είναι οι μη κυβερνητικές οργανώσεις οι οποίες υποστηρίζουν την ψυχική υγεία. Στόχος της παρούσας πολιτικής ηγεσίας, είναι να συνυπάρχουν αυτές οι μη κυβερνητικές οργανώσεις με τον δημόσιο φορέα αλλά θα πρέπει οπωσδήποτε να ελεγχθούν καθοριστικά, διαχειριστικά, νομικά και παράλληλα όπως και οι δομές της δημόσιας ψυχικής υγείας να ελεγχθούν ποιοτικά, τι προσφέρουμε σε αυτές τις δομές.","ΦΩΤΕΙΝΗ ΣΚΟΠΟΥΛΗ",464
"49231"," Κυρία Υπουργέ, αν έχετε την καλοσύνη με το χρόνο, θα μπορούσατε να ολοκληρώσετε;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49232"," Θα ολοκληρώσω σε δύο λεπτά.
Επίσης, σας καταθέτω για να μην μακρηγορώ την πρότασή μας για την αξιοποίηση των ΕΣΠΑ.
(Στο σημείο αυτό η Υφυπουργός Υγείας κ. Φωτεινή Σκοπούλη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Όπως ήδη γνωρίζετε η απορρόφηση των ΕΣΠΑ ιδιαίτερα στην ψυχική υγεία είναι χαμηλή.  Ακόμα και από αυτή την χαμηλή απορρόφηση και από τα προγράμματα, τα οποία είναι στο πρόγραμμα και τα οποία πρέπει να προχωρήσουν, εμείς θεωρούμε ότι πρέπει να μπει ένα φρένο και πρέπει να δώσουμε μια άλλη προοπτική στην κατανάλωση των προγραμμάτων αυτών.
Θα ήθελα όμως να σας μιλήσω, αν είναι δυνατόν γιατί νομίζω ότι είναι σημαντικό…","ΦΩΤΕΙΝΗ ΣΚΟΠΟΥΛΗ",464
"49233"," Έχουμε υπερβεί το χρόνο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49234","  Μισό λεπτό, κύριε Πρόεδρε.
Θα ήθελα να σας μιλήσω για πράγματα τα οποία δεν έχετε επισημάνει όπως είναι η αιμοδοσία, η οποία δουλεύει μια χαρά προς το παρόν, κανένας δεν έχει παράπονο. Αλλά να γνωρίζετε ότι μια φιάλη αίματος, μια μονάδα αίματος στο ελληνικό δημόσιο, δεν είναι δωρεάν. Όλοι νομίζουν ότι το αίμα είναι δωρεάν. Το αίμα στο ελληνικό δημόσιο κοστίζει 400 ευρώ η μονάδα χωρίς να υπολογίσουμε μέσα, την μισθοδοσία και τις υποδομές, ενώ αγοράζουμε αίμα από την Ελβετία με 137 ευρώ. Άρα έχουμε πάρει μέτρα τα οποία ελπίζουμε ότι θα ευοδωθούν στη συγκεντροποίηση του ελέγχου του αίματος. 
Εδώ θέλω να σας τονίσω και άλλο ένα θέμα. Μέχρι σήμερα οι διαγωνισμοί των αντιδραστηρίων, οι οποίοι έχουν γίνει για να πάρουμε τα αντιδραστήρια, έχουν γίνει με μια μεγάλη νομιμοφάνεια. Και αυτή η νομιμοφάνεια, στηρίζεται στο ότι υπήρχαν διακομματικές επιτροπές για την προμήθεια. Σας πληροφορώ πολύ ότι το κόστος των προμηθειών των αντιδραστηρίων, είναι τεράστια ψηλό σε σχέση με τις άλλες ευρωπαϊκές χώρες. Άρα, θα πρέπει να ελεγχθεί πάρα πολύ έντονα η δραστηριότητα και η αποτελεσματικότητα η ουσιαστική, των διακομματικών, αυτών επιτροπών.","ΦΩΤΕΙΝΗ ΣΚΟΠΟΥΛΗ",464
"49235"," Σοβαρή καταγγελία αυτό που λέτε, για τη νομιμοφάνεια!","ΣΥΜΕΩΝ ΚΕΔΙΚΟΓΛΟΥ",219
"49236","  Υπάρχει νομιμοφάνεια. Σε όλα που έχουν γίνει μέχρι σήμερα υπάρχει πλήρης νομιμοφάνεια. Αλλά τα αποτελέσματα είναι κάπως διαφορετικά.
Θα ήθελα να καταλήξω, με έναν άλλο τομέα που είναι η δημόσια υγεία.
Το Υπουργείο, έχει δύο εργαλεία για τη δημόσια υγεία. Έχει το Ινστιτούτο Υγείας του Παιδιού και το ΚΕΕΛΠΝΟ. Και τα δύο αυτά ιδρύματα είναι ιδιωτικού δικαίου και έχουν μία σχέση με το Υπουργείο, το ένα μεν σαφή, το άλλο δε ασαφή. Δεν θα μιλήσω ιδιαίτερα. Μπορούμε σε μία άλλη συνεδρίαση –διότι έχουμε περάσει το χρόνο- να σας πούμε αναλυτικά το τι συμβαίνει. Αλλά αναδεικνύεται και από τη σχέση του κράτους με τις μη κυβερνητικές οργανώσεις και με όλα τα πρόσωπα, τους οργανισμούς ιδιωτικού δικαίου, ότι δεν είναι ώριμη ακόμα αυτή η σχέση μεταξύ του ιδιωτικού και του δημοσίου και χρειάζεται οργανωτική ρύθμιση, νομοθετική ρύθμιση, ώστε ούτε να εκμεταλλεύεται ο ιδιωτικός φορέας το δημόσιο και να βοηθάει ο ιδιωτικός φορέας το δημόσιο και το δημόσιο να βοηθάει τον ιδιωτικό φορέα.
Θα ήθελα να τελειώσω με μία πρόταση την οποία έχουμε κάνει και ελπίζω ότι θα προωθήσουμε, που αφορά τη δημόσια υγεία, η οποία δεν έχει κανένα κόστος και αφορά τα χρόνια νοσήματα φθοράς, ιδιαίτερα την παχυσαρκία, τον διαβήτη και τα καρδιαγγειακά και αυτό συνίσταται στο να γυρίσουμε στην ελληνική μεσογειακή μας διατροφή.
Η ομογενοποίηση της διατροφής και η προσπάθεια της παγκόσμιας βιομηχανίας να εισάγει σε όλους τους πληθυσμούς μια αντίληψη για τη διατροφή η οποία είναι εντελώς διαφορετική από αυτήν του τοπικού χαρακτήρα της διατροφής έχει οδηγήσει, έχει συμβάλλει σε πάρα πολύ μεγάλο ποσοστό σε αυτήν την ανάπτυξη των διαφόρων νοσημάτων φθοράς. 
Εμείς δεν έχουμε να ψάξουμε να βρούμε ειδικά λάδια τα οποία να είναι φιλικά για τον οργανισμό μας, δεν έχουμε να ψάξουμε να βρούμε ειδικά φρούτα για να προσπαθήσουμε να βελτιώσουμε την υγεία μας, απλώς να ακολουθήσουμε τις διατροφικές συνήθειες της γιαγιάς μας.
Και τελικά θα σας παρακαλούσα, στο πλαίσιο της δημόσιας υγείας –το έχω πει και στην προηγούμενη συνάντηση με την επιτροπή κοινοτικού ελέγχου- να δώσετε το καλό παράδειγμα για μια άλλη προσπάθεια η οποία γίνεται και αφορά τη δημόσια υγεία, για έναν σοβαρό κίνδυνο που είναι το κάπνισμα.","ΦΩΤΕΙΝΗ ΣΚΟΠΟΥΛΗ",464
"49237"," Με συγχωρείτε, κυρία Υπουργέ, μην το ανοίξουμε αυτό. Συμφωνώ απόλυτα μαζί σας αλλά έχετε εξαντλήσει και το χρόνο της τριτολογίας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49238"," Προτείνω ότι η Βουλή θα πρέπει να είναι ελεύθερη καπνίσματος. Για να πετύχουμε όμως αυτό προτείνω ότι κάθε Βουλευτής, υπάλληλος ή επισκέπτης ο οποίος καπνίζει, μέσα στο χώρο της Βουλής, τη μέρα που καπνίζει να πληρώνει 10 ευρώ.","ΦΩΤΕΙΝΗ ΣΚΟΠΟΥΛΗ",464
"49239"," Μάλιστα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση δεκατρείς μαθητές και μαθήτριες και δύο εκπαιδευτικοί από το Γυμνάσιο Δομοκού Φθιώτιδας.
Η Βουλή τούς καλωσορίζει. Να τους ευχηθούμε καλή διαμονή και καλή πρόοδο.
(Χειροκροτήματα από όλες τις πτέρυγες της Βουλής)
Κύριε Κουρουμπλή, μπορείτε να κλείσετε με τρία λεπτά μια ενδιαφέρουσα συζήτηση –πιστεύω- για όλους. 
Ορίστε, κύριε συνάδελφε, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49240"," Και σε μένα λίγη ανοχή, κύριε Πρόεδρε.
Κύριε Πρόεδρε, κάποιοι καλοί συνάδελφοι, όταν εδώ γίνεται αναφορά στις οφειλές των τραπεζιτών και του μιντιακού συστήματος της διαπλοκής, τους καταλαμβάνει βαρηκοΐα και δεν θέλουν καθόλου να αναφέρονται σε αυτές τις εκκρεμότητες και τις υποχρεώσεις αυτού του συστήματος απέναντι στο ελληνικό κράτος, όταν χειμάζεται και δοκιμάζεται και αναγκάζεται πολλές φορές να κάνει και περικοπές που δεν πρέπει να κάνει.
Και βέβαια, εμείς εδώ του ΣΥΡΙΖΑ, κύριε Πρόεδρε, βρισκόμαστε σε ένα προβληματισμό. Είμαστε ουτοπιστές ή στηρίζουμε τον παρασιτισμό, όπως ο καλός συνάδελφος, κ. Κεδίκογλου, αναφέρθηκε; 
Θέλω να πω στον καλό μου συνάδελφο ότι εμείς λέμε κάντε μία συνεργασία –και το λέγαμε και στους Βουλευτές που ήμασταν μαζί όταν ήμουν σ’ έναν άλλον, στον πρώην συντροφικό μου χώρο- με το κυπριακό Παρατηρητήριο. Θα πω μόνο ένα παράδειγμα για το τι διαπιστώνεται εκεί. Το ίδιο φίλτρο αιμοκάθαρσης, της ίδιας εταιρείας, του ίδιου τύπου, στοιχίζει 7 ευρώ στην Κύπρο και 35 ευρώ στην Ελλάδα!
Αυτή είναι η πραγματικότητα και μιλούμε ακόμα για παρασιτισμό.
Ποιος ευθύνεται για τον παρασιτισμό, κύριε Πρόεδρε, όταν επί δέκα χρόνια -και δεν πλήρωσε κανένας- το ασφαλιστικό φάρμακο, που είναι η μεγάλη δαπάνη, η εκρηκτική δαπάνη, πληρωνόταν 18% παραπάνω από ό,τι το νοσοκομειακό φάρμακο. Το ίδιο φάρμακο!
Ποιος απολογήθηκε γι’ αυτό το πράγμα, για να πούμε ποιος ευθύνεται για τον περιρρέοντα παρασιτισμό, όταν αυτήν τη στιγμή δεν τολμήσαμε, κύριε Πρόεδρε, ως πολιτικό σύστημα;
Δεν αναφέρομαι προσωπικά σε εσάς, κύριε Υπουργέ, που αδικήσατε τη συνάδελφο. Είστε τρεις μήνες Υπουργός. Δεν έχουμε τον παραλογισμό να σας χρεώσουμε τις ευθύνες και τα αμαρτήματα του συστήματος. Όμως, δεν αναγκαστήκατε να ζητήσετε την παρέμβαση του εισαγγελέα, για την καθυστέρηση του rebate από τις πολυεθνικές; Πόσα χρόνια υπάρχει αυτή η καθυστέρηση, αυτή η πρόκληση και δεν μιλάει κανείς; Περί αυτού πρόκειται και σε αυτά τα ζητήματα θέλουμε συγκεκριμένες απαντήσεις για να καταλάβουμε τι γίνεται.
Για τις επιτροπές προμηθειών, κύριε Κεδίκογλου, όλοι ομολογούν ότι έγινε πάρτι στην υγεία. Κανένας δεν έχει ευθύνη για τα αναλώσιμα και για τα φάρμακα; Για τις επιτροπές προμηθειών κανένας δεν έχει ευθύνη; Πότε ζητήθηκε το «πόθεν έσχες» αυτών των κυρίων, για να δούμε αν, πραγματικά, οι άνθρωποι λειτούργησαν σωστά ή τους αδικούμε;
Αν δεν δώσουμε συγκεκριμένες απαντήσεις, μπορούμε έτσι εύκολα και αβασάνιστα να επιρρίπτουμε ευθύνες σχετικά με τον κ. Τσίπρα και χωρίς το μνημόνιο θα είχαμε πεθάνει; Πέθανε η Γερμανία χωρίς μνημόνιο, όταν είχαν το κουράγιο τότε να διεκδικήσουν, ώστε το δημόσιο χρέος να συνδεθεί με ποσοστό της ανάπτυξης 5%, όταν εδώ, κυρία Βούλτεψη, το 2007 οι εξαγωγές της Ελλάδας έφτασαν στο ύψος των 17 δισεκατομμυρίων και το δημόσιο χρέος, δηλαδή, τα τοκοχρεολύσια που πληρώσαμε μόνο το 2007 ήταν 34 δισεκατομμύρια;
Πείτε μας εσείς το μαθηματικό τύπο΄, με τον οποίο θα βγούμε από αυτήν τη φοβερή κρίση, όταν σήμερα, με τα νέα μέτρα, επιβαρύνετε τα ταμεία με περικοπές 500 εκατομμυρίων και με τη μείωση του ΑΕΠ, με βάση αν θέλετε και αυτήν τη νέα έκθεση του Διεθνούς Νομισματικού Ταμείου, όπου αλλάζει ο συντελεστής του 0,5 και πάει στο 1,5 -σύνδεση, δηλαδή, λιτότητας, ύφεσης και ΑΕΠ- το δημόσιο χρέος παίρνει εκρηκτικές διαστάσεις, 8 με 8,5 δισεκατομμύρια το μήνα.
Πώς, δηλαδή, θα γίνει, αν δεν απαιτήσουμε κάποια στιγμή από τους Ευρωπαίους εταίρους μας, που πιστέψαμε στην αλληλεγγύη και στη συνεργασία και όχι στην αλληλεγγύη των επιτοκίων και της κερδοφορίας της γερμανικής οικονομίας εις βάρος των νότιων χωρών και της Ελλάδος;
Πείτε μας, λοιπόν, με ποιον άλλο τρόπο θα βγούμε, αν δεν διεκδικήσουμε γενική ευρωπαϊκή ρύθμιση του χρέους, παύση πληρωμών, σύνδεση του χρέους με ποσοστό του ρυθμού ανάπτυξης, για να μπορέσει, πραγματικά, αυτή η οικονομία να αναπτυχθεί. Δεν μιλάτε για ανάπτυξη. Δεν είδα πουθενά το ζήτημα της ανάπτυξης, παρά μόνο περιμένετε τα 31 δισεκατομμύρια, από τα οποία δεν θα πάει στην πραγματική οικονομία ούτε 1 ευρώ. Εδώ είμαστε και θα το θυμηθείτε.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"49241"," Ευχαριστούμε και εμείς.
Κύριε Υπουργέ, παρακαλώ για την κατανόηση του θέματος του χρόνου, γιατί πολλοί Βουλευτές πρέπει να πάνε επαρχία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49242"," Ευχαρίστως, κύριε Πρόεδρε, θα τηρήσω ακριβώς το χρόνο.
Κατ’ αρχάς, δεν ενδιαφέρομαι να πείσω κανέναν για τις προθέσεις μου. Μου αρκεί η συνείδησή μου να είναι ήρεμη και ευτυχώς, η συνείδησή μου είναι ήρεμη. Δεύτερον, όταν γίνεται μια συζήτηση στη Βουλή σε αυτό το επίπεδο, πρέπει οι προτάσεις και οι παρατηρήσεις, να συνοδεύονται και με κοστολόγηση ή τουλάχιστον, να εξηγεί κανείς από πού θα εξευρεθούν οι πόροι για την εφαρμογή μιας πρότασης. Διότι, σήμερα, ας μη διαφεύγει της προσοχής μας ότι το αναμενόμενο ΑΕΠ για το 2013 θα είναι στα επίπεδα των 200 δισεκατομμυρίων ευρώ, μειωμένο σε σχέση με το ΑΕΠ του 2012, του 2011 και προγενέστερα. Άρα, οι πόροι τους οποίους καλούμαστε να διαχειριστούμε είναι πολύ συγκεκριμένοι.
Μια ακόμη φράση, για τα 550 εκατομμύρια των τραπεζών. Θυμάστε προ ολίγων ημερών -και επειδή δεν θέλω να πιστέψω ότι εκ πεποιθήσεως θέλετε να είστε άδικοι απέναντι στην Κυβέρνηση- ότι άλλοι μας έλεγαν να μην καταβληθούν αυτά τα 550 εκατομμύρια ευρώ και η Κυβέρνηση ζήτησε, οι τράπεζες να πληρώσουν αυτά τα 550 εκατομμύρια ευρώ. Και θα τα πληρώσουν.
Έρχομαι στο θέμα των χορηγιών, που ετέθη από συναδέλφους. Δηλαδή, από τη μια μεριά έχουμε το επιχείρημα να πληρώσουν οι έχοντες. Ωραία! Ας πληρώσουν, με το φορολογικό σύστημα που πρέπει να πληρώνουν. Όταν οικειοθελώς θέλουν να συνεισφέρουν στην υπόθεση των αναγκών της πατρίδας, πρέπει να τους γυρίσουμε την πλάτη; Πρέπει να γυρίσουμε σε εκείνες τις θεωρήσεις και προσεγγίσεις δογματικού χαρακτήρα, που ό,τι προέρχεται από  την ιδιωτική πρωτοβουλία είναι εχθρός; Το κέρδος πρέπει να καταδιώκεται στη χώρα; Αυτά πλέον δεν τα υπερασπίζεται κανείς σε καμμία χώρα, πολύ δε περισσότερο, σε χώρα-μέλος της Ευρωπαϊκής Ένωσης.
Όσον αφορά τον έλεγχο συμβάσεων, οχτακόσιες ενενήντα τέσσερις συμβάσεις έχουν καταγραφεί από τους συνεργάτες μου και τις υπηρεσίες του Υπουργείου. Όλες, θα επανεξεταστούν στην κατεύθυνση της μείωσης του κόστους. Είπα αριθμό. Οκτακόσιες ενενήντα τέσσερις!
Δεύτερον, όσον αφορά τους διαγωνισμούς Α, Β, Γ, που βρίσκονται αυτήν τη στιγμή σε διαβούλευση, ελέγχονται από την πολιτική ηγεσία πρώτον, για την ουδετερότητα των διατάξεων. Δεν θέλω να υπάρξει προκήρυξη, η οποία θα ευνοεί τον οποιονδήποτε. Έχω πει και άλλη φορά, το είπα και προχθές στην Επιτροπή Κοινωνικών Υποθέσεων, ότι η φιλοσοφία δικαίου, επιβάλλει οι νόμοι να είναι ουδέτεροι. Και εδώ δεν συγχωρείται επιείκεια ή ανοχή σε προκηρύξεις – «φωτογραφίες», σε διατάξεις που ευνοούν συγκεκριμένους. Οποιαδήποτε τέτοια περίπτωση υπάρχει, όπως είπε και η κυρία Υπουργός, είμαστε διατεθειμένοι να την ελέγξουμε. Πιθανόν, κάτι μπορεί να διαφύγει της προσοχής μας. Δεν είναι δυνατόν, σε όλο το πεδίο του τομέα της υγείας να έχουμε καθημερινά την απόλυτη πληροφόρηση. Τότε, λοιπόν, και ο ρόλος του κοινοβουλευτικού ελέγχου, συνδράμει προς αυτήν την κατεύθυνση και οι υποδείξεις και οι συνεργασίες. 
Μία άλλη εγκύκλιος η οποία εξεδόθη σήμερα από τον κ. Πελοπίδα Καλλίρη, το γενικό γραμματέα, αναφέρει: «Καθιστούμε υπεύθυνες τις διοικήσεις των νοσοκομείων να μην προχωρούν σε αναθέσεις, ιδιαίτερα για τηλεφωνικές κλήσεις, για το διακανονισμό συναντήσεων με τους ιατρούς των ασθενών, που θέλουν να εξεταστούν και τους καθιστούμε υπευθύνους, ώστε καμμία τέτοια ανάθεση να μην προχωρήσει και δεσμεύεται το Υπουργείο να εκδώσει και γενικό κανονισμό, με τον οποίο θα προχωράμε σε τέτοιες επιλογές, όταν και μόνο όταν είναι αναγκαίο και επιβάλλεται».
Τώρα, δεν θέλω στο τέλος της συζήτησης να απαντήσω σε ορισμένα πολιτικού χαρακτήρα επιχειρήματα, τα οποία ακούστηκαν και μ’ έναν έντονο τρόπο, όπως «σας προειδοποιούμε, θα καταργήσουμε στην πράξη κ.λπ.» Όταν συζητούμε με απόλυτο σεβασμό στο Σύνταγμα και επικαλούνται οι Βουλευτές, οι αγορητές, το σεβασμό του Συντάγματος από όλες τις Ελληνίδες και όλους τους Έλληνες, πολύ δε περισσότερο από τα θεσμικά όργανα της πολιτείας, το να περιφρονούμε το Σύνταγμα με τέτοιες εκφράσεις δεν νομίζω ότι περιποιεί τιμή και δεν συμβάλει στην υψηλή ποιότητα της δημοκρατίας. Το Σύνταγμα δίνει το δικαίωμα -όταν αποφαίνεται ο ελληνικός λαός- στην Κυβέρνηση, να κυβερνήσει για τέσσερα χρόνια. Η Κυβέρνηση θα κριθεί για την αποτελεσματικότητά της. Το είπα και στην πρωτομιλία μου.
Κύριε Πρόεδρε, θα διατυπώσω μία τελευταία φράση. Αν θεώρησα καθήκον μου να υπερασπιστώ τον Πρωθυπουργό της χώρας, δεν το έκανα γιατί το είχε ανάγκη. Την ώρα αυτή, η Ελλάδα δίνει μία μάχη και όταν η Ελλάδα δίνει μάχη, αφορά την κάθε Ελληνίδα, τον κάθε Έλληνα, ανεξαρτήτως ιδεολογικής και κομματικής τοποθέτησης. Είναι, λοιπόν, άδικο, να πλήττεται το κύρος του Έλληνα Πρωθυπουργού απόντος από τη χώρα, σε μία τέτοια κρίσιμη στιγμή. Νομίζω ότι ο τρόπος με τον οποίο απήντησα και ο τρόπος με τον οποίο διατυπώθησαν τα εκατέρωθεν επιχειρήματα, μάς επιτρέπει να βγάλουμε τα συμπεράσματά μας αλλά να μη δώσουμε περαιτέρω συνέχεια, μέχρι να ολοκληρωθούν αυτές οι διαδικασίες και να δούμε τα αποτελέσματά τους.
Κατά τ’ άλλα, σας ευχαριστώ για τη σημερινή συζήτηση και στα σημεία στα οποία με τις τοποθετήσεις σας υποδείξατε πτυχές, που μπορούν να αντιμετωπιστούν και να ρυθμιστούν, σας βεβαιώνω ότι θα γίνει.
Ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"49243"," Ευχαριστούμε κι εμείς.
Κηρύσσεται περαιωμένη η συζήτηση επί της υπ’ αριθμόν 12/8/28-9-2012 επίκαιρης επερώτησης του Προέδρου της Κοινοβουλευτικής Ομάδας του ΣΥΡΙΖΑ – ΕΚΜ κ. Αλέξη Τσίπρα και  των Βουλευτών του κόμματός του προς τον Υπουργό Υγείας, σχετικά με το δημόσιο σύστημα περίθαλψης.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49244"," Μάλιστα, μάλιστα.
Με τη συναίνεση του Σώματος και ώρα 15.30΄ λύεται η συνεδρίαση για τη Δευτέρα 22 Οκτωβρίου 2012 και ώρα 18.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων. 
Ο","ΟΛΟΙ ΟΙ ΒΟΥΛΕΥΤΕΣ",NA
