"","Content","name","ParlmemberID"
"20905","Date","12-2-2014",NA
"20906"," Σύμφωνα με την από 11-2-2014 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΠΕ΄ της Τρίτης 11 Φεβρουαρίου 2014 συνεδριάσεώς του, σε ό,τι αφορά στην ψήφιση στο σύνολο του σχεδίου νόμου: «Πρωτοβάθμιο Εθνικό Δίκτυο Υγείας (ΠΕΔΥ), αλλαγή σκοπού ΕΟΠΥΥ και λοιπές διατάξεις»)
Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και δύο εκπαιδευτικοί-συνοδοί τους από το 1ο Γυμνάσιο Κορωπίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί της αρχής, των άρθρων και του συνόλου του σχεδίου νόμου: «Δίκαιη ικανοποίηση λόγω υπέρβασης της εύλογης διάρκειας της δίκης στα πολιτικά και ποινικά δικαστήρια και στο Ελεγκτικό Συνέδριο».
Τον λόγο έχει η κ. Άννα Μάνη - Παπαδημητρίου, Βουλευτής της Νέας Δημοκρατίας.","ΕΠΙΚΥΡΩΣΗ ΠΡΑΚΤΙΚΩΝ",NA
"20907"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, απόλυτα εναρμονισμένο με τη νομολογία του Ευρωπαϊκού Δικαστηρίου Δικαιωμάτων του Ανθρώπου και δείγμα του νομικού μας πολιτισμού είναι το σχέδιο νόμου του Υπουργείου Δικαιοσύνης περί της δίκαιης ικανοποίησης λόγω υπέρβασης της εύλογης διάρκειας της δίκης, που εισάγεται σήμερα στην Ολομέλεια προς συζήτηση και ψήφιση. Με επίκεντρο τη διασφάλιση των δικαιωμάτων της δικαστικής προστασίας και της δίκαιης δίκης, που προβλέπονται, τόσο από το Σύνταγμα της Ελλάδας, όσο και από κοινοτικές και διεθνείς συμβάσεις, η ηγεσία του Υπουργείου Δικαιοσύνης προβαίνει στη θέσπιση ενός νέου ενδίκου βοηθήματος στην ελληνική έννομη τάξη ενώπιον των πολιτικών και των ποινικών δικαστηρίων, αλλά και του Ελεγκτικού Συνεδρίου. 
Έτσι, η αποκατάσταση της ηθικής βλάβης των διαδίκων, όπως και κάθε άλλης ζημίας που τελεί σε άμεση αιτιώδη συνάφεια με την υπέρβαση του ευλόγου χρόνου, επεκτείνεται και πέραν των διοικητικών δικών, όπως αυτή ήδη ρυθμίζεται με το ν.4055/2012. Κατ’ αυτόν τον τρόπο, κάθε διάδικος που θεωρεί ότι έχουν θιγεί τα συμφέροντά του εξαιτίας της υπέρβασης της εύλογης διάρκειας θα μπορεί στο εξής να καταθέτει αίτηση δίκαιης ικανοποίησης είτε χρηματικής είτε και μείωσης της επιβαλλόμενης σ’ αυτόν ποινής, για την οποία θα αποφαίνεται ο αρμόδιος κατά περίπτωση δικαστικός λειτουργός. 
Άξιο λόγου στο σημείο αυτό είναι ότι, ενώ από τη νομολογία του Ευρωπαϊκού Δικαστηρίου και σύμφωνα με το άρθρο 13 της ΕΣΔΑ δίνεται η δυνατότητα ακόμη και διοικητικής επίλυσης των σχετικών διαφορών, εντούτοις το Υπουργείο, προκειμένου να εξασφαλίσει το κύρος της εν λόγω διαδικασίας και να προσδώσει εγγυήσεις για την αποτελεσματικότητα της προσφυγής, θεσπίζει την άσκηση ενδίκου βοηθήματος. 
Η κρίση περί του ουσία βάσιμου της αίτησης και η απόφαση για το εάν συντρέχει υπέρβαση της εύλογης διάρκειας της δίκης θα στηρίζεται σε συγκεκριμένα κριτήρια που τίθενται με σαφήνεια από το παρόν σχέδιο νόμου. Παράλληλα, το νομοσχέδιο ορίζει την έκδοση και τη δημοσίευση της απόφασης σε σύντομη και συγκεκριμένη προθεσμία δύο μηνών από τη συζήτηση της αίτησης, προασπίζοντας κατ’ αυτόν τον τρόπο τα συμφέροντα του προσφεύγοντα πολίτη.
Επίσης, η άμεση εκτέλεση της απόφασης, η οποία δεν υπόκειται σε κανένα ένδικο μέσο, όπως και η δυνατότητα της αναγκαστικής εκτέλεσης εις βάρος του δημοσίου ανάγει τον πολίτη σε ισότιμη θέση με το κράτος. Μάλιστα, η ρητή αναφορά στη σχετική διάταξη ότι η αναγκαστική εκτέλεση θα γίνεται με κατάσχεση της ιδιωτικής περιουσίας του δημοσίου δεν αφήνει περιθώρια για ερμηνευτικά προβλήματα και είναι σε απόλυτη συμφωνία με το άρθρο 94 του Συντάγματος, με το ν.3068/2002 και με το Πρώτο Πρόσθετο Πρωτόκολλο της ΕΣΔΑ.
Σε αυτό το σημείο, κύριε Υπουργέ, κυρίες και κύριοι συνάδελφοι, θέλω να σταθώ κυρίως στις αιτίες στις οποίες οφείλεται το πρόβλημα της καθυστέρησης απονομής δικαιοσύνης στη χώρα μας. Μεταξύ αυτών, είναι κυρίως η υποστελέχωση των δικαστηρίων από δικαστικούς λειτουργούς, αλλά και από δικαστικούς υπαλλήλους. Την υποστελέχωση των δικαστηρίων διαπιστώνω καθημερινά και στην εκλογική μου περιφέρεια, την Πιερία, όπου τόσο στην Εισαγγελία της Κατερίνης όσο και στο Πρωτοδικείο και στο Ειρηνοδικείο της πόλης παρατηρείται έντονη έλλειψη δικαστικών λειτουργών, αλλά κυρίως δικαστικών υπαλλήλων. 
Ιδιαίτερα έντονο εμφανίζεται, μάλιστα, το πρόβλημα στα ειρηνοδικεία της χώρας, στα οποία έχουν μεταφερθεί πλέον νέες αρμοδιότητες, όπως ενδεικτικά είναι οι υποθέσεις των υπερχρεωμένων νοικοκυριών, τα ασφαλιστικά μέτρα των προσημειώσεων υποθηκών, οι δημοσιεύσεις διαθηκών και πολλά άλλα. Έτσι, παρά τις φιλότιμες και υπεράνθρωπες, αν μη τι άλλο, προσπάθειες που καταβάλλονται από δικαστές και υπαλλήλους, είναι δύσκολο να επιτευχθεί η ταχύτερη εκδίκαση των υποθέσεων. 
Κύριε Υπουργέ, γνωρίζω πως στις άμεσες προτεραιότητές σας βρίσκεται η αντιμετώπιση του μείζονος προβλήματος της υποστελέχωσης, καθώς με πρόσφατη νομοθετική ρύθμιση που ψηφίστηκε από το Σώμα, αυξήθηκαν ήδη οι οργανικές θέσεις ανωτάτων δικαστικών λειτουργών. Ευελπιστώ ότι παρ’ όλες τις ιδιαίτερες δημοσιονομικές συνθήκες στις οποίες βρίσκεται η χώρα μας θα προβείτε σε ανάλογες ρυθμίσεις και πρωτοβουλίες άμεσα, ούτως ώστε να καλυφθούν στο δυνατό μέτρο τα σχετικά κενά. 
Πέραν τούτου και προς την ίδια κατεύθυνση, είναι απαραίτητο, κύριε Υπουργέ, να εξεταστεί και το θέμα της αντικειμενικής ποινικής ευθύνης για οφειλές προς το δημόσιο, καθώς τα τελευταία χρόνια εξαιτίας της οικονομικής κρίσης συσσωρεύονται χιλιάδες υποθέσεις στα πινάκια των ποινικών δικαστηρίων της χώρας, με αποτέλεσμα να καθυστερεί η εκδίκαση όλων των υποθέσεων.
Επιτρέψτε μου, επίσης, να επισημάνω ότι η διάταξη της παραγράφου 4 του άρθρου 3 του νομοσχεδίου, σύμφωνα με την οποία η αίτηση επιδίδεται με επιμέλεια του αιτούντος στο Νομικό Συμβούλιο του Κράτους με κάθε πρόσφορο μέσο, ενδέχεται να δημιουργήσει ερμηνευτικά προβλήματα, καθώς δεν ορίζεται ποια θα είναι αυτά τα πρόσφορα μέσα, όπως επίσης δεν ορίζεται εάν η παράλειψη της επίδοσης θα επιφέρει συνέπειες στο παραδεκτό της άσκησης του ενδίκου βοηθήματος. 
Στη συνέχεια, ενώ στην εισηγητική έκθεση αναφέρεται ότι αντίγραφο της αίτησης κοινοποιείται στον υπογράφοντα την αίτηση δικηγόρο και στον Υπουργό Οικονομικών, με επιμέλεια της Γραμματείας του δικαστηρίου, στη σχετική διάταξη του νομοσχεδίου παραλείπεται η σχετική μνεία ως προς την αρχή που κοινοποιεί το δικόγραφο. Κατά την εκτίμησή μου, πρέπει να συμπληρωθεί, προς αποφυγή παρερμηνειών. 
Επίσης, θεωρώ ότι είναι προς τη σωστή κατεύθυνση οι νομοτεχνικές βελτιώσεις που έχετε φέρει, κύριε Υπουργέ. Θα αναφερθώ στη μείωση του παραβόλου, ξεκινώντας από την υποχρέωση καταβολής παραβόλου 50 ευρώ για τα ειρηνοδικεία και φτάνοντας στο ανώτατο όριο των 150 ευρώ. Παρ’ όλο που οι συνάδελφοι του ΣΥΡΙΖΑ επικαλέστηκαν ότι κακώς επιβάλλεται το παράβολο, έχει κριθεί επανειλημμένα από τα ανώτατα δικαστήρια ότι είναι σε συμφωνία με το Σύνταγμα η καταβολή του παραβόλου και αν μη τι άλλο το παράβολο επιστρέφεται στον νικήσαντα διάδικο.
Κυρίες και κύριοι συνάδελφοι, το υπό συζήτηση σχέδιο νόμου υπάγεται στην ευρύτερη προσπάθεια της ηγεσίας του Υπουργείου Δικαιοσύνης, που λαμβάνει χώρα κατά τους τελευταίους μήνες, για τη βελτίωση των διαδικασιών απονομής της δικαιοσύνης, συμβάλλοντας έτσι και στην αποτελεσματικότερη προάσπιση θεμελιωδών δικαιωμάτων. Η ικανοποίηση για την υπέρβαση της εύλογης διάρκειας της δίκης ταυτίζεται με αυτή καθεαυτή τη φύση της δικαιοσύνης, φύση που προσανατολίζεται προς την επίτευξη της ισορροπίας, επιτρέποντας στην υπεράσπιση να ισορροπεί πάνω στον ζυγό της δικαιοσύνης.
Κοντολογίς, και το υπό συζήτηση σχέδιο νόμου, όπως και κάθε άλλη ανάλογη νομοθετική πρωτοβουλία, εντάσσεται στην υποχρέωση της συντεταγμένης ελληνικής πολιτείας να προασπίζει τα δικαιώματα του πολίτη. Γι’ αυτό και υπερψηφίζω το παρόν σχέδιο νόμου. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΝΑ ΜΑΝΗ-ΠΑΠΑΔΗΜΗΤΡΙΟΥ",296
"20908"," Ευχαριστούμε κι εμείς, κυρία συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα το Δελτίο Επίκαιρων Ερωτήσεων της Πέμπτης 13 Φεβρουαρίου 2014. 
 Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής) 
1. Η με αριθμό 535/10-2-2014 επίκαιρη ερώτηση του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τoν Υπουργό Αγροτικής Ανάπτυξης και Τροφίμων, σχετικά με τα προβλήματα στα Προγράμματα διατήρησης ντόπιων σπάνιων φυλών αγροτικών ζώων και εγκατάστασης νέων γεωργών.              
2. Η με αριθμό 531/10-2-2014 επίκαιρη ερώτηση του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Παναγιώτη Κουρουμπλή προς τον Υπουργό Ανάπτυξης και Ανταγωνιστικότητας, σχετικά με τις αρνητικές συνέπειες από την εφαρμογή των προτάσεων του ΟΟΣΑ για την τροποποίηση του θεσμικού πλαισίου παρασκευής και πώλησης άρτου.
3. Η με αριθμό 528/10-2-2014 επίκαιρη ερώτηση του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς τον Υφυπουργό στον Πρωθυπουργό (για τη Δημόσια Ραδιοτηλεόραση), σχετικά με τη στελέχωση της Δημόσιας Ραδιοτηλεόρασης.
 4. Η με αριθμό 530/10-2-2014 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Οικονομικών, σχετικά με «τα κόκκινα δάνεια» και την εκχώρησή τους σε αλλοδαπούς οίκους. 
5. Η με αριθμό 537/10-2-2014 επίκαιρη ερώτηση του Βουλευτή Σερρών του Λαϊκού Συνδέσμου – Χρυσή Αυγή κ. Αρτέμιου Ματθαιόπουλου προς τον Υπουργό Εξωτερικών, σχετικά με τη θέση της Ελληνικής Κυβέρνησης για το Κυπριακό.
6. Η με αριθμό 533/10-2-2014 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη - Αικατερινάρη προς τον Υπουργό Ανάπτυξης και Ανταγωνιστικότητας, σχετικά με την ανάγκη για ποιοτικό και αποτελεσματικό σχεδιασμό και προγραμματισμό του νέου ΕΣΠΑ. 
7. Η με αριθμό 538/10-2-2014 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδόση Κωνσταντινίδη προς τους Υπουργούς Οικονομικών και Εθνικής Άμυνας, σχετικά με την «Ελληνική Βιομηχανία Οχημάτων» (ΕΛΒΟ). 
8. Η με αριθμό 529/10-2-2014 επίκαιρη ερώτηση του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με τον σχεδιασμό του Υπουργείου Αγροτικής Ανάπτυξης και Τροφίμων για στέγαση των κεντρικών υπηρεσιών και τη δημιουργία νέου οργανογράμματος του Υπουργείου.
 Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής) 
1. Η με αριθμό 536/10-2-2014 επίκαιρη ερώτηση του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τoυς Υπουργούς Υποδομών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής, σχετικά με την κατασκευή του έργου «Εθνική οδός Βυτίνας-Αρχαίας Ολυμπίας, παράκαμψη Λαγκαδίων». 
2. Η με αριθμό 532/10-2-2014 επίκαιρη ερώτηση του Βουλευτή Μεσσηνίας του Συνασπισμού Ριζοσπαστικής Αριστεράς κ. Αθανασίου Πετράκου προς τους Υπουργούς Αγροτικής Ανάπτυξης και Τροφίμων και Ανάπτυξης και Ανταγωνιστικότητας, σχετικά με την εξαίρεση της στρεμματικής ενίσχυσης της σταφίδας από τη νέα ΚΑΠ και λήψη μέτρων για την προστασία και προώθηση της μαύρης κορινθιακής σταφίδας. 
3. Η με αριθμό 527/10-2-2014 επίκαιρη ερώτηση του Βουλευτή Ηλείας του Πανελλήνιου Σοσιαλιστικού Κινήματος κ. Ιωάννη Κουτσούκου προς τον Υπουργό Οικονομικών, σχετικά με τις αλλαγές και τις διορθώσεις στις αποφάσεις για την τήρηση των βιβλίων από τους αγρότες. 
4. Η με αριθμό 534/10-2-2014 επίκαιρη ερώτηση του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με το νέο Σωφρονιστικό Κώδικα. 
5. Η με αριθμό 539/10-2-2014 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την παρακράτηση χρημάτων των δικαιούχων αγροτών από την Ενιαία Ενίσχυση του 2013.
Τον λόγο έχει τώρα η κ. Σοφία Σακοράφα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20909"," Ευχαριστώ, κυρία Πρόεδρε. 
Κυρίες και κύριοι συνάδελφοι, είναι φανερό πλέον ότι το σημερινό πολιτικό και οικονομικό κατεστημένο είναι αποφασισμένο να κάνει τα πάντα για να μη χάσει την εξουσία, γιατί γνωρίζει πολύ καλά ότι όταν τη χάσει, θα χάσει πολλά. 
Και όμως, μέσα σε ελάχιστο χρονικό διάστημα, τα έχουμε δει όλα. Έχουμε δει αντιδημοκρατικές εκτροπές, έχουμε βιώσει τρομακτική πολιτική υστερία. Καθημερινά, τα μέσα ενημέρωσης μετατρέπονται σε μέσα διατήρησης της εξουσίας, το άνομο ταυτίζεται με το νόμιμο και η δημοκρατική δράση με το παράνομο. Γίνονται απέλπιδες προσπάθειες από εφεδρείες των πενήντα οκτώ, των εβδομήντα πέντε και όλων των αναστημένων φαντασμάτων του πρόσφατου παρελθόντος. 
Ζούμε τα αποτελέσματα του κοινωνικού κανιβαλισμού στη βάση, μόνο και μόνο για να διασωθεί η νοσηρή κορυφή. Ζήσαμε προληπτικές επιστρατεύσεις και μαύρο στις οθόνες, βιώσαμε την αριστοτεχνική καλλιέργεια ενοχών με στόχο τη σιωπή. Έχουμε δει το κράτος της βίας και της καταστολής να ονομάζει τρομοκράτες τους ίδιους τους πολίτες που απεργούν, διεκδικούν, που πράττουν το δημοκρατικό τους καθήκον. Και όλη αυτή την εξαθλίωση του λαού ακούμε να τη βαφτίζουν «σωτηρία» στο όνομα των τραπεζών. 
Έτσι λοιπόν, κυρίες και κύριοι συνάδελφοι, τίποτα πια δεν μας εκπλήσσει. Στον δρόμο προς τη διπλή κάλπη ξέρουμε ότι έχουμε να δούμε πολλά ακόμα. Δείγμα των προθέσεων της συγκυβέρνησης, που μετρά καθημερινά την πολιτική απονομιμοποίησή της, είναι και η σημερινή διαδικασία. 
Σε ένα σοβαρό νομοσχέδιο όσον αφορά τα θέματα που θίγει και που αφορά την απονομή δικαιοσύνης εμφανίζονται ξαφνικά τροπολογίες και άσχετες, αλλά και πολύ σοβαρές, που είναι σχεδόν ξεχωριστά νομοσχέδια από μόνες τους, αλλά και με τόσο πρόχειρο τρόπο συντεταγμένες, ώστε να παρατηρούμε ένα απαράδεκτο μπρος-πίσω, που εκτός του ότι προσβάλλει την κοινοβουλευτική διαδικασία, ακυρώνει στην πράξη και τον ελεγκτικό ρόλο των Βουλευτών. Εχθές, η κ. Κανέλλη το παρομοίασε με «Φρανκενστάιν». Το επαναλαμβάνω, γιατί περιγράφει ακριβώς τη διαδικασία και το πόνημα της Κυβέρνησης. 
Εχθές, τόσο ο συνάδελφός μας κ. Κοντονής ως εισηγητής, όσο και η κ. Κωνσταντοπούλου, τοποθετήθηκαν αναλυτικά για το νομοσχέδιο του Υπουργείου Δικαιοσύνης και δεν θα ήθελα να επεκταθώ. Λόγω περιορισμένου χρόνου, θα σταθώ στην τροπολογία του Υπουργού Εσωτερικών και μάλιστα, όπως αυτή κατατέθηκε κατ’ αρχήν, γιατί τη θεωρώ ενδεικτική των όσων ανέφερα παραπάνω. Φυσικά, θα αναφερθώ στον Υπουργό Εσωτερικών κ. Μιχελάκη.
Τα έχει όλα αυτή η τροπολογία. Κατά βούληση της Κυβέρνησης για την εξυπηρέτηση των πολιτικών της συμφερόντων ή κατά το επικρατέστερο «με εντολή Σαμαρά» μετακινείται ουσιαστικά η ημέρα διεξαγωγής των ευρωεκλογών. Στην τροπολογία η Κυβέρνηση καταργεί τον νόμο που εκείνη θέσπισε και τους νόμους που εξήγγειλε. Οι δαπάνες του κράτους, λέει, θα είναι λιγότερες, ενώ θα είναι μεγαλύτερες, αφού θα απαιτηθεί να στηθούν κάλπες και τη δεύτερη Κυριακή σε όλη τη χώρα, ακόμα και στις περιοχές όπου θα έχουν εκλεγεί από την πρώτη Κυριακή οι δημοτικοί και περιφερειακοί σύμβουλοι και συνδυασμοί.
Η συμμετοχή των ψηφοφόρων στις ευρωεκλογές υπονομεύεται, αφού είναι γνωστό σε όλους ότι η συμμετοχή στον δεύτερο γύρο είναι διαχρονικά και λογικά μικρότερη. 
Στο όνομα μικροκομματικών σκοπιμοτήτων, στο όνομα της εξουσίας θυσιάζονται όλα: xρήματα, συμμετοχή, νόμοι. Και εκτίθεστε, κύριε Υπουργέ, ακόμα και στη σαθρή επιχειρηματολογία σας. Στην τροπολογία που καταθέσατε μόλις εχθές, μιλάτε για απλοποίηση της εκλογικής διαδικασίας, λόγω μη σταυροδοσίας στις ευρωεκλογές και την ίδια στιγμή, εκτιμώντας ότι υπάρχει πιθανότητα να αποφύγετε τη συντριβή, προτείνετε σταυροδοσία στις ευρωεκλογές, πιστεύοντας ότι έτσι εκβιάζετε τους προσωπικούς στρατούς των υποψηφίων Βουλευτών, να ριχθούν στη μάχη του σταυρού. 
Και το πιο θαυμάσιο είναι η απάντησή σας στον ΣΥΡΙΖΑ, κύριε Μιχελάκη. Είπατε χαρακτηριστικά: Φαίνεται ότι σε κάποιους δεν αρέσει να αποφασίζει η κοινωνία, προτιμούν τη μονοκρατορία του αρχηγού. Κύριε Μιχελάκη, εάν το διακύβευμα τούτων των εκλογών δεν ήταν τόσο κρίσιμο, τόσο σοβαρό για το λαό μας, η απάντησή σας θα ήταν το απόλυτο ανέκδοτο. Επειδή, όμως, τα πράγματα είναι τόσο σοβαρά, αναγκάζομαι να σας απαντήσω. Ποιος φοβάται την κοινωνία, κύριε Υπουργέ; Εμείς, ο ΣΥΡΙΖΑ, που με κάθε ευκαιρία σε κάθε τοποθέτησή μας τονίζουμε την πάγια θέση και τα πιστεύω μας;
 Η αναγκαία συνθήκη για να υλοποιήσουμε τις σημερινές δεσμεύσεις μας σαν αυριανή διακυβέρνηση, λέμε σε όλους τους τόνους και τονίζουμε, ότι είναι η ενεργή και δυναμική συμμετοχή του λαού μας. Ζητάμε από την κοινωνία να μην φοβάται να διεκδικεί και να απαιτήσει με τη συμμετοχή της και τη δράση της να τηρήσουμε αύριο όσα υποσχόμαστε σήμερα. Για εσάς, κύριε Υπουργέ, η μόνη αναγκαία συνθήκη εφαρμογής της πολιτικής σας είναι οι επιταγές της τρόικας και των τραπεζών. Εξαπατήσατε προεκλογικά τους ψηφοφόρους και τώρα τους τρομοκρατείτε. 
Μέχρι σήμερα έχετε κατατάξει στους εχθρούς της πατρίδας και της τάξης και της ανάπτυξης, όπως εσείς τα εννοείτε, σχεδόν όλο τον λαό: Μισθωτούς, συνταξιούχους, μικρομεσαίους, αγρότες, κτηνοτρόφους, ψαράδες, γιατρούς, δασκάλους, καθηγητές, όλους. Ποιος φοβάται, λοιπόν, την κοινωνία, κύριε Υπουργέ;
 Και επιπλέον, μιλάτε για μονοκρατορία του αρχηγού. Ποιοι; Εσείς που κυβερνάτε τέσσερα χρόνια τη χώρα με προεδρικά διατάγματα και πράξεις νομοθετικού περιεχομένου, κατά παραγγελία περιεχομένου των τραπεζιτών και των γερμανών επιτηρητών. Μετατρέψατε τη Βουλή σε επικυρωματικό Σώμα και το Σύνταγμα σε μερικώς ισχύον. Εσείς προσωπικά, μόλις πριν λίγο καιρό, μεθοδεύατε τη μετάθεση των εκλογών και την αλλαγή του εκλογικού νόμου από το φόβο μπρος στην αλήθεια της κάλπης. Και σήμερα, εντελώς υποκριτικά, έρχεστε να συμμορφωθείτε τάχα στην απόφαση του ΣτΕ και στερείτε από τους ομογενείς και τους μετανάστες που ζουν νόμιμα στην Ελλάδα το δικαίωμα του εκλέγειν και του εκλέγεσθαι στις αυτοδιοικητικές εκλογές. 
Ενάμιση χρόνο είχατε στη διάθεσή σας να επεξεργαστείτε νομοθετική διάταξη που θα αντιμετώπιζε το πρόβλημα, αν θέλατε φυσικά. Για άλλες αποφάσεις του ΣτΕ Υπουργοί της Κυβέρνησής σας ανενδοίαστα δήλωναν «αγνοήστε τες» και για άλλες είχατε έτοιμη τη νομοθετική ρύθμιση, πριν καν να δημοσιευθούν. Αλλά δεν θέλετε.
Κύριε Υπουργέ, η Κυβέρνησή σας στην προσπάθειά της να διασωθεί, επιβάλει την πιο ακροδεξιά ατζέντα που γνώρισε η χώρα μας από το ’74 και μετά και δεν διστάζετε να υιοθετήσετε θέσεις και πολιτικές που εξέθρεψαν το αβγό του φιδιού. Και από την άλλη, υποκρίνεστε ότι το πολεμάτε. Μόνο που δεν μπορείτε να κρυφθείτε, αποκαλύπτεστε σε κάθε σας έκφραση. 
Ο Υπουργός Ναυτιλίας δεν προέταξε ούτε καν το αντανακλαστικό συναίσθημα του πένθους για εννιά παιδιά και μανάδες πνιγμένους στο Φαρμακονήσι.
 Ο Υπουργός Δημόσιας Τάξης και Προστασίας του Πολίτη μίλησε για χαμηλής ποιότητας μετανάστες. Ευτελίζετε τη δημοκρατία, τους θεσμούς της και τις αξίες που υπηρετεί. Η ανθρώπινη ζωή είναι υπέρτατη αξία, πέρα από χρώμα, φύλο και θρησκεία. Δεν είναι παράμετρος στατιστικών αναλύσεων και ο άλλος, ο ξένος μπορεί να είναι διαφορετικός, δεν είναι όμως κατώτερος, τουλάχιστον στον πολιτισμό μας.
Κύριε Υπουργέ, το δικαίωμα του εκλέγειν και εκλέγεσθαι είναι η λυδία λίθος της δημοκρατίας μας. Δεν απονέμεται, όπως παλιά, σε δέντρα και πεθαμένους. Οι εκλογές δεν είναι εορταστική αργία για να μετακινούνται κατά το δοκούν από Κυριακή σε Κυριακή. Είναι επιστέγασμα της δημοκρατίας μας. 
Κυρίες και κύριοι συνάδελφοι, η συγκυβέρνηση ΠΑΣΟΚ και Νέας Δημοκρατίας φανερά τρομοκρατημένη, φανερά πανικοβλημένη μεθοδεύει, εκτρέπει και εκτρέπεται. Μάταιος κόπος, αλλά παράλληλα και πολύτιμη γνώση. 
Είναι πολύτιμη γνώση να βλέπεις, όλους όσους άλλοτε ήθελαν την αστική δημοκρατία, σήμερα να την ευτελίζουν, να βλέπεις όλους όσους υποτίθεται ότι ο πολιτισμός τους βασίστηκε στον ανθρωπισμό του 18ου αιώνα, σήμερα να συμπεριφέρονται απαξιωτικά για την ανθρώπινη ζωή. 
Είναι πολύτιμη γνώση να βλέπεις να ποινικοποιούν το δικαίωμα του πολίτη, να περιστέλλουν την ελευθερία και να καταδιώκουν τη δημοκρατική δράση. Αυτή η γνώση είναι που μας διδάσκει ότι για το σημερινό πολιτικό κατεστημένο οι έννοιες «δημοκρατία», «δικαίωμα», «ελευθερία», «Σύνταγμα» είναι απλώς το πρόσχημα για να υπάρχουν στην εξουσία. Αν η εξουσία τους κινδυνεύει από αυτά, απροσχημάτιστα τα καταργούν. 
Επίσης, αυτή είναι η γνώση που φέρνει την ανατροπή πιο κοντά, σε απόσταση αναπνοής και προκαλεί τη διάθεση του λαού μας, προκαλεί τη δημοκρατική του ευαισθησία και τον κινητοποιεί στην επιθετική του θέση, για να αλλάξουν τα πράγματα εκ βάθρων.
Κύριοι της συγκυβέρνησης, αυτό δεν μπορείτε να το καταργήσετε. Σε όποια μέρα κι αν μετακινήσετε τις εκλογές, όσους κομματικούς στρατούς και αν ρίξετε στη μάχη, από όσους κι αν στερήσετε το δικαίωμα της ψήφου, απομένουν πολλοί που είναι απέναντί σας. Είμαστε πάρα πολλοί και κυρίως είμαστε αποφασισμένοι. Οι εκλογές θα αναδείξουν και επίσημα αυτό που όλοι σας και όλοι μας γνωρίζουμε. Το νέο έρχεται. Και το νέο που έρχεται ριζοσπαστικό και αποφασισμένο, δεν το σταματά καμμία μεθόδευση και καμμία εκτροπή.
Ευχαριστώ.
(Χειροκροτήματα από τη πτέρυγα του ΣΥΡΙΖΑ)","ΣΟΦΙΑ ΣΑΚΟΡΑΦΑ",447
"20910"," Να είστε καλά, κυρία Σακοράφα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εικοσιένας μαθητές και μαθήτριες και δύο εκπαιδευτικοί-συνοδοί τους από το 3ο Γυμνάσιο Νίκαιας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Γεώργιος Ντόλιος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20911"," Κύριες και κύριοι συνάδελφοι, δεν θα αναφερθώ στο σχέδιο νόμου. Θα επισημάνω μόνο ότι είναι ένα σχέδιο νόμου, το οποίο έτυχε μιας ομόθυμης και ομόψυχης -θα έλεγα- αντιμετώπισης, από το σύνολο σχεδόν των εισηγητών. 
Επίσης, θα ήθελα να επισημάνω ότι το Υπουργείο, η Κυβέρνηση, ανταποκρίθηκε στις παρατηρήσεις που έγιναν από την πλευρά των εισηγητών.
Θέλω να αναφερθώ στην τροπολογία, η οποία αφορά το θέμα της ημερομηνίας των εκλογών. 
Κατ’ αρχάς, θέλω να αναφέρω μια θέση αρχής. Δε νομίζω ότι αποτελεί δικαίωμα του πολιτικού συστήματος να πειράζει την εκλογική νομοθεσία εν όψει εκλογών. Ακόμη κι αν υπάρχουν οι πιο καλοπροαίρετες προθέσεις, δημιουργούνται υπόνοιες. Αυτή την εποχή που το πολιτικό σύστημα είναι απαξιωμένο και που εδώ και αρκετό καιρό βάλλεται, νομίζω ότι ένα βασικό κριτήριο σε τέτοιου είδους επιλογές θα έπρεπε να ήταν η στοιχειώδης προστασία της αξιοπιστίας του πολιτικού συστήματος, όταν, μάλιστα, οι επιλογές γίνονται -θα έλεγα- άνευ αποχρώντος λόγου.
Θέλω να κάνω μια μικρή αναφορά στο ιστορικό. Ποια ήταν η αρχική προσπάθεια της Κυβέρνησης; Ήταν δια της ερμηνείας της επίμαχης διάταξης να επιλέξει τις ημερομηνίες, όπως ακριβώς επελέγησαν στην τροπολογία. Δεν ευοδώθηκε αυτό, γιατί και η διάταξη, το γράμμα του νόμου, δεν το επέτρεπε, αλλά και το πνεύμα του νόμου σίγουρα δεν το επέτρεψε.
Δεν νομίζω ότι υπάρχει κανείς συνάδελφος -θα έλεγα κανείς Έλληνας πολίτης- ο οποίος όταν ψηφίστηκε η συγκεκριμένη διάταξη με τον ν.3852, κατάλαβε ότι ο πρώτος γύρος των αυτοδιοικητικών εκλογών δεν θα γινόταν μαζί με τις ευρωεκλογές. Όλοι οι Έλληνες αυτό κατάλαβαν. Επιχειρήθηκε -το επαναλαμβάνω για να το θυμηθούμε- δια της ερμηνείας να μετακινηθεί η ημερομηνία των εκλογών. 
Ποια ήταν τα επιχειρήματα δια των οποίων υποστηρίξαμε την ταύτιση των αυτοδιοικητικών εκλογών με τις ευρωεκλογές; 
Πρώτον, να μην αναστατώνεται διαρκώς η χώρα. Τα τελευταία δέκα-δώδεκα χρόνια, κύριε Υπουργέ, έχουμε περίπου τέσσερις εκλογικές μάχες σε κάθε τετραετία: Ευρωεκλογές, δύο φορές εθνικές εκλογές και μια αυτοδιοικητικές εκλογές. Η αναστάτωση της χώρας δεν είναι απλώς μια κοινωνική αναστάτωση, είναι και οικονομική αναστάτωση. Είναι γνωστό ότι το κράτος σταματάει να λειτουργεί όταν έχουμε εκλογικές διαδικασίες. Ήταν, λοιπόν, εύστοχη η επιλογή της ταύτισης.
Το δεύτερο ζήτημα είναι ότι υπήρχε θέμα εξοικονόμησης πόρων. Η αιτιολογική έκθεση αναφέρει ότι σχεδόν σε όλους τους δήμους δεν προκύπτουν οριστικά αποτελέσματα την πρώτη Κυριακή. Επομένως, έτσι κι αλλιώς, αν θα προέκυπτε κάποια εξοικονόμηση, αυτή θα ήταν μικρή. 
Και μικρή να είναι, όμως, νομίζω ότι στη σημερινή εποχή που περικόπτουμε -επιτρέψτε μου την έκφραση- και την τελευταία δραχμούλα, αυτό είναι κάτι που θα έπρεπε να αξιολογήσουμε.
Το τρίτο ζήτημα, το οποίο θέλω να θέσω, είναι η επαρκής θητεία. Σήμερα οι περιφέρειες της χώρας, οι οποίες καλούνται να διαχειριστούν το σύνολο των δημοσίων επενδύσεων στην Ελλάδα, θα πρέπει να έχουν έναν επαρκή χρόνο. Ήδη έχουν ένα σημαντικό έμψυχο δυναμικό, με τη συνεργασία του οποίου διαχειρίζονται τις δημόσιες επενδύσεις. Αναφέρομαι στις διαχειριστικές αρχές κ.λπ..
Θεωρώ, λοιπόν, ότι η πενταετής θητεία των αυτοδιοικητικών αρχών και στις περιφέρειες και στους μεγάλους καλλικρατικούς δήμους είναι χρήσιμη θητεία για να μπορέσουν να αποδώσουν, όταν μάλιστα αυτή η προγραμματική περίοδος στις συγκεκριμένες εκλογές ταυτίζεται με την έναρξη του επόμενου Κοινοτικού Πλαισίου Στήριξης. Έτσι, οι νέες αυτοδιοικητικές αρχές θα μπορέσουν και να προετοιμάσουν και να εκτελέσουν στο μεγαλύτερο μέρος όλες τις δημόσιες επενδύσεις. Το ποιοι θα εκλεγούν, βέβαια, είναι ένα κρίσιμο ζήτημα. 
Σχετικά με τις εκλογές -άκουσα με ιδιαίτερη προσοχή τη συνάδελφο κ. Σακοράφα που κατέβηκε από το Βήμα - θα έλεγα, απευθυνόμενος στον ΣΥΡΙΖΑ, ότι κάνει ένα ολέθριο σφάλμα. Μετατρέπει τις αυτοδιοικητικές εκλογές σε μία αντιπαράθεση για το μνημόνιο. 
Το αντιμνημονιακό καθαρτήριο μέσα στο οποίο οδηγούνται όσοι πολίτες, όσα πολιτικά στελέχη έχουν κάποια σχέση, κάποια ιδεολογική συγγένεια, και θέλουν ή επιθυμούν να συνεργαστούν με το ΣΥΡΙΖΑ, δημιουργεί πολιτικά τερατουργήματα. Θα σας κατασπαράξουν. Θα μας κατασπαράξουν. Δημιουργεί ανώμαλες συμπράξεις. Δείτε το σε όλους τους νομούς. Εγώ το βλέπω στο νομό μας. Υπάρχουν ανώμαλες συμπράξεις, παρά φύση συνεργασίες, που δεν επιτρέπουν τη συμπαράταξη γνήσιων δημοκρατικών και αυτοδιοικητικών δυνάμεων. Είναι ολέθρια πολιτική επιλογή αυτό το οποίο κάνετε. 
Όσον αφορά τα άλλα θέματα τα οποία τέθηκαν, ο σταυρός για τις ευρωεκλογές κ.λπ., θέλω να πω τα εξής: Χωρίς αμφιβολία, δεν επιτρέπεται οι Ευρωβουλευτές να είναι κολαούζοι των αρχηγών. Αναφερόμαστε, όμως, και σε μία άλλη περίοδο, στην περίοδο εκείνη που οι πολιτικοί αρχηγοί είχαν το τεκμήριο της υψηλότατης αποδοχής και δημοφιλίας. Σήμερα σε ποιους πολιτικούς αρχηγούς αναφερόμαστε; Μπορούν οι πολιτικοί αρχηγοί να επιλέγουν τους Ευρωβουλευτές τους; Και αν ναι, σε ποια ηθική βάση; Επομένως, είναι σωστή η σταυροδοσία. 
Βεβαίως, θα πρέπει να αντιμετωπίσουμε το εξής πρόβλημα: Δεν είναι δυνατόν να θεωρείται δημοκρατική μία σταυροδοσία που θα αφορά το σύνολο της χώρας, η οποία θα λειτουργήσει ως μία εκλογική περιφέρεια. Υπάρχουν τρόποι να κάνουμε παρέμβαση για να το διορθώσουμε αυτό; Υπάρχουν τρόποι. Θα έρθει το θέμα προς συζήτηση. Υπάρχουν τρόποι και θα πρέπει να το δούμε. Θα πρέπει να το δούμε, όχι με έναν αφοριστικό τρόπο του τύπου «είμαστε υπέρ» ή «είμαστε κατά». Θα πρέπει να δούμε πώς μπορούμε αυτή τη διαδικασία, έστω και την ύστατη στιγμή, γιατί ο χρόνος είναι αρνητική παράμετρος σε αυτή την προσπάθεια, να την μετατρέψουμε σε όσο το δυνατόν δημοκρατικότερη διαδικασία. 
Όσον αφορά τους μετανάστες, χωρίς αμφιβολία η Κυβέρνηση είχε το χρόνο, είχε και την ευκαιρία από το περιεχόμενο της απόφασης του Συμβουλίου της Επικρατείας, να λειτουργήσει πιο έγκαιρα, ώστε να δούμε πώς μπορούμε, λαμβάνοντας υπόψη –μη αγνοώντας, τουλάχιστον- την απόφαση του Συμβουλίου της Επικρατείας να ετοιμάσουμε μία νομοθεσία. 
Γιατί στην απόφαση αυτή υπάρχει μία ισχυρότατη μειοψηφία με μία -θα έλεγα- θαυμάσια τεκμηρίωση, η οποία μας δίνει τη δυνατότητα, αυστηροποιώντας το νομικό πλαίσιο, να μην κάνουμε αποκλεισμούς ούτε όσον αφορά την ιθαγένεια ούτε όσον αφορά την ψήφο των νομίμως διαμενόντων στην Ελλάδα μεταναστών. 
Σας ευχαριστώ.","ΓΕΩΡΓΙΟΣ ΝΤΟΛΙΟΣ",370
"20912"," Σας ευχαριστούμε κι εμείς, κύριε Ντόλιο.
Τον λόγο έχει ο κ. Νότης Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριε Υπουργέ, κύριοι Βουλευτές, θα μείνω στο νομοσχέδιο. Και θα μείνω, γιατί όσοι από εμάς συμμετέχουμε στην Κοινοβουλευτική Συνέλευση του Συμβουλίου της Ευρώπης, έχουμε την ευκαιρία να μιλήσουμε εκεί για πολλά κράτη-μέλη, τα οποία δεν εφαρμόζουν σειρά δεσμεύσεων που προκύπτουν από την Ευρωπαϊκή Σύμβαση Ανθρωπίνων Δικαιωμάτων. 
Το Συμβούλιο της Ευρώπης, όπως ξέρετε, περιλαμβάνει σαράντα επτά κράτη και οκτακόσια είκοσι εκατομμύρια κατοίκους. Η έκτασή του ξεκινά ουσιαστικά από το Γιβραλτάρ μέχρι το Βλαδιβοστόκ και από την Κρήτη μέχρι τη Γροιλανδία. Είναι ένας τεράστιος χώρος στον οποίο τα κράτη, οι λαοί, εμείς ως εκπρόσωποι του Ελληνικού Κοινοβουλίου, απαιτούμε να υπάρχει εφαρμογή των ανθρωπίνων δικαιωμάτων, κύριε Υπουργέ. Και δίνουμε μάχη. Και στη βάση αυτή θεωρούμε ότι μπορεί να παίξει σημαντικό ρόλο το Συμβούλιο της Ευρώπης. 
Θυμόσαστε πολύ καλά το σημαντικό ρόλο που έπαιξε την εποχή της χούντας, όταν κρίθηκε και κατακρίθηκε. Οι Έλληνες που πάλεψαν κατά της δικτατορίας, είχαν την ευκαιρία να την καταγγείλουν. Και αναγκάστηκε η χούντα να αποχωρήσει. 
Εκεί, στο Συμβούλιο της Ευρώπης, πρόσφατα, μετά από μία τροπολογία που κατέθεσα, υπάρχει πλέον ψήφισμα και σύσταση, σύμφωνα με την οποία πλέον δρομολογούνται διαδικασίες για την άρση της ασυλίας, όχι μόνο των διεθνών οργανισμών, όταν αυτοί παραβιάζουν τα ανθρώπινα δικαιώματα, αλλά και ad hoc οργανισμών, όπως είναι η τρόικα. 
Στη βάση αυτή θεωρώ σημαντικό το γεγονός ότι την τροπολογία αυτή στις 31 Ιανουαρίου την ψήφισαν οι συνάδελφοι που παραβρέθηκαν στη συζήτηση και ψηφοφορία, δηλαδή ο συνάδελφος από το ΠΑΣΟΚ κ. Τριαντάφυλλος και η συνάδελφος από τη ΔΗΜΑΡ κ. Γιαννακάκη. Είναι σημαντικό ότι οι παραβρεθέντες στη συζήτηση ψήφισαν αυτή την τροπολογία, που κατά τη γνώμη μας ανοίγει ένα σημαντικό δρόμο ούτως ώστε και η τρόικα και οι υπάλληλοί της -ο Τόμσεν και η παρέα του- που καλύπτονται πίσω από τη δήθεν διεθνή ασυλία που έχουν, να μπορούν πλέον να έρθουν ενώπιον εθνικών δικαστηρίων για να ελεγχθούν -και οι οργανισμοί και οι υπάλληλοι- για παραβιάσεις ανθρωπίνων δικαιωμάτων, ιδίως, δε, ενόψει της απόφασης του Συμβουλίου της Ευρώπης, που λέει ότι η λιτότητα παραβιάζει τα κοινωνικά δικαιώματα και τη δημοκρατία και ως εκ τούτου παραβιάζει τα ανθρώπινα δικαιώματα. Αυτό είναι ένα θέμα σημαντικό.
Κύριε Υπουργέ, θα ήθελα λίγο την προσοχή σας στο σημείο αυτό. 
Σύμφωνα, λοιπόν, με το νομοσχέδιο που μας φέρνετε, το βασικό στοιχείο είναι η απονομή της δικαιοσύνης. Μας λέτε, λοιπόν -και πολύ σωστά- ότι εάν υπάρχει αδικαιολόγητη καθυστέρηση και συγκεκριμένα υπέρβαση του εύλογου χρόνου που απαιτείται για τη διάγνωση των πραγματικών και νομικών ζητημάτων, τότε δικαιούται κάποιος πολίτης να απαιτήσει αποζημίωση.
Σύμφωνα, λοιπόν, με τη σύμβαση και τα ειδικότερα άρθρα της συμβάσεως, κάθε πρόσωπο έχει δικαίωμα η υπόθεσή του να δικαστεί δίκαια, δημόσια και εντός λογικής προθεσμίας. Όταν, λοιπόν, απαιτούμε να εκδικαστεί μία υπόθεση εντός εύλογης προθεσμίας, κύριε Υπουργέ, τι απαντάτε, όταν έχει εκδοθεί η απόφαση και όταν επί δεκατέσσερα χρόνια δεν επιτρέπετε εσείς και οι προκάτοχοί σας την εκτέλεση της αποφάσεως; Πρόκειται για την απόφαση 137/1997 του Πολυμελούς Πρωτοδικείου της Λιβαδειάς, την απόφαση για το Δίστομο. Και μετά την απόφαση 11/2000 του Αρείου Πάγου πλέον υπάρχει η δυνατότητα εκτέλεσης της αποφάσεως.
Εδώ, λοιπόν, συζητάμε ότι πρέπει σε σύντομο διάστημα να εκδικάζονται οι υποθέσεις. Και έχουμε απόφαση αμετάκλητη η οποία δεν μπορεί να εκτελεστεί, διότι με το άρθρο 923 του Κώδικα Πολιτικής Δικονομίας για να εκτελεστεί απόφαση κατά αλλοδαπού δημοσίου, χρειάζεται η έγκριση του Υπουργείου Δικαιοσύνης. Έκτοτε, από το 2000, δεν δίνεται αυτή η απόφαση και η έγκριση.
Κύριε Υπουργέ, εσείς ο ίδιος, στις 19 Σεπτεμβρίου του 2013 εμμείνατε και είπατε: «Όχι, δεν δίνω την άδεια να γίνει η εκτέλεση της απόφασης αυτής». 
Επειδή, λοιπόν, δεν εκτελέστηκε αυτή η απόφαση -που εδώ είναι «καραμπινάτη» παραβίαση και της Σύμβασης των Ανθρωπίνων Δικαιωμάτων, για την οποία συζητούμε- ο μακαρίτης ο Σταμούλης πήγε την υπόθεση στην Ιταλία και ζητούσαν οι Έλληνες να δικαιωθούν μέσω των ιταλικών δικαστηρίων. 
Έχουμε φτάσει, λοιπόν, σε μία κατάσταση όπου επί της ουσίας δεν απονέμεται η δικαιοσύνη, αφού δεν εκτελείται η συγκεκριμένη απόφαση.
Επίσης, μετά την απόφαση του Διεθνούς Δικαστηρίου στην υπόθεση Γερμανίας κατά Ιταλίας, «πάγωσαν» όλες οι αγωγές αποζημίωσης σε όλα τα άλλα δικαστήρια και για την αποζημίωση για τη Βιάννο και για τα Καλάβρυτα.
Σας ρωτάω, λοιπόν, τα εξής:
Πρώτον, θα δώσετε άδεια εκτέλεσης της απόφασης του Πολυμελούς Πρωτοδικείου Λειβαδιάς που είναι αμετάκλητη;
Δεύτερον, απαντήσατε ότι δεν το κάνετε, για να μη διαταράξετε τις διεθνείς σχέσεις Ελλάδας-Γερμανίας, η οποία έχει ασυλία. Στις αποφάσεις και στα νομοθετήματα που φέρατε εδώ, αίρεται η ασυλία λόγω εθνικής κυριαρχίας του ελληνικού δημοσίου απέναντι στους δανειστές και απέναντι στη Γερμανία και έρχεστε τώρα και λέτε ότι δεν θα επιτρέψετε την εκτέλεση της αμετάκλητης απόφασης για το Δίστομο;
Επιπλέον στοιχείο: Λέτε ότι θα το κάνετε αυτό όταν σας το πει το Νομικό Συμβούλιο του Κράτους. Το Νομικό Συμβούλιο του Κράτους έχει άλλη εντολή. Και η εντολή του είναι, πρώτον, να μας πει τι θα γίνει σε επίπεδο Διεθνούς Δικαίου για τη διεκδίκηση του κατοχικού δανείου, των πολεμικών επανορθώσεων και τίποτα άλλο. Τα άλλα πρέπει να τα πείτε εσείς. Θα υπάρξει αυτό που λέγεται «follow up», δηλαδή η συνέχεια της απόφασης της Χάγης; Διότι στη Χάγη αποφασίστηκε ότι δεν δικαιούνται, δήθεν, οι ιδιώτες να απαιτήσουν άμεσα τις αποζημιώσεις τους για τις σφαγές από τα στρατεύματα κατοχής των Γερμανών. Όμως, αυτό το δικαίωμα το έχει η ελληνική πολιτεία, η οποία πρέπει με διαδικασίες Διεθνούς Δικαίου να απαιτήσει την αποζημίωση όλων των υποθέσεων των θυμάτων. Όλων πλην Διστόμου, διότι εκεί υπάρχει αμετάκλητη απόφαση.
Άρα, εδώ έχουμε ένα τεράστιο νομικό, πολιτικό σκάνδαλο και πρέπει αυτή η ιστορία να σταματήσει για να δικαιωθούν τα θύματα του Διστόμου.
Με την ευκαιρία αυτή, επειδή είχε τεθεί και από τον κ. Γλέζο με πρότασή του και απόφαση -νομίζω- διακομματική να συγκροτηθεί ειδική διακομματική επιτροπή για το ζήτημα των γερμανικών οφειλών, ζητούμε κι εμείς από τον Πρόεδρο της Βουλής να προχωρήσει στη συγκρότηση αυτής της συγκεκριμένης διακομματικής επιτροπής, για να διεκδικήσει πλέον το Ελληνικό Κοινοβούλιο τις πολεμικές επανορθώσεις, το κατοχικό δάνειο.
Αν έχω δευτερολογία, επιφυλάσσομαι να πω μια κουβέντα μόνο για τα θέματα των εκλογών και της τροπολογίας που τέθηκε.
Επομένως, κύριε Υπουργέ, μας φέρνετε ένα νομοσχέδιο που διαμορφώνει μια συμμόρφωση της Ελλάδας στις απατήσεις του Συμβουλίου της Ευρώπης και το καθοριστικό ζήτημα, που είναι η εκτέλεση της αμετάκλητης απόφασης για το ζήτημα του Διστόμου, το αφήνετε έξω. Έτσι, οι διακόσιοι είκοσι οχτώ νεκροί του Διστόμου -εκατόν δεκαεπτά γυναίκες- δεν δικαιώνονται ούτε αυτοί ούτε οι συγγενείς τους, πολύ δε περισσότερο όταν ο περίφημος λοχίας Τσάμπελ Χανς, ο οποίος ήταν ο βασικός που διέταξε την εκτέλεση των θυμάτων, παρ’ ότι ήρθε στην Ελλάδα γιατί είχε συλληφθεί στη Γαλλία, εστάλη στη Γερμανία και ήταν πλέον ελεύθερος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20913"," Ολοκληρώστε, κύριε συνάδελφε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κλείνω, κυρία Πρόεδρε.
Αυτή είναι η κατάντια μιας κατάστασης, όταν δεν ορθώνει ανάστημα η ελληνική πολιτεία. Και η ελληνική πολιτεία πρέπει να ορθώσει το ανάστημά της στο ζήτημα των πολεμικών επανορθώσεων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20914"," Ευχαριστούμε, κύριε συνάδελφε.
Η κ. Ελένη Ζαρούλια έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20915"," Για άλλη μία φορά να επισημάνω ότι η σύνθεση της παρούσας Βουλής είναι αντισυνταγματική, αφού λειτουργεί με διακόσιους ενενήντα τέσσερις Βουλευτές και όχι με τριακόσιους, όπως προβλέπεται από το Σύνταγμα της Ελλάδος, μόνο και μόνο επειδή κάποιοι πολιτικοί αντίπαλοι αποφάσισαν εντελώς παράνομα να προφυλακίσουν έξι Βουλευτές, ανάμεσα στους οποίους και τον Αρχηγό της Χρυσής Αυγής, το Νικόλαο Μιχαλολιάκο. Αυτούς τους Βουλευτές όμως τους έχει εκλέξει δημοκρατικά ο ελληνικός λαός, ο οποίος εμπαίζεται και καταληστεύεται από το αυτοαποκαλούμενο «συνταγματικό τόξο». 
Έχετε δίκιο όμως να αφήνετε ελεύθερους τους τρομοκράτες, γιατί τα καλάσνικοφ είναι περιορισμένης εμβέλειας, ενώ η αλήθεια έχει απεριόριστη δύναμη. Γι’ αυτό και κρατάτε έγκλειστους τον Αρχηγό της Χρυσής Αυγής και τους Βουλευτές μας, επειδή είναι επικίνδυνοι για την ψευτοδημοκρατία σας. 
Σε ό,τι αφορά, λοιπόν, την υπ’ αριθμ. 1157/63 τροπολογία των Υπουργών Εσωτερικών, Οικονομικών και Δικαιοσύνης, Διαφάνειας και Ανθρωπίνων Δικαιωμάτων στο σχέδιο νόμου με τίτλο: «Δίκαιη ικανοποίηση λόγω υπέρβασης της εύλογης διάρκειας της δίκης στα πολιτικά και ποινικά δικαστήρια και στο Ελεγκτικό Συνέδριο», που αφορά την τροποποίηση διατάξεων εκλογικής νομοθεσίας και θέματα σχετικά με το διορισμό των αντιπροσώπων της δικαστικής αρχής και των εφόρων τους, έχουμε να κάνουμε τις εξής παρατηρήσεις: 
Ως προς την παράγραφο 1 «Ημερομηνία διενέργειας δημοτικών και περιφερειακών εκλογών», δηλώνουμε την πλήρη αντίθεσή μας και απαιτούμε τη διεξαγωγή των ευρωεκλογών την πρώτη Κυριακή. Ειδικά εις ό,τι αφορά τις ευρωεκλογές, στις οποίες αποδεδειγμένα τα κόμματα της μνημονιακής συγκυβέρνησης θα συντριβούν, ζητάμε να μας δώσετε μια πειστική δικαιολογία για το λόγο αλλαγής της ημερομηνίας διεξαγωγής τους. 
Εμείς γνωρίζουμε πολύ καλά γιατί γίνεται αυτό: Επειδή ήρθε στο πολιτικό προσκήνιο η Χρυσή Αυγή, της οποίας τη δυναμική το διεφθαρμένο πολιτικό κατεστημένο θέλει να ανακόψει με κάθε τρόπο. Αν νομίζετε πως με τέτοια τερτίπια θα αποφύγετε την εκλογική πανωλεθρία από τη Χρυσή Αυγή, το μοναδικό σας πολιτικό αντίπαλο δηλαδή, είστε όχι μόνο γελασμένοι, αλλά και γελοίοι. Συμβουλευτείτε τις δημοσκοπήσεις των τελευταίων ημερών και βγάλτε τα συμπεράσματά σας.
Ως προς την παράγραφο 2 «Διορισμός αντιπροσώπων της δικαστικής αρχής και των εφόρων τους», συναινούμε στα κωλύματα διορισμού δικαστικών αντιπροσώπων που προβλέπονται και στη διατήρηση δυνατότητας ψηφοφορίας στις δημοτικές εκλογές αντιπροσώπων της δικαστικής αρχής και εφόρων που ασκούν τα καθήκοντά τους σε άλλο δήμο της οικείας περιφέρειας από εκείνον που είναι εγγεγραμμένοι. 
 Ως προς την παράγραφο 3 «Καταργούμενες διατάξεις», την οποίαν αποσύρατε χθες άρον-άρον, να σας υπενθυμίσω πως οφείλετε να συμμορφωθείτε με τις αποφάσεις του Συμβουλίου της Επικρατείας και πιο συγκεκριμένα με την απόφαση 350/2011 του Δ’ τμήματος του Συμβουλίου της Επικρατείας και 460/2013 της Ολομέλειας του Συμβουλίου της Επικρατείας. Και μόνο το γεγονός όμως ότι χρησιμοποιείτε τη Βουλή για ξεκαθάρισμα των κομματικών σας λογαριασμών, χωρίς να έχετε ένα συγκεκριμένο πλάνο, τη μία προτείνοντας και την αμέσως επόμενη καταργώντας τροπολογίες, δείχνει την προχειρότητα και τον πανικό σας.
Η Χρυσή Αυγή τηρούσε πάντοτε πάγια θέση για το ζήτημα αυτό. Και για να αποδείξω τα λεγόμενά μου, θα σας υπενθυμίσω ότι εμείς αναδείξαμε το θέμα αυτό και με την κατάθεση πρότασης νόμου, την οποία έχουμε υποβάλει από τον Ιούλιο του 2012. Καταθέτω για τα Πρακτικά την πρόταση, που έχει ως αντικείμενο την κατάργηση και τροποποίηση διατάξεων άρθρων του ν. 3284/2004: «Περί κυρώσεως του Κώδικα της Ελληνικής Ιθαγένειας» και του ν. 3838/2010: «Σύγχρονες διατάξεις για την ελληνική ιθαγένεια και την πολιτική συμμετοχή ομογενών και νομίμως διαμενόντων μεταναστών και άλλες ρυθμίσεις» και την υποχρέωση κτήσης ελληνικού γένους υποψηφίων Παραγωγικών Σχολών των Ενόπλων Δυνάμεων και των Σωμάτων Ασφαλείας». 
(Στο σημείο αυτό η Βουλευτής κ. Ελένη Ζαρούλια καταθέτει για τα Πρακτικά την προαναφερθείσα πρόταση νόμου, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σε αυτό το σημείο να διευκρινίσουμε, προς αποφυγήν παρερμηνειών, ότι οι ομογενείς του ν. 3838/2010 δεν είναι οι Έλληνες ιθαγενείς του εξωτερικού, αλλά αλλοδαποί ιθαγενείς που διαβιούν στην Ελλάδα. Η νομολογία του Συμβουλίου της Επικρατείας δεν αφορά τους Έλληνες κατοίκους του εξωτερικού, οι οποίοι δύνανται να ψηφίσουν βάσει Συντάγματος -το οποίο έχετε καταστρατηγήσει-, εφόσον συμφωνήσει η πλειοψηφία Βουλευτών που ορίζεται σχετικά. 
Περαιτέρω, η κίνησή μας αυτή είχε ως απώτερο σκοπό την προστασία της χώρας μας από τον κίνδυνο των λαθρομεταναστών, που συνιστούν μείζον πρόβλημα για τη δημόσια ασφάλεια της χώρας. Ξεκαθαρίζουμε πως ουδέποτε καταθέσαμε αυτήν την πρόταση νόμου με σκοπό να εξυπηρετήσουμε πολιτικές σκοπιμότητες, όπως έκανε η Νέα Δημοκρατία, η οποία θέλησε με τον τρόπο αυτό να περισώσει τα όποια υπολείμματα ψήφων τής απέμειναν. 
Αν, λοιπόν, πιστεύετε ότι κάπως έτσι θα σώσετε ένα κομμάτι της εκλογικής πίτας για τον εαυτό σας, πλανάσθε πλάνην οικτράν. Το αποτέλεσμα των εκλογών, όποιον χαρακτήρα και αν έχουν αυτές, θα το διαμορφώσει ο κυρίαρχος ελληνικός λαός. Δυστυχώς για εσάς, αυτός τάσσεται σύσσωμος στο πλευρό της Χρυσής Αυγής. 
Τέλος, ως προς τις παραγράφους 4 «Κατάρτιση συνδυασμών», 5 «Προσδιορισμός εκλογικών τμημάτων και καταστημάτων ψηφοφορίας» και 6 «Προθεσμία αποστολής ονομαστικών καταλόγων για τον διορισμό δικαστικών αντιπροσώπων και εφόρων», αυτές είναι διαδικαστικές και δεν αφορούν ζητήματα ουσίας για να εναντιωθούμε. 
Καταληκτικά, το νομοσχέδιο που συζητάμε σήμερα είναι μία κακή αντιγραφή όλων των προηγουμένων που εισήγαγε αυτή η συγκυβέρνηση. Είναι πρόχειρο, ασαφές και πάνω από όλα πρακτικά άχρηστο, αφού τίποτα το ουσιαστικό δεν βελτιώνει, παρά μόνο εξυπηρετεί επικοινωνιακούς σκοπούς των κυβερνώντων, οι οποίοι, γνωρίζοντας το αδιέξοδο των πολιτικών που έχουν ακολουθήσει, φρόντισαν να αποδυναμώσουν την Αντιπολίτευση με παράνομες μεθοδεύσεις, άδικες προφυλακίσεις και συνταγματικές εκτροπές. Όλα, όμως, θα κριθούν εν καιρώ, τον Μάιο που μας έρχεται, και τότε η ετυμηγορία του ελληνικού λαού θα είναι η πρέπουσα απάντηση στα εγκλήματα που έχετε διαπράξει.","ΕΛΕΝΗ ΖΑΡΟΥΛΙΑ",149
"20916"," Ευχαριστούμε, κυρία Ζαρούλια. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαεννέα μαθητές και μαθήτριες και δύο εκπαιδευτικοί-συνοδοί από το Δημοτικό Σχολείο Διαπολιτισμικής Εκπαίδευσης. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και δύο εκπαιδευτικοί-συνοδοί από το 6ο Δημοτικό Σχολείο Καλαβρύων. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Αθανασίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20917"," Ευχαριστώ, κυρία Πρόεδρε. 
Κυρίες και κύριοι συνάδελφοι, θα ασχοληθώ με τις διατάξεις του νομοσχεδίου και στη συνέχεια με τις τροπολογίες. 
Είναι αδιαμφισβήτητο ότι η ποιότητα των αποφάσεων των δικαστηρίων μας, η ποιότητα δηλαδή του δικαιοδοτικού έργου τους, είναι κατά κανόνα υψηλή. Πριν από μερικές ημέρες μάλιστα σε συνεδρίαση της επιτροπής μας Βουλευτές-συνάδελφοι από όλα τα κόμματα αναγνώρισαν όχι μόνο την ποιότητά των αποφάσεων, αλλά και την ευαισθησία την οποία επιδεικνύουν οι δικαστικοί λειτουργοί της χώρας μας. 
Δυστυχώς, όμως –και πρέπει να το παραδεχθούμε-, ο χρόνος απονομής της δικαιοσύνης δεν είναι πάντοτε εξίσου ικανοποιητικός, μερικές φορές μάλιστα είναι και απογοητευτικός. Προς αυτήν την κατεύθυνση κινούμεθα, για να βελτιώσουμε τη δικαιοσύνη, όσον αφορά την ταχύτητα απονομής της. Αυτό γίνεται παρά τις προσπάθειες των δικαστών, οι οποίοι εργάζονται υπό δύσκολες συχνά συνθήκες.
Τα προβλήματα που έχουν ως αποτέλεσμα την καθυστέρηση της δικαιοσύνης είναι δομικά και δεν μπορεί παρά να αντιμετωπιστούν σε βάθος χρόνου. 
Οι νομοθετικές παρεμβάσεις που αποβλέπουν στην επιτάχυνση της δίκης –αναφέρομαι στους πρόσφατους νόμους, τον ν. 3900/2010 και τον ν. 4055/2012, οι οποίοι αφορούν στη διοικητική δικαιοσύνη- αρχίζουν να έχουν θετικά αποτελέσματα στον τομέα που μας απασχολεί. Ωστόσο, απομένουν αρκετά να γίνουν ακόμα. 
Ως προς την πολιτική δικαιοσύνη, αναμένεται ότι το νέο σχέδιο του Κώδικα Πολιτικής Δικονομίας, το οποίο επεξεργάζεται το Υπουργείο μας, ήδη θα μου παραδοθεί την Παρασκευή και θα τεθεί σε διαβούλευση. Θα ακούσουμε τις παρατηρήσεις, βεβαίως και από τη διαβούλευση, αλλά κυρίως από την επεξεργασία που θα κάνουμε στην επιτροπή. Ελπίζω ότι θα έχουμε μία επιτάχυνση προς αυτήν την κατεύθυνση. 
Ήδη οι παρεμβάσεις που έχουμε κάνει στα ασφαλιστικά μέτρα έχουν αφήσει θετικούς καρπούς, βλέπουμε ότι έχουμε μία επιτάχυνση. 
Με την ποινική δίκη, όπως ξέρετε, ψηφίσαμε πριν από λίγες μέρες την αύξηση θέσεων εφετών και αντεισαγγελέων εφετών και να δημιουργηθεί ειδικό Ποινικό Τμήμα στο Εφετείο της Αθήνας σε πρώτο στάδιο και στη συνέχεια στο Εφετείο Θεσσαλονίκης, για να έχουμε μία επιτάχυνση και των ποινικών δικών, ούτως ώστε να μην προσδιορίζουμε, όπως σωστά είπαν και ο κ. Κοντονής και η κ. Κανέλλη, στα όρια της παραγραφής.
Έτσι πιστεύω ότι θα έχουμε μία βελτίωση, αλλά και οι δικαστές θα ασχολούνται αποκλειστικά με τις ποινικές αποφάσεις, ούτως ώστε να μην έχουμε και το πρόβλημα του δεκαοκτάμηνου, που, όταν παρέρχεται, πολλοί οι οποίοι είναι υπόδικοι εξέρχονται των φυλακών. 
Όσον αφορά το γιατί καθυστερεί η δικαιοσύνη στη χώρα μας, μας δόθηκε η ευκαιρία, σε όλες τις πτέρυγες της Βουλής, να το πούμε και στις επιτροπές. Πράγματι, έχουμε πολλή δικαστική ύλη, η οποία εισέρχεται. Έχουμε τη μεγαλύτερη αναλογία δικηγόρων στη χώρα μας από οποιαδήποτε άλλη ευρωπαϊκή χώρα. Η δικηγορική ύλη είναι πολλή και βεβαίως δεν έχουν προχωρήσει στη χώρα μας οι εναλλακτικές μορφές απονομής της δικαιοσύνης.
Τώρα κάνουμε μία μεγάλη προσπάθεια, όπως ξέρετε, για τις εναλλακτικές αυτές μορφές και ειδικά για τις διατάξεις της διαμεσολάβησης, και της δικαστικής και της μη δικαστικής. 
Δίνουμε μεγάλη προτεραιότητα σε αυτόν τον θεσμό. Ζητούμε και από τους δικηγόρους, αλλά και από τους πολίτες και από όλους τους νομικούς να στηρίξουν τον θεσμό αυτόν, ούτως ώστε η χώρα μας να επιτύχει μία επιτάχυνση της απονομής δικαιοσύνης. 
Θα θυμίσω ότι πριν από μερικά χρόνια, επί υπουργίας του καθηγητή Μιχάλη Σταθόπουλου, έγινε μία προσπάθεια για τον εξώδικο συμβιβασμό. Δυστυχώς, απέτυχε. Γνωρίζετε πολύ καλά οι εξ υμών νομικοί ότι είχαμε επιτυχία μόνο 2%. Βλέπετε, λοιπόν, ότι δεν είχαμε αποτελέσματα και αυτό το ποσοστό αφορούσε μόνον υποθέσεις αποτιμητέες σε χρήμα του πολυμελούς πρωτοδικείου. Φανταστείτε, λοιπόν, πόση καθυστέρηση είχαμε στις άλλες υποθέσεις.
Να, λοιπόν, γιατί καταβάλλουμε μεγάλη προσπάθεια. Δεν μπορούμε να κάνουμε θαύματα από τη μία ημέρα στην άλλη, αλλά πιστεύω ότι σύντομα θα έχουμε αποτελέσματα και προς αυτήν την κατεύθυνση. 
Τώρα όσον αφορά στην ακρίβεια στη δικαιοσύνη –θέμα που αναφέρθηκε- ξέρετε πολύ καλά ότι έχουμε την πιο φθηνή δικαιοσύνη σε όλη την Ευρώπη. Για το παράβολο έγινε δεκτή η τροπολογία. Αντί να είναι 200 ευρώ σε όλους τους βαθμούς της δικαιοσύνης, το κλιμακώσαμε. Ορίστηκε στα 50 ευρώ στο ειρηνοδικείο, 100 ευρώ στα εφετεία και στα πρωτοδικεία και 150 ευρώ στα ανώτατα δικαστήρια.
Με την έννοια ότι η απονομή της δικαιοσύνης σε εύλογο χρονικό διάστημα αποτελεί στοιχείο της δίκαιης δίκης, πολύ σωστά έκανε μία εκτενή αναφορά χθες και ο καθηγητής κ. Πανούσης, αν και σε μερικά σημεία για τον εύλογο χρόνο ίσως δοθεί η ευκαιρία να τα πω και παρακάτω. Τη δίκαιη δίκη, λοιπόν, την κατοχυρώνει το άρθρο 6 της Ευρωπαϊκής Σύμβασης Δικαιωμάτων του Ανθρώπου. Το ζήτημα της καθυστέρησης δεν θα μπορούσε παρά να φτάσει μέχρι το Δικαστήριο των Δικαιωμάτων του Ανθρώπου στο Στρασβούργου και να απασχολήσει τη νομολογία του. 
Δυστυχώς, η χώρα μας είναι από εκείνες με τις περισσότερες καταδίκες μεταξύ των χωρών-μελών του Συμβουλίου της Ευρώπης για το θέμα αυτό. Αναφέρομαι σε καταδίκες για την καθυστέρηση απονομής της δικαιοσύνης. Είμαστε, όμως, από τις χώρες που δεν έχουμε καταδίκες ή έχουμε τις λιγότερες όσον αφορά την ποιότητα της δικαιοσύνης και την παραβίαση ανθρωπίνων δικαιωμάτων.
Με την απόφαση, λοιπόν, του Δικαστηρίου Ανθρωπίνων Δικαιωμάτων –υπόθεση Βασιλείου Αθανασίου κ.λπ. κατά της Ελλάδας τον Δεκέμβριο του 2010, που ανήκει στη λεγόμενη κατηγορία των αποφάσεων-πιλότων- διαπιστώθηκε δομικό πρόβλημα στη διοικητική δικαιοσύνη και το Δικαστήριο κάλεσε τον Έλληνα νομοθέτη να το αντιμετωπίσει.
Ο τελευταίος ανταποκρίθηκε με τον ν. 4055/2012 –είναι τα άρθρα 53 έως 60-, με τον οποίο προβλέφθηκε διαδικασία καταβολής εύλογης αποζημίωσης σε περίπτωση καθυστέρησης στην έκδοση των αποφάσεων στις δίκες ενώπιον του Συμβουλίου της Επικρατείας και των τακτικών διοικητικών δικαστηρίων. 
Με την πρόσφατη απόφαση –είναι η γνωστή υπόθεση «Τεχνική Ολυμπιακή κατά Ελλάδος» τον Οκτώβριο του 2013- το δικαστήριο αξιολόγησε τις ρυθμίσεις του νόμου αυτού και έκρινε ότι «το σύστημα που καθιερώνουν ανταποκρίνεται στις απαιτήσεις της ΕΣΔΑ». Ήδη έχουν βγει, απ’ ό,τι εγώ γνωρίζω, μόνο τέσσερις αποφάσεις προς το παρόν, που καταδικάζουν το δημόσιο να καταβάλει αποζημιώσεις. Εκκρεμούν αρκετές άλλες. 
Το 2012 το Δικαστήριο Δικαιωμάτων του Ανθρώπου εξέδωσε δύο ακόμα αποφάσεις-πιλότους, την απόφαση «Μιχελιδάκης κατά Ελλάδος» τον Απρίλιο του 2012 και την απόφαση «Γλύκατζη κατά Ελλάδας» τον Οκτώβριο του 2012, οι οποίες αφορούν την καθυστέρηση στον χρόνο απονομής ενώπιον των ποινικών η πρώτη και των πολιτικών δικαστηρίων η δεύτερη.
Με το υπό επεξεργασία σχέδιο νόμου, το οποίο ακολουθεί τις βασικές ρυθμίσεις του ν. 4055/2012, επιχειρείται η εισαγωγή ρυθμίσεων που αποβλέπουν στην καταβολή εύλογης, δίκαιης ικανοποίησης στον διάδικο. 
Λόγω της υπέρβασης της εύλογης διάρκειας της δίκης ενώπιον των πολιτικών και ποινικών δικαστηρίων, αλλά και ενώπιον του Ελεγκτικού Συνεδρίου, πρέπει να σημειωθεί ότι μέχρι σήμερα δεν έχει εκδοθεί η απόφαση-πιλότος του Δικαστηρίου των Ανθρωπίνων Δικαιωμάτων για την καθυστέρηση ενώπιον του Ελεγκτικού Συνεδρίου, ωστόσο όχι μόνο έχει εκδοθεί καταδικαστική απόφαση για την Ελλάδα, λόγω υπέρβασης του εύλογου χρόνου στην απονομή της δικαιοσύνης ενώπιον αυτού του δικαστηρίου –είναι η υπόθεση «Καλαντζής κατά Ελλάδος», 22-1-2013-, αλλά εκκρεμούν και πολλές σχετικές υποθέσεις στο δικαστήριο. 
Σύμφωνα με τις προτεινόμενες ρυθμίσεις, αίτηση για καταβολή δίκαιης ικανοποίησης μπορούν να ασκήσουν όλοι οι διάδικοι. Δεν θα αναφέρω τα άρθρα στα οποία δεν υπήρξε διαφοροποίηση. Νομίζω ότι έχουμε κάνει μια εξαντλητική συζήτηση πάνω σε αυτά τα άρθρα. 
Εκεί που υπήρχαν αντιρρήσεις -και είδα τη θετική ανταπόκριση που υπήρξε- ήταν στο παράβολο, το οποίο διορθώσαμε, όπως είπα και στην αρχή, στα 50, 100 και 150 ευρώ. Απαντώ σ’ αυτό και στην κ. Κανέλλη. Αν κερδίσει ο προσφεύγων, το παίρνει πίσω. Συνεπώς δεν το χάνει. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μόνο που δεν έχει να δώσει τα 200 ευρώ για να πάει. Αυτή είναι η διαφορά.","ΧΑΡΑΛΑΜΠΟΣ ΑΘΑΝΑΣΙΟΥ",10
"20918"," Μα, κύριε Μαριά, το κάναμε 50 ευρώ στο ειρηνοδικείο, 100 και 150 ευρώ. Είναι το πιο φθηνό που υπάρχει σε όλη την Ευρώπη. 
Καταλαβαίνω την οικονομική δυσχέρεια που υπάρχει σήμερα, αλλά τα 200 ευρώ τα κλιμακώσαμε. Εν πάση περιπτώσει, θα τα πάρει πίσω. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, 450 ευρώ είναι ο μισθός. Πού να φτάσει;","ΧΑΡΑΛΑΜΠΟΣ ΑΘΑΝΑΣΙΟΥ",10
"20919"," Θα τα πάρει πίσω, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Πότε θα τα πάρει; Αφού δεν έχει να τα δώσει.","ΧΑΡΑΛΑΜΠΟΣ ΑΘΑΝΑΣΙΟΥ",10
"20920"," Σας παρακαλώ, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είμαστε σε αρνησιδικία πλέον.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20921"," Κύριε Μαριά, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20922"," Όλα τσάμπα, όλα free.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όλα τούς τα έχετε πάρει εσείς.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"20923"," Εσείς θα κάνετε τη χώρα free.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αφήστε τα αυτά τώρα.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"20924"," Κύριε Μαριά, διακόπτετε τον κύριο Υπουργό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μόνο εγώ, κυρία Πρόεδρε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20925"," Έχετε δίκιο. Και ο κ. Υψηλάντης. 
Σας παρακαλώ, στις δευτερολογίες σας, μπορείτε να κάνετε τις παρεμβάσεις σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20926"," Δωρεάν Ελλάδα!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"20927"," Σας παρακαλώ, κύριε Υψηλάντη.
Κύριε Υπουργέ, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20928"," Εγώ μιλώ επιστημονικά πάνω στα άρθρα. Αυτό είναι μία πολιτική αντιπαράθεση η οποία δεν ωφελεί σε τίποτα, ειδικά ως προς το νομοσχέδιό μας, το οποίο θεωρώ κομβικό για την περαιτέρω πορεία της δικαιοσύνης, όσον αφορά την επιτάχυνση. Συνεπώς δεν βλέπω προς τι αυτή η αντιπαράθεση για άλλα ζητήματα, παρά αν γίνεται μόνο για λόγους εντυπωσιασμού.
Όσον αφορά τις διορθώσεις που κάναμε, μου δόθηκε η ευκαιρία να τις αναπτύξω και χθες, όταν κατατέθηκαν. Βελτιώνουμε τη διάταξη αυτή, όπως σας είπα, στο άρθρο 2 παράγραφος 1, γιατί όταν η υπόθεση εκκρεμεί στο ειρηνοδικείο, πρέπει να την εκδικάσει ειρηνοδίκης, αλλά υπάρχουν πολλά ειρηνοδικεία που συγκροτούνται μόνο από έναν ειρηνοδίκη, συνεπώς πηγαίνει σε ειρηνοδίκη της περιφέρειας του πρωτοδικείου. 
Στο άρθρο 2 παράγραφος 2 η φράση «του τριμελούς συμβουλίου διεύθυνσης» αντικαθίσταται. Είναι ένα φραστικό λάθος. Αντικαθίσταται με τις λέξεις «τριμελών συμβουλίων», γιατί είναι πληθυντικός. 
Στο πρώτο εδάφιο της παραγράφου 6 του άρθρου 3 μειώσαμε το παράβολο. Το ανέφερα και πριν. 
Στο άρθρο 4 παράγραφος 3, μετά τη φράση «λόγω υπέρβασης της διάρκειας αυτής» προστίθεται η φράση «ή ο ειρηνοδίκης που ορίζεται από τον πρόεδρο πρωτοδικών» για να έχουμε αρμονία με το άρθρο 2, δηλαδή όταν είναι μόνο ένας ειρηνοδίκης που υπηρετεί. 
Στο άρθρο 5 παράγραφος 1, περίπτωση α΄, η φράση «τη συμπεριφορά των διαδίκων» αντικαθίσταται από τη φράση που δεχθήκαμε με τροπολογία. Την ανέφερε ο κ. Πανούσης. Είναι η εξής: «καταχρηστική ή παρελκυστική συμπεριφορά των διαδίκων», ούτως ώστε να το προσδιορίσουμε επακριβώς και να μην υπάρχουν ερμηνευτικά προβλήματα. 
Στο άρθρο 5 παράγραφος 1 μετά τη λέξη «τιθέμενων» προστίθενται δύο λέξεις «πραγματικών και». Αν έχουμε, δηλαδή, νομικές δυσκολίες, βάζουμε και τις πραγματικές. Σωστή η παρατήρηση. Το διορθώσαμε με τροποποίηση. 
Η λέξη «κοινοποίηση» αντικαθίσταται με τη λέξη «επίδοση», γιατί γίνεται επίδοση του δικογράφου. 
Στο άρθρο 7 παράγραφος 3, η φράση «η ποινή μειώθηκε για τον λόγο αυτό» αντικαθίσταται από τη φράση «κατά την επιμέτρηση της ποινής». Το δικαστήριο έλαβε υπ’ όψιν του την κατά τα άνω υπέρβαση της εύλογης διάρκειας της διαδικασίας. 
Έγινε πολλή συζήτηση στην επιτροπή αυτή. Είναι ένα θέμα το οποίο εντόπισε και ο κ. Κοντονής και ο κ. Πανούσης και ο κ. Υψηλάντης και νομίζω και η κ. Κανέλλη. Συνεπώς πάμε με το άρθρο 79, δηλαδή λαμβάνεται υπ’ όψιν στην επιμέτρηση. Κι εσείς, κύριε Καπερνάρο, ή η κ. Χρυσοβελώνη;","ΧΑΡΑΛΑΜΠΟΣ ΑΘΑΝΑΣΙΟΥ",10
"20929"," Εγώ ήμουν.","ΜΑΡΙΝΑ ΧΡΥΣΟΒΕΛΩΝΗ",553
"20930"," Ναι, εσείς.
 Πάμε με το άρθρο 79 και λαμβάνεται υπ’ όψιν για την επιμέτρηση της ποινής και όχι λόγω μείωσης με το άρθρο 83. Πάμε με το άρθρο 79, γιατί αλλιώς θα εξανεμιζόταν. Νομίζω ότι είναι το σωστό κι έτσι διευκρινίστηκε και αυτό. 
Η τροπολογία που καταθέσαμε για το εννιάμηνο είναι απόφαση του Συμβουλίου της Επικρατείας, όπως ξέρετε, και έπρεπε να εναρμονιστούμε, ούτως ώστε οι συνάδελφοι γυναίκες δικαστές να έχουν κι αυτές το εννιάμηνο. Κάνουμε μερικές βελτιώσεις, τις οποίες δεν θα τις σχολιάσω, γιατί τις δεχθήκατε ομόφωνα. Να μην σας κουράζω με αυτά.
Θα ήθελα όμως να μείνω λίγο στην τροπολογία αυτήν του «Καλλικράτη», για την οποία ειπώθηκαν διάφορα και από την κ. Σακοράφα και από τον κ. Ντόλιο. Αν υπάρχει μία αβλεψία, μία αστοχία σε ένα νομοθέτημα, δεν πρέπει να το διορθώνουμε; 
Το έχω ζήσει το θέμα αυτό από τότε που ήμουν στο Υπουργείο Εσωτερικών. Τι λέει το άρθρο 9 του «Καλλικράτη»; Λέει ότι γίνονται εκλογές ενώπιον των ίδιων εφορευτικών επιτροπών την ίδια ημέρα. Ναι, αλλά ο νομοθέτης τότε δεν σκέφτηκε ότι οι εφορευτικές επιτροπές και οι δικαστικοί αντιπρόσωποι στις δημοτικές και περιφερειακές εκλογές διορίζονται από τους προέδρους πρωτοδικών κάθε νομού, ενώ, σύμφωνα με το προεδρικό διάταγμα, για τις βουλευτικές εκλογές και τις ευρωεκλογές διορίζονται από το Α΄ τμήμα του Αρείου Πάγου. 
Να ένα κενό, λοιπόν, που έπρεπε να διορθωθεί. Δηλαδή τι θα κάναμε; Δύο εφορευτικές επιτροπές, όταν λέει ο «Καλλικράτης», αν δείτε το άρθρο 9 σε συνδυασμό με το άρθρο 17 -γιατί έτσι βγαίνει το επιχείρημα- «ενώπιον των ίδιων εφορευτικών επιτροπών»; Ωραία, ποιος θα τους διορίσει; 
Έπρεπε, λοιπόν, να γίνει μία παρέμβαση, ούτως ώστε…","ΧΑΡΑΛΑΜΠΟΣ ΑΘΑΝΑΣΙΟΥ",10
"20931"," Σε αυτό να κάνατε παρέμβαση και όχι στην ημερομηνία.","ΠΑΝΑΓΙΩΤΗΣ ΛΑΦΑΖΑΝΗΣ",279
"20932"," Κύριε Λαφαζάνη, δεν τελείωσα. Μισό λεπτό, θα τα πούμε όλα. 
Άρα δεν είναι σωστό αυτό που λέμε ότι παραμονές εκλογών δεν πρέπει να γίνονται παρεμβάσεις. Έτυχε να το δω εγώ τότε, γιατί ήξερα το θέμα. Αν, δηλαδή, δεν το κάναμε και ανέκυπτε τις τελευταίες ημέρες, θα κάναμε μία πράξη νομοθετικού περιεχομένου, γιατί έπρεπε να γίνει. Τότε όμως θα λέγαμε πάλι γιατί κάνουμε πράξεις νομοθετικού περιεχομένου. 
Το δεύτερο θέμα αφορά τη δεύτερη Κυριακή. Έχετε σκεφτεί γιατί γίνεται αυτό; Γιατί ακούω διάφορα. Πότε επηρεάζεται ο ψηφοφόρος περισσότερο; Όταν γίνεται ταυτόχρονα την πρώτη ή τη δεύτερη; 
Την πρώτη Κυριακή, αν γίνουν συγχρόνως, θα έχουν βγει οι ευρωεκλογές και θα έχει διαμορφωθεί ένα αποτέλεσμα το οποίο τι θα λέει; Το τάδε κόμμα πλειοψηφεί, το άλλο κόμμα δεν πλειοψηφεί. Η πράξη έχει δείξει ότι κατά μέσο όρο το 63% των δημοτικών και νομαρχιακών εκλογών τότε πάνε σε επαναληπτική εκλογή και θα είχε διαμορφωθεί ένα ρεύμα υπέρ συγκεκριμένων κομμάτων από την πρώτη Κυριακή, που ενδεχομένως θα επηρέαζε το αποτέλεσμα της δεύτερης Κυριακής. 
Άρα εδώ έχουμε ένα τεχνικό κι ένα πολιτικό ζήτημα, δηλαδή έχουμε δύο παραμέτρους, μία τεχνική και μία πολιτική. Ποια είναι η τεχνική και ποια η πολιτική; 
Την πρώτη Κυριακή, αν γινόταν συγχρόνως, θα είχαμε μεγάλο φόρτο στις εφορευτικές επιτροπές και να βγάζουν αποτελέσματα κατά συνδυασμούς και στη σταυροδοσία. Αντιλαμβάνεστε, λοιπόν, τι φόρτο θα είχαν οι εφορευτικές επιτροπές για να βγάλουν τα αποτελέσματα. 
Αν γίνουν όμως πρώτα οι δημοτικές εκλογές κι έχει βγει ένα μεγάλο μέρος, ένας όγκος, τότε τη δεύτερη Κυριακή οι εφορευτικές επιτροπές θα έχουν λιγότερο όγκο. Αυτό είναι το τεχνικό θέμα.","ΧΑΡΑΛΑΜΠΟΣ ΑΘΑΝΑΣΙΟΥ",10
"20933"," Μισό λεπτό. Δηλαδή την πρώτη Κυριακή…","ΒΑΣΙΛΕΙΟΣ ΚΑΠΕΡΝΑΡΟΣ",185
"20934"," Σας παρακαλώ. Θα τα πείτε, κύριε Καπερνάρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20935"," Το πολιτικό ζήτημα είναι ότι δεν θα μπορεί να υπάρξει επηρεασμός. Αυτό για τον επηρεασμό εσείς το είπατε. Εγώ δεν το λέω, γιατί πιστεύω ότι δεν μπορούμε να λέμε ότι ο Έλληνας πολίτης ψηφοφόρος –το άκουσα απ’ όλες τις πτέρυγες και από την κ. Σακοράφα και από τον κ. Ντόλιο και από τη Χρυσή Αυγή- είναι κυρίαρχος και εσείς να αμφισβητείτε την κρίση του.
Γιατί θα πρέπει να επηρεαστεί με την πρώτη ή τη δεύτερη; Γιατί δεν έχετε εμπιστοσύνη στον ελληνικό λαό; Δεν μπορώ να το καταλάβω αυτό. Είναι αυτές οι αντιφάσεις οι οποίες ακούστηκαν εδώ και με ξενίζουν. Ή έχουμε εμπιστοσύνη ότι ο κόσμος δεν επηρεάζεται, συνεπώς εξουδετερώνεται το πολιτικό ζήτημα και μένουμε μόνο στο τεχνικό, ή του έχουμε εμπιστοσύνη και δεν μας ενδιαφέρει.
Ως προς τη σταυροδοσία, όλοι λένε μέχρι τώρα ότι έχει τεθεί το θέμα παλιά. Μάλιστα, το θέμα της σταυροδοσίας το έχουμε από την προηγούμενη εκλογή, από τις ευρωεκλογές. Ανατρέξτε λίγο και σε αναφορές συνταγματολόγων των τότε εκλογών, γιατί εγώ δεν έχω στη διάθεσή μου να σας δώσω.
Κύριε Καπερνάρο, εσείς πρέπει να το ξέρετε καλά ότι πρέπει να υπάρχει σταυροδοσία και στις ευρωεκλογές. Γιατί ξενίζει τώρα; Γιατί δεν μπορεί, δηλαδή, η μητέρα μου στο χωριό να επιλέξει κάποιον Λέσβιο υποψήφιο με βάση τον σταυρό και πρέπει να είναι, σώνει και καλά, αυτός που προτείνει το κόμμα;","ΧΑΡΑΛΑΜΠΟΣ ΑΘΑΝΑΣΙΟΥ",10
"20936"," Συμφωνούμε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εμείς δεν είμαστε αντίθετοι.","ΒΑΣΙΛΕΙΟΣ ΚΑΠΕΡΝΑΡΟΣ",185
"20937"," Γιατί ξενίζει, δηλαδή; Αυτό δεν μπορώ να το καταλάβω.","ΧΑΡΑΛΑΜΠΟΣ ΑΘΑΝΑΣΙΟΥ",10
"20938"," Εμείς συμφωνούμε.","ΒΑΣΙΛΕΙΟΣ ΚΑΠΕΡΝΑΡΟΣ",185
"20939"," Άρα, λοιπόν, υπάρχει θέμα επιλογής. Περιορίζεται, βεβαίως και η δαπάνη με το να γίνεται δεύτερη εκλογή. Είναι εύκολο να το αντιληφθείτε.
Αυτό είναι, λοιπόν, που πρυτάνευσε στη συζήτηση, το τεχνικό και πολιτικό ζήτημα. Άρα, λοιπόν, δεν στέκει αυτό το οποίο ακούστηκε, ότι πάει να επηρεαστεί η κοινή γνώμη και ο κόσμος κ.λπ..
Ως προς το θέμα της ψηφοφορίας των υπηκόων τρίτων χωρών, μιλάμε για τρίτες χώρες, όχι για μέλη της Ευρωπαϊκής Ένωσης. Διότι είδα και δημοσιεύματα χθες που μιλούν για τους πολίτες της Ευρωπαϊκής Ένωσης. Αυτοί ψηφίζουν κανονικά, δεν υπάρχει κανένα πρόβλημα. Μιλάμε για τρίτες χώρες. Καλώς ή κακώς, το Συμβούλιο της Επικρατείας έκρινε ότι είναι αντισυνταγματική η διάταξη.
Μάλιστα, στην επιτροπή που είχαμε κάνει στο Υπουργείο Εσωτερικών -και δεν ξέρω γιατί ο νόμος αυτός για την ιθαγένεια δεν ήρθε ακόμα, εγώ τον παρέδωσα από τον Μάρτιο έτοιμο- λέει το Συμβούλιο της Επικρατείας με μία σειρά σκέψεων ότι δεν μπορεί να έχουν δικαίωμα εκλογής. Βεβαίως, υπάρχει και η μειοψηφία, με ισχυρά επιχειρήματα η οποία λέει ότι μπορούν να ψηφίζουν, διότι διατηρούν μέσα στη χώρα μας δικαιώματα κ.λπ.. Το ένα είναι κριτήριο καθαρά νομικό, συνταγματικό. Το δεύτερο είναι περισσότερο, θα έλεγα, κοινωνικό, εν όψει τού ότι ζουν και εργάζονται. Μιλάμε για τους νόμιμους μετανάστες.
Καλώς ή κακώς, το Συμβούλιο Επικρατείας είπε αυτό. Συνεπώς πρέπει να εφαρμοστεί. Δεν βλέπω, λοιπόν, γιατί πρέπει να ξενίζει. Ή είμαστε κράτος δικαίου και σεβόμαστε τις αποφάσεις των δικαστηρίων ή δεν είμαστε κράτος δικαίου και δεν τις σεβόμαστε. Δεν βλέπω τον λόγο, λοιπόν. Νομίζω, όμως, ότι το θέμα αυτό συζητιέται τώρα στην επιτροπή. Άλλος είναι ο αρμόδιος Υπουργός που θα το αποφασίσει.
Ως προς το θέμα που κάποιος είπε ότι πρέπει να διασωθούμε -νομίζω ότι ήταν η κ. Σακοράφα- έκανε λόγο για τα όργανα, ότι είναι της Ευρώπης, ότι παίρνουμε οδηγίες από την τρόικα και από την Ευρωπαϊκή Ένωση κ.λπ., δεν κατάλαβα το εξής. Εφόσον είμαστε ένα μέλος μιας μεγάλης κοινότητας, γιατί δεν πρέπει οδηγίες, αποφάσεις-πλαίσια ή κανονισμοί να εφαρμόζονται; Εξάλλου, μην ξεχνάτε ότι και ο Αρχηγός του Κόμματός σας διεκδικεί μια κορυφαία θέση στα ευρωπαϊκά όργανα. Δεν το βλέπω ότι είναι κακό, εκτός και αν πούμε ότι δεν είμαστε μέλη της Ευρωπαϊκής Ένωσης, μιας μεγάλης οικογένειας, και ότι αμφισβητούμε κάθε νομοθέτημα του παραγώγου δικαίου, γιατί πρωτότυπο δεν υπάρχει τώρα, για να το εφαρμόσουμε στη χώρα μας.
Καταλήγοντας, θέλω να πω ότι το νομοθέτημα είναι πάρα πολύ καλό, προστατεύει τον πολίτη, βοηθά την επιτάχυνση της δίκης, γι’ αυτό νομίζω ότι χαιρετίστηκε και από όλες τις πτέρυγες.
Ευχαριστώ πολύ.
(Χειροκροτήματα)","ΧΑΡΑΛΑΜΠΟΣ ΑΘΑΝΑΣΙΟΥ",10
"20940"," Ευχαριστούμε, κύριε Υπουργέ.
Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Βασίλης Καπερνάρος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20941"," Κυρία Πρόεδρε, σας ευχαριστώ πάρα πολύ και σας ευχαριστώ περισσότερο, γιατί μου δώσατε την ευκαιρία να είναι άμεση η απάντησή μου σ’ αυτά που είπε ο κύριος Υπουργός.
Κύριε Υπουργέ, όταν μετά από χρόνια ή στην επόμενη γενιά πει ένας παππούς ή μία γιαγιά στο εγγονάκι της «ξέρεις, παιδί μου, μια φορά και έναν καιρό, υπήρχε ένα κράτος όπου αργούσαν να γίνουν οι δίκες και ένεκα τούτου βρήκε κάποιες λύσεις και έδινε ποινές πιο χαμηλές από ό,τι άξιζε σε έναν κακούργο, σε έναν εγκληματία και χάριν αυτής της εκπτώσεως που λέμε εξέπιπταν οι ποινές σε κάποιον που αναλογούσαν άλλες ποινές σε σχέση με το έγκλημα που έκανε και τούτο γιατί καθυστερούσαν να γίνουν τα δικαστήρια», αυτό το παιδάκι που θα ακούει αυτά θα σκέπτεται ότι αυτό το κράτος ήταν κράτος δικαίου;
Υπάρχει κάποιο κράτος, ως συγκριτικό στοιχείο, στην υποσαχάρια Αφρική, όποιο θέλετε, όπου θα πάμε και θα πούμε: «Ξέρετε, επειδή αργούν να γίνουν τα δικαστήρια, εκπίπτει η ποινή και, αντί να πάρετε δέκα χρόνια, θα πάρετε επτά χρόνια»; Κι αυτό να ισχύει με νόμο. Δεν υπάρχει, κύριε Υπουργέ. 
Είπατε στην επιχειρηματολογία σας διάφορες προσχηματικές θέσεις και προσπαθήσατε να δικαιολογήσετε τα αδικαιολόγητα και ας γνωρίζετε την πραγματικότητα. Γι’ αυτό είπα εξαρχής -επειδή είστε και από τους ελάχιστους που υπολήπτομαι- ότι έχω ιδιαίτερη απαίτηση από εσάς. Αν δεν λέτε εσείς αυτά που πρέπει να γίνουν ή αυτά που υπάρχουν και πρέπει να διορθωθούν, τότε δεν μπορούμε να περιμένουμε φως, δεν μπορούμε να περιμένουμε άσπρη μέρα όσον αφορά τη δικαιοσύνη. Γνωρίζετε τι σημαίνει καλή δικαιοσύνη, ποιοτική δικαιοσύνη, πραγματική δικαιοσύνη σε μία χώρα που ευαγγελιζόμαστε ότι είναι το λίκνο του πολιτισμού και η μήτρα της δημοκρατίας. Έτσι λένε. 
Είπατε για κράτος δικαίου. Σας λέω ότι μιμούμαστε. Είπατε ότι απέτυχε ο εξωδικαστικός συμβιβασμός. Δεν έπρεπε να υπάρξει ποτέ. Ο εξωδικαστικός συμβιβασμός στα αστικά δικαστήρια ήταν κόντρα στην πραγματική απόδοση δικαίου. Για παράδειγμα, είχαμε έναν δόλιο σύζυγο που χρωστούσε σε όσους μιλάν ελληνικά. Έκανε μία αγωγή η σύζυγος, εν όψει διατροφής, και του έλεγε: «Δώσε μου τα κοινώς αποκτηθέντα, διότι, διότι, διότι…». Συμφωνούσε αυτός και έπαιρνε όλη την περιουσία η σύζυγος με εξωδικαστικό συμβιβασμό, χωρίς καμμία δικαστική απόφαση. Στη συνέχεια πήγαινε όλη η περιουσία στη σύζυγο και, όταν πήγαιναν οι πιστωτές να εκτελέσουν εναντίον του συζύγου, δεν έβρισκαν τίποτα. Με τη συμβολή του νόμου και με τη βοήθεια της δικαιοσύνης κατασκευάσαμε απατεώνες, κατασκευάσαμε καταχραστές. 
Πώς να μην αποτύχει ο εξωδικαστικός συμβιβασμός; Δεν είχαμε τη δυνατότητα τότε να είμαστε σε αυτό το Βήμα και να λέμε: «Κύριοι, κάνετε ανοησίες. Αυτό δεν θα περάσει και φροντίστε να μην το βάλετε, διότι κατασκευάζετε απατεώνες, λωποδύτες και ό,τι άλλο θέλετε.».
Ακόμη, όταν κάνουμε στο Ποινικό Δίκαιο εξωδικαστικό συμβιβασμό, δεν θα λάβουμε υπ’ όψιν το ταπεραμέντο μας; Είμαστε Μεσόγειοι, είμαστε Έλληνες. Τι εξωδικαστικό συμβιβασμό να έχουμε όταν δύο αδέρφια για κληρονομικές περιουσίες, για διαφορές όσον αφορά ποινικά ζητήματα, οδηγούνται στα ποινικά δικαστήρια; Αν δεν λάβουμε υπ’ όψιν από πού ερχόμαστε και ποιοι είμαστε, τότε αποτυγχάνει αυτή η προσπάθεια του εξωδικαστικού συμβιβασμού στα ποινικά δικαστήρια. 
Σχετικά με τα δεκαοκτάμηνα. Γιατί δεν κάνετε ένα δικαστήριο το οποίο να ασχολείται με υποθέσεις που κινδυνεύουν, λόγω δεκαοκτάμηνου; Και γιατί δεν κάνετε μία συζήτηση με τα συνδικάτα των γραμματέων να μένουν με ελεύθερο ωράριο, μέχρι τα μεσάνυχτα και όσο πάει; 
Γιατί θέλετε αυτήν την ποιότητα απονομής δικαιοσύνης, όταν, για παράδειγμα, τη Δευτέρα λήγει το δεκαοχτάμηνο και την προηγούμενη Δευτέρα αρχίζει μία ποινική δίκη με υπόθεση βάρους πέντε κιλών; Και να μην μπορεί ο δικηγόρος να ενημερωθεί, διότι ο κατηγορούμενος δεν έχει χρήματα και τον διορίζει το κράτος από τον κατάλογο. Και πηγαίνει ο δικηγόρος στο δικαστήριο και ο πρόεδρος του λέει: «κάτσε και διάβασε την υπόθεση», και η υπόθεση να είναι πολύ μεγάλη, πώς θα τη διαβάσει ο δικηγόρος; 
Οπότε, έχουμε τον εξευτελισμό του δικηγόρου, τον εξευτελισμό της διαδικασίας και γενικότερα τον εξευτελισμό του θεσμού και της δικαιοσύνης. Υπάρχει αυτό; Κάθε μέρα συμβαίνει, κυρίες και κύριοι συνάδελφοι -και απευθύνομαι σε εσάς που δεν ασχολείστε με τα νομικά και ιδιαίτερα με αυτού του είδους τη δικηγορία. 
Λέμε, λοιπόν, να κάνετε ένα δικαστήριο για τα δεκαοκτάμηνα, το οποίο να έχει έστω την ευχέρεια να δώσει μία αναβολή, όποιος και να είναι ο δικηγόρος. Και για τους γραμματείς όσο πάει. Και να γίνει το δικαστήριο όσο το δυνατόν πιο απομακρυσμένα από την ημέρα που λήγει το δεκαοκτάμηνο.
Όσον αφορά τους δικηγόρους και τον αριθμό τους, δεν συζητάμε. Ήδη, όπως γνωρίζετε, το επάγγελμα του δικηγόρου όχι φθίνει, αλλά τελείωσε. 
Έρχομαι στα μονομελή εφετεία κακουργημάτων. Αυτή η ανάγκη μάς οδήγησε στη δημιουργία των μονομελών εφετείων κακουργημάτων. Στην περίπτωση που σας ρωτήσω ιδιαιτέρως, έξω απ’ αυτήν την Αίθουσα, αν είστε ευχαριστημένος από την απόδοση των μονομελών εφετείων κακουργημάτων, ξέρω ότι θα μου πείτε όχι. Και για να είμαι ειλικρινής –διότι ξέρετε, δεν κρατάω τίποτα για μένα- δεν είναι δυνατόν στο μονομελές εφετείο κακουργημάτων και με τέτοιας ποιότητας εγκλήματα να εξαρτιόμαστε από ένα άτομο, από έναν άνθρωπο, από ένα φυσικό πρόσωπο, το οποίο οριοθετείται μεταξύ Θεού και ανθρώπων, για να δικάσει έναν άλλον άνθρωπο με βαριές ποινές. Οπότε, εκεί κάποια στιγμή κάνουμε ευχολόγιο όσον αφορά το πού θα πέσουμε. Διαιρούνται, λοιπόν, οι Έλληνες σε δύο κατηγορίες, στους τυχερούς και στους άτυχους. 
Το τριμελές εφετείο κακουργημάτων, κυρίες και κύριοι συνάδελφοι, είναι θέμα λογικής. Οπωσδήποτε θα είναι ένα άλλο, καλύτερης ποιότητας δικαστήριο. Δεν ήταν χαζοί οι παλιοί, που είχαν τριμελή εφετεία κακουργημάτων και από εκεί άρχιζαν. Λόγω της ανάγκης το κάναμε μονομελές. Γνωρίζουν τα μειονεκτήματα. Τι να κάνουμε, όμως, που αργούν να γίνουν τα δικαστήρια; 
Όσον αφορά το ποια είναι η λύση, μια και έχουμε πρωτογενές πλεόνασμα, γιατί δεν αυξάνετε τον αριθμό των δικαστών του Α΄ βαθμού; Προτείνω να τριπλασιάσετε τον αριθμό δικαστών Α΄ βαθμού, να γεμίσει η Ευελπίδων, αντί να χαλάσετε το Πολιτιστικό Κέντρο που είναι δίπλα στην Ευελπίδων, όπου αθλούνται γύρω στα πεντακόσια άτομα εκεί. Μέχρι να χαλάσει το γήπεδο του μπάσκετ, θα χαλάσει το Πολιτιστικό Κέντρο, θα ερημώσει η περιοχή και δεν ξέρουμε τι θα γίνουν και αυτά τα παιδάκια. Ποιος ενδιαφέρεται, άλλωστε, για τα παιδάκια; Υπάρχουν τα τολ. Γκρεμίστε τα. Υπάρχουν σχέδια από την Πολεοδομία για τετραώροφο κτήριο. Φτιάξτε δικαστήρια, εξασφαλίστε τον Α΄ βαθμό, πάρτε τριπλάσιο αριθμό δικαστών, καλοπληρώστε τους και σε πέντε, έξι χρόνια θα γεμίσει και το εφετείο, θα αυξηθεί πολλαπλώς ο αριθμός των δικαστών στο εφετείο. Τότε θα μπορούμε να λέμε ότι έχουμε κράτος δικαίου, όπου προσπαθούμε να αποκτήσουμε όσο το δυνατόν μπορούμε ποιότητα δικαιοσύνης. Γιατί δεν το κάνετε; Διότι δεν υπάρχουν λεφτά και, αφού δεν υπάρχουν λεφτά, πρέπει να κάνουμε τέτοιες λύσεις εις βάρος της ποιότητας της δικαιοσύνης. Και μετά μιλάμε για κράτος δικαίου. Αμ, δεν υπάρχει κράτος δικαίου. Τι να κάνουμε τώρα; 
Τόσο πολύ συμβολικό είναι αυτό που θα σας πω, που θα καταλάβετε, κυρίες και κύριοι συνάδελφοι, ότι δεν υπάρχει καμμία διάταξη νόμου η οποία να λέει ότι πρέπει να γίνει αμετάκλητη η απόφαση, προκειμένου να πάρει ο Έλληνας πολίτης πίσω την εγγυοδοσία. Στον πρώτο βαθμό, ο δικαστής λέει να αποδοθεί ο περιοριστικός όρος. Καμμία διάταξη δεν απαγορεύει να μην αποδοθεί. Αν πάτε, όμως, να τα πάρετε, θα δείτε ότι θέλουν να είναι αμετάκλητη η απόφαση για να πάρει ο Έλληνας πολίτης πίσω την εγγυοδοσία, άτοκο δάνειο, να πάει στο Ταμείο Παρακαταθηκών και Δανείων η εγγυοδοσία και να πάνε κάποιοι Υπουργοί να παίρνουν χαμηλότοκα δάνεια. Αυτή είναι η πραγματικότητα. 
Άρα, λοιπόν, όταν μιλάμε μέσα στις εκπτώσεις και για τα παράβολα, ποιος, κύριε Υπουργέ, θα πάει γι’ αυτόν το λόγο στα αστικά δικαστήρια για να διορθωθεί αυτή η έκπτωση, διότι αδικήθηκε, δεδομένου ότι αργούν να γίνουν τα δικαστήρια και να πληρώνει παράβολα; Ποιος ανώτερος δικαστής, αν υποτεθεί ότι δικάζει την υπόθεση αυτή, θα πάει να προσβάλει τον άλλον, λέγοντας ότι έκανε λάθος ή ότι πρέπει να δικαιωθεί ο Έλληνας αποδίδοντάς του μια τυπική αποζημίωση, διότι καθυστέρησε να γίνει το δικαστήριο; 
Ακούστε, κύριε Υπουργέ. Τα παράβολα πρέπει να τα καταργήσετε. Στη σημερινή εποχή ένας Έλληνας ο οποίος πληρώνει χαράτσια –«haraç» από την τούρκικη λέξη, από την τούρκικη συνήθεια, το «haraç» που έβαζε ο σουλτάνος στις μη μουσουλμανικές χώρες που κατακτούσε και στους κατακτημένους λαούς, αυτό το χαράτσι που πληρώνουν οι Έλληνες- δεν μπορεί να πληρώνει και παράβολο για να πάει να βρει το δίκιο του, επειδή δεν είναι ικανό το κράτος να του αποδώσει το δίκιο. Και δεν μπορεί στο κράτος μας να περιμένει κανείς, όπως στις χώρες της Αφρικής, να γίνει η δίκη του σε ένα εύλογο χρονικό διάστημα. Είναι δικαίωμά μου να προσφεύγω στις αρχές, όπως δικαίωμά μου είναι να προσφύγω στη δικαιοσύνη. Θα πρέπει, δηλαδή, να είμαι εκατομμυριούχος ή να είμαι εύπορος ή να έχω λεφτά για να πάω στη δικαιοσύνη; Μη χωρίζετε τον κόσμο και μην τον ταξινομείτε σε κοινωνικές κατηγορίες, γιατί τότε θα πάμε αλλού.
Αυτά όσον αφορά στη διαδικασία του κράτους δικαίου που είπατε, και στη φιλολογία, στη φιλοσοφία και στη μεταμοντέρνα αντίληψη του πώς μπορούμε να εκλάβουμε το κράτος δικαίου στην Ελλάδα. 
Να μην πούμε περισσότερα, θα τα πούμε και άλλες φορές, αλλά, όταν μιλάμε για έκπτωση στις ποινές λόγω αργοπορίας και λόγω καθυστέρησης της δίκης, όταν μιλάμε για εκπτώσεις στις ποινές, μιλάμε για εκπτώσεις στη δικαιοσύνη, κύριε Υπουργέ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνοντας, σημείωσα αυτό που είπατε ότι την πρώτη Κυριακή μπορεί κάποιος, εάν γίνουν οι ευρωεκλογές την πρώτη Κυριακή, όταν πάει κάποιος να ψηφίσει για δεύτερη φορά για τις δημοτικές εκλογές –που θα γίνουν μαζί την πρώτη Κυριακή οι δημοτικές εκλογές και οι ευρωεκλογές-, επειδή πιθανόν ένα κόμμα να πάει μπροστά στις ευρωεκλογές, θα τον επηρεάσει τη δεύτερη Κυριακή έτσι ώστε η ψήφος του να είναι υπό επήρεια.","ΒΑΣΙΛΕΙΟΣ ΚΑΠΕΡΝΑΡΟΣ",185
"20942"," Αυτό το είπα ως αντεπιχείρημα σε αυτό που ακούγεται.","ΧΑΡΑΛΑΜΠΟΣ ΑΘΑΝΑΣΙΟΥ",10
"20943"," Σας λέω εγώ το επιχείρημα που ακούγεται. Το επιχείρημα που ακούγεται είναι ότι δεν μπορεί η ψήφος του ελληνικού λαού να αμφισβητείται ως μη συνειδητή. Δεν μπορεί με αυτόν τον εύκολο τρόπο να χωρίζετε και να βάζετε τη δεύτερη Κυριακή τις ευρωεκλογές, διότι αντίθετα συμβαίνει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κυρία Πρόεδρε. Σας ευχαριστώ πάρα πολύ.
Κατ’ αρχάς, όταν έχουμε ευρωεκλογές την πρώτη Κυριακή, ο κόσμος συνειδητά ψηφίζει γιατί ξέρει τι ψηφίζει και ποιους στέλνει στην Ευρωβουλή. Παράλληλα, είναι και οι δημοτικές εκλογές. Στις δημοτικές εκλογές όσοι είναι από την πρώτη Κυριακή δεν θα πάνε να ψηφίσουν στα χωριά τους τη δεύτερη Κυριακή. Άρα δεν πάνε πουθενά, άρα περιορίζεται το κόστος. 
Εσείς το κάνετε επίτηδες και γι’ αυτό βάζετε τα διόδια τώρα, διότι κάποιος που σκέφτεται να περάσει τα διόδια της Θήβας με κόστος 4,70 ευρώ και τα διόδια της Τραγάνας –που πήγαινα προχθές στα Τρίκαλα- με κόστος 4,90 ευρώ και θέλει και τη βενζίνη και θέλει να διατραφεί κ.λπ., επειδή του επιβάλλετε να μην ψηφίζει εδώ ως ετεροδημότης, αλλά να πάει στο χωριό του, δεν θα πάει να ψηφίσει. Διότι ο Έλληνας διάγει βίο δυστυχή, διάγει βίο που τον οδηγεί στην αυτοκτονία, διάγει βίο που πληρώνει χαράτσια, διάγει βίο που αυξάνονται τα χρέη του ακόμα και στα βασικά –παραδείγματος χάριν, στα ασφαλιστικά του ταμεία- και το κάνετε επίτηδες διότι σας συμφέρει η αποχή. 
Επιθυμείτε και επιδιώκετε όσο το δυνατόν περισσότερο να μην πάει στο χώρο της εκδηλώσεώς του να ψηφίσει, διότι σας συμφέρει –επαναλαμβάνω- για να έχετε όχι αυτό το αποτέλεσμα που θα σας καταβαραθρώσει, αλλά ένα άλλο –όσο το δυνατόν- επιθυμητό, για να σας απομακρύνει από το βάραθρο. 
Αυτό το έχει πάρει χαμπάρι ο ελληνικός λαός. Αυτά είναι τερτίπια, αυτά είναι τεχνάσματα, αυτά είναι κολπάκια. Και λέμε: Θα συνεχίζονται; Ως πού θα φτάσουν αυτά τα κολπάκια και αυτοί οι τρόποι; Ξεκινήσαμε από τους σαράντα Βουλευτές μπόνους. Σαράντα έλεγε ο κ. Παυλόπουλος τότε ως Υπουργός, έρχεται ο κ. Σκανδαλίδης και λέει πενήντα Βουλευτές μπόνους –καλώς τον κ. Παυλόπουλο παρεμπιπτόντως- και τώρα δεν ξέρω με τι άλλα κολπάκια κάνουμε, με πλασματικούς αριθμούς φτιάχνουμε πλασματικές δημοκρατίες. Τέτοιες δημοκρατίες, πιστεύω σε εσάς προσωπικά, δεν σας αξίζει, πολλώ δε μάλλον δεν αξίζει στα παιδιά μας. Εάν θέλετε να συμβάλετε –γιατί ξέρω πού απευθύνομαι-, βοηθήστε σε αυτό εδώ. 
Εμείς θα συμφωνήσουμε σε αυτό που είπατε στις ευρωεκλογές με ψήφο. Συμφωνούμε σε αυτό. Αλλά δεν μπορούμε να συμφωνήσουμε στα άλλα που νομίζετε ότι όλα συντελούν…","ΒΑΣΙΛΕΙΟΣ ΚΑΠΕΡΝΑΡΟΣ",185
"20944"," Με συγχωρείτε για τη διακοπή, αλλά αυτό που λέτε είναι αντιφατικό. Από τη μια μεριά λέτε ότι θέλουμε να βάλουμε σταυρούς στις ευρωεκλογές, για να ενεργοποιήσουμε τους υποψήφιους, να μην έχουμε αποχή και από την άλλη λέτε ότι δεν θέλουμε να το κάνουμε αυτό για να απέχει ο κόσμος.","ΧΑΡΑΛΑΜΠΟΣ ΑΘΑΝΑΣΙΟΥ",10
"20945"," Βάλτε το άλλο, όμως, που θέλω να πω και ίσως να μην το αντιληφθήκατε, δηλαδή την πρώτη Κυριακή! Για την πρώτη Κυριακή, ναι, συμφωνούμε όπως το λέτε, αλλά την πρώτη Κυριακή, όχι τη δεύτερη. Να η διαφορά, εκτός εάν δεν το αντιληφθήκατε!","ΒΑΣΙΛΕΙΟΣ ΚΑΠΕΡΝΑΡΟΣ",185
"20946"," Δεν γίνεται αυτό.","ΠΡΟΚΟΠΗΣ ΠΑΥΛΟΠΟΥΛΟΣ",424
"20947"," Την πρώτη Κυριακή ευρωεκλογές μαζί με τις δημοτικές εκλογές. Και την άλλη Κυριακή μόνο οι δημοτικές, εάν χρειαστεί για δεύτερη Κυριακή. Αυτή είναι η διαφορά μας. Δεν λέμε να μην είναι η ψήφος, αλλά να είναι την πρώτη Κυριακή. Γιατί δεν βάζετε την πρώτη Κυριακή τις ευρωεκλογές;","ΒΑΣΙΛΕΙΟΣ ΚΑΠΕΡΝΑΡΟΣ",185
"20948"," Σας απάντησα ήδη.","ΧΑΡΑΛΑΜΠΟΣ ΑΘΑΝΑΣΙΟΥ",10
"20949"," Το τελευταίο είναι το εξής: Εάν νομίζετε ότι όλα αυτά συντελούν, όπως είπατε, στο να δημιουργήσουμε κράτος δικαίου, πρώτα απ’ όλα σάς λέω ότι εκεί στο βάθος που είναι αυτό το «κράτος δικαίου» -εντός εξακοσίων εισαγωγικών!- δεν πρόκειται να βγει ποτέ με τέτοιες ενέργειες και απεναντίας αυτά συντελούν στο να δημιουργηθεί «κράτος αδίκου».
Σας ευχαριστώ πολύ, κυρία Πρόεδρε, και για την ανοχή σας. Ήδη καθυστέρησα μόνο ένα λεπτό.","ΒΑΣΙΛΕΙΟΣ ΚΑΠΕΡΝΑΡΟΣ",185
"20950"," Σας ευχαριστώ, κύριε Καπερνάρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20951"," Το «ταυτοχρόνως» να εξηγήσετε.","ΔΗΜΗΤΡΙΟΣ ΚΥΡΙΑΖΙΔΗΣ",263
"20952"," «Συγχρόνως», όχι «ταυτοχρόνως».","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20953"," Συγχρόνως, την ίδια μέρα.","ΒΑΣΙΛΕΙΟΣ ΚΑΠΕΡΝΑΡΟΣ",185
"20954"," Το καταλάβαμε, κύριε Καπερνάρε. 
Ο κ. Παναγιώτης Λαφαζάνης έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20955"," Ευχαριστώ, κυρία Πρόεδρε. 
Ο ΣΥΡΙΖΑ ήταν θετικός επί της αρχής του νομοσχεδίου που συζητάμε, το οποίο, όμως, δυστυχώς περιεπλάκη, διότι του έχετε προσθέσει, ως συνήθως, το τελευταίο διάστημα σωρεία τροπολογιών -οι περισσότερες άσχετες με το περιεχόμενο του συγκεκριμένου νομοσχεδίου-, πράγμα κοινοβουλευτικά απαράδεκτο, ασύμβατο με την ουσία του Κανονισμού, ασύμβατο κυρίως με τη λογική. 
Η Βουλή πρέπει, νομίζω, να αλλάξει τρόπο λειτουργίας. Σε αυτό οφείλουμε να συμβάλουμε όλοι οι Βουλευτές απ’ όλες τις πτέρυγες και πρώτα απ’ όλα η Κυβέρνηση. Πρέπει να σταματήσει να αυθαιρετεί η Κυβέρνηση! Η αυθαιρεσία δεν είναι τρόπος να νομοθετεί, διότι αυτό υποσκάπτει κάθε μορφής και κάθε κατεύθυνσης νομοθετική λειτουργία. Παρεμπιπτόντως το λέω αυτό. 
Η υπέρβαση της εύλογης διάρκειας της δίκης δεν είναι ένα ασύνηθες έκτακτο γεγονός. Δυστυχώς, είναι δομικό πρόβλημα της ελληνικής δικαιοσύνης. Αυτό το πρόβλημα πρέπει να αντιμετωπίσετε. Ξέρετε ότι δημιουργεί παρενέργειες απίστευτες στη λειτουργία της οικονομίας, της κοινωνίας, στους ίδιους τους πολίτες. Γι’ αυτό πρέπει να αντιμετωπίσετε αυτό το φαινόμενο ευθέως. 
Τώρα τι κάνετε; Λέτε ότι όταν υπάρχει υπέρβαση της εύλογης διάρκειας της δίκης, τι θα κάνουμε; Θα μπορεί να γίνεται μία αίτηση για τη δίκαιη ικανοποίηση του πολίτη από την εύλογη διάρκεια της δίκης. 
Ο κίνδυνος εδώ, κύριε Υπουργέ και κυρίες και κύριοι συνάδελφοι, είναι να έχουμε μία συσσώρευση υπέρβασης επί της εκδίκασης των αιτήσεων για δίκαιη ικανοποίηση της δίκης. Αντιλαμβάνεστε, λοιπόν, ότι θα φέρετε άλλο ένα νομοσχέδιο, αν συνεχιστεί αυτή η κατάσταση, το οποίο θα προσπαθεί να θεραπεύσει την υπέρβαση…","ΠΑΝΑΓΙΩΤΗΣ ΛΑΦΑΖΑΝΗΣ",279
"20956"," …της υπέρβασης!","ΝΙΚΟΛΑΟΣ ΤΣΟΥΚΑΛΗΣ",520
"20957"," …του χρόνου της δίκαιης ικανοποίησης από την αίτηση για την καθυστέρηση της δίκης. 
Αυτή η κατάσταση δεν έχει τέλος. Διότι αυτό που πρέπει να αντιμετωπιστεί είναι η ουσία του προβλήματος και δεν επιχειρείτε να αντιμετωπίσετε την ουσία του προβλήματος. Θα το καταλάβαινα αυτό το νομοσχέδιο, αν είχαμε ένα έκτακτο φαινόμενο. Αν, όμως, το φαινόμενο της υπέρβασης της εύλογης διάρκειας της δίκης είναι σύνηθες, τότε το πρόβλημα δεν επιλύεται με αυτό το νομοσχέδιο. 
Είμαστε θετικοί, διότι εν πάση περιπτώσει εδώ που έχουμε φθάσει δεν μπορούμε να αρνηθούμε αυτήν τη διαδικασία που προτείνετε με το νομοσχέδιο. Όμως, δεν είναι η απάντηση. Δεν είναι η λύση στο πρόβλημα. 
Να τονίσω, επίσης, ότι αυτό το πρόβλημα θα οξυνθεί και από την αποψίλωση, τη διάλυση που γίνεται με τους εργαζόμενους στην απονομή της δικαιοσύνης. Όταν διώχνετε και απολύετε κόσμο εκεί, όταν δηλαδή περιορίζετε τις δυνατότητες…","ΠΑΝΑΓΙΩΤΗΣ ΛΑΦΑΖΑΝΗΣ",279
"20958"," Από το Υπουργείο το δικό μου δεν έφυγε ούτε ένας!","ΧΑΡΑΛΑΜΠΟΣ ΑΘΑΝΑΣΙΟΥ",10
"20959"," Εντάξει! Δηλαδή δεσμεύεστε ότι από τον χώρο των δικαστηρίων, των δικαστικών υπαλλήλων δεν πρόκειται να φύγει ούτε ένας, δεν πρόκειται να απολυθεί ούτε ένας;","ΠΑΝΑΓΙΩΤΗΣ ΛΑΦΑΖΑΝΗΣ",279
"20960"," Ούτε ένας! Αντίθετα περιμένουμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"20961"," Δηλαδή, από τις δεκαπέντε χιλιάδες απολύσεις, που προβλέπει ο κ. Μητσοτάκης εντός του 2014, εξαιρείται ο δικαστικός χώρος; Αυτό είναι θετικό. Αλλά να το δούμε.","ΠΑΝΑΓΙΩΤΗΣ ΛΑΦΑΖΑΝΗΣ",279
"20962"," Κύριε Λαφαζάνη, περιμένουμε και οχτακόσιους πενήντα.","ΧΑΡΑΛΑΜΠΟΣ ΑΘΑΝΑΣΙΟΥ",10
"20963"," Μπράβο. Να το δούμε, λοιπόν. Αυτό θα είναι μία έκπληξη, όχι όμως για όλους τους εργαζόμενους. Γιατί, αν εξαιρείται το Υπουργείο Δικαιοσύνης, κάποιοι άλλοι θα πληρώσουν τους δεκαπέντε χιλιάδες. Γιατί οι δεκαπέντε χιλιάδες είναι πλαφόν. Θα πρέπει να υπάρξουν δεκαπέντε χιλιάδες απολύσεις. Αν ο ένας εξαιρεί το ένα Υπουργείο, εξαιρεί το άλλο, κάποιοι άλλοι θα πληρώσουν τη νύφη. Εν πάση περιπτώσει, εντάξει. Να το δούμε και αυτό, εάν προκύψει.
Πέραν αυτού, όμως, το κυριότερο εδώ είναι ότι κάνετε μία μεγάλη απόπειρα νόθευσης των εκλογών. Αυτά που κάνετε είναι πρωτοφανή. Δεν έχουν ξαναγίνει στη μεταπολίτευση. Φτάνουν να αγγίζουν τα όρια της εκλογικής νοθείας, των εκλογικών τεχνασμάτων, των εκλογικών αιφνιδιασμών, των εκλογικών μηχανεύσεων και μεθοδεύσεων, των εκλογικών κόλπων. Πάντοτε υπήρχε μία παράδοση από τη μεταπολίτευση και μετά: Οποιαδήποτε προσπάθεια αλλαγής του εκλογικού συστήματος, του εκλογικού νόμου, είχε τη συναίνεση -ή τουλάχιστον την ανοχή- της Αξιωματικής Αντιπολίτευσης. Αυτή ήταν η παράδοση. 
Εσείς έρχεστε τώρα, που θα πάμε σε εκλογές, να αλλάξετε όλο το εκλογικό σύστημα -ακόμα και τους εκλογικούς καταλόγους αλλάζετε στο παρά πέντε των εκλογών- ερήμην της Αξιωματικής Αντιπολίτευσης. Αυτό κάνετε. Δεν ρωτήσατε κανέναν. Ξαφνικά μαζεύονται οι δύο συνέταιροι, ο κ. Σαμαράς με τον κ. Βενιζέλο, και βγάζουν το φιρμάνι: «Αλλάζουμε τον τρόπο εκλογής για τους Ευρωβουλευτές». Με ποιον συζήτησαν; Μόνοι τους είναι σ’ αυτήν τη χώρα; Οι ευρωεκλογές είναι θέμα μηνών. Έρχονται στο παρά πέντε και αλλάζουν το εκλογικό σύστημα των ευρωεκλογών και θέλουν να ισχυριστούν ότι αυτή η αλλαγή, την οποία επιχειρούν, είναι άσχετη με το εκλογικό αποτέλεσμα και με τις επιδιώξεις των δύο κυβερνητικών κομμάτων; Έλεος! 
Αυτά τι δείχνουν; Πανικό και αδιέξοδο, βεβαίως. Με αυτό που κάνετε με τις ευρωεκλογές, με το χρόνο, τι αναγνωρίζετε; «Συντριβόμεθα στις ευρωεκλογές. Στις εκλογές θα έχουμε καθίζηση, κατάρρευση και τα δύο κυβερνητικά κόμματα». Και προσπαθείτε να περισώσετε αυτήν την κατάρρευση με τις εντυπώσεις –υποτίθεται- του πρώτου γύρου των δημοτικών εκλογών, όπου εκεί ευελπιστείτε, λόγω του ιδιόμορφου χαρακτήρα των δημοτικών εκλογών, ότι δεν θα έχετε μία τέτοια κατάρρευση, η οποία θα δημιουργήσει κάποια εντύπωση, προκειμένου να μειώσετε την ήττα την επόμενη Κυριακή. Αυτό λέτε τώρα. Αυτό κάνετε. 
Θεωρείτε ότι στις δημοτικές εκλογές το έδαφος δεν είναι τόσο ολισθηρό για τα δύο κυβερνητικά κόμματα. Επομένως, σκέφτεστε ως εξής: «Να βάλουμε την πρώτη Κυριακή τις δημοτικές εκλογές, για να δημιουργήσουμε μία εντύπωση ότι δεν σαρωνόμεθα από τον ελληνικό λαό». Ούτε και αυτή η εντύπωση θα προκύψει, βεβαίως, αλλά εσείς έτσι το θεωρείτε. Αυτό είναι το τέχνασμα, η μεθόδευση που κάνετε, για να έρθουμε στη δεύτερη Κυριακή με τις ευρωεκλογές, μήπως τότε περισωθείτε ή τουλάχιστον η ήττα να μην είναι τόσο μεγάλη. 
Είναι δυνατόν να σκέφτεστε με αυτόν τον τρόπο; Γιατί αυτή τη νοοτροπία εκφράζετε. Δεν υπάρχει κανένας άλλος λόγος που βάζετε τις ευρωεκλογές τη δεύτερη Κυριακή.","ΠΑΝΑΓΙΩΤΗΣ ΛΑΦΑΖΑΝΗΣ",279
"20964"," Ο κόσμος θα αποφασίσει.","ΧΑΡΑΛΑΜΠΟΣ ΑΘΑΝΑΣΙΟΥ",10
"20965"," Το ξέρω ότι ο κόσμος θα αποφασίσει, εσείς όμως δεν το έχετε καταλάβει αυτό. Και νομίζετε ότι με τεχνάσματα, με μεθοδεύσεις, με κόλπα, θα επηρεάσετε το φρόνημα και τη βούληση του κόσμου. Δεν θα γλιτώσετε. Δεν γλιτώνετε έτσι. Καμμία κυβέρνηση δεν γλιτώνει έτσι. Οι εκλογές κερδίζονται με ψήφους. Αυτό σας λείπει. Οι ψήφοι σάς λείπουν. Δεν είναι το θέμα οι ημερομηνίες.","ΠΑΝΑΓΙΩΤΗΣ ΛΑΦΑΖΑΝΗΣ",279
"20966"," Πού το ξέρετε;","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"20967"," Εσείς το ξέρετε. Αυτά που κάνετε δείχνουν έλλειψη ψήφων. Δεν έχετε ψήφους και προσπαθείτε με τις ημερομηνίες να κόψετε τους ομογενείς, να κόψετε τους νόμιμους μετανάστες από την ψήφο, να αλλάζετε στο παρά πέντε το εκλογικό σύστημα των ευρωεκλογών. Νομίζετε ότι έτσι θα μαζεύετε ψήφους. 
Ο κόσμος, όμως, αντιλαμβάνεται ότι όλα αυτά τα τεχνάσματα είναι τεχνάσματα διεξόδου και το αποτέλεσμα που θα έχουν θα είναι το αντίστροφο από αυτό που υποτίθεται εσείς επιδιώκετε. Δηλαδή, η συντριβή σας θα είναι ακόμα μεγαλύτερη, ακόμα ευρύτερη και ουσιαστικότερη. Αυτό δείχνουν οι κινήσεις σας. 
Φτάνετε σε εκτρώματα. Δηλαδή, τώρα τι λέτε στο νόμιμο μετανάστη; Υπάρχουν νόμιμοι μετανάστες εδώ στη χώρα μας που έχουν γεννηθεί εδώ, υπάρχουν παιδιά που έχουν γεννηθεί εδώ και δεν ξέρουν άλλη γλώσσα από τα ελληνικά. Ξέρετε τέτοια παραδείγματα. Έχουν μεγαλώσει, έχουν πάει σε ελληνικά σχολεία κ.λπ. και τους λέτε ότι δεν θα ψηφίσετε εσείς στις…","ΠΑΝΑΓΙΩΤΗΣ ΛΑΦΑΖΑΝΗΣ",279
"20968"," Κύριε Λαφαζάνη, με συγχωρείτε, αυτοί που έχουν γεννηθεί εδώ έχουν αποκτήσει την ελληνική ιθαγένεια. Δεν έχουν πρόβλημα. Δεν είναι το ίδιο πράγμα.","ΧΑΡΑΛΑΜΠΟΣ ΑΘΑΝΑΣΙΟΥ",10
"20969"," Δεν είναι όλοι. Έχουν προσκόμματα. Έχετε θέσει μεγάλα προσκόμματα, κύριε Υπουργέ, έτσι ώστε αυτά τα εύλογα που λέτε να μην είναι αναγνωρισμένα. Δεν το έχετε αντιληφθεί αυτό;","ΠΑΝΑΓΙΩΤΗΣ ΛΑΦΑΖΑΝΗΣ",279
"20970"," Το Συμβούλιο της Επικρατείας το λέει!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"20971"," Κι αν δεν το έχετε αντιληφθεί παρακολουθείστε λιγάκι τον Τύπο. Τα Μέσα Μαζικής Ενημέρωσης σχεδόν καθημερινά το τελευταίο διάστημα εμφανίζουν τέτοιες περιπτώσεις. Εγώ έχω γνωρίζω τέτοιες περιπτώσεις, που είναι παιδιά τα οποία γεννήθηκαν εδώ, μεγάλωσαν εδώ και δουλεύουν εδώ και δεν έχουν πάρει την ιθαγένεια και περιμένουν να την πάρουν με αγωνία. Τους τη στερείτε αδίκως. 
Τώρα τους απαγορεύετε να ψηφίσουν στις εκλογές. Μα είναι δυνατόν να το κάνετε αυτό; Δράματα. Πληρώνουν τους φόρους τους κανονικά. Συμπεριφέρονται, κατά τα άλλα, ως Έλληνες πολίτες. Έχουν όλες τις υποχρεώσεις, δεν έχουν όμως τα δικαιώματα αυτά και τους τα στερείτε. Αυτό το οποίο κάνετε είναι εγκληματικό. 
Ταυτόχρονα και αυτό που κάνετε με τους ομογενείς –που δεν σας επιτρέπεται!- είναι και αντισυνταγματικό. Και εννοώ ομογενείς που έχουν βεβαίως τα νόμιμα χαρτιά και πληρούν τα κριτήρια και είναι νόμιμοι. Δεν έχετε το δικαίωμα να τους στερείτε τη δυνατότητα να ψηφίσουν, ιδιαίτερα στις τοπικές εκλογές, εκεί που διαμένουν και που πρέπει να επηρεάζουν και τη ζωή τους. 
Δεν συζητάω βεβαίως αυτό που κάνετε με το σταυρό. Εντάξει, υπάρχουν και σωστά. Κάποιος μου έλεγε -όχι σε αυτήν την Αίθουσα, κάπου αλλού- το εξής: «Μα πού να βρει και το δεύτερο υποψήφιο; Αν κυβερνητικό κόμμα δεν εκλέξει ούτε έναν στις εκλογές, ε, ο δεύτερος δεν μπαίνει και στη λίστα κιόλας». Καταλάβατε; Αυτό πάτε να κάνετε τώρα. Πάτε να βρείτε και υποψηφίους για ορισμένα κόμματα. Δεν λέω για εσάς, αλλά κι εσείς θα έχετε αυτό το πρόβλημα.
Λοιπόν, δεν γίνονται έτσι οι εκλογές και δεν αντιμετωπίζονται με αυτήν τη νοοτροπία, τη νοοτροπία δηλαδή ενός πελατειακού κομματικού συστήματος, το οποίο προσπαθεί να βρει τρόπους να αναπαραχθεί και να επιβιώσει ή να συντηρηθεί ή να μην καταρρεύσει σε αυτόν τον βαθμό που φαίνεται ότι θα καταρρεύσει μέσα από εκλογικά τεχνάσματα. Αυτά δεν συνάδουν με δημοκρατία. Θυμίζουν άλλες καταστάσεις, άλλα καθεστώτα και άλλες νοοτροπίες.
Σας καλούμε, λοιπόν, να αποσύρετε όλες αυτές τις διατάξεις και να πάτε κανονικά στις εκλογές, με τον τρόπο που έπρεπε και οφείλατε να πάτε και ήταν κανονισμένο να προχωρήσουμε σε εκλογές. Κι αν θέλετε αλλαγές που να έχουν κάποια αξία, να συνεννοείστε και με τα άλλα κόμματα. Δεν είσαστε μόνοι σας σε αυτήν τη χώρα. 
Το εκλογικό σύστημα πρέπει να είναι ένα εκλογικό σύστημα συναίνεσης, το οποίο διασφαλίζει τη δημοκρατία και τη λαϊκή κυριαρχία, δεν διασφαλίζει τα κόμματα που κυβερνάνε ούτε εξυπηρετεί αυτούς που κυβερνάνε για να παίξουν κομματικά παιχνίδια στις εκλογές. Στις εκλογές πάμε για να εκφραστεί ανόθευτα η βούληση του ελληνικού λαού. Αυτό πρέπει να το υπηρετούμε όλοι με τις πρακτικές μας και με τις αποφάσεις μας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΠΑΝΑΓΙΩΤΗΣ ΛΑΦΑΖΑΝΗΣ",279
"20972"," Ευχαριστούμε, κύριε Λαφαζάνη.
Τον λόγο έχει η κ. Βούλτεψη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20973"," Ευχαριστώ πολύ, κυρία Πρόεδρε.
Αντιλαμβάνομαι ότι όσον αφορά αυτό καθαυτό το νομοσχέδιο, δεν υπάρχουν διαφωνίες. Αντιμετωπίζει ένα μέρος του προβλήματος που σχετίζεται με τη δικαιοσύνη. Αντιλαμβάνομαι, επίσης, ότι διαφωνίες υπάρχουν όσον αφορά την τροπολογία και όσον αφορά τον τρόπο με τον οποίο θα διεξαχθούν οι επικείμενες ευρωεκλογές και οι περιφερειακές αυτοδιοικητικές εκλογές. 
Ακούσαμε ότι ο τρόπος με τον οποίο καθορίζεται η ημερομηνία κατά την οποία θα κληθούν οι Έλληνες πολίτες να ψηφίσουν αποτελεί ένα είδος νόθευσης του εκλογικού αποτελέσματος. Γίνεται, δηλαδή, μεγάλη συζήτηση γύρω από την ημερομηνία που θα διεξαχθούν οι αυτοδιοικητικές εκλογές και οι ευρωεκλογές. Κατά τη γνώμη μου αυτό αποδεικνύει ότι ουσιαστικά την Αντιπολίτευση δεν την ενδιαφέρουν οι ευρωεκλογές, αλλά την ενδιαφέρουν οι αυτοδιοικητικές εκλογές. Άγνωστο το γιατί, διότι από όσο παρακολουθώ εγώ τα ζητήματα -και σε μεγάλες περιφέρειες- το πρόβλημα το οποίο έχει η Αξιωματική Αντιπολίτευση είναι πολύ σοβαρό. Υπάρχει, δηλαδή, μία σύγκρουση ανάμεσα στην ηγετική ομάδα του 4% και την «κινούμενη άμμο» του λαού που αυτόν τον καιρό ψηφίζει για ευκαιριακούς λόγους το ΣΥΡΙΖΑ. 
Μου κάνει, όμως, εντύπωση πώς είναι δυνατόν να παραβλέπεται τελείως το γεγονός ότι έχουμε ευρωεκλογές και πώς μπορεί να αναδεικνύεται αυτήν τη στιγμή ως μέγα ζήτημα το ποιοι θα εκλεγούν δήμαρχοι ή περιφερειάρχες ή σύμβουλοι -που είναι και αυτό σημαντικό- αλλά το κρίσιμο τούτη την ώρα, κατά τη γνώμη μου, είναι το ζήτημα της Ευρώπης και εκεί πρέπει να τοποθετηθούμε όλοι. Άλλος θέλει την Ευρώπη, άλλος δεν τη θέλει, άλλος πιστεύει ότι είναι σημαντική. 
Εμείς, ως Νέα Δημοκρατία, πιστεύουμε ότι σημαντικότερο όλων είναι το ζήτημα της Ευρώπης. Η Ευρώπη έχει ωφελήσει και την ίδια –την Ευρώπη, δηλαδή- και την Ελλάδα. Ζούμε τη μακρότερη περίοδο ειρήνης στην Ευρώπη και στη χώρα μας. Στη χώρα μας έχουν εισρεύσει δισεκατομμύρια ευρώ -από τα ΕΣΠΑ, τα ΚΠΣ, από τα διάφορα ευρωπαϊκά, αγροτικά ταμεία- και αυτή τη στιγμή βρισκόμαστε στο έκτο πακέτο στήριξης. Διότι, κυρίες και κύριοι συνάδελφοι, το μνημόνιο χωρίς λεφτά είναι ένα «αδειανό πουκάμισο». 
Όλη αυτή η συζήτηση γίνεται επειδή αντιλαμβάνομαι ότι θα προκύψουν και υποψήφιοι στις περιφερειακές και στις δημοτικές εκλογές που θα λένε ότι είναι αντιμνημονιακοί. Αυτό, βέβαια, θα είναι πάρα πολύ αστείο, το να κατεβαίνουν δηλαδή υποψήφιοι ως αντιμνημονιακοί, διότι για να το πράξουν αυτό πρέπει εκ των προτέρων να δηλώσουν ότι δεν θα δεχθούν χρήματα από το μνημόνιο, από τους κεντρικούς αυτοτελείς πόρους. Διότι, άλλο είναι να είσαι αντιμνημονιακός με τα λεφτά του μνημονίου και άλλο είναι πράγματι να χρησιμοποιείς τα λεφτά του μνημονίου για να βγεις από το μνημόνιο, ειδικά όταν είσαι δήμαρχος ή περιφερειάρχης, στην περιφέρειά σου. Δεν καταλαβαίνω, δηλαδή, τι είναι πιο σημαντικό πραγματικά; Αν ας πούμε θα τρέξει ο λαός, πληρώνοντας όλα τα έξοδα, για να ψηφίσει τον τάδε ή τον δείνα που είναι υποψήφιος ή αν θα τρέξει ο λαός να ψηφίσει για τις ευρωεκλογές σε μία τόσο πολύ κρίσιμη περίοδο για την Ευρώπη; 
Λυπούμαι γι’ αυτόν τον επαρχιωτισμό, λυπούμαι για την αδιαφορία για την Ευρώπη που αυτήν τη στιγμή, ακριβώς λόγω της ανόδου των ακραίων, κινδυνεύει εκ των έσω. Λυπούμαι να πω ότι οι σφυγμομετρήσεις αυτήν τη στιγμή δείχνουν ότι οι ακραίοι βρίσκονται πάρα πολύ μπροστά και σε πάρα πολλές χώρες διεκδικούν την πρωτιά. Μιλάμε για ποσοστά άνω του 25% για τον Φάρατζ στην Αγγλία, για το ενδεχόμενο να έρθει πρώτο το κόμμα της Λεπέν στη Γαλλία, μιλάμε για τεράστιο ποσοστό του Γουάιλντερ στην Ολλανδία, του Γκρίλο στην Ιταλία, των «Αληθινών Φινλανδών» στην Φινλανδία. Τι Ευρώπη θα είναι αυτή λοιπόν; 
Βλέπω ότι κάποιοι μιλούν σήμερα και για εποικοδομητικό ευρωσκεπτικισμό. Συγγνώμη, πρώτα είναι η Ευρώπη και δεν είναι πρώτα το ποιος θα εκλεγεί δήμαρχος, αλλά ούτε αυτό έχει σημασία. Πώς, δηλαδή, ο ΣΥΡΙΖΑ είναι σίγουρος ότι αν στις πρώτες εκλογές γίνονταν μαζί οι ευρωεκλογές και οι αυτοδιοικητικές, θα υπήρχε ένα «σάρωμα» και δεν θα πήγαινε ο κόσμος να ψηφίσει το δήμαρχό του; Με συγχωρείτε, κάνετε λάθος, διότι αυτό δεν μπορεί να το φοβάται η Νέα Δημοκρατία. Η Νέα Δημοκρατία έχει καταξιωμένα στελέχη της αυτήν τη στιγμή στους περισσότερους δήμους, τα οποία δεν θα ψηφιστούν με βάση τις ευρωεκλογές. Θα ψηφιστούν με βάση αυτό το οποίο κάνουν μέσα στους δήμους τους. Για παράδειγμα, στη Β΄ Περιφέρεια υπάρχουν δήμαρχοι οι οποίοι είναι βέβαιο ότι θα εκλεγούν όποτε και αν γίνουν οι εκλογές και μάλιστα με την πρώτη. Τέτοια στελέχη δεν έχει η Αντιπολίτευση. Εύχομαι να τα αποκτήσει, γιατί είναι σημαντικός και ο θεσμός της τοπικής αυτοδιοίκησης, όμως αυτή τη στιγμή το να λέμε ότι αυτό θα επηρέαζε και θα έχαναν οι δήμαρχοι της Νέας Δημοκρατίας, δεν έχει καμμία σχέση με την πραγματικότητα, διότι η Νέα Δημοκρατία θα εκλέξει δημάρχους από την πρώτη Κυριακή. Άρα, για τι πράγμα συζητάμε; 
Εμείς, κύριοι συνάδελφοι, θα δώσουμε τη μάχη της Ευρώπης, θα αγωνιστούμε για την ισότιμη παραμονή της χώρας μας στην Ευρωπαϊκή Ένωση και όποιος θέλει να ψηφίσει για την Ευρώπη -που είναι το πραγματικό διακύβευμα αυτήν τη στιγμή για όλη τη Γηραιά Ήπειρο- μπορεί να το κάνει από τον τόπο διαμονής του. Όποιος θέλει, ας ασχοληθεί με το ποιος θα εκλεγεί δήμαρχος και ποιος θα εκλεγεί περιφερειάρχης και ας αφήσει το μείζον το οποίο για μένα και για την παράταξή μου είναι να μπορέσει να βγει μία Ευρώπη η οποία θα αντιμετωπίσει τα διλήμματα και τα προβλήματα που τέθηκαν στην εποχή μας, αλλά που δεν θα είναι σε διάλυση. Δεν πρέπει, δηλαδή, να ανοίξει η πόρτα του φρενοκομείου και να γεμίσει ολόκληρη η Ευρωπαϊκή Ένωση και το Ευρωπαϊκό Κοινοβούλιο σε μια κρίσιμη ώρα που χρειαζόμαστε το Ευρωκοινοβούλιο. 
Τώρα, για όλα αυτά τα περί μνημονίου κ.λπ., νομίζω ότι υπάρχει καινούργια συζήτηση τον τελευταίο καιρό. Σκίσιμο, ακύρωση, αναστολή, αναθεώρηση; Δεν ξέρουμε ακόμη. Ανατροπή; Μιλάμε και για ανατροπή τώρα η οποία δεν ξέρω πώς θα γίνει. 
Όσον αφορά το σταυρό προτίμησης, με συγχωρείτε, αλλά ο σταυρός προτίμησης ενοχλεί μόνο τα κόμματα τα οποία δεν έχουν ενιαία θέση απέναντι στην Ευρωπαϊκή Ένωση. Ένα κόμμα μπορεί να είναι εναντίον της Ευρωπαϊκής Ένωσης, όμως έχει ενιαία θέση. Ένα άλλο κόμμα είναι υπέρ της Ευρωπαϊκής Ένωσης, επομένως έχει ενιαία θέση. Ένα κόμμα σαν το ΣΥΡΙΖΑ δεν έχει ενιαία θέση μέσα στις τάξεις του. Άλλοι πιστεύουν ότι το ευρώ και η Ευρωπαϊκή Ένωση είναι δεδομένα και άλλοι πιστεύουν ότι δεν είναι και πάρα πολύ δεδομένα και επομένως, σε περίπτωση που δεν πάει καλά η περίφημη σκληρή διαπραγμάτευση, μπορούμε να αναζητήσουμε εναλλακτικούς δρόμους ακόμη και εκτός Ευρωπαϊκής Ένωσης. Επομένως το πρόβλημα ως προς το σταυρό προτίμησης δεν το έχουν τα κόμματα που έχουν ξεκάθαρη θέση απέναντι στην Ευρωπαϊκή Ένωση και που ξέρουν τι ζητάνε.
Επίσης, θέλω να πω κάτι για το θέμα της ψήφου των μεταναστών. Υπάρχει μία αμετάκλητη απόφαση του Συμβουλίου της Επικρατείας η οποία δεν υπήρχε όταν έγιναν οι προηγούμενες εκλογές. Αναφέρεται στο Σύνταγμα και λέει ότι δικαίωμα εκλέγειν και εκλέγεσθαι έχουν μόνον οι Έλληνες πολίτες. Έκρινε, λοιπόν, το Συμβούλιο της Επικρατείας ότι δεν είναι επαρκής κανόνας ο όρος-προϋπόθεση τού να ζεις σε μια χώρα, αλλά πρέπει να έχεις και την ιθαγένεια της χώρας, να είσαι Έλλην πολίτης. Δεν αντιλαμβάνομαι γιατί γίνεται αυτή η ιστορία και γιατί ακούω και φωνές –και όχι μόνο από τον ΣΥΡΙΖΑ αλλά και από άλλες πλευρές- ότι αυτό είναι οπισθοδρόμηση για τα δημοκρατικά δικαιώματα κ.λπ.. Δηλαδή όλοι οι υπόλοιποι δεν έχουν δημοκρατικά δικαιώματα; 
Με συγχωρείτε πάρα πολύ. Από πού κι ως πού είναι οπισθοδρόμηση η εφαρμογή αμετάκλητης απόφασης του Συμβουλίου της Επικρατείας; Δεν το δέχομαι. Το θεωρώ λάθος για όποιον το λέει. Εν πάση περιπτώσει, όποιος έχει άλλη γνώμη πάει στις εθνικές εκλογές και επικρατεί, αν μπορέσει να επικρατήσει -κατά τη γνώμη μου, λόγω αυτού δεν θα επικρατήσει καμμία από τις δυνάμεις που υποστηρίζουν αυτές τις απόψεις για το μεταναστευτικό- αλλάζει το Σύνταγμα με την πλειοψηφία που χρειάζεται και βάζει τους μετανάστες να ψηφίζουν, να καθίσουν πάνω στο κεφάλι μας, να έλθουν στο σπίτι μας. Όμως αυτό θα γίνει με απόφαση που θα προέλθει από εκλογές. Αυτό δεν μπορεί να γίνει έτσι, επειδή κάποιος αποφάσισε ότι πρέπει να ψηφίζουν οι μετανάστες και «κατέβηκε» ένας νόμος έτσι.
Ούτε μπορεί να αμφισβητηθούν αύριο οι περιφερειακές και οι αυτοδιοικητικές γενικότερα εκλογές διότι θα έχουν στηριχθεί πάνω σε ψήφους που έπεσαν μέσα στις κάλπες ως μη όφειλαν. 
Δηλαδή, ακόμη και αν δεχθεί κάποιος ότι πρέπει ξαφνικά κάποιοι οι οποίοι βρέθηκαν για κάποιους λόγους στη χώρα μας να ψηφίζουν και η ψήφος τους να έχει την ίδια δύναμη με την ψήφο του Έλληνα πολίτη –κάτι το οποίο δεν επιτρέπεται από το Σύνταγμα- δεν αντιλαμβάνομαι πώς αυτό μπορεί να αποτελεί οπισθοδρόμηση. Όταν αλλάξει το Σύνταγμα θα το δούμε. Εκτός αν τώρα το αμφισβητούμε το Σύνταγμα, δηλαδή είναι α λα καρτ, και μας αρέσει να το επικαλούμαστε σε κάποιες περιπτώσεις και δεν μας αρέσει σε κάποιες άλλες. 
Επίσης, θέλω να πω ένα πράγμα το οποίο μου έχει κάνει πάρα πολλή εντύπωση. Ακούγονται πάρα πολλά για διάφορα κόμματα τα οποία θα λάβουν μέρος στις Ευρωεκλογές. Δεν είναι σχετικό με τη συζήτησή μας, αλλά θέλω να το τονίσω τώρα. Όταν έγινε στις 6 Φεβρουαρίου η συνάντηση της Επιτροπής Φιλίας Ελλάδας-Γερμανίας, ήρθε εδώ μία Βουλευτής του Die Linke, του κόμματος που είναι σύμμαχος του ΣΥΡΙΖΑ, η κ. Αννέτε Γκροτ, και η οποία είπε διάφορα. Έγινε πάλι συζήτηση, ότι δεν είπε αυτό, δεν είπε εκείνο. Πάντοτε στέλνουνε μία Βουλευτή τους η οποία κάτι λέει, αλλά δεν εννοεί αυτό, εννοεί κάτι άλλο. 
Είπε, όμως, κάτι το οποίο δεν έχει αναδειχθεί καθόλου και θέλω να το αναδείξω από αυτό εδώ το Βήμα. Αυτή η κυρία η οποία κάνει την πολιτικό, είπε: «άκουσα από ένα φίλο ο οποίος έχει ένα γνωστό που ζει σε διαμέρισμα με δεκαεπτά άτομα ότι κανείς εκεί δεν εργάζεται και αυτά τα δεκαεπτά άτομα ζουν από τη μοναδική σύνταξη ενός παππού». 
Συγγνώμη, αυτό το Die Linke είναι σοβαρό κόμμα ώστε να εξακολουθούμε να συζητάμε για αυτό, όταν έρχεται Βουλευτής του και λέει ότι υπάρχει στην Ελλάδα διαμέρισμα όπου ζουν δεκαεπτά άτομα και οι δεκαέξι ζουν από τη σύνταξη του παππού; Και μάλιστα να λέει ότι το άκουσε από ένα φίλο που έχει ένα γνωστό; Αυτά μας τα λέτε τώρα; Πού είναι αυτό το διαμέρισμα που ζουν δεκαεπτά άτομα; Να μας το πείτε. Αυτό δεν υπάρχει ούτε σε διαμέρισμα που ζουν μη Έλληνες εν πάση περιπτώσει πολίτες. Δεν υπάρχει αυτό στην Ελλάδα. 
Θέλω να πω, μ’ αυτά και μ’ αυτά, ότι γίνεται μία συζήτηση στην Ευρώπη που τελικά δεν είναι απλώς το θέμα η ξενοφοβία. Είναι αντιευρωπαϊκή η συζήτηση που γίνεται στην Ευρώπη. Και αυτήν την αντιευρωπαϊκή συζήτηση εμείς θα την πολεμήσουμε με κάθε τρόπο. Θα αναδείξουμε τι είναι η Ευρώπη και ποια είναι η Ευρώπη την οποία θέλουμε. 
Η Ευρώπη την οποία θέλουμε είναι εκείνη που θα είμαστε όλοι μέσα. Δεν είναι η Ευρώπη από την οποία κάποιοι θα τραβούν για να βγούμε και κάποιοι θα τραβούν για να μείνουμε. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"20974"," Ευχαριστούμε, κυρία συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και δύο εκπαιδευτικοί - συνοδοί τους από το 1ο Γυμνάσιο Κορωπίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"20975"," Ευχαριστώ, κυρία Πρόεδρε. 
Κυρίες και κύριοι συνάδελφοι, είναι τόσο ευρεία η συναίνεση για το παρόν νομοσχέδιο που παρέλκει η περαιτέρω επεξεργασία του, τουλάχιστον από τους Κοινοβουλευτικούς Εκπροσώπους. Εξάλλου ο ειδικός αγορητής μας, ο κ. Πανούσης, διαχειρίστηκε και διεκπεραίωσε την κοινοβουλευτική υποχρέωσή του με περίσσεια επάρκεια και με τις προτάσεις που κατέθεσε. 
Θα ξεκινήσω από κάτι που ακούστηκε από την κ. Βούλτεψη, κύριε Υπουργέ, κυρίες και κύριοι συνάδελφοι, ότι δεν συνιστά οπισθοδρόμηση το να φέρνουμε μία τροπολογία προκειμένου να προσαρμόσουμε το νόμο στις αποφάσεις της Ολομέλειας του Συμβουλίου της Επικρατείας. Όσον αφορά το θέμα της αξιολόγησης της απόφασης του Συμβουλίου της Επικρατείας, έχω την εντύπωση ότι όλοι συμφωνούμε ότι δεν μπορεί να αποτελεί στοιχείο κριτικής και αξιολόγησης από την κορυφαία έκφραση μιας άλλης εξουσίας, δηλαδή του Κοινοβουλίου. 
Κύριε Υπουργέ, να σας πω, όμως, τι είναι οπισθοδρόμηση; 
Οπισθοδρόμηση είναι, όπως πολύ σωστά είπατε στην τοποθέτησή σας, ότι από το Μάρτιο του 2013 με μία εγκύκλιό σας –αν δεν κάνω λάθος ήταν δική σας εγκύκλιος- ουσιαστικά ανεστάλη, πάγωσε η ισχύς του νόμου περί ιθαγένειας. Έκτοτε έχει περάσει ένας χρόνος και δεν έχει έρθει νέο νομοσχέδιο. Είμαστε η μοναδική χώρα στον κόσμο, όχι στην Ευρώπη, κυρίες και κύριοι συνάδελφοι, που ουσιαστικά αυτήν τη στιγμή δεν διαθέτει σε ισχύ πλαίσιο απονομής ή χαρακτηρισμού ιθαγένειας. Αντί, λοιπόν, να έρθει η ολοκληρωμένη πρότασή σας για συζήτηση, μέσα στην οποία πιθανόν να υπάρχει και η συγκεκριμένη, φέρνετε ξεκούδουνα μία ρύθμιση μόνο για την ψήφο των μεταναστών. 
Και δε φτάνει μόνο αυτό. Την αποσύρατε χθες κάτω από την πίεση του ΠΑΣΟΚ φαντάζομαι. Κάποιοι πανηγυρίσαμε ότι κερδίσαμε. Την επανακαταθέτετε στην επιτροπή που συνεδριάζει τώρα. Γνωρίζουμε ότι ο κύριος πρόεδρος της επιτροπής δεν θα την έκανε δεκτή γιατί κατατέθηκε και εκεί εκπρόθεσμη. 
Το ερώτημα είναι το εξής. Γιατί δεν την φέρνετε και δεν την ψηφίζετε σήμερα -έτσι κι αλλιώς με την ίδια διαδικασία πάει- και τη φέρνετε σε άλλο νομοσχέδιο; Εδώ απευθύνομαι στο ΠΑΣΟΚ και το λέω ευθέως. 
Η Νέα Δημοκρατία έχει τη συγκεκριμένη ατζέντα. Υπάρχει και ευθύνη του ΠΑΣΟΚ που δεν έχει έρθει το νομοσχέδιο για την ιθαγένεια, δεδομένου ότι έχει Αναπληρωτή Υπουργό και αρμόδιο μάλιστα γι’ αυτό το θέμα στο Υπουργείο Εσωτερικών. Για ποιον λόγο; 
Είναι στρέβλωση του Συντάγματος και του κράτους δικαίου το ότι λόγω της αναστολής, παραδείγματος χάριν, ισχύος του νόμου περί ιθαγένειας από πέρυσι το Μάρτιο μέχρι σήμερα δεν έχει απονεμηθεί ούτε μια ιθαγένεια, δεν έχει γίνει καμμία πολιτογράφηση, όταν γνωρίζετε ότι υπάρχουν δεκάδες αλλοδαποί οι οποίοι πληρούν τις προδιαγραφές να αποκτήσουν ιθαγένεια και βρίσκονται εγκλωβισμένοι στο τελικό στάδιο που είναι η ορκωμοσία; Το ότι δηλαδή, δεν δίνεται η δυνατότητα ούτε σε αυτούς να ψηφίσουν, δεν είναι στρέβλωση; 
Αυτό είναι οπισθοδρόμηση. Οπισθοδρόμηση δεν είναι να κάνουμε μία ολοκληρωμένη συζήτηση για το τι ακριβώς αναφέρει στις σκέψεις του το Συμβούλιο της Επικρατείας και στο κατά πόσο πρέπει αυτονόητα να προσαρμοστούμε. Αυτό το οποίο λέμε ως Δημοκρατική Αριστερά είναι να υπάρξει μία ολοκληρωμένη συζήτηση μέσα από διαδικασίες σωστές. 
Έρχομαι στη δεύτερη τροπολογία όσον αφορά το θέμα της μετάθεσης των εκλογών. Πρώτα να συμφωνήσουμε, κύριε Υπουργέ, ότι μιλάμε για μετάθεση χρόνου εκλογών. Δε μιλάμε για διευκρίνιση. Αν πάρω τοις μετρητοίς την αιτιολογική έκθεση της τροπολογίας, τότε πάμε σε άλλο επίπεδο και καλό θα ήταν να το ξεκαθαρίσουμε. 
«Ωστόσο από το νομοθέτη» –λέει- «δεν εννοιοδοτείται ρητά και συγκεκριμένα το ταυτόχρονο διενέργειας ψηφοφορίας για την ανάδειξη των αιρετών αντιπροσώπων των οργανισμών τοπικής αυτοδιοίκησης». Με λίγα λόγια λέει ότι υπάρχει ασάφεια και ότι χρειάζεται νομοθετική ρύθμιση για να λύσουμε την ασάφεια. Καμμία σχέση βεβαίως δεν έχει και πόρρω απέχει η συγκεκριμένη αναφορά της τροπολογίας από αυτό που αναφέρατε εσείς περί πρακτικών και πολιτικών προβλημάτων τα οποία έπρεπε να λύσουμε. Μιλάμε, λοιπόν, για μετάθεση του χρόνου των εκλογών.","ΝΙΚΟΛΑΟΣ ΤΣΟΥΚΑΛΗΣ",520
"20976"," Ποιων εκλογών; Των δημοτικών; Οι ευρωπαϊκές είναι σταθερές για τις 25.","ΛΙΑΝΑ ΚΑΝΕΛΛΗ",182
"20977"," Μετάθεση του χρόνου των δημοτικών εκλογών.","ΝΙΚΟΛΑΟΣ ΤΣΟΥΚΑΛΗΣ",520
"20978"," Δεν γίνεται μετάθεση των ευρωπαϊκών εκλογών. Οι ευρωεκλογές είναι σταθερές, στις 25.","ΒΑΣΙΛΕΙΟΣ- ΝΙΚΟΛΑΟΣ ΥΨΗΛΑΝΤΗΣ",525
"20979"," Οι σταθερές είναι οι ευρωεκλογές. Μετάθεση των δημοτικών εκλογών έχουμε, λοιπόν.","ΝΙΚΟΛΑΟΣ ΤΣΟΥΚΑΛΗΣ",520
"20980"," Επίσπευση των δημοτικών εκλογών.","ΠΑΡΙΣ ΚΟΥΚΟΥΛΟΠΟΥΛΟΣ",245
"20981"," Κύριε Κουκουλόπουλε, η ρύθμιση, έτσι όπως έχει, θα είναι μνημείο -έχω την εντύπωση- για όσους ασχοληθούν και αξιολογήσουν αυτά τα κείμενα. 
«Η εκλογή στα ανωτέρω αξιώματα γίνεται την προηγούμενη Κυριακή από τη διενέργεια των Ευρωεκλογών». Μόνο και μόνο αυτή η αναφορά σημαίνει ότι καμμία ασάφεια δεν υπήρχε στον προηγούμενο νόμο. Ομολογείται από τη διάταξη αυτή ότι οι εκλογές για την ανάδειξη των αιρετών οργάνων της αυτοδιοίκησης είναι η πρώτη Κυριακή.
Απόδειξη ότι είναι η πρώτη Κυριακή; Οι διατάξεις των προηγούμενων νόμων. Το άρθρο 23 του Κώδικα περί Δήμων και Κοινοτήτων: Η εκλογή γίνεται κάθε τέταρτο έτος, τη δεύτερη Κυριακή του μηνός Νοεμβρίου του έτους αυτού. Στο άρθρο αυτό δεν αναφέρει για δεύτερη Κυριακή. Η δεύτερη Κυριακή αναφέρεται στο άρθρο 59, εκεί που κάνει αναφορά, σε περίπτωση επανάληψης της διαδικασίας, για το εκλογικό σύστημα και για την κατανομή των εδρών.
Έτσι, λοιπόν, κυρίες και κύριοι συνάδελφοι, ο νόμος Ραγκούση, στη συγκεκριμένη περίπτωση, ήταν ξεκάθαρος. Και μην αλλάξουμε τώρα και τα δεδομένα, όσοι από μας γνωρίζουμε στοιχειωδώς νομικά.
Θέλω να σταθώ, όμως, κάπου αλλού, επειδή είπατε, κύριε Υπουργέ, ότι θα εξοικονομήσουμε και πόρους. Είναι αληθές ότι θα εξοικονομήσουμε πόρους; Διαβάζω την τελευταία παράγραφο από την έκθεση του Γενικού Λογιστηρίου του Κράτους: «Από τις προτεινόμενες διατάξεις δεν προκαλείται πρόσθετη επιβάρυνση του κρατικού προϋπολογισμού ούτε του προϋπολογισμού των ΟΤΑ».
Λοιπόν, είπατε στην ομιλία σας ότι συνήθως το 30% από τους δημάρχους εκλέγονται την πρώτη Κυριακή. Η κ. Βούλτεψη είπε ότι πολλοί από τους υποψηφίους της Νέας Δημοκρατίας θα εκλεγούν από την πρώτη Κυριακή. Να φέρω εγώ -δεν θα συμβεί, αλλά ο νόμος πρέπει να τα προβλέπει- ένα παράδειγμα: Η πόλη μου η Πάτρα εκλέγει δήμαρχο από την πρώτη Κυριακή. Έχει εξακόσια εκλογικά τμήματα. Εξακόσια εκλογικά τμήματα! Δεν χρειαζόταν δεύτερη Κυριακή. Με τη ρύθμιση που φέρνετε, θα είναι υποχρεωμένη η πολιτεία να στήσει δεύτερη Κυριακή εξακόσια εκλογικά τμήματα, να διορίσει δικαστικούς αντιπροσώπους, εφορευτικές επιτροπές, να κινητοποιήσει Αστυνομία, να κινητοποιήσει δημοτικούς υπαλλήλους, να μοιράσουν υλικό κ.λπ..
Και σας λέω, σύμφωνα…","ΝΙΚΟΛΑΟΣ ΤΣΟΥΚΑΛΗΣ",520
"20982"," Και περιφερειάρχη από την πρώτη Κυριακή;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"20983"," Ορίστε;","ΝΙΚΟΛΑΟΣ ΤΣΟΥΚΑΛΗΣ",520
"20984"," Εκλέγετε και περιφερειάρχη;","ΣΟΦΙΑ ΒΟΥΛΤΕΨΗ",73
"20985"," Και περιφερειάρχη.","ΝΙΚΟΛΑΟΣ ΤΣΟΥΚΑΛΗΣ",520
"20986"," Ενώπιον των αυτών εφορευτικών επιτροπών.","ΧΑΡΑΛΑΜΠΟΣ ΑΘΑΝΑΣΙΟΥ",10
"20987"," Των αυτών εφορευτικών; Κύριε Υπουργέ, είστε έγκριτος νομικός, ίσως να έχετε συμμετάσχει και στη διαδικασία διορισμού εκλογικών αντιπροσώπων. Οι δαπάνες για τη δεύτερη Κυριακή ανέρχονται περίπου στο 50% των δαπανών της πρώτης Κυριακής.","ΝΙΚΟΛΑΟΣ ΤΣΟΥΚΑΛΗΣ",520
"20988"," Για περιφερειάρχη τι θα γίνει;","ΣΟΦΙΑ ΒΟΥΛΤΕΨΗ",73
"20989"," Τι περιφερειάρχη;","ΝΙΚΟΛΑΟΣ ΤΣΟΥΚΑΛΗΣ",520
"20990"," Περιφερειάρχη δεν θα εκλέξετε εκεί;","ΣΟΦΙΑ ΒΟΥΛΤΕΨΗ",73
"20991"," Κυρία Βούλτεψη, κοιτάξτε, όσοι ασχολούμαστε με τη νομοθέτηση, πρέπει να αξιολογούμε και να έχουμε υπ’ όψιν μας κάθε…","ΝΙΚΟΛΑΟΣ ΤΣΟΥΚΑΛΗΣ",520
"20992"," Μη μου λέτε εμένα για νομοθέτηση…","ΣΟΦΙΑ ΒΟΥΛΤΕΨΗ",73
"20993"," Αυτό το οποίο θα έπρεπε να λέει η έκθεση του Γενικού Λογιστηρίου του Κράτους είναι ότι δεν μπορεί να προσδιοριστεί το πρόσθετο κόστος, γιατί δεν γνωρίζουμε πόσοι θα εκλεγούν από την πρώτη Κυριακή. Είναι απλό!
Εδώ υπάρχει, λοιπόν, σοβαρό πρόβλημα του Γενικού Λογιστηρίου, το οποίο ταυτίζεται ακριβώς με την επιλογή που κάνει η Κυβέρνηση. Η αξιοπιστία, λοιπόν, του Γενικού Λογιστηρίου εδώ πέρα είναι πιο σοβαρή από την αξιοπιστία της Κυβέρνησης. Αυτό θέλω να πω.
Και τα ποσά δεν είναι ευκαταφρόνητα. Οι δαπάνες που προβλέπονται από τον προϋπολογισμό ως αμοιβές είναι 50 εκατομμύρια για τις εκλογές. Εάν το 30% ξεκαθαρίσει από την πρώτη Κυριακή, θα μου επιτρέψετε να σας πω ότι μπορεί να είναι και 17 εκατομμύρια η πρόσθετη δαπάνη για τις δεύτερες εκλογές. Και 17 εκατομμύρια τι σημαίνει; Το ταμείο το οποίο με πολύ μεγάλη προσπάθεια δημιουργήσαμε από τα μαύρα ποσά τα οποία επέστρεψαν. Δεν είναι τόσο απλά.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Και τελειώνω με το εξής, με μία αναφορά επί του νομοσχεδίου: Το ψηφίζουμε, το γνωρίζετε πάρα πολύ καλά. Όμως, κύριε Υπουργέ, το πρόβλημα της δικαιοσύνης είναι δομικό, το πρόβλημα της δικαιοσύνης είναι συστημικό στη χώρα. Αναφέρεται στην αιτιολογική έκθεση, περιγράφεται και σε όλες τις εκθέσεις των διεθνών οργανισμών.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Δεν χρειάζεται να αναφέρω λεπτομερώς τι ακριβώς σημαίνει για τον Έλληνα πολίτη αυτή, ουσιαστικά, η αρνησιδικία. Πρέπει, όμως, να κάνουμε μία ειδική αναφορά για το τι σημαίνει για την ανταγωνιστικότητα της χώρας, τι σημαίνει για την οικονομική ανάπτυξη, τι σημαίνει για την έξοδο από την κρίση.
Αυτό το οποίο πρέπει να γίνει κατανοητό είναι ότι εάν δεν υπάρξει μια πλήρης, μια εκ βάθρων αλλαγή του συστήματος απονομής δικαιοσύνης, τότε δεν υπάρχει περίπτωση να κάνουμε το παραμικρό βήμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι, τα τελευταία τρία χρόνια ψηφίσαμε πέντε νομοσχέδια που είχαν τίτλο «Για την ταχύτητα απονομής δικαιοσύνης». Το ν.3869/10, το ν.3900/10, το ν.3904/10, το ν.3994/11 και το ν.4055/12. Μία απλή ερώτηση: Έχουμε κάνει κάποια αξιολόγηση των συγκεκριμένων νόμων, πόσο έχουν συμβάλλει στην αποσυμφόρηση;
Η κ. Θάνου στην επιτροπή ήταν σαφέστατη. Δεν υπάρχει καμμία βελτίωση. Αντιθέτως, έχουν πολλαπλασιαστεί οι υποθέσεις στα δικαστήρια. Τα πινάκια των κακουργημάτων, ουσιαστικά, αριθμούν σαράντα και σαράντα πέντε κακουργήματα με πλήρη αδυναμία να εκδικαστούν, με αποτέλεσμα να συσσωρεύονται συνεχώς οι υποθέσεις. 
Θα κλείσω με τρία - τέσσερα παραδείγματα, προκειμένου να καταστεί σαφές και από τους μη επαΐοντες τι σημαίνει ριζική αναδιάρθρωση της δικαιοσύνης. 
Το τελευταίο τρίμηνο, κύριε Υπουργέ, ήρθαν στο γραφείο μου δύο κλήσεις για υποθέσεις που είχα ως δικηγόρος ενώπιον του Διοικητικού Πρωτοδικείου της Πάτρας, οι οποίες έχουν λυθεί νομολογιακά και πλέον δεν χρειάζεται να απασχολούν τη δικαιοσύνη. Η μία αφορούσε επιδόματα του 2003 -με αγωγή που είχα ασκήσει το 2003- και η δεύτερη μία αγωγή αποζημίωσης κατά του ελληνικού δημοσίου, ποσού 1.100 ευρώ, που είχε προκαλέσει ένα πυροσβεστικό όχημα.
Παρεμπιπτόντως, η Πυροσβεστική Υπηρεσία αναγνώρισε πλήρως την υπαιτιότητά της. Ήθελε να αποζημιώσει τον πολίτη για τη ζημιά που έκανε. Δεν υπήρχε, όμως, πρόβλεψη από πουθενά πώς θα τον αποζημιώσει, πώς θα περάσει από το Γενικό Λογιστήριο του Κράτους, από τον Επίτροπο, για να εγκριθεί, με αποτέλεσμα, όπως είχε πει τότε η υπηρεσία, να γίνεται μόνο με δικαστική απόφαση. Η δικαστική απόφαση, λοιπόν, δεν έχει εκδοθεί ακόμα. Τώρα ήρθε η κλήση, μετά από δέκα χρόνια. Και μιλάμε, κυρίες και κύριοι συνάδελφοι, για χιλιάδες αγωγές τέτοιου είδους, που αναφέρονται και στο δημόσιο, αναφέρονται και στους οργανισμούς τοπικής αυτοδιοίκησης. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Αυτή, λοιπόν, η συσσώρευση ανώφελων, κατά την εκτίμησή μου, αγωγών πρέπει να λυθεί άμεσα.","ΝΙΚΟΛΑΟΣ ΤΣΟΥΚΑΛΗΣ",520
"20994"," Με αυτό να ολοκληρώσετε, σας παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"20995"," Ολοκληρώνω.
Να επαναλάβω για μια άλλη φορά το τεράστιο πρόβλημα με την τακτική του ελληνικού δημοσίου να εξαντλεί όλα τα στάδια της δικαιοδοσίας επειδή υπάρχει ευθυνοφοβία, επειδή και οι δικηγόροι πρέπει να έχουν απασχόληση και φτάνουν μέχρι το Συμβούλιο της Επικρατείας. Ο Πρόεδρος του Συμβουλίου της Επικρατείας θα σας πει πόσες τέτοιες υποθέσεις είναι συσσωρευμένες σε κάποιο τμήμα -δεν θυμάμαι σε ποιο- του Συμβουλίου της Επικρατείας με αποτέλεσμα να έχει μπλοκάρει η όλη διαδικασία.
Το θέμα είναι πώς όλες αυτές οι υποθέσεις και πώς όλα αυτά τα κακά θα μπορέσουν να διορθωθούν.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΝΙΚΟΛΑΟΣ ΤΣΟΥΚΑΛΗΣ",520
"20996"," Ευχαριστούμε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"20997"," Κύριε Πρόεδρε, θα ήθελα τον λόγο.","ΧΑΡΑΛΑΜΠΟΣ ΑΘΑΝΑΣΙΟΥ",10
"20998"," Ορίστε, κύριε Υπουργέ, έχετε τον λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"20999"," Κύριε Πρόεδρε, θα ήθελα να κάνω μία διευκρίνιση για να μην υπάρχουν λανθασμένες εντυπώσεις. Ο ν. 3838/10 για την ιθαγένεια προβλέπει ή δέκα ή έντεκα τρόπους κτήσης της ιθαγένειας. 
Με την απόφαση του Συμβουλίου της Επικρατείας κρίθηκε αντισυνταγματικός μόνο ένας τρόπος, αυτός που προβλέπεται στο 1α, δηλαδή η γέννηση παιδιού από γονείς οι οποίοι ζουν πέντε χρόνια εδώ κ.λπ.. Κρίθηκε αντισυνταγματικός διότι δεν αρκούσε μόνο το τυπικό κριτήριο της γέννησης, αλλά η νομολογία θέλει, το Συμβούλιο της Επικρατείας -ο κ. Αναγνωστάκης ήταν στην επιτροπή- ήθελε κι ένα ουσιαστικό κριτήριο, να υπάρχει, δηλαδή, ένας δεσμός με τη χώρα. Και ως τέτοιο είπαμε ότι είναι η παιδεία. 
Αυτό, λοιπόν, το νομοθέτημα κάναμε. Τότε έτυχε να είμαι στο Υπουργείο Εσωτερικών και τη ΔΗΜΑΡ την εκπροσωπούσε ο κ. Αναγνωστάκης. Στην επιτροπή, λοιπόν, προχωρήσαμε πάρα πολύ στο ζήτημα αυτό. 
Έμειναν δύο θέματα. Είχαμε συμφωνήσει σε όλα. Από αυτά το ένα είχε και πολιτική χροιά, ήθελε πολιτική απόφαση και είπαμε ας το δουν οι Αρχηγοί των κομμάτων. Το νομοθέτημα αυτό, είχε ολοκληρωθεί στο τέλος Μαρτίου. Θα δούμε πότε θα εισαχθεί στη Βουλή. Τότε δεν ετέθη θέμα για την ψήφο -όπως είπα και πριν- των υπηκόων τρίτων χωρών, όχι της Ευρωπαϊκής Ένωσης, γιατί εκρίθη αντισυνταγματικό. 
Όσον αφορά αυτό που είπατε τώρα, όμως, ότι εγώ ανέστειλα το νόμο, όχι ο Υπουργός, αλλά ούτε ο Πρόεδρος της Δημοκρατίας δεν μπορεί να αναστείλει νόμο. Ανέστειλα τη διαδικασία στις επιτροπές, ούτως ώστε να μην εξετάζονται τα έγγραφα των υποψηφίων εν όψει τού ότι εκρίθη αντισυνταγματική η διάταξη του 1α, δηλαδή μόνο η γέννηση.
Να απαντήσω τώρα και στον κ. Λαφαζάνη, ο οποίος έφυγε, που είπε ότι γεννιούνται παιδιά και δεν παίρνουν την ιθαγένεια. Αυτό είναι λάθος. Παιδιά που γεννήθηκαν στην Ελλάδα και μεγαλώνουν εδώ με το ν.3838 έχουν πάρει την ιθαγένεια. Δεν έχει βάση αυτό. Σταματήσαμε τη διαδικασία ελέγχου για τον εξής απλούστατο λόγο: Διότι αν προσέφευγε κάποιος άλλος πάλι και έλεγε ότι το τάδε παιδί το οποίο γεννήθηκε εδώ δεν μπορεί να έχει την ιθαγένεια γιατί υπάρχει νομολογία του ακυρωτικού δικαστηρίου, θα ακυρωνόταν. Φαντάζεστε, λοιπόν, σε τι δυσχερή θέση θα ήταν το ίδιο το παιδί όταν μετά από δύο χρόνια, ενώ θα είχε πάρει την ιθαγένεια κατά τον νόμο, εν όψει της νομολογίας που τον κήρυξε αντισυνταγματικό, θα ερχόταν πάλι το δικαστήριο να του πει «σου την αφαιρώ». 
Είπαμε, λοιπόν, ότι αυτό δεν είναι σωστό. Γι’ αυτό βγήκε αυτή η εγκύκλιος, η οποία δεν ήταν εγκύκλιος ερμηνευτική του νόμου. Είναι δυνατόν ο Υπουργός και ειδικά εγώ, ως πρώην νομικός, να πω ότι αναστέλλω το νόμο; Θα ήταν τρελό να κάνω τέτοιο πράγμα. Είπα να ανασταλεί η διαδικασία, να παγώσουν λίγο οι διαδικασίες, μέχρι να εισάγουμε το νόμο και να ψηφιστεί στη Βουλή. Αυτό είπα. Από τις περιπτώσεις αυτές, μόνο μία.
Τώρα, όσον αφορά αυτό που ειπώθηκε, ότι δεν δίνεται η ιθαγένεια, είναι τεράστιο λάθος. Το 75% -θα σας πει και ο κ. Αναγνωστάκης- της απονομής της ιθαγένειας, γίνεται με την πολιτογράφηση. Αυτό που λέμε εμείς, είναι ένα μικρό ποσοστό. Η πολιτογράφηση δεν ακυρώθηκε από το Συμβούλιο της Επικρατείας. Είναι ο κλασικός και βασικός τρόπος κτήσης της ιθαγένειας. Αυτά τα λέω για να μην δημιουργούνται εντυπώσεις. Δεν λέω ότι ειπώθηκε κακόπιστα. Και αναφέρομαι τώρα όχι μόνο σε εσάς αλλά και στον κ. Λαφαζάνη. Απλώς, διευκρινίζω μερικά πράγματα, για να τα βάλουμε στη θέση τους. 
Ευχαριστώ, κύριε Πρόεδρε.","ΧΑΡΑΛΑΜΠΟΣ ΑΘΑΝΑΣΙΟΥ",10
"21000"," Ευχαριστούμε εμείς, κύριε Υπουργέ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21001"," Κύριε Πρόεδρε, μπορώ να έχω το λόγο;","ΝΙΚΟΛΑΟΣ ΤΣΟΥΚΑΛΗΣ",520
"21002"," Να πάμε στον κ. Κουκουλόπουλο; Μην μπούμε σε αυτή τη διαδικασία. Μετά, αν χρειαστεί.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21003"," Τώρα ετέθη το θέμα. Μετά θα μιλήσω;","ΝΙΚΟΛΑΟΣ ΤΣΟΥΚΑΛΗΣ",520
"21004"," Μετά, αν χρειαστεί.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21005"," Κύριε Πρόεδρε, είναι η σειρά μου να μιλήσω.","ΑΘΑΝΑΣΙΟΣ ΠΑΦΙΛΗΣ",425
"21006"," Το λόγο έχει ο κ. Αθανάσιος Παφίλης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21007"," Δεν πρόκειται να ασχοληθώ με λεπτομέρειες για το θέμα του νομοσχεδίου. Άλλωστε, η εισηγήτριά μας, η Λιάνα η Κανέλλη, εξήγησε τη θέση μας για το «ΠΑΡΩΝ». 
Θα ήθελα, όμως, να κάνω ορισμένα σχόλια, γιατί περίσσεψαν οι διακηρύξεις περί κράτους δικαίου. 
Εμείς, δεν αμφισβητούμε τα λειτουργικά προβλήματα που υπάρχουν σήμερα στην απονομή της δικαιοσύνης. Παρεμπιπτόντως, ορισμένοι κάνουν σαν να μην ζούσαν σε αυτόν τον τόπο όλα τα προηγούμενα χρόνια ή να μην είχαν πολιτική τοποθέτηση όλα τα προηγούμενα χρόνια. Και φαντάζομαι ότι ο καθένας καταλαβαίνει. Εννοώ αυτούς που κυβερνούσαν ή που υποστήριζαν κυβερνητικά κόμματα, που ξαφνικά τα δύο τελευταία χρόνια βγαίνουν λες και ήταν στο διάστημα και δεν στήριζαν όλη αυτήν την πολιτική, δεν ήξεραν όλη αυτήν την κατάσταση που υπάρχει στην απονομή της δικαιοσύνης. Και ξαφνικά εμφανίζονται τώρα άσπιλοι και αμόλυντοι, ως νέοι που εμφανίζονται στην πολιτική και καταγγέλλουν αυτά που υποστήριζαν όλα τα προηγούμενα χρόνια. Αυτό πρέπει να το κρίνει και οι ελληνικός λαός, γιατί έχουν ξεφύγει μερικά πράγματα. 
Λέω, λοιπόν, ότι αν συζητάμε για κράτος δικαίου, φυσικά υπάρχουν τα λειτουργικά προβλήματα της δικαιοσύνης. Το κεντρικό θέμα, όμως, είναι ποιους νόμους εφαρμόζει ο δικαστής και η δικαιοσύνη. 
Και οι νόμοι που εφαρμόζονται είναι ταξικοί οι περισσότεροι, με το κλασικό παράδειγμα, το μεγάλο παράδειγμα ότι όλες οι απεργίες, κύριε Υπουργέ -με φωτεινές εξαιρέσεις- κρίνονται παράνομες και καταχρηστικές. 
Έτσι δεν είναι, κυρία Βούλτεψη;","ΑΘΑΝΑΣΙΟΣ ΠΑΦΙΛΗΣ",425
"21008"," Τα εργατικά δικαστήρια είναι με τον εργαζόμενο.","ΣΟΦΙΑ ΒΟΥΛΤΕΨΗ",73
"21009"," Ποτέ οι εργάτες δεν έχουν δίκιο. Είναι μια στις πεντακόσιες περιπτώσεις. Οι περιπτώσεις είναι ελάχιστες, με φωτεινές εξαιρέσεις και μάλιστα δικαστών που υψώνουν ανάστημα και που πολλές φορές βρίσκουν και το μπελά τους. 
Άρα, το τι δίκαιο έχουμε και ποιοι νόμοι εφαρμόζονται είναι το κεντρικό ζήτημα, όπως, επίσης, το ποιος δικαιώνεται από αυτούς τους νόμους που υποχρεώνονται οι δικαστές να εφαρμόζουν, ανάμεσα στους οποίους υπάρχουν κάποιες φωτεινές εξαιρέσεις -όπως είπα- που υψώνουν ανάστημα, οι οποίοι, όμως, δεν μπορούν να κάνουν πολλά πράγματα. Αυτό είναι κεντρικό θέμα. 
Ας πάμε, όμως, τώρα στο επίμαχο θέμα, στην τροπολογία για τις εκλογές και τις ευρωεκλογές. Εμείς έχουμε ταχθεί με το να γίνουν την πρώτη Κυριακή οι ευρωεκλογές όχι για νομικίστικους, περισσότερο, λόγους, αλλά κυρίως για να μπορέσει να συμμετέχει ακόμα περισσότερο ο ελληνικός λαός. Η απόφαση της Κυβέρνησης είναι διαφορετική. Εμείς δεν συμφωνούμε με αυτή και θέλουμε να θέσουμε ορισμένα ζητήματα, με δεδομένο ότι θα περάσει -και περνάει- αυτή η απόφαση της Κυβέρνησης.
Πρώτον, πρέπει να εξασφαλιστεί ότι οι ετεροδημότες θα μπορούν να ψηφίσουν τη δεύτερη Κυριακή. Δεν ξέρω αν υπάρχει ασάφεια. Είναι σαφές από την Κυβέρνηση ότι οι ετεροδημότες θα γραφτούν στους καταλόγους, ώστε τη δεύτερη Κυριακή να μπορέσουν να ψηφίσουν, να μην υπάρξουν προβλήματα στους εκλογικούς καταλόγους. Δεν δικαιολογούνται σήμερα με την τεχνολογία που υπάρχει. Μπορούν να διασταυρωθούν όλα. 
Δεύτερο θέμα: Τι θα γίνει με τα έξοδα της μετακίνησης; Δεν ακούσαμε κάτι. Είπαμε να καταργηθούν τα διόδια και να δοθούν δωρεάν εισιτήρια στον κόσμο για να πάει να ψηφίσει. Διότι σε τελευταία ανάλυση, αυτοί που θα έχουν τεράστιο πρόβλημα θα είναι τα λαϊκά στρώματα. Πώς μπορεί να πάει κάποιος οπουδήποτε για να ψηφίσει αν δεν έχει λεφτά. Μήπως υπάρχουν λεφτά; Θέλετε να αρχίσουμε να συζητάμε για το αν υπάρχουν ή δεν υπάρχουν; Παραδείγματος χάριν, στα καράβια δεν υπάρχουν; Είναι φτωχοί οι εφοπλιστές! Στην Ομόνοια έχουν βγει όλοι και ζητιανεύουν! Τόσα εκατομμύρια τους δώσατε όλα τα προηγούμενα χρόνια. Μην κόπτεστε, λοιπόν, τότε ότι θέλετε να συμμετέχει ο κόσμος. 
Θα πρέπει να διευκολυνθούν τα λαϊκά στρώματα, οι εργαζόμενοι, αυτοί που υποφέρουν. Φανταστείτε τέσσερις ανθρώπους να πρέπει να μετακινηθούν. Και δεν εννοώ μόνο προς τα νησιά. Θα καταργήσετε τα διόδια; Θα είναι ανοιχτά, ναι ή όχι, αφού θέλετε τόσο πολύ να πάει να ψηφίσει ο κόσμος;
Με την ευκαιρία, θέλουμε να θέσουμε και το θέμα της αύξησης των παραβόλων. Είναι πολλά τα χρήματα για να συμμετέχουν οι συνδυασμοί στις εκλογές. 
Παρ’ ότι υπάρχουν τέτοιου είδους θέματα, για τα οποία θέλουμε να ακούσουμε τις δεσμεύσεις της Κυβέρνησης, εμείς δεν μπαίνουμε στη λογική να κάνουμε τα δευτερεύοντα θέματα πρωτεύοντα -μέχρι και η φράση «εκλογική νοθεία» ακούστηκε εδώ πέρα- για να κρυφτεί το βασικό θέμα, το οποίο είναι πολιτικό. 
Τόσο για τον σταυρό όσο και για τη λίστα έχουμε τοποθετηθεί. Εμείς γενικά είμαστε υπέρ της λίστας. Ωστόσο, αυτό δεν είναι το κύριο ζήτημα. Εμείς λέμε ότι ο ελληνικός λαός είτε με σταυρό είτε χωρίς σταυρό πρέπει να σας «σταυρώσει» όλους για την πολιτική που ακολουθήσατε όλα αυτά τα χρόνια και για όσα του είπατε για την Ευρωπαϊκή Ένωση. Πρέπει να σας «σταυρώσει», δηλαδή να σας «μαυρίσει». Και λέω «όλους», γιατί αυτό είναι το κεντρικό θέμα. 
Πέρα από επιμέρους αντιρρήσεις και αναγωγές σε δευτερεύοντα ή κεντρικά θέματα που γίνονται και από την Κυβέρνηση και από την Αντιπολίτευση, με το ίδιο έργο που το έχουμε ξαναζήσει, ο ελληνικός λαός πρέπει ψύχραιμα, αντικειμενικά, έξω από πολώσεις να κρίνει από την πείρα του και από τη ζωή του και έτσι να ψηφίσει. Πρέπει να κρίνει ποια είναι η Ευρωπαϊκή Ένωση, ποια κόμματα όλα αυτά τα χρόνια του είπαν για τον ευρωπαϊκό παράδεισο και τον έστειλαν στην κόλαση και με βάση αυτό το κριτήριο να πάει στην κάλπη. Πρέπει οι εργαζόμενοι να κρίνουν τη Νέα Δημοκρατία, το ΠΑΣΟΚ, τον ΣΥΡΙΖΑ, τους ΑΝΕΛ, όλους, για το τι του είπαν όλα αυτά τα χρόνια για την Ευρωπαϊκή Ένωση, ότι, δηλαδή, «θα ζήσεις με υψηλό βιοτικό επίπεδο, με σταθερή δουλειά».
Να κρίνουν και τη Νέα Δημοκρατία και τον ΣΥΡΙΖΑ και άλλους που του είπαν για τα κοινωνικά κεκτημένα, για τα ευρωπαϊκά κεκτημένα, για το ευρωπαϊκό κράτος δικαίου όλα αυτά τα χρόνια. 
Για ποια Ευρώπη αλήθεια μιλάτε το 2014, με το 25% κάτω από το κατώτερο όριο της φτώχειας, με τέτοια έκρηξη της τεχνολογίας, της επιστήμης, της παραγωγικότητας, της εργασίας; Αυτήν την Ευρώπη προσφέρει το σύστημά σας. Αυτή είναι η καπιταλιστική Ευρώπη το 2014. Η Ευρώπη όλων σας τι είναι σήμερα; Ερείπια των εργαζομένων. Πεινασμένοι το 2014 στην πιο ανεπτυγμένη καπιταλιστική οικονομία που υπάρχει σε αυτήν την περιοχή της ηπείρου. Έτσι να κρίνει ο εργαζόμενος.
Τι του είπατε όλα αυτά τα χρόνια; Να κρίνει ο αυτοαπασχολούμενος που του τάζατε όλοι σας ότι θα γίνει επιχειρηματίας στην Ευρώπη και θα κατακτήσει τις ευρωπαϊκές αγορές. Αυτά δεν του λέγατε όλα αυτά τα χρόνια; Είναι υπερβολές δικές μας; Να κρίνει ότι κλείνει το μαγαζί του, ότι δεν έχει ούτε την ασφάλειά του να πληρώσει σήμερα και ότι τον κατάπιαν οι καρχαρίες, δηλαδή οι επιχειρηματικοί όμιλοι και το μεγάλο κεφάλαιο. Το 85% των τροφίμων και των ποτών ελέγχεται από πέντε αλυσίδες, από τις οποίες οι τεσσεράμισι είναι ευρωπαϊκές και όλοι κλείνουν. 
Να κρίνει ο αγρότης για την Κοινή Αγροτική Πολιτική και τις περιβόητες επιδοτήσεις που έδιναν τότε, όταν εμείς λέγαμε «όχι» στις χωματερές και μας κατηγορούσατε όλοι σας. Γιατί λέγαμε ότι τώρα σου λέει «όχι στις χωματερές», αύριο θα σου πει «κόψε και το δέντρο».","ΑΘΑΝΑΣΙΟΣ ΠΑΦΙΛΗΣ",425
"21010"," Και τώρα τις παίρνουν...","ΣΟΦΙΑ ΒΟΥΛΤΕΨΗ",73
"21011"," Να κρίνει σήμερα: Ξεκληρίστηκε η φτωχή και η μικρή αγροτιά, ναι ή όχι; Ξεκληρίζεται κάθε μέρα, ναι ή όχι; Πλημμυρίζει η Ελλάδα από τα προϊόντα των μεγάλων επιχειρηματικών ομίλων και των εταιρειών; Καταστράφηκε η παραγωγική βάση της δικής μας χώρας, ναι ή όχι; Να τα κρίνει ψύχραιμα και αντικειμενικά, να κρίνει δηλαδή την ιστορία και ποια Ευρώπη του προσφέρατε. Είναι η Ευρώπη της ωμής, κυνικής δικτατορίας του κεφαλαίου, η οποία ληστεύει τον πλούτο όλων των λαών της Ευρώπης και προσπαθεί να δημιουργήσει σκανδαλωδώς ευνοϊκές συνθήκες για το κεφάλαιο, για να ανταγωνιστεί τα άλλα τμήματα του κεφαλαίου.
Να απολογηθείτε όλοι σας, και η Νέα Δημοκρατία και το ΠΑΣΟΚ και ο ΣΥΡΙΖΑ και οι Ανεξάρτητοι Έλληνες και η Δημοκρατική Αριστερά, γι’ αυτό που του είπατε, ότι από τη στιγμή που μπήκαμε στην Ευρώπη και με το ευρώ και την ΟΝΕ -για τα οποία χτυπάγατε παλαμάκια όλοι μαζί- διασφαλίζεστε και δεν φοβάστε τίποτα. Να η καπιταλιστική κρίση τι απέδειξε. 
Να το κρίνει ο ελληνικός λαός αυτό και να αποφασίσει ποιος του είπε αλήθεια και ποιος του είπε ψέματα. Γιατί και πάλι το ίδιο έργο παίζεται, ακριβώς το ίδιο. Όλοι σας του λέτε ότι δεν υπάρχει άλλος δρόμος. Όλοι σας του λέτε με τον έναν ή τον άλλον τρόπο: «Θέλετε, δεν θέλετε, εκεί θα πάτε. Δεν μπορούμε αλλιώς.». 
Και, αλήθεια, εγώ απευθύνομαι στο λαό. Ποιος τους ταΐζει τους εργάτες; Τα ευρωπαϊκά μονοπώλια ή τα χέρια τους; Ποιος ταΐζει τους νέους επιστήμονες, τους εργαζόμενους συνολικά; Δημιουργήσατε όλα αυτά τα χρόνια την αίσθηση ότι μας ταΐζει η Ευρωπαϊκή Ένωση. Ακριβώς το αντίθετο έγινε. Αυτοί που παράγουν τον πλούτο είναι που φουσκώνουν τα αμύθητα κέρδη των μεγάλων επιχειρηματικών ομίλων και στην Ελλάδα και στην Ευρώπη. Αυτοί που κέρδισαν, λοιπόν, όλα αυτά τα χρόνια από την ένταξη της χώρας στην Ευρωπαϊκή Ένωση και στη χώρα μας, είναι οι κεφαλαιοκράτες, οι επιχειρηματικοί όμιλοι. Το ίδιο έγινε και στην Ευρωπαϊκή Ένωση, άσχετα αν μερικοί στην κρίση θα καταστραφούν αντικειμενικά, γιατί αυτή είναι η πορεία του καπιταλισμού. 
Ποιος δικαιώνεται, λοιπόν, σήμερα για τον χαρακτήρα της Ευρωπαϊκής Ένωσης; Εμείς που είπαμε ότι είναι του κεφαλαίου ή εσείς που είπατε ότι είναι των εργαζομένων; Ποιος δικαιώνεται; Εμείς που είπαμε ότι δεν αλλάζει ο χαρακτήρας της Ευρωπαϊκής Ένωσης ή –δεν λέω για τη Νέα Δημοκρατία και το ΠΑΣΟΚ, γιατί είναι καθαροί από ένα σημείο και μετά- ο ΣΥΡΙΖΑ που λέει ότι μπορεί να μετατραπεί σε Ευρώπη των λαών; Ας το κρίνει ο κόσμος απ’ όλη αυτήν την πορεία.
Και σήμερα πάλι το ίδιο έργο. Οι μεν λένε «δεν γίνεται, θα εξαφανιστούμε εκτός Ευρωπαϊκής Ένωσης» και οι δε «θα αλλάξουμε τον χαρακτήρα της Ευρωπαϊκής Ένωσης». Πάλι το ίδιο έργο, πάλι παραισθήσεις και κοροϊδία απέναντι στον ελληνικό λαό. Αυτό είναι το κύριο κατά τη γνώμη μας. 
Διασφάλισε η Ευρωπαϊκή Ένωση την ανεξαρτησία της χώρας και τα σύνορα; Τι θέση παίρνει σε όλα τα καυτά προβλήματα, μιας και μιλάνε ορισμένοι για την κυριαρχία; Και κάποιοι ανακάλυψαν ότι η εθνική μας κυριαρχία ή κομμάτια της παραβιάζονται σήμερα. Καταργείται το Σύνταγμα. 
Αλήθεια, όταν λέγαμε εμείς ότι η αστική τάξη της χώρας εκχωρεί κυριαρχικά δικαιώματα σε διεθνείς οργανισμούς, ιμπεριαλιστικούς ή όχι, για να εξυπηρετήσει καλύτερα τα συμφέροντά της -σήμερα στην Ευρωπαϊκή Ένωση, αύριο μπορεί αλλού- και επομένως παραβιάζονται και αυτά τα θέματα, γιατί δεν μίλαγε κανένας;
Η Συμφωνία του Μάαστριχτ τι έκανε, που είπατε «ζήτω» όλοι μαζί εδώ πέρα και μας κατηγορήσατε για γραφικούς; Το μνημόνιο των μνημονίων είναι η Συμφωνία του Μάαστριχτ. Αυτή είναι, αυτή καθόρισε, εδραίωσε και τον ίδιο τον χαρακτήρα της Ευρωπαϊκής Ένωσης και σήμερα κάποιοι κάνουν πως ανακαλύπτουν την Αμερική, λες και δεν ήξεραν όλα τα προηγούμενα χρόνια. Και το χειρότερο απ’ όλα είναι ότι καλλιεργούν αυταπάτες στον λαό και βάζουν και υποψηφιότητα για να γίνουν Πρόεδροι της Κομισιόν, ο πιο σκληρός πυρήνας της Ευρωπαϊκής Ένωσης.
Τι έγινε, αλήθεια, με το Κυπριακό; Δεν ακούσαμε τίποτα. Ήρθε το σχέδιο Ανάν νούμερο 2. Λέει για δύο κράτη.","ΑΘΑΝΑΣΙΟΣ ΠΑΦΙΛΗΣ",425
"21012"," …(Δεν ακούστηκε)","ΑΝΔΡΕΑΣ ΛΟΒΕΡΔΟΣ",286
"21013"," Αφήστε, κύριε Λοβέρδο, διαβάστε τα καλά.
Τι έκανε η Ευρωπαϊκή Ένωση; Έδιωξε τα τούρκικα στρατεύματα; Μπήκε η Κύπρος στην Ευρωπαϊκή Ένωση για να λυθεί το εθνικό της πρόβλημα. Έφυγαν τα στρατεύματα; Τελείωσε η κατοχή του 40%; Έγινε η Κύπρος ενιαία, κυρίαρχη, ανεξάρτητη, διζωνική, δικοινοτική ομοσπονδία με ενιαία διεθνή οντότητα; Το αντίθετο.
Ασκήθηκαν αφόρητες πιέσεις από την Ευρωπαϊκή Ένωση. Τις ζήσαμε και άμεσα. Θυμηθείτε τον περιβόητο Όλι Ρεν και το τι έλεγαν τότε «τιμωρία στον κυπριακό λαό που είπε «όχι» και όρθωσε το ανάστημά του». Και επανέρχονται τώρα από το παράθυρο. Αυτό είναι το μεγάλο ερώτημα και έτσι πρέπει να κρίνει κατά τη γνώμη μας ο λαός μπροστά στις ευρωεκλογές και να μην παρασυρθεί με διάφορα κόλπα. Πρέπει να κρίνει από την ίδια του τη ζωή. 
Και η μόνη ψήφος, δυστυχώς ή ευτυχώς, η οποία μπορεί να καταγράψει με ακρίβεια -και να μην παρερμηνευτεί- την αντίθεση σε αυτήν την πολιτική της Ευρωπαϊκής Ένωσης, έστω και αν δεν συμφωνούν στη διέξοδο που λέμε εμείς ότι είναι η αποδέσμευση με λαϊκή εξουσία και μονομερή διαγραφή του χρέους. Γιατί αν το αποσπάσεις το ένα με το άλλο, δεν συμφωνούμε. Κάποιοι προσπαθούν να το κάνουν. Η μόνη, λοιπόν, ψήφος που θα μετρήσει, ακόμα και αν δεν συμφωνούν μαζί μας, κατά της πολιτικής της Ευρωπαϊκής Ένωσης θα είναι η ψήφος στο ΚΚΕ. Γιατί την άλλη μέρα θα έχουμε δύο τσουβάλια: Στο ένα θα είναι όλοι που είναι υπέρ -με ή χωρίς, ευρωσκεπτικιστές ή δεν ξέρω πώς θα ονομαστούν, αλλά που λένε «ναι» στην Ευρωπαϊκή Ένωση και λένε «άλλο Ευρώπη και άλλο Ευρωπαϊκή Ένωση»- και οι άλλοι θα είναι με το ΚΚΕ που θα λέει με σαφήνεια ότι «καταδικάζουμε αυτή σας την πολιτική και αναζητούμε άλλον δρόμο που μπορεί να διαλέξει και να ζήσει ο λαός μας».
Τελείωσα, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"21014"," Ευχαριστώ πολύ.
Τον λόγο έχει ο συνάδελφος κ. Κουκουλόπουλος, Κοινοβουλευτικός Εκπρόσωπος του ΠΑΣΟΚ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21015"," Ευχαριστώ, κύριε Πρόεδρε.
Κυρίες και κύριοι συνάδελφοι, επί του νομοσχεδίου μίλησε επαρκέστατα ο εισηγητής μας, ο συνάδελφος κ. Τριαντάφυλλος. Εγώ θέλω να υπογραμμίσω και να χαιρετήσω την ομοθυμία και ομοφωνία, που δεν είναι και ιδιαίτερα συνηθισμένη στην Αίθουσα, απ’ όλα ανεξαιρέτως τα κόμματα να προχωρήσουμε και σε άλλες τέτοιες πρωτοβουλίες, κύριε Υπουργέ. 
Εδώ βέβαια ενσωματώνουμε μία οδηγία, αλλά υπάρχουν –νομίζω- στον κρίσιμο χώρο της δικαιοσύνης πρωτοβουλίες που υπό κάποιες ελάχιστες προϋποθέσεις μπορούν να μας ενώσουν. Πρέπει να επιδιώκουμε τέτοιες πρωτοβουλίες, γιατί το ζήτημα της δικαιοσύνης είναι κεντρικό αίτημα του ελληνικού λαού, της ελληνικής κοινωνίας.
Ανήλθα στο Βήμα για να μιλήσω αποκλειστικά για την τροπολογία.","ΠΑΡΙΣ ΚΟΥΚΟΥΛΟΠΟΥΛΟΣ",245
"21016"," Για ποια απ’ όλες;","ΑΝΔΡΕΑΣ ΛΟΒΕΡΔΟΣ",286
"21017"," Για το κρίσιμο θέμα της ημερομηνίας των εκλογών.
Ακούστηκαν πολλά. Θα δώσω απευθείας έναν τίτλο στην τροπολογία: Είναι μια τροπολογία που προστατεύει το κύρος των θεσμών της αποκέντρωσης και της αυτοδιοίκησης στη χώρα μας. Αυτό κάνει η τροπολογία. 
Τώρα αν κάποιοι είχαν σχεδιασμούς που ανατρέπονται, είναι ένα άλλο ζήτημα και να το συζητήσουμε. Το ζήτημα είναι τι επιχειρείται επακριβώς. Αν κάποιοι μεθόδευαν την υποβάθμιση των θεσμών και του κύρους τους –και αναφέρομαι στους θεσμούς αποκέντρωσης και αυτοδιοίκησης- και χάλασε αυτός ο σχεδιασμός, ξαναλέω ότι είναι ένα άλλο πολιτικό ζήτημα και να το συζητήσουμε. Να το συζητήσουμε, όμως, καθαρά και χωρίς υποκρισία.
Έχει τεράστια σημασία μια προσπάθεια που –όπως θα αποδείξω στη συνέχεια- κρατάει όρθιους τους θεσμούς αποκέντρωσης και αυτοδιοίκησης. Διότι το σύγχρονο κράτος είναι μεγάλο για τα μικρά και μικρό για τα μεγάλα, στο σύγχρονο παγκοσμιοποιημένο κόσμο που ζούμε. Άρα, λοιπόν, χρειάζεται ισχυρούς θεσμούς αποκέντρωσης και αυτοδιοίκησης και κάθε πολιτική ή θεσμική πρωτοβουλία που προστατεύει το κύρος αυτών των θεσμών έχει πραγματικά τεράστια σημασία. Πόσω μάλλον στην Ελλάδα που η καχεξία των θεσμών αποκέντρωσης και αυτοδιοίκησης και ο αφόρητος συγκεντρωτισμός που χαρακτηρίζει το ελληνικό πολιτικό σύστημα, τη διάρθρωση του ελληνικού κράτους είναι το κεντρικό πρόβλημα της χώρας, είναι η βασική ειδοποιός μας διαφορά απ’ αυτό που στις κοινωνίες τις ανεπτυγμένες θεωρείται και ονομάζεται σύγχρονο κράτος. Αυτό είναι το κεντρικό μας πρόβλημα. Ενδυνάμωση, λοιπόν, χρειάζονται οι θεσμοί της αποκέντρωσης και αυτοδιοίκησης στην πατρίδα μας και όχι το αντίθετο. Επιτελικό κράτος, ανάπτυξη στον δεύτερο βαθμό αυτοδιοίκησης, υπηρεσίες στον πολίτη απ’ τον πρώτο βαθμό, έτσι είναι παντού το οργανωμένο σύγχρονο κράτος. Απέχουμε πάρα πολύ απ’ αυτό.
Έρχονται κάποιοι να βάλουν το πλαστό δίλημμα «μνημόνιο-αντιμνημόνιο». Πλαστό, κυρίες και κύριοι συνάδελφοι -ιδιαίτερα της Αξιωματικής Αντιπολίτευσης- είναι -ιδιαίτερα το 2014- διότι, πάρτε το απόφαση, βγαίνουμε από τα μνημόνια, σας αρέσει δεν σας αρέσει. Μην πανηγυρίζετε για τις δηλώσεις ενός υπαλλήλου της EUROSTAT για το πλεόνασμα. Θα βγούμε από το μνημόνιο, διότι αυτό απαιτεί ο σεβασμός στις θυσίες του ελληνικού λαού. Δεν θα βγούμε από την επιτήρηση. Όλες οι χώρες είναι στην επιτήρηση. Και δεν πρέπει να βγούμε κιόλας, αν θέλετε, αν θέλουμε να είμαστε λογικοί και υπεύθυνοι. Η χώρα παρέμεινε στην Ευρωζώνη και θα τηρήσει όλες τις δεσμεύσεις και υποχρεώσεις που απορρέουν απ’ αυτό.
Το δίλημμα, λοιπόν, «μνημόνιο-αντιμνημόνιο», που στέλνει αδιάβαστους κυριολεκτικά τους θεσμούς και τις τοπικές και περιφερειακές κοινωνίες, είναι έτσι και αλλιώς πλαστό, διότι θα πάψει να υπάρχει από φέτος. Αλλά, υπάρχει και κάτι σημαντικότερο, ότι αυτό το δίλημμα είναι πλαστό από τη φύση του και δεν μπορεί επ’ ουδενί να υπάρχει την πρώτη Κυριακή των εκλογών, που λειτουργεί ως προκριματική για τον δεύτερο γύρο σε τοπικές και περιφερειακές εκλογές, διότι υπάρχουν μείζονα ζητήματα, κυρίες και κύριοι συνάδελφοι. 
Θέλετε να μιλήσουμε για τα διλήμματα; Ωραία, εσείς μιλάτε για «μνημόνιο-αντιμνημόνιο». Εγώ –και χαίρομαι διότι στην Αίθουσα υπάρχουν έγκριτοι επιστήμονες και νομικοί- θέλω να θυμίσω ότι -ξεκινάω από τον πρώτο βαθμό, αν θέλουμε να μιλήσουμε για διλήμματα- οι περισσότεροι δήμοι της χώρας έχουν ένα κεντρικό τοπικό ζήτημα που είναι το δικό τους δίλημμα. Θυμίζω ότι σε όλο τον σύγχρονο κόσμο η σταθερότητα σε τοπικό επίπεδο ορίζεται σε ποσοστό υψηλότερο της κεντρικής κυβέρνησης. Μοιάζει παράδοξο για όποιον δεν έχει ασχοληθεί. Γιατί; Διότι ακριβώς επειδή η τοπική αρχή είναι κοντά στους πολίτες δεν μπορεί να άγεται και να φέρεται από μια δυναμική μειοψηφία. Γι’ αυτό παντού, σε όλα τα εκλογικά συστήματα, για τον πρώτο βαθμό αυτοδιοίκησης είτε υπάρχει άμεση εκλογή δημάρχου είτε υπάρχει έμμεση εκλογή δημάρχου, παντού ο δήμαρχος προβάλλεται στην πλειοψηφία του εκλογικού σώματος, από την Αγγλία μέχρι την Αμερική και από τη Γαλλία μέχρι την Ιταλία. Γι’ αυτό και αντιδράσαμε από την πλευρά του ΠΑΣΟΚ στην απόπειρα να πάμε το 50% στο 42%. Έτσι ορίζεται, λοιπόν, παντού η σταθερότητα σε τοπικό επίπεδο, σε υψηλότερο ποσοστό απ’ ό,τι σε κεντρικό.
Γιατί; Γιατί ένα ζήτημα χρήσης γης, ένα ζήτημα προς τα πού θα πάει η επέκταση της πόλης, μία κεντρική επιλογή για τη λειτουργία και τη ρύθμιση των λειτουργιών της πόλης είναι το τοπικό δίλημμα για καθεμία κοινωνία που υπάρχει σε καθεμία εκλογή, τούτη ή την άλλη και καμμία λογική μνημονίου-αντιμνημονίου δεν μπορεί να βάλει σε δεύτερη μοίρα αυτά τα ζητήματα, για να βγει ένας παντελώς ακατάλληλος δήμαρχος, υποκρύπτοντας την άποψή του για το κεντρικό τοπικό ζήτημα. 
Θέλετε να πάμε σε γενικότερα ζητήματα του θεσμού; Έχει ζητήματα ο θεσμός να λύσει. Ο «Καλλικράτης» δεν τα έκανε όλα όμορφα και ωραία. Έχει επιφυλάξει ένα ασφυκτικά γραφειοκρατικό πλαίσιο στη λειτουργία των δήμων που κινδυνεύει να ακυρώσει κάθε πρωτοβουλία τους. Πρέπει να υπάρξει απλούστευση, για να υπάρξει και περισσότερη διαφάνεια. Αυτό είναι ένα κεντρικό ζήτημα και δίλημμα, λοιπόν, για όλους όσοι διεκδικούν τον θώκο του δημάρχου ή του δημοτικού συμβούλου.
Ο «Καλλικράτης», επίσης, έχει πολλά προβλήματα και αδυναμίες που πρέπει να διορθωθούν σε ό,τι αφορά τον αναπτυξιακό ρόλο της αυτοδιοίκησης, ιδιαίτερα στον πρωτογενή τομέα. Γιατί τα ζητήματα της σύγκλισης πόλεων και υπαίθρου –γιατί έχουμε τέτοιους δήμους πλέον, μία πόλη ή κωμόπολη στη μέση και χωριά γύρω-γύρω- είναι ζητήματα που πρέπει να επιλυθούν. Δεν τα αντιμετώπιζε ή τα αντιμετώπιζε ακόμη και εντελώς λαθεμένα μερικές φορές ο «Καλλικράτης». Πρέπει να κάνουμε βήματα προς τα μπροστά.
Τρίτο ζήτημα που είναι κεντρικό, είναι το ζήτημα της κοινωνικής συνοχής, οι κοινωνικές δομές. Σας μιλά ένας άνθρωπος που υπηρέτησε δεκαεννέα χρόνια ως δήμαρχος και τέσσερα χρόνια ως δημοτικός σύμβουλος στην τοπική αυτοδιοίκηση, ενώ οκτώ χρόνια προήδρευα της ΚΕΔΚΕ. Οι κοινωνικές δομές που έχουμε στην Ελλάδα δεν έχουν σταθεροποιηθεί ακόμη. Δίνουμε οξυγόνο κάθε δύο-τρία χρόνια. Πρέπει να υπάρξει μία κεντρική προγραμματική συμφωνία για το πώς θα αποκτήσουμε σύγχρονο κοινωνικό κράτος, γιατί η κοινωνική συνοχή είναι η βασική αποστολή των ΟΤΑ πρώτου βαθμού. 
Αυτά είναι τα διλήμματα που έχει ο πρώτος βαθμός, που δεν μπορεί να του τα λύσει η παλαιοκομματική λογική ότι «μία άλλη κυβέρνηση θα τα κάνει αλλιώς». Χρειάζεται σοβαρός διάλογος. 
Βεβαίως, ο πρώτος βαθμός της τοπικής αυτοδιοίκησης στην πενταετία που έρχεται -μια και θα εκλέξουμε για πέντε χρόνια δημάρχους- είναι αντιμέτωπος με το κεντρικό δίλημμα αν θα πάρει την πρωτοβουλία να μπει μπροστά, για να ανοίξει ο δρόμος για τη μητέρα των μεταρρυθμίσεων που λέγεται «φορολογική αποκέντρωση». 
Πριν από δύο μήνες ψηφίσαμε τον φόρο ιδιοκτησίας ακινήτων. Αυτός ο φόρος παντού στον πολιτισμένο κόσμο ανήκει στον πρώτο βαθμό αυτοδιοίκησης. Πρέπει να τον εξορθολογίσουμε, να τον βάλουμε να «τρέξει» ένα-δύο χρόνια από το κεντρικό κράτος και να αποδοθεί στην αυτοδιοίκηση, για να τον διαχειριστεί και να εξορθολογίσει τις διαφορές και έτσι φτάνουμε στην αυτοδιοίκηση της ευθύνης. Θες να φορολογήσεις, κύριε δήμαρχε, λίγο παρακάτω; Δεν σου φταίει η κυβέρνηση που δεν σου δίνει λεφτά. Είσαι λίγο πιο τολμηρός; Κάνε μία τοπική συμφωνία με την κοινωνία και προχώρα μπροστά. Ας αφήσουμε, επιτέλους, τις κοινωνίες να απελευθερώσουν δυνάμεις. 
Αυτά είναι, λοιπόν, τα διλήμματα του πρώτου βαθμού.
Επειδή παρίσταται ο αξιοσέβαστος και αγαπητός Μανώλης Γλέζος, ο ΣΥΡΙΖΑ έχει να απαντήσει για τον πρώτο βαθμό και ένα άλλο δίλημμα. Ισχύει αυτό που ειπώθηκε στο Ναύπλιο, ότι πάμε στην προ «Καποδίστρια» εποχή, σε έξι χιλιάδες ΟΤΑ; Αυτό έχει μείνει ως αίσθηση. Δηλαδή, οι δήμαρχοι του ΣΥΡΙΖΑ, με την υποστήριξη και των ΑΝΕΛ κάπου-κάπου, θα διεκδικούν την ψήφο για να ξηλώσουν τον δήμο και να τον πάνε στην προ «Καποδίστρια» εποχή; Γιατί κάτι τέτοια έχουν πει. Θα πρέπει να υπάρξουν επίσημες τοποθετήσεις.
Κανείς, λοιπόν, δεν μπορεί με ψευδεπίγραφα διλήμματα να βάζει αυτά τα θέματα πίσω.
Θέλετε να πάμε στο δεύτερο βαθμό; Κάποιος διαρκής απολογητής του κρατισμού και ευφυής πολιτικός είχε δηλώσει το 2010 «τρομάζω, όταν ακούω τον Γιώργο Παπανδρέου να μιλά για δεκατρείς μικρούς Πρωθυπουργούς». Μα, αυτό είναι το ζήτημα στην Ελλάδα. Δεκατρείς μικρούς Πρωθυπουργούς θέλουμε. Όταν οι δεκατρείς περιφερειάρχες της χώρας γίνουν πραγματικά μικροί Πρωθυπουργοί, όταν δηλαδή διαφεντεύουν την ανάπτυξη σε πλαίσια που οριοθετεί η Βουλή, τότε η Ελλάδα θα είναι ένα σύγχρονο κράτος. 
Θέλετε να πάρουμε τον πιο γνωστό περιφερειάρχη, αυτόν της Αττικής; Στον Περιφερειάρχη Αττικής ο «Καλλικράτης» επιφυλάσσει τη μητροπολιτική λειτουργία, δηλαδή αυτήν που βλέπουμε στις τηλεοράσεις να ασκεί ο δήμαρχος της Νέας Υόρκης ή ο δήμαρχος του Λονδίνου. 
Ο δήμαρχος Λονδίνου βάζει διόδια στο Λονδίνο χωρίς να ρωτήσει την κεντρική κυβέρνηση. Και από τους «δίδυμους πύργους» μέχρι άλλες φυσικές καταστροφές στη Νέα Υόρκη τον δήμαρχο βλέπουμε μπροστά. Έτσι είναι οργανωμένα τα σύγχρονα κράτη. Δεν είναι ο Υπουργός, όπως στην Ελλάδα, που έκανε και τον πεζόδρομο στην Ερμού. 
Είναι έτοιμο το πολιτικό σύστημα να κάνει τέτοια μεγάλα βήματα και τομές; Αυτά είναι τα διλήμματα που έχει ο δεύτερος βαθμός. Σήμερα, στην Αθήνα, για να κάνεις μία λωρίδα λεωφορείου χρειάζεσαι δώδεκα υπογραφές. Θα τη δώσουμε αυτή την αρμοδιότητα στον περιφερειάρχη; Αυτά είναι τα διλήμματα. 
Να πω όμως και κάτι ακόμα για τα κεντρικά διλήμματα, γιατί όπως είπα δεν τα έκανε όλα σωστά ο «Καλλικράτης»: Είναι πολλές οι δεκατρείς περιφέρειες στη χώρα και είναι άλλες οι ενότητες. Τόσο από ανθρωπογεωγραφική όσο και από αναπτυξιακή άποψη, η ζωή αλλιώς τις έχει ορίσει, όχι όπως έχουμε κόψει τις δεκατρείς περιφέρειες στον χάρτη. Συναινεί ένας συνάδελφος από τη δυτική Ελλάδα.
Ποιος διέσπασε την Πελοπόννησο;","ΠΑΡΙΣ ΚΟΥΚΟΥΛΟΠΟΥΛΟΣ",245
"21018"," Δεν ισχύει στα νησιά αυτό που λέτε, κύριε συνάδελφε.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"21019"," Αφήστε τα υπόλοιπα. Είναι άλλες και λιγότερες, δεν είναι δεκατρείς οι περιφέρειες.
Επίσης, έχει κι ένα άλλο κεντρικό δίλημμα ο δεύτερος βαθμός, συνάδελφε, που σκέφτεστε να βάλετε για περιφερειάρχης: Θα πούμε όλοι μαζί ένα «όχι» στον κρατισμό που κράτησε όρθιο ο «Καλλικράτης»; Είχα καταγγείλει εδώ ως Βουλευτής, όταν ψηφιζόταν, τη θεσμοθέτηση επτά αποκεντρωμένων κρατικών διοικήσεων πάνω από τις περιφέρειες. Έχουμε το κράτος με τα Υπουργεία και έχουμε ξανά τις επτά αποκεντρωμένες και από κάτω έχουμε τις δεκατρείς περιφέρειες. Αφόρητος κρατισμός! 
Λιγότερες περιφέρειες και κατευθείαν κάτω από την κεντρική κυβέρνηση. Η αποκεντρωμένη μορφή του κράτους πρέπει να είναι κάτω, και σημειολογικά, από τις αιρετές περιφέρειες. Αυτά είναι τα ζητήματα που έχει ο «Καλλικράτης». 
Εγώ δεν μπορώ να καταλάβω πώς είναι δυνατόν να μιλάνε εδώ για τον «Καλλικράτη» άνθρωποι που τον καταψήφισαν δύο φορές. Δύο ψηφοφορίες κάναμε, συνάδελφοι, στην Αίθουσα αυτή. Τον καταψηφίσατε και επί της αρχής και επί των άρθρων.","ΠΑΡΙΣ ΚΟΥΚΟΥΛΟΠΟΥΛΟΣ",245
"21020"," Ε και;","ΣΤΑΥΡΟΣ ΚΟΝΤΟΝΗΣ",236
"21021"," Και ακούω με περισσή υποκρισία λόγους υπέρ του «Καλλικράτη» για την ημερομηνία των εκλογών.","ΠΑΡΙΣ ΚΟΥΚΟΥΛΟΠΟΥΛΟΣ",245
"21022"," Από εμάς δεν το ακούσατε.","ΣΤΑΥΡΟΣ ΚΟΝΤΟΝΗΣ",236
"21023"," Τα διλήμματα λοιπόν, κύριε Κοντονή, των περιφερειακών και δημοτικών εκλογών, εμείς με την τροπολογία τα κρατάμε όρθια. Αν εσείς με ψευτοδιλήμματα επιθυμούσατε να «στείλετε αδιάβαστους» τους θεσμούς που τόσο πολύ χρειάζεται η χώρα, που πρέπει να προχωρήσουν μπροστά για να πάμε σε ένα σύγχρονο κράτος, ε, αυτό δεν πέρασε λοιπόν. 
Αυτό επιτυγχάνουμε με την τροπολογία που κάνουμε και τίποτα περισσότερο, τίποτα λιγότερο. Δεν υπάρχει καμμία σκοπιμότητα, παρά ένας υπέρτερος λόγος, όπως σας είπα: Να προστατεύσουμε το κύρος των θεσμών. Διότι το μεγάλο ερώτημα που έχουμε κεντρικά στην αυτοδιοίκηση είναι «Μετά τον Καλλικράτη, τι; Ποια βήματα και ποιες τομές πρέπει να σχεδιάσουμε για να πάμε σε ένα σύγχρονο κράτος;».
Ολοκληρώνω, κύριε Πρόεδρε, ζητώντας την ανοχή σας για ένα λεπτό για να απαντήσω σε αυτό που ειπώθηκε για τους μετανάστες. Επειδή ήταν δική μας πρωτοβουλία, όπως είπε ο εκπρόσωπος της ΔΗΜΑΡ, και δηλώνω την ικανοποίησή μας για την ανταπόκριση του Υπουργού Εσωτερικών, θα πω ότι δεν έγινε τίποτα περίεργο και μαγικό ή κάτι εν κρυπτώ για το θέμα των μεταναστών. Ξεκίνησε ένας διάλογος άγονος, με διάφορες ανακοινώσεις, και επιχειρήθηκε ένας διαγκωνισμός ευαισθησίας για θέματα μεταναστών. 
Επειδή τυγχάνει να εκπροσωπώ σήμερα το ΠΑΣΟΚ, θα πω δύο πράγματα. Πρώτον, το σκεπτικό της μειοψηφίας του Σ.τ.Ε. αναφέρεται ευθέως στον κ. Βενιζέλο, ονομαστικά, γι’ αυτά που έχει πει στη συνταγματική Αναθεώρηση και ο ομιλών, παρ’ ότι αποφεύγω να μιλάω προσωπικά, είναι ο άνθρωπος που ως πρόεδρος της Κεντρικής Ένωσης Δήμων και Κοινοτήτων τότε, το 2005, στη Ρόδο, πρωτοέθεσε το ζήτημα της ψήφου των μεταναστών στις τοπικές εκλογές. Πρώτη φορά τέθηκε δημόσια τότε από εμένα προσωπικά, το 2005. Άρα αλλού ο διαγκωνισμός ευαισθησιών, δεν μας αγγίζει και δεν μας αφορά. 
Ποιο είναι το ζήτημα; Έχουμε μία απόφαση. Είπαμε, λοιπόν, να εκφραστούν οι δήμαρχοι, γιατί η ψήφος των μεταναστών αφορά τις δημοτικές εκλογές. Επομένως, διαβούλευση με την ΚΕΔΕ. Επίσης, καθαρά και επίσημα, να εκφραστεί και η επιστημονική κοινότητα. Όχι διαγκωνισμός εντυπώσεως και θα έρθει εδώ κανονικά στην Ολομέλεια να ψηφίσουμε, αφού έχει εκφραστεί και η επιστημονική κοινότητα. 
Όχι λαθροθηρίες με ένα τόσο ευαίσθητο ζήτημα, όταν σε αυτό το ζήτημα από την πλευρά μας τουλάχιστον, επειδή κληθήκαμε να απαντήσουμε, είναι γνωστό τι έχουμε κάνει όλα τα χρόνια –κι αναφέρομαι βέβαια στον ν. 3838- και δηλώνω, κύριε Υπουργέ -γιατί έχετε προηγούμενη θητεία στο Υπουργείο Εσωτερικών- ότι από την πλευρά του ΠΑΣΟΚ η απαίτηση για επίσπευση του Κώδικα Ιθαγένειας, αλλά και για δέσμευση πολιτική στη συνταγματική αναθεώρηση…","ΠΑΡΙΣ ΚΟΥΚΟΥΛΟΠΟΥΛΟΣ",245
"21024"," Έτσι γίνεται. Το εκλογικό δικαίωμα των ομογενών είναι παράγωγο. Πρωτεύον είναι αυτό που λέτε.","ΑΝΔΡΕΑΣ ΛΟΒΕΡΔΟΣ",286
"21025"," Ακριβώς. Ο Κώδικας Ιθαγένειας που ρυθμίζει το θέμα των μακροχρόνια διαμενόντων -το ρυθμίζει με σύγχρονο πραγματικά τρόπο το ξέρετε, κύριε Υπουργέ- πρέπει να έρθει στη Βουλή, για να επιλύσει το ζήτημα. Όπως επίσης, στη συνταγματική αναθεώρηση πρέπει όλα τα κόμματα να δεσμευτούμε -κι αν είναι από κοινού η δέσμευση ισχύει- να ρυθμίζουμε με τον καλύτερο δυνατό τρόπο σε ό,τι αφορά τα δικαιώματα συμπολιτών μας που ζουν επί πολλά έτη εδώ και τις σύγχρονες αντιλήψεις για ένα σύγχρονο κράτος δικαίου. Αυτό είναι το ζητούμενο και τίποτα άλλο. 
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"21026"," Ευχαριστούμε. 
Ο κ. Γλέζος έχει ζητήσει τον λόγο για να κάνει μια παρέμβαση, επειδή ανεφέρθη σε σας ο κ. Κουκουλόπουλος κατά παράβαση του Κανονισμού…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21027"," Ως αξιοσέβαστο πρόσωπο και αγαπητό.","ΠΑΡΙΣ ΚΟΥΚΟΥΛΟΠΟΥΛΟΣ",245
"21028"," Ασφαλώς.
Ορίστε, κύριε Γλέζο, έχετε τον λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21029"," Ευχαριστώ το Προεδρείο που μου δίνει κάθε φορά τον λιγότερο χρόνο, για να δει αν είμαι ικανός μέσα σε τρία λεπτά να πω αυτά που θα πω. Πιστεύω να τα καταφέρω και πάλι. 
Απαντώντας στον αγαπητό συνάδελφο Κουκουλόπουλο, θέλω να του απαντήσω ότι ο ΣΥΡΙΖΑ είναι υπέρ της κατάργησης και του «Καλλικράτη» και του «Καποδίστρια» και θέλει να επαναφέρει την αυτοδιοίκηση στο πλαίσιο το πραγματικό, όπως ορίζει το Σύνταγμα που μιλάει ρητά και κατηγορηματικά για διοικητική και οικονομική αυτοτέλεια. Και οι δυο κυβερνήσεις που πέρασαν και εφάρμοσαν τον «Καλλικράτη» και τον «Καποδίστρια», τι έκαναν; Μετέτρεψαν τους οργανισμούς αυτοδιοίκησης σε κρίκους της κρατικής μηχανής για να μεταφέρουν τις εντολές της κρατικής εξουσίας και να τις επιβάλουν στον λαό. Δηλαδή μετέτρεψαν την αυτοδιοίκηση σε ετεροδιοίκηση. Αυτό είναι το ένα.","ΜΑΝΩΛΗΣ ΓΛΕΖΟΣ",143
"21030"," Σ’ αυτό συμφωνούμε και το ξέρετε.","ΠΑΡΙΣ ΚΟΥΚΟΥΛΟΠΟΥΛΟΣ",245
"21031"," Τι συμφωνείς; Αφού μας κατηγορείς για το ένα και για το άλλο.","ΜΑΝΩΛΗΣ ΓΛΕΖΟΣ",143
"21032"," Δεν σας κατηγόρησα για τίποτα.","ΠΑΡΙΣ ΚΟΥΚΟΥΛΟΠΟΥΛΟΣ",245
"21033"," Επαναφέρουμε ή δεν επαναφέρουμε την αυτοδιοίκηση στο πραγματικό της πλαίσιο να είναι αυτοδιοίκηση; Αυτοδιοίκηση, την οποία διακόνεψες και προσπαθείς τώρα να μας πεις και να μας κατηγορήσεις για τα αντίθετα. 
Όσον αφορά τον φίλο τον Θανάση τον Παφίλη, με έκπληξη άκουσα να μας καλεί να απολογηθούμε για τη στάση μας απέναντι στην Ευρωπαϊκή Ένωση. Δεν απολογούμαστε και θέτω τον Θανάση τον Παφίλη και το Κομμουνιστικό Κόμμα μπροστά στα εξής ερωτήματα: Υπάρχουν στη γη επάνω τρεις διαβαθμίσεις κρατικού τύπου, κατά κάποιον τρόπο. Το κράτος, η πρώτη βαθμίδα, οι ενώσεις κρατών –όπως είναι η Ευρωπαϊκή Ένωση, αλλά και σε άλλες ηπείρους άλλες ενώσεις κρατών η δεύτερη βαθμίδα- και ο Οργανισμός Ηνωμένων Εθνών η τρίτη βαθμίδα. Γιατί ζητάει να φύγει μονάχα το ΚΚΕ από την Ευρωπαϊκή Ένωση και δεν ζητάει να φύγει και το κράτος της Ελλάδας και από τον Οργανισμό των Ηνωμένων Εθνών; Δεν το έχω καταλάβει. Μπερδεύει την Κυβέρνηση στην Ελλάδα με το κράτος; Με την Ελλάδα; Όχι. Μπερδεύει τα επιτελικά όργανα του Οργανισμού Ηνωμένων Εθνών με τον Οργανισμό Ηνωμένων Εθνών; Όχι. Είμαστε εναντίον των αποφάσεων και του Συμβουλίου Ασφαλείας και του Οργανισμού Ηνωμένων Εθνών κι όμως, δεν ζητάμε να φύγουμε από τον Οργανισμό Ηνωμένων Εθνών. Ούτε το ΚΚΕ το ζητάει. Είμαστε εναντίον της Κυβέρνησης. Για την πολιτική της, δεν ζητάμε, όμως, να φύγουμε από την Ελλάδα. Γιατί επιλεκτικά ζητάει να φύγει μόνο από την Ευρωπαϊκή Ένωση; 
Εδώ, λοιπόν, οφείλει να απαντήσει το ΚΚΕ στο εξής συγκεκριμένο. Μπερδεύει το διευθυντήριο που είναι η αντίστοιχη κυβέρνηση στην Ευρωπαϊκή Ένωση με την Ευρωπαϊκή Ένωση. Ε, δεν θα χαρίσουμε την Ευρώπη σε κανέναν. Η Ευρώπη ανήκει και ως όνομα και ως νόημα στην Ελλάδα. Ξανατονίζω: η Ευρώπη ετυμολογείται από δυο λέξεις, ευρύς και το ουσιαστικό του ρήματος οράω ορώ, ώψ ωπός, δηλαδή ο ανοιχτομάτης, αυτός που βλέπει τα πράγματα πολυδιάστατα και όχι μονοδιάστατα.
Γι’ αυτό κατάργησε τον Κύκλωπα, όπου από όποιο σημείο του κύκλου και αν ξεκινήσεις, το ίδιο θα φτάσεις. Τον κατήργησε και δημιούργησε τον έλικα. Αξιοποιώ, δηλαδή από το παρελθόν ό,τι είναι καλύτερο και ανελίσσομαι συνεχώς προς τα μπρος. Αυτό σημαίνει η διαδικασία. Αυτό το δημιούργησε ο κυκλαδίτικος πολιτισμός, ο πρώτος πολιτισμός στην Ευρώπη. 
Ευχαριστώ.","ΜΑΝΩΛΗΣ ΓΛΕΖΟΣ",143
"21034"," Από τη Νάξο είναι. 
Ευχαριστούμε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21035"," Τα κατάφερα φαίνεται.","ΜΑΝΩΛΗΣ ΓΛΕΖΟΣ",143
"21036"," Από τον Γραμματέα της Κοινοβουλευτικής Ομάδος των Ανεξάρτητων Δημοκρατικών Βουλευτών λάβαμε επιστολή ότι στο παρόν νομοσχέδιο ορίζεται ως Κοινοβουλευτικός Εκπρόσωπος ο κ. Κουράκος. Μόνο που αυτήν την επιστολή έπρεπε να τη λάβουμε στην αρχή της συνεδρίασης. Παρ’ όλα αυτά την κάνω δεκτή. 
Τον λόγο έχει ο κ. Κουράκος για δώδεκα λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21037"," Έχει την άδεια του Σώματος.","ΓΙΑΝΝΗΣ ΚΟΥΤΣΟΥΚΟΣ",258
"21038"," Με την άδεια του Σώματος.
Τον λόγο έχει ο κ. Κουράκος για δώδεκα λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21039"," Κυρίες και κύριοι συνάδελφοι, όσον αφορά το νομοσχέδιο, ο εισηγητής μας σάς είπε τις θέσεις των Ανεξάρτητων Δημοκρατικών Βουλευτών. Παρ’ όλο που περιμέναμε κάτι άλλο –εν πάση περιπτώσει- είναι σε θετική κατεύθυνση.
Όμως, θα ήθελα να σταθώ στην τροπολογία που κατέθεσε η Κυβέρνηση. Αποτελεί άλλη μία απόδειξη της προχειρότητας με την οποία αντιμετωπίζει η Κυβέρνηση βασικούς θεσμούς της πολιτικής ζωής, συμβάλλοντας τα μέγιστα στην απαξίωση του πολιτικού συστήματος. Προηγουμένως άκουσα τον Κοινοβουλευτικό Εκπρόσωπο του ΠΑΣΟΚ που έχει διατελέσει επί σειρά ετών δήμαρχος. Δυστυχώς το ΠΑΣΟΚ αποφάσισε μαζί με τη Νέα Δημοκρατία να βαφτίσει το κρέας, ψάρι.
Όλοι ξέρουμε ότι η μεγαλύτερη συμμετοχή στις εκλογές της τοπικής αυτοδιοίκησης είναι στον πρώτο γύρο. Η τροποποίηση της ημερομηνίας των αυτοδιοικητικών εκλογών βρίσκεται –μάλιστα- εκτός του πνεύματος του νομοθέτη. Άλλωστε, αυτό το υποστηρίζουν όλοι οι εμπλεκόμενοι, συμπεριλαμβάνοντας τόσο τους θεσμικούς παράγοντες, όπως είναι ο Πρόεδρος της ΚΕΔΕ, μία σειρά από δημάρχους, αλλά και ο πρώην Υπουργός Εσωτερικών του ΠΑΣΟΚ, που έφερε τον «Καλλικράτη». Ένα πολύ απλό παράδειγμα που αποδεικνύει την αναντιστοιχία του νόμου Ραγκούση, είναι η περίπτωση αλλαγής από τον πρώτο γύρο ενός συνδυασμού στους δύο βαθμούς της αυτοδιοίκησης, με συνέπεια να μη συμπίπτουν οι αυτοδιοικητικές εκλογές με τις ευρωεκλογές. 
Κυρίες και κύριοι συνάδελφοι, στις προηγούμενες εκλογές σε πολλούς δήμους της Περιφέρειας Κρήτης δεν διεξήχθησαν εκλογές στον δεύτερο γύρο. Τι σημαίνει αυτό; Σημαίνει ότι στο δεύτερο γύρο μετακινείται και ψηφίζει πάντα στις εκλογές της τοπικής αυτοδιοίκησης λιγότερος κόσμος. Αυτό επιζητάει το ΠΑΣΟΚ και η Κυβέρνηση; 
Παράλληλα, η ουσία της διεξαγωγής των εκλογών την ίδια ημέρα είχε σαν στόχο την αύξηση της συμμετοχής στις ευρωεκλογές, συμβάλλοντας έτσι στην ενίσχυση του θεσμού της Ευρωπαϊκής Ένωσης. Με την παρούσα τροποποίηση οι ευρωεκλογές συμπίπτουν στον δεύτερο γύρο των εκλογών, στην οποία η συμμετοχή είναι σαφώς μικρότερη. Επιπλέον, η σπασμωδική αντιμετώπιση ζητημάτων που άπτονται της άσκησης του εκλογικού δικαιώματος με μικροκομματική λογική, εντείνει την ήδη διογκούμενη αμφισβήτηση του πολιτικού συστήματος, εξωθώντας απογοητευμένους πολίτες σε ακραίες τάσεις.
Κυρίες και κύριοι, η απογοήτευση του κόσμου και η αποτυχία της πολιτικής σας δεν κρύβεται πίσω από εκλογικά μαγειρέματα. Ο βασιλιάς είναι γυμνός και πια το αντιλαμβάνονται όλοι! Μία αναδρομή στο πρόσφατο παρελθόν θα σας πείσει ότι όσες φορές η Κυβέρνηση προσπάθησε να εκβιάσει τη λαϊκή βούληση, εισέπραξε την κατακραυγή. Δεν πρόκειται για απειλή, αλλά για αντικειμενική εκτίμηση. Σπέρνετε ανέμους και θα θερίσετε θύελλες.
Κύριο μέλημα όλων των κοινοβουλευτικών οφείλει να είναι η προάσπιση του πολιτεύματος. Κυρίαρχη διαδικασία της δημοκρατίας είναι οι εκλογές. Η παρούσα τροποποίηση αποδεικνύει την αγωνιώδη προσπάθεια της κυβερνητικής πλειοψηφίας να γαντζωθεί στην εξουσία, χρησιμοποιώντας κάθε μέσο. 
Το οξύμωρο, βέβαια, είναι ότι τέτοιου είδους ενέργειες κλονίζουν βασικές αρχές της ιδεολογίας της συντηρητικής παράταξης που υποτίθεται ότι αποτέλεσε το θεματοφύλακα της δημοκρατίας, υπερασπίστηκε τα δικαιώματα στην αντίθετη άποψη, νομιμοποιώντας το ΚΚΕ, και φυσικά πρωτοστάτησε στην ένταξη της χώρας στην Ευρωπαϊκή Ένωση. 
Στον ίδιο άξονα ακολουθεί και η αλλαγή του τρόπου εκλογής στις ευρωεκλογές. Η σταυροδοσία αποτελεί μία θετική εξέλιξη, ενισχύοντας τη δημοκρατική επιλογή των πολιτών, σε αντίθεση με το καταχρηστικό αρχηγικό δικαίωμα στη συγκρότηση του ψηφοδελτίου με φίλες, φίλους και κολλητούς που ίσχυε μέχρι σήμερα. 
Η μεμονωμένη ρύθμιση, όμως, εγκυμονεί κινδύνους έκπτωσης της απόλυτης μιντιακής εξάρτησης. Σε μία περίοδο που ολοένα περισσότεροι συμφωνούμε στον περιορισμό των περιφερειών, προκειμένου να μειωθεί αντίστοιχα η εξάρτηση της εκλογιμότητας από την ανταγωνιστικότητα της τηλεοπτικής προβολής, θα ήταν οξύμωρο να αφήσουμε το περιθώριο καθορισμού της εκπροσώπησης της χώρας στους βαρόνους των media. Είναι προφανές ότι ένα ευρύ, πλήρες ρυθμιστικό πλαίσιο της δαπάνης της προεκλογικής περιόδου των Μ.Μ.Ε. κ.λπ., του αριθμού των τηλεοπτικών εμφανίσεων ισόνομης και ισότιμης εκπροσώπησης είναι αναγκαίο, προκειμένου να εξασφαλιστεί μία υγιής, δημοκρατική εκλογική διαδικασία.
Γι’ αυτό εμείς προτείνουμε αυτό να εφαρμοστεί, αφού τεθεί το πλαίσιο των εκλογών. Προτείνουμε, δηλαδή, να εφαρμοστεί από τις επόμενες εκλογές. 
Θα ήθελα να συμπληρώσω και κάτι άλλο. Κατά καιρούς τα κόμματα έχουν εμφανίσει πολύ μεγάλες προσωπικότητες στα ψηφοδέλτιά τους. Από εδώ και πέρα φοβούμαι ότι το μιντιακό σύστημα θα είναι αυτό που θα εκπροσωπείται στην Ευρωβουλή. 
Ευχαριστώ πολύ.","ΙΩΑΝΝΗΣ ΚΟΥΡΑΚΟΣ",250
"21040"," Εμείς ευχαριστούμε.
Τον λόγο έχει για επτά λεπτά ο κ. Υψηλάντης για τη δευτερολογία του.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21041"," Ευχαριστώ πολύ, κύριε Πρόεδρε.
Κυρίες και κύριοι Βουλευτές, με το υπό ψήφιση σχέδιο νόμου φτάσαμε να ομονοούμε στα αυτονόητα, σε εκείνα που εν προκειμένω υποχρεούμαστε να εφαρμόσουμε ως κράτος-μέλος του Συμβουλίου της Ευρώπης για βασικές αρχές της Ευρωπαϊκής Σύμβασης για τα Δικαιώματα του Ανθρώπου. 
Πράγματι, σε αυτό συμφωνήσαμε. Με την ευκαιρία αυτού του νομοσχεδίου ακούστηκαν πολλά ενδιαφέροντα πράγματα. Ακούστηκαν, όμως, και πολλές κορόνες, μετατρέποντας το Βήμα αυτό σε προεκλογικό μπαλκόνι, αλλά και ακρότητες, τις οποίες δυστυχώς ακούμε και δεν τιμωρούνται σε αυτήν την Αίθουσα από τη ναζιστική οργάνωση που δυστυχώς βρίσκεται στο Κοινοβούλιο. 
Παρά ταύτα, εγώ θα παραμείνω προσηλωμένος στο νομοσχέδιο αυτό και σε ορισμένα θέματα για τα οποία, όμως, θα ήθελα να είναι εδώ και ο Υπουργός. Θα μιλήσω γι’ αυτά και ας τα διαβάσει στα Πρακτικά κάποια άλλη στιγμή.
Μας έχουν χτυπήσει το καμπανάκι από το Συμβούλιο της Ευρώπης. Το πρόβλημα της καθυστέρησης απονομής της δικαιοσύνης –λένε στις αποφάσεις του Συμβουλίου της Ευρώπης για τη χώρα μας- είναι συστημικό πλέον πρόβλημα και αυτό πρέπει να ανησυχήσει, πιστεύω, έτι περισσότερο όλες τις πτέρυγες που ασπάζονται τις θεμελιώδεις αρχές για τα δικαιώματα του ανθρώπου.
Πρέπει, κατά την άποψή μου, να ξεκινήσει ένας εθνικός διάλογος, όσον αφορά την εξεύρεση λύσεων ουσιαστικών και βιώσιμων που θα δίνει απαντήσεις στο μεγάλο αυτό πρόβλημα που είναι πρόβλημα για τη δημοκρατία, που είναι πρόβλημα για τη λειτουργία του κράτους μας. Είναι ένα θέμα, αν θέλετε, και βασικό για την περαιτέρω ανάπτυξη του τόπου που τόσο χρειαζόμαστε αυτές τις δύσκολες ώρες.
Θα ήθελα, παρακαλώ, να διαβιβαστούν αυτές οι σκέψεις μου, διότι πράγματι ο κύριος Υπουργός αυτήν την ώρα φαίνεται ότι έχει την πρόθεση με τη μεσολάβηση, με τις τροπολογίες στον Κώδικα Πολιτικής Δικονομίας, με τη δημιουργία ενός νέου κώδικα. Όμως, ένας ουσιαστικός διάλογος πρέπει να αρχίσει τώρα. Με αυτές τις σκέψεις θα ήθελα να ζητήσω να λάβουμε όλοι αυτήν την πρωτοβουλία, προκειμένου να ξεκινήσει αυτός ο διάλογος άμεσα. Δεν έχουμε άλλο χρόνο και δεν μπορούμε να περιμένουμε.
Επίσης, θα ήθελα να πω ότι σε αυτήν την Αίθουσα, δυστυχώς, δεν ακούστηκε και κανένας έπαινος για κάποιες τροπολογίες, οι οποίες ήρθαν και αφορούσαν ορισμένες ομάδες πολιτών αυτού του τόπου, κατηγορίες Ελλήνων, που διορθώνονται κάποια πράγματα και που έχουν σχέση με την ίδια τους τη λειτουργία κι εννοώ τις τροπολογίες που αφορούν τους δικαστές, τους αστυνομικούς, τους Έλληνες πολίτες εκείνους που περιμένουν στις ουρές και περιμένουν με τον χρόνο να εξεταστούν από τις επιτροπές των ΚΕΠΑ. 
Ακόμη, θα ήθελα να πω ότι δεν είναι δα και το τέλος του χρόνου η ημεροχρονολογία διεξαγωγής των εκλογών. Υπάρχουν και από τις δύο πλευρές επιχειρήματα, τα οποία μπορούν να συνηγορήσουν στη μία ή στην άλλη άποψη. Εκείνο το θέμα το οποίο πρέπει να δούμε κατάματα είναι ότι πράγματι χρειαζόμαστε να λειτουργήσουν και να γίνουν και οι αυτοδιοικητικές εκλογές σε έναν χρόνο πρωθύστερο, να ολοκληρωθούν, να εκλεγούν οι εκπρόσωποι της τοπικής αυτοδιοίκησης και στη συνέχεια, όπως γίνεται σε όλα τα κράτη-μέλη της Ευρωπαϊκής Ένωσης, να γίνουν οι ευρωπαϊκές εκλογές και όπου χρειαστεί συμπληρωματικές εκλογές. Και δεν βλέπω γιατί να μην το κάνει η Βουλή κυριαρχικά και αυτό ερχόμαστε σήμερα να ψηφίσουμε και θεωρώ ότι θα έπρεπε όλες οι πτέρυγες να συνηγορήσουν υπέρ αυτού του θέματος.
Όμως, υπήρξε από αυτό το Βήμα και επιχειρηματολογία γιατί θα πρέπει να ψηφίσουμε και τι θα πρέπει να ψηφίσουμε σε αυτές τις ευρωπαϊκές εκλογές. Κι εδώ είναι το δίλημμα! Η Ευρωπαϊκή Ένωση, ήρθε αρωγός στο μεγάλο πρόβλημα της χώρας μας όταν κινδύνευε να καταρρεύσει πριν έναν και πλέον χρόνο, τον περσινό Νοέμβρη και ο πρώτος ο οποίος έδωσε αυτόν τον αγώνα για να σταθεί είναι ο ελληνικός λαός, ο λαός ο οποίος άντεξε μέσα σε αυτό το χρονικό διάστημα και θα κληθεί σήμερα να εκλέξει τους εκπροσώπους του, για να μπορέσει η Ευρώπη να βελτιώσει ακόμη περισσότερο εκείνα τα προβλήματα τα οποία έχει και τα οποία βεβαίως δεν έχουν να κάνουν με το ελληνικό πρόβλημα και την ελληνική κρίση.
Καλούμαστε με αυτές τις εκλογές να βελτιώσουμε την Ευρώπη και σαφώς η Νέα Δημοκρατία είναι το βαθύτατα ευρωπαϊκό εκείνο κόμμα που θα το εμπιστευτεί η πλειοψηφία του ελληνικού λαού και όχι αυτή η ισχνή καταγραφή κάποιας συγκεκριμένης άποψης σήμερα από τα γκάλοπ.
Είναι η παράταξη εκείνη, η οποία διαχρονικά έχει δώσει το ευρωπαϊκό στίγμα, προσηλωμένη στις αρχές των ιδρυτών των Ευρωπαϊκών Κοινοτήτων κάποτε και της Ευρωπαϊκής Ένωσης σήμερα και εκείνη η οποία έπεισε τους Ευρωπαίους εταίρους ότι η Ελλάδα μπορεί να σταθεί στα πόδια της και θα σταθεί.
Αυτό είναι και η διαβεβαίωση η δική μας στους Έλληνες πολίτες, στον ελληνικό λαό, που από την άλλη πλευρά βλέπει τις παλινωδίες, βλέπει τα ήξεις-αφήξεις, τα «ναι» στην Ευρώπη και έξω από την Ευρώπη και, βεβαίως, βλέπει και την άρνηση της Ευρώπης από πολλές εδώ παρατάξεις και ακραίες και εκείνες οι οποίες θέλουν να μην εμφανίζονται ως ακραίες.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"21042"," Κι εμείς ευχαριστούμε.
Κύριε Κοντονή, έχετε τον λόγο για επτά λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21043"," Ευχαριστώ, κύριε Πρόεδρε.
Κυρίες και κύριοι συνάδελφοι, εν πρώτοις θέλω να δώσω μία απάντηση σε όσα είπε –και μάλιστα ζήτησε απολογία από τον ΣΥΡΙΖΑ- ο Κοινοβουλευτικός Εκπρόσωπος του ΚΚΕ για τα θέματα της Ευρώπης και της Ευρωπαϊκής Ένωσης. 
Ο ΣΥΡΙΖΑ δεν θα απολογηθεί. Αντίθετα, ο ΣΥΡΙΖΑ αισθάνεται σήμερα απολύτως δικαιωμένος, όπως και το σύνολο της ανανεωτικής και ριζοσπαστικής Αριστεράς, για τη θέση του διαχρονικά για την Ευρώπη.
Αυτό που τονίσαμε από τη δεκαετία του 1970, ότι δηλαδή η Ευρώπη είναι ένα νέο πεδίο ταξικών και πολιτικών αγώνων, που θέτει στην ημερήσια διάταξη την αλλαγή των κοινωνικών και πολιτικών συσχετισμών στην Ευρώπη για την Ευρώπη των εργαζομένων, για την Ευρώπη του σοσιαλισμού, είναι μία θέση σήμερα που δικαιώνεται σε όλη την Ευρώπη. 
Αυτό είναι σήμερα που ενοχλεί περισσότερο απ’ όλα το ΚΚΕ. Βλέπει ότι ακόμα και η κατακερματισμένη ιταλική Αριστερά ενώνεται κάτω από αυτό το όραμα της Ευρώπης των εργαζομένων, της Ευρώπης του σοσιαλισμού. Όλες σήμερα οι αριστερές δυνάμεις στην Ευρώπη βλέπουν ότι η μάχη πρέπει να δοθεί μέσα στην Ευρώπη για την υπεράσπιση των δικαιωμάτων των εργαζομένων, για την υπεράσπιση του οράματος του σοσιαλισμού.
Πραγματικά, μας κάνει κατάπληξη το γεγονός. Το να μας κατηγορεί κάποιος για την πολιτική μας γραμμή είναι μέσα στα όρια του πολιτικού ανταγωνισμού. Το να ταυτίζει κάποιος, όμως, τον ΣΥΡΙΖΑ με τις νεοφιλελεύθερες πολιτικές που διαλύουν την Ευρώπη είναι παντελώς απαράδεκτο, διότι η δικιά μας πρόταση δεν είναι ούτε η διάλυση της Ευρώπης ούτε ο εθνικός απομονωτισμός. 
Εμείς δεν πιστεύουμε ότι μπορεί να υπάρξει μία σοσιαλιστική «νησίδα» μέσα σ’ ένα ευρωπαϊκό καπιταλιστικό «πέλαγος». Εμείς πιστεύουμε ότι πρέπει να γίνουν οι αλλαγές στην Ευρώπη, να εμπεδωθούν από την εργατική τάξη και τους συμμάχους της σε όλη την Ευρώπη για να δούμε τη διέξοδο που είναι ο σοσιαλισμός και η δημοκρατία.
Έχει δίκιο ο κ. Παφίλης σχετικά με το Μάαστριχτ, ότι ένα μέρος του σημερινού ΣΥΡΙΖΑ οριακά μάλιστα τότε –οριακά και συγκυριακά θα μπορούσα να πω- είχε ταχθεί υπέρ της Συνθήκης του Μάαστριχτ. Δεν λέει, όμως, το ότι το σύνολο των υπολοίπων δυνάμεων που συναποτελούν τον ΣΥΡΙΖΑ, είχαν τότε συγκροτήσει την επιτροπή κατά του Μάαστριχτ. Γιατί αυτό το παρακάμπτει;
Επίσης, δεν λέει ότι ο ΣΥΡΙΖΑ από την πρώτη στιγμή της δημιουργίας του είχε ταχθεί κατά όλων των ευρωπαϊκών συνθηκών με πρώτη και κύρια τη Συνθήκη του Μάαστριχτ, τη Συνθήκη της Λισαβόνας μετά κ.ο.κ.. Γιατί αυτή η επιλεκτική μνήμη; Γιατί αυτή η επιλεκτική μνήμη, όταν μάλιστα δύο χρόνια πριν από τη συνθήκη του Μάαστριχτ, το ΚΚΕ συμμετείχε στις κυβερνήσεις Τζανετάκη και Ζολώτα, που προωθούσαν αυτό που λέμε νεοφιλελεύθερη αναδιάρθρωση και επιθετική πολιτική του κεφαλαίου στην Ευρώπη πολύ πριν ψηφιστεί το Μάαστριχτ;","ΣΤΑΥΡΟΣ ΚΟΝΤΟΝΗΣ",236
"21044"," Όχι ο Συνασπισμός;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"21045"," Για το ΚΚΕ λέω. Το ΚΚΕ έχει ευθύνες και ο Συνασπισμός τότε που συμμετείχε το ΚΚΕ και η ΕΑΡ, βεβαίως. Οι ευθύνες γι’ αυτά, λοιπόν, τα πράγματα ούτε παραγράφονται ούτε πέφτουν στη γωνία.
Επομένως, πρέπει να λέμε και να ερχόμαστε σε αντιπαράθεση με βάση τις πραγματικές θέσεις και όχι με επιλογές, οι οποίες δεν είναι επιλογές ούτε του ΣΥΡΙΖΑ ούτε της ανανεωτικής και ριζοσπαστικής Αριστεράς.
Γιατί, εάν κάτι δικαιώθηκε, είναι αυτό που είχε πει η ανανεωτική Αριστερά από πολύ παλιά, ότι ακόμα και αν δεν ήμασταν στην Ευρωπαϊκή Ένωση –ή στην ΕΟΚ τότε- ανήκαμε στον ευρωπαϊκό καταμερισμό εργασίας. 
Επομένως, εκεί έπρεπε να δοθεί η μάχη, με συμμάχους τους εργαζόμενους όλης της Ευρώπης, χωρίς ψευδαισθήσεις και έχοντας υπ’ όψιν μας ποιοι ήταν και τότε, ποιοι ήταν και μετά το 1989, ποιοι είναι και σήμερα οι πολιτικοί συσχετισμοί. 
Το δεύτερο που θα θέλαμε να πούμε, κύριε Πρόεδρε, είναι σχετικά με τις αναφορές του νεοναζιστικού κόμματος για την Κύπρο. Βρεθήκαμε και σήμερα μπροστά σε μια πατριδοκαπηλία άνευ προηγουμένου, προβάλλοντας μάλιστα το σύνθημα της ένωσης. 
Θα θέλαμε σε αυτό το σημείο να υπενθυμίσουμε στον ελληνικό λαό ότι εάν σήμερα η Κύπρος βρίσκεται σε αυτήν τη δεινή θέση, είναι γιατί η χούντα που θαυμάζει το νεοναζιστικό αυτό μόρφωμα, απέσυρε πρώτα και κύρια τη μεραρχία από την Κύπρο! Δεύτερον, πραγματοποίησε τρία πραξικοπήματα κατά του Μακαρίου –το τελευταίο το πέτυχε μάλιστα- και άνοιξε την πόρτα στον Αττίλα, αφήνοντας την Κύπρο «ανοχύρωτη πόλη». Γι’ αυτό βρίσκεται η Κύπρος σήμερα σε αυτήν τη δεινή θέση. Και έρχονται οι θαυμαστές της χούντας, η οποία δημιούργησε το πρόβλημα, να μας πουν για την Κύπρο σήμερα! Αιδώς, Αργείοι! Αιδώς, Αργείοι! 
Κυρίες και κύριοι συνάδελφοι, σχετικά με αυτήν την περίεργη τροπολογία, ακούσαμε χθες το βράδυ από τον κ. Μιχελάκη, ότι τέλος πάντων με αυτήν τη διάταξη και με αυτά που μεθοδεύει η Κυβέρνηση σχετικά με το σταυρό κ.λπ., σπάει επιτέλους ο πάγος των αρχηγικών κομμάτων. Αλήθεια; Εάν θέλετε πραγματικά να πάμε από τα αρχηγικά κόμματα σε κόμματα δημοκρατικά οργανωμένα, εδώ είναι μπροστά μας η συζήτηση για τη συνταγματική Αναθεώρηση. Εδώ είναι οι κανόνες δημοκρατικής λειτουργίας των κομμάτων και χρηματοδότησης. Και σε τελευταία ανάλυση, ποιος πιστεύει ότι ο σταυρός στις ευρωεκλογές είναι δημοκρατική κατάκτηση, με τον τρόπο που τον μεθοδεύετε; Δεν το βλέπετε ότι εδώ πλέον θα έχουν άμεση εμπλοκή τα Μέσα Μαζικής Ενημέρωσης με τους εκλεκτούς τους; 
Εμείς στην Αριστερά, κύριοι συνάδελφοι, αυτό το ζήτημα το είχαμε λύσει, γιατί ανήκουμε σε κόμματα που στηρίζονται σε συλλογικές δράσεις, πρωτοβουλίες και απόψεις. Δεν είναι αρχηγικά αυτά τα κόμματα. Σε τελική ανάλυση, ποτέ οι ηγεσίες της Αριστεράς δεν καθόρισαν τα ευρωψηφοδέλτια των κομμάτων τους.","ΣΤΑΥΡΟΣ ΚΟΝΤΟΝΗΣ",236
"21046"," Ολοκληρώστε, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21047"," Κύριε Πρόεδρε, είχα πάρει από χθες τη διαβεβαίωση από το Προεδρείο ότι θα έχω λίγο παραπάνω χρόνο στη δευτερολογία μου. Εσείς δεν ήσασταν αλλά σας το υπενθυμίζω.","ΣΤΑΥΡΟΣ ΚΟΝΤΟΝΗΣ",236
"21048"," Ναι, αλλά τα γραπτά μένουν. Εδώ λέει ότι μιλήσατε δεκαεπτά λεπτά, αντί για δεκαπέντε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21049"," Όχι, όχι.","ΣΤΑΥΡΟΣ ΚΟΝΤΟΝΗΣ",236
"21050"," Μα, είναι εδώ γραμμένο!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21051"," Οι υπόλοιποι μίλησαν πάνω από είκοσι λεπτά. Γι’ αυτό σας το ζητώ.","ΣΤΑΥΡΟΣ ΚΟΝΤΟΝΗΣ",236
"21052"," Εν πάση περιπτώσει, σας δίνω δύο λεπτά αλλά σας παρακαλώ ολοκληρώστε γιατί αφιερώσατε πολύ χρόνο εκτός νομοσχεδίου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21053"," Με αυτήν την τακτική, ακόμα και ο φιλικός σας Τύπος εχθές είχε σχετικά άρθρα. Για παράδειγμα σας διαβάζω από «ΤΑ ΝΕΑ» το άρθρο του κ. Λακόπουλου: «Τώρα γιατί ο σταυρός θα λειτουργήσει θετικά; Το αντίθετο. Θα εκλέγονται οι αναγνωρίσιμοι, οι λαϊκιστές, όσοι έχουν κάνει πανάκριβο προεκλογικό αγώνα σε πανελλαδική κλίμακα, όσοι στήνουν εκλογικούς μηχανισμούς». Αυτά σας τα λέει ο φιλικός σας Τύπος!","ΣΤΑΥΡΟΣ ΚΟΝΤΟΝΗΣ",236
"21054"," Μα, αυτό μπορεί να ισχύει και στις εθνικές εκλογές!","ΧΑΡΑΛΑΜΠΟΣ ΑΘΑΝΑΣΙΟΥ",10
"21055"," Επομένως, εάν θέλετε δημοκρατικά κόμματα, κύριε Υπουργέ, ας θεσμοθετήσουμε όρους λειτουργίας δημοκρατικών κομμάτων και όχι να έχουμε αυτές τις διαδικασίες, οι οποίες είναι διαδικασίες πανικού. 
Όσον αφορά στο νομοσχέδιο, είπαμε ότι το ψηφίζουμε επί της αρχής. Σχετικά με τις τροπολογίες, για τη χορήγηση άδειας ανατροφής στους δικαστικούς λειτουργούς ψηφίζουμε «ΝΑΙ», για τα ΚΕΠΑ «ΠΑΡΩΝ» και σας υπενθυμίζω ότι σαράντα τρεις παθήσεις ακόμα δεν βγήκαν από τον κατάλογο. Είναι αδύνατο κάποιος που έχει αυτές τις σαράντα τρεις παθήσεις να επανεξετάζεται και να βρεθεί ότι είναι υγιής κάποια στιγμή!
Όσον αφορά το ΤΕΑΠΑΣΑ, ψηφίζουμε «ΝΑΙ» αλλά σε ό,τι αφορά την τροπολογία, ψηφίζουμε «ΚΑΤΑ».
Όσον αφορά τα άρθρα, θα πω τώρα τι ψηφίζουμε, κύριε Πρόεδρε. Δεν θα πάρει παραπάνω από ένα λεπτό. 
Σχετικά με το άρθρο 3 παράγραφος 1, εμείς έχουμε κάποιες επιφυλάξεις. 
Στην παράγραφο 6, θα ψηφίσουμε «ΚΑΤΑ».
Στο άρθρο 4 και 5, θα ψηφίσουμε «ΝΑΙ». 
Στο άρθρο 6 παράγραφος 1, θα δηλώσουμε «ΠΑΡΩΝ». 
Στο άρθρο 7 παράγραφος 3 θα δηλώσουμε, επίσης, «ΠΑΡΩΝ» μετά την τοποθέτηση που κάνατε, κύριε Υπουργέ. Είχαμε πει ότι θα ψηφίζαμε «ΚΑΤΑ» στην επιτροπή.","ΣΤΑΥΡΟΣ ΚΟΝΤΟΝΗΣ",236
"21056"," Ευχαριστούμε, κύριε συνάδελφε. 
Άρα, ψηφίσατε κιόλας. Επομένως, όταν θα γίνει η ψηφοφορία, η ψήφος σας είναι δεδομένη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Η αρχή της δεδηλωμένης-από τον Τρικούπη στο σήμερα» που οργανώνει το Ίδρυμα της Βουλής, είκοσι ένας μαθητές και μαθήτριες και μία εκπαιδευτικός-συνοδός από το 3ο Γυμνάσιο Νικαίας. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Κύριε Λαφαζάνη, είναι πατριώτες μας από τη Νίκαια.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21057"," Ναι, κύριε Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"21058"," Τον λόγο έχει ο κ. Τριαντάφυλλος, ειδικός αγορητής του ΠΑΣΟΚ, για επτά λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"21059"," Ευχαριστώ, κύριε Πρόεδρε. 
Θα ήθελα να καλωσορίσω και εγώ τα παιδιά και την εκπαιδευτικό που ήρθαν σήμερα για να παρακολουθήσουν τη συζήτηση και να πω, όπως λέω καμμιά φορά, ότι εδώ είναι το σπίτι της δημοκρατίας. Είναι το σπίτι της δημοκρατίας, που καλό είναι τα παιδιά και έξω και στο σχολείο να στηρίζουν, να βοηθούν, γιατί αυτοί, εμείς οι πολίτες είμαστε η δημοκρατία και δεν είναι κανείς άλλος. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Κύριε Υπουργέ, κυρίες και κύριοι Βουλευτές, όταν παρακολουθεί κανείς τέτοιους διαλόγους ανάμεσα στο Κομμουνιστικό Κόμμα Ελλάδας που έχει μια σταθερή άποψη –μπορεί κάποιος να διαφωνεί κάθετα με την άποψή του αλλά είναι σταθερή άποψη- και σε αυτούς που προσπαθούν να είναι «και με τον αστυφύλαξ και με το χωροφύλαξ», που πηγαίνουν και μπροστά και πίσω από την πλευρά του ΣΥΡΙΖΑ, δηλαδή είναι και με το Μάαστριχτ αλλά και κατά του Μάαστριχτ και υπέρ της Ευρωπαϊκής Ένωσης αλλά και κατά της Ευρωπαϊκής Ένωσης, καταλαβαίνει κανείς τι σημαίνει να καιροσκοπείς πολιτικολογώντας και ουσιαστικά αοριστολογώντας. Το πρόβλημα σε αυτές τις περιπτώσεις, είναι μήπως από τα πολλά μπρος-πίσω βρεθείς ξαφνικά στο κενό. Προσοχή, λοιπόν, στο κενό! 
Απέναντι στο διαγωνισμό του ευρωσκεπτικισμού ή του αντιευρωπαϊσμού η λύση για τη νέα εθνική μας ταυτότητα δεν είναι άλλη, όταν βγούμε πέρα και έξω από αυτήν την κρίση που βιώνουμε, από την καθαρή άποψη ότι δεν υπάρχει ελληνική ταυτότητα, δεν υπάρχει Ελλάδα χωρίς Ευρώπη, όπως όμως δεν υπάρχει και Ευρώπη χωρίς Ελλάδα. Δεν υπάρχει νέα εθνική ελληνική ταυτότητα χωρίς την ευρωπαϊκή της διάσταση, γιατί η χώρα μας είναι μια καθαρή ευρωπαϊκή χώρα όχι μόνο γεωγραφικά αλλά και πολιτικά και πολιτισμικά και κοινωνικά. Είμαστε μέρος της ευρωπαϊκής οικογένειας. Το έχουμε κατακτήσει και αυτό δεν το διαπραγματευόμαστε κάτω από οποιαδήποτε πολιτική μικροκομματική ή άλλη τακτική. 
Γι’ αυτό, λοιπόν, πιστεύω βαθιά ότι το σημερινό νομοσχέδιο, που έρχεται ουσιαστικά να καταδείξει ότι είμαστε μέρος του ευρωπαϊκού νομικού πολιτισμού, είναι ένα νομοσχέδιο με το οποίο ακόμα και αν δεν υπήρχε το Ευρωπαϊκό Δικαστήριο Δικαιωμάτων του Ανθρώπου, θα έπρεπε –όπως είπα και στην πρωτολογία μου- εμείς να φροντίσουμε, ούτως ώστε να υπάρχει αποκατάσταση για εκείνον τον πολίτη που αισθάνεται ή και πραγματικά προσεβλήθη το δικαίωμά του στη δίκαιη και εύλογης διάρκειας δίκη. 
Επομένως, είναι σημαντικό ότι επί της αρχής αλλά και στα περισσότερα άρθρα οι περισσότερες πτέρυγες της Βουλής καταδεικνύουν την ωριμότητα και συμφωνούν. Ομονοούμε στο ότι αυτή η νομοθετική πρωτοβουλία είναι μία θετική πρωτοβουλία. 
Επίσης, ομονοούμε στο ότι πρέπει επιτέλους να λύσουμε το μεγάλο ζήτημα που υπάρχει –ειπώθηκε ότι είναι συστημικό και εγώ συμφωνώ- το συστημικό πρόβλημα που υπάρχει σε σχέση με την καθυστέρηση στις δίκες. Δεν είναι θέμα μόνο ελληνικό αυτό. Δεν είναι καν θέμα –αν θέλετε- της περιφέρειας της Ευρωπαϊκής Ένωσης. Είναι θέμα κεντρικό σε όλες τις ευρωπαϊκές χώρες, ίσως -θα έλεγα- και σε όλες τις δυτικές χώρες.
Είναι ένα ζήτημα το οποίο απασχολεί τη σύγχρονη δημοκρατία, σε άλλες χώρες περισσότερο σε άλλες χώρες λιγότερο. Όμως ο συνεχής εκσυγχρονισμός του συστήματος της δικαιοσύνης είναι κάτι το οποίο είναι αναγκαίο, διότι οι κοινωνικές συνθήκες αλλάζουν, διότι προφανώς μεταβάλλονται οι κοινωνικές πραγματικότητες, διότι προφανώς χρειάζεται συνεχώς να εκσυγχρονίζουμε το δικαιικό μας σύστημα, ούτως ώστε να αντεπεξέρχεται κατά χρόνο εύλογο αλλά ταυτόχρονα και κατά τρόπο δίκαιο στις ανάγκες που υπάρχουν.
Επομένως, το σημερινό νομοσχέδιο καλύπτει, πραγματικά, μία ανάγκη. Νομίζω, όμως, ότι η συζήτηση πρέπει να πάει στην ηλεκτρονική δικαιοσύνη, πρέπει να πάει προφανώς στην ενίσχυση του σώματος των δικαστών, πρέπει να πάει στην αποποινικοποίηση –γιατί μιλάμε και για τις ποινικές δίκες- πολλών περιπτώσεων, που δεν θα έπρεπε να υπάρχουν σε έναν σύγχρονο ελληνικό Ποινικό Κώδικα, διότι θα μπορούσαν να αποτελούν διοικητικές παραβάσεις -υπάρχει μεγάλος αριθμός παραβάσεων που δεν θα έπρεπε να είναι καν στα πινάκια- και να πάμε κατά τρόπο καθαρό, να φροντίσουμε να υπάρξει επιτέλους αυτή η διαμεσολάβηση, ούτως ώστε να μπορέσουμε να αποσυμφορήσουμε κατά τρόπο μακροπρόθεσμο και όχι πρόσκαιρο, όχι ως «ασπιρίνη» αλλά κατά τρόπο μόνιμο τα πινάκια και να αντιμετωπίσουμε τις καθυστερήσεις οι οποίες παρουσιάζονται στα δικαστήρια της χώρας.
Με αυτήν την έννοια, λοιπόν, θεωρώ ότι ναι, το συζητούμενο νομοσχέδιο είναι ένα σημαντικό νομοσχέδιο, ότι βελτιώνει την εικόνα της χώρας μας στο Ευρωπαϊκό Δικαστήριο, στο Συμβούλιο της Ευρώπης και ότι είναι απαραίτητο. Όμως αυτό το οποίο είναι ακόμα πιο σημαντικό, είναι να μπορέσουμε σήμερα εδώ να συμφωνήσουμε ότι θα πάμε σε μία μεταρρύθμιση, όχι μία μετά από πολλές άλλες αλλά σε μία ουσιαστική μεταρρύθμιση, η οποία να συνδυάζει όλα όσα προανέφερα, ούτως ώστε να έχουμε μία σύγχρονη δικαιοσύνη.
Άκουσα με μεγάλη προσοχή το ζήτημα το οποίο έχει να κάνει με τους προβληματισμούς σε σχέση με τις συγκεκριμένες τροπολογίες και ιδιαιτέρως αυτή η οποία ουσιαστικά τροποποιεί την ημερομηνία διεξαγωγής του πρώτου γύρου των αυτοδιοικητικών εκλογών σε σχέση με την προβλεπόμενη ρύθμιση του «Καλλικράτη».
Εξέφρασα και στην πρωτολογία μου χθες το βράδυ την απορία μου, πώς είναι δυνατόν κάποιος ο οποίος όχι μόνο δεν στήριξε τον «Καλλικράτη», όχι μόνο δεν τον στηρίζει αλλά προβάλλει και τις δημοτικές του υποψηφιότητες ως αντι-καλλικρατικές, να θέτει ζήτημα σε σχέση με την αλλαγή μίας ρύθμισης που υπάρχει εκεί. 
Όπως, επίσης, δεν αντιλαμβάνομαι την ηττοπάθεια που παρουσιάζουν συγκεκριμένες δυνάμεις εντός της Αίθουσας, στη λογική ότι πάει να γίνει ο πρώτος γύρος, όπου θα καταδειχθεί ότι είναι άλλοι οι πολιτικοί συσχετισμοί στη χώρα και επομένως θα επηρεαστεί η ψήφος τού Έλληνα στις ευρωεκλογές. Αυτά δεν είναι πολιτικά επιχειρήματα.
Το σίγουρο είναι ότι πρέπει να ρυθμιστεί κατά τρόπο σαφή, με έναν τρόπο καθαρό, ο οποίος προφανώς να μην περιέχει σκοπιμότητες. Εδώ, βεβαίως, πρέπει να ασκηθεί μία κριτική σε σχέση με το χρόνο που ήρθε αυτή η διάταξη. Θα έπρεπε να υπάρχει επαρκές χρονικό διάστημα, να μην υπάρχει καμμία αμφιβολία, καμμία σκιά. Δεν υπήρχε λόγος να καθυστερήσει και να έρθει το Φλεβάρη αυτή η διάταξη.
Ωστόσο εκτιμώ ότι το να ρυθμίσεις κατά έναν τρόπο συγκεκριμένο τους δύο γύρους των αυτοδιοικητικών εκλογών και τις ευρωεκλογές, είναι κάτι το οποίο είναι σημαντικό. Προφανώς προκύπτει εξοικονόμηση πόρων. Αυτός ήταν και ο μόνος λόγος που είχε προβλεφθεί στον «Καλλικράτη» η σύμπτωση της ημέρας αυτοδιοικητικών εκλογών και ευρωεκλογών. Δεν υπήρχε πολιτικός λόγος ως προς αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Κύριε Πρόεδρε, θα ολοκληρώσω. 
Δεν υπήρχε, λοιπόν, πολιτικός λόγος και πολιτικό σκεπτικό. Ο μόνος λόγος που εντάχθηκε στη συγκεκριμένη νομοθετική ρύθμιση, που είχε περάσει μέσα από τον «Καλλικράτη», ήταν η χώρα να μην έρχεται και επανέρχεται σε διάφορες εκλογικές διαδικασίες οι οποίες κοστίζουν στον κρατικό προϋπολογισμό. Μόνο αυτός και κανένας άλλος.
Δεν μπορώ όμως να κατανοήσω –και πραγματικά αυτό το καταθέτω εδώ- ποια είναι η θέση του ΣΥΡΙΖΑ σε σχέση με το σταυρό στις ευρωεκλογές, σε σχέση με τα θετικά και τα αρνητικά αυτής της εκλογικής τομής και όχι σε σχέση με τη σκοπιμότητα, δηλαδή σε σχέση με την αιτία που μπορεί ο καθένας να ερμηνεύσει υποκειμενικά, που οδήγησε σε αυτήν τη ρύθμιση.
Μπορώ επίσης να δεχθώ την κριτική για το χρόνο, ότι θα έπρεπε δηλαδή αυτή η ρύθμιση να έχει έρθει νωρίτερα. Και σε αυτό, όπως είπα και για τη ρύθμιση σχετικά με τον «Καλλικράτη», θεωρώ ότι θα έπρεπε να έχουν έρθει και οι δυο ρυθμίσεις νωρίτερα.
Όμως το να έχει ο Έλληνας πολίτης το δικαίωμα να επιλέξει τον ευρωβουλευτή που θέλει να τον εκπροσωπήσει, είναι αναφαίρετο δικαίωμα του πολίτη και δεν υπάρχει κόμμα, το οποίο θέλει να λέγεται και να αυτοπροσδιορίζεται ως δημοκρατικό και να κάνει πράξη τη δημοκρατία, που θα στερήσει από τον Έλληνα πολίτη το δικαίωμα να επιλέξει τον ευρωβουλευτή του. 
Το πώς θα γίνει αυτό είναι λεπτομέρειες. Βέβαια, εγώ συμφωνώ ότι ο διάβολος κρύβεται στις λεπτομέρειες. Θεωρώ ότι αυτό το σύστημα επί της αρχής είναι σωστό. Το πώς θα έρθει να εφαρμοστεί, ούτως ώστε να μην υπάρξει κανένα κενό ή η οποιαδήποτε σκιά σε σχέση με το ζήτημα της προβολής των υποψήφιων ευρωβουλευτών, της δυνατότητας να έχουν επαφή αυτοί με το εκλογικό σώμα, της δυνατότητας που υπάρχει σε σχέση με την εκπροσώπηση των περιφερειών ή με τη σταυροδοσία που θα έχει το δικαίωμα ο κάθε πολίτης, είναι ένα ζήτημα το οποίο προφανώς πρέπει να συζητήσει η Βουλή και αυτό πρέπει να γίνει προφανώς κατά τρόπο διαφανή και με τρόπο που δεν θα επιτρέπει σε κανέναν να θέτει οποιοδήποτε ζήτημα.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"21060"," Σας παρακαλώ, ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21061"," Τελειώνω, κύριε Πρόεδρε. 
Όμως η προφανής αμηχανία που υπάρχει από διάφορες πλευρές σε σχέση με το συγκεκριμένο ζήτημα, καταδεικνύει αυτό που έχω πει πολλές φορές, δηλαδή την αξιοπιστία των λόγων σε βάθος χρόνου και την αντιστοιχία τους με τα έργα μας.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"21062"," Ευχαριστούμε πολύ τον κ. Τριαντάφυλλο.
Τον λόγο έχει η ειδική αγορήτρια του Κομμουνιστικού Κόμματος Ελλάδας κ. Κανέλλη για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21063"," Κύριε Πρόεδρε, έχω ζητήσει και εγώ τον λόγο.","ΜΑΡΙΝΑ ΧΡΥΣΟΒΕΛΩΝΗ",553
"21064"," Ζητήσατε το λόγο; Πρέπει να τον ζητήσετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21065"," Έχω ζητήσει τον λόγο εδώ και ώρα. Θα μιλήσω μετά την κ. Κανέλλη.","ΜΑΡΙΝΑ ΧΡΥΣΟΒΕΛΩΝΗ",553
"21066"," Στη δευτερολογία ζητάμε τον λόγο και απ’ ό,τι με ενημέρωσε ο προηγούμενος Προεδρεύων, είχε ζητήσει τον λόγο η κ. Κανέλλη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21067"," Δεν πειράζει, ας προηγηθεί η κ. Κανέλλη. Θα μιλήσω μετά την κ. Κανέλλη.","ΜΑΡΙΝΑ ΧΡΥΣΟΒΕΛΩΝΗ",553
"21068"," Κυρία Κανέλλη, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21069"," Δεν διακυβεύονται μείζονα ζητήματα διά της ιεράρχησης της ομιλίας εδώ.
Επί του νομοσχεδίου θέλω να σας πω τα εξής. Είπαμε «ΠΑΡΩΝ» γιατί γίνεται απόπειρα και υπάρχει η πρόθεση να διορθωθεί υπέρ του πολίτη και υπέρ του δικαστή κάθε μορφή καθυστέρησης και εκμετάλλευσης του χρόνου, που αν το καλοσκεφθούμε, στην πραγματικότητα, κύριε Υπουργέ, ο χρόνος είναι τελικά η μόνη ιδιοκτησία, το λάδι από το καντήλι, όπως έλεγαν οι παλιοί. Άρα, η διαχείριση του χρόνου, είναι στην πραγματικότητα σε οποιαδήποτε διαδικασία το δίκαιον του ισχυρού. 
Κράτος δικαίου σε ταξικά διαμορφωμένη δομικά κοινωνία για την πλειονότητα αποκλείεται να υπάρξει, όσο η ευρύτερη αριθμητικά, η ευρύτερη παραγωγικά τάξη, που είναι η εργατική, δεν κυβερνάει. 
Επομένως, σας είπαμε «ΠΑΡΩΝ» επί της αρχής. 
Όσον αφορά τα άρθρα, θέλω να αποσαφηνίσω ότι θα δηλώσουμε «ΠΑΡΩΝ» στα άρθρα 1, 2, 4 και 6 και «ΟΧΙ» στα άρθρα 3, 5 και 7. Μάλιστα αλλάζουμε τη θέση μας ως προς το άρθρο 7. Ελπίζαμε σε περισσότερη αλλαγή. Είχαμε πει «ΠΑΡΩΝ» στην επιτροπή. Το διευκρινίζω ότι το μετατρέπω σε «ΟΧΙ» -για να είμαι σαφής- ακριβώς, γιατί δεν μπορεί να προσμετρηθεί στην ποινή η αυτοκριτική του δικαστικού συστήματος. Καταργεί βασικές έννοιες του δικαίου. Δεν θέλω να επεκταθώ. Έχουμε εξαντλήσει το νομοσχέδιο.
Όσον αφορά τις τροπολογίες ψηφίζουμε «ΝΑΙ» στην εξομοίωση του εννεάμηνου των δικαστικών και «ΠΑΡΩΝ» στις υπόλοιπες, με ό,τι επισημάνσεις σας κάναμε. Έχουμε όμως μία επιφύλαξη. Δεν ξέρω αν θα κάνετε δεκτή την εκπρόθεσμη τροπολογία του Υπουργείου Οικονομικών για το φόρο ιδιοκτησίας ακινήτων. Εκεί θα σας πούμε «ΟΧΙ» γιατί αντιστρατεύεται επί της ουσίας αυτό για το οποίο συζητάμε σήμερα στο νομοσχέδιο. Αντιστρατεύεται το κράτος δικαίου αυτό καθαυτό.
Και προσέξτε, αυτήν τη στιγμή με την τροπολογία –δεν με νοιάζει τι θα βγάλετε ως εγκυκλίους- δυσκολεύετε ακόμη και την αποδοχή κληρονομίας. Με την αποδοχή κληρονομίας, ζητάτε με αυτήν την τροπολογία πενταετή βεβαίωση για την καταβολή του φόρου για τα ακίνητα -ακόμη και αυτό καθυστερείτε- και συμψηφίζεται για μελλοντικές υποχρεώσεις. 
Ακόμη δηλαδή και σε περίπτωση που ο πολίτης δεν χρωστάει στο κράτος και του χρωστάει το κράτος δεν θα μπορεί να τα συμψηφίσει. Μου λέτε «εύλογο χρόνο». Ποιος θα είναι ο εύλογος χρόνος; Ποιος θα το αποφασίσει; 
Μου παρουσιάζεται ορατά μπροστά μου με αυτήν την τροπολογία ένα κράτος το οποίο λέει «Και να μη χρωστάς, θα σε χρεώσω τα επόμενα χρόνια. Δεν υπάρχει περίπτωση. Θα σε περικόψω, θα σε χαρατσώσω και γι’ αυτό δεν σου δίνω αυτά που σου χρωστάω από τώρα. Εκ των πραγμάτων θα σε φέρω σε δυσμενέστερη θέση». 
Όταν μιλάμε για ανθρώπινα δικαιώματα και για Ευρωπαϊκή Σύμβαση των Δικαιωμάτων και μιλάμε μετά για την τροπολογία για τις εκλογές στην οποία θέλω να σταθώ, να με συγχωράτε, κύριε εισηγητά του ΣΥΡΙΖΑ αλλά στο πλαίσιο της εκλογικής σκοπιμότητας και της συζήτησης και της αμηχανίας στην οποία έχετε περιέλθει επί της διαδικασίας των εκλογών, για να φύγουμε από το πολιτικό ζήτημα και να πάμε στο διαδικαστικό, εζηλώσατε δόξαν Λαλιώτη. Θυμηθήκατε εν έτει 2014, με αφορμή τον σταυρό, το 1989. Κατηγορείτε το ΚΚΕ…","ΛΙΑΝΑ ΚΑΝΕΛΛΗ",182
"21070"," Για ποιο πράγμα; Όχι, καμμία σχέση ο σταυρός.","ΣΤΑΥΡΟΣ ΚΟΝΤΟΝΗΣ",236
"21071"," Θα απαντήσω.","ΛΙΑΝΑ ΚΑΝΕΛΛΗ",182
"21072"," Κύριε Κοντονή, δεν έχετε το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21073"," Θα με ακούσετε πάραυτα!","ΛΙΑΝΑ ΚΑΝΕΛΛΗ",182
"21074"," Καμμία σχέση ο σταυρός…","ΣΤΑΥΡΟΣ ΚΟΝΤΟΝΗΣ",236
"21075"," Κύριε Κοντονή, δεν έχετε το λόγο!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21076"," Η πολιτική σας αμηχανία για τον σταυρό, ο τρόπος με τον οποίο προσπαθείτε να συγκροτήσετε τα ασυγκρότητα ως κόμμα, σας κάνει να επικαλείστε -άκουσον άκουσον!- εναντίον του ΚΚΕ, αυτήν τη στιγμή, το 2014, εν όψει ευρωεκλογών, την ομάδα αντίστασης στο έγκλημα του Μάαστριχτ κατά το ΚΚΕ, την οποία συγκροτήσατε, επειδή οριακά είχατε αποφασίσει να πείτε «ΝΑΙ» στο Μάαστριχτ. 
Είναι απίστευτα πράγματα αυτά που ακούγονται εδώ…","ΛΙΑΝΑ ΚΑΝΕΛΛΗ",182
"21077"," Για τον σταυρό μιλήσαμε…","ΣΤΑΥΡΟΣ ΚΟΝΤΟΝΗΣ",236
"21078"," Θα μου επιτρέψετε να μιλήσω χωρίς να με διακόψετε.","ΛΙΑΝΑ ΚΑΝΕΛΛΗ",182
"21079"," Κάνετε λάθος, κυρία Κανέλλη.","ΣΤΑΥΡΟΣ ΚΟΝΤΟΝΗΣ",236
"21080"," Κύριε Κοντονή, σας παρακαλώ! Δεν σας διέκοψε κανείς.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21081"," Δεν μπορείτε να το κάνετε αυτό σαν διαδικασία. Δεν είναι αυτή δημοκρατική διαδικασία, να επικαλείστε δηλαδή εσείς αυτήν τη στιγμή ό,τι θέλετε για το ΚΚΕ κι όταν μιλάει το ΚΚΕ, να μου κάνετε από κάτω τον υποβολέα.","ΛΙΑΝΑ ΚΑΝΕΛΛΗ",182
"21082"," Κάνετε λάθος πάντως.","ΣΤΑΥΡΟΣ ΚΟΝΤΟΝΗΣ",236
"21083"," Θα με ακούσετε όπως σας άκουσα. Θέλετε, δεν θέλετε θα με ακούσετε.","ΛΙΑΝΑ ΚΑΝΕΛΛΗ",182
"21084"," Γιατί το λέτε αυτό τώρα;","ΣΤΑΥΡΟΣ ΚΟΝΤΟΝΗΣ",236
"21085"," Μα, κύριε Κοντονή, εσείς το προκαλείτε. Δεν σας διέκοψε κανείς. Δεν έχετε το δικαίωμα να διακόπτετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21086"," Δεν θα κατηγορήσετε το ΚΚΕ. Με θρησκευτική ευλάβεια σας άκουσα και με θρησκευτική ευλάβεια κι εσείς θα με ακούσετε. Τα κεριά θα τα ανάψει ο κόσμος όταν πρέπει και θα φωτίσει. 
Στην προσπάθειά σας να ξεφύγετε από τον ευρωπαϊκό αντεργατικό και βαθύτατα αντιλαϊκό πολτό, έχετε αποφασίσει να σβήσετε το κερί του ΚΚΕ, επικαλούμενος εσείς επιλεκτική μνήμη. Βεβαίως, πρέπει να συγκεράσετε τα ασυγκέραστα. Ευρωβουλευτής του ΠΑΣΟΚ ήταν ο Μανώλης Γλέζος. Το θυμόμαστε όλοι. Δεν μπορούμε να έχουμε επιλεκτικές μνήμες. 
Έρχεστε εδώ και μου κόπτεστε για τη δημοκρατία σταυρού και λίστας, απέναντι σε ένα κόμμα το οποίο πιστεύει ότι τα κόμματα έχουν υπόσταση και δεν υπάρχει υπεράνω κομμάτων. Έχουν ιδεολογικό περιεχόμενο και δεν είναι ζήτημα προσωπικοτήτων. 
Κόπτεστε εδώ μέσα πάρα πολλοί κι εσείς στο ΣΥΡΙΖΑ, γιατί δεν προλαβαίνετε να κάνετε τι; Παζάρια καθορισμού των συνιστωσών και σας δυσκολεύει ο σταυρός; Κι έρχεστε να τα βάλετε με το ΚΚΕ και το Μάαστριχτ; 
Θα σας πω την αλήθεια. Σταυρωμένοι ήταν εδώ μέσα οι συνάδελφοι που ανεξαρτητοποιήθηκαν και έφτιαξαν κόμματα. Η σταυροδοσία, δεν εμπόδισε τη δημιουργία κομμάτων μέσα στη Βουλή. Μπήκαμε με ποσοστό 4% και τώρα είμαστε στο 9%. Έχει συγκροτηθεί ανεξαρτησία από τη σταυροδοσία. Άνθρωποι που εκλέχθηκαν με σταυρό και δεν έδωσαν την έδρα στο κόμμα τους -πάγια άποψη και θέση δική μας- συγκρότησαν ομάδες. Και μετά έγιναν κόμματα. Και μετά διεκδίκησαν εδώ μέσα.
Σας πήρε ο πόνος να μείνουμε σε αυτήν την ουσία; Αυτό θα αλλάξει την Ευρώπη; Ποια Ευρώπη; Την Ευρώπη του Μάαστριχτ; Την Ευρώπη που προσπαθεί να αλλάξει για να αποφύγει τι; Το μαύρο κομμάτι του ναζισμού; Μα πότε εμφανίστηκε ναζισμός στην Ευρώπη; Όποτε τον χρειάστηκε το κεφάλαιο. 
Όταν σας συμφέρει μιλάτε για αριστερά κόμματα και βάζετε το ΚΚΕ μέσα στην αριστεροσύνη σας. Μόλις πάμε στην ουσία της πολιτικής και του καθορισμού, μόλις πάμε να μιλήσουμε για ουσιαστικά πράγματα, ξαφνικά είναι κομμουνισμός.
Βέβαια, σας άκουσα στην Ευρώπη του σοσιαλισμού να λέτε και κάτι άλλο, καταπληκτικά Αριστερό. Κουφάθηκα! Σας άκουσα να λέτε να έρθει η Ευρώπη να θεσμοθετήσει τρόπο λειτουργίας των κομμάτων.","ΛΙΑΝΑ ΚΑΝΕΛΛΗ",182
"21087"," Η Ευρώπη είπα εγώ;","ΣΤΑΥΡΟΣ ΚΟΝΤΟΝΗΣ",236
"21088"," Βεβαίως, το είπατε! Δείτε τα Πρακτικά σας.","ΛΙΑΝΑ ΚΑΝΕΛΛΗ",182
"21089"," Κάνετε λάθος. Για το Σύνταγμα και την ανάγκη αναθεώρησης είπα.","ΣΤΑΥΡΟΣ ΚΟΝΤΟΝΗΣ",236
"21090"," Να έρθουμε να εναρμονιστούμε. Θα μας πουν στην Ευρώπη πώς θα λειτουργήσουμε εμείς τα κόμματά μας εδώ. Θα φτιάξουμε και κανονισμούς εσωτερικούς!
Μα, ξέρουμε τι πλανάται πάνω από την Ευρώπη αυτήν τη στιγμή. Τι φοβάται η Ευρώπη; Την πραγματική κόκκινη σφυροδρεπανάτη ψήφο φοβάται η Ευρώπη -και πρώτος από όλους ο ΣΥΡΙΖΑ- για να μην εκφραστεί το πραγματικό προλεταριάτο αυτήν τη στιγμή, να μην ακουστούν λέξεις όπως καπιταλισμός, να ακούγεται μια φλου αντίληψη, ότι επειδή ο Πρόεδρός σας μπορεί να γίνει και Πρόεδρος της Κομισιόν, θα γίνει Αριστερή η Ευρώπη.
Μα, πού τα λέτε αυτά; Σε ποια Ευρώπη; Με θεσμοθετημένα τα δικαιώματα του κεφαλαίου; Με τη συγκρότηση, τη δομή, την άποψη και την επιβεβαίωση ελευθερίας μετακίνησης κεφαλαίων, ελευθερίας μετακίνησης εργαζομένων; Είστε σοβαροί;
Υπάρχει αυτήν τη στιγμή μισός ευρωπαϊκός θεσμός που να υπερασπίζεται δικαιώματα των εργαζομένων; Το Μάαστριχτ, η Ευρωπαϊκή Ένωση και η πολιτική ένωση που ξεκίνησε από τη σύμπραξη των μονοπωλίων, εξελίσσεται αυτήν τη στιγμή σε πολιτική ένωση υποδούλωσης των εργαζομένων. Είναι η πλήρης θεσμοθέτηση της μορφής της σύγχρονης παροχής δουλείας ως εργασίας. Επειδή μένουμε σταθεροί και αμετακίνητοι, θα μιλήσουμε για επιλεκτική μνήμη σε ένα ΚΚΕ που ωρυόταν εναντίον του σχεδίου Ανάν;
Φανερά και ξεκάθαρα -δεν απευθύνομαι σε εσάς, απευθύνομαι στις κουβέντες που ακούστηκαν εδώ μέσα, κύριε Κοντονή, για το Κυπριακό και για τον τρόπο με τον οποίο πλασάρεται μια πολιτική που παρουσιάζει ξαφνικά το Κοινοβούλιο ή τη βούληση του ελληνικού λαού σαν δημοσκοπική έκφανση- είπε ποτέ το ΚΚΕ ότι οι ευρωεκλογές είναι κάτι παραπάνω από ουσιαστική πολιτική τοποθέτηση απέναντι στο μόρφωμα του οποίου τα επίχειρα πληρώνουμε σήμερα;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Αν δεν υπήρχε Μάαστριχτ, δεν θα μπορούσαν να υπάρξουν μνημόνια εκ των πραγμάτων. Μιλάτε χωρίς να χρησιμοποιείτε ουσιαστικά πολιτικά επιχειρήματα για την Ευρωπαϊκή Ένωση παρά μόνο διαδικαστικά. Δεν άλλαξαν ποτέ τα πρόσωπα την ιστορία. Οι ιδέες άλλαξαν την ιστορία.","ΛΙΑΝΑ ΚΑΝΕΛΛΗ",182
"21091"," Η ταξική πάλη άλλαξε την ιστορία.","ΣΤΑΥΡΟΣ ΚΟΝΤΟΝΗΣ",236
"21092"," Οι ιδέες άλλαξαν την ιστορία. Η ταξική πάλη δεν είναι κάτι που παίζεται στο επίπεδο των προσώπων και των σχηματισμών, αλλά στο επίπεδο των πραγματικών αγώνων.","ΛΙΑΝΑ ΚΑΝΕΛΛΗ",182
"21093"," Ολοκληρώστε, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21094"," Επομένως, όταν συμμετείχατε το 1989 στον ενιαίο Συνασπισμό…","ΛΙΑΝΑ ΚΑΝΕΛΛΗ",182
"21095"," Εμείς όχι.","ΣΤΑΥΡΟΣ ΚΟΝΤΟΝΗΣ",236
"21096"," Δεν μιλώ για εσάς προσωπικά, αγαπητέ μου, τώρα. Τι είναι αυτά που μου λέτε τώρα; Επίκληση του βρώμικου 1989, όταν έχει προηγηθεί και το 1999 και το 2000 και το 2001 και το 2002 και βασικοί συμβιβασμοί, ξαφνικά απλώσατε τα χέρια σας παραπάνω από εκεί που έπρεπε και θέλετε να κορφολογήσετε από απελπισμένες μάζες, πουλώντας ψεύτικες ελπίδες, αντικομμουνισμό.
Αριστερά και αντικομμουνισμός δεν πάνε, αγαπητέ συνάδελφε, μαζί. Και είναι βασική και θεμελιώδης ευρωπαϊκή πολιτική το «τι Χίτλερ τι Στάλιν».","ΛΙΑΝΑ ΚΑΝΕΛΛΗ",182
"21097"," Ολοκληρώστε, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21098"," Επομένως, την ώρα που επικαλείστε το φόβο για το μαύρο, στην πραγματικότητα χτυπάτε το κόκκινο και αν αυτό είναι Αριστερά, πιστέψτε με, κόκκινος πλανήτης θα μείνει μόνο ο Άρης στο μυαλό σας.
Σας ευχαριστώ.","ΛΙΑΝΑ ΚΑΝΕΛΛΗ",182
"21099"," Και εμείς σας ευχαριστούμε.
Το λόγο έχει η κ. Χρυσοβελώνη για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21100"," Κύριε Πρόεδρε, μπορώ να έχω το λόγο επί προσωπικού για ένα λεπτό;","ΣΤΑΥΡΟΣ ΚΟΝΤΟΝΗΣ",236
"21101"," Δεν υπάρχει προσωπικό. Για ποιο λόγο θέλετε το λόγο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21102"," Θα σας πω, γιατί πρέπει να ξεκαθαριστεί αυτό.","ΣΤΑΥΡΟΣ ΚΟΝΤΟΝΗΣ",236
"21103"," Όχι, δεν έχετε το λόγο.
Κυρία Χρυσοβελώνη, σας κάλεσα στο Βήμα!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21104"," Δεν θα απαντήσετε τώρα, κύριε συνάδελφε, επί προσωπικού. Επί ιδεολογικής και πολιτικής τοποθέτησης, ναι, να μιλήσουμε.","ΛΙΑΝΑ ΚΑΝΕΛΛΗ",182
"21105"," Κύριε Πρόεδρε, έχω από τον Κανονισμό το δικαίωμα για ένα λεπτό να σας θέσω ένα προσωπικό ζήτημα, διότι ειπώθηκε…","ΣΤΑΥΡΟΣ ΚΟΝΤΟΝΗΣ",236
"21106"," Ποιο είναι το προσωπικό; Ορίστε, πείτε το.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21107"," Κατά τη δευτερολογία μου, εγώ δεν είπα ότι η Ευρωπαϊκή Ένωση ή η Ευρώπη θα μας υπαγορεύσει τρόπους, κανονισμούς λειτουργίας των κομμάτων. Είπα εν όψει της συνταγματικής συζήτησης η οποία πρόκειται να γίνει…","ΣΤΑΥΡΟΣ ΚΟΝΤΟΝΗΣ",236
"21108"," Αυτό είναι προσωπικό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21109"," Ναι, κύριε Πρόεδρε. Προσέξτε με. Δεν τα λέω για να...","ΣΤΑΥΡΟΣ ΚΟΝΤΟΝΗΣ",236
"21110"," Είναι προσωπικό; Σας παρακαλώ!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21111"," Θέλω, λοιπόν, να διορθωθεί.
Για ένα λεπτό, δεν θέλω το τρίλεπτο…","ΣΤΑΥΡΟΣ ΚΟΝΤΟΝΗΣ",236
"21112"," Να αρχίσω να μιλάω εγώ για διαστροφή του λόγου μου και της πολιτικής μου.","ΛΙΑΝΑ ΚΑΝΕΛΛΗ",182
"21113"," Ξέρετε τι λέει ο Κανονισμός; Έχουμε χάσει…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21114"," Κύριε Πρόεδρε, δεν θέλω το τρίλεπτο. Γι’ αυτό σας είπα μένω στο λεπτό. Αυτό σας λέω. Παρακαλώ, αντιληφθείτε τι σας λέω!
Ουδέποτε, λοιπόν, είπα αυτό που είπε η κ. Κανέλλη και ούτε θα μπω σε θέματα πολιτικής αντιπαράθεσης. Όμως, για να το ξέρει και η ίδια, αυτό που είπα, έχει να κάνει με τη συζήτηση για τη συνταγματική Αναθεώρηση, η οποία πρόκειται να γίνει κάποια στιγμή στη Βουλή των Ελλήνων. Και είπα εκεί να καταθέσουμε τις προτάσεις, τα κόμματα τα οποία υπεραμύνονται τώρα δήθεν περί δημοκρατίας και δημοκρατικής οργάνωσης. Διότι εμείς στην Αριστερά –έτσι είπα- εμείς στο σύνολο των κομμάτων της Αριστεράς, τα έχουμε λύσει προ αμνημονεύτων ετών. Αν δεν το κατάλαβε, τι να κάνουμε;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΣΤΑΥΡΟΣ ΚΟΝΤΟΝΗΣ",236
"21115"," Κύριε Πρόεδρε…","ΛΙΑΝΑ ΚΑΝΕΛΛΗ",182
"21116"," Λοιπόν, δεν υπάρχει προσωπικό και το ξέρετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21117"," Κύριε Πρόεδρε, με συγχωρείτε αλλά όταν κατηγορούμαι για διαστρέβλωση λόγων, οφείλω να απαντήσω.","ΛΙΑΝΑ ΚΑΝΕΛΛΗ",182
"21118"," Ορίστε, έχετε το λόγο για ένα λεπτό και εσείς να αναπτύξετε το προσωπικό.
Κάνατε το λάθος, κύριε Κοντονή, και δίνεται δικαίως ο λόγος στη κ. Κανέλλη, αφού αναφερθήκατε προσωπικά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21119"," Αν κατάλαβε έτσι, να το διευκρινίσει.","ΣΤΑΥΡΟΣ ΚΟΝΤΟΝΗΣ",236
"21120"," Κύριε Πρόεδρε, θα το διευκρινίσω. Η πολιτική κριτική συνεπάγεται πολιτική κριτική. Όταν δεν συμφέρει, δεν μπορεί να μετατρέπεται σε διαστρέβλωση λόγων. Εκτός αν ζούμε σε άλλη χώρα και δεν ξέρω ότι περιλαμβάνεται στο Σύνταγμα η ευρωπαϊκή προοπτική της χώρας. Ή δεν περιλαμβάνεται;","ΛΙΑΝΑ ΚΑΝΕΛΛΗ",182
"21121"," Δεν περιλαμβάνεται.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"21122"," Τι λέτε τώρα, κυρία Κανέλλη; Για τα κόμματα είπα.","ΣΤΑΥΡΟΣ ΚΟΝΤΟΝΗΣ",236
"21123"," Ακούστε με, λοιπόν, τώρα. Εσείς να επικαλείστε το Σύνταγμα όποτε σας συμφέρει.","ΛΙΑΝΑ ΚΑΝΕΛΛΗ",182
"21124"," Δεν επικαλούμαι το Σύνταγμα και τη συνταγματική Αναθεώρηση.","ΣΤΑΥΡΟΣ ΚΟΝΤΟΝΗΣ",236
"21125"," Πάλι δεν με αφήνει να μιλήσω. Και αυτό είναι δημοκρατία! Πάλι! Ούτε στο ένα λεπτό δεν με αφήνει να μιλήσω.
(Γέλωτες στην Αίθουσα)","ΛΙΑΝΑ ΚΑΝΕΛΛΗ",182
"21126"," Τι είναι αυτά που κάνετε; Είστε και ειδικός αγορητής.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21127"," Εντάξει, κύριε Πρόεδρε, συγγνώμη.","ΣΤΑΥΡΟΣ ΚΟΝΤΟΝΗΣ",236
"21128"," Δεν είμαστε στην τηλεόραση εδώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21129"," Για όνομα του Θεού και της Παναγίας! Εγώ είμαι της τηλεόρασης και δεν τη χρησιμοποιώ ως μέθοδο. Απεμπολώ την ιδιότητά μου. Πιστέψτε με, γνωρίζω τη διαδικασία λίγο καλύτερα.
(Γέλωτες στην Αίθουσα)
Λοιπόν, δεν χρησιμοποιώ την τηλεόραση, χρησιμοποιώ τη Βουλή. Σε αυτά τα σαράντα πέντε δεύτερα που μου μένουν, θα το εξηγήσω. Ειλικρινά σας το λέω, γιατί μου έφαγε τα σαράντα από τα σαράντα πέντε δευτερόλεπτα και ξέρω από χρονόμετρο. Όλη μου η ζωή χρονόμετρο ήταν στην τηλεόραση. Γι’ αυτό και δεν ασφυκτιώ εγώ εδώ σε σχέση με εσάς. Παίζει με λιγότερα δευτερόλεπτα και…","ΛΙΑΝΑ ΚΑΝΕΛΛΗ",182
"21130"," Αναφερθείτε στο προσωπικό, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21131"," Όχι, δεν πειράζει. Χρησιμοποιώ τον λόγο μου όπως θέλω. 
…τα οποία για να το ξέρετε είναι και ακριβότερο από αυτό που γίνεται εδώ, γιατί πάνε με τη διαφήμιση και πάνε στο ιδιωτικό κεφάλαιο τα λεφτά. Εκεί μετράν τα δευτερόλεπτα. Έχει τιμολόγιο. Εδώ δεν έχει τιμολόγιο.
(Γέλωτες στην Αίθουσα)
Κατά αυτήν την έννοια έπρεπε να είστε…","ΛΙΑΝΑ ΚΑΝΕΛΛΗ",182
"21132"," Έχει Κανονισμό.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21133"," …αν θέλετε να είμαστε σαφείς.
Ακούστε, κομμουνιστής σημαίνει άνθρωπος ο οποίος είναι σε θέση να αυτοσαρκάζεται. Είναι τμήμα της αυτοκριτικής. Και είναι τμήμα του ήθους και του ύφους με το οποίο κάποιος μπορεί να μιλάει όταν είναι κομμουνιστής και να υποχρεώνονται να τον σέβονται.","ΛΙΑΝΑ ΚΑΝΕΛΛΗ",182
"21134"," Γι’ αυτό είναι λίγοι.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"21135"," Να αυτοσαρκάζεται για να μπορεί να έχει το δικαίωμα να σαρκάζει κιόλας. 
Λοιπόν, σαρκάζω αυτήν την κριτική και τη θέση, διότι όταν είσαι υπέρ της συμμετοχής της χώρας στην Ευρωπαϊκή Ένωση και υποκρίνεσαι ότι μπορείς να ακολουθείς ανεξάρτητη δημοσιονομική, εθνική, νομισματική, θεσμική και θεσμοθετική ή και λειτουργίας κομμάτων πολιτική, εγώ το καταγγέλλω ως υποκριτικό.","ΛΙΑΝΑ ΚΑΝΕΛΛΗ",182
"21136"," Παρακαλώ, ολοκληρώστε. Κλείστε, κυρία Κανέλλη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21137"," Διότι οι βασικές οδηγίες του τρόπου λειτουργίας των κομμάτων και των θέσεων από την ώρα που συνεπάγεται -και θέλεις, μάλιστα, να πάρεις και θέση σε αυτά τα θεσμικά όργανα, είστε θεσμολάγνος της Ευρώπης…","ΛΙΑΝΑ ΚΑΝΕΛΛΗ",182
"21138"," Κυρία Κανέλλη, κάνετε τριτολογία.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21139"," Όταν είσαι θεσμολάγνος της Ευρώπης, δεν μπορείς να κατηγορείς το ΚΚΕ ότι σε διαστρεβλώνει, όταν λέει ότι θα πάρουμε οδηγίες από τους Ευρωπαίους…","ΛΙΑΝΑ ΚΑΝΕΛΛΗ",182
"21140"," Κυρία Κανέλλη, ξέρω ότι σέβεστε τον Κανονισμό…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21141"," …αλλά θα έχουμε ταξική διαφοροποίηση, όταν δεν μπορούμε να εκφράσουμε την τάξη, διότι οι θεσμοί δεν το επιτρέπουν…","ΛΙΑΝΑ ΚΑΝΕΛΛΗ",182
"21142"," Κυρία Κανέλλη, σέβεστε τον Κανονισμό, μην κάνετε τριτολογία. Ολοκληρώστε!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21143"," …εφόσον πιστεύουμε ότι ο ταξικός αγώνας στην Ευρώπη θα γίνει διά της Κομισιόν. Επειδή εγώ δεν εμπιστεύομαι τον ταξικό αγώνα στην Κομισιόν, αυτό εννοούσα.","ΛΙΑΝΑ ΚΑΝΕΛΛΗ",182
"21144"," Κύριε Πρόεδρε, παρακαλώ το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"21145"," Ορίστε, κύριε Πρόεδρε, έχετε το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21146"," Θεωρώ πολύ χρήσιμη αυτήν τη συζήτηση που προηγήθηκε μεταξύ της κ. Κανέλλη και του κ. Κοντονή. 
Πράγματι, πηγαίνοντας προς τις ευρωεκλογές, αυτό το μοτίβο «μνημονιακοί»-«αντιμνημονιακοί» που χρησιμοποιείτεαι «δια πάσα νόσον…» νομίζω ότι τελειώνει. Άλλωστε, τελειώνουν και τα μνημόνια και δεν ξέρω ποια πολιτική «νομιμοποίηση» θα ενδυθεί οποιοσδήποτε απευθύνεται ως τώρα στην κοινή γνώμη χωρίς ως φοβούμαι, ακούγοντας τους «αντιμνημονιακούς» πλείστους, να έχουν διαβάσει το μνημόνιο.
Διότι ο απλός πολίτης που υφίσταται τις συνέπειες της κρίσης, δικαιολογείται και σ’ αυτό. Όχι όμως, οιπλείστοι όσων σήκωσαν αυτήν τη σημαία -και προφανώς στην πλάτη τους, όπως συμβαίνει τα τελευταία χρόνια στο δημόσιο βίο της χώρας- έχουν και κάποιες άλλες σημαίες να σηκώσουν κατά περίσταση. 
Εγώ πιστεύω –και συμφωνώ σ’ αυτό με την κ. Κανέλλη- ότι ο σταυρός είναι η τιμή και το βάρος που επωμίζεται ο καθένας με την τιμή που του κάνει, είτε το κόμμα του να τον υποδεικνύει στο λαό και ο λαός να τον τιμά και να τον στέλνει εδώ, είτε με τις διαδικασίες που αφορούν την «ενός ανδρός αρχή». Δυστυχώς άκουσα -και αυτό ήταν το κύριο ερέθισμά μου- να μιλούν περί δημοκρατικότητας στη λειτουργία των κομμάτων. Επειδή με έχετε ακούσει να το λέω εκατό φορές εδώ, κανένα κόμμα στην Ελλάδα, τα σαράντα αυτά χρόνια, δεν έχει σεβαστεί τη δημοκρατική αρχή. Υπάρχει σε όλα τα κόμματα η «ενός ανδρός αρχή».","ΑΠΟΣΤΟΛΟΣ ΚΑΚΛΑΜΑΝΗΣ",172
"21147"," Πλην ΚΚΕ.","ΛΙΑΝΑ ΚΑΝΕΛΛΗ",182
"21148"," Και επειδή, ως γνωστόν, όπως λέει η Εκκλησία, και ο ίδιος ο Θεός έκανε λάθος.Είχε δίπλα του έναν άγγελο…","ΑΠΟΣΤΟΛΟΣ ΚΑΚΛΑΜΑΝΗΣ",172
"21149"," Επιμένω, κύριε Πρόεδρε, πλην ΚΚΕ.","ΛΙΑΝΑ ΚΑΝΕΛΛΗ",182
"21150"," Θα το πω, κυρία Κανέλλη.","ΑΠΟΣΤΟΛΟΣ ΚΑΚΛΑΜΑΝΗΣ",172
"21151"," Να μου βρείτε και τον έναν άντρα και τη μια αρχή στο ΚΚΕ. Άμα μου τον βρείτε, να το συζητήσουμε.","ΛΙΑΝΑ ΚΑΝΕΛΛΗ",182
"21152"," Κυρία Κανέλλη, κάνετε και εσείς το ίδιο λάθος το οποίο καταγγείλατε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21153"," Κύριε Πρόεδρε, επιτρέψτε μου να ολοκληρώσω. 
Ο άγγελος εκείνος έγινε ο εωσφόρος, ο διάβολος ήθελε να γίνει «χαλίφης στη θέση του χαλίφη», ήθελε το θρόνο του Κυρίου. Ήταν ένας άγγελος που ξέπεσε. Αυτό σημαίνει ότι ο ένας, όσο σοφός και ικανός και να είναι, θα έχει δίπλα του κάποιους σαν αγγέλους, κάποιο περιβάλλον. Στα διάφορα κόμματα, δίπλα στον αρχηγό υπάρχει το περιβάλλον υπάρχουν οι «ομαδάρχες», οι «κορυφαίοι». Από και από το ήθος του κρίνεται τελικά τι ρόλο παίζει ο καθένας. 
Ο σταυρός, κατά τη γνώμη μου και ιδιαίτερα αυτήν τη στιγμή, είναι αυτό που επιβάλλεται περισσότερο. Όσα κόμματα έχουν πραγματικά δημοκρατική οργάνωση –έστω και του δημοκρατικού συγκεντρωτισμού- θα μπορούσαν να προβάλουν τους υποψηφίους τους και η κομματική τους βάση θα τους αξιολογήσει.","ΑΠΟΣΤΟΛΟΣ ΚΑΚΛΑΜΑΝΗΣ",172
"21154"," Δεκτόν.","ΛΙΑΝΑ ΚΑΝΕΛΛΗ",182
"21155"," Δεκτόν. Μπράβο, κυρία Κανέλλη.","ΑΠΟΣΤΟΛΟΣ ΚΑΚΛΑΜΑΝΗΣ",172
"21156"," Αφού αποδέχεστε το δημοκρατικό συγκεντρωτισμό …","ΛΙΑΝΑ ΚΑΝΕΛΛΗ",182
"21157"," Ναι, δεκτόν. 
Δεν καταλαβαίνω γιατί ενοχλούνται κάποια κόμματα. Αναφέρομαι ιδιαίτερα στο κόμμα της Αξιωματικής Αντιπολίτευσης. Στις εκλογές του 2012, εμφανιστήκατε στο λαό ως ένα Μέτωπο, ως ΣΥΡΙΖΑ και γιατί ως Ενιαίο Κοινωνικό Μέτωπο. Πολύς κόσμος έλεγε αυτοί δεν είναι, τέλος πάντων,μόνο Κομμουνιστογενής Αριστερά. Είναι και άλλοι αγωνιστές, ιδεολόγοι, σοσιαλιστές κ.λπ.».","ΑΠΟΣΤΟΛΟΣ ΚΑΚΛΑΜΑΝΗΣ",172
"21158"," Και …στο ΠΑΣΟΚ….(δεν ακούστηκε).","ΠΑΝΑΓΙΩΤΗΣ ΛΑΦΑΖΑΝΗΣ",279
"21159"," Με συγχωρείτε! Αλλά χαρακτηριστικό του πόση δημοκρατία έχετε, είναι ότι αποφασίζει και σε σας ο Αρχηγός. Ας λένε οι Αρκάδες, οι Λάκωνες, οι Μεσσήνιοι «α, έχει δώσει το λόγο του ο Αρχηγός, θα κατέβει ο καθ’ όλα εκλεκτός γιατρός, που δεν έχει υπάρξει μέχρι τώρα Κοινοβουλευτική Ομάδα στην οποία να μην έχει βρεθεί …». Όμως, επειδή δεν είναι εδώ ο άνθρωπος, δεν θέλω να επιμείνω περισσότερο. Δεν ξέρω αν το θυμάται ο ίδιος όπως και πάρα πολλοί άλλοι εδώ μέσα που αλλάζουν κόμματα. Διότι εγώ σαράντα χρόνια τους θυμάμαι όλους. Και αν αλλάξω γνώμη για το κόμμα μου θα πάω σπίτι μου, γιατί ο λαός δεν μπορεί να σε βλέπει τη μια τετραετία στο ένα μπαλκόνι και την άλλη τετραετία στο ακριβώς απέναντι. Αυτό είναι που έχει απαξιώσει στη συνείδηση του άλλου την πολιτική μας ζωή.…","ΑΠΟΣΤΟΛΟΣ ΚΑΚΛΑΜΑΝΗΣ",172
"21160"," Και να τον ψηφίζει, όμως!","ΑΠΟΣΤΟΛΟΣ ΑΛΕΞΟΠΟΥΛΟΣ",13
"21161"," Μπορεί να τον ψηφίζει αν θα τα έχει καλά με τους εκδότες και καναλάρχες. Και τα ξέρετε πάρα πολύ καλά, ιδιαίτερα εσείς, αγαπητοί συνάδελφοι του ΣΥΡΙΖΑ.","ΑΠΟΣΤΟΛΟΣ ΚΑΚΛΑΜΑΝΗΣ",172
"21162"," Δεν ξέρω τίποτα, κύριε Κακλαμάνη.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"21163"," Μπορεί να μην σας αφορά προσωπικά. Εγώ, όμως, μιλάω για το πώς καλλιεργήθηκε αυτό το μόρφωμα. Μας λέγατε ότι έχετε διαρκές συνέδριο. 
Τώρα ακούω μόνο έναν Λαφαζάνη με κάποιους άλλους Εγώ διαφωνώ μαζί του σε πολλά πράγματα, αλλά παραδέχομαι ότι πιστεύει και λέει αυτά που πιστεύει. 
Από εκεί και πέρα η πολυφωνία, η δημοκρατική πολυφωνία σας έχει εξαφανιστεί.","ΑΠΟΣΤΟΛΟΣ ΚΑΚΛΑΜΑΝΗΣ",172
"21164"," Ολοκληρώστε παρακαλώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21165"," Αυτή είναι η αλήθεια . Την έζησα και στο ΠΑΣΟΚ. Έλεγα, μια μέρα στον κ. Λαφαζάνη: «Εκεί που είσαι ήμουνα, εδώ που είμαι θα έρθεις». 
Εάν εσείς -όπως επιμένω σαράντα χρόνια στο ΠΑΣΟΚ- όλα τα κόμματα δεν λειτουργήσουν δημοκρατικά στο κενό ανάμεσα στις ηγεσίες, που θα βρίσκονται είναι σαν τους κρεμαστούς κήπους της Βαβυλώνας εκεί ψηλά για να δοξάζονται, και στο λαό, θα εισβάλλουν οι επιχειρηματίες, όπως αυτοί των ΜΜΕ που ανέφερα. Τη δουλειά τους κάνουν οι άνθρωποι. Τα Μέσα Μαζικής Επικοινωνίας σήμερα είναι μεγάλη δύναμη. Μπροστά στην δύναμη της τηλεόρασης καμμία δημοκρατία δεν μπορεί να επιβιώσει.","ΑΠΟΣΤΟΛΟΣ ΚΑΚΛΑΜΑΝΗΣ",172
"21166"," Ολοκληρώστε, κύριε Πρόεδρε, σας παρακαλώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21167"," Στο λίγο χρόνο των δύο λεπτών, κύριε Πρόεδρε, θέλω …","ΑΠΟΣΤΟΛΟΣ ΚΑΚΛΑΜΑΝΗΣ",172
"21168"," Δεν έχω άλλο χρόνο, κύριε Πρόεδρε, γιατί ξέρω ότι εσείς σέβεστε…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21169"," Καλά θα χρειαστώ δύο λεπτά κύριε Πρόεδρε, για να απευθυνθώ στον Υπουργό Δικαιοσύνης για το νομοσχέδιό του.
Κατά τη γνώμη μου, κύριε Υπουργέ, πρώτα-πρώτα σωστά έρχεται το νομοσχέδιο αυτό, διότι ως χώρα είμαστε εκτεθειμένοι με τις αποφάσεις του Ευρωπαϊκού Δικαστηρίου. Η Σύμβαση των Ανθρωπίνων Δικαιωμάτων, η Ευρωπαϊκή Σύμβαση, ιδιαίτερα σε ό,τι αφορά τη λειτουργία και την απονομή της δικαιοσύνης στη χώρα μας, όπως ξέρετε παραβιάζεται στο δικαίωμα για δίκαιη δίκη.
Αίφνης, χωρίς να έχω καμμία ιδεολογική πολιτική συμπάθεια προς τους συγκεκριμένους, δεν εννοώ τις δίκες εντός των φυλακών Κορυδαλλού όπου οι συγγενείς, οι φίλοι των δικαζομένων, πρέπει να δώσουν την ταυτότητά τους την οποία θα παραλάβουν την επόμενη μέρα. Άλλων εποχών πράγματα είναι αυτά. 
Η πολιτεία οφείλει να προστατεύει τους δικαστές στην άσκηση αυτού του υψίστου καθήκοντος το οποίο έχουν. Πρέπει, όμως, ν’ αποφεύγουμε οτιδήποτε προκαλεί -ιδιαίτερα στους νέους τη διολίσθησή τους σε απόψεις που όταν πια φτάσουν σε κάποια ηλικία ωριμότητας μπορεί να τις απορρίψουν αλλά στο μεταξύ θα έχουν στρατολογηθεί σε χώρους που η πολιτεία πολλές φορές με τη στάση της τους εξωθεί. 
Η δικαιοσύνη, κύριε Υπουργέ -και το ξέρετε άριστα διότι και ως δικαστής σε όλη σας την καριέρα και ως Πρόεδρος της Ενώσεως των Δικαστών τα ξέρετε πολύ καλά- έχει πρόβλημα. Σας το είπα και προχθές που διακόψατε πριν ολοκληρωθεί το προγράμμα της τελευταίας σειράς της Σχολής Δικαστών. Οι δικαστές πρώτα-πρώτα έχουν ανάγκη από καλές σπουδές στα Νομικά Τμήματα. Όταν οι πλείστοι καθηγητές των Νομικών Τμημάτων ασκούν επάγγελμα και όταν υπάρχει αυτή η κατάσταση στα πανεπιστήμια, τι θέλετε από έναν πτυχιούχο της Νομικής που γίνεται αμέσως δικαστής;.
Η Σχολή Δικαστών πρέπει να είναι τουλάχιστον τριετούς φοίτησης. Τα δύο χρόνια πρέπει να είναι άσκηση στα δικαστήρια, στις Εισαγγελίες. Οι δικαστές χρειάζονται επίσης διαρκή επιμόρφωση. Υπάρχει μεγάλος όγκος νομοθεσίας. Και τον τρόπο που λειτουργεί η Βουλή τον χαρακτηρίζει η προχειρότητα. Λίγες φορές το έχω πει, κύριε Πρόεδρε, αυτό; Εδώ πέρα ψηφίζονται πράγματα, τα οποία και εγώ ο παλαιότερος πολλές φορές πρέπει να προσέξω πάρα πολύ. Και, προφανώς, μου ξεφεύγουν πολλά.
Πέραν όλων των άλλων υπάρχει το θέμα της υποδομής. Τα είχαμε με το δικαστή που είχε χρεωθεί την υπόθεση της «SIEMENS». Τριάντα επτά χρονών νέος άνθρωπος. Πόσους επιστημονικούς συνεργάτες είχε; Ποια υποδομή είχε; Ποια υποδομή έχουν όλοι οι εισαγγελείς και οι δικαστές, τους οποίους έχουμε στο στόχαστρο; Τα έχουμε εξασφαλίσει αυτά; 
Από την άλλη μεριά βλέπω πως η στρατιωτική δικαιοσύνη, κύριε Υπουργέ, καθεύδει. Υπαρχει;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου)","ΑΠΟΣΤΟΛΟΣ ΚΑΚΛΑΜΑΝΗΣ",172
"21170"," Κύριε Πρόεδρε, σας παρακαλώ, ολοκληρώστε!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21171"," Παρακαλώ! Έπρεπε να βάλετε εξαρχής τον χρόνο που δικαιούμαι κύριε Πρόεδρε, αλλά αφού δεν τον βάλατε, θα συντομεύσω. Είναι, όμως, κρίσιμα θέματα αυτά. 
Πρέπει να μιλήσετε με τον κ. Αβραμόπουλο. Η στρατιωτική δικαιοσύνη καθεύδει; Γίνονται ένορκες διοικητικές εξετάσεις στις διάφορες μονάδες και στα Επιτελεία;. Ονόματα ακούγονται είτε εν ενεργεία ή εν αποστρατεία παραγόντων των Ενόπλων Δυνάμεων. Γιατί η στρατιωτική δικαιοσύνη και το Υπουργείο Εθνικής Αμύνης δεν ασχολούνται; Τα περιμένουμε όλα από δύο ανακριτές της Εισαγγελίας Πρωτοδικών Αθηνών. 
Κύριε Υπουργέ, πήρα την απάντησή σας για το μείζον πολιτικό και ηθικό θέμα, της δήθεν συγκάλυψης των τραπεζών για τα δάνεια των κομμάτων διότι δεν είναι δυνατόν ολόκληρος ο ελληνικός λαός να παραπληροφορείται και να πιστεύει ότι η Βουλή των Ελλήνων πέρασε μία διάταξη με την οποία δήθεν απαλλάσσονται από το αδίκημα της απιστίας τραπεζίτες που δάνεισαν κόμματα. 
Ξέρετε άριστα -και αν δεν έχω δίκιο, παρακαλώ να το πείτε τώρα- ότι η διάταξη αυτή δεν αφορά κόμματα, διότι τα κόμματα δεν είναι ούτε νομικά πρόσωπα δημοσίου δικαίου ούτε ιδιωτικού δικαίου του ευρύτερου δημόσιου τομέα, όπως λέει αυτή η διάταξη. 
Και το ότι μου στέλνετε δύο σελίδες με εκκρεμότητες, που αφορούν τις διατάξεις περί απιστίας του Ποινικού Κώδικα και μου λέτε ότι το ζήτημα θα το εξετάσει η επιτροπή για την τροποποίηση του Κώδικα, δεν λέει τίποτα, κύριε Υπουργέ. Διότι στο μεταξύ καλύπτονται με τη διάταξη αυτή όλοι αυτοί, που έχουν εκκρεμότητες σε όλες τις εισαγγελίες, είτε είναι τοπικοί άρχοντες -διότι οι Οργανισμοί Τοπικής Αυτοδιοίκησης είναι δημόσιος τομέας- είτε είναι οι πρώην στελέχη τράπεζών που τώρα έχουν περάσει στον ιδιωτικό τομέα. Είναι πλείστοι όσοι. 
Κύριε Πρόεδρε, το σκάνδαλο συνίσταται λιγότερο στο ότι η τροπολογία ήρθε εδώ με το πρόσχημα ότι τάχα κάποιοι οι εισαγγελείς μπορεί να εκβιάζουν και πρέπει να περάσουμε μία διάταξη. Έχει περισσότερη σημασία ότι δεν αφορά τα κόμματα. Αυτό πλέον το παραδέχονται όλοι. Ο λαός, όμως, πιστεύει ότι πέρασε η διάταξη αυτή για να καλύψει τους τραπεζίτες για δάνεια που έδωσαν στα κόμματα, ενώ η διάταξη αυτή αφορά υποθέσεις άσχετες που εκκρεμούν σε πάνω από δέκα εισαγγελίες εφετών και πρωτοδικών της χώρας. 
Αυτές τις εκκρεμότητες, κύριε Υπουργέ, όπως ξέρετε θα τις βάλουν στο αρχείο, εάν, δηλαδή, μια επιτροπή έχει εγκρίνει ένα δάνειο, έστω κι αν το πήρε κάποιος Δήμαρχος παρανόμως. Και μπήκε ύστερα φωτιά στο δημαρχείο τους. Δεν ήταν νόμιμο το δάνειο που πήρε από την Τράπεζα. Ούτε απόφαση του Δημοτικού Συμβουλίου είχε, ούτε εισήγηση, ούτε την πλειοψηφία που απαιτείται. Όμως, με αυτήν τη διάταξη όλοι όσοι πήραν δάνειο, ως ηθικοί αυτουργοί απαλλάσσονται και οι τραπεζίτες δεν έχουν καμμία ευθύνη. Και όλο αυτό σε βάρος των κομμάτων που διασύρονται σε βάρος του πολιτικού συστήματος, σε βάρος της Βουλής. Διότι ένας λαός που πεινάει και υποφέρει και είναι σε κατάθλιψη, δυστυχώς ό,τι αθλιότητα του περάσεις, θα την πιστέψει, εάν, μάλιστα, τον βομβαρδίζεις καθημερινά -τα μέσα ενημέρωσης- με όλη αυτήν την απαράδεκτη επιχειρηματολογία κατά των κομμάτων. 
Εγώ θα περίμενα από την Αξιωματική Αντιπολίτευση, που πρώτη είπε «όχι» σε αυτήν τη διάταξη να μη σιωπήσει. Γιατί σιώπησε μετά; 
Προκαλώ και ρωτώ την Αξιωματική Αντιπολίτευση, τον ΣΥΡΙΖΑ: Αφορά πράγματι κόμματα; Αφού δεν αφορά, γιατί δεν λέτε «κάναμε λάθος και γίναμε παραίτιοι παραπλάνησης του ελληνικού λαού»;
Κύριε Υπουργέ, επαναλαμβάνω και προκαλώ, εάν διαφωνείτε και πιστεύετε ότι η διάταξη αυτή αφορά κόμματα, οφείλετε να το πείτε τώρα. Αλλιώτικα να πείτε με θάρρος ως Υπουργός Δικαιοσύνης στον ελληνικό λαό ότι δεν αφορά κόμματα, αλλά αφορά νομικά πρόσωπα ιδιωτικού δικαίου του δημόσιου τομέα, νομικά πρόσωπα δημοσίου δικαίου, ασφαλιστικά ταμεία, οτιδήποτε άλλο εκτός από κόμματα και ότι θα την καταργήσετε. Στο μεταξύ όμως έχει ισχύσει, αφού έχει δημοσιευθεί.
Ευχαριστώ, κύριε Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"21172"," Κι εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα μαθητές και μαθήτριες και πέντε εκπαιδευτικοί-συνοδοί τους από το Δημοτικό Σχολείο Ξηροκαμπίου Λακωνίας.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρία Χρυσοβελώνη, έχετε τον λόγο για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21173"," Περιμένω κάποια απάντηση από τον κύριο Υπουργό.","ΑΠΟΣΤΟΛΟΣ ΚΑΚΛΑΜΑΝΗΣ",172
"21174"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, εντελώς κωδικοποιημένα θα συνοψίσω τις θέσεις των Ανεξάρτητων Ελλήνων επί των άρθρων και των τροπολογιών στις οποίες αναφέρθηκα αναλυτικά, θα έλεγα, κατά τη χθεσινή μου τοποθέτηση.
Υπερψηφίζουμε, λοιπόν, το άρθρο 1 του νομοσχεδίου, το οποίο θεμελιώνει το δικαίωμα του πολίτη να αιτηθεί προστασία, αλλά και το άρθρο 7, καθώς θεωρούμε ότι τα εν λόγω άρθρα περιλαμβάνουν τουλάχιστον, θα έλεγα, καλές προθέσεις. Τόσο το δικαίωμα της δικαστικής προστασίας των διαδίκων από φαινόμενα καθυστερήσεων κατά την εκδίκαση των υποθέσεών τους, όσο και η δυνατότητα της μείωσης της ποινής όσων καταδικαστούν με αδικαιολόγητη καθυστέρηση είναι θετικές διατάξεις, αν και με τον τρόπο που διατυπώνονται θα λέγαμε ότι είναι κάπως θεωρητικές.
Τα υπόλοιπα άρθρα, δηλαδή 2 έως 6, τα καταψηφίζουμε, καθώς περιγράφουν ένα μηχανισμό για τα πολιτικά δικαστήρια και το Ελεγκτικό Συνέδριο που δεν θα μπορεί αλλά και δεν θα θέλει να λειτουργήσει εποικοδομητικά, για τους λόγους τους οποίους αναλυτικά εξέθεσα στη χθεσινή μου τοποθέτηση, οι οποίοι συνοψίζονται στη θέση την οποία εξαρχής διατύπωσα στην επιτροπή, από το στάδιο δηλαδή της επεξεργασίας του νομοσχεδίου στην επιτροπή. 
Δηλαδή εξακολουθούμε και σήμερα που ολοκληρώνεται, αν θέλετε, η συζήτηση επί του νομοσχεδίου να μην μπορούμε να θεραπεύσουμε το πρόβλημα που είναι η πραγματική παθογένεια της ελληνικής δικαιοσύνης, που είναι υπεύθυνη ακριβώς για τις καθυστερήσεις στην απόδοση της δικαιοσύνης. Είναι ένα πρόβλημα το οποίο θεωρώ ότι -όλοι μπορούμε να το αντιληφθούμε- δεν θα μπορεί να αντιμετωπιστεί, δεν αντιμετωπίζεται σε καμμία περίπτωση με το προτεινόμενο διά του νομοσχεδίου ένδικο βοήθημα.
Σε ό,τι αφορά τις τροπολογίες, επαναλαμβάνουμε και πάλι ότι σαφέστατα καταψηφίζουμε την τροπολογία του Υπουργού Εσωτερικών κ. Μιχελάκη, την 1157/67, η οποία τοποθετεί τις ευρωεκλογές τη δεύτερη Κυριακή, όπως αναφέρθηκε εδώ, του Μαΐου, για τις αιτιάσεις τις οποίες εξέθεσα αναλυτικά στη χθεσινή μου τοποθέτηση, οι οποίες συνοψίζονται στη θέση μας ότι η τροπολογία αυτή συνιστά κατ’ αρχάς παραβίαση του νόμου για λόγους στους οποίους επίσης αναφέρθηκα αλλά και γιατί όλη αυτή η μεθόδευση, η τροπολογία δηλαδή αυτή, γίνεται για έναν και μοναδικό σκοπό: Διότι πιστεύει ο Υπουργός Εσωτερικών και η συγκυβέρνηση κατ’ επέκτασην ότι κατ’ αυτόν τον τρόπο θα μπορέσει να αντιμετωπίσει την επερχόμενη εκλογική συντριβή στις ευρωεκλογές αλλά και γιατί με τη μεθόδευση αυτή, εφόσον βεβαίως ευοδωθεί, θα προκληθούν πολύ μεγάλα έξοδα, υπέρμετρα, δυσβάσταχτα για το ελληνικό κράτος, στα οποία αναφέρθηκα αναλυτικά χθες.
Τώρα, όσον αφορά την εκπρόθεσμη τροπολογία, την 1160/66, του Υπουργού Οικονομικών κ. Στουρνάρα για τον ΕΝΦΙΑ, επίσης την καταψηφίζουμε. Την τροπολογία του Υπουργείου Εργασίας, την 1158/64, η οποία αφορά στην λειτουργία των Κέντρων Πιστοποίησης Αναπηρίας, καθώς επίσης και εκείνη του Υπουργείου Δικαιοσύνης -και αναφέρομαι, κύριε Υπουργέ, στην 1149/59 που αφορά τα δικαιώματα αδείας των δικαστικών λειτουργών- αυτονόητα τις υπερψηφίζουμε.
Τέλος, σε ό,τι αφορά στην τροπολογία 1156/62 του Υπουργού Δημοσίας Τάξεως κ. Δένδια για το Ταμείο Πρόνοιας της Αστυνομίας, το ΤΕΑΠΑΣΑ, ψηφίζουμε «ΠΑΡΩΝ», καθώς πρόκειται –ασχέτως βεβαίως του περιεχομένου της- για μία διάταξη η οποία ανήκει, όπως είπα και χθες στην τοποθέτησή μου, εξ ορισμού σε ένα άλλο νομοσχέδιο, το οποίο μάλιστα αυτήν τη στιγμή βρίσκεται στην φάση επεξεργασίας στην αρμόδια επιτροπή. 
Όπως δήλωσα και χθες, αλλά αποτελεί πάγια θέση των Ανεξάρτητων Ελλήνων, δεν πρόκειται σε καμμία περίπτωση να στηρίξουμε τέτοιες πρακτικές, οι οποίες συνιστούν φαινόμενα κατάφωρης κακής νομοθέτησης.
Σας ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"21175"," Ευχαριστούμε, κυρία Χρυσοβελώνη. 
Τον λόγο έχει ο κ. Πανούσης για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21176"," Ευχαριστώ, κύριε Πρόεδρε.
Αγαπητοί συνάδελφοι, ήταν μια γόνιμη συζήτηση στις συνεδριάσεις της επιτροπής και ένας πολύ ενδιαφέρων νομικός διάλογος μεταξύ απόψεων, όχι πάντα συγκλινουσών. Νομίζω ότι πρέπει να τιμήσουμε τη σύνθεση των απόψεων και τη συναινετική διάθεση που υπήρξε μεταξύ των μελών και παρά τις διαφωνίες που και η ΔΗΜΑΡ και εγώ προσωπικά ως νομικός είχα σε επιμέρους ζητήματα, αξίζει κανείς να ψηφίσει τα άρθρα του νομοσχεδίου. 
Ίσως θα ήταν χρήσιμη μία ευρεία συζήτηση για την εφαρμογή στη χώρα μας της Ευρωπαϊκής Σύμβασης Δικαιωμάτων του Ανθρώπου στο σύνολό της και σε σχέση με την ευρωπαϊκή πολιτική, για να δούμε πράγματι αν αυτά τα οποία η Ευρώπη των λαών επικαλείται και πρεσβεύει ή τα διάφορα σύμφωνα δικαιωμάτων τελικά τηρούνται στην πράξη από τις ευρωπαϊκές δυνάμεις και από την ίδια την Ευρωπαϊκή Ένωση. Θα χρειαζόταν μία ακόμα συζήτηση για την ποιότητα της νομοθεσίας, την ποιότητα της απονομής δικαιοσύνης, την ποιότητα των αποφάσεων και εν τέλει την ποιότητα της δημοκρατίας. 
Θα ήθελα να κάνω τρία σχόλια. Το πρώτο σχόλιο είναι σε σχέση με την Ευρώπη των δικαιωμάτων και της κουλτούρας που όλοι αγαπήσαμε και όλοι γαλουχηθήκαμε. Αυτή η Ευρώπη φαίνεται να ηττάται συνέχεια από την Ευρώπη των εμπόρων και την παγκοσμιοποίηση. Βασική ήττα ήταν ο βομβαρδισμός της Γιουγκοσλαβίας και η υποχώρηση της Ευρώπης στο imperium των Ηνωμένων Πολιτειών. Αν θα είμαστε Έλληνες Ευρωπαίοι ή «Eurogreeks» είναι εθνική στρατηγική και δεν είναι πεπρωμένο. Απλώς, νομίζω ότι ζούμε σε ένα μετέωρο χρόνο και σε ένα μετέωρο βήμα του άλλου δρόμου που όλοι πιστεύαμε ότι θα επικρατούσε. 
Σε σχέση με τις τροπολογίες, αντιλαμβάνομαι το νομολογιακό επιχείρημα του Υπουργού. Θέλει, όμως, προσοχή, κύριε Υπουργέ, το μήνυμα που στέλνουμε. Οι αλλοδαποί ή οι μετανάστες, εν πάση περιπτώσει, μοιάζει για την ελληνική κοινωνία, καθώς και για μεγάλο μέρος του πολιτικού κόσμου, ότι δεν είναι ούτε Έλληνες, ούτε ξένοι. Οι δε ομογενείς είναι λίγο Έλληνες και λίγο ξένοι. Αρχίζουμε, λοιπόν, να ρωτάμε τον άλλο το «γιατί είσαι Έλληνας;» ή το «πόσο Έλληνας είσαι;».
Το επόμενο σχόλιο έχει να κάνει με τις τροπολογίες. Θα αναφερθώ στην κάθε μία ξεχωριστά. Ξέρετε κάτι; Χωρίς σταθερούς κανόνες, χωρίς σταθερές αξίες, χωρίς δομές της δημοκρατίας και του παιχνιδιού δεν μπορούμε να αλλάξουμε το κλίμα, δηλαδή οι μεταξύ μας καχυποψίες μεταφέρονται πολλαπλασιαστικά στην κοινή γνώμη. Και έτσι δεν πρέπει να εκπλησσόμεθα, όταν απαξιώνεται το πολιτικό σύστημα στο σύνολό του. Κατά τη γνώμη μας, σταυρός ή λίστα συνιστούν εν μέρει ιδεολογήματα, όταν τα κόμματα και η δημοκρατία έχουν εκχωρήσει αρμοδιότητες σε διαπλεκόμενα εξωγενή συμφέροντα και δεν έχουν εσωτερικές διαφάνειες. Άρα, το αν κάποιος τιμηθεί με μία ψήφο επειδή αυτήν την ψήφο την έχει διαπραγματευθεί εν μέρει με ξένα κέντρα ή τιμηθεί διά της λίστας επειδή έχει μπει σε μία «αυλή», σε τελική ανάλυση δεν ενδιαφέρει τη δημοκρατία. Και τα δύο είναι λάθος. Θα είχε ενδιαφέρον, λοιπόν, να ξαναδούμε την ποιότητα της δημοκρατίας μας και όχι τα επιμέρους στοιχεία κατά περίπτωση. 
Σε σχέση με τις τροπολογίες, ψηφίζουμε «ΝΑΙ» στην τροπολογία 1149/59, «ΝΑΙ» στην τροπολογία 1156/62. Η πρώτη είναι για τον Κώδικα Οργανισμού Δικαστηρίων και η δεύτερη για το Ταμείο Επικουρικής Ασφάλισης. Ψηφίζουμε «ΝΑΙ» στην τροπολογία 1158/64 για το ΙΚΑ-ΕΤΑΜ κ.λπ.. Παρά την αφαίρεση της παραγράφου 3, ψηφίζουμε «ΟΧΙ» στην τροπολογία 1157/63. 
Θεωρώ ότι αυτό το πολύ καλό κλίμα που είχαμε στην επιτροπή και μέχρι τη μέση της συνεδρίασης πρέπει να παραμείνει, όταν συζητάμε για θέματα που άπτονται καταγγελιών της χώρας μας και όχι της Κυβέρνησης από τα ευρωπαϊκά δικαστήρια και ελπίζω να βρεθεί τουλάχιστον μία κοινή γλώσσα για το τι ακριβώς είναι η δημοκρατία μας.
Σας ευχαριστώ.","ΙΩΑΝΝΗΣ ΠΑΝΟΥΣΗΣ",391
"21177"," Ευχαριστούμε τον κ. Πανούση.
Τον λόγο έχει ο κ. Μαριάς για τριάμισι λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε.
Κύριε Υπουργέ, σας έθεσα ένα θέμα που έχει σχέση με την εκτέλεση της αμετάκλητης απόφασης για τα θύματα του Διστόμου και ανέλυσα τι σχέση έχει η σημερινή μου τοποθέτηση και με το συζητούμενο νομοσχέδιο και φυσικά με την τήρηση της ΕΣΔΑ. Δεν έχω λάβει ακόμη απάντηση σ’ αυτό και περιμένω να ακούσω την άποψή σας, αν θα εμμείνετε στο ζήτημα αυτό. 
Είναι σημαντικό το ότι πρέπει να εκτελούνται οι αποφάσεις του Δικαστηρίου των Ανθρωπίνων Δικαιωμάτων. Ξέρετε πολύ καλά ότι εμείς που συμμετέχουμε στην Κοινοβουλευτική Συνέλευση του Συμβουλίου της Ευρώπης παλεύουμε γι’ αυτό το ζήτημα. Έχει συγκροτηθεί ειδική επιτροπή στο Κοινοβούλιό μας για να παρακολουθήσει και την εκτέλεση των αποφάσεων. Αύριο θα έχω την ευκαιρία να πάω με επίσημη αποστολή του ελληνικού Κοινοβουλίου στη Βαρσοβία όπου γίνεται μία ειδική συζήτηση για τον τρόπο εκτέλεσης των αποφάσεων του Δικαστηρίου των Ανθρωπίνων Δικαιωμάτων. Νομίζω ότι αυτό είναι ένα σημαντικό πλαίσιο μέσα στο οποίο θα πρέπει να κινηθούμε, όπως κινείται και το νομοσχέδιο, με τις ενστάσεις βεβαίως και τις παρατηρήσεις που έθεσαν οι συνάδελφοι από τους Ανεξάρτητους Έλληνες. Αναμένω και πιστεύω ότι μέχρι το τέλος της συνεδρίασης θα δώσετε μία πειστική απάντηση για ποιο λόγο δεν δέχεστε να συναινέσετε να γίνει η εκτέλεση της αμετάκλητης απόφασης για τα θύματα του Διστόμου.
Σε σχέση με την τροπολογία που αφορά τις ευρωεκλογές και τις περιφερειακές και τις δημοτικές εκλογές, υπάρχουν ορισμένοι περιορισμοί. Αυτό είναι δεδομένο. Οι ευρωεκλογές ρυθμίζονται κεντρικά από τα όργανα της Ευρωπαϊκής Ένωσης και την απόφαση του Ευρωπαϊκού Κοινοβουλίου ότι θα γίνουν μεταξύ 22 και 25 Μαΐου. Αυτό είναι συγκεκριμένο και πρέπει να τηρηθεί. Άρα, λοιπόν, η αφετηρία είναι αυτή, 25 Μαΐου οι ευρωεκλογές. 
Δεύτερον, το πνεύμα του νόμου σε σχέση με τις ρυθμίσεις που υπήρχαν ήταν την ίδια Κυριακή να γίνει και ο πρώτος γύρος των δημοτικών και περιφερειακών εκλογών. Εμείς εμμένουμε σ’ αυτό και θέλουμε να γίνει έτσι και από εκεί και πέρα ο δεύτερος γύρος, όταν χρειαστεί και σε όποιες περιοχές χρειαστεί, θα γίνει εκ των υστέρων την επόμενη εβδομάδα. Αυτή είναι η σωστή ρύθμιση που δεν έχει μέσα της σκοπιμότητες και δίνει τη δυνατότητα μαζικής συμμετοχής των πολιτών και στις ευρωεκλογές και στις περιφερειακές και στις δημοτικές εκλογές στον πρώτο γύρο, διότι είναι γνωστό ότι είναι δύσκολες και ακριβές οι μετακινήσεις και θα υπάρχει αποχή τη δεύτερη Κυριακή. Δεν μπορεί να πάει κανείς δύο φορές στην επαρχία, όταν δεν δίνετε στους ετεροδημότες τη δυνατότητα να ψηφίσουν στην Αθήνα.
Αυτό είναι ξεκάθαρο και αυτήν την ρύθμιση θα θέλαμε, γι’ αυτό καταψηφίζουμε την τροπολογία σας. 
Να πω όμως και μια κουβέντα στο εξής: Εμείς είμαστε ένα κόμμα που στηρίζεται στη άμεση δημοκρατία. Θεωρούμε ότι οι αποφάσεις πρέπει να κατεβαίνουν στο λαό και αυτό σημαίνει μεγαλύτερη συμμετοχή των πολιτών.
Στη βάση αυτή επιθυμούμε το σταυρό προτίμησης και το επιθυμούμε από την αρχή. Και εγώ προσωπικά έχω γράψει σε ανύποπτο χρόνο πριν είκοσι χρόνια στα συγγράμματα μου ότι πρέπει και οι ευρωεκλογές να γίνονται με σταυρό προτίμησης, διότι αυτό το σύστημα δίνει τη δυνατότητα της εγγύτητας των Ευρωβουλευτών με τους πολίτες ιδίως σε μια φάση απαξίωσης των ευρωπαϊκών θεσμών, όχι μόνο ότι έχουν απομακρυνθεί, αλλά ότι λαμβάνουν και αντιλαϊκές αποφάσεις. 
Στη βάση αυτή επιθυμούμε και θεωρούμε ότι πρέπει να προχωρήσει αυτό το μέτρο, ασχέτως αν για λόγους σκοπιμότητας, συγκεκριμένα κόμματα, το ΠΑΣΟΚ και η Νέα Δημοκρατία, για τους δικούς τους ειδικούς λόγους βλέποντας ότι θα έχουν μια κομματική αποτυχία, θέλουν να το φέρουν. Αυτό όμως δεν μας κάνει να είμαστε αντίθετοι. 
Θα κάνουμε την κριτική μας για ποιους λόγους γίνεται, ότι γίνεται πολύ αργά, αλλά εμείς –και το ξεκαθαρίζω, κύριε Πρόεδρε, γιατί είναι κομβικό- θα ψηφίσουμε την εκλογή Ευρωβουλευτών με άμεσο τρόπο, δηλαδή με σταυρό, σε μία εκλογική περιφέρεια έτσι όπως έχει διαμορφωθεί. Να επισημάνουμε όμως, ότι θα θέλαμε να υπάρχει αναλογικότητα και στη σταυροδοσία για να υπάρχει δυνατότητα επιλογής από πλευράς των πολιτών, όχι μόνο ενός ή δύο υποψηφίων, αλλά ενδεχόμενα τριών ή τεσσάρων. 
Αυτά είναι θέματα σημαντικά. Θεωρούμε ότι έτσι διευρύνεται η δημοκρατία, στηρίζεται η ευρωπαϊκή ιδέα, αλλά αυτή η οποία υπηρετεί τους λαούς, που υπηρετεί τα έθνη-κράτη που μπορούν να παίξουν ένα συγκεκριμένο ρόλο. Γι’ αυτό, λοιπόν, θα είμαστε θετικοί. Θα έρθει το νομοσχέδιο προφανώς την άλλη εβδομάδα και σε αυτήν την κατεύθυνση θα τοποθετηθούμε. Το λέω, γιατί εν τη ρύμη του λόγου σας ίσως να θεωρούσατε ότι στο συγκεκριμένο θέμα της εκλογής Ευρωβουλευτών με σταυρό, θα είμαστε αντίθετοι. Θα είμαστε θετικοί.
Το έχει αποδείξει η ζωή, δυστυχώς, ότι η πλειονότητα των Ευρωβουλευτών που εξελέγησαν δεν έχουν ανταπόκριση στη δράση τους στην περιφέρεια, στην κοινωνία. Οι περισσότεροι, παρότι μπορεί να έκαναν ένα έργο, είναι άγνωστοι. Ενώ με αυτόν τον τρόπο θα υπάρχει έλεγχος, συμμετοχή και θα πρέπει να δώσεις λόγο γιατί ψηφίζεις το άλφα ή το βήτα θέμα σε μια Ευρωβουλή που θα αποφασίσει για το αν θα πάμε στη γερμανική Ευρώπη ή στην Ευρώπη της Δημοκρατίας των λαών και των κρατών-εθνών. 
Σας ευχαριστώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21178"," Και εμείς ευχαριστούμε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21179"," Κύριε Πρόεδρε, θα μπορούσα να έχω τον λόγο για μια διευκρίνιση;","ΧΑΡΑΛΑΜΠΟΣ ΑΘΑΝΑΣΙΟΥ",10
"21180"," Έχετε τον λόγο, κύριε Υπουργέ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21181"," Ευχαριστώ, κύριε Πρόεδρε. 
Κατ’ αρχάς, θέλω να απαντήσω στον κ. Πρόεδρο τον κ. Κακλαμάνη. 
Όπως γνωρίζετε, κύριε Πρόεδρε, εγώ τότε δεν ήμουν Υπουργός Δικαιοσύνης, δεν ήμουν εισηγητής του νομοσχεδίου. Ήταν άλλος προκάτοχός μου, συνεπώς δεν μπορώ να ξέρω ποιο ήταν το σκεπτικό της συγκεκριμένης ρύθμισης. Απήντησα όμως στην ερώτηση την οποία μου κάνατε. Είπα ότι το θέμα αυτό είναι πράγματι σοβαρό και θα τεθεί υπ’ όψιν στην επιτροπή η οποία αναθεωρεί τον Κώδικα. 
Όπως γνωρίζετε, το εύρος της εφαρμογής της κάθε διατάξεως το αποφασίζουν τα δικαστήρια. Στον Υπουργό Δικαιοσύνης επιτρέπεται να κάνει διευκρινίσεις κατά τη ψήφιση του νομοσχεδίου. Όταν όμως έχει ψηφιστεί, όπως είναι γνωστό, απαγορεύονται και οι ερμηνευτικές εγκύκλιοι από τον Υπουργό προς δικαστές για εφαρμογή νόμων αλλά και βεβαίως δημόσια να παίρνει θέση ποιο είναι το εύρος. 
Δεσμεύτηκα και το έχω θέσει στην Επιτροπή Αναθεώρηση του Ποινικού Κώδικα να δει τη διάταξη αυτή και αν χρειάζονται διευκρινίσεις, περιορισμοί ή οποιαδήποτε άλλη νομοτεχνική βελτίωση, θα την κάνουμε. Αλλά αυτήν τη στιγμή δεν μπορώ εγώ να πω ποια είναι η τάση της νομολογίας, τι είπαν τα δικαστήρια ή πώς το ερμηνεύουν.","ΧΑΡΑΛΑΜΠΟΣ ΑΘΑΝΑΣΙΟΥ",10
"21182"," Συγγνώμη, αλλά επί λέξει η διατύπωση της διάταξης αυτής λέει: «νομικά πρόσωπα ιδιωτικού δικαίου του ευρύτερου δημόσιου τομέα, όπως αυτός οριοθετείται από το νόμο». Ξέρετε εσείς νόμο που να ορίζει ως «νομικά πρόσωπα ιδιωτικού δικαίου του ευρύτερου δημόσιου τομέα» τα κόμματα;","ΑΠΟΣΤΟΛΟΣ ΚΑΚΛΑΜΑΝΗΣ",172
"21183"," Να σας πω. Τα κόμματα…","ΧΑΡΑΛΑΜΠΟΣ ΑΘΑΝΑΣΙΟΥ",10
"21184"," H διάταξη δεν είναι καν του Υπουργείου σας. Μια τροπολογία πέρασε εδώ σε νόμο του Υπουργείου Ανάπτυξης. Και είναι ευθύνη όλων μας, γιατί μπορεί με τη διάταξη αυτή να απαλλαγούν διάφοροι τραπεζίτες ή και λωποδύτες που πήραν δάνεια από τράπεζες παρανόμως. Καταλαβαίνετε; Άρα καταδημαγωγείται ο ελληνικός λαός και στρέφεται εναντίον των κομμάτων. Αν στρέφεται για άλλες αμαρτίες καλώς να στραφεί. Αλλά αυτό…","ΑΠΟΣΤΟΛΟΣ ΚΑΚΛΑΜΑΝΗΣ",172
"21185"," Κατανόησε την ερώτησή σας ο κύριος Υπουργός.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21186"," Εγώ θα περίμενα ότι θα συγκαλούσατε κατεπειγόντως τη νομοπαρασκευαστική επιτροπή και θα μας φέρνατε διάταξη.","ΑΠΟΣΤΟΛΟΣ ΚΑΚΛΑΜΑΝΗΣ",172
"21187"," Το έχει η νομοπαρασκευαστική επιτροπή. Μετά την ερώτησή σας έχει τεθεί στην επιτροπή που επεξεργάζεται τον Ποινικό Κώδικα.","ΧΑΡΑΛΑΜΠΟΣ ΑΘΑΝΑΣΙΟΥ",10
"21188"," Ωραία. Θα περιμένουμε το συντομότερο.","ΑΠΟΣΤΟΛΟΣ ΚΑΚΛΑΜΑΝΗΣ",172
"21189"," Όμως πρέπει να ξέρετε ότι υπάρχει διφυής χαρακτήρας των κομμάτων. Τώρα ανατρέχω πρόχειρα στις νομικές μου γνώσεις. Κατά μια άποψη θεωρούνται ενώσεις προσώπων σε αντίθεση με το Αστικό Δίκαιο, κατ’ άλλη sui generis νομικά πρόσωπα δημοσίου δικαίου. Είναι ένα θέμα το οποίο…","ΧΑΡΑΛΑΜΠΟΣ ΑΘΑΝΑΣΙΟΥ",10
"21190"," Όχι δημοσίου δικαίου. Sui generis ιδιωτικού δικαίου. Όχι όμως του δημόσιου τομέα. Διορθώστε το, λοιπόν, παρακαλώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"21191"," Το διορθώνω. Είναι ή ενώσεις προσώπων ή sui generis νομικά πρόσωπα.","ΧΑΡΑΛΑΜΠΟΣ ΑΘΑΝΑΣΙΟΥ",10
"21192"," Ενώσεις προσώπων. Δεν έχουν να κάνουν με το κράτος. Μόνο σε μονοκομματικά καθεστώτα τα κόμματα είναι το κράτος.","ΑΠΟΣΤΟΛΟΣ ΚΑΚΛΑΜΑΝΗΣ",172
"21193"," Σωστό. Θα επανέλθω όμως σ’ αυτό αφού απαντήσω στον κ. Μαριά για το 923. 
Το 923 του Κώδικα Πολιτικής Δικονομίας, όπως ξέρετε και όπως έχει πει και το Συμβούλιο της Επικρατείας, έχει διφυή χαρακτήρα. Δεν είναι μόνο ένα νομικό κείμενο. Έχει και πολιτική αντιμετώπιση. Έχει πει το Συμβούλιο της Επικρατείας ότι αυτός ο διφυής χαρακτήρας άπτεται και των διεθνών σχέσεων της χώρας. Γι’ αυτό αποταθήκαμε και στο Νομικό Συμβούλιο του Κράτους για να δούμε από την αρχή όλο το θέμα αυτό. Επιπλέον σας λέω ότι είναι ζήτημα που είναι πολυσύνθετο με την έννοια ότι χρειάζεται κα μια πολιτική απόφαση πάνω σ’ αυτό και δεν είναι καθαρά νομικό ζήτημα. 
Μου δόθηκε η ευκαιρία να αναπτύξω γιατί έπρεπε να γίνουν τότε οι εκλογές. Σας εξηγώ λοιπόν ότι η ολοκλήρωση –το λέω αυτό και στους άλλους συναδέλφους για να μην επαναλάβω τα επιχειρήματα- των εκλογών γίνεται τη δεύτερη Κυριακή. 
Μετά την εισήγησή μου, ειπώθηκε από τον Κοινοβουλευτικό Εκπρόσωπο της ΔΗΜΑΡ ότι σε πολλά μέρη τελειώνουν οι εκλογές την πρώτη Κυριακή. Σωστό. Αλλά υπάρχουν πρακτικοί λόγοι που διευκολύνουν. 
Πέρα απ’ αυτό όμως μπορεί και σε δήμους ή σε περιφέρειες που οι εκλογές κρίθηκαν από την πρώτη Κυριακή να έχουμε επαναληπτικές εκλογές σε συγκεκριμένα τμήματα της ίδιας εκλογικής περιφέρειας. Έχει συμβεί κατά το παρελθόν. Αυτό έχει μεγάλη αξία όχι μόνο για το αποτέλεσμα για το ποιος συνδυασμός κέρδισε, γιατί έχει κριθεί αλλά για τη σταυροδοσία των υποψηφίων. Σας αναφέρω ότι στις δημοτικές εκλογές του 1996 είχαν γίνει επαναληπτικές, γιατί ή δεν πήγαν οι δικαστικοί αντιπρόσωποι ή δεν πήγαν οι εφορευτικές επιτροπές. Έκαναν επαναληπτικές σε τριάντα οκτώ εκλογικά τμήματα και σε μερικές είχαν κριθεί. Δηλαδή, μπορεί να κριθεί το αποτέλεσμα όσον αφορά στους συνδυασμούς. Δεν κρίνεται όμως το αποτέλεσμα όσον αφορά στους υποψηφίους που επιλέγονται.
Καμμία διάταξη δεν είναι τέλεια ή τα κάναμε συγχρόνως ή μετά. Νομίζω όμως ότι στα σημεία κυριαρχούν τα πλεονεκτήματα αυτού που ανέφερα προηγουμένως. 
Κύριε Κακλαμάνη, να συμφωνήσουμε όλοι να γίνει αναθεώρηση του Συντάγματος. Αν το πετύχουμε αυτό, μετά να κάνουμε νόμο για ίδρυση και λειτουργία των κομμάτων. Αν είχαμε νόμο για την ίδρυση και λειτουργία των κομμάτων και η νομική φύση των κομμάτων θα ήταν γνωστή και θα μπορούσε ο οποιοσδήποτε Βουλευτής που έχει οποιοδήποτε πρόβλημα και με την παράταξή του να διεκδικήσει το δίκιο του. Ανατρέχω στη διάταξη που λέει ότι ο Βουλευτής έχει απεριόριστη ελευθερία έκφρασης και γνώμης πάνω στα ζητήματα αυτά. Πείτε θεωρητικά ότι διαγράφεται ένας Βουλευτής. Πού θα πάει να διεκδικήσει το δίκιο του; Συνταγματικό δικαστήριο δεν υπάρχει, νόμος περί ευθύνης των κομμάτων δεν υπάρχει. Να, λοιπόν, γιατί μετά την αναθεώρηση του Συντάγματος μπορούμε συναινετικά να τα πετύχουμε αυτά και κατ’ αποτέλεσμα να κατοχυρωθεί περισσότερο η δημοκρατία μας.","ΧΑΡΑΛΑΜΠΟΣ ΑΘΑΝΑΣΙΟΥ",10
"21194"," Αλλά, επιτρέψτε μου, δεν αφορά αυτό τη διάταξη…","ΑΠΟΣΤΟΛΟΣ ΚΑΚΛΑΜΑΝΗΣ",172
"21195"," Ευχαριστούμε, κύριε Υπουργέ.
Κύριε Πρόεδρε…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21196"," Σας παρακαλώ!","ΑΠΟΣΤΟΛΟΣ ΚΑΚΛΑΜΑΝΗΣ",172
"21197"," Σας παρακαλώ, το έχουμε εξαντλήσει το θέμα!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21198"," Αυτό αφορά τη συγκρότηση και τη λειτουργία των κομμάτων. Δεν αφορά τη διάταξη.","ΑΠΟΣΤΟΛΟΣ ΚΑΚΛΑΜΑΝΗΣ",172
"21199"," Αυτό δεν το είπα για σας. Είπα ότι συμπληρωματικά θα είχαμε και…","ΧΑΡΑΛΑΜΠΟΣ ΑΘΑΝΑΣΙΟΥ",10
"21200"," Α, ωραία, εντάξει. Γιατί εγώ λέω –και αναφέρομαι σε όλη τη νομολογία, τη νομοθεσία, τα συγγράμματα όλων, περιλαμβανομένων των καθηγητών του Συνταγματικού Δικαίου – ότι τα κόμματα είναι ενώσεις προσώπων sui generis. Δεν ανήκουν στο δημόσιο τομέα.","ΑΠΟΣΤΟΛΟΣ ΚΑΚΛΑΜΑΝΗΣ",172
"21201"," Κύριε Πρόεδρε, αυτήν τη συζήτηση θα την κάνετε στην επιτροπή.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής και επί των άρθρων του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Δίκαιη ικανοποίηση λόγω υπέρβασης της εύλογης διάρκειας της δίκης, στα πολιτικά και ποινικά δικαστήρια και στο Ελεγκτικό Συνέδριο και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21202"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21203"," Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Δίκαιη ικανοποίηση λόγω υπέρβασης της εύλογης διάρκειας της δίκης, στα πολιτικά και ποινικά δικαστήρια και στο Ελεγκτικό Συνέδριο και άλλες διατάξεις» έγινε δεκτό επί της αρχής κατά πλειοψηφία.
Εισερχόμαστε στην ψήφιση των άρθρων χωριστά.
Ερωτάται το Σώμα: Γίνεται δεκτό το άρθρο 1 ως έχει;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21204"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21205"," Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21206"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21207"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"21208"," Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 3 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21209"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21210"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"21211"," Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 4 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21212"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21213"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"21214"," Συνεπώς το άρθρο 4 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 5 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21215"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21216"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"21217"," Συνεπώς το άρθρο 5 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 6 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21218"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21219"," Παρών.","ΣΤΑΥΡΟΣ ΚΟΝΤΟΝΗΣ",236
"21220"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"21221"," Συνεπώς το άρθρο 6 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21222"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21223"," Παρών.","ΣΤΑΥΡΟΣ ΚΟΝΤΟΝΗΣ",236
"21224"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"21225"," Συνεπώς το άρθρο 7 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 1149 και ειδικό 59 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21226"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"21227"," Κατά πλειοψηφία.","ΔΗΜΗΤΡΙΟΣ ΚΟΥΚΟΥΤΣΗΣ",246
"21228"," Συνεπώς η τροπολογία με γενικό αριθμό 1149 και ειδικό 59 έγινε δεκτή, όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1156 και ειδικό 62 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21229"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"21230"," Κατά πλειοψηφία.","ΣΤΑΥΡΟΣ ΚΟΝΤΟΝΗΣ",236
"21231"," Κατά πλειοψηφία.","ΔΗΜΗΤΡΙΟΣ ΚΟΥΚΟΥΤΣΗΣ",246
"21232"," Συνεπώς η τροπολογία με γενικό αριθμό 1156 και ειδικό 62 έγινε δεκτή, όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1157 και ειδικό 63 όπως τροποποιήθηκε από τον κύριο Υπουργό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21233"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"21234"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"21235"," Κατά πλειοψηφία.","ΔΗΜΗΤΡΙΟΣ ΚΟΥΚΟΥΤΣΗΣ",246
"21236"," Κατά πλειοψηφία.","ΙΩΑΝΝΗΣ ΠΑΝΟΥΣΗΣ",391
"21237"," Συνεπώς η τροπολογία με γενικό αριθμό 1157 και ειδικό 63 έγινε δεκτή, όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1158 και ειδικό 64 ως έχει;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21238"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"21239"," Παρών.","ΣΤΑΥΡΟΣ ΚΟΝΤΟΝΗΣ",236
"21240"," Κατά πλειοψηφία.","ΔΗΜΗΤΡΙΟΣ ΚΟΥΚΟΥΤΣΗΣ",246
"21241"," Συνεπώς η τροπολογία με γενικό αριθμό 1158 και ειδικό 64 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1160 και ειδικό 66 ως έχει;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21242"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"21243"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"21244"," Κατά πλειοψηφία.","ΔΗΜΗΤΡΙΟΣ ΚΟΥΚΟΥΤΣΗΣ",246
"21245"," Συνεπώς η τροπολογία με γενικό αριθμό 1160 και ειδικό 66 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21246"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21247"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Δίκαιη ικανοποίηση λόγω υπέρβασης της εύλογης διάρκειας της δίκης στα πολιτικά και ποινικά δικαστήρια και στο Ελεγκτικό Συνέδριο και άλλες διατάξεις» έγινε δεκτό επί της αρχής και επί των άρθρων κατά πλειοψηφία.
Ερωτάται το Σώμα: Γίνεται δεκτό το νομοσχέδιο και στο σύνολο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21248"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"21249"," Παρών.","ΣΤΑΥΡΟΣ ΚΟΝΤΟΝΗΣ",236
"21250"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Δίκαιη ικανοποίηση λόγω υπέρβασης της εύλογης διάρκειας της δίκης, στα πολιτικά και ποινικά δικαστήρια και στο Ελεγκτικό Συνέδριο και άλλες διατάξεις», έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
 (Να μπει το κείμενο του νομοσχεδίου σελ. 213α)","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21251","  Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21252"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"21253","  Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"21254"," Μάλιστα, μάλιστα.
Με τη συναίνεση του Σώματος και ώρα 14.36΄ λύεται η συνεδρίαση για αύριο ημέρα Πέμπτη 13 Φεβρουαρίου 2014 και ώρα 09.30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επίκαιρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
