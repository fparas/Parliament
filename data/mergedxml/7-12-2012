"","Content","name","ParlmemberID"
"134814","Date","7-12-2012",NA
"134815"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"134816"," Η Βουλή ενέκρινε τη ζητηθείσα άδεια.
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 10 Δεκεμβρίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ  Πρώτου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 693/4-12-2012 επίκαιρη ερώτηση του Βουλευτή Χανίων της Νέας Δημοκρατίας κ. Κυριάκου Βιρβιδάκη προς τους Υπουργούς Εσωτερικών και Οικονομικών, σχετικά με τις αρμοδιότητες που θα ασκήσουν οι δήμοι από 1-1-2013.
2. Η με αριθμό 706/4-12-2012 επίκαιρη ερώτηση του Βουλευτή Α´ Αθήνας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Νικολάου Βούτση προς τον Υπουργό Εσωτερικών, σχετικά με την εγκύκλιο του Υπουργείου Εσωτερικών περί αναστολής της διαδικασίας απονομής της ελληνικής ιθαγένειας.
 3. Η με αριθμό 683/3-12-2012 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με την ιατροφαρμακευτική και νοσοκομειακή κάλυψη των ασφαλισμένων.
 4. Η με αριθμό 697/4-12-2012 επίκαιρη ερώτηση της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη ματαίωση της συμμετοχής Ελλήνων αθλητών σε ευρωπαϊκές και παγκόσμιες διοργανώσεις λόγω της οικονομικής κρίσης.
 5. Η με αριθμό 713/4-12-2012 επίκαιρη ερώτηση του Βουλευτή Β´ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τους Υπουργούς Εθνικής Άμυνας και Εξωτερικών, σχετικά με την ανάγκη για άμεσες ενέργειες περισυλλογής των οστών των πεσόντων μαχητών του Αλβανικού Έπους του ΄40.
 6. Η με αριθμό 702/4-12-2012 επίκαιρη ερώτηση Β´ Πειραιά της Βουλευτού της Δημοκρατικής Αριστεράς κ. Μαρίας Γιαννακάκη προς τους Υπουργούς Δημόσιας Τάξης και Προστασίας του Πολίτη, σχετικά με την αναθεώρηση της Συνθήκης Δουβλίνο ΙΙ.
7. Η με αριθμό 709/4-12-2012 επίκαιρη ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς την Υπουργό Τουρισμού, σχετικά με τον κανονισμό σπουδών στην Επαγγελματική Σχολή και στο ΙΕΚ του Οργανισμού Τουριστικής Εκπαίδευσης και Κατάρτισης (ΟΤΕΚ) στην Ανάβυσσο.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 694/4-12-2012 επίκαιρη ερώτηση του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Εσωτερικών, σχετικά με τη μεταφορά πρόσθετων αρμοδιοτήτων στους δήμους βάσει του ν. 3852/10.
2. Η με αριθμό 707/4-12-2012 επίκαιρη ερώτηση της Βουλευτού Τρικάλων του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Παναγιώτας Δριτσέλη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αξιολόγηση της ποιότητας του εκπαιδευτικού έργου.
3. Η με αριθμό 698/4-12-2012 επίκαιρη ερώτηση του Βουλευτή Α΄ Πειραιά και Νήσων των Ανεξάρτητων Ελλήνων κ. Παναγιώτη Μελά προς τον Υπουργό Υγείας, σχετικά με την αντιμετώπιση των προβλημάτων λειτουργίας του Νοσοκομείου Αιγίνης «Ο Άγιος Διονύσιος».
4. Η με αριθμό 714/4-12-2012 επίκαιρη ερώτηση του Βουλευτή Σερρών του Λαϊκού Συνδέσμου-Χρυσή Αυγή κ. Αρτέμιου Ματθαιόπουλου προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τον Οργανισμό Λιμένος Θεσσαλονίκης (ΟΛΘ).
5. Η με αριθμό 703/4-12-2012 επίκαιρη ερώτηση της Βουλευτού Αιτωλοακαρνανίας  της Δημοκρατικής Αριστεράς κ. Νίκης Φούντα προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με την αξιοποίηση των εγκαταστάσεων και της έκτασης της Ναυτικής Βιομηχανικής Περιοχής Πλατυγιαλίου Αστακού Αιτωλοακαρνανίας.
6. Η με αριθμό 710/4-12-2012 επίκαιρη ερώτηση του Βουλευτή Αιτωλοακαρνανίας  του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό  Αγροτικής Ανάπτυξης και Τροφίμων, σχετικά με τις καταστροφές κηπευτικών στην  περιοχή της Πρέβεζας από τον ισχυρό ανεμοστρόβιλο στις 29-11-2012.
Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 691/4-12-2012 επίκαιρη ερώτηση πρώτου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την απαγόρευση προώθησης τυροκομικών προϊόντων στις λαϊκές αγορές δεν θα συζητηθεί λόγω κωλύματος του κυρίου Υπουργού και διαγράφεται.
Η τρίτη με αριθμό 695/4-12-2012 επίκαιρη ερώτηση πρώτου κύκλουτου Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Αγροτικής Ανάπτυξης και Τροφίμων, σχετικά με την καταβολή των αποζημιώσεων στους δακόπληκτους της Λέσβου καθώς και την ενίσχυση της αγροτικής οδοποιίας δεν θα συζητηθεί λόγω κωλύματος του κυρίου Υπουργού και διαγράφεται.
Η τέταρτη με αριθμό 711/4-12-2012 επίκαιρη ερώτηση πρώτου κύκλου του Βουλευτή Νομού Αττικής του Λαϊκού Συνδέσμου-Χρυσή Αυγή κ. Ηλία Κασιδιάρη προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με το ενδεχόμενο κατάργησης του αφορολόγητου για τα παιδιά δεν θα συζητηθεί λόγω κωλύματος του κυρίου Υπουργού και διαγράφεται.
Η πέμπτη με αριθμό 700/4-12-2012 επίκαιρη ερώτηση πρώτου κύκλου του Βουλευτή Β´ Αθήνας της Δημοκρατικής Αριστεράς κ. Οδυσσέα Βουδούρη προς τον Υπουργό Υγείας, σχετικά με την προοπτική και τη λειτουργία του κοινωφελούς ιδρύματος «ΕΡΡΙΚΟΣ ΝΤΥΝΑΝ» δεν θα συζητηθεί λόγω κωλύματος του κυρίου Υπουργού και διαγράφεται.
Η έκτη με αριθμό 708/4-12-2012 επίκαιρη ερώτηση πρώτου κύκλου της Βουλευτού Α´ Αθήνας του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας, σχετικά με την «Πολυκλινική Αθηνών» δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η πρώτη με αριθμό 692/4-12-2012 επίκαιρη ερώτηση δευτέρου κύκλου του Βουλευτή Δράμας της Νέας Δημοκρατίας κ. Δημητρίου Κυριαζίδη προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη λήψη μέτρων για την ανακούφιση των δανειοληπτών δεν θα συζητηθεί λόγω κωλύματος του κυρίου Υπουργού και διαγράφεται.
Η δεύτερη με αριθμό 705/4-12-2012 επίκαιρη ερώτηση δευτέρου κύκλου του Βουλευτή Βοιωτίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ιωάννη Σταθά προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη διεκδίκηση των γερμανικών αποζημιώσεων των κατοίκων Διστόμου δεν θα συζητηθεί λόγω κωλύματος του κυρίου Υπουργού και διαγράφεται.
Η τρίτη με αριθμό 696/4-12-2012 επίκαιρη ερώτηση δευτέρου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις παραβιάσεις των διεθνών υποχρεώσεων της Ελλάδας σε σχέση με τα εργασιακά δεν θα συζητηθεί λόγω κωλύματος του κυρίου Υπουργού και διαγράφεται.
Η τέταρτη με αριθμό 712/4-12-2012 επίκαιρη ερώτηση δευτέρου κύκλου του Βουλευτή Β΄ Πειραιά του Λαϊκού Συνδέσμου-Χρυσή Αυγή κ. Ιωάννη Λαγού προς τον Υπουργό Δημόσιας Τάξης και Προστασίας του Πολίτη και Εσωτερικών, σχετικά με τις έντονες και αντισυνταγματικές δραστηριότητες λαθρομεταναστών στην Ελλάδα δεν θα συζητηθεί λόγω κωλύματος του κυρίου Υπουργού και διαγράφεται.
Η πέμπτη με αριθμό 701/4-12-2012 επίκαιρη ερώτηση δευτέρου κύκλου της Βουλευτού Α΄ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με το σχέδιο «Αθηνά» και την διαδικασία αναδιάρθρωσης της ανώτατης εκπαίδευσης της χώρας δεν θα συζητηθεί κατόπιν συνεννοήσεως της Βουλευτού με τον κύριο Υπουργό και διαγράφεται.
Η έκτη με αριθμό 699/4-12-2012 επίκαιρη ερώτηση δευτέρου κύκλου του Ανεξάρτητου Βουλευτή Κιλκίς κ. Θεόδωρου Παραστατίδη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τον οδικό άξονα Κιλκίς-Θεσσαλονίκης δεν θα συζητηθεί λόγω αναρμοδιότητας του Υπουργείου και διαγράφεται.
Θα συζητηθεί τώρα η δεύτερη με αριθμό 704/4-12-2012 επίκαιρη ερώτηση πρώτου κύκλου του Βουλευτή Ιωαννίνων του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Χρήστου Μαντά προς τον Υπουργό Υγείας, σχετικά με τον αυξημένο κίνδυνο κατάρρευσης των δομών ψυχικής υγείας των ΜΚΟ. 
Θα απαντήσει στην επίκαιρη ερώτηση η Υφυπουργός κ. Φωτεινή Σκοπούλη. 
Το λόγο έχει ο συνάδελφος κ. Χρήστος Μαντάς.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134817"," Κύρια Υφυπουργέ, ευχαριστώ που ήρθατε, γιατί έτσι όπως φαίνεται στη διαδικασία των επίκαιρων ερωτήσεων δεν προσέρχονται οι αρμόδιοι Υπουργοί για να απαντήσουν. Συνεπώς, ευχαριστώ και μόνο για την παρουσία σας.
Το πρόβλημα των δομών ψυχικής υγείας που η λειτουργία τους έχει ανατεθεί σε σωματεία και μη κερδοσκοπικές εταιρίες, πρόκειται δηλαδή για διακόσιες δεκαέξι συνολικά δομές, έχει απασχολήσει με διάφορους τρόπους το Κοινοβούλιο. Κατά τη γνώμη μας, όχι μόνο δεν φαίνεται κάποια προοπτική λύσης, αλλά αντίθετα, ο κίνδυνος κατάρρευσης αυτών των δομών είναι προ των πυλών. 
Γνωρίζετε ότι οι εργαζόμενοι είναι από πέντε έως εννιά μήνες απλήρωτοι και έχουν αρκετοί από αυτούς ξεκινήσει -ή συνεχίζουν- επισχέσεις εργασίας, όπως σε δομές της Αθήνας, στα Γιάννενα, στην Κεφαλονιά και αλλού. Οι εργαζόμενοι φτάνουν πια στα όριά τους αλλά και οι δομές βεβαίως έχουν λειτουργικά προβλήματα που πρόκειται να ενταθούν δραματικά με τον ερχομό του χειμώνα. Κάποιες δε από αυτές έχουν σταματήσει να λειτουργούν, όπως συμβαίνει στο Περιβολάκι. Συνεπώς, και μετά την τελευταία συνάντηση με τους εργαζόμενους στην οποία βρεθήκαμε ορισμένοι Βουλευτές του ΣΥΡΙΖΑ και στην οποία έγινε η συζήτηση για αναζήτηση εσόδων, τόσο το 2% των προμηθειών των εποπτευομένων από το Υπουργείο Υγείας φορέων, καθώς και η αναζήτηση κονδυλίων από τα διαθέσιμα αυτών των φορέων -αναφέρθηκε ως παράδειγμα ο ΕΟΦ- θα θέλαμε να μας απαντήσετε συγκεκριμένα που βρισκόμαστε και τι πρόκειται να γίνει με συγκεκριμένο χρονοδιάγραμμα. Η συνεχιζόμενη αυτή κατάσταση στην οποία χρησιμοποιούνται προσχηματικά και επικοινωνιακά, κατά τη γνώμη μας, ζητήματα που έχουν να κάνουν με τη διαχείριση αυτών των δομών, μπορεί να οδηγήσει σε κατάρρευση, που όπως σημειώνει και η επιτροπή ελέγχου  προστασίας των δικαιωμάτων με ψυχικές διαταραχές μπορεί να οδηγήσει σε κατάρρευση το σύστημα ψυχικής υγείας και η ψυχική υγεία να επανέλθει στην προ του 1984 ιδρυματική εποχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Και επίσης, μπορεί αν συμβεί αυτό το απευκταίο να χρειαστεί η χώρα μας να επιστρέψει μεγάλα ποσά που έχει συγχρηματοδοτήσει η Ευρωπαϊκή Ένωση.
Θα έλεγα ότι τα συγκεκριμένα ερωτήματα, λοιπόν, είναι τα εξής:
 Αν έχετε κάποιο συγκεκριμένο σχέδιο τελικά για τη χρηματοδότηση για το 2012 αυτών των δομών και αν τελικά σημαίνει αυτό ή μπορεί να σημαίνει αν θα κλείσουν κάποιες δομές.
 Αν θα υπάρξουν συγκεκριμένες αλλαγές όσον αφορά τη μισθοδοσία αυτών των εργαζόμενων που δουλεύουν εκεί. Αν παραδείγματος χάριν, θα δώσετε κατεύθυνση να γίνουν όλοι οι εργαζόμενοι συμβασιούχοι και με τα μισά εισοδήματα. 
Αν θα αλλάξετε το χρηματοδοτικό και θεσμικό πλαίσιο αυτών των δομών και βεβαίως τι θα γίνει ακριβώς με το 2013. 
Υπάρχει μια πρόσφατη ανάρτηση και θα θέλαμε να μας πείτε τι ακριβώς θα συμβεί.
Ευχαριστώ πολύ.","ΧΡΗΣΤΟΣ ΜΑΝΤΑΣ",299
"134818","   Το λόγο έχει η κυρία Υφυπουργός για τρία λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134819"," Κύριε Μαντά, κύριοι Βουλευτές, θα ήθελα να ξεκαθαρίσουμε και το ξέρετε καλά, ότι η Ελλάδα δεν έχει αποσυλοποιήσει τον πληθυσμό των ψυχικά αρρώστων. Υπάρχουν ακόμα άσυλα και τα άσυλά μας είναι ήδη στα υπάρχοντα ψυχιατρεία, αλλά και στον ιδιωτικό φορέα. Ο ιδιωτικός φορέας, ο καθαρά ιδιωτικός, φορέας σε ένα μεγάλο ποσοστό είναι ένα άσυλο. Και αυτό, όμως, δεν το βλέπουμε. Άρα, αυτή η μεταρρύθμιση, η ψυχιατρική, είναι στην αρχή της; Δεν ξέρω τι είναι, πάντως νομίζω ότι έχουν γίνει πάρα πολύ λίγα βήματα και έχουν καταναλωθεί πάρα πολλά χρήματα για αυτήν την ιστορία. Επειδή ακριβώς υπήρχε ένα ασαφές νομικό πλαίσιο και όλες αυτές οι μη κυβερνητικές οργανώσεις που ανέλαβαν τον τομέα της Ψυχικής Υγείας έχουν δραστηριοποιηθεί με ένα συγκεκριμένο ετήσιο ποσό, έχουν συνηθίσει να δουλεύουν με αυτόν τον τρόπο. 
Δυστυχώς, δεν μπορούν να συνεχίζουν να δουλεύουν με αυτόν τον τρόπο. 
Ερχόμαστε στο 2012. Το 2012, ήδη, έχουν πάρει από το κράτος τα μισά χρήματα. Και θα έλεγα, όχι ότι έχουν πάρει τα μισά χρήματα μόνο, αλλά κάτι λιγότερο από τα μισά, γιατί τις προηγούμενες χρονιές είχαν και τα νοσήλια που έπαιρναν από τους ασφαλιστικούς φορείς. Αυτήν τη χρονιά δεν έχουν πάρει ούτε νοσήλια, από τον ΕΟΠΥΥ. Άρα, δεν έχουν προσαρμοστεί καθόλου στις καινούριες δημοσιονομικές συνθήκες. Και λυπάμαι πολύ που ο υπόλοιπος κόσμος, είτε είναι το δημόσιο είτε ο ιδιωτικός φορέας, έχει άγαρμπα προσαρμοστεί σε αυτήν την κατάσταση. 
Αυτές οι δομές, λοιπόν, δεν έχουν προσαρμοστεί κι επιλέγουν να παρακρατούν χρήματα από τους εργαζόμενους. Κι οι εργαζόμενοι δεν είναι πληρωμένοι από το Μάιο. Αυτή είναι μια κατάσταση. 
Θα σας πω τι έχουμε κάνει μέχρι τώρα γι’ αυτό. Το πρώτο που κάναμε είναι να δώσουμε τα λεφτά τα οποία τους ανήκουν κι είναι διαθέσιμα και αυτά ήταν πέντε εκατομμύρια. Για πρώτη φορά υπογράψαμε τέτοια κατανομή –κι αυτό έγινε χθες- και την αλλάξαμε από εκείνη που προτάθηκε διότι ήταν ανισότιμη. Υπήρχαν δομές, οι οποίες χρωστούν στο δημόσιο κι έχουν πάρει πάνω από το 50% του προτεινόμενου από τις ίδιες προϋπολογισμού τους, μέχρι και το 70%. Κα υπήρχαν δομές, οι οποίες με αυτήν την κατανομή των πέντε εκατομμυρίων των τελευταίων χρημάτων δεν θα έπαιρναν ούτε το 40%. Άρα, το πρώτο βήμα ήταν να κάνουμε όσο το δυνατόν –μιας και υπήρχαν πεπραγμένα, υπήρχαν δηλαδή ήδη πράξεις- την ισοκατανομή. Άρα, γι’ αυτά τα πέντε εκατομμύρια κατά κάποιο τρόπο –όχι απόλυτο, γιατί έπρεπε να μας γυρίσουν πίσω οι δομές λεφτά- έγινε μια ισότιμη κατανομή. 
Δεύτερον, προσπαθούμε να ενισχύσουμε τη χρηματοδότηση, μιας και υπάρχει αυτό το έλλειμμα στην οργάνωση και οι πλέον προσβεβλημένοι από αυτήν την κατάσταση είναι οι εργαζόμενοι και όχι οι εργοδότες -και θέλω να πιστεύω ότι δεν είναι ούτε οι ασθενείς- ώστε να χρηματοδοτηθεί παραπάνω το 2012 και όσον αφορά στο 2013 θα δούμε. 
Θα χρησιμοποιηθούν ευρωπαϊκά χρήματα -βρισκόμαστε, σε μια συνεργασία- είτε αυτά είναι από το ΕΣΠΑ είτε από επιπλέον κονδύλια, τα οποία όμως θα δοθούν υπό όρους. Και αυτοί οι όροι είναι ότι δεν χρηματοδοτούμε τίποτα με τον τρόπο με τον οποίο είχαν χρηματοδοτηθεί αυτές οι δομές, αλλά θα χρηματοδοτήσουμε μόνο με βάση τους νοσηλευόμενους. Αν μια δομή λειτουργεί στο 50%; Θα πληρωθεί για το 50%. Θα πληρωθεί, δηλαδή, με κατά κεφαλή ασθενή, με αυτόν τον τρόπο. 
Παράλληλα, όπως γνωρίζετε ήδη –και τα έχουμε αναφέρει μέσα σε αυτήν την Αίθουσα- έχουμε ενεργοποιήσει τους ήδη νομοθετημένους μηχανισμούς ελέγχου και της ποιοτικής αξιολόγησης και της αξιολόγησης της διαχείρισης των οικονομικών.","ΦΩΤΕΙΝΗ ΣΚΟΠΟΥΛΗ",464
"134820","  Τα υπόλοιπα μπορείτε να τα πείτε στη δευτερολογία σας, κυρία Υπουργέ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134821"," Ωραία. Ευχαριστώ.","ΦΩΤΕΙΝΗ ΣΚΟΠΟΥΛΗ",464
"134822","  Το λόγο έχει ο κ. Μαντάς για τρία λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134823"," Ευχαριστώ, κύριε Πρόεδρε.
 Απ’ ό,τι κατάλαβα, κυρία Υφυπουργέ, είπατε ότι έχετε ήδη υπογράψει το ποσό των πέντε εκατομμυρίων για να πάει σε αυτούς τους φορείς. Κι είπατε ακόμη ότι κάνετε μια προσπάθεια να υπάρχει μια ισοκατανομή.
Εύχομαι πριν από τα Χριστούγεννα να φτάσουν κάποια χρήματα στους εργαζόμενους. Και νομίζω ότι αυτό πρέπει να είναι το πρώτο μέλημα. Το θέμα αυτό πρέπει να το παρακολουθήσετε στενά –επιτρέψτε μου να πω- για να υπάρξει κάποια απάντηση σε αυτήν την πάρα πολύ άσχημη κατάσταση που υπάρχει στις δομές. 
Δεν μου είπατε όμως εάν έχουν βρεθεί κι άλλα κονδύλια για τα οποία έχουμε συζητήσει προκειμένου να ενισχυθεί η χρηματοδότηση.
Επίσης, αναφέρατε το θέμα της αξιοποίησης των ευρωπαϊκών κονδυλίων. Να σας θυμίσω ότι σε παλαιότερη ερώτησή μας που είχαμε κάνει, μας απαντήσατε ότι τότε τα χρήματα που είχαν δοθεί, όχι αυτά που είχαν πιστοποιηθεί πέρα από νομικές δεσμεύσεις, ήταν περίπου στο 3%. Θέλω να σας ρωτήσω, υπάρχει κάποια πρόοδος σε αυτό το τομέα; Αυτά τα κονδύλια εννοείτε; Κι όταν λέτε «υπό όρους» ποιους όρους ακριβώς εννοείτε; 
Ακούσαμε και προχθές τον Υπουργό Υγείας να αναφέρει ότι επαναπροσδιορίζεται το σύστημα παροχής υπηρεσιών ψυχικής υγείας και θα έχει πλέον προσωποκεντρικό χαρακτήρα στη βάση της εξατομικευμένης προσέγγισης των ωφελουμένων. Θα γίνει μία διαφορετική προσέγγιση του τρόπου με τον οποίο εξελίσσεται η ψυχιατρική μεταρρύθμιση με επίκεντρο τον ασθενή. 
Δεν ξέρω τι ακριβώς εννοεί, για ποιον επαναπροσδιορισμό λέει και ποια επιστημονική κατεύθυνση θα ακολουθηθεί, όμως θέλω να καταλάβω και να καταλάβει και ο κόσμος που μας παρακολουθεί και μας ακούει και ιδιαίτερα οι άνθρωποι που χρησιμοποιούν αυτές τις υπηρεσίες, τι θα γίνει με αυτές τις μονάδες. Δηλαδή ποιο είναι το συνολικό σας σχέδιο; Εάν το δεκαετές σχέδιο του «Ψυχαργώς» το οποίο υπογράφηκε λίγο πριν τις εκλογές του Μάη, ισχύει, θα πάμε με βάση αυτό το σχέδιο ή θα γίνει μία νέα διαβούλευση προκειμένου να δούμε τι ακριβώς γίνεται στις σημερινές συνθήκες; Η γνώμη μας είναι ότι πρέπει να γίνει μία τέτοια διαδικασία.
Επίσης, κλείνοντας θα ήθελα να σας ξεκαθαρίσω και να ξεκαθαρίσω γενικότερα, ότι είναι κεντρικό για μας να προχωρήσει επιτέλους η τομεοποίηση με αποφασιστικές αρμοδιότητες στους τομείς, γιατί αλλιώς δεν μπορεί να δουλέψει αυτό το σύστημα. Επίσης, να σας ξεκαθαρίσω ότι η δημιουργία αυτών των δομών ήταν επιλογή των κυβερνήσεων ΠΑΣΟΚ – Νέας Δημοκρατίας και η συγκυβέρνηση τη συνεχίζει. Δεν ήταν το δικό μας σχέδιο. Το δικό μας σχέδιο βεβαίως είναι αυτές οι δομές τελικά να ενταχθούν σε ένα δημόσιο δωρεάν σύστημα υγείας με όλες τις πρόνοιες που χρειάζεται γι’ αυτές τις δομές, ενσωματώνοντας δηλαδή και καινοτόμες δράσεις και εμπειρία η οποία έχει αποκτηθεί και βεβαίως με αυξημένα χαρακτηριστικά αυτοδιαχείρισης και κοινωνικού ελέγχου. 
Ευχαριστώ πολύ.","ΧΡΗΣΤΟΣ ΜΑΝΤΑΣ",299
"134824"," Το λόγο έχει η Υφυπουργός, κ. Σκοπούλη για τρία λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134825"," Έχετε βάλει πολλά θέματα τα οποία δεν νομίζω ότι μπορούν να αναπτυχθούν σε τρία λεπτά. 
Όπως ήδη γνωρίζετε, το θέμα έχει συζητηθεί και πριν έρθουμε σε επαφή με τους ευρωπαίους στις Βρυξέλλες, από τους αρμόδιους για την προώθηση των ΕΣΠΑ –εκεί έγινε αυτή η συζήτηση- και έχουμε κάνει συζητήσεις επανειλημμένα και στο Υπουργείο και έχουμε συγκροτήσει μία ομάδα εργασίας, για το πώς μπορούμε πιο αντικειμενικά να χρηματοδοτήσουμε αυτές τις δομές.
Προσωπικά θεωρώ ότι αυτές οι δομές πρέπει να επιζήσουν και να συμβάλλουν στη συνολική ανάπτυξη της σωστής αντιμετώπισης των χρονίως πασχόντων από ψυχικά νοσήματα. Ήδη αυτές οι δομές, παρ’ όλο που έχουν αυτόν τον ιδιωτικό χαρακτήρα, χρηματοδοτούνται εξολοκλήρου από το δημόσιο. Το δημόσιο φταίει που δεν έχει ελέγξει μέχρι τώρα αυτές τις δομές, δεν φταίνε οι άνθρωποι οι οποίοι το έχουν αναλάβει. Εμείς βάζουμε τους κανόνες για να δουλέψουν με τους δικούς μας κανόνες και οι ιδιώτες. Αυτή είναι η αντίληψη, ότι δεν  μπορεί το κράτος να είναι τεράστιο.
Θα πρέπει να βάλει το κράτος τους κανόνες για να δουλέψουν οι ιδιώτες. Όμως, πρέπει να είμαστε αυστηροί στους κανόνες, να μην έχουμε μέσα στο κράτος αλισβερίσια μεταξύ των ιδιωτών. 
Τι γίνεται μέχρι τώρα; Το Υπουργείο συναλλάσσεται με τους ιδιώτες σε επίπεδο διευθύνσεων και σε επίπεδο πολιτικών. Ένα είναι αυτό. 
Δεύτερον, όπως γνωρίζετε πολύ καλά, η τομεοποίηση είναι ένας σημαντικός παράγοντας για την ορθή ανάπτυξη αυτών των δομών και όχι μόνο αυτών των δομών, αλλά και των νοσοκομείων και των κέντρων ψυχικής υγείας και των δομών του δημοσίου. Τι έχουμε κάνει, λοιπόν; Έχουμε ενεργοποιήσει τις τομεακές επιτροπές, έχουμε στείλει εγκυκλίους, με τις οποίες καθόλου ευρωπαϊκό χρήμα δεν θα πάει για ανάπτυξη δομών με βάση τις ΜΚΟ, αλλά με βάση τις ανάγκες του τόπου. Θα εγκριθούν δηλαδή οποιεσδήποτε ανάγκες για ανάπτυξη δομών μέσω ΕΣΠΑ από τις τομεακές επιτροπές. 
Τρίτον, συζητείται με δική μου βούληση –και θα ελεγχθεί αν αυτό είναι σωστό- τα χρήματα να μη φεύγουν από το Υπουργείο, αλλά να φεύγουν από τις τομεακές επιτροπές, για να ενισχύουν τις κατά τόπους δομές ψυχικής υγείας. Δεν θα πηγαίνουν δηλαδή τα χρήματα στο «Περιβολάκι» γενικά –και αναφέρω ένα παράδειγμα- το οποίο έχει μία δομή στο Χαλάνδρι και μία δομή στη Θράκη. Θα πηγαίνουν τα χρήματα στην τομεακή επιτροπή, η οποία θα δίνει τα χρήματα σε αυτούς που είναι στη Θράκη είτε είναι το «Περιβολάκι» είτε είναι η «Ψυχαργώς», η «Αργώ», η «Ακμή» κ.λπ.. Το καταλαβαίνετε; Άρα, θα σπάσουμε αυτήν την κατευθυνόμενη εν μέρει χρηματοδότηση και βέβαια, θα λειτουργήσουν οι μηχανισμοί που αξιολογούν. 
Τώρα, όσον αφορά στο τελευταίο κομμάτι, το «Ψυχαργώς» δεκαετές πρόγραμμα είναι ένα θεωρητικό πρόγραμμα. Δεν έχει τίποτα που αφορά συγκεκριμένες παρεμβάσεις και δεν αναγνωρίζονται τα προβλήματα τα οποία υπάρχουν στο χώρο. 
Θεωρώ ότι είναι ένα γενικό πλαίσιο αρκετά σημαντικό. Αλλά αυτό που θα μας βοηθήσει ιδιαίτερα και που έχει ήδη παραδοθεί σε εμάς, είναι η δεύτερη αξιολόγηση, η οποία έχει γίνει από την επιτροπή αξιολόγησης, στην οποία συμμετέχει ο κ. Μπούρας. Εκείνον ξέρω προσωπικά, διότι είχαμε τις προάλλες μια συνάντηση και με αυτούς που έχουν κάνει την αξιολόγηση. Αυτό το εγχειρίδιο μπορώ να σας το δώσω πολύ ευχαρίστως. Δεν το έχω μαζί μου. 
Είναι, όμως, ένα εγχειρίδιο το οποίο καταγράφει σε μεγάλο ποσοστό τα αντικειμενικά, τα πραγματικά προβλήματα και προτείνει και λύσεις, οι οποίες δεν είναι καθόλου μακριά από αυτές που έχουμε προτείνει εμείς. Θα μας βοηθήσει, όμως, πάρα πολύ να έχουμε ένα συγκεκριμένο μπούσουλα για αυτήν την πρόοδο, η οποία –νομίζω- ότι είναι πολύ θετική. Γιατί αυτή η αξιολόγηση γίνεται όχι από πολιτικούς, αλλά από ανθρώπους που γνωρίζουν πολύ καλά το αντικείμενο, έχουν θέσει standards και παραμέτρους αξιολόγησης. Νομίζω ότι είναι πάρα πολύ θετική και βοηθητική αυτή η έκθεση. Θα είναι στη διάθεσή σας.","ΦΩΤΕΙΝΗ ΣΚΟΠΟΥΛΗ",464
"134826"," Κύριε Πρόεδρε, μπορώ να πάρω το λόγο, για να κάνω μια παρατήρηση επί της διαδικασίας των επίκαιρων ερωτήσεων;","ΝΙΚΟΛΑΟΣ ΒΟΥΤΣΗΣ",75
"134827"," Ορίστε, κύριε Βούτση, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134828"," Ευχαριστώ πολύ, κύριε Πρόεδρε. 
Όπως θα διαπιστώσατε και εσείς, διότι επανειλημμένα και το ίδιο το Προεδρείο έχει ευαισθητοποιηθεί για αυτό το ζήτημα, το 40% μέχρι από λίγο καιρό των επικαίρων ερωτήσεων δεν απαντώνται ούτε από Υπουργό ούτε από Υφυπουργό. Σήμερα δε είχαμε το πρωτοφανές, οκτώ Υπουργοί και οι αντίστοιχοι Υφυπουργοί να λείπουν από το σύνολο σχεδόν της διαδικασίας του κοινοβουλευτικού ελέγχου. Δεν υπάρχει Υπουργικό Συμβούλιο, εξ όσων γνωρίζουμε, εκτός εάν μας ενημερώσετε διαφορετικά. 
Θα θέλαμε να γνωρίζουμε γιατί υπάρχει αυτή η απαξίωση, η υποτίμηση, η υποβάθμιση προς τη μόνη διαδικασία η οποία εξελίσσεται πια ακωλύτως στη Βουλή, που είναι αυτή του κοινοβουλευτικού ελέγχου από την πλευρά της Κυβέρνησης. 
Μας δυσκολεύει εξαιρετικά αυτό, το οποίο γίνεται και για τον επιπλέον λόγο –πέραν του ότι δεν απαντώνται τα περισσότερα ζητήματα, τα οποία πράγματι έχουν επίκαιρο, σημαντικό και υπερτοπικό, αν θέλετε, χαρακτήρα και έρχονται στον κοινοβουλευτικό έλεγχο- ότι, επειδή δεν απαντιούνται, σωρεύονται ύστερα επίκαιρες ερωτήσεις, οι οποίες επανακατατίθενται ή όχι. Ήδη, παραδείγματος χάριν, για το Δίστομο, ένα κορυφαίο ζήτημα που ήταν να συζητηθεί σήμερα, είναι η δεύτερη-τρίτη φορά που δεν συζητείται. Αυτό έχει ως αποτέλεσμα να μην μπορούμε να κάνουμε τη δουλειά μας στη συνέχεια. 
Να μην μακρηγορήσω, αλλά είναι απαράδεκτη αυτή η διαδικασία από πλευράς της Κυβέρνησης. Έχει τεθεί και από πλευράς του Προεδρείου, όπως επίσης έχει τεθεί το ζήτημα του να παρευρίσκονται οι Υπουργοί και μόνο κατ’ εξαίρεση οι ερωτήσεις να απαντιούνται διά των Υφυπουργών. 
Παρακαλούμε πάρα πολύ, λοιπόν, να υπάρχει και σήμερα μια θέση του Προεδρείου πάνω σε αυτό το θέμα και διά της Διάσκεψης των Προέδρων.
Ευχαριστώ πολύ.","ΝΙΚΟΛΑΟΣ ΒΟΥΤΣΗΣ",75
"134829"," Χθες στη Διάσκεψη των Προέδρων ξανατέθηκε το θέμα, χωρίς να θέλω να δικαιολογήσω και μάλιστα θα υπάρξει και παρέμβαση του Προέδρου του Σώματος. Σε κάθε περίπτωση θα πρέπει να αντιληφθούμε ότι ο αριθμός των ερωτήσεων λόγω της επτακομματικής  Βουλής έχει πολλαπλασιαστεί σε σχέση με το παρελθόν. Αυτό είναι ένα γεγονός αναμφισβήτητο. 
Από εκεί και πέρα, η Διάσκεψη των Προέδρων αποφάσισε να εξουσιοδοτήσει τον Πρόεδρο να επιμείνει προς την Κυβέρνηση να υπάρχει παρουσία των Υπουργών στις επίκαιρες ερωτήσεις.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθητές και μαθήτριες και τρεις εκπαιδευτικοί συνοδοί τους από το 5ο Γυμνάσιο Περιστερίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα ήθελα να ενημερώσω τους μαθητές και τους εκπαιδευτικούς ότι σήμερα, ημέρα Παρασκευή όπως και κάθε Παρασκευή, έχουμε τη διαδικασία του κοινοβουλευτικού ελέγχου. Σήμερα θα συζητηθεί επίκαιρη επερώτηση των Βουλευτών του ΣΥΡΙΖΑ προς την Κυβέρνηση, σχετικά με ένα εξειδικευμένο θέμα που είναι τα μεταλλεία χρυσού στη Χαλκιδική, το Κιλκίς και τη Θράκη και παρίστανται οι επερωτώντες Βουλευτές και ένας κοινοβουλευτικός εκπρόσωπος για κάθε ένα από τα άλλα κόμματα. Γι’ αυτό υπάρχει αυτή η εικόνα του Κοινοβουλίου –με τη μειωμένη παρουσία Βουλευτών- και δεν συμβαίνει κάτι άλλο, ώστε να δημιουργούνται άλλοι συνειρμοί. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134830"," Εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ’ αριθμόν 19/14/19-10-2012 επίκαιρη επερώτηση του Προέδρου της Κοινοβουλευτικής Ομάδας του ΣΥΡΙΖΑ - ΕΚΜ κ. Α. Τσίπρα και 38 Βουλευτών του κόμματός του, των κ.κ. Α. Ιγγλέζη, Ε. Αγαθοπούλου, Α. Καραγιουσούφ, Ε. Αμμανατίδου-Πασχαλίδου, Η. Διώτη, Χ. Καφαντάρη, Α. Κουράκη, Θ. Δρίτσα, Α. Αλεξόπουλου κ.α. προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εξόρυξη χρυσού στα Μεταλλεία Χαλκιδικής, Κιλκίς και Θράκης.
Θα ήθελα να γνωστοποιήσω στο Σώμα ότι Κοινοβουλευτικός Εκπρόσωπος από τη Νέα Δημοκρατία ορίζεται η Βουλευτής του Νομού Ιωαννίνων κ. Άννα-Μισέλ Ασημακοπούλου, από τους Ανεξάρτητους Έλληνες ο Βουλευτής Ευβοίας κ. Κωνσταντίνος Μαρκόπουλος και από τη Δημοκρατική Αριστερά η Βουλευτής Αιτωλοακαρνανίας κ. Νίκη Φούντα. 
Το λόγο έχει η πρώτη επερωτώσα Βουλευτής κ. Αικατερίνη Ιγγλέζη για δέκα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134831"," Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, τις τελευταίες μέρες του 2003 στην Ελλάδα των Ολυμπιακών Αγώνων, της ανάπτυξης και των επενδύσεων της «SIEMENS» άνοιξε ένα τεράστιο κεφάλαιο ξεπουλήματος εθνικού φυσικού πλούτου. 
Με τη μεσιτεία του τότε Υφυπουργού Οικονομίας και Οικονομικών Χρήστου Πάχτα, τα Μεταλλεία Κασσάνδρας μεταβιβάζονται από τη χρεοκοπημένη TVX HELLAS στη νεοσυσταθείσα ΕΛΛΗΝΙΚΟΣ ΧΡΥΣΟΣ των κυρίων Μπόμπολα και Κούτρα, έναντι του συμβολικού ποσού των 11 εκατομμυρίων ευρώ. Η μεταβίβαση –παραδόξως, κατά κοινή πρακτική;- πραγματοποιήθηκε χωρίς προηγούμενη εκτίμηση των στοιχείων ενεργητικού και φυσικά χωρίς την προκήρυξη ανοικτού διαγωνισμού. 
Σαν μπόνους για την εκδήλωση ενδιαφέροντός της η ΕΛΛΗΝΙΚΟΣ ΧΡΥΣΟΣ απαλλάσσεται από οποιονδήποτε φόρο μεταβίβασης ή άλλο φόρο και αμνηστεύεται προκαταβολικά για οποιεσδήποτε οικονομικές υποχρεώσεις από τη λειτουργία των μεταλλείων. Τι μπορούσε να αγοράσει κανείς με 11 εκατομμύρια ευρώ το 2003; Ενδεικτικά και όχι αποκλειστικά: μεταλλειοκτησία τριακοσίων δεκαεπτά χιλιάδων στρεμμάτων, τριακόσια δέκα σπίτια, έντεκα χιλιάδες τετραγωνικά μέτρα αστικών οικοπέδων, δυόμισι χιλιάδες στρέμματα γης, τριάντα χιλιάδες τετραγωνικά μέτρα γραφείων και βιομηχανικών κτηρίων, δύο υπόγεια μεταλλεία με φρέατα και συστήματα στοών, αντλιοστάσια, εγκαταστάσεις λιθογόμωσης, δύο πλήρη συγκροτήματα εμπλουτισμού, αποθήκες, οχήματα και μηχανήματα μεταλλείου. 
Το Φεβρουάριο του 2011, η Ευρωπαϊκή Επιτροπή αποφασίζει ότι οι όροι της σύμβασης συνιστούν κρατική ενίσχυση υπέρ της εταιρείας ύψους 15,3 εκατομμυρίων ευρώ, τα οποία η εταιρεία οφείλει να επιστρέψει στο ελληνικό δημόσιο έντοκα. Προφανώς, το ποσό θεωρήθηκε αμελητέο από την Κυβέρνηση, καθώς προσέφυγε άμεσα κατά της απόφασης της Ευρωπαϊκής Επιτροπής! Η εκδίκαση της προσφυγής εκκρεμεί.
 Το ελληνικό δημόσιο, λοιπόν, αγόρασε τα Μεταλλεία Κασσάνδρας για 11 εκατομμύρια ευρώ. Τα πούλησε για 11 εκατομμύρια ευρώ και επιδότησε με 15,3 εκατομμύρια ευρώ μια ιδιωτική εταιρεία, της οποίας η χρηματιστηριακή αξία ανέρχεται σήμερα σε 2,3 δισεκατομμύρια ευρώ, ενώ η αξία των μεταλλευμάτων εκτιμάται στα 15,5 δισεκατομμύρια ευρώ. Τα μαθηματικά δικά σας! Ή μήπως να ανατρέξουμε κατευθείαν στη δήλωση του κ. Πάχτα, σημερινού Δημάρχου Αριστοτέλη, ότι μ’ αυτήν τη σύμβαση κατάφερε η τότε Κυβέρνηση να τετραγωνίσει τον κύκλο; Οπότε τα μαθηματικά γίνονται μάλλον πολύπλοκα! 
Βρέθηκε, λοιπόν, επενδυτής και η ελληνική οικονομία μπορεί πλέον να πάρει μία ανάσα! Ή μήπως δεν είναι έτσι; Το επενδυτικό σχέδιο της ΕΛΛΗΝΙΚΟΣ ΧΡΥΣΟΣ χωροθετείται σε δασική έκταση διακοσίων εξήντα τεσσάρων χιλιάδων στρεμμάτων στη βορειοανατολική Χαλκιδική και περιλαμβάνει το υφιστάμενο μεταλλείο στις Μαύρες Πέτρες, κάτω από το δομημένο οικισμό της Στρατονίκης, δημιουργία μεταλλείου επιφανειακής και υπόγειας εξόρυξης στις Σκουριές, υπόγειο μεταλλείο στην Ολυμπιάδα, στοά μεταφοράς μεταλλεύματος Ολυμπιάδα-Μαντεμλάκο, μεταλλουργεία χαλκού-χρυσού, εργοστάσιο παραγωγής θειϊκού οξέως χίλιοι τόνοι την ημέρα, τέσσερα τέλματα αποβλήτων, βιομηχανικό λιμάνι, δεξαμενές αποθήκευσης και δεκατέσσερις περιοχές δυνητικής μελλοντικής εξόρυξης. Δηλαδή, όλη η βορειοανατολική Χαλκιδική, ένα απέραντο ορυχείο!
Η μελέτη περιβαλλοντικών επιπτώσεων υποβάλλεται στο Υπουργείο Περιβάλλοντος, Ενέργειας και Κλιματικής Αλλαγής τον Αύγουστο του 2010 και μετά από μία σκανδαλωδώς προσχηματική δημόσια διαβούλευση, η οποία στην ουσία δεν έγινε ποτέ, παραμένει για έντεκα μήνες στα συρτάρια της τότε Υπουργού ΠΕΚΑ, της κ. Μπιρμπίλη, η οποία αρνείται να την εγκρίνει. Γιατί άραγε; 
Αυτό το γραφειοκρατικό εμπόδιο παρακάμπτεται με την αντικατάσταση της κ. Μπιρμπίλη από τον πρώην Υπουργό Οικονομικών κ. Παπακωνσταντίνου, ο οποίος και υπογράφει αμέσως την έγκριση περιβαλλοντικών όρων, επικουρώντας για άλλη μία φορά την ανάκαμψη της οικονομίας, όπως ακριβώς έκανε και με το μνημόνιο.
Επιτέλους, τα ταμεία του δημοσίου έχουν να λαμβάνουν έσοδα από την εκμετάλλευση του ορυκτού πλούτου, όχι όμως του ελληνικού δημοσίου, γιατί αντίθετα με τις περισσότερες χώρες με εξορυκτικές δραστηριότητες, η Ελλάδα δεν έχει προβλέψει μεταλλευτικά δικαιώματα. Σύμφωνα με τον Ελληνικό Μεταλλευτικό Κώδικα που συντάχθηκε επί Χούντας, δεν προβλέπονται κανενός είδους μεταλλευτικά δικαιώματα για το ελληνικό δημόσιο επί των κερδών της παραγωγής ή της πώλησης μεταλλευμάτων. 
Ο κ. Παπακωνσταντίνου μάς καθησύχασε, βέβαια, ότι το ελληνικό δημόσιο θα εισπράξει τουλάχιστον έσοδα από τη φορολογία των εργαζομένων, το ΦΠΑ και τις ασφαλιστικές εισφορές. Χώρια, βέβαια, οι πόσες θέσεις εργασίας που θα δημιουργηθούν και που ίσως καταφέρουν να μας υποβιβάσουν στη δεύτερη θέση ανεργίας στην Ευρώπη! Κάτι κερδίζουμε, λοιπόν!
Αν κοιτάξουμε, βέβαια, ολιστικά την επένδυση και συνυπολογίσουμε τα κέρδη και τις ζημιές, ίσως ανατραπεί η εικόνα της επωφελούς για το δημόσιο επένδυσης. Αναγνωρισμένα επιστημονικά ιδρύματα και καταξιωμένοι επιστήμονες προειδοποιούν για σημαντικότατες και μη αναστρέψιμες αρνητικές επιπτώσεις της επέκτασης των μεταλλευτικών δραστηριοτήτων τόσο στο περιβάλλον, όσο και στην υπάρχουσα οικονομική δραστηριότητα.
Ενδεικτικά αναφέρω τα πορίσματα και τις γνωμοδοτήσεις του Συμβουλίου Περιβάλλοντος του Αριστοτελείου Πανεπιστημίου Θεσσαλονίκης, του ΤΕΕ του Τμήματος Κεντρικής Μακεδονίας, της Γεωπονικής Σχολής του Αριστοτελείου Πανεπιστημίου, του Τμήματος Τουριστικών Επιχειρήσεων του ΤΕΙ Θεσσαλονίκης τα οποία και καταθέτω στα Πρακτικά. 
 (Στο σημείο αυτό η Βουλευτής κ. Αικατερίνη Ιγγλέζη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Οι περιβαλλοντικές επιπτώσεις περιλαμβάνουν μεταξύ άλλων αποστράγγιση των ορεινών όγκων, πτώση και υφαλμύρωση του υπόγειου υδροφορέα, ρύπανση επιφανειακών και υπόγειων νερών με θειικό οξύ και βαρέα μέταλλα, ρύπανση της ατμόσφαιρας με αιωρούμενα σωματίδια και βαρέα μέταλλα -κυρίως αρσενικό- μόνιμες και μη αναστρέψιμες ζημιές στα αρχέγονα δάση, το τοπίο και τη βιοποικιλότητα και εκτεταμένη ρύπανση των εδαφών από βαρέα μέταλλα. 
Οι γνωμοδοτήσεις για τις επιπτώσεις στην υγεία προειδοποιούν για επιδράσεις στο νευρικό σύστημα των παιδιών, όπως αναιμίες, νεφρικές βλάβες, γαστρεντερίτιδα, νεφρίτιδα, ηπατικές βλάβες, ηπατίτιδα, ηπατική κίρρωση, ίκτερο και καρκίνο. 
Τέλος, εκτιμάται ότι οι θέσεις εργασίας που θα εκλείψουν θα είναι πολλαπλάσιες από αυτές που θα δημιουργηθούν, καθώς θα πληγούν άμεσα ο τουρισμός, η γεωργία, η κτηνοτροφία, η δασοπονία, η μελισσοκομία, η αλιεία και οι άλλες οικονομικές δραστηριότητες στην περιοχή. 
Η ΕΛΛΗΝΙΚΟΣ ΧΡΥΣΟΣ ξεκίνησε τις προκαταρκτικές εργασίες της στις αρχές του 2012, χωρίς την παραμικρή επίβλεψη και έλεγχο από οποιονδήποτε αρμόδιο φορέα. Παρά τις έντονες αντιδράσεις αρμοδίων, όπως του Δασαρχείου Αρναίας και του περιφερειακού διευθυντή δασών, το ΥΠΕΚΑ δίνει ρητή εντολή για έκδοση πρωτοκόλλων εγκατάστασης υλοτομίας σε όλη την εγκεκριμένη από τη μελέτη περιβαλλοντικών επιπτώσεων έκταση. 
Οι κάτοικοι της περιοχής αντιδρούν και αντιτίθενται στην επέκταση των μεταλλευτικών δραστηριοτήτων. Η «ΕΛΛΗΝΙΚΟΣ ΧΡΥΣΟΣ ΑΕ» -πλέον όχι και τόσο ελληνική, καθώς το 95% ανήκει στην καναδική ELDORALDO GOLD- απαντά με αποικιοκρατικού τύπου στρατηγικές, ώστε να εκβιάσει την κοινωνική συναίνεση και να κάμψει τις αντιδράσεις, όπως με ιδιωτική ασφάλεια, με αυθαίρετη δράση, με συρματοπλέγματα, με παρακώλυση διάβασης, με σωματικούς ελέγχους, εξακρίβωση στοιχείων πολιτών διερχόμενων από δημόσιους δρόμους, με παραπληροφόρηση, με εκβιασμούς, με τρομοκρατία και βιαιοπραγίες. Αλήθεια, πού ζούμε; Μήπως σε ένα καναδικό προτεκτοράτο; Μόλις χθες ομάδα γυναικών εμποδίστηκε από σεκιούριτι να διέλθει από δημόσιο δασικό δρόμο ο οποίος ήταν κλεισμένος με μπάρα. 
Στο πλευρό της ιδιωτικής εταιρείας και οι κρατικές δυνάμεις καταστολής που ενεργούν ως παραστρατιωτικές μονάδες ενάντια σε ειρηνικά διαμαρτυρόμενους πολίτες. Σε κάθε νέα εκδήλωση διαμαρτυρίας, η ένταση της αυθαίρετης αστυνομικής βίας μεγεθύνεται. Έχουμε την υπερβολική χρήση απαγορευμένων χημικών ουσιών και πλαστικών σφαιρών, ανθρωποκυνηγητό, ξυλοδαρμούς, βίαιες και αδικαιολόγητες προσαγωγές, συλλήψεις με κατηγορίες, όπως είναι η συμμετοχή σε διαδήλωση και στάση, καταστροφή οχημάτων. Αν δεν σας ενδιαφέρουν οι καταγγελίες των πολιτών, ακούστε τουλάχιστον τις διαμαρτυρίες των ίδιων των αστυνομικών υπαλλήλων επί του θέματος. Η Χαλκιδική είναι μόνο η αρχή του σχεδίου ξεπουλήματος του ορυκτού πλούτου σε πολυεθνικές και μεγαλοεργολάβους. 
Παρόμοιες δραστηριότητες προωθούνται τόσο στο Πέραμα Έβρου, στις Σάπες της Ροδόπης όσο και στο Κιλκίς, παρά τις έντονες αντιδράσεις τοπικών κοινωνιών και των δημοτικών και περιφερειακών αρχών.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα για λίγο την ανοχή σας.
Οι εξορυκτικές δραστηριότητες που σχεδιάζονται στη βόρεια Ελλάδα υπερβαίνουν κατά πολύ τη φέρουσα ικανότητα των περιοχών επέμβασης. Δεν επιφέρουν κανένα σημαντικό οικονομικό όφελος για την τοπική και εθνική οικονομία. Αντίθετα, εμπεριέχουν βάσιμους και σημαντικότατους κινδύνους για την ποιότητα του περιβάλλοντος, καθώς και για την υγεία και τη ζωή εργαζομένων, κατοίκων και επισκεπτών. Ίσως, όμως, το πιο σημαντικό είναι ότι στο όνομα της κατ’ ευφημισμόν «ανάπτυξης» και των επενδύσεων, καταστρέφεται η προοπτική μιας αειφόρου ανάπτυξης αυτών των περιοχών που θα σέβεται το φυσικό περιβάλλον, τη βούληση και τον τρόπο ζωής των κατοίκων, μιας ανάπτυξης που θα εξασφαλίζει τη δυνατότητα των μελλοντικών γενιών να ζουν και να δημιουργούν σ’ αυτόν τον τόπο. 
Ερωτάται ο Υπουργός, ερωτάται η Κυβέρνηση: Θα συνεχίσετε να συγκαλύπτετε ή ακόμα χειρότερα να συναινείτε σε ένα οικονομικό σκάνδαλο ξεπουλήματος του πλούτου του ελληνικού λαού για ένα κομμάτι ψωμί; Θα συνεχίσετε να υποστηρίζετε και πολύ περισσότερο να προωθείτε την οικονομική και περιβαλλοντική καταστροφή της Χαλκιδικής, του τρίτου τουριστικού νομού της Ελλάδας, στο όνομα μιας κατ’ ευφημισμόν ανάπτυξης, που το μόνο που προσφέρει είναι υπέρογκα κέρδη σε μία πολυεθνική εταιρεία και στον ευνοημένο γνωστό μεγαλοεργολάβο; 
Θα ακούσετε τη φωνή των κατοίκων, που όσο κι αν προσπάθησαν να τους φιμώσουν τα ελληνικά μνημονιακά Μέσα Μαζικής Ενημέρωσης κάνοντας αόρατη ακόμα και μια διαδήλωση επτά και πλέον χιλιάδων πολιτών, έφτασε τελικά αυτή η φωνή σε όλη την Ελλάδα, αλλά ακόμη περισσότερο πέρασε τα σύνορα και ακούγεται σε όλον τον κόσμο; Θα ακούσετε, λοιπόν, τους κατοίκους που όλοι μαζί, ανεξάρτητα από πολιτικές και ιδεολογικές διαφορές, φωνάζουν ότι αυτός είναι ο τόπος τους και θέλουν αυτοί να αποφασίζουν για το μέλλον του;
(Χειροκροτήματα από την πτέρυγα του ΣΥΡΙΖΑ - ΕΚΜ)","ΑΙΚΑΤΕΡΙΝΗ ΙΓΓΛΕΖΗ",166
"134832"," Το λόγο έχει η Βουλευτής κ. Ειρήνη Αγαθοπούλου για πέντε λεπτά.
ΕΙΡΗΝΗ –","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134833"," Ευχαριστώ, κύριε Πρόεδρε.
Κύριε Υπουργέ, η περιφέρεια στην οποία εγώ εκλέγομαι είναι το Κιλκίς και αυτήν τη στιγμή βρίσκομαι εδώ μεταφέροντας στο Κοινοβούλιο τη φωνή των απλών κατοίκων κι όχι μόνο της περιφέρειάς μου. 
Το Κιλκίς, λοιπόν, είναι μία από τις περιοχές που βρίσκονται μέσα στα σχέδια του Υπουργείου Περιβάλλοντος για υποτιθέμενη ανάπτυξη, με αξιοποίηση του ορυκτού πλούτου και ταυτόχρονα απόλυτο σεβασμό στο περιβάλλον, όπως λέτε. Παρουσιάζετε το όλο εγχείρημα ιδεατά, διανθισμένο με χρυσό, δισεκατομμύρια και την υπόσχεση ότι είναι ο δρόμος που θα βοηθήσει οικονομικά την Ελλάδα να βγει από την κρίση. 
Σκοπίμως, όμως, αποκρύπτονται τα σοβαρά περιβαλλοντικά προβλήματα που συνοδεύουν τις εξορύξεις χρυσού σε όλον τον κόσμο, τόσο στις λιγότερο όσο και στις περισσότερο ανεπτυγμένες χώρες. Το πρόσφατο παράδειγμα της Φινλανδίας είναι γνωστό, όπου στο πολυδιαφημισμένο από εσάς μεταλλείο Talvivaara σημειώθηκε τεράστια χημική καταστροφή όταν παρατηρήθηκε σημαντική διαρροή νερού με υψηλές συγκεντρώσεις νικελίου και ουρανίου.
Στο Κιλκίς, λοιπόν, κύριε Πρόεδρε και κύριοι Βουλευτές, εις το όνομα του κέρδους θυσιάζονται ενενήντα μία χιλιάδες στρέμματα στην περιοχή των Κρουσίων, όπου υπάρχουν δώδεκα κατοικημένα χωριά, γεωργικές εκτάσεις, βοσκοτόπια και ένα πανέμορφο δάσος. Κι όλα αυτά χωρίς να έχει προηγηθεί καμμία οικονομοτεχνική μελέτη που να αποδεικνύει ότι αυτή η δραστηριότητα θα προσφέρει μεγαλύτερο οικονομικό όφελος από την ήδη υπάρχουσα αγροτοκτηνοτροφική, οικονομική δραστηριότητα. Κι όλα αυτά σε μία περιοχή η οποία απειλείται με ερημοποίηση και ξέρουμε τι ποσότητες νερού χρειάζονται για τη συγκεκριμένη διαδικασία εξόρυξης κι όλα αυτά όταν αποδεδειγμένα στην περιοχή υπάρχει ουράνιο.
Όλα τα παραπάνω θέλετε να τα θυσιάσετε στο βωμό ψηγμάτων χρυσού, γιατί το ένα γραμμάριο ανά τόνο για ψήγματα πρόκειται και επίσης πεντακοσίων θέσεων εργασίας, όπως εσείς προσωπικά δηλώσατε. Ρωτήσατε τους κατοίκους αν ξεπουλάνε τα χωριά τους και τις ζωές τους, όμως, γι’ αυτά; 
Ας αναφερθούμε όμως και στη διαδικασία η οποία ακολουθήθηκε για να φτάσουμε μέχρι την κατακύρωση του διαγωνισμού υπέρ της εταιρείας «ΑΚΤΩΡ ΑΤΕ». Προκηρύχθηκε ο πλειοδοτικός διαγωνισμός, ζητήθηκε η γνωμοδότηση υπηρεσιών και διεξήχθη ηλεκτρονική διαβούλευση. Ας τα πάρουμε ένα-ένα.
Ηλεκτρονική διαβούλευση. Κράτησε ένα μήνα και υπήρξαν μόνο είκοσι σχόλια. Γνωρίζετε ότι στην περιοχή των δώδεκα κατοικημένων χωριών που συμπεριλαμβάνονται στα ενενήντα μία χιλιάδες στρέμματα δεν υπάρχουν οπτικές ίνες, άρα οι άμεσα ενδιαφερόμενοι δεν είχαν πρόσβαση στο διαδίκτυο για να ενημερωθούν και να συμμετάσχουν στη διαβούλευση; Άρα, για τι είδους διαβούλευση μιλάμε; Προσχηματική και για να εφαρμόσουμε απλά τους τύπους;
Γνωμοδότηση υπηρεσιών. Η ΙΣΤ΄ Εφορεία Αρχαιοτήτων Θεσσαλονίκης απάντησε εγγράφως ότι δεν μπορεί να γνωμοδοτήσει, γιατί απαιτείται να γίνει αυτοψία στην περιοχή. Αυτήν την παρατήρηση το ΥΠΕΚΑ τη θεώρησε γνωμοδότηση και την κατέθεσε ως έγγραφο στην προκήρυξη του διαγωνισμού.
Επίσης, στις 16 Φεβρουαρίου του 2012 έγινε ακρόαση φορέων του Κιλκίς στη Διαρκή Επιτροπή Παραγωγής και Εμπορίου, όπου ο τότε Υφυπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης δεσμεύτηκε μεταξύ άλλων και για τα παρακάτω:
Κατ’ αρχάς, ό,τι και να γίνει πριν υπογραφεί οτιδήποτε στα ζητήματα του ορυκτού πλούτου, θα περάσει από τη Βουλή των Ελλήνων, θα συζητηθεί στο εθνικό Κοινοβούλιο και θα νομοθετηθεί με νόμο. Δεύτερον, εάν οι θεσμοθετημένοι εκπρόσωποι της κοινωνίας -Βουλευτές, δήμαρχοι, δημοτικά συμβούλια, περιφερειάρχης- τοποθετηθούν αρνητικά, αυτό θα είναι ένα πολύ ισχυρό μήνυμα για την Κυβέρνηση η οποία θα θεωρήσει ότι δεν μπορούν να προχωρήσουν τέτοιου είδους επενδύσεις. 
Καταθέτω τα Πρακτικά εκείνης της συνεδρίασης και επίσης καταθέτω το ψήφισμα 70 και άνω φορέων της περιοχής που τάσσονται αρνητικά στη δημιουργία μεταλλείων, μεταξύ αυτών ο δήμος, η περιφέρεια αλλά και οι τρεις Βουλευτές του Κιλκίς, καθώς και όλες οι τοπικές οργανώσεις όλων των κομμάτων, συμπεριλαμβανομένων Νέας Δημοκρατίας, ΠΑΣΟΚ και ΔΗΜΑΡ.
(Στο σημείο αυτό η Βουλευτής κ. Ειρήνη-Ελένη Αγαθοπούλου καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Θέλω να ρωτήσω εάν οι παραπάνω δεσμεύσεις ισχύουν και για τη σημερινή ηγεσία του Υπουργείου. 
Όλη η παραπάνω διαδικασία, όπως φαίνεται να διεξήχθη, δείχνει την προχειρότητα και την αδιαφορία της πολιτείας για το ουσιαστικό αποτέλεσμα και την επιταγή να προχωρήσει το έργο πάση θυσία, ανεξάρτητα από τις αντιρρήσεις της τοπικής κοινωνίας. Το κέρδος των εταιρειών είναι πάνω απ’ όλα.
Σίγουρα θα μας πείτε ότι είμαστε παρανοϊκοί οικολόγοι, πολιτικάντηδες που προσπαθούν να κάνουν φθηνή αντιπολίτευση και να ψηφοθηρήσουν θέλοντας να σταματήσουν την ανάπτυξη και να μην αφήσουν τη χώρα να προοδεύσει. Η επένδυση –όπως την αποκαλείτε- που πάτε να κάνετε σε όλη τη βόρεια Ελλάδα είναι καταστροφική για το φυσικό περιβάλλον αλλά και για τους κατοίκους της περιοχής.
Η σημερινή τρικομματική Κυβέρνηση έχει δείξει τις προθέσεις της, έχει κάνει σαφές ότι τάσσεται υπέρ των εχόντων και κατεχόντων και αδιαφορεί πλήρως για το μεγαλύτερο κομμάτι της κοινωνίας, μη διστάζοντας να το οδηγήσει στην εξαθλίωση. Οι κάτοικοι της Χαλκιδικής, του Κιλκίς αλλά και της Θράκης προειδοποιούν ότι θα τους βρει μπροστά του όποιος προσπαθήσει να υποθηκεύσει το μέλλον τους έναντι πινακίου φακής, όπως αναμφίβολα συμβαίνει στη συγκεκριμένη περίπτωση.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΛΕΝΗ ΑΓΑΘΟΠΟΥΛΟΥ",4
"134834"," Το λόγο έχει ο Βουλευτής κ. Αϊχάν Καρά Γιουσούφ για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134835"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι Βουλευτές, τον τελευταίο καιρό παρακολουθούμε τις έντονες προσπάθειες για αδειοδότηση και λειτουργία μονάδων παραγωγής χρυσού στη βόρεια Ελλάδα. Τα κύρια επιχειρήματα που προτάσσονται από τη μνημονιακή πολιτική της χώρας είναι οι επενδύσεις, η πολυπόθητη ανάπτυξη και οι θέσεις εργασίας. Όσοι αντιδρούν χαρακτηρίζονται γραφικοί και τούς καταλογίζεται ότι επιχειρούν να στερήσουν την απασχόληση από τους νέους που την έχουν ανάγκη. Ως Βουλευτής του νομού Ροδόπης θα εστιάσω στα έργα που γίνεται προσπάθεια να γίνουν στη Θράκη.
Γνωρίζουμε πολύ καλά ότι το ζήτημα αυτό δεν προέκυψε πρόσφατα. Ήδη από τη δεκαετία του ’90 επιχειρείται η εγκατάσταση και η λειτουργία μεταλλευτικών και μεταλλουργικών μονάδων παραγωγής χρυσού στην περιοχή του Περάματος Έβρου και στην περιοχή των Σαπών Ροδόπης. Πρόκειται για τις εταιρείες «ΧΡΥΣΩΡΥΧΕΙΑ ΘΡΑΚΗΣ» και «ΜΕΤΑΛΛΕΥΤΙΚΗ ΘΡΑΚΗΣ» αντίστοιχα. Ενώ σύσσωμη η κοινωνία της Θράκης τα τελευταία δεκατρία χρόνια τάσσεται ενάντια στη λειτουργία των μονάδων αυτών δηλώνοντάς το σε τοπικό, δημοτικό, νομαρχιακό και περιφερειακό επίπεδο, τον Ιούνιο του ’12 η υπηρεσιακή κυβέρνηση προχώρησε σε ένταξη των μεταλλευτικών εγκαταστάσεων στο Πέραμα και στις Σάπες με τη γνωστή διαδικασία fast track. Κάποιοι, επιμένοντας στο επιχείρημα της ανάπτυξης, υποστηρίζουν ένθερμα τις μεταλλευτικές εταιρείες. 
Θεωρητικά η μεταλλευτική δραστηριότητα θα μπορούσε να είναι αειφορική και αναπτυξιακή αν γινόταν συνολικά προς το συμφέρον της κοινωνίας. Αυτό συνεπάγεται εξασφάλιση του δημοσίου συμφέροντος, ύπαρξη αξιόπιστων ελεγκτικών μηχανισμών και υπερίσχυση διαχρονικά του οφέλους επί των αρνητικών επιπτώσεων. 
Τίποτε απ’ αυτά δεν διασφαλίζεται. Αντίθετα, εκτιμάται ότι πρόκειται για οριστικό και αμετάκλητο αφανισμό σημαντικού φυσικού κεφαλαίου σε τοπικό, εθνικό και ευρωπαϊκό επίπεδο και για βίαιη αλλαγή του αναπτυξιακού προτύπου της περιοχής. Η αδειοδότηση των εν λόγω μονάδων στη Θράκη, θα έχει αρνητικές επιπτώσεις στον τρόπο με τον οποίο παράγουμε και καταναλώνουμε στην περιοχή μας και θα σημάνει την αναγκαστική επιδείνωση στον τρόπο ζωής των κατοίκων της Θράκης. 
Πρέπει να σημειωθεί, πως δυστυχώς η χώρα μας συγκαταλέγεται μεταξύ των ελάχιστων χωρών που δεν διαθέτουν νομικά θεσπισμένα μεταλλευτικά δικαιώματα επί του εξορυσσόμενου μεταλλεύματος. Με λίγα λόγια, εθνικός πλούτος όπως είναι τα κοιτάσματα χρυσού αξίας δισεκατομμυρίων ευρώ, εκχωρούνται για εκμετάλλευση σε ξένες εταιρείες, χωρίς να διασφαλίζεται στοιχειωδώς το δημόσιο συμφέρον. Στην ουσία τα κέρδη πάνε στις ξένες εταιρείες και η ζημιά μένει στο δημόσιο και στην τοπική κοινωνία.
Για παράδειγμα η τουριστική φυσιογνωμία της περιοχής θα υποβαθμιστεί, όπως και η ποιότητα ζωής της κοινωνίας, των κατοίκων αλλά και των επισκεπτών. Επιπλέον η περιοχή μου, η Ροδόπη και ο Έβρος, έχει σημαντική δραστηριότητα στον αγροτικό τομέα. Η ρύπανση των εδαφών υποβαθμίζει την ποιότητα των παραγωμένων αγροτικών προϊόντων, ιδιαίτερα όσων προορίζονται για διατροφή. Αυτό το γεγονός έχει βαρύνουσα σημασία σε μια κατ’ εξοχήν αγροτική περιοχή όπως η δική μας. Η νέα Κοινή Αγροτική Πολιτική συνδέει την οικολογική ποιότητα της παραγωγής των προϊόντων της περιοχής με την επιδότηση. 
Είναι φανερό, λοιπόν, ότι η εφαρμογή των προγραμμάτων εξόρυξης χρυσού των εταιρειών, μετατρέπει την περιοχή σε κατ’ εξοχήν μεταλλευτική οδηγώντας την σε μια μορφή μονοσήμαντης ανάπτυξης με πεπερασμένο χρόνο διάρκειας, απαξιώνοντας όλα τα άλλα πλεονεκτήματα της περιοχής, όπως τους αρχαιολογικούς χώρους, τα γεωθερμικά πεδία, τη γεωργία και τη κτηνοτροφία. 
Από την άλλη η μεταλλουργία του χρυσού είναι μια υδροβόρα και σπάταλη χημική βιομηχανία και είναι σχεδόν σίγουρο ότι θα ενταθεί ποσοτικά αλλά και ποιοτικά το πρόβλημα επάρκειας υδάτων στους παρακείμενους οικισμούς, στις Σάπες, στη Διώνη  κ.λπ.. 
Ας μην ξεχνάμε τη γειτνίαση των έργων  με κατοικημένες περιοχές. Απέχουν μόλις πεντακόσια μέτρα από το Πέραμα. Είναι εξάλλου γνωστό ότι οι εργαζόμενοι, όσο και οι κάτοικοι των περιοχών με ορυχεία, εμφανίζουν υψηλά ποσοστά χρόνιων δηλητηριάσεων και χρόνιων παθήσεων. 
Όσον αφορά δε το κυάνιο και την επικινδυνότητά του, το μόνο που πρέπει να αναφερθεί εδώ είναι η απόφαση του Ευρωκοινοβουλίου στις 5-5-2010 για την πλήρη απαγόρευση της μεταλλείας με χρήση κυανίου σε όλη την Ευρωπαϊκή Ένωση. 
Κανείς δεν μπορεί να αμφισβητήσει το γεγονός ότι οι εξορυκτικές εταιρείες ακολουθούν συγκεκριμένες τακτικές, με στόχο την εξασφάλιση της κοινωνικής συναίνεσης. Συγκεκριμένα επιδιώκουν συμμαχίες με φιλικά προσκείμενες σε αυτές τοπικές αρχές και ομάδες ανθρώπων. Καλλιεργούν αίσθηση τετελεσμένων γεγονότων, με σκοπό να υποβάλλουν το αίσθημα της απόλυτης αδυναμίας στις τοπικές κοινωνίες. Συχνά, χρησιμοποιούν ιδιωτική ασφάλεια αλλά και κρατικές δυνάμεις καταστολής, εκβιασμό, τρομοκρατία και βιαιοπραγίες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Εφαρμόσιμες εναλλακτικές εκχύλισης χρυσού με κυάνιο υπάρχουν αλλά δεν τους συμφέρουν. Σκέπτονται μόνο το συμφέρον και όχι τη χώρα μας.
Θα ήθελα να σας κάνω γνωστή τη δήλωση του κ. Λαλιώτη, όταν ήταν Υπουργός Περιβάλλοντος το 1997, για την εξόρυξη χρυσού στην Πέργαμο της Τουρκίας. Έλεγε: «η επένδυση του χρυσού αποτελεί βραδυφλεγή βόμβα, όχι μόνο για την περιοχή στην οποία εξορύσσεται ο χρυσός αλλά για το ευρύτερο περιβάλλον, για το βόρειο Αιγαίο». Τι έχει αλλάξει και οι Υπουργοί έχουν βάλει την υπογραφή τους για αδειοδότηση των εταιρειών που θα δραστηριοποιηθούν στην περιοχή μας, την παραμελημένη μας Θράκη; 
Καλούμε την Κυβέρνηση, ως λαός της Θράκης, να σταματήσει επιτέλους αυτήν την καταστροφή της χώρας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ÎšÎ‘Î¡Î‘ ÎœÎ•ÎœÎ•Î¤",186
"134836"," Έχω την τιμή να ανακοινώσω στο Σώμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει τις εκθέσεις της στα σχέδια νόμου του Υπουργείου Εξωτερικών:
Κύρωση της Συμφωνίας πολιτικού διαλόγου και συνεργασίας μεταξύ της Ευρωπαϊκής Κοινότητας και των κρατών μελών της, αφενός, και της Κοινότητας των Άνδεων και των χωρών μελών της, των Δημοκρατιών της Βολιβίας, της Κολομβίας, του Ισημερινού, του Περού και της Βολιβαριανής Δημοκρατίας της Βενεζουέλας, αφετέρου, μετά του παραρτήματος αυτής
Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Δημοκρατίας του Ελ Σαλβαδόρ για οικονομική συνεργασία
Κύρωση της Συμφωνίας μεταξύ της Ευρωπαϊκής Κοινότητας και των κρατών μελών της, αφενός, και της Δημοκρατίας της Νότιας Αφρικής, αφετέρου, για την τροποποίηση της Συμφωνίας Εμπορίου, Ανάπτυξης και Συνεργασίας. 
Επίσης, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθητές και  μαθήτριες και τρεις εκπαιδευτικοί από το 4ο Γυμνάσιο Περιστερίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η Βουλευτής Β΄ Θεσσαλονίκης, κ. Ευαγγελία Αμμανατίδου-Πασχαλίδου για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134837"," Κύριε Υπουργέ, τρία χρόνια μνημονιακής πολιτικής, τρία χρόνια στο μνημονιακό καθαρτήριο. 
Τρία χρόνια χρειάστηκαν, κύριοι της Κυβέρνησης, για να κατασυκοφαντήσετε τον εργαζόμενο λαό, την ελληνική κοινωνία και να τη στείλετε, τελικά, στην κόλαση για αμαρτίες τις οποίες εσείς, με τους μονοδρόμους σας και το πιστόλι στον κρόταφο, την εξωθήσατε. 
Δεν σας φαίνεται, όμως, αρκετά εξαθλιωμένος ο λαός. Υπάρχουν, λέτε, και άλλα περιθώρια για δημοσιονομική προσαρμογή. Ωραία λέξη η «προσαρμογή».  «Δημοσιονομική προσαρμογή» το είπατε ή αλλιώς «λιγότερο κράτος».
 Συγχαρητήρια, λοιπόν! Τα καταφέρατε! Πετύχατε να μικρύνετε το κράτος, ξεπουλώντας την εθνική μας κυριαρχία στους διεθνείς τοκογλύφους. Χρόνια ολόκληρα ανοίγατε τις πόρτες στη διαπλοκή, στο σύμμαχό σας, που μαζί του εκπαραθυρώσατε κατόπιν τη δημοκρατία και κάθε έννοια κοινωνικού κράτους. Έτσι μάθατε να ντύνετε με ουδέτερα λόγια τα απεχθή έργα σας. Έτσι μας είπατε ότι θα επανεκκινήσετε και την οικονομία.
Για να δούμε, λοιπόν, τι είδους επανεκκίνηση και προοπτική προτείνετε στη Χαλκιδική, στη Θράκη και στο Κιλκίς. Αναφέρθηκαν εκτενώς οι προηγούμενοι συνάδελφοι του ΣΥΡΙΖΑ σε αυτές τις τρεις περιοχές, τις οποίες θέλετε να τις κάνετε κρανίου τόπο.
Το δάσος στις Σκουριές, στη βόρεια Χαλκιδική, στην ευρύτερη περιοχή της Ιερισσού, είναι μία καταπληκτική περιοχή, ένα άγριο, παρθένο δάσος, μία περιοχή που μαζί με το γειτονικό Στρατωνικό Χαλκιδικής φιλοξενεί ένα από τα πιο σπουδαία οικοσυστήματα της χώρας.
Έτσι, όταν ακούει κανείς τη λέξη «ανάπτυξη» σε αυτά τα συμφραζόμενα, φαντάζεται μία ήπια τουριστική εκμετάλλευση του φυσικού κάλλους και του ιστορικού χαρακτήρα της περιοχής, που το σέβεται, το προστατεύει και το αντιμετωπίζει ως alter ego της ανθρώπινης φύσης. Όμως όχι. Υπάρχουν, τελικά, άνθρωποι για τους οποίους το μοναδικό πράσινο πράγμα με αξία είναι το δολάριο.
Τέτοιας πολιτικής αντίληψης, είναι και οι εμπνευστές της ανάπτυξης στη Χαλκιδική. 
Η απάντηση της Κυβέρνησης στο ερώτημα του αναπτυξιακού σχεδιασμού, είναι για μία ακόμη φορά η καταστροφή. Παραδίδεται σε μεγάλα οικονομικά συμφέροντα μία ολόκληρη δασική, ορεινή περιοχή, με πρόσχημα κάποιες –πραγματικά ελάχιστες σε σχέση με την καταστροφή- θέσεις εργασίας και αόριστα οικονομικά οφέλη, όταν η ζημιά που θα προκληθεί στην οικονομική δραστηριότητα της ευρύτερης περιοχής αλλά και στην υγεία των κατοίκων, θα είναι εκτεταμένη και χρονικά απεριόριστη καθ’ ότι θα είναι μη αναστρέψιμη.
Αυτό, φυσικά, δεν είναι ένα συμπέρασμα κάποιου είδους αυθαίρετης κινδυνολογίας αλλά δεδομένων που προκύπτουν από πλήθος έγκριτων επιστημονικών μελετών.
Ας δούμε τα δεδομένα με προσοχή.
Το ΑΕΠ της Χαλκιδικής, εξαρτάται από τριών τύπων οικονομικές δραστηριότητες. 
Στην πρώτη κατηγορία, ανήκουν τα εκατόν οκτώ χιλιάδες εννιακόσια στρέμματα καλλιεργούμενων εκτάσεων, τα διακόσιες εβδομήντα έξι χιλιάδες στρέμματα βοσκοτόπων και οι εκατόν πενήντα δύο χιλιάδες τριακόσιες ογδόντα πέντε κυψέλες από οκτακόσιους δέκα τέσσερις μελισσοκόμους, οι οποίοι, να σημειωθεί, αποτελούν το 9,7% του συνόλου των μελισσουργών της χώρας.
Στη δεύτερη κατηγορία συμμετοχής στην οικονομική ζωή της περιοχής, είναι οι βιοκαλλιέργειες, η αλιευτική δραστηριότητα και οι υδατοκαλλιέργειες, μαζί με την υλοτομία, οι δασικοί καρποί, τα θηράματα, τα αρωματικά φυτά και τα βότανα.
Τρίτο μέρος. Η οικονομική δραστηριότητα στην περιοχή, σχετίζεται με τον τουρισμό κατά 15%-20%. Οι καταστροφές που θα προκληθούν στην πανίδα και τη χλωρίδα της περιοχής είναι τρομακτικές. Οι ίδιες οι μελέτες που έχουν εκπονηθεί, προβλέπουν ότι από τα μη αδρανή σωματίδια σκόνης και τα βαρέα μέταλλα –τρεις χιλιάδες εκατόν δεκαέξι τόνοι ανά ώρα- που υπό μορφή σκόνης θα καλύπτουν αδιάκοπα τα φυτά και το έδαφος της περιοχής, θα αυξηθεί από τη μία η τοξικότητα του εδάφους και των υδάτων, ενώ από την άλλη, θα εμποδίζεται η διαπνοή των φυτών και η φωτοσύνθεση, με αποτέλεσμα τη σημαντική επιβράδυνση της ανάπτυξής τους ή ακόμη και τον μαρασμό τους.
Βεβαίως, ακόμη και στην περίπτωση που τα φυτά επιβιώσουν, οι καρποί τους δεν θα είναι πλέον βρώσιμοι, καθώς θα εγκυμονούν κινδύνους για την ανθρώπινη υγεία. Αυτού του τύπου οι καταστροφές, θα πλήττουν τα σιτηρά, την ελιά και το αμπέλι που αποτελούν μεγάλο μέρος της αγροτικής παραγωγής της περιοχής. 
Φυσικά, από τη συσσώρευση τέτοιων στοιχείων στις ζωοτροφές και το νερό, είναι φανερό ότι δεν θα μείνει ανέπαφο και το κομμάτι της κτηνοτροφικής δραστηριότητας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα και τη δευτερολογία μου, εάν είναι εύκολο.
Εδώ, αξίζει να κάνουμε ακόμη μία αναφορά στον τρόπο με τον οποίο πλήττεται η μελισσοκομία, μιας που είναι, πραγματικά, ζωτικής σημασίας τομέας για τη Χαλκιδική. 
Όπως αναφέρθηκα και παραπάνω, στην Περιφερειακή Ενότητα Χαλκιδικής υπάρχουν οκτακόσιοι δεκατέσσερις μελισσοκόμοι, οι οποίοι κατέχουν περίπου το 10% της συνολικής παραγωγής μελιού της χώρας. Σχεδόν, λοιπόν, οι μισοί από αυτούς, ζουν αποκλειστικά από τη μελισσοκομία. 
Τι θα πούμε, λοιπόν, σε αυτούς τους ανθρώπους, όταν το νέκταρ και η υγεία των φυτών μολυνθούν από βαρέα μέταλλα και σκόνη, όταν οι μέλισσες θα εξαφανίζονται, καθώς δεν θα βρίσκουν τροφή εξαιτίας της σκόνης που θα φράζει τις μελιτώδεις εκκρίσεις της πεύκης και της δρυός και ακόμη όταν το μερίδιο των παραγωγών μελιού στην αγορά συρρικνωθεί, εξαιτίας της πτώσης της ποιότητας που έρχεται σαν συνέπεια της μόλυνσης του προϊόντος, μέσα στις γενικότερες συνθήκες που δημιουργεί η εξόρυξη μεταλλεύματος;
 Αν προσθέσουμε δε και τον κίνδυνο διάβρωσης του εδάφους και το ξέσπασμα πλημμυρικών φαινομένων εξαιτίας της αποψίλωσης του δάσους, η περιοχή θα υποβαθμιστεί κρίσιμα ως τουριστικός τουρισμός και κάθε προσπάθεια για τη δημιουργία brand name θα ματαιωθεί μια για πάντα.
Εγώ, θα σας θυμίσω πριν από δύο χρόνια τις καταστροφικές πλημμύρες στο Στρατώνι της Χαλκιδικής. Ήμουν εκεί  και μετά από κάποιες μέρες είδα αυτήν την τραγική κατάσταση να συμβαίνει στη Χαλκιδική στον κόλπο της Στρατωνίκης. Ήταν απίστευτο! Εικόνες βιβλικής καταστροφής. Κατέβηκαν από πάνω βράχια και κόντεψαν να σκοτώσουν τους ανθρώπους. Φανταστείτε, τι θα γίνει από εδώ και πέρα με όλη αυτήν τη δραστηριότητα, που θα έχει πολύ μεγαλύτερη έκταση και ένταση. Μην το κάνετε. Είναι καταστροφικό. 
Με λίγα λόγια, μετά το τέλος του κύκλου εργασιών των μεταλλείων, η περιοχή θα είναι κρανίου τόπους. Μια εγκαταλελειμμένη, βιασμένη, στείρα πια περιοχή, εκεί που κάποτε έσφυζε από ζωή και βλάστηση. Είναι, πραγματικά, άξιον απορροίας, με πόση τύφλωση οδηγεί κανείς για τόσο μικρό όφελος σε μια τόσο μεγάλη καταστροφή, χωρίς περίσκεψη, χωρίς λύπη, χωρίς αιδώ, που γράφει ο Καβάφης και κουμπώνει γάντι στο οικονομικό, κοινωνικό, περιβαλλοντικό σκάνδαλο που εξελίσσεται στη Χαλκιδική και με τη δική σας υπογραφή.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"134838"," Το λόγο έχει ο Βουλευτής Φθιώτιδος, κ. Βασίλειος Κυριακάκης, για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134839"," Ευχαριστώ, κύριε Πρόεδρε.
Κύριε Υπουργέ, είναι φανερό από τις ομιλίες των συναδέλφων μου ότι είμαστε κατά αυτής της επένδυσης. Εσείς, όμως, που φαίνεστε να είστε υπέρ, δεν μπορείτε, απ’ ότι φαίνεται, να διασφαλίσετε ούτε τα στοιχειώδη για το δημόσιο συμφέρον, οικονομικά έστω, ανταλλάγματα από τέτοιες επενδύσεις σύμφωνα και με το άρθρο 17 του Συντάγματος, καθώς ο Μεταλλευτικός Κώδικας που είναι απηρχαιωμένος και χρονολογείται από το 1973, στο άρθρο 76, απαγορεύει την επιβολή οποιασδήποτε τοπικής ειδικής φορολογίας ή εισφοράς ή άλλης οιασδήποτε μορφής τοπικής οικονομικής επιβαρύνσεως υπέρ οιασδήποτε τοπικής δημοτικής κοινότητας νομικού προσώπου και υπέρ οιουδήποτε ειδικού ταμείου κοινωφελούς σκοπού.
Πέρα από τη σκανδαλώδη συναλλαγή με τον κ. Μπόμπολα και τους Καναδούς της «EL DORADO», η οποία αναλύθηκε και θα αναλυθεί και από τους υπόλοιπους συναδέλφους, δεν προβλέπονται κανενός είδους μεταλλευτικά δικαιώματα, τα λεγόμενα royalties, που αφορούν οικονομική εισφορά για την παραγωγή ορυκτών. Στις περισσότερες χώρες, σε όλο τον κόσμο που υπάρχουν μεταλλευτικές δραστηριότητες, πάντα αποδίδονται στα κράτη. Μόνο στην Ελλάδα δεν προβλέπονται τέτοια οικονομικά ανταλλάγματα.
Ο κ. Παπακωνσταντίνου, ο πρώην Υπουργός Περιβάλλοντος, που έβαλε την υπογραφή του για το project, όταν ρωτήθηκε τι ακριβώς κερδίζει η χώρα –θυμίζω ότι πήραμε 11 εκατομμύρια ευρώ και τέλος ούτε 1 σεντ από royalties στο μέλλον δεν θα πάρουμε- απάντησε αυτολεξεί: «Το κράτος κερδίζει, γιατί παίρνει φόρους, το κράτος κερδίζει, γιατί οι εργαζόμενοι έχουν εισοδήματα και άρα πληρώνουν φόρους». Αυτό θα είναι μόνο –υποτίθεται- το κέρδος για το δημόσιο.
Υπάρχουν, λοιπόν -να σας θυμίσω- τρία κύρια είδη μεταλλευτικών δικαιωμάτων. Τα δικαιώματα παραγωγής, σύμφωνα με την παραγόμενη ποσότητα που εξασφαλίζει τα έσοδα της Κυβέρνησης από την έναρξη της παραγωγής, τα δικαιώματα στα κέρδη, που εκτιμώνται σύμφωνα με τα κέρδη της εξορυκτικής εταιρείας και τα δικαιώματα στις πωλήσεις, που εκτιμώνται με βάση τις πωλήσεις του παραγόμενου προϊόντος.
Από όλα αυτά, τίποτα δεν προβλέπεται να εισπράξει η χώρα σε αντίθεση, όπως είπα, με πολλές άλλες χώρες.
Όμως επειδή για εμάς, οι ανάγκες του λαού και ο άνθρωπος είναι πάνω από τα κέρδη, ας δούμε μια άλλη πλευρά του ζητήματος, αυτή των επιπτώσεων στην υγεία από τη μεταλλευτική δραστηριότητα εξόρυξης χρυσού.
Οι επιπτώσεις στην υγεία προέρχονται από τη ρύπανση του αέρα, του νερού, του εδάφους, της τροφικής αλυσίδας και προκαλούνται από όλα τα στάδια της εξορυκτικής δραστηριότητας, από την ίδια την εξόρυξη, από τις επιπτώσεις μεταφοράς μεταλλεύματος, από την επεξεργασία του μεταλλεύματος και από την απόρροια και διασπορά κάθε μορφής τοξικών αποβλήτων.
Αυτές οι επιπτώσεις στην υγεία, τόσο των άμεσα εργαζόμενων σε ορυχεία χρυσού, όσο και του πληθυσμού που ζει και εργάζεται σε περιοχές όπου αναπτύσσονται δραστηριότητες τέτοιες, αντιμετωπίζονται συνήθως ως ήσσονος σημασίας ή ως αναγκαστικές θυσίες για την ανάπτυξη της περιοχής.
Παρ’ όλα αυτά η μακρόχρονη διεθνής επιδημιολογική έρευνα και τα δεδομένα από αντίστοιχες εφαρμογές σε όλον τον κόσμο τεκμηριώνουν ότι οι συγκεκριμένες δραστηριότητες, παράγουν πολυεπίπεδες και πολυπαραγοντικές εκθέσεις του ανθρώπινου πληθυσμού σε ποικίλους παράγοντες, που σχετίζονται με αυξημένη νοσηρότητα και θνησιμότητα.
Πρώτη ομάδα πληθυσμού που εμφανίζει επιβάρυνση της υγείας είναι οι ίδιοι οι εργαζόμενοι στα ορυχεία του χρυσού, με μικρότερο προσδόκιμο επιβίωσης εμφανίζουν συχνότερα από το γενικό πληθυσμό καρκίνο της τραχείας και των βρόγχων, του πνεύμονα, του στομάχου, του ήπατος. Εμφανίζουν, επίσης, πνευμονική φυματίωση, πυριτίαση, νοσήματα του υπεζωκότα, καθώς και νοσήματα, που μεταδίδουν τα έντομα, όπως ελονοσία, δάγκειος πυρετός, απώλεια ακοής, αυξημένο επιπολασμό βακτηριακών και ιογενών λοιμώξεων, νοσήματα του αίματος, του δέρματος, του μυοσκελετικού συστήματος, καθώς και του νευρικού συστήματος.
Η χρόνια εισπνοή των παραγόμενων αιωρούμενων σωματιδίων σκόνης, σχετίζεται με διάφορες πνευμονοπάθειες. Το εύρος του κινδύνου είναι ποικίλο, καθ’ ότι στα σωματίδια σκόνης μπορεί να υπάρχουν προσμίξεις αδρανών υλικών αλλά και γνωστών καρκινογόνων, όπως το αρσενικό, το κάδμιο, καθώς και ραδιενεργά υλικά, όπως ο ραδιενεργός άνθρακας και το ουράνιο. Επίσης, η όξινη απορροή, αποτέλεσμα επαφής του θείου των ορυκτών με νερό, προκαλεί το λεγόμενο «κόκκινο νερό», που καταλήγει στον υδροφόρο ορίζοντα, μεταφέροντας τόσο την οξύτητα, όσο και βαρέα μέταλλα, όπως αρσενικό, μόλυβδο, κάδμιο, υδράργυρο, ψευδάργυρο, χρώμιο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ένα λεπτό, κύριε Πρόεδρε.
Η έκθεση του αρσενικού σχετίζεται με μια σειρά νοσημάτων, όπως καρκίνος του δέρματος, ήπατος, πνεύμονα, νεφρών, ουροδόχου κύστης.
Τέλος, κύριε Υπουργέ, με βάση τα παραπάνω συνοπτικά δεδομένα τεκμηριώνεται η ιδιαίτερα επικίνδυνη για την υγεία του ανθρώπινου πληθυσμού διάσταση των βιομηχανικών δραστηριοτήτων για την εξόρυξη χρυσού. Η μακρόχρονη επίδραση των παραγόντων κινδύνου, σε συνδυασμό με το χαρακτηριστικό της μη αντιστρεψιμότητας των βλαβών, που θα προκληθούν στην υγεία του ανθρώπινων πληθυσμών από τις δραστηριότητες αυτές, αποτελούν, κατά τη γνώμη μας, τον κύριο λόγο για την αποτροπή ακόμη και της έναρξης οιωνδήποτε σχετικών εργασιών. 
Σας ρωτάμε. Θα ενημέρωνε τον τοπικό πληθυσμό και τους εργαζόμενους, γι’ αυτούς τους κινδύνους που διατρέχουν για την υγεία και τη ζωή τους, όταν θα αρχίσουν οι σχετικές εργασίες;
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΕΙΟΣ ΚΥΡΙΑΚΑΚΗΣ",264
"134840"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, δεκαεπτά μαθητές και μαθήτριες και δύο εκπαιδευτικοί συνοδοί από το 2ο Δημοτικό Σχολείο Γαλατσίου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Βουλευτής Πρέβεζας, κ. Κωνσταντίνος Μπάρκας, για τρία λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134841"," Ευχαριστώ πολύ, κύριε Πρόεδρε.
Κύριε Υπουργέ, εγώ θα ήθελα να αναφερθώ σε ένα άλλο σημαντικό κομμάτι της περιοχής της Χαλκιδικής, στην αστυνομική βία. Η αστυνομική βία στην περιοχή της Χαλκιδικής, στις Σκουριές, είναι τέτοια που προκαλεί. Η Κυβέρνησή σας χρησιμοποιεί την καταστολή εναντίον των κατοίκων, οι οποίοι διεκδικούν να μη γίνει καταστροφή του περιβάλλοντος.
Επί της ουσίας, ένα δάσος που τόσα χρόνια έχουμε οι ίδιοι προστατεύσει, έρχεται μία εταιρεία να το ισοπεδώσει για να κερδίσει. Κι όταν οι άνθρωποι εξεγείρονται, εσείς επιλέγετε να προστατεύσετε τα κέρδη και όχι το περιβάλλον και τους ανθρώπους. 
Ανάπτυξη για ποιον, λοιπόν; Η αγγλοσαξονική λέξη «predator» περιγράφει καλύτερα τις δυνάμεις καταστολής. Κυνηγοί εναντίον ζώων, σύγχρονοι στρατοί κατοχής πόλεων και υπαίθρου, μισθοφορικά κρατικά στρατεύματα προς ενοικίαση στο κεφάλαιο, μάλιστα με ελληνικό όνομα, τον κ. Μπόμπολα. 
Οι περιγραφές όλων όσων βρέθηκαν στην περιοχή για να διεκδικήσουν περισσότερο πράσινο, είναι χαρακτηριστικές. Γυναίκες, παιδιά και άνδρες από την περιοχή αλλά και αλληλέγγυοι απ’ όλην τη χώρα, περιγράφουν τις εμπειρίες τους από την πρωτοφανή επίθεση της αστυνομίας εναντίον τους. Με μία μικρή περιήγηση στο διαδίκτυο, μπορεί κανείς να αντιληφθεί τη βία. Χρήση χημικών, πλαστικών σφαιρών, καταστροφές σε οχήματα και τυφλή βία εναντίον διαδηλωτών. 
Έχετε επιλέξει, κύριοι της Κυβέρνησης, στρατόπεδο. Είστε με το κεφάλαιο και τρομοκρατείτε όποιον είναι με την άλλη πλευρά. Ομολογώ, πως δεν περίμενα τόση χρήση κρατικής βίας. Όμως η Κυβέρνησή σας τα βλέπει αλλιώς τα πράγματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Στις 20 Οκτωβρίου, ο Ταξίαρχος της ΕΛΑΣ Παπουτσής, έστειλε ανακοίνωση προς τη συντονιστική επιτροπή αγώνα ενάντια στην μεταλλευτική δραστηριότητα της βορείου Χαλκιδικής. Στην επιστολή αυτή αφού ανάμεσα στις γραμμές προσπαθούσε να εκβιάσει και να φοβίσει το κίνημα διαπίστωσε ότι αυτές οι συμπεριφορές, δύνανται να οδηγήσουν εκτός των άλλων και σε σοβαρό τραυματισμό ατόμου ή ατόμων. Μέσα από αυτήν την κίνηση, το κράτος έστειλε την προειδοποίηση του προς το κίνημα. Αν τολμήσετε να ξαναβρεθείτε στο Κάκαβο θα τραυματιστείτε. Μπορεί και να πεθάνετε. Μέσα από το ηχείο της ΕΛΑΣ ο κ. Μπόμπολας μίλησε.
Κύριοι της Κυβέρνησης, έχετε επιλέξει με ποιον είστε. Στα δάση της Χαλκιδικής, στα στενά όλων των πόλεων, ο αγώνας θα συνεχιστεί, για να μη ζήσουμε την ανάπτυξη που ο κ. Σαμαράς, ο κ. Κουβέλης και ο κ. Βενιζέλος, μας υπόσχονται. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΜΠΑΡΚΑΣ",336
"134842"," Το λόγο έχει ο συνάδελφος, κ. Μανώλης Γλέζος για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134843"," Αγαπητέ Πρόεδρε, υπάρχει ένα τεράστιο θέμα στο οποίο η Βουλή πρέπει να δώσει απάντηση. 
Ήδη η επιστήμη, έχει αξιολογήσει τη χώρα μας ότι είναι μία χώρα με πλούσιο ορυκτό πλούτο. Η δήθεν ψωροκώσταινα είναι σε θέση να δημιουργήσει τις βάσεις βαριάς βιομηχανίας, στηριγμένης στην αξιοποίηση του ορυκτού πλούτου. 
Υπάρχει ορυκτός πλούτος άφθονος, μπεντονίτης, ποζολάνη, καολίνη, θειούχα μεταλλεύματα στη μήλο, βωξίτης σχεδόν σε όλη τη Στερεά Ελλάδα, ο περίφημος χαλαζίας –λείπει και ο Υπουργός Οικονομικών, κ. Στουρνάρας- το στουρνάρι είναι ακριβώς ο χαλαζίας, απ’ όπου μπορεί να κατασκευαστεί ό,τι βλέπετε γυάλινο. Ελπίζω το όνομά του να μην έχει καμμία ταύτιση με την ιδιόμορφη αντίληψη του τρόπου αντιμετώπισης των προβλημάτων!
Υπάρχει ο περίφημος ορυκτός πλούτος από τους λατερίτες για το νικέλιο, χρώμιο, σιδηρομεταλλεύματα, θειούχα μεικτά μεταλλεύματα και η Ναξία σμύριδα, όπου σε ένα κείμενο βλέπω ότι διαβουλεύεται το ελληνικό κράτος να την κλείσει το 2015. 
Ποια; Τη Ναξία Σμύριδα όπου η Εθνική Τράπεζα, έχει δημιουργηθεί με εγγύηση της Ναξίας Σμύριδας. Για τα περισσότερα δάνεια που έκανε παλιά η Ελλάδα, χρησιμοποιούσε ως εγγύηση τη Σμύριδα ότι θα τα εξοφλήσει στηριγμένη πάνω στη Ναξία Σμύριδα, περίφημης αξίας η Ναξία λίθος, πρώτης ποιότητας στον κόσμο, διότι εμπεριέχει το πέτρωμα πάνω από 50% το απαραίτητο κορούνδιο. Κι εδώ είναι το πρόβλημα το μεγάλο. 
Πρέπει να γνωρίζετε ένα απλό πράγμα, το οποίο ίσως δεν σας έχει γίνει κατανοητό. Ό,τι είναι πιο σκληρό, σπάει πιο εύκολα. Το σίδερο είναι πιο σκληρό από το γυαλί ή όχι; Το γυαλί είναι πιο σκληρό από το σίδερο. Όμως, το γυαλί σπάει. 
Η ικανότητα της σμύριδας έχει αυτό το χαρακτηριστικό. Εξαιτίας του εμπλουτισμού με ορισμένα σιδηρούχα μεταλλεύματα, έχει την ικανότητα να διατηρεί τη σκληρότητα σχεδόν όση και το διαμάντι. Το διαμάντι, στη σκληρομετρική κλίμακα του Mohs έχει βαθμό 10, το κορούνδιο, έχει βαθμό 9,2 και η σμύριδα, διατηρεί το 9,2  χωρίς να σπάει. Αυτό, λοιπόν, που είναι μοναδικό σε ολόκληρο τον κόσμο πάμε να το κλείσουμε.
Η Τουρκία, με δεύτερης ποιότητας σμύριδα εξάγει κάθε χρόνο από ογδόντα έως εκατόν είκοσι χιλιάδες τόνους σμύριδα και εμείς το μηδενίσαμε. Τέσσερα χρόνια έχουμε να εξάγουμε την περίφημη σμύριδα.
Έχουμε ορυκτό πλούτο, μπορούμε να τον αξιοποιήσουμε, αλλά πώς; Με δύο βασικές προϋποθέσεις. 
Προϋπόθεση πρώτη. Αξιοποίηση των περιβαλλοντικών μελετών από τους επιστήμονες. Παραδείγματος χάριν από το ΙΓΜΕ που πήγε η Κυβέρνηση να το διαλύσει. Το έχει συρρικνώσει σε όλη την περιφέρεια και πάει να το διαλύσει και εσωτερικά, συμπιέζοντάς το με το Κέντρο Θαλασσίων Ερευνών. Καμμία σχέση το ένα με το άλλο. Μελετητικό όργανο το ένα, μελετητικό όργανο και το άλλο αλλά για ποιο λόγο θα πάμε να τα συμπιέσουμε και να τα κάνουμε ένα; 
Έχουμε απόλυτη πίστη και εμπιστοσύνη στους ειδικούς, ειδικά για τη μελέτη που έχει γίνει για τη Χαλκιδική, όπου συντελείται έγκλημα στη Χαλκιδική, από τον τρόπο που πάει να επιλεγεί η αξιοποίηση του υπάρχοντος χρυσού. Έχουμε χρυσό από την αρχαιότητα. Από το Γαλλικό ποταμό έως πέρα στο Παγγαίο είναι γεμάτος ο τόπος με χρυσό, αλλά το θέμα είναι πώς θα τον πάρεις. Η  μέθοδος που χρησιμοποιείται, συνεπιφέρει το αρσενικό, το κάδμιο και άλλα πολύ επικίνδυνα ορυκτά που εμπεριέχονται εκεί. Εάν συμπεριληφθούν με τον τρόπο που έχει επιλεγεί, υπάρχει απόλυτη καταστροφή. Αυτό είναι το ένα. 
Επίσης, το υδάτινο δυναμικό που χρησιμοποιείται κατεβάζει κατά πολύ τον υδροφορέα σε ένα σημείο εκατόν πενήντα μέτρα κάτω από την επιφάνεια της θάλασσας, σε ένα άλλο σημείο εξακόσια πενήντα μέτρα κάτω από την επιφάνεια της θάλασσας, με αποτέλεσμα να εισχωρήσει στις παράκτιες περιοχές η θάλασσα και να καταστρέψει όλη την περιοχή.
Γι’ αυτόν το λόγο, θα καταθέσω τη μελέτη ενός καθηγητή του Πανεπιστημίου Θεσσαλονίκης, του Νικολάου Θεοδοσίου, πολιτικού μηχανικού, που είναι τον τομέα Υδραυλικής και Τεχνικής Περιβάλλοντος και μας την έχει δώσει. Αναφέρω για όσους δεν γνωρίζουν ότι είμαστε συνάδελφοι στο πανεπιστήμιο στον ίδιο τομέα ακριβώς της Υδραυλικής, όπου το πανεπιστήμιο, για τη δική μου συνεισφορά στις σχετικές μελέτες με έχει ανακηρύξει επίτιμο διδάκτορα Υδραυλικής του Πανεπιστημίου Θεσσαλονίκης.
Καταθέτω, λοιπόν, αυτήν τη μελέτη, για να αποφευχθεί το έγκλημα που συντελείται στη Χαλκιδική.
(Στο σημείο αυτό ο Βουλευτής κ. Μανώλης Γλέζος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ζητώ συγγνώμη, αγαπητέ Πρόεδρε. Διότι δεν με διακόψατε, ενώ έχω περάσει το χρόνο μου.
Ευχαριστώ.
(Χειροκροτήματα)","ΜΑΝΩΛΗΣ ΓΛΕΖΟΣ",143
"134844"," Κύριε  Υπουργέ, έχει ζητήσει να προηγηθεί ο κ. Παπαδημούλης, προκειμένου να θέσει ερωτήματα και έχω υποχρέωση να σας ρωτήσω αν συμφωνείτε να προηγηθεί η τοποθέτησή του.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134845"," Δεν έχω αντίρρηση, κύριε  Πρόεδρε.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134846","  Επίσης, για να μην υπάρχει διαφορετική αντιμετώπιση, εάν θελήσει κάποιος άλλος Κοινοβουλευτικός Εκπρόσωπος να τοποθετηθεί πριν από τον Υπουργό –σημειωτέον, υπάρχουν και οι δευτερολογίες- ας το δηλώσει μετά την ομιλία του κ. Παπαδημούλη. 
Το λόγο έχει ο κ. Παπαδημούλης για δώδεκα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134847"," Ευχαριστώ, κύριε Πρόεδρε.
 Κυρίες και κύριοι συνάδελφοι, κύριε Υπουργέ, οι συνάδελφοι Βουλευτές του ΣΥΡΙΖΑ, ανέπτυξαν τεκμηριωμένα και εκτενώς την άποψή μας για το συζητούμενο θέμα. 
Εγώ, θα ήθελα να σταθώ σε μερικά σημεία που τα θεωρώ εξόχως σημαντικά και θα ήθελα να σας θέσω και μερικά ερωτήματα, τα οποία νομίζω ότι χρήζουν σαφούς απάντησης. 
Πρώτα απ’ όλα, επιτρέψτε μου να αναφερθώ λίγο στην προϊστορία του θέματος, γιατί είναι εξόχως διδακτική.
Το 1995, η TVX αγοράζει το δικαίωμα επένδυσης στην περιοχή, έναντι σαράντα εκατομμυρίων ευρώ. Το 2002, το Συμβούλιο της Επικρατείας ακυρώνει την επένδυση για σοβαρούς λόγους περιβάλλοντος. Το 2003, η TVX κηρύσσει πτωχευτική διαδικασία. 
Τότε γίνεται το μαγικό, κύριε Υπουργέ. Το κράτος, ως ατζέντης ιδιωτικών συμφερόντων, αγοράζει από μια εταιρεία, η οποία δεν μπορεί να κάνει επένδυση, έναντι έντεκα εκατομμυρίων ευρώ το δικαίωμα –τέσσερις φορές κάτω, οχτώ χρόνια μετά, λογαριάστε και τον πληθωρισμό- και το πουλάει στην «ΕΛΛΗΝΙΚΟΣ ΧΡΥΣΟΣ» για έντεκα εκατομμύρια ευρώ, απαλλάσσοντάς τη από κάθε φόρο μεταβίβασης, από κάθε φόρο υπεραξίας και βάζοντας και στους όρους της μεταβίβασης -την ίδια μέρα, με απευθείας ανάθεση- τον όρο ότι η αγοράστρια δεν έχει καμμία υποχρέωση για την προστασία του φυσικού και πολιτιστικού περιβάλλοντος, όπως προβλέπεται είτε από το Μεταλλευτικό Κώδικα είτε από τη λοιπή νομοθεσία. Το κράτος, δηλαδή, ευνοεί συγκεκριμένο ιδιωτικό συμφέρον. 
Το 2008, ασχολείται με το θέμα αυτό η Κομισιόν, που δεν την ελέγχει ο ΣΥΡΙΖΑ. Ο ΣΥΡΙΖΑ τότε, αγωνιζόταν να μπει στη Βουλή. Λέει, λοιπόν, η Κομισιόν ότι στο θέμα αυτό υπάρχει μια καραμπινάτη κρατική ενίσχυση υπέρ συγκεκριμένης ιδιωτικής εταιρείας. Αυτή είναι η απόφαση 48/2008.
 Και παρά τις προσπάθειες των ελληνικών κυβερνήσεων να ενεργήσουν υπέρ του ιδιωτικού συμφέροντος και σε βάρος του δημοσίου, ολοκληρώνεται αυτή η διαδικασία το Φεβρουάριο του 2011 που η Κομισιόν, αποφασίζει ότι όντως υπήρξε κρατική ενίσχυση υπέρ της «ΕΛΛΗΝΙΚΟΣ ΧΡΥΣΟΣ ΑΕ» ύψους 15,3 εκατομμυρίων ευρώ συν τους τόκους.
Τι θα περίμενε κανείς; Θα περίμενε το ελληνικό δημόσιο, συμμορφούμενο με την απόφαση, να ενεργήσει υπέρ του δημοσίου συμφέροντος και να ζητήσει απ’ αυτήν την εταιρεία πίσω τα λεφτά, χρησιμοποιώντας και την απόφαση της Κομισιόν, η οποία έχει αρμοδιότητα, διότι υπάρχει η νομοθεσία περί ανταγωνισμού, η οποία παραβιάστηκε. 
Αντί γι’ αυτό, τι κάνει το ελληνικό δημόσιο, κύριε Παπαγεωργίου; Τον Απρίλιο του 2011, καταφεύγει κατά της απόφασης της Κομισιόν που λέει «Πάρε λεφτά από τους ιδιώτες». Και ήταν αρκετά εκατομμύρια ευρώ. Λειτουργεί, δηλαδή, ακόμη το δημόσιο ως εκπρόσωπος της εταιρείας. 
Επειδή αυτό, όμως, δεν έχει ερείσματα και πιθανότητες, τον Ιούνιο του 2012, το δημόσιο συνομολογεί ότι έδωσε παράνομη κρατική ενίσχυση στη συγκεκριμένη εταιρεία και ζητάει από τη ΔΟΥ των μεγάλων επιχειρήσεων να εισπράξει εντός μηνός 21,6 εκατομμύρια ευρώ από την εταιρεία, που είναι το ποσό συν οι τόκοι. Το «εντός μηνός» σημαίνει να τα έχει εισπράξει τον Ιούλιο. 
Σας θέτω το εξής ερώτημα, κύριε Παπαγεωργίου: Τα έχετε πάρει τα χρήματα αυτά στα δημόσια ταμεία; Ετοιμάζεστε να πάρετε άλλα δυόμισι δισεκατομμύρια ευρώ με το φορολογικό που μαγειρεύεται αυτές τις ώρες. Αυτά τα λεφτά τα πήρατε; Θέλουμε σαφή απάντηση. Εάν δεν τα πήρατε, γιατί δεν τα πήρατε; Ποιοι φταίνε; Διότι υπάρχει μια αμαρτωλή προϊστορία. 
Μιλάμε για καμμία μικρή δουλειά, απ’ αυτές τις μικροαπευθείας αναθέσεις κ.λπ.; Όχι. Μιλάμε για την παραγωγή μιας τεράστιας υπεραξίας. Διότι από τη στιγμή που έφυγε από τη μέση η απαγόρευση του Συμβουλίου της Επικρατείας, αυτή η εταιρεία που αγοράστηκε με τα όλα της, 11 εκατομμύρια ευρώ και χωρίς καμμία υποχρέωση να δίνει φόρο ούτε για την υπεραξία, ξέρετε τώρα με τη διαδοχική της εξέλιξη τι χρηματιστηριακή αξία έχει; Έχει 2,3 δισεκατομμύρια ευρώ. Πόσες φορές επάνω είναι; Είναι διακόσιες φορές επάνω απ’ ό,τι την πουλήσατε την ίδια μέρα, χέρι με χέρι σ’ αυτήν την εταιρεία. Να, γιατί μιλάμε για διαπλοκή. Η εκτιμώμενη αξία των μεταλλευμάτων από τους επενδυτές –το είπε και η Κατερίνα Ιγγλέζη- είναι 15,5 δισεκατομμύρια ευρώ. 
Έρχομαι τώρα σε ένα άλλο θέμα. Έχουμε ένα πλούσιο υπέδαφος. Τι Μεταλλευτικό Κώδικα έχετε φτιάξει οι κυβερνήσεις της Νέας Δημοκρατίας και του ΠΑΣΟΚ δεκαετίες τώρα; Έναν Μεταλλευτικό Κώδικα που δεν προβλέπει κανένα δικαίωμα υπέρ του δημοσίου από την εξόρυξη του ορυκτού πλούτου. Royalties μηδέν. Να τον χαίρεστε! Σκοπεύετε να τον αλλάξετε;
Δεύτερο ερώτημα. Ακόμα και χώρες λιγότερο ανεπτυγμένες, έχουν εξασφαλίσει από το δικό τους εθνικό μεταλλευτικό κώδικα ότι από την αξιοποίηση του ορυκτού πλούτου το δημόσιο παίρνει δικαιώματα, ακόμη και όταν τον εκμεταλλεύονται ιδιώτες ή μεικτές επιχειρήσεις. Εδώ θα μείνει το μηδέν; 
Τρίτο θέμα. Επειδή όταν σας τα λέμε αυτά μας λέτε «δεν θέλετε την ανάπτυξη, είσαστε γραφικοί, οικολογούντες. Σε μια χώρα με ύφεση και ανεργία εσείς εμποδίζετε τη δημιουργία δουλειάς και παραγωγής πλούτου», εμείς σας λέμε –και στέκομαι στην περίπτωση της Χαλκιδικής, γιατί για τη Θράκη και για το Κιλκίς τα είπαν μια χαρά οι συνάδελφοί μου, Αγαθοπούλου και Καρα Γιουσούφ- ότι στη Χαλκιδική, αυτή η επένδυση δεν θα βοηθήσει να μεγαλώσει η πίττα της οικονομικής ανάπτυξης της Χαλκιδικής. Θα τη ζημιώσει, γιατί η Χαλκιδική είναι μια οικονομία, που το 20% του προϊόντος που παράγει είναι ο τουρισμός. Και μάλλον είναι μεγαλύτερο από το 20%, γιατί δεν καταγράφεται η παραοικονομία του τουρισμού. Θα κάνει, λοιπόν, ζημιά στον τουρισμό, θα κάνει ζημιά στη γεωργία, στην κτηνοτροφία, στις βιοκαλλιέργειες, στην αλιεία, θα κάνει τις ζημιές που είπε ο Μανώλης Γλέζος στο θέμα των νερών. Είναι μια βίαιη αλλαγή του αναπτυξιακού προτύπου. Συν-πλην, πλην. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Τα λέμε εμείς από αντιπολιτευτικό οίστρο; Υπάρχουν ενστάσεις φορέων, στους οποίους την πλειοψηφία ακόμα στη διοίκηση, κύριε Μηταράκη, έχουν τα κόμματα της Νέας Δημοκρατίας και του ΠΑΣΟΚ, γιατί είναι παλιές διοικήσεις. Το ΤΕΕ ή πανεπιστήμια, η Γεωπονική Σχολή του ΑΠΘ, το ΤΕΕ Κεντρικής Μακεδονίας είναι ακόμη στα θέματα της τεχνολογίας. 
Λέτε ότι θα χρησιμοποιηθεί η μέθοδος της ακαριαίας τήξης, που είναι πιο σύγχρονη και έτσι θα έχουμε το καθαρό χρυσό χωρίς τη χρήση κυανίου. Γιατί υπάρχουν μελέτες, υπάρχουν νεκροί, υπάρχουν επαγγελματικές ασθένειες σε όλον τον πλανήτη, από τη χρήση κυανίου. Ε, λοιπόν, σας λέω, με βάση επιστημονικές γνωματεύσεις, γιατί δεν είμαι ο ειδικός, ότι η μέθοδος της ακαριαίας τήξης σε βιομηχανική κλίμακα για την παραγωγή καθαρού χρυσού, δεν έχει εφαρμοστεί ποτέ στον κόσμο. Ποτέ. Αυτό σημαίνει ότι, ακόμη και αν εφαρμοστεί, αυτό που θα βγάλει δεν θα είναι καθαρός χρυσός, οπότε πιθανότατα –και αποδείξτε μας το αντίθετο- θα χρησιμοποιήσετε τη μέθοδο του κυανίου. 
Υπάρχουν θέματα για την υγεία; Υπάρχουν, απ’ ό,τι λένε οι ειδικοί και υπάρχουν, όπου έχουν εφαρμοστεί τέτοιες μέθοδοι και τέτοιες επενδύσεις. Τι λένε αυτά τα προβλήματα; 
Οι εργαζόμενοι στα μεταλλεία χρυσού έχουν μικρότερο χρόνο ζωής, μικρότερο προσδόκιμο επιβίωσης. Εμφανίζουν συχνότερα καρκίνο της τραχείας,  των βρόγχων, του πνεύμονα, του στομάχου, του ήπατος, πνευμονική φυματίωση, πυριτίαση, νοσήματα υπεζωκότα, ελονοσία, δάγκειο πυρετό, απώλεια ακοής, νοσήματα του δέρματος, του αίματος, του μυοσκελετικού συστήματος. Απαντήστε μας γι’ αυτά. 
Εμείς, μια κυβέρνηση με κορμό το ΣΥΡΙΖΑ, έχουμε ως προτεραιότητα να βάλουμε φρένο στην ύφεση και να βάλουμε μπροστά την παραγωγική ανασυγκρότηση της χώρας, να δημιουργήσουμε δουλειές, να αξιοποιήσουμε τον πλούτο, να αξιοποιήσουμε και τον ορυκτό πλούτο αλλά με όρους και προϋποθέσεις, που θα προστατεύουν τη βιώσιμη ανάπτυξη, την υγεία, το περιβάλλον, την εργατική νομοθεσία, που δεν θα καταστρέφουν άλλες πλουτοπαραγωγικές πηγές που μπορούν στη συγκεκριμένη περιοχή να δώσουν περισσότερα, εν πάση περιπτώσει, με μία συμφωνία που θα εξασφαλίζει ότι για τον πλούτο που έχει το δημόσιο υπέδαφος του τόπου μας θα έχει κέρδος και ο τόπος, το δημόσιο. Τίποτα από αυτά δεν υπάρχει. Γι’ αυτό είμαστε στο «όχι». 
Κωδικοποιώντας –βλέπω ότι ο κ. Παπαγεωργίου έχει φύγει, ελπίζω να πάει να πάρει απαντήσεις στα ερωτήματα- πρώτον, τα πήρατε τα λεφτά που ζητήσατε, μετά από οκτώ χρόνια προσπαθειών να μην τα ζητήσετε και να μην καταλογιστούν σε βάρος του ιδιώτη και υπέρ του δημοσίου; Τι ενέργειες κάνατε για να τα πάρετε; Και αν δεν τα πήρατε, ποιος φταίει πολιτικά και ποινικά; 
Δεύτερον, τι θα γίνει με το Μεταλλευτικό Κώδικα; Θα φύγει αυτό το ντροπιαστικό μηδέν, για να έχει το δημόσιο έσοδα από τον πλούτο, από το χρυσάφι που παράγει το υπέδαφός μας; Έχει μεγάλη σημασία, γιατί τώρα κάνετε έρευνες και για πετρέλαιο. Αν κάνετε συμφωνίες με τη λογική του ισχύοντος Μεταλλευτικού Κώδικα και για το πετρέλαιο ή το φυσικό αέριο που θα βρούμε, ζήτω που καήκαμε! 
Τρίτον, πώς απαντάτε στις θεμελιωμένες μας ενστάσεις, για τις ζημιές που θα υποστεί η οικονομική ανάπτυξη αυτών των περιοχών στους άλλους τομείς, για τα θέματα της υγείας, για τα θέματα της προστασίας του περιβάλλοντος; 
Εμείς εδώ δεν σας λέμε το κομματικό μας ποίημα. Σας μεταφέρουμε ενστάσεις κοινωνικών, περιβαλλοντικών, επιστημονικών, εκπαιδευτικών φορέων. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134848"," Θα διακόψουμε για δύο λεπτά, γιατί έχει μία επείγουσα δουλειά ο κύριος Υπουργός. Θα επανέλθουμε σε λίγο.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134849"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Το λόγο έχει ο Υφυπουργός Περιβάλλοντος, Ενέργειας και Κλιματικής Αλλαγής κ. Ασημάκης Παπαγεωργίου για είκοσι λεπτά. 
Κύριε Υπουργέ, αν χρειάζεστε περισσότερο χρόνο για τη δευτερολογία σας ή για τριτολογία, να μας το πείτε. 
Ορίστε, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134850","  Ευχαριστώ πολύ, κύριε Πρόεδρε. 
Κυρίες και κύριοι Βουλευτές, η Ελλάδα, είναι μια από τις λίγες χώρες της Ευρωπαϊκής Ένωσης που διαθέτει σημαντικό ορυκτό πλούτο, όπως είπε και ο κ. Γλέζος, μοναδικό τόσο σε ποιότητα όσο και σε ποσότητα και ποικιλία ορυκτών. Αυτό, μπορεί να είναι ευρύτερα γνωστό, αλλά αν λάβει κανείς υπ’ όψιν τη μικρή έκταση της χώρας μας, ίσως να είμαστε αναλογικά στην κορυφή των πιο προικισμένων σε φυσικό πλούτο χωρών. 
Για να κατανοήσει κανείς το ιδιαίτερο δημόσιο συμφέρον της ανάπτυξης του ορυκτού μας πλούτου, αρκεί μόνο να αναλογιστεί ότι σήμερα απασχολούνται άμεσα περίπου είκοσι τρεις χιλιάδες εργαζόμενοι και υπάρχουν ακόμα περισσότερες –περίπου εκατό χιλιάδες- έμμεσες θέσεις εργασίας. 
Η Ελλάδα, κατέχει σημαντική θέση στην ευρωπαϊκή και παγκόσμια αγορά των ορυκτών πρώτων υλών. Ενδεικτικά αναφέρω ότι η Ελλάδα είναι η μοναδική χώρα παραγωγής σιδηρονικελίου στην Ευρωπαϊκή Ένωση και μάλιστα ανεξάρτητη από εισαγωγές ακατέργαστης πρώτης ύλης, τέταρτη παραγωγός αλουμίνας στην Ευρωπαϊκή Ένωση και πρώτη, στην εξαγωγή προϊόντων λευκόλιθου, μαγνησίτη στην Ευρωπαϊκή Ένωση. Το παραγόμενο σιδηρονικέλιο, εξάγεται στις ευρωπαϊκές και παγκόσμιες βιομηχανίες ανοξείδωτου χάλυβα, καλύπτοντας το 7% των αναγκών της ευρωπαϊκής αγοράς και το 3% της παγκόσμιας. 
Σε αυτή, λοιπόν, τη δύσκολη συγκυρία για τη χώρα αλλά και ανεξάρτητα από αυτήν, οφείλουμε να αξιοποιήσουμε με τον καλύτερο δυνατό τρόπο όσα ο τόπος μας διαθέτει, προκειμένου να δημιουργήσουμε συνθήκες ανάπτυξης και ενίσχυσης της οικονομίας. Η άμεση εξάρτηση του σύγχρονου τρόπου ζωής από τις ορυκτές ύλες, οδηγεί σε συνεχή αύξηση της ζήτησής τους και βεβαίως σε ραγδαίους ρυθμούς ανάπτυξης οικονομικά, χαμηλά επίπεδα ανεργίας και αύξηση των εισοδημάτων στις χώρες που δραστηριοποιούνται οργανωμένα σ’ αυτόν το χώρο. 
Γι’ αυτό και έχουμε θέσει ως προτεραιότητα, να προχωρήσουμε στην εξορυκτική μεταλλευτική και μεταλλουργική δραστηριότητα των ορυκτών πρώτων υλών. Ο ορυκτός πλούτος της χώρας μας, είναι ενταγμένος στην αναπτυξιακή στρατηγική μας ως βασικό αναπτυξιακό εργαλείο και ως κοινωνικό αγαθό, αφού ως γνωστόν η κοινωνία μας χωρίς ορυκτά δεν μπορεί να επιβιώσει, δεδομένου ότι αποτελούν δομικά συστατικά του πολιτισμού μας.
Ευθύνη, λοιπόν, της πολιτείας, είναι να διασφαλίσει την ανάπτυξη των επιχειρήσεων, νέες θέσεις εργασίας και έσοδα για το κράτος με έναν τρόπο που να ωφελεί την ευρύτερη κοινωνία και σίγουρα να μη βλάπτει το μοναδικό φυσικό μας περιβάλλον. 
Η εποχή που έπρεπε να βάλουμε στη ζυγαριά την ανάπτυξη, σε σχέση με την περιβαλλοντική ευθύνη, έχει περάσει ανεπιστρεπτί. Η εποχή, που έπρεπε να επιλέξουμε ανάμεσα σε χιλιάδες θέσεις εργασίας ή στη διαφύλαξη του φυσικού περιβάλλοντος, μας έχει προσπεράσει. Η βιώσιμη ανάπτυξη, είναι πια πραγματικότητα και όποιος δεν το αναγνωρίζει αυτό ή δεν έχει μελετήσει την εξέλιξη του μεταλλευτικού κλάδου ή εξυπηρετεί άλλες σκοπιμότητες. 
Το νομικό πλαίσιο, οι πολιτικές, οι πρακτικές, οι τεχνολογικές εξελίξεις, η διεθνής εμπειρία και βεβαίως οι ελεγκτικοί μηχανισμοί, διασφαλίζουν αυτά ακριβώς. Άλλωστε, η ένταξη του ορυκτού πλούτου της χώρας μας στις βασικές επιλογές της αναπτυξιακής μας στρατηγικής είναι απόλυτα ευθυγραμμισμένη με την πρωτοβουλία της Ευρωπαϊκής Ένωσης για τις πρώτες ύλες, η οποία –θυμίζω- επαναφέρει τα ορυκτά στο επίκεντρο του αναπτυξιακού ενδιαφέροντος προς όφελος των καθημερινών αναγκών της ποιότητας ζωής των Ευρωπαίων πολιτών. 
Βασικό ζητούμενο αυτής, είναι η πρόσβαση, ο εντοπισμός και η βιώσιμη εκμετάλλευση ορυκτών πρώτων υλών, με προτεραιότητα στις ευρισκόμενες εντός Ευρωπαϊκής Ένωσης χώρες, όπως η χώρα μας. 
Στο χρονικό διάστημα που έχω αναλάβει την ευθύνη για τους δυο τομείς, της ενέργειας και του φυσικού πλούτου της Ελλάδας αλλά και μέσα από την πολύχρονη –θα μου επιτρέψετε να πω- εμπειρία μου στην ενέργεια, έχω ήδη γνωρίσει τις δυο όψεις ενός νομίσματος. Από τη μια πλευρά, έχω γνωρίσει τις τεράστιες δυνατότητες της χώρας μας, τη στρατηγική γεωγραφικά θέση της, τα ιδιαίτερα κλιματικά προσόντα αυτής της χώρας, τον τεράστιο πλούτο της σε ενεργειακά, μεταλλικά και βιομηχανικά ορυκτά και εφόσον οι εκτιμήσεις επαληθευτούν, τα σημαντικά κοιτάσματα ενεργειακών πρώτων υλών, όπως το φυσικό αέριο.
Από την άλλη πλευρά, όμως, δυστυχώς, η Ελλάδα έμαθε να καταναλώνει, αντί να παράγει, έμαθε να απαξιώνει, αντί να αξιοποιεί. Η Ελλάδα της στείρας αντίδρασης, της γραφειοκρατίας, της άναρχης και κοντόφθαλμης αντιμετώπισης των πλουτοπαραγωγικών πηγών!
Κυρίες και κύριοι Βουλευτές, πιστεύουμε πως δεν βρίσκεται κανείς από εσάς στην άλλη πλευρά, διότι σήμερα αφήνουμε πίσω μας αυτήν την Ελλάδα. Αντικρίζουμε το τεράστιο ενδιαφέρον που υπάρχει για επενδύσεις στη χώρα μας και ενδιαφερόμαστε για τα πολύτιμα επενδυτικά κεφάλαια που θα εισαχθούν, θα φέρουν τεχνογνωσία, θα δημιουργήσουν θέσεις εργασίας και πρόσθετο πλούτο στην πραγματική οικονομία.
Εμείς έχουμε το όραμα και βεβαίως, την πολιτική βούληση, για ένα σαφές αναπτυξιακό πλάνο που θα υπηρετεί το εθνικό συμφέρον, θα προσφέρει όλα τα απαραίτητα εργαλεία και κίνητρα για επενδύσεις –ανάλογα, βέβαια, με τις ιδιαιτερότητες κάθε παραγωγικού τομέα- και θα διασφαλίζει το σεβασμό προς το περιβάλλον, την ισόρροπη ανάπτυξη και ταυτόχρονα τους νόμους της οικονομίας. Στόχος μας, είναι να άρουμε την προκατάληψη πως η ιδιωτική πρωτοβουλία αντιστρατεύεται το δημόσιο συμφέρον και πως η αξιοποίηση του ορυκτού πλούτου, συνεπάγεται την οποιαδήποτε περιβαλλοντική έκπτωση. 
Σ’ αυτό το πλαίσιο, αξιολογούνται σοβαρά και υπεύθυνα προτάσεις και επενδυτικά σχέδια που πληρούν τις περιβαλλοντικές και οικονομοτεχνικές προϋποθέσεις και την εθνική και κοινοτική νομοθεσία. Εφαρμόζοντας ένα σκληρό αξιόπιστο πρότυπο στην αξιολόγηση και την αδειοδότηση των εξορυκτικών επιχειρήσεων, ενθαρρύνουμε την επενδυτική δραστηριότητα. Ταυτόχρονα, όμως, εξασφαλίζουμε την απόλυτη διαφάνεια, το δημόσιο συμφέρον και τη μέριμνα για το περιβάλλον. 
Δεν είναι δυνατόν, κάθε μεταρρυθμιστική προσπάθεια να αντιμετωπίζεται με σκεπτικισμό από όσους συνεχίζουν να θεωρούν, πως η Ελλάδα μπορεί να επιβιώσει χωρίς να αξιοποιεί τα πλεονεκτήματά της, από όσους επίσης θέλουν να κρατήσουν μακριά τον ανταγωνισμό, να μην απωλέσουν παγιωμένα συμφέροντα, να απαξιώσουν τον πλούτο της Ελλάδας και να σταθούν εμπόδιο στις ευκαιρίες που διανοίγονται κυρίως για τη νέα γενιά. Δεν μιλάω φυσικά για εκείνους που διαβιούν ή εργάζονται σε τόπους που συνδέονται με τα επενδυτικά σχέδια, αυτούς που δίκαια τους πονάει το σήμερα και τους ανησυχεί το αύριο, μιλάω για εκείνους, που με επικοινωνιακά τεχνάσματα επιχειρούν να διαστρεβλώσουν την αλήθεια, να καλλιεργήσουν εντυπώσεις και τελικά να κρατήσουν την Ελλάδα πίσω. 
Θα αναφερθώ τώρα στα ερωτήματά σας και θα γίνω πιο συγκεκριμένος. Όπως γνωρίζετε, κανείς δεν αμφισβητεί πλέον ότι η βόρεια Ελλάδα αποτελεί, πράγματι, μια βιώσιμη πλουτοπαραγωγική δεξαμενή με πλέον των 20 δισεκατομμυρίων ευρώ συνολική μεταλλική αξία, με βάση τις τρέχουσες τιμές, σε περιεχόμενα μέταλλα των κοιτασμάτων που απαντώνται στο υπέδαφός της. Δεν μπορούμε να αποδεχθούμε τη σημερινή κατάσταση, όπου σε πολλές περιπτώσεις, αυτό το αποθεματικό δυναμικό παραμένει είτε ανεκμετάλλευτο είτε με μικρό βαθμό αξιοποίησης και καθετοποίησης της παραγωγής του. 
Είναι προς το συμφέρον της χώρας μας η αλλαγή της παρούσας κατάστασης, με κατεύθυνση την προσέλκυση και υλοποίηση επενδύσεων στο μεταλλευτικό τομέα. Και εκεί προσανατολίζεται η πολιτική μας. Όμως, η ανάπτυξη του ορυκτού πλούτου, όπως και οποιουδήποτε παραγωγικού τομέα, πρέπει πρώτα να διασφαλίζει το σεβασμό προς το περιβάλλον, την ισόρροπη βιώσιμη ανάπτυξη και την τήρηση του νόμου της αειφορίας. 
Στη χώρα μας, το πιο ώριμο από τα επενδυτικά σχέδια αξιοποίησης κοιτάσματος χρυσού αφορά στο συγκρότημα των μεταλλείων και μεταλλουργίας παραγωγής χρυσού, χαλκού, θειϊκού οξέος των μεταλλείων Κασσάνδρας Χαλκιδικής. 
Σήμερα το έργο των Μεταλλείων Κασσάνδρας μετά από οκτώ χρόνια προετοιμασίας, αξιολόγησης, δημόσιας διαβούλευσης, εξασφάλισης χρηματοδότησης, αλλά και αντιδράσεων με δικαστικές διαμάχες και κινητοποιήσεις, έχει περάσει ολόκληρη τη διαδικασία περιβαλλοντικής αδειοδότησης. Το ανώτατο δικαστήριο της χώρας, το Συμβούλιο της Επικρατείας, έχει ήδη αποφανθεί με συγκεκριμένη θετική απόφαση της Επιτροπής Αναστολών. Μετά από όλα αυτά, βρίσκεται στη φάση υλοποίησης. 
Συγκεκριμένα η εταιρεία «ΕΛΛΗΝΙΚΟΣ ΧΡΥΣΟΣ» προβλέπει την καθετοποιημένη εκμετάλλευση των διακοσίων είκοσι τόνων χρυσού και άλλων μετάλλων από τα κοιτάσματα Ολυμπιάδος, Μαύρων Πετρών, Στρατωνίου και Στρατονίκης και Σκουριών στη Χαλκιδική με ετήσιο λειτουργικό κόστος επένδυσης 103 εκατομμυρίων ευρώ. Αναλυτικά τα χαρακτηριστικά της επένδυσης είναι τα εξής: Επενδύσεις 1 δισεκατομμύριο ευρώ. Συνολικό λειτουργικό κόστος 3,3 δισεκατομμύρια ευρώ, έσοδα 5,9 δισεκατομμύρια ευρώ και χρόνος ζωής τριάντα δύο έτη. Δημιουργία άμεσα χιλίων τριακοσίων θέσεων εργασίας, δημιουργία τριπλάσιων, τουλάχιστον, έμμεσων θέσεων εργασίας στην περιοχή, περίπου τέσσερις χιλιάδες. Δηλαδή, πεντέμισι έως έξι χιλιάδες θέσεις εργασίας σε περιοχή πολύ υψηλής ανεργίας. 
Αυτή η επένδυση, λοιπόν, μειώνοντας τα ποσοστά ανεργίας, θα αποτελέσει κυριολεκτικά ανάσα ζωής για την περιοχή, γιατί δεν μπορώ να φανταστώ κάποια εναλλακτικά σενάρια που έχουν προταθεί στους εργαζόμενους των Μεταλλείων από Βουλευτές του ΣΥΡΙΖΑ που τους παρότρυναν να γίνουν μελισσοκόμοι. Αν είναι δυνατόν!","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134851"," Τι λέτε, κύριε Υπουργέ;","ΑΠΟΣΤΟΛΟΣ ΑΛΕΞΟΠΟΥΛΟΣ",13
"134852"," Όσον αφορά τη μεταλλουργική επεξεργασία των συμπυκνωμάτων, έχει επιλεγεί η πυρομεταλλουργική μέθοδος της ακαριαίας τήξης. Ο χρόνος σ’ αυτήν την περίπτωση ήταν σαφέστατα με το μέρος μας, καθώς η νέα αυτή τεχνολογία εξασφαλίζει ότι δεν χρησιμοποιείται κυάνιο για την ανάκτηση του χρυσού, ενώ είναι σαφές ότι προκύπτει νομική υποχρέωση από την περιβαλλοντική άδεια που δεσμεύει για τη μη χρήση κυανίου στις Σκουριές. 
Περαιτέρω, για την επένδυση στο Κιλκίς έχει προβλεφθεί ως συμβατικός όρος ότι αν χρησιμοποιηθεί κυάνιο, αυτομάτως ο επενδυτής χάνει την άδεια. Άλλωστε, στο συγκεκριμένο δεν το απαιτεί και το μετάλλευμα. Δηλαδή, ακόμα και με το ζόρι να θέλετε να μας πείσετε για τη χρήση του κυανίου, δεν γίνεται. 
Ο χώρος επέμβασης όλων των έργων θα είναι ελαχιστοποιημένος λόγω αποκατάστασης των παλαιών χώρων Στρατωνίου και Ολυμπιάδος. Υυπόγειας εκμετάλλευσης και ενοποιημένης νέας εγκατάστασης αποβλήτων εντός ήδη θιγμένων χώρων από τις μεταλλουργικές εργασίες δεκαετιών, υπόγειας μεταφοράς των εξορυγμένων προϊόντων από τους χώρους εξόρυξης στην κεντρική μονάδα επεξεργασίας στο Μαντέμ Λάκο για την ελαχιστοποίηση των επιπτώσεων στο περιβάλλον και την αποφυγή δημιουργίας μεγαλύτερου φόρτου στο οδικό δίκτυο της περιοχής. Και βεβαίως, υπάρχει και σχέδιο αποκατάστασης που περιλαμβάνει ακόμα και διόρθωση των θιγόμενων περιοχών από παλαιότερες επενδύσεις. 
Όπως πολύ καλά γνωρίζετε, κατά την υλοποίηση οποιασδήποτε δραστηριότητας εξόρυξης, το δημόσιο συμφέρον διασφαλίζεται με την περιβαλλοντική αδειοδότηση, σύμφωνα με τις διατάξεις της κείμενης περιβαλλοντικής νομοθεσίας. Για τις περισσότερες δραστηριότητες εξόρυξης και ειδικότερα για όσες εξ αυτών υλοποιούνται σε περιοχές που εντοπίζονται κοιτάσματα μεταλλευτικών ορυκτών, η περιβαλλοντική αδειοδότηση συνίσταται σε έκδοση απόφασης έγκρισης περιβαλλοντικών όρων –τη γνωστή ΑΕΠΟ- κατόπιν υποβολής και αξιολόγησης μελέτης περιβαλλοντικών επιπτώσεων, της γνωστής ΜΠΕ, όπως λένε οι μηχανικοί. 
Για τις εγκαταστάσεις επεξεργασίας, εμπλουτισμού μεταλλουργίας κλπ του εξορυκτικού τομέα, η περιβαλλοντική αδειοδότηση συνίσταται σε προκαταρκτική περιβαλλοντική εκτίμηση και αξιολόγηση, κατόπιν υποβολής και αξιολόγησης προμελέτης περιβαλλοντικών επιπτώσεων και σε έκδοση απόφασης έγκρισης περιβαλλοντικών όρων, κατόπιν υποβολής και αξιολόγησης της μελέτης περιβαλλοντικών επιπτώσεων.
Για τη συγκεκριμένη επένδυση κι αντίθετα απ’ όσα λέτε, πριν την κατάθεση της μελέτης περιβαλλοντικών επιπτώσεων και από τον Απρίλιο του 2006 σύμφωνα με τη σύμβαση κατατέθηκε Προκαταρκτική Περιβαλλοντική Αξιολόγηση, η οποία και εγκρίθηκε το Σεπτέμβριο του 2009. Ενημέρωση είχαν όλοι και μάλιστα πριν την κατάθεση της μελέτης περιβαλλοντικών επιπτώσεων. Συμμετείχαν και στις διαβουλεύσεις. Υπάρχουν άλλωστε και τα πρακτικά διαβούλευσης του Νομαρχιακού Συμβουλίου με τις εκφρασμένες απόψεις, ενστάσεις, παρατηρήσεις που κατέθεσαν οι πολίτες και φορείς εκπροσώπησής τους, καθώς και οι απαντήσεις που έλαβαν αναρτημένα στη «Διαύγεια».  
Προφανώς, το σύνολο των αιτιάσεων ελήφθησαν υπ’ όψιν και αξιολογήθηκαν πριν την έκδοση της σχετικής ΚΥΑ. Της δημόσιας διαβούλευσης στο Νομαρχιακό Συμβούλιο, το οποίο εξέδωσε ομόφωνη απόφαση, είχε προηγηθεί άλλη μία στον Πολύγυρο. Μία άλλη δε προγραμματισμένη στην Ιερισσό ακυρώθηκε από προπηλακισμούς ομάδας διαφωνούντων, οι οποίοι προτίμησαν διά αυτού του τρόπου να μην μετέχουν στο διάλογο.
Το σύνολο της μελέτης περιβαλλοντικών επιπτώσεων είχε αναρτηθεί στο διαδίκτυο από τις 27 Οκτωβρίου του 2010, μετά τον έλεγχο πληρότητας από το ΥΠΕΚΑ, γεγονός που έγινε για πρώτη φορά για ιδιωτική μεταλλευτική επένδυση.
Περαιτέρω για τις επιστημονικές προσεγγίσεις στις οποίες αναφέρεστε με τον όρο «ανεξάρτητες» υπονοείτε προφανώς ότι οι αρμόδιοι επιστήμονες, οι δημόσιες υπηρεσίες και οι δημόσιοι υπάλληλοι οι οποίοι ασχολήθηκαν για περίπου έξι χρόνια με όλα αυτά τα ζητήματα είναι εξαρτημένοι;","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134853"," Χειραγωγούνται.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"134854"," Από ποιον;","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134855"," Από εσάς.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"134856"," Αυτοί δεν προασπίζουν το δημόσιο συμφέρον; Κι αν όχι, έχετε στοιχεία; Θα τους καταγγείλετε ονομαστικά; Θα προτείνετε την απόλυση δημοσίων υπαλλήλων; Η αλήθεια είναι ότι αυτά είναι επικοινωνιακά τεχνάσματα και μόνο.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134857"," Δεν απαντάτε και σε καμμία ερώτηση, αντί να ρωτάτε μόνο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134858"," Όταν ολοκληρώσω, κύριε Παπαδημούλη, αν δείτε ότι δεν έχω απαντήσει, να μου το πείτε ευχαρίστως.
Η αλήθεια είναι ότι σε αυτά τα έξι χρόνια πολλοί άξιοι επιστήμονες και υπάλληλοι αφοσιώθηκαν στη μελέτη και το σχεδιασμό αυτής της επένδυσης και κυρίως στην υπηρεσία του δημοσίου συμφέροντος. Και η αλήθεια είναι ότι αυτοί οι άνθρωποι που τόσο εύκολα υποτιμάται και σχεδόν κατηγορείτε, φέρουν την ευθύνη της υπογραφής τους. Τέλος, η αλήθεια είναι ότι τώρα εσείς επικαλείσθε όσα έχουν ήδη απαντηθεί και αξιολογηθεί κατά τη διαδικασία που σας περιέγραψα. Αυτή η μεγάλη επένδυση είναι το ουσιαστικό μεγάλο αντάλλαγμα που πήρε το δημόσιο, μεταβιβάζοντας τα πτωχευμένα μεταλλεία σε νέο φορέα το 2003.
Επιπρόσθετα με αυτόν τον τρόπο πρώτον, αποφεύχθηκε η περιβαλλοντική ρύπανση της περιοχής εκ της όξινης απορροής, λόγω της αδράνειας των μεταλλείων.
Δεύτερον, απορυπαίνεται, αποκαθίσταται και διασφαλίζεται όλη η περιοχή από τις παλιές, προ του 1980, εκμεταλλεύσεις.
Τρίτον, ελαχιστοποιείται η περιβαλλοντική επίπτωση από τις νέες δραστηριότητες, αναφέροντας ενδεικτικά ότι στην επίμαχη περιοχή των Σκουριών, στην οποία θα διενεργηθεί εκτός υπόγειας και επιφανειακή εκμετάλλευση, θα γίνει επέμβαση σε περίπου τρεισήμισι χιλιάδες έως τέσσερις χιλιάδες στρέμματα. Η υλοτομία σε αυτήν την περιοχή αφορά μόνο το 0,4% της δασικής κάλυψης της περιοχής. Για να γίνω ακόμη πιο συγκεκριμένος, η επέμβαση αφορά το 0,01% του δρυοδάσους και στο 2,2% του δάσους οξιάς, ενώ δεν θα γίνει καμμία απολύτως παρέμβαση στις καστανιές.  
Τέταρτον, περαιτέρω για την προστασία του περιβάλλοντος θα εφαρμοστούν οι πλέον σύγχρονες πρακτικές διαχείρισης αποβλήτων. Δεν υπάρχει κανένας απολύτως κίνδυνος για το υδατικό ισοζύγιο της περιοχής. Επειδή σε διάφορα ρεπορτάζ που κυκλοφορούν αλλά και σε τοποθετήσεις στελεχών του ΣΥΡΙΖΑ κατηγορούμαστε ότι δεν προβλέπονται δικαιώματα εκμετάλλευσης, όπως ονομάζονται σε άλλες χώρες, θέλω να σας καταστήσω σαφές ότι στη χώρα μας ισχύουν τα τέλη ιδιωτικών μεταλλείων. Συγκεκριμένα με την πλήρη εφαρμογή του άρθρου 63 του ν. 4042/12 περί τελών των ιδιωτικών μεταλλείων κατά το έτος 2013 θα υπάρξει κι άλλο επιπλέον σημαντικό έσοδο του δημοσίου. 
Το ύψος των τελών θα καθοριστεί με ΚΥΑ η οποία θα εκδοθεί τις προσεχείς εβδομάδες ύστερα από διαβούλευση.
Το επενδυτικό σχέδιο της εταιρείας για το οποίο γίνεται πολύς λόγος έχει αδειοδοτηθεί στο σύνολό του περιβαλλοντικά και χωροταξικά με την ΑΕΠΟ του 2011. Τεχνικά έχει αδειοδοτηθεί στο σύνολό του ως προς τη χωροθέτηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα μου δώσετε λίγο χρόνο, κύριε Πρόεδρε;","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134859"," Θα πάρετε χρόνο, αλλά όχι πάρα πολύ. Έχετε δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134860"," Σας ευχαριστώ.
Τα ειδικά προσαρτήματα αφορούν στο είδος του ηλεκτρομηχανολογικού εξοπλισμού και στον τρόπο κατασκευής, διάταξης και λειτουργίας των εγκαταστάσεων στους αυστηρά προκαθορισμένους χώρους όπως έχουν οριστεί με την ΑΕΠΟ. Με το έγγραφο της Γενικής Διεύθυνσης Πλούτου από το 2006 -που θα καταθέσω στα Πρακτικά- υλοποιήθηκαν πλήρως οι δεσμεύσεις των όρων της σύμβασης σύμφωνα με το ν. 3220/2004. 
(Στο σημείο αυτό ο Υφυπουργός Περιβάλλοντος, Ενέργειας και Κλιματικής Αλλαγής κύριος Ασημάκης Παπαγεωργίου καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ως προς το αν είναι σκανδαλώδης η σύμβαση με βάση την Ευρωπαϊκή Ένωση και την Ευρωπαϊκή Επιτροπή για παράνομη κρατική ενίσχυση, η πραγματικότητα είναι διαφορετική. Η Ευρωπαϊκή Επιτροπή θεώρησε ότι δόθηκε παράνομη κρατική ενίσχυση στην εταιρεία «ΕΛΛΗΝΙΚΟΣ ΧΡΥΣΟΣ». Η Ελληνική Δημοκρατία δεν συμφωνεί με την παραπάνω απόφαση και ήδη κατά της απόφασης αυτής της επιτροπής έχει ασκήσει προσφυγή ενώπιον του Ευρωπαϊκού Δικαστηρίου αμφισβητώντας τη νομιμότητά της σε σχέση με τους κανόνες της συνθήκης περί κρατικών ενισχύσεων, δηλαδή την ορθή εκτίμηση των πραγματικών περιστατικών και την αιτιολογία της. 
Η Ελληνική Δημοκρατία είχε υποχρέωση να προβεί στην ενέργεια αυτή, όχι βέβαια για να προασπίσει τα συμφέροντα του ιδιώτη, αλλά για να προασπίσει την αξιοπιστία της και την αλήθεια της υπόθεσης αυτής. Άλλωστε πρέπει να καταλάβετε ότι ένα τέτοιο δεδικασμένο θα επηρέαζε αυτόματα πολλές ανάλογες περιπτώσεις τις οποίες επιλέγετε να κάνετε πως τις αγνοείτε, ενώ από την άλλη παρουσιάζεστε ως οι μόνοι υπερασπιστές, όπως για παράδειγμα με τη ΛΑΡΚΟ. 
Επειδή τελευταία ισχυρίζεστε ότι είστε έτοιμοι να κυβερνήσετε τη χώρα, θα έλεγα να σταματήσετε να βλέπετε τη χώρα σε κομμάτια κατ’ επιλογήν και να αφοσιωθείτε στο σύνολο το οποίο επηρεάζει και επηρεάζεται απ’ όλα τα επιμέρους κομμάτια. Το ελληνικό δημόσιο δεν είναι συνιστώσες. Δεν μπορείτε να φοράτε παρωπίδες ανάλογα με την περίπτωση. Αμφισβητείται η νομιμότητα υλοτομιών για το μεταλλείο Σκουριών. Συμφωνώ με το θόρυβο που δημιουργήθηκε πρόσφατα περί δήθεν εντολής του ΥΠΕΚΑ για την υλοτομία στην περιοχή. Η πραγματικότητα όμως είναι διαφορετική. Η Γενική Γραμματεία του ΥΠΕΚΑ δεν έχει καμμία αρμοδιότητα να δίνει εντολές.
Σας ευχαριστώ.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134861"," Κι εμείς σας ευχαριστούμε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134862"," Στα ερωτήματα θα απαντήσετε στη δευτερολογία σας, κύριε Υπουργέ;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134863"," Έχει δευτερολογία. Θα μιλήσει και ο κ. Μηταράκης.
Η κ. Χριστοφιλοπούλου έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134864"," Ευχαριστώ, κύριε Πρόεδρε.
Νομίζω ότι η συζήτηση μέχρι τώρα έχει καταδείξει πολλά και από τους επερωτώντες συναδέλφους αλλά και από τον Υπουργό είναι διαπιστωμένη η ανάγκη η χώρα να αξιοποιήσει τους πλουτοπαραγωγικούς της πόρους. Πρέπει να χρησιμοποιήσει την αξιοποίηση αυτή για να μπορέσει να αναστρέψει την υφεσιακή πορεία. Είναι ένας από τους βασικούς πυλώνες αναστροφής και ανάκαμψης της υφεσιακής πορείας της οικονομίας μαζί με τη γεωργία και τον τουρισμό, ιδιαίτερα για τη Χαλκιδική, αλλά όχι μόνο.
Η προβληματική που αναπτύσσεται καταλήγει στο ερώτημα: Μπορούμε αναπτυξιακά να αξιοποιήσουμε τα συγκριτικά πλεονεκτήματα του πρωτογενούς τομέα με σεβασμό στο περιβάλλον και ταυτόχρονα του ορυκτού πλούτου της χώρας χωρίς να βλάψουμε την υγεία των πολιτών; Φαντάζει απλό, όμως είναι δύσκολο.
Συμβάλλοντας στη συζήτηση αυτή και αφού άκουσα τον Υπουργό, θα θέσω δύο-τρία ζητήματα και ως προτάσεις.
Κύριε Υπουργέ, σας άκουσα να λέτε για όλα αυτά τα έξι χρόνια. Εγώ θέλω να είμαι καλόπιστη και να πω ότι δεν χειραγωγήθηκαν οι υπάλληλοι. Βεβαίως πρέπει να υπάρχουν εσωτερικοί και εξωτερικοί έλεγχοι της διοίκησης και ένας έλεγχος είναι αυτός του Κοινοβουλίου και ορθώς γίνονται έλεγχοι, αλλά βεβαίως, εγώ θα πω καλόπιστα ότι οι υπάλληλοι έκαναν σωστά τη δουλειά τους, οι επιστήμονες έκαναν σωστά τη δουλειά τους σύμφωνα με τις πεποιθήσεις και τις επιστημονικές τους γνώσεις κι εσείς σωστά συνυπογράψατε τα όσα σας έφεραν, εσείς και όλη η συνέχεια του κράτους πριν από σας.
Ιδιαίτερα στη Χαλκιδική, αλλά όχι μόνο, υπάρχει πολύ μεγάλη ανησυχία των κατοίκων. Πολλές φορές υπάρχουν και πολιτικές σκοπιμότητες αυτή η ανησυχία να γίνει φόβος, να γίνει πανικός. Πίσω από την λογική ανησυχία των πολιτών κρύβονται και πολιτικές σκοπιμότητες, όχι μόνο τοπικών παραγόντων, να δημιουργηθεί ντόρος και να μη γίνει τίποτα. Υπάρχει και συνάδελφος Βουλευτής της Αξιωματικής Αντιπολίτευσης ο κ. Κουράκης, που δήλωσε -και θα ήθελα εδώ ρωτώντας το ΣΥΡΙΖΑ με κάθε καλοπιστία- ότι όταν ο ΣΥΡΙΖΑ γίνει κυβέρνηση –δεν ξέρουμε, δημοκρατία έχουμε και θέλουμε να την προασπίσουμε όσοι είμαστε στο δημοκρατικό τόξο, πλην Χρυσής Αυγής- θα κλείσει την Κασσάνδρα. Και εγώ θα σας ρωτήσω: τους χίλιους εκατό εργαζόμενους τι θα τους κάνετε; 
Κύριε Υπουργέ, πρέπει να υπάρχει συνεχής έλεγχος. Άκουσα πριν τον κ. Παπαδημούλη να λέει ότι η ακαριαία τήξη –εγώ είμαι των κοινωνικών επιστημών, αλλά προσπαθώ να παρακολουθώ και να καταλαβαίνω- είναι μια καινούργια μέθοδος. Αυτό θα έλεγα εγώ ότι είναι καλό. Έχει ελεγχθεί; Μπορεί να χρησιμοποιηθεί; Μας είπατε ναι, κύριε Υπουργέ. Μήπως θα ήταν ένα στοιχείο βοήθειας οι περιβαλλοντικές μελέτες και οι δειγματοληπτικοί έλεγχοι να γίνονται από το κράτος χρηματοδοτούμενοι από την επενδύτρια εταιρεία; Μπορούμε να διασφαλίσουμε μ’ αυτόν τον τρόπο ότι θα υπάρχουν συνεχείς έλεγχοι και ότι θα περάσει και το  μήνυμα στην τοπική κοινωνία;
Έρχομαι στην δεύτερη πρόταση που, όταν γίνεται, διευκολύνει, όταν γίνεται όμως χωρίς κραυγές, χωρίς πανικό, χωρίς υπερβολές και χωρίς πολιτικές σκοπιμότητες, γιατί η χώρα δεν αντέχει άλλο πολιτικές σκοπιμότητες. Μπορεί να γίνει, κύριε Υπουργέ –γιατί σε εσάς απευθύνεται η ερώτηση- μια καινούργια προσπάθεια διαβούλευσης, έτσι ώστε, για την επέκταση της επένδυσης, να υπάρχουν όχι μόνο οι διαβεβαιώσεις, αλλά και τα τεκμήρια, έτσι ώστε να καθησυχάσει ο κόσμος; 
Εδώ στρέφομαι και προς την Αξιωματική Αντιπολίτευση. Δεν πάμε στη θέση του κ. Κουράκη. Το κατανοώ. Κατανοώ και την διαφορετική θέση τη στροφή του κ. Τσίπρα που πριν από λίγο έλεγε ότι δε θέλει αποκρατικοποιήσεις και στο Ελληνοαμερικανικό Επιμελητήριο και άλλαξε τη θέση του. Εγώ ρωτώ σήμερα τον Κοινοβουλευτικό Εκπρόσωπο του ΣΥΡΙΖΑ, έχοντας ρωτήσει πριν τον Υπουργό: Αν διασφαλιστούν όσα είπατε, όχι μόνο για το κυάνιο, αλλά και για το περιβάλλον και αν διασφαλιστεί ότι θα υπάρξει τοπική διαβούλευση και θα υπάρξει συνύπαρξη του τουρισμού, γιατί δεν αντέχει η Χαλκιδική να χάσει τον τουρισμό της –λέω τη Χαλκιδική αλλά αυτό το παράδειγμα μπορούμε να το πάμε και αλλού- και αν όντως είναι 0,04 του δασικού πλούτου, όπως άκουσα πριν τον Υπουργό να λέει, δέχεστε την επένδυση ή θα στείλετε στην ανεργία και άλλους χίλιους ανθρώπους;  
Θέλω, λοιπόν, κύριε Πρόεδρε, με την παρέμβασή μου αυτή να πω, ότι δεν έχουμε την πολυτέλεια να ξιφομαχούμε πίσω από πολιτικές σκοπιμότητες γύρω από την αξιοποίηση του πλούτου της χώρας και εν προκειμένω του ορυκτού πλούτου.
Τελειώνω, θυμίζοντας σε εσάς, κύριε Υπουργέ, ότι εμείς έχουμε καταθέσει πρόταση νόμου συνολικά για την αξιοποίηση των κερδών, που το δημόσιο θα έχει τα επόμενα χρόνια και με την περίπτωση των υδρογονανθράκων από όλες τις πλουτοπαραγωγικές πηγές, για ένα Ταμείο Αλληλεγγύης των Γενεών. Υπάρχει Ταμείο Αλληλεγγύης των Γενεών θεσμοθετημένο. Έχει πολύ μεγάλη σημασία αυτά τα χρήματα να πάνε για να διασφαλίσουν το μέλλον των παιδιών μας.
Ευχαριστώ πολύ.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"134865"," Και εμείς ευχαριστούμε την κ. Χριστοφιλοπούλου.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής,  τριάντα τρεις μαθητές και μαθήτριες και δύο εκπαιδευτικοί από το 60ο Δημοτικό Σχολείο Πάτρας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επίσης, έχω την τιμή να ανακοινώσω στο Σώμα ότι ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής και ο Υπουργός Οικονομικών κατέθεσαν σχέδιο νόμου: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παραγράφου 16 του άρθρου 49 του ν.4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α΄ 249)» και λοιπές διατάξεις του Υπουργείου Περιβάλλοντος Ενέργειας και Κλιματικής Αλλαγής.»
Παραπέμπεται στη αρμόδια Διαρκή Επιτροπή.
Επίσης, το Υπουργείο Εργασίας, Κοινωνικής Ασφάλισης και Πρόνοιας υπέβαλε στη Βουλή το κείμενο της Διεθνούς Σύμβασης Εργασίας με αριθμό 189 και της Διεθνούς Σύστασης Εργασίας με αριθμό 201 σχετικά με την «Αξιοπρεπή εργασία για τους οικιακούς εργαζόμενους», που υιοθετήθηκαν από την 100η Διεθνή Συνδιάσκεψη Εργασίας (Ιούνιος 2011).
Οι ενδιαφερόμενοι συνάδελφοι μπορούν να ζητήσουν αντίγραφα από τη Διεύθυνση Νομοθετικού Έργου της Βουλής. 
Ο Κοινοβουλευτικός Εκπρόσωπος των Ανεξαρτήτων Ελλήνων κ. Κωνσταντίνος Μαρκόπουλος έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134866"," Ευχαριστώ πολύ, κύριε Πρόεδρε.
Οφείλω να ομολογήσω ότι είναι πολύ ενδιαφέρουσα η συζήτηση που γίνεται. Είναι πάντα ενδιαφέρουσες οι επίκαιρες επερωτήσεις των κομμάτων, καθώς η Βουλή, κύριε Πρόεδρε, ασχολείται μόνο με πράξεις νομοθετικού περιεχομένου, με κάτι κυρώσεις συμφωνιών ξεχασμένων στα συρτάρια των Υπουργείων, χωρίς ουσιαστικό νομοθετικό έργο και μόνο με ό,τι νομοθετικό επιβάλλει η δημοσιονομική προσαρμογή της χώρας.
Το λέω αυτό διότι η χώρα δεν είναι μόνο μία δημοσιονομική προσαρμογή. Υποθέτω ότι υπάρχουν δεκάδες πράγματα που πρέπει να γίνουν σε αυτήν τη χώρα, τα οποία εκφεύγουν των συμφωνιών με την τρόικα. 
Για να γίνει, όμως, αυτό πρέπει να υπάρχει Κυβέρνηση με παραγωγή πολιτικής. Δεν τη βλέπω. Ως παρένθεση το βάζω αυτό, αλλά ως πολύ ουσιαστική παρένθεση. Και θα ήθελα η Κυβέρνηση, που με ακούει, να το λάβει πολύ σοβαρά υπ’ όψιν.
Υποθέτω, κύριοι Υπουργοί, κύριοι συνάδελφοι, ότι υπάρχουν πράγματα τα οποία δεν έχουν να κάνουν με τις δανειακές συμβάσεις της χώρας. Και περιμένουμε να τα δούμε. Ο εκσυγχρονισμός της χώρας δεν μπορεί να είναι ένα τηλεχειριστήριο που βρίσκεται έξω από τη χώρα. Είναι και κάτι που έχει να κάνει με εμάς. 
Σας περιμένουμε, λοιπόν, να παράγετε λίγο πολιτική. Κουραστήκαμε, δηλαδή, να περιμένουμε.
Μπαίνω στην ουσία του ζητήματος: Θα ψέξω και την Κυβέρνηση, αλλά θα κάνω και ορισμένες πολιτικές παρατηρήσεις σε σχέση με τον πυρήνα της επίκαιρης επερώτησης της Αξιωματικής Αντιπολίτευσης.
Ακούστε, κυρίες και κύριοι συνάδελφοι: Η χώρα πρέπει να παράγει νέο πλούτο. Νομίζω ότι κανείς σ’ αυτήν την Αίθουσα δεν διαφωνεί. Πρέπει να τον παράγει σωστά, σεβόμενος τις αξίες αυτού του τόπου, σεβόμενος τις ανησυχίες των νέων ανθρώπων και σεβόμενος και τα χρήματα που πρέπει να εισπράξουμε.
Η χώρα βαδίζει, ανεξαρτήτως κυβέρνησης, στην εκμετάλλευση πετρελαϊκών αποθεμάτων της χώρας, του υποθαλάσσιου πλούτου μας, του φυσικού αερίου, από το οποίο όλοι περιμένουμε να κερδίσουμε, να βγάλουμε λεφτά, να γλυτώσουμε απ’ αυτήν τη περιδίνηση την οικονομική και στην εκμετάλλευση του ορυκτού πλούτου που υπάρχει αναμφίβολα και κυρίως στη βόρεια Ελλάδα.
Πρέπει, λοιπόν, να συμφωνήσουμε στην ισορροπία μεταξύ του θεμιτού επιδιωκόμενου στόχου, που είναι να δημιουργήσουμε θέσεις εργασίας και πρόσθετο πλούτο και της περιβαλλοντικής προστασίας.
Έρχομαι τώρα στο τελευταίο πείραμα το οποίο έγινε και το οποίο λεγόταν Μπουργκάς-Αλεξανδρούπολη: Άδοξα ανακοινώθηκε το τέλος του στην τελευταία προεκλογική ομιλία στην Αλεξανδρούπολη του τέως Πρωθυπουργού του Γιώργου Παπανδρέου, ο οποίος ξαφνικά ανακάλυψε, αφού είχε περάσει το  Μπουργκάς-Αλεξανδρούπολη από τη Βουλή, περιβαλλοντικές αταξίες. Και έναντι αυτών μας ανακοίνωσε αυτό το οποίο έγινε πριν από λίγες μέρες, τη ματαίωση του έργου, τη ματαίωση, δηλαδή, ενός αγωγού για το οποίο και η Κυβέρνηση όφειλε να προσέξει να μην χαθεί, όπως χάθηκε και ο οριζόντιος αγωγός φυσικού αερίου με ανακοίνωση της «GAZPROM» πριν από δεκαπέντε μέρες. Υποθέτω ότι αυτό δεν έγινε για περιβαλλοντικούς λόγους. Υποθέτω ότι έγινε λόγω αταξίας της οικονομικής διπλωματίας του τόπου.
Πάμε, λοιπόν, στην ουσία του ζητήματος. Εγώ θα απαριθμήσω και προς την Κυβέρνηση και προς την Αξιωματική Αντιπολίτευση ορισμένα ορυχεία που υπάρχουν στη χώρα: Τα λιγνιτικά ορυχεία, τα ορυχεία της «ΛΑΡΚΟ», όπου ήμασταν προχθές με την εκλεκτή συνάδελφο την κ. Βαλαβάνη, σε μια πολύ μεγάλη συγκέντρωση οκτακοσίων εργαζομένων που αγωνιούσαν για το αν θα μείνει ανοιχτή. Έχει πάει κανείς στη «ΛΑΡΚΟ» να δει σε τι κατάντια βρίσκονται τα λατομεία και τα ορυχεία, σε τι περιβαλλοντική αταξία; Ξέρουμε όλοι εδώ στην Αίθουσα ότι βρίσκεται με παρατάσεις, ότι πετάει τη σκουριά στον Ευβοϊκό; Το ξέρουμε κάποιοι από εμάς. Υπάρχει κανείς που θέλει να κλείσει η «ΛΑΡΚΟ»; 
Υποθέτω ότι προχθές, αγαπητή συνάδελφε –και οι άλλοι Βουλευτές που ήταν εδώ, ο κ. Παφίλης από το ΚΚΕ κ.λπ.- κανείς δεν ζήτησε να κλείσει η «ΛΑΡΚΟ». Όλοι ζητήσαμε να μείνει ανοιχτή. 
Και μάλιστα, κάναμε επίθεση στο ΤΑΙΠΕΔ -ακόμα και Βουλευτές της Πλειοψηφίας- ότι το σχέδιο που είχε, με το διαχωρισμό της «ΛΑΡΚΟ» σε καλή και κακή, είναι κακό και μπορεί να οδηγήσει σε κλείσιμο συγκεκριμένων μεταλλείων και ορυχείων. 
Δεν πρέπει να ακολουθούμε τον ίδιο κανόνα; Δεν πρέπει, δηλαδή, εδώ να έχουμε την κοινή λογική; Πρέπει να είμαστε έτσι στο ένα, αλλιώς στο άλλο; Δηλαδή, στην περιοχή της Λάρυμνας, της Καστοριάς, της Εύβοιας, που είναι η δική μου περιοχή -τα Ψαχνά- δεν καταλαβαίνουν ότι προφανώς ορυχείο σημαίνει και ενός βαθμού καταστροφή; Αλλά από την άλλη πλευρά σημαίνει υποχρέωση αναδάσωσης, αναδόμησης της καταστροφής –που μέχρι τώρα δεν την έκανε το δημόσιο για τη «ΛΑΡΚΟ», για να τα λέμε όπως είναι- αλλά και πολλές θέσεις εργασίας.
Και τώρα πάμε στην Κυβέρνηση. Εσείς έχετε την ευθύνη για το ότι ξεσηκώθηκε ο κόσμος. 
Αν αυτά που λέτε, κύριε Υπουργέ, είναι έτσι όπως τα λέτε ακριβώς -0,2%, 0,04%, αποκατάσταση, όχι κυάνιο- εσείς έχετε την ευθύνη. Και ως πολιτικοί οφείλετε να πάτε πάνω. Και αν αισθάνεστε ότι είστε εν δικαίω, να πάτε να εξηγήσετε σε αυτούς τους ανθρώπους ότι ο φόβος που υπάρχει στην περιοχή είναι ανεδαφικός. Ο φόβος, όμως, δεν είναι ανεδαφικός. Ο φόβος είναι πολύς και σε πολλά σημεία είναι σωστός. Διότι ποτέ το δημόσιο δεν απέδειξε ότι μπορεί να προασπίσει αυτά που νομοθετούμε εμείς εδώ μέσα. Ποτέ το δημόσιο δεν μπόρεσε να αποδείξει ότι αυτά που περνάμε εδώ, εφαρμόζονται στην πράξη. Πώς, λοιπόν, θα προχωρήσει αυτή η χώρα; Με δεισιδαιμονίες, με φοβίες και με τσαμπουκάδες; Τίποτα από τα τρία δεν μπορεί να βοηθήσει τη χώρα. Δηλητηριάζει την κοινωνία. 
Εγώ θα ξεπεράσω τις επιστημονικές γνωμοδοτήσεις. Ως επιστήμονας ενός άλλου χώρου, του χώρου της υγείας, πρέπει να σας πω ότι για κάθε δύσκολη εξίσωση της επιστήμης υπάρχουν πάντα αντικρουόμενες απόψεις. Υπάρχουν, όμως, κάποια πράγματα. Εμείς εδώ δεν είμαστε ούτε επιστημονικό συμβούλιο ούτε μεταλλειολόγοι. Προτείνω, λοιπόν, πρώτα απ’ όλα να έρθει το θέμα στην Επιτροπή Περιβάλλοντος. Να έρθουν οι επιστήμονες, οι μεν και οι δε, να μας εξηγήσουν. Και όχι μόνο να εξηγήσουν σε εμάς, που παίρνουμε τις αποφάσεις, που κάνουμε συμπολίτευση ή αντιπολίτευση, αλλά κυρίως, για να ακουστεί στους κατοίκους. Αυτό είναι το πρώτο που έχω να προτείνω.
Το δεύτερο που έχω να προτείνω: Δεν γίνονται μεγάλες επενδύσεις, χωρίς κοινωνική συναίνεση. Δεν είναι δυνατόν να έχουν όλοι τρελαθεί επάνω: κάτοικοι, τοπική αυτοδιοίκηση, επιστημονικοί φορείς, πολιτιστικοί φορείς, μητροπόλεις. Δεν είναι δυνατόν να είναι όλοι τρελοί. Είναι αδύνατον. Οφείλετε, λοιπόν, να εξηγήσετε σε αυτούς τους ανθρώπους, οφείλουμε εμείς να κάνουμε ό,τι μπορούμε για να εκμεταλλευτούμε αυτό που υπάρχει και οφείλουμε, εκμεταλλευόμενοι τον ορυκτό πλούτο της χώρας, να μην καταστρέψουμε όλα τα άλλα. Γιατί δεν πρέπει να κάνουμε ένα και να αγνοούμε όλα τα άλλα, τα οποία μπορεί το Υπουργείο σας να τα αγνοεί, όπως είναι, για παράδειγμα, η τουριστική προοπτική, ιδιαίτερα της Χαλκιδικής. Δεν είστε υποχρεωμένοι να τα ξέρετε όλα. Οφείλετε, όμως, να κάνετε και διαβούλευση ενδοκυβερνητική. 
Εδώ δεν βλέπω τίποτε από όλα αυτά. Δεν βλέπω απολύτως τίποτα. Βλέπω μόνο υπογραφές και βλέπω και σκληρές αντιδράσεις στις αντιρρήσεις. Κάνετε λάθος. Υπάρχουν μέθοδοι επιφανειακής εξόρυξης –και το ξέρετε πολύ καλύτερα από μένα αυτό- και υπάρχουν σοβαρές αντιδράσεις στο Κιλκίς, λόγω των πολύ βαθιών ορυχείων. Και τη λέξη «κυάνιο» –σας το λέω και ως Βουλευτής, αλλά και ως γιατρός- πρέπει να τη βγάλετε οριστικά, ολωσδιόλου, χωρίς διαζευκτικό και τιμωρίες. Κυάνιο και ζωή δεν συζητιώνται. Την πιθανότητα στο εκατομμύριο να γίνει κάτι δεν πρέπει ούτε να τη συζητάμε εδώ μέσα.
Εγώ αυτά προτείνω, κύριε Υπουργέ. Θα ήταν στα θετικά σας να φέρνατε την κουβέντα στην Επιτροπή Περιβάλλοντος, να ενημερωθεί το Σώμα και οι πολίτες για την ουσία των πραγμάτων. Και είμαι βέβαιος ότι αυτό μπορεί να πάει σε μία ισορροπία. Και από την άλλη πλευρά, να μην δημιουργούμε ούτε δεισιδαιμονίες ούτε να φοβίζουμε τον κόσμο, αν κάτι δεν είναι σωστό. Σε αυτήν την επένδυση –δεν θέλω να μπω στα οικονομικά- το κράτος θα δώσει πολύ σκληρές εξετάσεις. Αν πετύχει αυτό το πράγμα, ενδεχομένως να πάμε και στον άλλο πλούτο. Αν δεν πετύχει –και την ευθύνη την έχει η Κυβέρνηση, δεν την έχει κανένα κόμμα της αντιπολίτευσης, καμμία τοπική αυτοδιοίκηση- τότε να ξέρετε ότι είναι ένα ντόμινο αποτυχίας. Και ξέρετε τι φέρνει στο τέλος: την αποτυχία ενός μεγάλου σχεδίου, το οποίο ενδεχομένως υπάρχει και το οποίο φτάνει ακόμα και σε πετρελαϊκά αποθέματα.
Άρα, λοιπόν, να ενημερωθούμε, για να προχωρήσουμε.
Ευχαριστώ πολύ.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"134867"," Το λόγο έχει η Κοινοβουλευτική Εκπρόσωπος της Νέας Δημοκρατίας κ. Άννα - Μισέλ Ασημακοπούλου, για έξι λεπτά.
ΑΝΝΑ  -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134868"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, συζητάμε σήμερα ένα ιδιαίτερα σοβαρό θέμα που έχει μεγάλη σημασία και πολύ ενδιαφέρον. Θα μου επιτρέψετε να πω ότι έχει και λίγο συμβολικό χαρακτήρα. Και δεν αναφέρομαι στο γεγονός ότι μας ακούνε στο εξωτερικό όταν μιλάμε, οπότε δίνουμε ένα στίγμα για τις επενδύσεις, γιατί σαφώς τους επερωτώντες Βουλευτές δεν τους ενδιαφέρει αυτό και είναι ξεκάθαρο απ’ αυτά που έχει πει ο κ. Τσίπρας, προσπαθώντας να αποτρέψει επενδύσεις να έρθουν στη χώρα.  
Έχει, όμως και ένα συμβολικό χαρακτήρα υπό την έννοια ότι δείχνει λίγο και το νέο πολιτικό ύφος και ήθος όταν συζητάμε κάτι τόσο σημαντικό. Το λέω αυτό επειδή είμαι καινούργια Βουλευτής και επειδή και ανάμεσα στους επερωτώντες Βουλευτές είναι καινούργιοι Βουλευτές. Δεν απολογούμαστε για το παρελθόν, ούτε για τις επιλογές που έκανε ο καθένας στο παρελθόν. 
Αυτό, όμως, που με ενοχλεί είναι ότι έχετε προσπαθήσει να ζωγραφίσετε ένα κάδρο. Είναι ένα κάδρο στο οποίο όσοι το στηρίζουμε αυτό στη δικιά μου την Κοινοβουλευτική Ομάδα είμαστε νεοφιλελεύθερα τέρατα, τα οποία συμμετέχουμε σε μια διεθνή συνωμοσία -γιατί το κάδρο έχει και πινελιές των Ανεξάρτητων Ελλήνων μέσα- και θέλουμε να δούμε μια οικολογική καταστροφή όπου χαρωπές Ελληνοπούλες με κόκκινα μαγουλάκια έχουν τα καλαθάκια τους και κυνηγάνε μέλισσες και μαζεύουν ρίγανη και ακούγονται μεγάφωνα με φωνές φοβερές που τις τρομοκρατούν και υπάρχουν συρματοπλέγματα κ.λπ.. 
Με προσβάλλει, επίσης και σαν γονιό, γιατί δεν θα συναινούσαμε οι γονείς της δικής μου Κοινοβουλευτικής Ομάδας ποτέ στο να γίνει κάτι το οποίο θα έθετε σε κίνδυνο τη σωματική ακεραιότητα και την υγεία των παιδιών μας.
Φεύγω, λοιπόν, απ’ αυτό το κάδρο με τη σκέψη ότι ενδεχομένως ένα πιο σύγχρονο πολιτικό ύφος θα ήταν καλύτερο και προσπαθώ να αναλύσω το θέμα, επειδή οι επερωτώντες Βουλευτές είναι από το ΣΥΡΙΖΑ, ενδεχομένως με όρους που θα τους καταλάβετε καλύτερα, γιατί το θέμα έχει διάφορες συνιστώσες, έχει περιβαλλοντική συνιστώσα, έχει αναπτυξιακή και κοινωνική συνιστώσα και έχει βεβαίως και οικονομική συνιστώσα.","ΜΙΣΕΛ ΑΣΗΜΑΚΟΠΟΥΛΟΥ",41
"134869"," Συνισταμένη.
ΑΝΝΑ  -","ΑΠΟΣΤΟΛΟΣ ΑΛΕΞΟΠΟΥΛΟΣ",13
"134870"," Θα φτάσω και στη συνισταμένη. Αυτή ψάχνουμε εξάλλου. Μακάρι να ήταν και κοινή σε ορισμένα πράγματα.
Ξεκινάω με την περιβαλλοντική συνιστώσα και παραδέχομαι ότι δεν είμαι επιστήμονας αυτού του είδους. Οικονομολόγος είμαι, νομικός είμαι, δεν τα ξέρω αυτά τα πράγματα. Το θέμα είναι το εξής: Ποιανού την άποψη τελικά θα δεχτεί κανείς; Υπάρχουν πολλές απόψεις και νομίζω ότι παραδεχόμαστε όλοι ότι όλες οι απόψεις και οι επιστημονικές ακόμα δεν είναι αθώες, έχουν και πολιτικά κίνητρα. Εγώ, λοιπόν, επιλέγω να δεχτώ την άποψη, η οποία έχει προκύψει από τις υπηρεσίες, από το κράτος, μετά από θεσμοθετημένες διαδικασίες, με δημοκρατικά εκλεγμένους πολιτικούς προϊσταμένους. Αυτήν την άποψη δέχομαι. Εσείς στο ΣΥΡΙΖΑ ποια άποψη δέχεστε; Το λέω αυτό με όλο το σεβασμό στο τι έχει πει το Τμήμα Τουριστικών Επιχειρήσεων του ΤΕΙ Θεσσαλονίκης. Το θέμα είναι ποιον δεχόμαστε. Εγώ δέχομαι το κράτος. Και οι διαδικασίες όποιος έχει περάσει από αυτές ξέρει ότι είναι και επώδυνες και ακολουθούν και ευρωπαϊκές νόρμες.
Πάμε, λοιπόν, στην αναπτυξιακή συνιστώσα, η οποία επηρεάζεται βεβαίως και από την πολιτική ιδεολογία και φιλοσοφία του καθενός. Εδώ είναι η επιλογή κατεύθυνσης. Δεν νομίζω ότι δεν θέλουμε ανάπτυξη. Εγώ δεν κατηγορώ τον ΣΥΡΙΖΑ ότι δεν θέλει ανάπτυξη, προς Θεού. Το θέμα είναι ποιο μοντέλο ακολουθεί κανείς. 
Εμείς, λοιπόν, στο δικό μας αναπτυξιακό μοντέλο εφόσον οι περιβαλλοντικές επιπτώσεις είναι αποδεκτές -γι’ αυτό την έβαλα πρώτη αυτήν τη συνιστώσα- θέλουμε να αξιοποιήσουμε τον ορυκτό πλούτο της χώρας και πιστεύουμε ότι και οι επενδύσεις και η προσέλκυσή τους είναι ένας θεμιτός και μεγάλος πολιτικός μας στόχος. Εσείς; Το αντίστοιχο τοπικό αναπτυξιακό μοντέλο είναι η μελισσοκομία και η αλιεία. Καλώς.
Πάμε και στην κοινωνική συνιστώσα, την ποιότητα ζωής των κατοίκων. Εντάξει, δεν υπάρχει περίπτωση σε τέτοια θέματα -δεν είμαστε στην ουτοπία- να συμφωνούν όλοι σε μια τοπική κοινωνία, αλλά..","ΜΙΣΕΛ ΑΣΗΜΑΚΟΠΟΥΛΟΥ",41
"134871"," Συνεχίστε.
ΑΝΝΑ  -","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134872"," Συνεχίζω, ευχαριστώ πολύ. Δεν χρειάζομαι την άδειά σας, όμως.","ΜΙΣΕΛ ΑΣΗΜΑΚΟΠΟΥΛΟΥ",41
"134873"," Με χαμόγελο σας το λέω.
ΑΝΝΑ -","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134874"," Θεσμικές στρεβλώσεις, οι οποίες επιτρέπουν σε μια μειοψηφία, η οποία φωνασκεί επίσης χωρίς αγνά κίνητρα, δεν σημαίνει ότι έχουν δίκιο. Η ποιότητα, λοιπόν, ζωής πρέπει να εξασφαλίσει πρώτα την επιβίωση και αυτό θέλει εργασία. Ειπώθηκε ότι η ανεργία σ’ αυτές τις περιφέρειες είναι πάνω από τον εθνικό μέσο όρο. 
Έρχομαι, λοιπόν, στην οικονομική συνιστώσα, η οποία δείχνει την απόλυτη υποκρισία του ΣΥΡΙΖΑ. Σας ενδιαφέρει η οικονομική συνιστώσα; Εγώ δέχομαι ότι έχουμε το οικονομικό μοντέλο, το οποίο θέλει εκσυγχρονισμό. Φυσικά να συζητήσουμε για τον Μεταλλευτικό Κώδικα. Υπάρχει πρόταση για τον Μεταλλευτικό Κώδικα από τον ΣΥΡΙΖΑ;
Και να σας πω και κάτι άλλο; Διότι μπαίνει και η διαπραγμάτευση. Είναι το μοντέλο τι θα ζητήσεις από τον επενδυτή και μετά θα βρεθείς σε ένα δωμάτιο με τον επενδυτή και θα πρέπει να συζητήσεις και να διαπραγματευτείς και την τιμή. Το λέω επειδή αναφέρθηκε σ’ αυτό ο κ. Παπαδημούλης. Αν είχατε το θάρρος και είχατε αναλάβει την εξουσία και βρισκόσασταν σε ένα δωμάτιο με τον επενδυτή, πείτε μου, κύριε Παπαδημούλη, ποια είναι η τιμή του ΣΥΡΙΖΑ; Ποια είναι η τιμή της Κασσάνδρας, κύριε Παπαδημούλη; Είναι 1 δισεκατομμύριο, είναι 2 δισεκατομμύρια, είναι 3 δισεκατομμύρια; Ποιο είναι το ποσοστό που θα ικανοποιούσε το ΣΥΡΙΖΑ για την Κασσάνδρα; Διότι κατηγορήσατε τον Υπουργό ότι δεν απαντάει. Απαντήστε κι εσείς. 
Κλείνοντας, θέλω να πω το εξής: Ο ΣΥΡΙΖΑ έχει δεχθεί έντονη κριτική –φτάσαμε και στη συνισταμένη- για το γεγονός ότι οι συνιστώσες του κινούνται σε διαφορετικές κατευθύνσεις. Να, λοιπόν, που εδώ τη βρήκαμε τη συνισταμένη. Είναι η συνισταμένη της απόρριψης. Και δεν είναι μόνο εδώ η συνισταμένη της απόρριψης, γιατί τελικά εγώ έχω να σας πω και το εξής: Ενδεχομένως το ζητούμενο να είναι η απόρριψη, γιατί οι συνιστώσες, απ’ ό,τι βλέπω είτε είναι περιβαλλοντικές, αναπτυξιακές, οικονομικές, όλες έρχονται σαν επιχειρηματολογία εκ των υστέρων για να δικαιολογήσουν την απόρριψη. Και η απόρριψη έχει κι άλλον ένα στόχο. Ο στόχος της είναι ο ίδιος. Είναι να δημιουργήσει την εντύπωση ότι έχετε εναλλακτική πολιτική πρόταση πάνω σε ένα ζήτημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού)
 Στη συγκεκριμένη περίπτωση, μου επιτρέπετε, να κλείσω, κύριε Πρόεδρε, λέγοντας ότι το μόνο που υπάρχει εκτός από την απόρριψη, είναι η προτροπή στους κατοίκους να τρέφονται με μέλι και ψάρια! 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΜΙΣΕΛ ΑΣΗΜΑΚΟΠΟΥΛΟΥ",41
"134875"," Η κ. Νίκη Φούντα έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134876"," Κύριε Υπουργέ, κύριοι συνάδελφοι, κύριε Πρόεδρε, ο ορυκτός πλούτος είναι από τους λίγους εναπομείναντες τύπους πλούτου που έχουμε στη χώρα μας και κανονικά κάτι τέτοιο θα έπρεπε να σημαίνει ότι θα προσπαθούμε να τον προστατεύσουμε, να τον διαφυλάξουμε και σαφώς να τον αξιοποιήσουμε. 
Είμαστε μπροστά λοιπόν σε ένα σταυροδρόμι προκλήσεων, προκλήσεων που έχουν να κάνουν με οτιδήποτε έχει ένα βασικό συστατικό στην θεώρηση των πραγμάτων, την αναζήτηση των ισορροπιών. 
Υπάρχουν ισορροπίες όμως μεταξύ της προστασίας του περιβάλλοντος και της βιώσιμης ανάπτυξης; Προφανώς και ναι. Πριν το ερώτημα γίνει ειδικότερο, υπάρχουν ισορροπίες μεταξύ του τι θέλουμε να διατηρήσουμε και του τι ανάπτυξη σαφώς θέλουμε;
Να ξεκινήσω με την ανάγκη αποκατάστασης του δημοσίου διαλόγου, ένας διάλογος που εσείς είπατε ότι έγινε, αλλά δυστυχώς οι τοπικοί φορείς και όλοι οι άνθρωποι στη Χαλκιδική λένε ότι δεν υπήρξε. Είναι περισσότερο επίκαιρη και επιβεβλημένη από ποτέ αυτή η ανάγκη. Στην περίπτωση των μεταλλείων χρυσού στην Χαλκιδική, στο Κιλκίς και στη Θράκη ο κοινωνικός διάλογος δεν υπήρξε ποτέ. Δεν υπήρξε για ένα θέμα που είχε πολύ μεγάλες κοινωνικές προεκτάσεις και που, αν  μη τι άλλο, αποτελεί ένα μείζον πολιτικό και περιβαλλοντικό ζήτημα. 
Μία μικρή αναδρομή στο χρόνο δίνει απαντήσεις και στην ουσία του προβλήματος. Τοποθετήθηκαν και οι εισηγητές αυτής της ερώτησης. Το 2003 μεταβιβάστηκε σε μία μόλις ημέρα το ενεργητικό των μεταλλείων στο ελληνικό δημόσιο προς 11 εκατομμύρια ευρώ με τα γνωστά, με όλα αυτά που προαναφέρθηκαν, και άρα η σύμβαση παραχώρησης διαμορφώνεται σε δύο προβληματικούς άξονες. 
Πρώτον, δεν υπάρχει ένα αυστηρό πλαίσιο ελέγχου, της μετέπειτα εποχής της επένδυσης και αμνηστεύεται προκαταβολικά από οποιαδήποτε οικονομική υποχρέωση για τη λειτουργία των μεταλλείων η εταιρεία. 
Από τα παραπάνω προκύπτει και είναι προφανής η έλλειψη διαμόρφωσης μίας κοινωνικής δικαιοσύνης που θα έβαζε στη συζήτηση για τις αποφάσεις και τους πολίτες της Χαλκιδικής, επιβάλλοντας ανταποδοτικά οφέλη για την τοπική κοινωνία και θα ενέτασσε με όρους διαφάνειας στο κάδρο, την αναγκαιότητα του έργου για την ανάπτυξη ολόκληρης της περιοχής. 
Όσον αφορά τώρα καθαρά το επενδυτικό σχέδιο, γιατί δεν αναφέρθηκε από κανέναν, να πω ότι περιλαμβάνει το υφιστάμενο μεταλλείο, τη δημιουργία μεταλλείου, υπόγειο μεταλλείο στην Ολυμπιάδα, στοά μεταφοράς μεταλλεύματος, μεταλλουργεία χρυσού και χαλκού, εργοστάσιο παραγωγής θειϊκού οξέος και διάφορα άλλα. Συνοπτικά οι φάσεις των έργων έχουν να κάνουν με την αποψίλωση δασικής έκτασης δυόμισι χιλιάδων στρεμμάτων με κρατήρα επιφανειακής εξόρυξης, φράγματα, κτηριακές βοηθητικές εγκαταστάσεις, όρυξη εννιά γεωτρήσεων, ουσιαστικά με ένα πολύ μεγάλο όγκο δραστηριότητας. 
Να επισημάνουμε μόνο πως στο νέο project συμπεριλαμβάνονται και το κοίτασμα χαλκού, χρυσού στις Σκουριές, που σήμερα εκτιμάται ότι αξίζει περίπου 12 δισεκατομμύρια δολάρια, δύο προϋπάρχοντα  ορυχεία μαζί με τις εγκαταστάσεις τους, τριακόσια δέκα σπίτια στο Στρατώνι, καθώς και τα δικαιώματα έρευνας και επέκτασης της εξορυκτικής δραστηριότητας με το άνοιγμα και των άλλων μεταλλείων. 
Αυτά, για να περιγραφεί το σκηνικό της πρότασης και η έκτασή της και να τονιστεί ότι είναι μια πρόταση που ξεφεύγει από τον τοπικό χαρακτήρα και διαμορφώνει ένα πλαίσιο εθνικού σχεδίου δράσης σε μια εποχή που η ενεργειακή πολιτική οφείλει να μπει σε πρώτο πλάνο και να διαμορφώσει τους όρους της οικονομίας μας.
Στο παραπάνω σκηνικό έχει ήδη ακουστεί ότι υπάρχει και η απόφαση του Συμβουλίου της Επικρατείας που εκκρεμεί με το Υπουργείο Περιβάλλοντος να παρεμβαίνει και να εγκρίνει εργασίες υλοτομίας στο δάσος των Σκουριών. 
Να πούμε κυρίως -τονίστηκαν από την Κοινοβουλευτική Εκπρόσωπο της Νέας Δημοκρατίας- για τα οφέλη του κράτους και των πολιτών όσον αφορά τη φορολογία και τις θέσεις εργασίας. Θα είμαι επιγραμματική σε αυτά. Εκτιμάται ότι θα δημιουργηθούν περίπου χίλιες πεντακόσιες άμεσες θέσεις εργασίας, καθώς επίσης και διπλάσιος αριθμός έμμεσων. Η νέα διαμορφωμένη κατάσταση θα δώσει όντως οικονομική ανάσα στην τοπική κοινωνία, δεδομένου και του μεγάλου ποσοστού ανεργίας της περιοχής. Παράλληλα το ελληνικό δημόσιο θα έχει τη δυνατότητα φορολόγησης των εισοδημάτων και είσπραξης των φόρων.
Στον αντίποδα, όμως, αυτών των οικονομικών δεδομένων υπάρχει η γνώμη ακαδημαϊκών ιδρυμάτων, επιστημονικών φορέων, συλλόγων και κινημάτων πολιτών που τεκμηριώνουν τους κινδύνους και αντιδρούν σε αυτήν την επένδυση, που, όπως φαίνεται, αποφέρει κέρδη μόνο για την εταιρεία.
Όσον αφορά τη μελέτη περιβαλλοντικών επιπτώσεων, σύμφωνα με ανεξάρτητους επιστημονικούς φορείς παρουσιάζει σωρεία προβλημάτων. Θα ήθελα να δω αυτά που παρουσιάσατε, κύριε Υπουργέ, στην εισήγησή σας, στην τεκμηρίωση ότι δεν υπάρχει. Να πω ότι και εγώ έχω μιλήσει με επιστήμονες εκεί, που αναφέρουν ότι η μέθοδος ακαριαίας τήξης, που προτείνετε, δεν έχει εφαρμοστεί ποτέ σε βιομηχανική κλίμακα παραγωγής χρυσού και δεν δίνει χρυσό, αλλά μείγματα χρυσού με χαλκό, μόλυβδο και σίδηρο, τα οποία δεν είναι σίγουρο ότι θα μπορούν να διαχωριστούν χωρίς τη χρήση κυανίου, όπως αναφέρθηκε από τον κ. Παπαδημούλη.
Να πω μόνο ότι για τη μεταλλευτική δραστηριότητα σαφώς και η θέση μας είναι ότι μπορεί να είναι αειφορική. Το θέμα είναι το πώς κάνεις κάτι, με ποιους τρόπους και με ποιες χρήσεις και προτεραιότητες προχωράς για να μπορείς να φτάσεις στο επιθυμητό αποτέλεσμα.
Για τον τουρισμό ακούστηκαν κάποια πράγματα. Δεν χρειάζεται να πω ότι είναι ένα πλήγμα για τον τουρισμό αυτό που συμβαίνει. Σαφώς και οι επεμβάσεις που πρέπει να γίνουν μετά θα πρέπει να επουλώσουν τις όποιες πληγές.
Για τον αγροτικό τομέα έγινε εκτενής ανάλυση, όπως και για τους υδάτινους πόρους -που σαφώς δεν μπορούν να παραβλεφθούν- και για την ατμόσφαιρα.
Να μείνω μόνο λίγο στο έδαφος. Το έδαφος θεωρείται μη ανανεώσιμος φυσικός πόρος και σχεδόν σε όλες τις χώρες που λειτουργούν ή λειτουργούσαν μεταλλεία χρυσού, τα εδάφη που γειτνιάζουν ή βρίσκονται ακόμα και σε μεγάλη απόσταση από αυτά, παραμένουν ρυπασμένα με βαρέα μέταλλα και με όλες αυτές τις συνέπειες που υπάρχουν για τη δημόσια υγεία.
Για τα οικοσυστήματα, είναι σαφές, βλέποντας το χάρτη όλης αυτής της έκτασης, ότι υπάρχει και ζώνη Α προστασίας. Πρόταση της Δημοκρατικής Αριστεράς είναι να εξαιρεθεί αυτή η έκταση και να δούμε τι μπορούμε να κάνουμε ώστε να ισχύσει αυτό το Case by case Study, που λένε οι επιστήμονες, να ιδωθεί σημειακά, όπου το πρόβλημα είναι οξύτερο και όλο το υπόλοιπο να μπει σ’ ένα συνολικό πλαίσιο δράσης.
Δεν θα σας κουράσω άλλο ούτε με τα μεταλλευτικά απόβλητα. Όλοι ξέρουμε τι συμβαίνει. Και όλα αυτά τα προβλήματα δεν αναφέρθηκαν για να κινδυνολογήσουμε, αλλά για να μπορέσουμε να τα επισημάνουμε και να τα ανατρέψουμε.
Τα ερωτήματα που ανακύπτουν από όλα αυτά είναι: οι πέντε χιλιάδες θέσεις εργασίας που θα διαρκέσουν είκοσι επτά ολόκληρα χρόνια αντισταθμίζουν μέρος των παραπάνω μειονεκτημάτων; Μπορούμε να εξασφαλίσουμε άρση των αρνητικών περιβαλλοντικών επιπτώσεων και των ατυχημάτων; Δεχόμαστε να εξορυχθεί χρυσάφι που θα φεύγει έξω χωρίς να αφήνει περαιτέρω κέρδη στον τόπο από δικαιώματα εξόρυξης, παρά μόνο όσα θα προκύπτουν από τη φορολογία της επιχείρησης και των εργαζομένων της; Και το πιο σημαντικό, δεχόμαστε αυτού του τύπου την ανάπτυξη;
Η Δημοκρατική Αριστερά μπορεί να τάσσεται υπέρ -και μόνο- επενδύσεων που εξακριβώνεται ότι σέβονται το περιβάλλον και προτάσσουν την κοινωνική συνοχή και τις ωφέλειες που μπορεί να υπάρχουν σε κοινωνικό επίπεδο.
Πιστεύουμε στην ανάπτυξη που έχει να κάνει με το φυσικό ορυκτό πλούτο και έχουμε να κάνουμε κάποιες προτάσεις για να μπορεί να γίνει βιώσιμο αυτό το έργο σε επίπεδο περιβαλλοντικής ευαισθητοποίησης.
Προτείνουμε να γίνει επανεξέταση των ΜΠΕ, των μελετών περιβαλλοντικών επιπτώσεων και επικαιροποίησή τους. Επίσης, προτείνουμε να γίνει πραγματική και ουσιαστική διαβούλευση γιατί, όπως είπε και ο κ. Μαρκόπουλος πριν, αν όντως δεν υπάρχουν προβλήματα, είναι θέμα της πολιτείας να καταστήσει σαφές στην τοπική κοινωνία ότι είναι μόνο γι’ αυτόν το λόγο, ότι κάποιοι άλλοι τα δημιουργούν. Τέλος, προτείνουμε να γίνει επιστημονική τεκμηρίωση κάθε βήματος και, επίσης, να γίνει ένας ορισμός ενός συνολικού ελεγκτικού μηχανισμού που, επιτέλους, θα υπάρχει και θα είναι εκεί και ουσιαστικά θα ελέγχει.
Θα θέλαμε, πραγματικά, να οριστεί μία επιτροπή μόνο για τον ορυκτό πλούτο, που θα έχει να κάνει και με τις εξορύξεις που γίνονται στον Πατραϊκό κόλπο και στο Κατάκολο, αλλά και σ’ αυτά τα ορυχεία που προαναφέρθηκαν.
Τέλος, θα θέλαμε να ζητήσουμε την αναθεώρηση της σύμβασης, αν μπορεί να γίνει με όρους κοινωνικής ευαισθητοποίησης και συνοχής με όλα αυτά που προαναφέρθηκαν για τα ανταποδοτικά τέλη της τοπικής κοινωνίας, αλλά και ως προς το ταμείο αυτό των επομένων γενιών.
Σας ευχαριστώ.","ΝΙΚΗ ΦΟΥΝΤΑ",529
"134877"," Σας ενημερώνουμε ότι σε λίγο θα επισκεφθεί την Ολομέλεια της Βουλής των Ελλήνων ο Πρόεδρος του Λιβάνου.
Το λόγο έχει ο κ. Σπυρίδων Χαλβατζής για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134878"," Θα ξεκινήσω υπενθυμίζοντας ότι από τη δεκαετία του 1990 το Κομμουνιστικό Κόμμα Ελλάδας έκανε ερωτήσεις στη Βουλή για τα ζητήματα που σήμερα συζητούμε, στις 30-10-2009, στις 21-2-2010, στις 13-4-2010, στις 24-10-2010. Έχουμε ασχοληθεί με το θέμα και έχουμε καταθέσει συγκεκριμένες προτάσεις.
Θέλω να κάνω μία πρώτη γενική παρατήρηση. Η πολιτική της σημερινής συγκυβέρνησης της Νέας Δημοκρατίας, του ΠΑΣΟΚ και της ΔΗΜΑΡ σε ό,τι αφορά τον ορυκτό πλούτο, όπως και τη διαδικασία εκποίησης του ορυκτού πλούτου, είναι η συνέχεια της ακολουθούμενης πολιτικής και από τη Νέα Δημοκρατία και από το ΠΑΣΟΚ παλιότερα. Είναι μία πολιτική της Ευρωπαϊκής Ένωσης των μονοπωλίων, πολιτική η οποία συναποφασίζεται από όλες τις μέχρι σήμερα κυβερνήσεις. 
Αυτό που σήμερα επιδιώκεται είναι να μην παραμείνει τίποτα από αυτό που λέμε δημόσια περιουσία, αυτό που πραγματικά είναι περιουσία του λαού και δεν έχει δικαίωμα καμμία κυβέρνηση, καμμία πλειοψηφία να την ξεπουλήσει.
Η λογική σας είναι η ενέργεια, οι επικοινωνίες, τα λιμάνια, τα αεροδρόμια, ο ορυκτός πλούτος και πολλά άλλα, όλα να περάσουν στην ιδιωτικοποίηση, όλα να ξεπουληθούν, όλα για τα κέρδη του μεγάλου κεφαλαίου, όλα για τη διασφάλιση αυτών των κερδών. Αυτή είναι η λογική σας. Δεν είναι το μνημόνιο που τα επιβάλλει. 
Δεν πρόκειται, κυρία κοινοβουλευτικέ εκπρόσωπε της Νέας Δημοκρατίας,  για ανθρωπόμορφα τέρατα. Απλά είναι η ταξική πολιτική σας, η σκληρή, αντιλαϊκή πολιτική, την οποία εφαρμόζετε σε όλα τα επίπεδα.
Η δεύτερη παρατήρηση που θα ήθελα να κάνω είναι ότι μιλήσατε, κύριε Υπουργέ, για εθνικό συμφέρον και για όφελος της χώρας. Αλήθεια, ποιο είναι το όφελος, πέρα από όλα τ’ άλλα που θα πούμε παρακάτω; Τι όφελος έχει η χώρα από αυτήν τη συγκεκριμένη συμφωνία με την εταιρεία «ΕΛΛΗΝΙΚΟΣ ΧΡΥΣΟΣ Α.Ε.»; Δισεκατομμύρια είναι τα έσοδα της εταιρείας, μερικά εκατομμύρια ευρώ στον αριθμό των δακτύλων των δύο χεριών για τη χώρα.
Θέλουμε να σας πούμε ότι υπάρχει συσσωρευμένη εμπειρία στην περιοχή της Μακεδονίας -και όχι μόνο- από τις δραστηριότητες του κεφαλαίου. Και αυτό γιατί; Οι επιχειρηματικές δραστηριότητες που αναπτύσσονται, έχουν αποκλειστικό σκοπό το κέρδος και έχει αποδειχθεί ότι είναι καταστροφικές αυτές οι πολιτικές και για το περιβάλλον και για τη ζωή των ανθρώπων ευρύτερα, αλλά και των εργαζομένων σ’ αυτούς τους χώρους.
Το κεφάλαιο, η εκμετάλλευση το κέρδος λειτουργούν αμείλικτα και πρέπει, όπως είπε ο κύριος Υπουργός, προηγουμένως, να ακυρωθεί αυτή η αντίληψη. 
Αλήθεια, τι έχετε να μας πείτε, κύριε Υπουργέ, για τις δραστηριότητες κατά καιρούς στα ορυχεία του Μποδοσάκη, για την «TVX», για την Κορώνεια, για την «ΠΕΣΙΝΕ», για τον Ασωπό, για την Πτολεμαΐδα και άλλες περιοχές; Δεν θα μας απαντήσετε εσείς διαχρονικά, γιατί δεν έχετε προσωπική ευθύνη. Εννοώ τις πολιτικές που εφαρμόστηκαν απ’ όλες τις κυβερνήσεις.
Τι έχουν αποδείξει; Ότι δεν μπορεί η εργατική τάξη, ο εργαζόμενος λαός, τα λαϊκά στρώματα να έχουν καμμία αισιοδοξία από όλα όσα υποστήριξε και ο κύριος Υπουργός σήμερα, ότι θα πάρουν μέτρα για τη βελτίωση της κατάστασης και αντιμετώπισης των προβλημάτων των εργαζομένων. Τα περιβαλλοντικά αποτελέσματα, η καταστροφή δηλαδή του περιβάλλοντος είναι – το γνωρίζετε πολύ καλύτερα από εμένα- σωρευτικό και μη αναστρέψιμο. 
Γιατί οι κάτοικοι στην περιοχή της Δυτικής Μακεδονίας υφίστανται όλες αυτές τις επιθέσεις του καρκίνου; Ο καρκίνος στη Δυτική Μακεδονία συνεχώς αυξάνεται. Είναι τυχαίο; Όχι.
Τρίτη παρατήρηση: Αναφέρονται πολλά ονόματα. Μαντέμ Λάκκου, Μαύρες Πέτρες, Ολυμπιάδα, Σκουριές, Στρατώνι, Καρακλάδι, Πέραμα στον Έβρο, Κρούσια στο Κιλκίς. Είναι ονόματα περιοχών που βρίσκονται στο στόχαστρο των μεγάλων επιχειρηματικών ομίλων. Αλλά είναι και περιοχές σκληρών αγώνων και ταξικών αναμετρήσεων για δεκαετίες. Οι παλαιότεροι θυμόμαστε τον αγώνα στο Μαντέμ Λάκκου. Δεν απαντήσατε όμως, κύριε Υπουργέ, τι θα γίνει με τον απαρχαιωμένο Μεταλλευτικό Κώδικα. Είναι ένας κώδικας που διευκολύνει τους επιχειρηματικούς ομίλους και είναι βλαπτικός για τη χώρα.
Τέταρτη παρατήρηση: Έχουμε επισημάνει πολλές φορές ότι ο ορυκτός πλούτος της χώρας είναι λαϊκή περιουσία και σε καμμιά περίπτωση δεν πρέπει να παραχωρείται σε επιχειρηματικούς ομίλους. Η αξιοποίηση του ορυκτού πλούτου θα πρέπει να γίνεται με όρους, προϋποθέσεις και αρχές, ώστε να καταλήγει σε όφελος του λαού και αυτό βεβαίως μπορεί να γίνει μόνο με έναν κεντρικό σχεδιασμό, με εργατικό και κοινωνικό έλεγχο και όχι  με την όποια ανάπτυξη που θα γίνεται με στόχο την αύξηση των κερδών του κεφαλαίου.
Μια τέτοια ανάπτυξη θα έχει στο κέντρο της προσοχής τούς εργαζομένους και όχι τα κέρδη του κεφαλαίου. Θα αξιοποιεί πολύμορφα τον ορυκτό πλούτο προς το συμφέρον των εργαζομένων, προς το συμφέρον της ανάπτυξης, προς το συμφέρον της βιομηχανικής παραγωγής και της χώρας. Θα δημιουργεί θέσεις εργασίας με μόνιμη σταθερή δουλειά με δικαιώματα. Θα συμβάλλει στην ανάπτυξη όλων των κλάδων και της γεωργίας και της κτηνοτροφίας και της αλιείας και της μεταλλευτικής δραστηριότητας και της μεταποίησης και του τουρισμού.
Υπάρχουν όμως ορισμένες αναγκαίες προϋποθέσεις. Προϋπόθεση για μία τέτοια ανάπτυξη είναι η εναντίωση στο συγκεκριμένο επενδυτικό σχέδιο που προωθούν από κοινού, η εταιρεία «ΕΛΛΗΝΙΚΟΣ ΧΡΥΣΟΣ Α.Ε.» και η συγκυβέρνηση, όπως και οι προηγούμενες κυβερνήσεις Νέας Δημοκρατίας και ΠΑΣΟΚ. 
Προϋπόθεση επίσης είναι η αλλαγή στο συσχετισμό δυνάμεων, συσχετισμός σε βάρος της Νέας Δημοκρατίας και του ΠΑΣΟΚ, αλλά και των κομμάτων που κινούνται στην λογική του ευρωμονόδρομου. Προϋποθέσεις είναι να αναπτυχθεί η πάλη για ριζικές αλλαγές, με στόχο τη λαϊκή εξουσία και οικονομία, με κεντρικό σχεδιασμό της οικονομίας και εργατικό λαϊκό έλεγχο.
Τέλος το Κομμουνιστικό Κόμμα Ελλάδας λέει όχι στο λεγόμενο επενδυτικό σχέδιο της εταιρείας «ΕΛΛΗΝΙΚΟΣ ΧΡΥΣΟΣ Α.Ε.» που παραδίδει τον ορυκτό πλούτο της περιοχής στο μεγάλο κεφάλαιο και δεν αποφέρει στην περιοχή παρά υποβάθμιση του περιβάλλοντος και της ζωής των κατοίκων, ώστε να θησαυρίζουν μονοπωλιακοί όμιλοι και από το εξωτερικό και από την Ελλάδα.
Τέλος δεν είναι φωνασκίες οι αγώνες των εργαζομένων και οι κινητοποιήσεις στις περιοχές της Βόρειας Ελλάδας, δεν είναι κινητοποιήσεις σε περιοχές μεμονωμένων γραφικών οικολόγων. Είναι και η περιφερειακή διοίκηση και οι δήμοι και εργατικά κέντρα και μαζικά ο λαός που αντιτίθενται σε αυτήν την περιοχή.
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"134879"," Ο Υφυπουργός Ανάπτυξης κ. Μηταράκης έχει το λόγο για δέκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134880"," Ευχαριστώ, κύριε Πρόεδρε.
 Κυρίες και κύριοι συνάδελφοι, αναγνωρίζουμε όλοι σήμερα ότι η ανεργία είναι το μεγαλύτερο πρόβλημα που αντιμετωπίζει η ελληνική κοινωνία, ιδιαίτερα όσον αφορά τους νέους. Υποχρέωση και ευθύνη δική μας είναι η κατά προτεραιότητα δημιουργία νέων θέσεων εργασίας, οι οποίες να είναι βιώσιμες. 
Τονίζω το εξής: Αυτό θα γίνεται πάντα με απόλυτο σεβασμό στην εργατική νομοθεσία και πάντα με απόλυτο σεβασμό στο περιβάλλον. 
Οι συνάδελφοι του ΣΥΡΙΖΑ μίλησαν σήμερα για την ανάγκη αξιοποίησης του πλούτου με όρους, όμως και προϋποθέσεις, τις οποίες ποτέ δεν διευκρίνισαν. Μίλησαν γενικά και αόριστα για όρους και προϋποθέσεις. 
Για την Κυβέρνηση υπάρχουν συγκεκριμένοι όροι και προϋποθέσεις που είναι οι νόμοι του κράτους και οι κανόνες της Ευρωπαϊκής Ένωσης, όσον αφορά το περιβάλλον. Εδώ, πρέπει να είμαστε ξεκάθαροι και μεταξύ μας και απέναντι στον ελληνικό λαό που σήμερα μας παρακολουθεί. 
Υπάρχουν δύο μοντέλα που επιτρέπουν την ανάπτυξη μιας οικονομίας: Το ένα είναι αυτό που στηρίζεται στον υπέρμετρο δανεισμό με στόχο την κατανάλωση. Δανειζόμασταν για να ξοδέψουμε. 
(Στο σημείο αυτό εισέρχεται στην Αίθουσα ο Πρόεδρος της Βουλής κ. ΕΥΑΓΓΕΛΟΣ – ΒΑΣΙΛΕΙΟΣ Ι. ΜΕΪΜΑΡΑΚΗΣ μαζί με τον Πρόεδρο της Δημοκρατίας τού Λιβάνου, Στρατηγό  ΜΙΣΕΛ ΣΟΥΛΕΪΜΑΝ )","ΠΑΝΑΓΙΩΤΗΣ ΜΗΤΑΡΑΚΗΣ",318
"134881","  Κύριε Υπουργέ, επιτρέψτε μου να σας διακόψω σας παρακαλώ. 
Κυρίες και κύριοι συνάδελφοι,  γίνεται γνωστό στο Σώμα ότι παρακολουθεί τη συνεδρίαση από τα έδρανα στα αριστερά, η αυτού εξοχότης, ο Πρόεδρος της Δημοκρατίας του Λιβάνου ο Στρατηγός Μισέλ Σουλεϊμάν με δεκαμελή αντιπροσωπεία. 
Η Βουλή τούς καλωσορίζει. 
(Όρθιοι χειροκροτούν οι Βουλευτές απ’ όλες τις πτέρυγες)
Το λόγο θα λάβει ο Πρόεδρος της Βουλής κ. Μεϊμαράκης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134882","  Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα μαθητές και μαθήτριες και δύο εκπαιδευτικοί από το 48ο Δημοτικό Σχολείο Πάτρας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες τής Βουλής)
Ενημερώνουμε τα παιδιά ότι έχουμε κοινοβουλευτικό έλεγχο. Αυτήν τη στιγμή συζητείται η επίκαιρη επερώτηση των Βουλευτών του ΣΥΡΙΖΑ – Ενωτικού Κοινωνικού Μετώπου προς τον Υπουργό Περιβάλλοντος. 
Το λόγο έχει ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Μηταράκης, για δέκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134883"," Κύριε Πρόεδρε, κυρίες και κύριοι συνάδελφοι, συνεχίζοντας την ομιλία μου, επιτρέψετε μου να εκφράσω και τη χαρά τής Κυβέρνησης για την τιμή που μας κάνει να επισκέπτεται τη χώρα μας η αυτού εξοχότης, ο Πρόεδρος της Δημοκρατίας τού Λιβάνου. 
Κυρίες και κύριοι συνάδελφοι, έλεγα πριν από τη διακοπή, ότι υπάρχουν δύο τρόποι για να αναπτυχθεί η οικονομία: Ο ένας είναι με υπέρμετρο δανεισμό που έχει στόχο την κατανάλωση και μαζί μ’ αυτή το αλόγιστο γιγάντωμα του δημοσίου, χωρίς προγραμματισμό και χωρίς σχεδιασμό. Και κάτι τέτοιο βέβαια ήταν ψευδεπίγραφη ανάπτυξη. Στην πραγματικότητα είναι μία απλή μεγέθυνση. Είναι το μοντέλο του κρατισμού που μας έφερε ως εδώ. Είναι το μοντέλο του κρατισμού που χρεοκοπεί κι εσείς δίνετε μάχη οπισθοφυλακής για να το αναβιώσετε. 
Από την άλλη πλευρά, υπάρχει ο δρόμος των επενδύσεων, της παραγωγής. Είναι δεδομένο ότι τα επόμενα χρόνια ο δημόσιος τομέας δεν θα δημιουργήσει νέες θέσεις εργασίας, το ξέρουμε όλοι. Δεν έχει τους πόρους. Ό,τι άλλο λέτε δεν είναι η αλήθεια προς τον ελληνικό λαό. Η λύση είναι η παραγωγή νέου πλούτου, όπως είπε και ο κ. Μαρκόπουλος. Σημειώνω δε, ότι δεν υπάρχουν εργαζόμενοι χωρίς εργοδότες ούτε επενδύσεις χωρίς επενδυτές και αυτό είναι το μεγάλο στοίχημα, η προσέλκυση επενδύσεων.
Ως χώρα δεν ήμασταν ποτέ φιλικοί στην επιχειρηματικότητα. Διώξαμε επενδύσεις, προσφέραμε σε άλλες όμορες χώρες θέσεις εργασίας που έπρεπε και μπορούσαν να γίνουν εδώ στην Ελλάδα. Στο σημείο αυτό, όπως έχουμε πει πολλές φορές, οι ευθύνες της Αριστεράς ήταν μεγάλες και παραμένουν μεγάλες, διότι συστηματικά έβαλλε και μεγάλος μέρος της βάλλει ακόμη και σήμερα, παρά τη μεγάλη ανεργία, κατά των επενδύσεων, κατά της επιχειρηματικότητας. 
Προσπαθείτε είτε με απαράδεκτες δηλώσεις είτε με διαρκή εμπόδια να εμποδίσετε την κάθε επένδυση που προσπαθούμε να γίνει σε αυτόν τον τόπο. Έχω ήδη απαντήσει σε οκτώ ερωτήσεις του ΣΥΡΙΖΑ, τους ελάχιστους αυτούς μήνες, εναντίον επενδύσεων. Κάθε ερώτηση εναντίον μίας άλλης επένδυσης. Σας ρωτώ και σας έχω ρωτήσει πολλές φορές: Πείτε μου, επιτέλους, μία επένδυση που σας αρέσει. Πείτε μου, επιτέλους, μία επένδυση που θέλετε, για να υπάρξουν θέσεις εργασίας για να δουλέψουν στον τόπο μας τα νέα παιδιά. Δεν θέλετε ούτε το ένα μοντέλο, το δανεισμό, δεν θέλετε ούτε το άλλο μοντέλο, τις επενδύσεις. Τελικά, τι θέλετε; Πώς θα πάει αυτή η χώρα μπροστά; Σαν να προτιμάτε να παραμείνει ψηλά η ανεργία για μικροκομματικά οφέλη. Βέβαια η Κυβέρνηση δεν θα σας κάνει τη χάρη. 
Δουλεύουμε σκληρά. Εντείνουμε τις προσπάθειές μας για την προσέλκυση επενδύσεων και στα θέματα της αξιοποίησης των συγκριτικών πλεονεκτημάτων αυτής της χώρας, αλλά και ειδικά στα θύματα του ορυκτού και φυσικού μας πλούτου. Και δεν κάνουμε σ’ αυτήν την κατεύθυνση κάτι το πολύ διαφορετικό από ό,τι έκαναν οι πρόγονοί μας, οι αρχαίοι Έλληνες, οι οποίοι αξιοποίησαν με όραμα και στρατηγική τον ορυκτό πλούτο που διέθεταν, με πολύ σημαντικά οφέλη τότε. Με τους Αθηναίους να χρησιμοποιούν το ασήμι του Λαυρίου, για να δημιουργήσουν αμυντική αποτροπή και βεβαίως έναν απαράμιλλο πολιτισμό. Με τους Μακεδόνες να πράττουν το ίδιο με το χρυσό του Παγγαίου. 
Είναι πρωτεύον το θέμα του περιβάλλοντος, συμφωνώ απόλυτα. Έχουμε απόλυτη ευθύνη για την προστασία του φυσικού μας πλούτου. Ο αρμόδιος Υφυπουργός, ο κ. Παπαγεωργίου, απάντησε πάρα πολύ συγκεκριμένα. Και σήμερα, που η επιστήμη και η περιβαλλοντική τεχνολογία έχουν προχωρήσει πολύ περισσότερο από την εποχή του Θεμιστοκλή και του Φιλίππου, εμείς θα κάνουμε πίσω; 
Απαντήσαμε στις ερωτήσεις σας συγκεκριμένα. Ρωτήσατε για τις κρατικές ενισχύσεις. Απάντησε ο κύριος Υφυπουργός. Μιλήσατε για τα «royalties». Απάντησε ο κύριος Υφυπουργός. Μιλήσατε για το περιβάλλον. Απάντησε συγκεκριμένα για την περιβαλλοντική μελέτη. 
Φυσικά χρειάζεται να υπάρχει αρχικός έλεγχος. Και η Ελλάδα αυτήν τη στιγμή πληροί τις αυστηρότερες προϋποθέσεις που θέτει η Ευρωπαϊκή Ένωση στον τομέα του περιβάλλοντος. Χρειάζεται και διαρκής έλεγχος, όπως πολύ σωστά επεσήμανε η κ. Χριστοφιλοπούλου και είμαι σίγουρος ότι ο αρμόδιος Υφυπουργός θα δώσει συγκεκριμένη απάντηση. 
Η αξιοποίηση λοιπόν του ορυκτού πλούτου πρέπει να γίνει με στρατηγικό τρόπο και σ’ αυτήν την κατεύθυνση προχωράει η Κυβέρνηση. Θα αναφέρω τα οφέλη στην ελληνική οικονομία από αυτές τις επενδύσεις, παίρνοντας ένα συγκεκριμένο παράδειγμα, τις μεταλλευτικές εγκαταστάσεις στο Πέραμα που τώρα συζητείται η μελέτη περιβαλλοντικών επιπτώσεων. Πρόκειται για επένδυση, η οποία με απόφαση της Διυπουργικής Επιτροπής Στρατηγικών Επενδύσεων έχει χαρακτηριστεί ως στρατηγική επένδυση. 
Αυτή η μία συγκεκριμένη επένδυση λοιπόν θα δημιουργήσει μέχρι τριακόσιες δέκα θέσεις εργασίας κατά την κατασκευαστική περίοδο, διακόσιες πλήρεις θέσεις απασχόλησης κατά τη διάρκεια της λειτουργίας και τετρακόσιες έμμεσες θέσεις εργασίας με την ανάπτυξη παράλληλων υποστηρικτικών δραστηριοτήτων στην περιοχή. 
Θα πληρωθούν άμεσοι φόροι, τους οποίους θα εισπράξει το κράτος κατά τη λειτουργία του έργου, οι οποίοι με τους υπολογισμούς που είχαν γίνει τότε στη διυπουργική επιτροπή είχαν υπολογιστεί στα 135 εκατομμύρια και είναι και άλλα 100 εκατομμύρια περίπου από το φόρο προστιθέμενης αξίας. Και όλα αυτά πριν από την έκδοση της κοινής υπουργικής απόφασης που ανακοίνωσε ο Υφυπουργός ΠΕΚΑ, σχετικά με τη δημιουργία ενός μηχανισμού «royalties», για να έχει περαιτέρω έσοδα το δημόσιο από την αξιοποίηση τού φυσικού του πλούτου. 
Βέβαια μπορείτε να πείτε εσείς ότι αυτό το τίμημα δεν είναι επαρκές. Είναι ένα σημείο που πολύ καλά ανέλυσε η Κοινοβουλευτική Εκπρόσωπος της Νέας Δημοκρατίας. Σας προέτρεψε μάλιστα, αν αυτό δεν είναι το σωστό τίμημα, να μας πείτε εσείς ποιο θεωρείτε ότι είναι το σωστό τίμημα, ποια πρέπει να είναι η σωστή φορολογική πολιτική, γιατί το θέμα είναι, ότι σε όλο τον αντιπολιτευτικό σας λόγο, γενικά και αόριστα μιλάτε πάντα, για όρους και προϋποθέσεις. 
Αυτήν τη στιγμή όμως η χώρα δεν χρειάζεται γενικολογίες. Χρειάζεται συγκεκριμένες δράσεις, οι οποίες θα βοηθήσουν στην εξάλειψη του δημοσιονομικού ελλείμματος και την εξάλειψη της ανεργίας. 
Υπολογίζουμε λοιπόν ότι και οι παραγωγικοί τομείς της ευρύτερης περιοχής θα δουν θετική επίδραση από το μεγάλο έργο, 240 εκατομμύρια δολάρια.
Μπορείτε να πείτε ότι από μόνο του ως έργο δεν θα σώσει την Ελλάδα. Μπορείτε να πείτε ότι τα μεγέθη αυτά που σας ανέφερα, τα φορολογικά έσοδα εκατοντάδων εκατομμυρίων, οι εκατοντάδες θέσεις εργασίας από μόνες τους δεν αρκούν, για να αντιμετωπίσουμε το πρόβλημα της ανεργίας και θα συμφωνήσω μαζί σας. 
Γι’ αυτό, ο στόχος μας πρέπει να είναι να ενισχύσουμε όλες τις επενδύσεις, με την προϋπόθεση πάντα ότι εκπληρώνουν τους περιβαλλοντικούς όρους. Για αυτούς τους περιβαλλοντικούς όρους μιλήσαμε σήμερα. Αν αυτοί οι περιβαλλοντικοί όροι εκπληρώνουν τις αυστηρότατες ευρωπαϊκές προϋποθέσεις, είναι υποχρέωση όλων μας να στηρίξουμε το έργο. 
Κυρίες και κύριοι συνάδελφοι, στην Ελλάδα τους τελευταίους μήνες πετύχαμε πολλά. Τα πετύχαμε με μια μνημειώδη προσπάθεια του ελληνικού λαού. Όμως χρειάζεται το επόμενο βήμα. Το επόμενο βήμα είναι η ανάπτυξη της οικονομίας. Είναι η επανεκκίνηση, η οποία θα γίνει από τον ιδιωτικό τομέα, θα γίνει με την προσέλκυση ιδιωτικών επενδύσεων. Πρέπει να δείξουμε ως χώρα ότι έχουμε το κατάλληλο νομικό πλαίσιο για να προσελκύσουμε αυτές τις επενδύσεις. Όχι ως τριτοκοσμική χώρα, όπως κάποιοι της Αντιπολίτευσης λένε, αλλά ως χώρα της Ευρωπαϊκής Ένωσης. Πρέπει λοιπόν και εμείς να θέσουμε τους ίδιους αυστηρούς κανόνες, να θέσουμε αυτούς τους συγκεκριμένους όρους και προϋποθέσεις, όχι γενικά και αόριστα.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΠΑΝΑΓΙΩΤΗΣ ΜΗΤΑΡΑΚΗΣ",318
"134884"," Και εμείς ευχαριστούμε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134885"," Κύριε Πρόεδρε, συγγνώμη, θα μπορούσα να πάρω το λόγο επί προσωπικού θέματος;","ΜΑΝΩΛΗΣ ΓΛΕΖΟΣ",143
"134886"," Ορίστε, κύριε Γλέζο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134887"," Όλα όσα άκουσα από τον Υπουργό με αφήνουν κατάπληκτο, «κεχηνότα και ενεό». Είπε ότι ποτέ δεν άκουσε συγκεκριμένες προτάσεις, ενώ προσωπικά, ο ίδιος έχω κάνει προτάσεις τις οποίες τις αναγνώρισε ο Υπουργός Οικονομικών. Γιατί λέει τώρα ότι δεν κάναμε προτάσεις; Εάν θέλει ιδιαιτέρως, ας ζητήσει μια συνάντηση, να του πω ολόκληρο πίνακα προτάσεων, που δεν εδράζεται, βέβαια, ούτε στα δάνεια ούτε στην επένδυση των ξένων, παρά στην Ελλάδα. Αυτή είναι η τεράστια διαφορά μας. Ας μη λέει όμως ότι δεν κάνουμε προτάσεις! Ε, όχι και δεν κάνουμε προτάσεις!","ΜΑΝΩΛΗΣ ΓΛΕΖΟΣ",143
"134888"," Ο κ. Παπαδημούλης έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134889"," Ευχαριστώ, κύριε Πρόεδρε. 
Ο κ. Παπαγεωργίου θα ξαναέρθει;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134890"," Ναι, θα δευτερολογήσει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134891"," Ωραία. 
Υπάρχει μία μέθοδος για να απαντάει η Κυβέρνηση και το κόμμα της Νέας Δημοκρατίας στον κοινοβουλευτικό έλεγχο του ΣΥΡΙΖΑ-Ενωτικού Κοινωνικού Μετώπου. Ό,τι και αν ρωτάμε, ελέγχοντας κυβερνητικές πράξεις και παραλείψεις, η απάντηση είναι «εσείς του ΣΥΡΙΖΑ είστε κακοί άνθρωποι» και η απάντηση τής Κυβέρνησης είναι «εσείς του ΣΥΡΙΖΑ θέλετε το κακό της χώρας». 
Δεν θα ξεφύγετε έτσι από τα συγκεκριμένα. Σας έχουμε βουτήξει από το λαιμό –με τη μεταφορική έννοια του όρου- και σας ρωτάμε για το εξής: Εδώ και χρόνια, η Κομισιόν αποφάσισε ότι ο τρόπος με τον οποίο μεταβιβάστηκε την ίδια ημέρα με απευθείας ανάθεση από την κυβέρνηση του ΠΑΣΟΚ –Δεκέμβριος του 2003- στην εταιρεία «ΕΛΛΗΝΙΚΟΣ ΧΡΥΣΟΣ Α.Ε.» συμφερόντων Μπόμπολα, η συγκεκριμένη επένδυση με όλα τα δικαιώματα, ήταν μία σκανδαλώδης κρατική ενίσχυση. Αγωνιστήκατε να μην πάρει τα λεφτά το δημόσιο, που η Κομισιόν οριστικά και τελεσίδικα είπε ότι πρέπει να πάρει πίσω το δημόσιο από τον ιδιώτη. 
Τον Ιούνιο του 2012, κύριε Παπαγεωργίου, αναγκαστήκατε –ξεφωνημένοι πια από τα πράγματα- να ζητήσετε από τη ΔΟΥ Μεγάλων Επιχειρήσεων να ζητήσει πίσω 21,6 εκατομμύρια ευρώ. Ο κ. Μηταράκης μόλις, όσο λείπατε, είπε ότι απαντήσατε στο ερώτημά μου, αν τα πήρατε. Απαντήσατε; Τα πήρατε; Ή τα παίρνετε μόνο από το μισθωτό, το συνταξιούχο και τον άνεργο; Αν δεν τα πήρατε, ποιος φταίει γι’ αυτό; Υπάρχουν ευθύνες πολιτικές, ενδεχομένως και ποινικές. Δεν φταίει κανείς; Περιμένω απάντηση, παρακαλώ.
(Στο σημείο αυτό την Προεδρική Έδρα καταλαμβάνει ο Δ΄Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Δεύτερον, όταν μία επένδυση, με τα δικαιώματά της και έτσι όπως θωρακίστηκε από τα σκανδαλώδη προνόμια που συνόδευσαν αυτήν τη μεταβίβαση δικαιωμάτων, φτάνει λίγα χρόνια μετά να κοστίζει διακόσιες φορές απ’ ό,τι το δημόσιο την έδωσε στην εταιρεία «ΕΛΛΗΝΙΚΟΣ ΧΡΥΣΟΣ Α.Ε.» -11 εκατομμύρια ευρώ το Δεκέμβριο του 2003 και 2,3 δισεκατομμύρια ευρώ τώρα, κατά την εκτίμηση των ίδιων, δηλαδή τη χρηματιστηριακή εκτίμηση, διακόσιες φορές επάνω- σημαίνει ότι τους πριμοδοτήσατε με μπόνους διαπλοκής. 
Χθες, η εφημερίδα «NEW YORK TIMES» –ελπίζω να μην τους καταγγείλει η Άννα Μισέλ Ασημακοπούλου και αυτούς ως μίσθαρνο όργανο του ΣΥΡΙΖΑ- λέει ότι η ανάκαμψη στην Ελλάδα εμποδίζεται από τους Έλληνες «ολιγάρχες». Ένας από τους «ολιγάρχες» είναι ο βασικός μέτοχος που πήρε το Δεκέμβριο του 2003, με τους όρους που είπα, την εταιρεία «ΕΛΛΗΝΙΚΟΣ ΧΡΥΣΟΣ».
Αυτά εμποδίζουν, κύριε Μηταράκη, την ανάπτυξη, μια ανάπτυξη επ’ ωφελεία του τόπου και του λαού. Μιλάτε εσείς για ανάπτυξη που υλοποιείτε χέρι-χέρι με το ΠΑΣΟΚ και εσχάτως με τη ΔΗΜΑΡ μία πολιτική που προγραμματίζει ύφεση και υλοποιεί ύφεση της τάξης του 25%; Μιλάτε εσείς που έχετε τινάξει την ανεργία, σύμφωνα με τα επίσημα στοιχεία, στο 26% και σύμφωνα με το Ινστιτούτο της ΓΣΕΕ στο 30%; 
Εμείς θέλουμε ανάπτυξη και γι’ αυτό είμαστε εναντίον της διαπλοκής, της γραφειοκρατίας, της πολυνομίας, αλλά θέλουμε από τον πλούτο να ωφελείται ο τόπος. Θέλουμε μία ανάπτυξη ισόρροπη και βιώσιμη. 
Όσον αφορά το Μεταλλευτικό Κώδικα, δεν σχολιάστηκε αυτή η σκανδαλώδης ρύθμιση των κυβερνήσεών σας, που παραμένει να έχει μηδέν έσοδα, ως «royalties» το δημόσιο, από την εκμετάλλευση του ορυκτού πλούτου. Τι μας είπε ο Υπουργός αντ’ αυτού; Σε ένα νόμο του 2012 ψηφίστηκε η δυνατότητα να υπάρχουν τέλη από τη μεταλλευτική δραστηριότητα, αλλά η υπουργική απόφαση που θα ορίζει πόσα θα είναι τα τέλη, ακόμη δεν έχει βγει! 
Πού είναι οι απαντήσεις λοιπόν; Οι απαντήσεις για πράξεις και παραλείψεις είναι –και λυπάμαι που το λέω, κύριε Παπαγεωργίου- ότι μιλήσατε ως εκπρόσωπος της εταιρείας και όχι ως εκπρόσωπος του δημοσίου συμφέροντος. Τι παραπάνω θα έλεγε εάν ερχόταν εδώ ο Καναδός ή ο Έλληνας συνεταίρος του; 
Όσον αφορά τώρα την τρικομματική συγκυβέρνηση, θα έλεγα ότι η Νέα Δημοκρατία είναι το μόνο κόμμα που σας υποστήριξε 100%. Η ΔΗΜΑΡ είπε «ναι μεν, αλλά» διότι η ΔΗΜΑΡ Κεντρικής Μακεδονίας, κυρία Φούντα, είναι ομόφωνα εναντίον αυτής της επένδυσης. Εσείς ως κόμμα εδώ, ως Κοινοβουλευτική Ομάδα, τι λέτε; 
Η δε απούσα κ. Χριστοφιλοπούλου έθεσε διάφορες ενστάσεις και είπε δέκα «αν» -είπε «αν αυτό», «αν το άλλο»- θυμίζοντας το γνωστό ανέκδοτο που έλεγε «εάν η γιαγιά μου είχε καρούλια, θα ήταν τρόλεϊ». Δυστυχώς αυτήν τη στιγμή, δεν είναι κανένας Βουλευτής του ΠΑΣΟΚ, αλλά λυπάμαι, γιατί πρέπει να απευθυνθώ και σε αυτό το κόμμα. Χέρι-χέρι με τη Νέα Δημοκρατία την υλοποιήσατε αυτήν την πολιτική!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134892"," Ο Σκανδαλίδης εδώ είναι.","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"134893"," Χέρι-χέρι με τη Νέα Δημοκρατία! Δεκέμβριο του 2003 υλοποιήθηκε η μεταβίβαση, την πενταετία Καραμανλή έστρωσε το έδαφος, εξαφανίστηκε η αρνητική εισήγηση του Συμβουλίου της Επικρατείας και παρακάμφθηκαν οι γνώμες των επιστημόνων. 
Και μη μου λέτε, κυρία Ασημακοπούλου, για τις κρατικές υπηρεσίες. Οι κρατικές υπηρεσίες έβγαλαν και τις σκανδαλώδεις γνωματεύσεις για το σκάνδαλο του Βατοπεδίου. Και μ’ αυτές τις κρατικές εκτιμήσεις, που έχουν οδηγήσει τώρα στο εδώλιο διάφορους, οργανώθηκε αυτό το σκάνδαλο της μεταβίβασης, το λεγόμενο «ιερό». Υπάρχουν λοιπόν θέματα. 
Και μέσα σ’ αυτό το κλίμα, στις 4 Δεκεμβρίου, πριν από λίγες μέρες δηλαδή, μια φωτογραφία –την οποία και θα σας καταθέσουμε- δείχνει ότι «τρώνε» το δάσος και ανοίγουν ένα δρόμο οι ιδιώτες, που δεν προβλέπεται από καμμία εγκριτική απόφαση. Όταν τους τα έχετε δώσει όλα, παίρνουν κι άλλα από τη σημαία. Και το θέμα είναι το εξής: Οι ίδιοι λογαριάζουν ότι θα έχουν ένα κέρδος σ’ αυτήν την επένδυση 25% του τζίρου. Θα έχουν 25% του τζίρου καθαρό κέρδος! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν θέλετε τη δική μας εκτίμηση που λέει ότι αυτή η επένδυση είναι λάθος, γιατί με τους όρους που γίνεται, θα ζημιώσει την τοπική οικονομία, το περιβάλλον και θα έχει αρνητικές επιπτώσεις στην υγεία. Γιατί όμως, όταν πουλήσατε 11 εκατομμύρια ευρώ και τώρα κάνει 2,5 δισεκατομμύρια, δεν διεκδικείτε μια αναθεώρηση της σύμβασης σε όλους τους τομείς, όπως στην απασχόληση, στην υγεία, στο περιβάλλον; Γιατί δεν διεκδικείτε συμμετοχή στα κέρδη και στην τεχνολογία; 
Μας είπατε –και κλείνω μ’ αυτό- για την ακαριαία τήξη. Σας το είπαν και κόμματα της συγκυβέρνησης και όχι μόνο ο κακός ΣΥΡΙΖΑ που έχει κακούς ανθρώπους, οι οποίοι θέλουν φωνασκίες κ.λπ.. Ακαριαία τήξη!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134894"," Τις μέλισσες ξεχάσατε!","ΜΑΡΙΑ ΜΠΟΛΑΡΗ",347
"134895"," Ναι, και τις μέλισσες!
Ακαριαία τήξη σε βιομηχανική κλίμακα. Μπορείτε να μας πείτε μία χώρα στην οποία να έχει εφαρμοστεί; Μπορείτε να μας πείτε ένα ορυχείο στο οποίο να έχει εφαρμοστεί και να βγάζει καθαρό χρυσό; Πουθενά! Όπου κι αν έχει εφαρμοστεί, αυτό που βγαίνει είναι ένα μείγμα που έχει κι άλλα μέταλλα. 
Και μετά έρχεται το κυάνιο. Και όχι ότι «μετά ήρθαν οι μέλισσες», κυρία Άννα-Μισέλ Ασημακοπούλου. Μετά έρχεται το κυάνιο!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134896"," Σας αρέσει το όνομά μου;","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"134897"," Όχι, το λέω ολόκληρο από σεβασμό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134898"," Σας ευχαριστώ.","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"134899"," Και επειδή είστε νέα Βουλευτής, σας παρακαλώ να σέβεστε και εσείς μια παράταξη που την τίμησε με το 27% ο ελληνικός λαός και όχι να υβρίζετε, δείχνοντας και ένα έλλειμμα σοβαρότητας και ήθους. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134900"," Το λόγο έχει για είκοσι λεπτά ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ και Αρχηγός της Αξιωματικής Αντιπολίτευσης κ. Αλέξης Τσίπρας. 
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134901"," Έχετε την ανοχή του Προεδρείου.
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134902"," Περνάμε στις δευτερολογίες των επερωτώντων Βουλευτών. Θυμίζω ότι για την πρώτη Βουλευτή, την κ. Ιγγλέζη, ο χρόνος είναι πέντε λεπτά. Για τους υπόλοιπους είναι τρία λεπτά. Για την κ. Κωνσταντοπούλου, η οποία δεν πρωτολόγησε, είναι πέντε λεπτά.
Ορίστε, κυρία Ιγγλέζη, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134903"," Ευχαριστώ, κύριε Πρόεδρε.
Κύριε Υπουργέ, ήρθατε εδώ μάλλον να μας επαναλάβετε τις ίδιες ανακρίβειες της «ELDORADO». Τις ακούμε, όμως, αυτές τις ανακρίβειες καθημερινά τόσο από την εταιρεία όσο και από τον άτυπο εκπρόσωπό της στη Χαλκιδική, που δεν είναι άλλος από τον Δήμαρχο Αριστοτέλη, τον κ. Πάχτα. 
Μιλήσατε για νέες τεχνολογίες. Ποιες είναι, λοιπόν, αυτές οι νέες τεχνολογίες; Μήπως είναι οι ανοιχτές εξορύξεις; Υπάρχουν εδώ και δεκαετίες σ’ όλη τη Λατινική Αμερική και όπου υπάρχουν εξορύξεις χρυσού. Δεν βλέπω να υπάρχει κάτι το καινούργιο. Το μόνο που έχουν αφήσει είναι ρημαγμένους τόπους, κρανίου τόπο.
Είπατε ότι δεν θα χρησιμοποιηθεί κυάνιο. Σας διαψεύδει, κύριε Υπουργέ, η ίδια η μελέτη περιβαλλοντικών επιπτώσεων της εταιρείας. Θα χρησιμοποιηθούν ογδόντα τέσσερις τόνοι κυανιούχου νατρίου το χρόνο, κύριε Υπουργέ. Αν, λοιπόν, θέλατε να διασφαλίσετε τη μη χρησιμοποίηση κυανίου, θα μπορούσατε να είχατε απαγόρευση τη χρήση του στην Ελλάδα, όπως έχουν κάνει τόσες και τόσες χώρες στην Ευρώπη. Δεν το κάνατε ποτέ.
Είπατε ότι προσπάθησε να γίνει διαβούλευση, αλλά δεν έγινε γιατί προπηλακίστηκαν οι άνθρωποι του Υπουργείου. Κανείς δεν προπηλακίστηκε, κύριε Υπουργέ, στην Ιερρισό, γιατί κανείς από το Υπουργείο δεν ήρθε ποτέ. Είχαν φροντίσει τα γνωστά παπαγαλάκια να τους απειλήσουν και να τους πουν ότι αν έρθετε θα σας προπηλακίσουν οι κάτοικοι. Και ξέρουμε ποιοι είναι αυτοί.
Είναι οι ίδιοι που κάποιο βράδυ στην Ιερισσό διέδωσαν ψέματα ότι καίγεται το δημαρχείο και διμοιρίες ΜΑΤ εισέβαλαν μέσα στο χωριό και έριξαν δακρυγόνα και πλαστικές σφαίρες στα παιδιά, στους γέροντες, σε γυναίκες και σε όλους τους κατοίκους της Ιερισσού.
Κύριε Υπουργέ, μην προκαταβάλετε τις αποφάσεις του Συμβουλίου της Επικρατείας. Δεν έχει βγει ακόμη η απόφαση. Η απόφαση για τη μελέτη περιβαλλοντικών επιπτώσεων για την προσφυγή των κατοίκων έναντι στη μελέτη περιβαλλοντικών επιπτώσεων δεν έχει εκδοθεί. Η μόνη απόφαση που βγήκε είναι η απόφαση μιας τριμελούς επιτροπής, της επιτροπής αναστολών, διότι οι κάτοικοι ζήτησαν και αναστολή. 
Θα ήθελα να πω και κάτι στην κ. Ασημακοπούλου. Κυρία Ασημακοπούλου, κανείς από τους κατοίκους της Χαλκιδικής δεν θέλει να κλείσει το υπάρχον μεταλλείο. Κανείς δεν είπε ότι θα κλείσουμε τα Μεταλλεία Κασσάνδρας, ούτε ο ΣΥΡΙΖΑ το είπε ποτέ. Αυτό που δεν θέλουμε είναι αυτή η θηριώδης επέκταση. 
Και για να σας δώσω να καταλάβετε ποιο είναι το μέγεθος, θα σας πω ότι από την εποχή του Φιλίππου και του Αλεξάνδρου μέχρι σήμερα από τη συγκεκριμένη περιοχή έχουν εξορυχτεί τριάντα εκατομμύρια τόνοι μεταλλευμάτων. Στα επόμενα δέκα με δεκαπέντε χρόνια θα εξορυχτούν εκατόν εβδομήντα εκατομμύρια τόνοι μόνο από τις Σκουριές, χώρια η Ολυμπιάδα και οι Μαύρες Πέτρες. Αυτό φοβούνται οι κάτοικοι. Ακριβώς αυτό πιστεύουν ότι θα καταστρέψει -και είναι πεπεισμένοι γι’ αυτό- την περιοχή τους. 
Μιλάτε για δημιουργία νέων θέσεων εργασίας και μάλιστα το προκρίνετε αυτό ως το σημαντικότερο όφελος για την οικονομία. Σε ποια στοιχειωδώς έγκριτη οικονομική ανάλυση δεν συνυπολογίζονται οι ζημιές για την αξιολόγηση μιας απόφασης; Σας διέφυγε μήπως η υπάρχουσα, για να μη μιλήσω για δυνητική οικονομική δραστηριότητα της περιοχής; Δεν γνωρίζετε ότι στη Χαλκιδική οι άνθρωποι ασχολούνται με τον τουρισμό, τη γεωργία, τη μελισσοκομεία, την αλιεία, τη δασοκομία, την κτηνοτροφία, τη μεταποίηση αγροτικών προϊόντων; 
Το σύνολο αυτών των δραστηριοτήτων θα πληγεί άμεσα ή έμμεσα από τις εξορυκτικές και μεταλλευτικές δραστηριότητες. Συνυπολογίστε, λοιπόν, την απώλεια χιλιάδων θέσεων εργασίας που συνεπάγεται η δημιουργία μερικών εκατοντάδων, πριν μιλήσετε για οικονομική ανάπτυξη και ευημερία. Δείτε τι έσοδα επιφέρουν στην τοπική κοινωνία και στο ελληνικό δημόσιο το τουριστικό προϊόν της Χαλκιδικής και οι ελιές της.
Μας διαβεβαιώνετε ότι οι περιβαλλοντικοί όροι θα τηρηθούν απαρέγκλιτα. Η εμπειρία μας, όμως, στη Χαλκιδική είναι πικρή. Τον Απρίλιο του 2010 επιτροπή κατοίκων επισκέφθηκε τους Επιθεωρητές Περιβάλλοντος στο ΥΠΕΚΑ και κατήγγειλε σωρεία περιβαλλοντικών παραβάσεων της «ΕΛΛΗΝΙΚΟΣ ΧΡΥΣΟΣ» που μάλιστα εγκυμονούσαν κινδύνους για τη δημόσια υγεία ακόμα και για τη ζωή των κατοίκων. Η τότε Ειδικής Γραμματέας κ. Καραβασίλη δεσμεύτηκε ότι θα ελέγξει τις καταγγελίες και αν ευσταθούν, θα προβεί στις προβλεπόμενες από το νόμο κυρώσεις και πρόστιμα.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Θα ήθελα λίγο την ανοχή σας, κύριε Πρόεδρε.
 Πράγματι, το Μάιο του 2010 κλιμάκιο των Επιθεωρητών Περιβάλλοντος επισκέφθηκε τις εγκαταστάσεις της εταιρείας. Λίγους μήνες μετά η κ. Καραβασίλη δημοσίευσε στο προσωπικό της μπλογκ ένα non paper όπου διαπιστώνει τις καταγγελθείσες παραβάσεις και κάνει συστάσεις στην εταιρεία για αποφυγή  παρόμοιων ατοπημάτων στο μέλλον. Για εφαρμογή κυρώσεων και προστίμων ούτε κουβέντα! 
Μιλάτε για την εφαρμογή των μελετών περιβαλλοντικών επιπτώσεων. Η μελέτη περιβαλλοντικών επιπτώσεων που αφορούσε στην επέκταση του μεταλλείου των Μαύρων Πετρών κάτω από το δομημένο οικισμό της Στρατονίκης, προέβλεπε ότι η εξόρυξη θα γινόταν κατά 70% με μετροπόντικα και κατά 30% με φουρνέλα. Το μετροπόντικα δεν τον είδαμε ποτέ. Τα φουρνέλα, όμως, τραντάζουν καθημερινά τα σπίτια της Στρατονίκης, που έχουν γεμίσει ρωγμές. 
Όποια δραστηριότητα, λοιπόν, εμπεριέχει κινδύνους για την ποιότητα της ανθρώπινης ζωής, δεν γίνεται να πραγματοποιηθεί χωρίς τη συναίνεση ή έστω την ανοχή των τοπικών κοινωνιών. 
Ο ΣΥΡΙΖΑ-ΕΚΜ είναι και θα είναι στο πλευρό των κατοίκων ενάντια στις επιταγές της τρόικας και των μνημονίων που επιβάλλουν το ξεπούλημα του δημοσίου πλούτου, που θυσιάζουν ανθρώπους και περιβάλλον, που ακυρώνουν την προοπτική μιας αειφόρου ανάπτυξης στο βωμό των συμφερόντων του κεφαλαίου. 
Εάν ο δικός σας κόσμος, κύριε Υπουργέ, στρέφεται γύρω από τα κέρδη των τραπεζιτών και των εταιρειών, ο δικός μας κόσμος έχει ως επίκεντρο τον άνθρωπο και το περιβάλλον. 
Ακούστε, λοιπόν, τους κατοίκους της Χαλκιδικής που τραγουδούν, «δικά μας είναι τα νερά, δικά μας είναι τα βουνά» και απαντήστε τους. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΙΚΑΤΕΡΙΝΗ ΙΓΓΛΕΖΗ",166
"134904"," Το λόγο έχει η κ. Ειρήνη-Ελένη Αγαθοπούλου για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134905"," Ευχαριστώ, κύριε Πρόεδρε.
Κύριε Υπουργέ, αναφέρατε κάποια πράγματα στην πρωτολογία σας για το πώς είναι αυτήν τη στιγμή η Ελλάδα. 
Την Ελλάδα που εσείς παρουσιάσατε την έχετε δημιουργήσει εσείς και η πολιτικές σας και αυτήν τη στιγμή είναι απόλυτα λογικό ο κόσμος και η ελληνική κοινωνία πλέον να μη σας εμπιστεύεται. 
Γιατί μετά από χίλιες πεντακόσιες μεταλλευτικές δραστηριότητες που έγιναν στην Ελλάδα και δεν συντελέστηκαν σωστά τα προηγούμενα χρόνια -όπως δήλωνε η κ. Καραβασίλη πριν από μισό χρόνο μέσα στην Αίθουσα του Κοινοβουλίου και στην Επιτροπή Παραγωγής και Εμπορίου- οι οποίες όλες συνοδεύτηκαν από περιβαλλοντικά εγκλήματα και πουθενά δεν έγινε αποκατάσταση, σήμερα έρχεστε να μας πείτε ότι οι σημερινές διαδικασίες θα γίνουν νόμιμα και καθ’ όλα σωστά; 
Επίσης να υπενθυμίσω στους κυρίους συναδέλφους από τα κόμματα της συγκυβέρνησης, που μίλησαν πριν, ότι οι τοπικές τους οργανώσεις έχουν ταχθεί κατά αυτών των επενδύσεων. Τι έχετε να απαντήσετε, λοιπόν, σε αυτούς του κατοίκους; 
Κι επειδή, κύριε Υπουργέ, δεν είμαστε εδώ για φιλολογικές συζητήσεις, όπως κάνατε στην πρωτολογία σας, είστε σήμερα εδώ για να δώσετε συγκεκριμένες απαντήσεις στις ανησυχίες των κατοίκων. 
Σας ξαναρωτώ, λοιπόν, τα ερωτήματα που έθεσα και στην πρωτολογία μου.
Τις γεολογικές μελέτες για την περιοχή του Κιλκίς, η οποία κινδυνεύει από ερημοποίηση, πότε έχετε σκοπό να τις κάνετε, για να δούμε αν η  προώθηση μεταλλευτικής δραστηριότητας πρέπει να γίνει στη συγκεκριμένη περιοχή; 
Όσον αφορά το ουράνιο, που προκύπτει από μελέτες ότι αδιαμφισβήτητα υπάρχει, για το μόνο που μας έχετε διαβεβαιώσει μέσω του ΙΓΜΕ είναι ότι οι ποσότητες αυτές δεν είναι εκμεταλλεύσιμες. Για τα τεράστια υγειονομικά και περιβαλλοντικά προβλήματα όμως που δημιουργεί η ύπαρξή του μέχρι να βγει στην επιφάνεια, τι έχετε να πείτε; 
Τους κατοίκους της περιοχής τούς ενδιαφέρει πάνω απ’ όλα η υγεία τους και μετά το οικονομικό όφελος της κάθε εταιρείας σε μία ενδεχόμενη εξόρυξη και ουρανίου. Λέω «και ουρανίου», διότι στην απάντηση που δώσατε στην ερώτηση των τριών Βουλευτών του Κιλκίς αναφέρετε: «Τα γνωστά βεβαιωμένα αποθέματα ως έχουν πλησιάζουν, αλλά δεν επαρκούν για μία μακρού χρόνου ζωής βιώσιμη επένδυση. Βρισκόμαστε σε πρώιμο στάδιο μεταλλευτικής έρευνας και η εκμίσθωση δίνει την ευκαιρία στην έρευνα να προχωρήσει και να ολοκληρωθεί για να υπάρξει η πιθανότητα να βρεθούν ικανά εκμεταλλεύσιμα αποθέματα και τότε και μόνο τότε θα είναι δυνατή η σύνταξη επενδυτικού σχεδίου οικονομικοτεχνικής και αναπτυξιακής μελέτης». Κάτι το οποίο σημαίνει ότι ολοκληρωμένη μελέτη δεν υπάρχει, η προχειρότητα δηλαδή σε όλο της το μεγαλείο. 
Επίσης δεν απαντήσατε αν δεσμεύεστε ότι η αρνητική γνωμοδότηση όλων των θεσμικών φορέων της περιοχής είναι αποτρεπτική έως απαγορευτική για τη νέα ηγεσία του Υπουργείου, για τη συνέχεια του έργου. 
Τέλος, τα δώδεκα χωριά που βρίσκονται εκεί, έχετε προβλέψει τι θα γίνουν αυτά και οι κάτοικοί τους; 
Για να κλείσω μ’ αυτό, κύριε Υπουργέ, διευκρινίστε μας, σας παρακαλώ, αν είναι στις προθέσεις σας να στήσετε μία τεράστια ειδική οικονομική ζώνη στη βόρεια Ελλάδα, ένα απέραντο μεταλλείο κι ένα φορολογικό παράδεισο για τις μεταλλευτικές εταιρείες. Ο κόσμος της περιοχής δικαιούται να το γνωρίζει. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ",4
"134906"," Ευχαριστούμε κι εμείς. 
Θα κάνω μία ανακοίνωση προς το Σώμα.
Οι Υπουργοί Παιδείας και Θρησκευμάτων, Πολιτισμού και Αθλητισμού, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών κατέθεσαν σχέδιο νόμου: «Οργάνωση και Λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις».
Παραπέμπεται στην αρμόδια Διαρκή Επιτροπή.
Ο κ. Αϊχάν Καρα Γιουσούφ έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134907"," Ευχαριστώ, κύριε Πρόεδρε.
Θα απευθυνθώ στον καθένα υπεύθυνο χωρίς να πω κάποια ονόματα, αλλά αρέσει σαν ιδέα σε πολλούς ότι οι εταιρείες χρυσού θα είναι μέρος της λύσης της ανεργίας που μαστίζει τη χώρα μας και πόσω μάλλον την περιοχή μας, που έχει φτάσει πάνω από το 30%.
Έρχομαι από την περιοχή Σαπών. Ήμουν πρόεδρος δημοτικού συμβουλίου του Δήμου Μαρωνείας-Σαπών και είχαμε μία συνάντηση με στελέχη της εταιρείας «ΧΡΥΣΩΡΥΧΕΙΑ ΘΡΑΚΗΣ» -στην ουσία «ELDORADO GOLD »- και μας εγγυήθηκαν θέσεις εκατόν εξήντα, από τις οποίες οι ογδόντα θα είναι επιστημονικό και τεχνικό, τεχνολογικό προσωπικό, το οποίο θα το φέρουν από τον Καναδά, όχι από την περιοχή. Θα προσλάβουν ογδόντα άτομα για να σκουπίζουν και να καθαρίζουν τη σκόνη που θα βγει από τη δραστηριότητα αυτή. Δεν είναι η λύση στο πρόβλημα της ανεργίας η επένδυση αυτή. 
Θα σας θυμίσω, αν γνωρίζετε την περιοχή μας, ότι στα μέσα της δεκαετίας του 1970, το 1975-1978, απαλλοτριώθηκαν τέσσερις χιλιάδες στρέμματα για να δημιουργηθεί η βιομηχανική περιοχή της Κομοτηνής στο Νομό Ροδόπης, απ’ όπου κατάγομαι και ζω και θα συνεχίζω να ζω. Επαναλαμβάνω ότι απαλλοτριώθηκαν τέσσερις χιλιάδες γόνιμης έκτασης για να γίνει βιομηχανική περιοχή, για να δουλεύουν πεντακόσια εργοστάσια, να απασχολούν χιλιάδες ντόπιους και μη ανθρώπους εργαζομένους. Τώρα ζήτημα είναι αν δουλεύουν τέσσερα εργοστάσια. 
Τόσα χρόνια γιατί δεν πάρθηκαν κάποια μέτρα, έτσι ώστε να κρατηθούν εκείνα τα εργοστάσια, οι επιχειρήσεις και υποχρεώθηκαν να φύγουν στο εξωτερικό; Και τώρα περιμένουμε μία τέτοια επένδυση καταστροφική, όπως είναι τα χρυσωρυχεία -βλέπουμε τι γίνεται στη Χαλκιδική- να μας καταστρέψει και τη Θράκη, το Νομό Ροδόπης και τον Έβρο, τον όμορο νομό.
Νομίζετε ότι θα είναι η σωτηρία της χώρας μας από την οικονομική κρίση; Εγώ πιστεύω –το πιστεύουν νομίζω και πολλοί- ότι είναι μέρος του σχεδίου για να δημιουργηθεί μία ελεύθερη οικονομική ζώνη, όχι μόνο στη Θράκη αλλά σε όλη τη βόρεια Ελλάδα.
Πρέπει να αναλογιστούν όλοι τις ευθύνες τους και να το σκεφτούν σαν Έλληνες πολίτες και όχι ως εντολοδόχοι κάποιων οικονομικών συμφερόντων του εξωτερικού.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ÎšÎ‘Î¡Î‘ ÎœÎ•ÎœÎ•Î¤",186
"134908"," Ευχαριστούμε κι εμείς τον κ. Καρά Γιουσούφ.
Το λόγο έχει ο κ. Κυριακάκης για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134909"," Ευχαριστώ, κύριε Πρόεδρε.
Κατ’ αρχάς, όσον αφορά, κύριε Υπουργέ, το δημόσιο συμφέρον ειπώθηκαν πάρα πολλά. Δεν ξέρω αν έχετε πειστεί. Εγώ θα συμπληρώσω μόνο ότι η Ρουμανία, σύμφωνα με την  «ROSIA MONTANA GOLD CORPORATION», που κάνει παρόμοια επένδυση εκεί, θα πάρει 4 δισεκατομμύρια δολάρια από αυτήν την επένδυση, συμπεριλαμβανομένων και των δικαιωμάτων εκμετάλλευσης –royalties- που θα εισπράττει βάσει των νόμων, κατ’ αναλογία με το μετάλλευμα που θα εξορύσσεται. Στην Ελλάδα ούτε ένα σεντ δεν θα πέσει στο δημόσιο.
Όσον αφορά τη μέθοδο της ακαριαίας τήξης, επίσης ειπώθηκαν πολλά. Δύο παρατηρήσεις θέλω να κάνω. Για παράδειγμα, η μέθοδος ακαριαίας τήξης που προτείνεται, πρώτον, δεν έχει εφαρμοστεί ποτέ σε βιομηχανική κλίμακα για παραγωγή καθαρού χρυσού και, δεύτερον, δεν δίνει καθαρό χρυσό, άλλα μείγματα με χαλκό, μόλυβδο και σίδηρο για τα οποία δεν αναφέρεται η μέθοδος διαχωρισμού, όπου πιθανότατα, όπως αναφέρει και μελέτη περιβαλλοντικών επιπτώσεων, θα πρέπει μετά να εφαρμοστεί τελικά η μέθοδο της κυάνωσης. 
Για το κυάνιο δεν χρειάζεται να πούμε τίποτα. Έχει ήδη προκαλέσει σε παρόμοιες περιπτώσεις ατυχήματα και θα αναφερθώ στα μεγάλα περιβαλλοντικά ατυχήματα που έχουν συμβεί το 2000 από διαρροή κυανίου στο Δούναβη, που για διακόσια μίλια κατά μήκος του ποταμού εξαφάνισε κάθε ίχνος ζωής. Χαρακτηρίστηκε ως η δεύτερη περιβαλλοντική καταστροφή μετά το Τσερνομπίλ στον ευρωπαϊκό χώρο.
Διαρροή υδροκυανίου μετά από έντονη βροχόπτωση το 2006 στον αέρα, το έδαφος, το νερό στο μεταλλείο χρυσού της Λαντάκ της Τουρκίας δηλητηρίασε χιλιάδες ανθρώπους, ζώα της περιοχής.
Θα μου πείτε ότι αυτά συμβαίνουν σε χώρες ίσως ακόμη όχι ανεπτυγμένες. Όμως, πρόσφατα στη Φινλανδία, την οποία τα στελέχη του ΥΠΕΚΑ διαφήμιζαν για την περιβαλλοντικώς προηγμένη τεχνολογία της, θέλοντας να πείσουν τους ντόπιους ιθαγενείς εδώ ότι τα μεταλλεία χρυσού είναι κάτι περισσότερο από θείο δώρο, τώρα μετά την τρομακτική καταστροφή της 11ης Νοέμβρη, ψελλίζουν δικαιολογίες του συρμού και σφυρίζουν αδιάφορα γιατί η Φινλανδία βιώνει τη μεγαλύτερη χημική καταστροφή στην ιστορία της, που παρατηρήθηκε ύστερα από σημαντική διαρροή νερού έξι χιλιάδων κυβικών μέτρων ανά ώρα με υψηλές συγκεντρώσεις νικελίου και ουρανίου σε τέτοιες επενδύσεις χρυσού.
Για την υγεία, κύριε Υπουργέ, δεν ακούσαμε ούτε μια απάντηση. Προφανώς επιβεβαιώνετε και εσείς όλες αυτές τις επιπτώσεις που τόσοι καθηγητές του Αριστοτέλειου Πανεπιστημίου Θεσσαλονίκης στις επίσημες μελέτες -τις οποίες αγνοείτε και θα καταθέσω στα Πρακτικά- επισημαίνουν ότι δεν μπορεί αυτή η επένδυση να είναι συμβατή με την υγεία. Η χρυσοθηρία βλάπτει σοβαρά την υγεία, όπως καταλήγουν. 
Θα μου πείτε, εδώ για την υγεία δεν απαντά ο Υπουργός Υγείας και τρόμαξε, βγάζοντας ανακοίνωση τύπου το γραφείο του Υπουργείου του σήμερα, από τη χθεσινή ανακοίνωση του διευθυντού του Eυρωπαϊκού Kέντρου για τον ΄Eλεγχο των Λοιμώξεων κ. Μαρξ Σπρένγκερ, που διαπίστωσε τα αυτονόητα, μετά από αυτοψία σε κάποια νοσοκομεία της Αθήνας, ότι κινδυνεύουμε από διασπορά λοιμώξεων, από επιδημία, γιατί δεν υπάρχουν γάντια αποστειρωμένα, οινόπνευμα, βαμβάκι. Και ο Υπουργός Υγείας απόρησε πώς μπορεί να συμβαίνει αυτό. Θα μου πείτε, θα ασχοληθείτε εσείς με την υγεία από τις επιπτώσεις του ουρανίου ή του κυανίου ή των βαρέων μετάλλων;
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)
(Στο σημείο αυτό ο Βουλευτής κ. Βασίλειος Κυριακάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΒΑΣΙΛΕΙΟΣ ΚΥΡΙΑΚΑΚΗΣ",264
"134910","  Το λόγο έχει ο κ. Μπάρκας για δύο λεπτά, όπως αναλογούν στον έκτο επερωτώντα Βουλευτή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134911"," Κύριε Υπουργέ, ακούσαμε στις απαντήσεις σας να μιλάτε για ανάπτυξη, αλλά δεν αναφερθήκατε καθόλου στην αστυνομική βία. Προφανώς είναι κάτι το οποίο σας βολεύει. Έχετε την Αστυνομία, η οποία φυλά ιδιωτική περιουσία και χτυπάτε τους κατοίκους –σκληρή καταστολή εναντίον των κατοίκων- οι οποίοι διεκδικούν να προστατεύουν το περιβάλλον. 
Για την ανάπτυξη θέλω να πω τα εξής. Όταν εσείς μιλάτε για ανάπτυξη, εννοείτε ανάπτυξη από ποιους και για ποιους; Η δική μας απάντηση στην ανάπτυξη θα είναι πάντα ο άνθρωπος και όχι το κέρδος. Για εσάς προφανώς είναι το κέρδος. Ανάπτυξη έχει και η Γκάνα, η οποία τρέχει με πάνω από 5%. Παρ’ όλα αυτά, λόγω της οικολογικής καταστροφής, δεν υπάρχουν δέντρα για να στοιβάξουν υπαίθρια σχολεία, που σημαίνει ότι πλουτίζουν οι λίγοι και οι υπόλοιποι μένουν στο περιθώριο. Αν για εσάς αυτό είναι ανάπτυξη, για εμάς είναι καταστροφή. 
Έχω στα χέρια μου ένα εξώδικο της Αστυνομικής Διεύθυνσης Θεσσαλονίκης προς τον Αρχηγό της Ελληνικής Αστυνομίας και διάφορους άλλους, που λέει ότι αυτό που γίνεται στις Σκουριές είναι παράβαση καθήκοντος και ότι δεν μπορεί η Ελληνική Αστυνομία να φυλά ιδιωτικό χώρο. Παρ’ όλα αυτά εσείς συνεχίζετε και τους στέλνετε εκεί. Τραυματισμοί ανθρώπων, καπνογόνα και χημικά μέσα σε αμάξια, μέσα σε σπίτια. Τραμπουκισμοί σε Βουλευτές, οι οποίοι πηγαίνουν και υπερασπίζονται τον αγώνα των κατοίκων. Προφανώς αυτή η ιστορία σάς βολεύει και είναι το προπύργιό σας, για να μπορέσετε να δουλεύετε υπέρ του κεφαλαίου.
Και όσον αφορά, κυρία Ασημακοπούλου, για τα μέλια και τα ψάρια στα οποία αναφερθήκατε, μου θυμίσατε έναν αρχιεπίσκοπο, ο οποίος μιλώντας σε αριστερούς κρατούμενους τους έλεγε ότι «εσείς τρώτε ωραίας και σιδηρούχας φακάς, ενώ εμείς τρώμε παλιόψαρα που ζουν μέσα στο βούρκο». Αφήστε, λοιπόν, αυτές τις αστειότητες. Δεν σας ενδιαφέρει η ανάπτυξη των μελισσουργών; Μιλάτε για πρωτογενή τομέα και παρ’ όλα αυτά δίνετε μια ολόκληρη έκταση στον Μπόμπολα για να μπορέσει να καταστρέψει και να βγάλει λίγες οκάδες χρυσού. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΜΠΑΡΚΑΣ",336
"134912","  Ευχαριστούμε και εμείς. 
Η κ. Κωνσταντοπούλου έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134913"," Κύριε Υπουργέ, ακούσαμε και εσάς, όπως έχουμε ακούσει και άλλους επιτελείς της Κυβέρνησης να μιλούν με επιμονή για τη συνέχεια του κράτους. Και στη συγκεκριμένη περίπτωση, η επιμονή σας είναι για τη συνέχιση ισχύος επιζήμιων συμβάσεων που βλάπτουν το δημόσιο συμφέρον. Επιμένετε στη συνέχεια του κράτους, δηλαδή στην εγκυρότητα συμβάσεων, οι οποίες έχουν στηλιτευτεί δημόσια σε ανώτατο επίπεδο, από το Συμβούλιο της Επικρατείας μέχρι την Ευρωπαϊκή Επιτροπή. 
Και επιμένει και η σημερινή σας Κυβέρνηση να συνεχίζει να εφαρμόζει μια σύμβαση για την οποία πρέπει να δούμε σε ποιο χρόνο και σε ποια πρόσωπα κυβερνητικά ανάγεται, σε ποιες συνθήκες συνήφθη και τι σημαίνει. 
Διότι, ξέρετε, εγώ διαβάζοντας τη σύμβαση αυτή, δεν μπορώ παρά να σας εκφράσω την τεράστια απορία μου που δεν ορρωδείτε να επιμένετε ότι η σύμβαση αυτή είναι έγκυρη και ότι πρέπει να εφαρμοστεί. 
Κύριε Υπουργέ, γνωρίζετε πολύ καλά ποιος ήταν ο υπογράψας τη σύμβαση αυτή. Ήταν ο κ. Πάχτας, ως Υφυπουργός Οικονομίας και Οικονομικών το έτος 2003. Επίσης, γνωρίζετε ότι στην πρωτοβουλία του κ. Πάχτα ανήκει όλη η δρομολόγηση αυτής της υπόθεσης από το έτος 1993, όταν ήταν Υφυπουργός Βιομηχανίας με Υπουργό τον κ. Σημίτη. 
Γνωρίζετε, επίσης, ότι και σήμερα ο κ. Πάχτας υπερασπίζεται αυτήν τη σύμβαση που ο ίδιος υπέγραψε από άλλη θέση, με την ιδιότητα του Δημάρχου Αριστοτέλη. 
Γνωρίζετε, ακόμη -διότι δεν μπορεί να μην έχετε διαβάσει- ότι η σύμβαση αυτή υπεγράφη στις 12 Δεκεμβρίου 2003 με πρόσκληση συμβολαιογράφου, η οποία πήγε στο Υπουργείο Οικονομίας και Οικονομικών. Η σύμβαση αυτή υπεγράφη, ταυτοχρόνως, με τη σύμβαση εξώδικου συμβιβασμού με την εταιρεία «TVX». Παρατηρείται το πρωτότυπο –πραγματικά- και προκλητικό –αδιαμφισβήτητα- την ίδια μέρα που υπογράφεται εξώδικος συμβιβασμός -ανάλογος με αυτόν της «SIEMENS»- όπου το ελληνικό δημόσιο, ενώ είναι ζημιωθέν πληρώνει την «TVX», τελικώς να εκχωρούνται τα χρυσωρυχεία Κασσάνδρας –και εκχωρείται όλη αυτή η δημόσια περιουσία- αυθημερόν στην εταιρεία «ΕΛΛΗΝΙΚΟΣ ΧΡΥΣΟΣ». Και  διαβάζοντας κανείς τη σελίδα 147 του οικείου ΦΕΚ, βλέπει ότι είναι μια εταιρεία, η οποία -άκουσον-άκουσον- ιδρύθηκε τρεις μόλις μέρες νωρίτερα, κύριε Υπουργέ.  
Στις 9 Δεκεμβρίου 2003 ιδρύεται η εταιρεία αυτή. Την ίδια μέρα εγκρίνεται από το Νομάρχη Αθηνών η σύστασή της. Τρεις μέρες μετά εκχωρούνται στην εταιρεία αντί πινακίου φακής αυτές οι τεράστιες εκτάσεις και κοιτάσματα. 
Έρχεται η Ευρωπαϊκή Επιτροπή το 2011 και λέει ότι αυτή είναι μια επιζήμια σύμβαση για το ελληνικό δημόσιο και ότι είναι μια σύμβαση, η οποία, όχι απλώς βλάπτει το δημόσιο συμφέρον, αλλά και ωφελεί παρανόμως τον ιδιώτη. Λέει ακόμη, ότι είναι άκυρη η απαλλαγή από τους φόρους ύψους πολλών εκατομμυρίων ευρώ. Κι έρχεται η κυβέρνηση Παπανδρέου τότε να προσφύγει κατά της απόφασης που προστατεύει το δημόσιο συμφέρον.
Έρχεται και ο κ. Παπακωνσταντίνου ως μετέπειτα Υπουργός Ανάπτυξης –διότι Υπουργός Ανάπτυξης που υπέγραψε το νόμο ήταν ο κ. Τσοχατζόπουλος- να υπερασπιστεί τη σύμβαση αυτή και την ισχύ της.
Προφανώς, κύριε Υπουργέ –θα το εκτιμούσα βεβαίως, αν μας ακούγατε όταν σας απευθύναμε το λόγο, αλλά μάλλον, είναι πιο σημαντικό να μιλήσετε αυτή τη στιγμή με τον κ. Μπούρα- είναι σημαντικά τα θέματα αυτά. Δεν απαντήσατε, τι έχετε κάνει με τους φόρους, τους οποίους σας υποχρεώνει η Ευρωπαϊκή Επιτροπή να εισπράξετε. Όπως επίσης, δεν απαντήσατε, τι έχετε κάνει με τα δεκαπεντέμισι περίπου εκατομμύρια ευρώ, τα οποία υποχρεώνει την «ΕΛΛΗΝΙΚΟΣ ΧΡΥΣΟΣ» να σας επιστρέψει. 
Σήμερα, καλείτε τον Έλληνα πολίτη, καλείτε τους απλούς ανθρώπους να γονατίσουν κι άλλο και να ισοπεδωθούν. Έχετε κάνει τις ζωές αυτών των ανθρώπων χαλκομανία πραγματικά. Την ίδια ώρα, επιφυλάσσετε σε κάποιους άλλους ακραία προνομιακή μεταχείριση. 
Εισπράξατε τους φόρους; Πήρατε πίσω το τίμημα; Προστατεύσατε το δημόσιο συμφέρον; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα χρειαστώ την ανοχή σας για μισό λεπτό.
Λειτουργείτε σαν τιμητές και επιτιμάτε την Αξιωματική Αντιπολίτευση, ειρωνεύεστε τους κατοίκους που αντιδρούν για τη ζωή τους και διεκδικούν ανθρώπινες συνθήκες ζωής. 
Την ίδια ώρα προφασίζεστε ότι σας ενδιαφέρει η ανάπτυξη, η οποία μάλλον για εσάς έχει την ίδια έννοια με τη σωτηρία. Μας αναπτύσσετε και μας σώζετε εδώ και πάρα πολλά χρόνια και έχουμε δει τα θαυματουργά σας αποτελέσματα! Πώς το κάνετε όμως αυτό; Χαρίζοντας διαρκώς δημόσιο χρήμα σ’ αυτούς που είναι οι εκλεκτοί σας. 
Κύριε Υπουργέ, είπατε ότι το ελληνικό δημόσιο δεν είναι συνιστώσες. Εγώ θα σας πω κάτι άλλο. Η δημόσια περιουσία δεν είναι το τσιφλίκι σας, δεν είναι το τσιφλίκι κανενός. Το φυσικό περιβάλλον και ο ορυκτός πλούτος δεν είναι προνομιακό πεδίο το οποίο εσείς μπορείτε να διαθέτετε μ’ αυτόν τον τρόπο. Αναλάβετε τις ευθύνες σας.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"134914"," Κύριοι συνάδελφοι, ολοκληρώθηκε ο κατάλογος των επερωτώντων Βουλευτών.
Ο κύριος Υπουργός έχει το λόγο για οκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134915"," Κατ’ αρχάς θα ήθελα να πω προς το σεβαστό αρχηγό της Αξιωματικής Αντιπολίτευσης ότι ήρθε σε λάθος χρόνο, σε λάθος νομοσχέδιο ίσως, να μιλήσει για λάθος θέματα. Εγώ δεν θα απαντήσω, θα απαντήσουν άλλοι πιο αρμόδιοι σε αυτά που ανέφερε ο αρχηγός της Αξιωματικής Αντιπολίτευσης. Εμείς να μείνουμε στο θέμα το οποίο συζητούμε σήμερα. 
Θα ξεκινήσω από κάτι που πιστεύω ότι μάλλον εν τη ρύμη του λόγου του είπε ο κ. Παπαδημούλης. Εδώ εκφράζεται η Κυβέρνηση και εγώ προσωπικά, κανένας άλλος. Και μόνο για το δημόσιο συμφέρον. Νομίζω ότι το γνωρίζετε αυτό, κύριε Παπαδημούλη.
Να πω κατ’ αρχάς για τη χρήση του κυανίου στις Σκουριές. Υπάρχει νομική υποχρέωση από την περιβαλλοντική άδεια να μην υπάρξει χρήση κυανίου. 
Δεύτερον, για το άλλο θέμα που μιλήσαμε, το θέμα του ποσού το οποίο είναι υποχρεωμένη η εταιρεία «ΕΛΛΗΝΙΚΟΣ ΧΡΥΣΟΣ» να αποδώσει, αυτό είναι σε ρύθμιση με τη ΔΟΥ μεγάλων επιχειρήσεων και ήδη έχει ξεκινήσει η επιστροφή του στο δημόσιο ταμείο. Έχουν κάνει κάποια ρύθμιση…","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134916"," Δεν μπορείτε να μας την πείτε συγκεκριμένα;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134917"," Τι έχει κατατεθεί;","ΖΩΗ ΚΩΝΣΤΑΝΤΟΠΟΥΛΟΥ",272
"134918"," Αυτή τη στιγμή δεν την έχω υπ’ όψιν μου, αλλά ευχαρίστως να τη ζητήσω από τη ΔΟΥ μεγάλων επιχειρήσεων, να σας τη δώσω.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134919"," Παρακαλώ, κύριοι συνάδελφοι.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"134920"," Έχει ξεκινήσει η πληρωμή του ποσού. Αυτό σας το διαβεβαιώ. Αυτό με διαβεβαίωσαν και σας διαβεβαιώ και εγώ. Ευχαρίστως να σας το προσκομίσω.
Η ΚΥΑ στην οποία αναφέρθηκα στην πρωτολογία μου, η έκδοσή της θα γίνει εντός των επόμενων εβδομάδων. 
Ως προς τους μηχανισμούς παρακολούθησης των εργασιών, τις συνθήκες λειτουργίας των μεταλλείων, στην απόφαση έγκρισης της τεχνικής μελέτης του έργου προβλέπεται ότι η παρακολούθηση του έργου και ο έλεγχος της τήρησης των τεθέντων όρων θα γίνεται συστηματικά από την αρμόδια Επιθεώρηση Μεταλλείων Βορείου Ελλάδας και επικουρικά από την επιτροπή του άρθρου 3 του Κανονισμού Μεταλλευτικών και Λατομικών Εργασιών η οποία θα συσταθεί με απόφασή μας για το σκοπό αυτό, όταν ξεκινήσουν οι εξορυκτικές δραστηριότητες. 
Επί περιβαλλοντικών θεμάτων εκτός από τους θεσμοθετημένους φορείς που ήδη σας ανέφερα, δηλαδή τους επιθεωρητές βορείου Ελλάδος κ.λπ., στην ΑΕΠΟ προβλέπεται, και έχει συσταθεί ανεξάρτητη επιτροπή συνεχούς ελέγχου με συμμετοχή εκπροσώπων της τοπικής κοινωνίας και επιστημονικών φορέων. Λέγεται Επιτροπή Ελέγχου Τήρησης των Περιβαλλοντικών Όρων. 
Σε αυτήν την επιτροπή, εάν το επιθυμείτε, υπάρχει η δυνατότητα να κληθείτε να συμμετάσχετε με εκπρόσωπο από την πλευρά σας ως Αξιωματική Αντιπολίτευση. 
Οι πιο πρόσφατοι έλεγχοι τόσο στις Σκουριές όσο και στην Ολυμπιάδα πραγματοποιήθηκαν στις 14 Σεπτεμβρίου και στις 15 Νοεμβρίου 2012 από την Επιθεώρηση Μεταλλείων Βορείου Ελλάδος και στις 14 Σεπτεμβρίου και στις 6 Νοεμβρίου 2012 από τους Επιθεωρητές Περιβάλλοντος Βορείου Ελλάδος. 
Καταθέτω και τα δύο σχετικά έγγραφα για να τα δείτε.
(Στο σημείο αυτό ο Υφυπουργός Περιβάλλοντος, Ενέργειας και Κλιματικής Αλλαγής κ. Ασημάκης Παπαγεωργίου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όσο για το αν υπάρχουν μηδενικά οφέλη για το δημόσιο, θα πρέπει κατ’ αρχάς να σας πω ότι είμαστε σε μία συζήτηση ήδη με την εταιρεία. Απλώς δεν είμαστε έτοιμοι να ανακοινώσουμε κάτι σχετικά με τη σύμβαση. 
Από την άλλη μεριά, όμως, το όφελος, πέραν σαφώς των θέσεων εργασίας, είναι η άμεση φορολογία των κερδών, η άμεση φορολογία και φυσικά, τα ασφαλιστικά όλων αυτών των εργαζομένων εκεί. Από την 1η Ιανουαρίου 2013 θα γίνεται πληρωμή ειδικών τελών επί της παραγωγής των ειδικών μεταλλείων με την ΚΥΑ που σας ανέφερα προηγουμένως. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Σαφώς βελτιώνει το ΑΕΠ της χώρας και το ισοζύγιο των εξωτερικών συναλλαγών, πέραν της εισαγωγής ξένων κεφαλαίων για την υπόθεση αυτή. 
Εδώ θα πρέπει, επίσης, να σας πω ότι προχωρούμε –μεταξύ άλλων- στην αλλαγή του ρυθμιστικού πλαισίου. Είναι, όμως, πάρα πολλά και δεν έχω το χρόνο να σας τα αναφέρω. 
Ένα από αυτά είναι η εξορυκτική νομοθεσία. Αυτό σημαίνει ότι υπάρχει επιτροπή η οποία εργάζεται και ολοκληρώνει το έργο της. Πιστεύω ότι μέσα στο πρώτο τρίμηνο του 2013 θα έχει ολοκληρωθεί το έργο αυτής της επιτροπής που αφορά το θεσμικό πλαίσιο της εξορυκτικής δραστηριότητας με παρεμβάσεις, σύμφωνα με τις σύγχρονες τάσεις που υπάρχουν παγκοσμίως και ειδικά στην Ευρώπη. 
Η νομοθεσία που θα αφορά την εκμετάλλευση των λατομείων αδρανών υλικών –δεν είναι μόνο για τα μεταλλεία- μαρμάρων και βιομηχανικών ορυκτών θα εκσυγχρονιστεί και θα κωδικοποιηθεί σε ένα ενιαίο κείμενο που θα ενσωματώνει πλέον αυτό που λέμε «βιώσιμη ανάπτυξη» και τις βέλτιστες τεχνικές για αυτού του είδους τις εξορύξεις. 
Παράλληλα, με το ίδιο ενιαίο κείμενο θα συμπεριληφθούν και όποιες άλλες διατάξεις εκσυγχρονισμού, φυσικά, μετά από τη διαβούλευση που θα γίνει για τη μεταλλευτική νομοθεσία και ταυτόχρονα, όποιες άλλες του παλαιού κώδικα θα καταργηθούν αυτομάτως. 
Τώρα, όσον αφορά το Κιλκίς, το ΥΠΕΚΑ έχει ολοκληρώσει τον πρώτο διεθνή δημόσιο διαγωνισμό για έρευνα και εκμετάλλευση στην περιοχή. Δεν υπάρχει, όμως, ακόμη διαδικασία έκδοσης ΑΕΠΟ για το συγκεκριμένο δημόσιο μεταλλευτικό χώρο στο Κιλκίς, διότι σεβόμενοι τη διαχρονικότητα, τη συνέπεια και τη συνέχεια της ελληνικής πολιτείας ακόμη και το σχέδιο σύμβασης δεν θα υπογραφεί, αν προηγουμένως δεν έρθει στη Βουλή των Ελλήνων. 
Σύμφωνα δε με δική μας πρόταση έχουμε μία σύμβαση που πραγματικά υπηρετεί το δημόσιο συμφέρον, γιατί προβλέπει μίσθωμα από την υπογραφή της σύμβασης, δηλαδή από το στάδιο των ερευνών, δεσμευτικούς όρους, όπως στοιχεία της προσφοράς του πλειοδότη και των συμπερασμάτων βάσει της δημόσιας διαβούλευσης, απαγόρευση της χρήσης κυανίου στην οποιαδήποτε επεξεργασία του μεταλλεύματος και περιορισμό στη συνολική έκταση επέμβασης, υποχρέωση για την προστασία του περιβάλλοντος πέραν της υφιστάμενης νομοθεσίας, απόλυτη προστασία των εξαιρεθέντων υπέρ του δημοσίου ορυκτών. Τι σημαίνει αυτό; Με συμβατικό όρο, αν υπάρξει κατά τη λειτουργία του μεταλλείου διαπίστωση ορυκτού εξηρημένου υπέρ του δημοσίου –αναφέρθηκε το ουράνιο- αυτόματα εξαιρείται από τη σύμβαση το τμήμα της περιοχής που θα εντοπιστεί το ορυκτό αυτό. Επίσης, η σύμβαση προβλέπει την υποχρέωση του αναδόχου για την εφαρμογή των περιβαλλοντικά βέλτιστων τεχνικών μεθόδων που διατίθενται σήμερα στη διεθνή αγορά. Αυτά είναι ήδη στο προσχέδιο της σύμβασης που, όπως είπα, θα έρθει στη Βουλή.
Αυτά ήθελα να πω όσον αφορά το Κιλκίς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Ένα λεπτό, θα ήθελα, κύριε Πρόεδρε, γιατί είναι αρκετές και οι ερωτήσεις των συναδέλφων.
Θεσμικά  καθιερώνεται πλέον η υποχρέωση του όποιου επενδυτή σε ένα ορυχείο ή μεταλλείο ή οτιδήποτε για την εφαρμογή, όπως είπα, των βέλτιστων διαθέσιμων τεχνικών κατά την έρευνα, εξόρυξη, απόθεση και διαχείριση των εξορυκτικών αποβλήτων. Απαγορεύεται πλέον η εγκατάλειψη, εκφόρτωση ή ανεξέλεγκτη εναπόθεση εξορυκτικών αποβλήτων. Και για όλα αυτά, με βάση το νέο κώδικα που σας είπα, θα χάνει την άδεια ή θα υπόκειται σε πολύ βαριές ποινές ο ανάδοχος για οποιαδήποτε περίπτωση.
Θα ήθελα να σας πω και κάτι ακόμα. Έχει γίνει μία παρερμηνεία σχετικά με την πρόταση του Υπουργείου, όσον αφορά τη δραστηριότητα στο Κιλκίς. Η εκμίσθωση του χώρου δεν συνεπάγεται άμεση έναρξη εξορυκτικών μεταλλευτικών εργασιών ούτε το επίπεδο της μελέτης του χώρου είναι ικανό να υποστηρίξει την ένταξη της δραστηριότητας σε αναπτυξιακή μελέτη. Γι’ αυτό δεν υπάρχει η μελέτη.
Τα γνωστά βεβαιωμένα αποθέματα –ως έχουν- πλησιάζουν, αλλά δεν επαρκούν για μία μακρού χρόνου, όπως είπατε, βιώσιμη επένδυση και το είχα πει και σε απάντηση ερωτήσεως. Άρα βρισκόμαστε στο στάδιο της μεταλλευτικής έρευνας. Η άδεια θα είναι για μεταλλευτική έρευνα, ώστε να δούμε αν υπάρχει ανάλογο κοίτασμα που να είναι προς εκμετάλλευση. 
Το δε ΙΓΜΕ έχει ανακοινώσει πως δεν υπάρχει πουθενά στην Ελλάδα, πλην του Παρανεστίου του Νομού Δράμας, μεταλλοφορία ουρανίου με αξιόλογο οικονομικό ενδιαφέρον.
Ευχαριστώ πολύ, κύριε Πρόεδρε.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134921"," Να σας δώσω άλλα στοιχεία, κύριε Υπουργέ, να δείτε πού είναι το ουράνιο.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"134922"," Ευχαριστούμε πολύ.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και δύο εκπαιδευτικοί από το Γυμνάσιο Καστριτσίου Αχαΐας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Παπαδημούλης για τρία λεπτά για την τριτολογία του.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134923"," Ευχαριστώ πολύ, κύριε Πρόεδρε. 
Κύριε Παπαγεωργίου, σημείωσα ότι στο τέλος κινηθήκατε σε διαφορετικούς τόνους. Αντί να κουνάτε το δάκτυλο και να επιτίθεστε στο ΣΥΡΙΖΑ εσείς και το κόμμα σας, προσπαθήσατε να απαντήσετε σε κάποια από τα ερωτήματα. Και επικαλεστήκατε για όσα δεν απαντήσατε ότι δεν έχετε χρόνο. 
Θα σας συμβούλευα την επόμενη φορά, αντί να αφιερώσετε το χρόνο της αρχικής σας ομιλίας κατά 50%-60% σε κατάρες κατά του ΣΥΡΙΖΑ και συκοφαντίες για την πολιτική μας, να τον αφιερώνετε γι’ αυτό που ο Κανονισμός ορίζει, δηλαδή για να απαντάτε στον κοινοβουλευτικό έλεγχο της Αξιωματικής Αντιπολίτευσης. Θα είχατε άνετο χρόνο.
(Χειροκροτήματα από την πτέρυγα του ΣΥΡΙΖΑ-ΕΚΜ)
Όσον αφορά τα συγκεκριμένα –έχω πολύ λίγο χρόνο- είναι φανερό ότι η μεταβίβαση που έγινε από την κυβέρνηση του ΠΑΣΟΚ επί Πάχτα «μυρίζει» σκάνδαλο. Είναι δώρο στη διαπλοκή, σε μία εταιρεία συμφερόντων Μπόμπολα. Απόδειξη είναι όχι μόνο η παρέμβαση της Κομισιόν, αλλά ότι λίγα χρόνια μετά αυτή η επένδυση κοστίζει διακόσιες φορές παραπάνω από ό,τι την αγόρασε η «ΕΛΛΗΝΙΚΟΣ ΧΡΥΣΟΣ»!
Ποια είναι η αξιολόγηση της δικής σας Κυβέρνησης; Είναι ένα θέμα που πρέπει να ψαχτεί; Δεν είπατε τίποτα!
Δεν είπατε τίποτα. Να σας πω γιατί δεν είπατε τίποτα; Διότι η πενταετία Καραμανλή τήρησε πιστά αυτή τη συμφωνία, γεγονός που σημαίνει ότι στο κόλπο δεν ήταν μόνο το ΠΑΣΟΚ αλλά και εσείς. 
Δεύτερον, όσον αφορά τη ρύθμιση, με το τσιγκέλι σας βγάλαμε ότι άρχισαν, λέει, να εξυπηρετούν την υποχρέωση. Δηλαδή, αφού πασχίσατε να τους σώσετε να μη δώσουν στο δημόσιο αυτά που η Κομισιόν είπε ότι πρέπει να δώσουν, άρχισαν να δίνουν. Πόσα; Θέλω τη δέσμευσή σας ότι τη Δευτέρα θα καταθέσετε εδώ τη ρύθμιση με συγκεκριμένα στοιχεία, όσον αφορά το πόσα έχουν δώσει και με τι όρους έχουν συμφωνήσει να αποπληρώσουν. Γιατί έχω υπ’ όψιν μου μία ρύθμιση που έγινε στο ΙΚΑ, όπου μια εταιρεία συμφερόντων του κ. Σοφοκλή Ξυνή έχει δεσμευθεί να εξοφλήσει τα χρέη του στο ΙΚΑ σε τετρακόσια χρόνια. Το ακούτε εσείς που σας κλείνουν τα μαγαζιά, όταν χρωστάτε κάτι; Τετρακόσια χρόνια, αν είναι φίλος του κόμματος και της Κυβέρνησης. 
Ας δούμε, λοιπόν, τι τους δώσατε ως ρύθμιση. Μεταλλευτικός Κώδικας. Είναι ή δεν είναι σκάνδαλο αποικιακού χαρακτήρα το να έχετε ένα Μεταλλευτικό Κώδικα ο οποίος προβλέπει μηδέν δικαιώματα για το ελληνικό δημόσιο από την εξόρυξη ορυκτού πλούτου; Θα το αλλάξετε αυτό; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, έχει φανεί ότι δεν έχει πειστεί ούτε η τοπική κοινωνία ούτε η Αξιωματική Αντιπολίτευση. Δεν έχουν πειστεί, όμως, ακόμα και τα συγκυβερνώντα κόμματα, όπως η ΔΗΜΑΡ και το ΠΑΣΟΚ της τελευταίας περιόδου που πήρε κάποιες αποστάσεις από τις παλιές αμαρτίες. Θα κάνετε κάτι; Έχετε σκοπό να διαβουλευτείτε με την τοπική κοινωνία; Έχετε σκοπό να αλλάξετε κάτι;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134924"," Κύριε Παπαδημούλη, πρέπει να ολοκληρώσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134925"," Κλείνω, κύριε Πρόεδρε και σας ευχαριστώ για την ανοχή σας. 
Από τη στιγμή που πάρα πολλά πράγματα αποδεδειγμένα μυρίζουν άσχημα και εκεί οι ίδιοι προβλέπουν ότι πάνε να βγάλουν του κόσμου τα λεφτά, γιατί δεν αξιοποιείτε και τη δική μας διαπραγματευτική δύναμη και ισχύ -διότι αφού μας χρησιμοποιείτε ως μπαμπούλα για κακό σκοπό, χρησιμοποιείστε μας και για καλό σκοπό- ώστε να διεκδικήσουμε περισσότερα και για το περιβάλλον και για τη δημόσια υγεία και για την τοπική ανάπτυξη και για τα έσοδα του δημοσίου; 
Σας ευχαριστώ. 
(Χειροκροτήματα από την πτέρυγα του ΣΥ.ΡΙΖ.Α.-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"134926","  Κυρίες και κύριοι συνάδελφοι, πριν δώσω το λόγο στον κύριο Υπουργό, θα ήθελα να ανακοινώσω στο Σώμα τις αποφάσεις της Διάσκεψης των Προέδρων της 22ας Νοεμβρίου 2012 που αφορούν στη μείωση:
Πρώτον, κατά 20% των δαπανών για την οργάνωση γραφείου Βουλευτών. 
Δεύτερον, κατά 50% της αποζημίωσης για συμμετοχή στις αμειβόμενες κοινοβουλευτικές επιτροπές και τα τμήματα.
Τρίτον, τη μείωση των δαπανών για τη στέγαση των εξ επαρχίας Βουλευτών στην ευρύτερη περιοχή της Αθήνας και στην εκλογική τους περιφέρεια με την κατάργηση διαμονής σε ξενοδοχεία, εφόσον καταβάλλεται μηνιαίως ποσό μεγαλύτερο από το προβλεπόμενο για μίσθωση κατοικίας. 
Τέταρτον, τη μείωση κατά 30% του μισθώματος των αυτοκινήτων, των οποίων η μίσθωση ξεκίνησε το Νοέμβριο του 2010.
Πέμπτον, τη μείωση κατά 50% των θέσεων των συνεργατών των Ευρωβουλευτών μετά τις ευρωεκλογές και τη μείωση των αποδοχών των συνεργατών των Βουλευτών και Ευρωβουλευτών κλιμακωτά μέχρι 35%. 
Οι προαναφερθείσες μειώσεις ισχύουν από 1/1/2013.
Υπενθυμίζω, επίσης, ότι με αποφάσεις του Προέδρου, κατ’ εξουσιοδότηση της Ολομέλειας της Βουλής, μειώνονται κατά 20% οι δαπάνες για τα έξοδα κίνησης, καθώς και για τα ταχυδρομικά τέλη των Βουλευτών, κατά 15% η μηνιαία δαπάνη για την κινητή τηλεφωνία και κατά 25% η ετήσια δαπάνη για τη σταθερή τηλεφωνία. 
Εγκρίνει το Σώμα τις σχετικές αποφάσεις;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134927"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"134928"," Συνεπώς, το Σώμα ενέκρινε ομόφωνα τις σχετικές αποφάσεις, οι οποίες καταχωρίζονται στα Πρακτικά και έχουν ως εξής: 
(Να μπουν οι σελ. 199α έως 199ε)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134929"," Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση των αποφάσεων αυτών.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134930"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"134931"," Το Σώμα παρέσχε τη ζητηθείσα εξουσιοδότηση. 
Το λόγο έχει ο κύριος Υπουργός -και τελειώνουμε μ’ αυτήν την αγόρευση- για οκτώ λεπτά, προκειμένου να τριτολογήσει.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134932"," Είναι τριτολογία, κύριε Πρόεδρε. Τέσσερα λεπτά, όχι οκτώ.","ΖΩΗ ΚΩΝΣΤΑΝΤΟΠΟΥΛΟΥ",272
"134933"," Αφήστε το χρόνο, όπως έγινε τώρα.","ΑΘΑΝΑΣΙΟΣ ΜΠΟΥΡΑΣ",350
"134934"," Διαμαρτύρεστε για το χρόνο, κυρία Κωνσταντοπούλου; Μήπως θέλετε να δείτε τον Κανονισμό, όπως τον κάνατε με τον Πρόεδρο, πόσο είχε δικαίωμα και πόσο μίλησε και πόσο μιλήσατε και εσείς και ο κ. Παπαδημούλης; Θέλετε να σας αναγνώσω τον Κανονισμό; Έλεος!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134935"," Και την ουσία, όχι μόνο τον Κανονισμό, κύριε Πρόεδρε.","ΑΘΑΝΑΣΙΟΣ ΜΠΟΥΡΑΣ",350
"134936"," Κύριε Υπουργέ, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134937"," Ευχαριστώ, κύριε Πρόεδρε. 
Συμπληρώνοντας την πληροφόρηση μέσα από τη σημερινή συζήτηση, θα ήθελα να σας πω κάτι που δεν είναι ευρέως γνωστό: Για τη συγκεκριμένη περίπτωση, δηλαδή της εταιρείας «ΕΛΛΗΝΙΚΟΣ ΧΡΥΣΟΣ», υπάρχει και έχει δοθεί κι έχουμε παραλάβει εγγυητική επιστολή ύψους 50 εκατομμυρίων ευρώ, η οποία έχει αποκλειστικό σκοπό την αποκατάσταση του περιβάλλοντος της περιοχής από τη δραστηριότητά της, εφόσον διαπιστωθούν προφανώς παραλείψεις ή παρατυπίες. Η εγγυητική επιστολή προβλεπόταν από την εγκριθείσα  ΑΕΠΟ.
Ευκαιρίας δοθείσης και με αυτά που είπαμε προηγουμένως και με αφορμή όλες αυτές τις δραστηριότητες και τις νέες επενδύσεις και το ενδιαφέρον πολλών ξένων εταιρειών για διάφορα μεταλλεύματα στην Ελλάδα, για διάφορες περιοχές, παλαιά και καινούργια, όπως σας είπα το πρώτο που θα ολοκληρωθεί ήδη το πρώτο τρίμηνο του 2013 είναι σχετικά με την εξορυκτική νομοθεσία. Τα αναφέρω γιατί ακριβώς έχουν σχέση όλα αυτά. Γι’ αυτό σας είπα ότι μιλούμε και με τη συγκεκριμένη εταιρεία, ασχέτως αν η σύμβασή της είναι δέκα χρόνια πίσω. 
Γίνεται επανεξέταση και ξεκαθάρισμα του καθεστώτος των περίπου χιλίων πεντακοσίων ιδιωτικών παραχωρήσεων μεταλλείων, που θα αφορά τα τέλη και τα μισθώματα. Δηλαδή, συγκεντρώνουμε για πρώτη φορά όλο το αρχείο όλων των αδειών που έχουν δοθεί όλα τα χρόνια -μιλάμε για δεκαετίες- για οτιδήποτε μετάλλευμα, λατομείο ή οτιδήποτε. Αυτό έχει να κάνει και με τα τέλη που θα εφαρμοστούν τώρα. Αλλά πλέον, για να εκσυγχρονίσουμε απολύτως και σε σχέση με το τι συμβαίνει στις άλλες χώρες –και στη Νορβηγία, την οποία αναφέρατε, αλλά ειδικότερα στην Αυστραλία, η οποία είναι πρωτοπόρος στο συγκεκριμένο ζήτημα- ώστε να γίνει απόλυτη αξιοποίηση από κάθε άποψη και απόλυτος εκσυγχρονισμός της δικής μας νομοθεσίας. 
Τρίτον, γεωθερμική ηλεκτροπαραγωγή. Μπαίνει πλέον στο ενεργειακό μίγμα και γίνεται πάλι η ίδια δουλειά υποδομής, ώστε να υπάρχει και το ανάλογο σχέδιο, με την έννοια πού είναι τα πεδία, πώς τα εκμεταλλευόμαστε, πότε κ.λπ.. 
Τέταρτον, εθνική μεταλλευτική πολιτική. Τον περασμένο Φεβρουάριο εξαγγέλθηκε μεν, ουσιαστικά όμως θα εξειδικευθεί τώρα και θα συνοδευθεί πλέον από πολύ συγκεκριμένες δράσεις, σύμφωνα και με τις νέες οδηγίες της Ευρωπαϊκής Επιτροπής. Και μάλιστα, γίνεται ένας εκσυγχρονισμός και στην Ευρωπαϊκή Επιτροπή, σχετικά με τις πρώτες ύλες και τα ορυκτά και εμείς μετέχουμε σε όλες σχεδόν τις επιτροπές. 
Πέμπτον, συμμετοχή στη δράση της Ευρωπαϊκής Επιτροπής, που λέγεται «Σύμπραξη για την καινοτομία». Αυτό το συγκεκριμένο έχει τεράστια σημασία σε σχέση με τις πρώτες ύλες. Και το λέω ενημερωτικά, γιατί πιστεύω ότι ενδιαφέρει όλους μας: Είναι με αντικείμενο τις μη ενεργειακές πρώτες ύλες και έχει στόχο τη δημιουργία δράσεων για τις επόμενες δεκαετίες στους τομείς της εξόρυξης, της επεξεργασίας, της αποκατάστασης του περιβάλλοντος και της αποδοτικότερης χρήσης και ανακύκλωσης των πρώτων υλών, καθώς και της εξεύρεσης εναλλακτικών λύσεων υποκατάστατων για τις πρώτες ύλες, κρίσιμης σημασίας για την Ευρωπαϊκή Ένωση, ώστε μέχρι το 2020 να έχει γίνει ένα σημαντικό βήμα προόδου. Να έχουν βγει οι κώδικες από την Ευρωπαϊκή Επιτροπή, οι νέες οδηγίες και να μπορέσουμε να προχωρήσουμε και εμείς στις ανάλογες κινήσεις. Και μετέχουμε στις επιτροπές –μπήκαμε τώρα σε αυτές- για να μπορέσουμε να είμαστε παράλληλα, να εκσυγχρονίσουμε. Είναι μεγάλη ευκαιρία, όπως κάνουμε και όλα τα υπόλοιπα, που σας ανέφερα, να μπορέσουμε να έχουμε την πρώτη πληροφόρηση από τις Βρυξέλλες, ώστε να κάνουμε ακόμη καλύτερη δουλειά, πολύ πιο γρήγορα και όχι να περιμένουμε κάποιες δεκαετίες για να εναρμονιστούμε.
Το τελευταίο που θα ήθελα να σας πω είναι σε σχέση με την αξιολόγηση του οικονομικού και αποθεματικού δυναμικού των δημοσίων μεταλλείων της χώρας. Συγκροτήσαμε επιτροπή για την αξιολόγηση του οικονομικού και αποθεματικού δυναμικού των δημοσίων μεταλλείων, των εξηρημένων δηλαδή υπέρ του δημοσίου μεταλλευτικών χώρων και των λατομικών χώρων, ώστε η άμισθη αυτή επιτροπή που απαρτίζεται από στελέχη του Υπουργείου και του ΙΓΜΕ θα πρέπει να ολοκληρώσει το έργο της μέχρι τέλος του 2013.
Γιατί γίνεται αυτό; Επειδή, όπως είπατε και συμφωνώ απόλυτα και το πιστεύω ακράδαντα -το είπε και ο κ. Γλέζος- είναι τεράστιος ο ορυκτός πλούτος αυτής της χώρας. Με αυτόν τον τρόπο, κάτι που δεν έχει γίνει μέχρι σήμερα, θα αξιοποιήσουμε από την πλευρά του ελληνικού δημοσίου πάνω από δέκα χώρους που θα αποτελέσουν νέες επενδυτικές ευκαιρίες στο μεταλλευτικό τομέα. Έχει ολοκληρωθεί κατ’ αρχάς το έργο της καταγραφής όλων των στοιχείων στο 50% από τους εκατό και πλέον τέτοιους χώρους. Είναι –και επιτρέψτε μου να το πω και νομίζω θα συμφωνήσουμε όλοι- η πρώτη φορά από συστάσεως του ελληνικού κράτους που γίνεται τέτοια δουλειά τεκμηρίωσης για τον ορυκτό πλούτο.
Τέλος, γίνεται πλέον σε οργανωμένη βάση αξιοποίηση της ψηφιακής βάσης χωρικών δεδομένων των μεταλλευτικών και λατομικών χώρων της Ελλάδος. Δεν μπαίνω σε λεπτομέρειες γιατί είναι αρκετά τεχνικό, αλλά καταλαβαίνετε τη σημασία που έχει σε σχέση με όλα τα υπόλοιπα σε συνδυασμό για ένα νέο χάρτη και λειτουργία στο χώρο των ορυκτών.
Ευχαριστώ πολύ.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"134938"," Κηρύσσεται περαιωμένη η συζήτηση επί της υπ’ αριθμόν 19/14/19-10-2012 επίκαιρης επερώτησης Βουλευτών του ΣΥΡΙΖΑ – ΕΚΜ προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εξόρυξη χρυσού στα Μεταλλεία Χαλκιδικής, Κιλκίς και Θράκης. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134939"," Μάλιστα, μάλιστα.
Με τη συναίνεση του Σώματος και ώρα 14.32΄ λύεται η συνεδρίαση για τη Δευτέρα 10 Δεκεμβρίου 2012 και ώρα 18.00΄, με αντικείμενο εργασιών του Σώματος κοινοβουλευτικό έλεγχο συζήτηση επικαίρων ερωτήσεων. 
Ο","ΟΛΟΙ ΟΙ ΒΟΥΛΕΥΤΕΣ",NA
