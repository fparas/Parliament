"","Content","name","ParlmemberID"
"113572","Date","4-2-2014",NA
"113573"," Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η πρώτη με αριθμό 4547/4-12-2013 ερώτηση πρώτου κύκλου του Βουλευτή Α΄ Αθηνών της Νέας Δημοκρατίας κ. Ανδρέα Ψυχάρη προς τον Υπουργό Οικονομικών, σχετικά με τη διασύνδεση των ταμειακών μηχανών με το «TAXIS».
Με το ίδιο περιεχόμενο είναι και η πέμπτη υπ’ αριθμ. 4081/21-11-2013 ερώτηση του Βουλευτή Αχαΐας της Δημοκρατικής Αριστεράς κ. Νικόλαου Τσούκαλη προς τον Υπουργό Οικονομικών, σχετικά με την καθυστέρηση στη διασύνδεση όλων των ταμειακών μηχανών με τη Γενική Γραμματεία Πληροφοριακών Συστημάτων και την εφορία.
Οι δύο ερωτήσεις θα συζητηθούν ταυτόχρονα, χωρίς να θίγεται κανένα από τα δικαιώματα των ομιλητών ως προς το χρόνο ομιλίας τους, σύμφωνα με την εφαρμογή της διάταξης της παραγράφου 4 του άρθρου 131 του Κανονισμού της Βουλής.
Κύριε Ψυχάρη, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113574"," Ευχαριστώ, κυρία Πρόεδρε. 
Κύριε Υπουργέ, το Υπουργείο Οικονομικών έχει βρεθεί πολλές φορές στο στόχαστρο της κριτικής, όχι μόνο από Βουλευτές της Αντιπολίτευσης, αλλά και από κυβερνητικούς Βουλευτές ή Βουλευτές που υποστηρίζουν την Κυβέρνηση. Από το αποτέλεσμα φαίνεται πως δεν είναι άδικη αυτή η κριτική. Εξαγγέλλετε μέτρα -και ορισμένες φορές καλά μέτρα- τα οποία, όμως, δεν εφαρμόζετε. 
Πριν από ένα χρόνο περίπου υπογράψατε μία απόφαση για να ξεκινήσει η διασύνδεση των ταμειακών μηχανών με το «TAXIS», ούτως ώστε το Υπουργείο σας ανά πάσα στιγμή να γνωρίζει κάθε ταμειακή ροή που υπάρχει, συνεπώς και τα ποσά ΦΠΑ που πρέπει να αποδίδονται στο δημόσιο. Τότε είπαμε όλοι μας ότι κάτι γίνεται. Όμως, δεν έχει γίνει τίποτα. Για μία ακόμη φορά επανερχόμαστε στην ελληνική πραγματικότητα, όπου ποτέ δεν γίνεται τίποτα. Υπάρχουν εξαγγελίες χωρίς καμμία πράξη. 
Δηλώσατε, μάλιστα, ότι θα προκύψουν ρυθμίσεις μέσα από μελέτη της διεθνούς πρακτικής και με δεδομένη την ελληνική εμπειρία σε επόμενο στάδιο. Τεχνικοί όροι χωρίς ουσία και ξύλινη γλώσσα! 
Δεν θέλω να λαϊκίσω, αλλά τέτοιου είδους κινήσεις, εξαγγελίες, χωρίς να λαμβάνονται τα μέτρα, προκαλούν το κοινό αίσθημα και την κοινή λογική, τη στιγμή, μάλιστα, που είχαμε υποσχεθεί -ως Νέα Δημοκρατία τουλάχιστον- ότι θα πατάξουμε τη φοροδιαφυγή. Δεν έχει γίνει, όμως, τίποτα απολύτως. 
Θα ήθελα, λοιπόν, να μου πείτε για ποιο λόγο έχετε καθυστερήσει να εφαρμόσετε ένα μέτρο το οποίο είναι σωστό. 
Ευχαριστώ πολύ.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"113575"," Κι εμείς ευχαριστούμε, κύριε Ψυχάρη. 
Κύριε Τσούκαλη, έχετε τον λόγο κι εσείς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113576"," Ευχαριστώ, κυρία Πρόεδρε. 
Εντελώς συμπληρωματικά, κύριε Υπουργέ, θα επαναλάβω κι εγώ ότι αυτή ήταν μια από τις βασικότερες εξαγγελίες και της τρικομματικής Κυβέρνησης ως ένα μέτρο το οποίο θα πάτασσε τη φοροδιαφυγή. Αυτό ήταν κάτι το οποίο είχαμε εξαγγείλει και ήταν εξαγγελία και του Οικονομικού Επιτελείου. Και φτάσαμε στο σημείο αυτή τη στιγμή, ουσιαστικά, αυτό το μέτρο να έχει παραπεμφθεί στις καλένδες. 
Επειδή, όμως, από την ερώτηση και τη δική μου και του συναδέλφου έχουν μεσολαβήσει κάποιες εξελίξεις και κάποιες δηλώσεις, θα ήθελα, σας παρακαλώ πολύ, πέραν της διατύπωσης του συγκεκριμένου ερωτήματος, να μας εξηγήσετε τα εξής απλά: 
Ενώ σε ερώτηση προς εσάς είχατε απαντήσει το Νοέμβριο ότι θα εφαρμοστεί σε απώτερο χρόνο το συγκεκριμένο μέτρο, έχουμε στις 5 Νοεμβρίου 2013 ανακοίνωση του Γενικού Γραμματέα Πληροφοριακών Συστημάτων, ο οποίος επί λέξει αναφέρει: «Η πρώτη φάση του συστήματος περιλαμβάνει την υπηρεσία υποδοχής των δεδομένων των μηχανογραφικά εκδιδόμενων φορολογικών στοιχείων και θα ξεκινήσει στις 5 Νοεμβρίου 2013. Η δεύτερη φάση του συστήματος θα περιλαμβάνει εσωτερικές διεργασίες, επεξεργασία ελέγχων και διασταυρώσεων από τη Γενική Γραμματεία Δημοσίων Εσόδων. Η λειτουργία της δεύτερης φάσης θα ξεκινήσει πιλοτικά κατά προσέγγιση σε τρεις εβδομάδες από τις 5 Νοεμβρίου. Η, δε, τρίτη φάση βρίσκεται σε διαδικασία εγκατάστασης…» κ.λπ..
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κυρία Πρόεδρε. 
Ο server για τη συγκεκριμένη λειτουργία είχε εγκατασταθεί στο Υπουργείο. Κι ενώ μέχρι την περασμένη βδομάδα λειτουργούσε, αυτήν τη στιγμή που σας μιλάω έχει πάψει να λειτουργεί. Γνωρίζουμε, μάλιστα, ότι αυτός ο server είχε διατεθεί δωρεάν. Δεν είχε, δηλαδή, δαπανήσει το δημόσιο ούτε ένα ευρώ για το συγκεκριμένο server. 
Ενώ, λοιπόν, αυτήν τη στιγμή θα μπορούσαν να λειτουργούν οι δύο φάσεις, δεν λειτουργεί καμμία. 
Στις 14 Ιανουαρίου έχουμε την τελευταία ανακοίνωση του κ. Θεοχάρη -τελειώνω με αυτό, κυρία Πρόεδρε- όπου ουσιαστικά χαρακτηρίζει το συγκεκριμένο έργο «φαραωνικών διαστάσεων» και αναφέρει ότι έχει απορριφθεί από την τρόικα. 
Τα ερωτήματα είναι απλά. Διευκρινίστε αυτές τις συγκεκριμένες αναφορές, την αντιφατικότητα, γιατί πλέον είναι πάρα πολύ επείγουσα η ανάγκη ούτως ώστε το συγκεκριμένο σύστημα, επιτέλους, να εγκατασταθεί και να λειτουργήσει.","ΝΙΚΟΛΑΟΣ ΤΣΟΥΚΑΛΗΣ",520
"113577"," Ευχαριστούμε, κύριε Τσούκαλη. 
Στις δύο συναφείς ερωτήσεις θα απαντήσει ο Υφυπουργός Οικονομικών κ. Γεώργιος Μαυραγάνης. 
Έχετε το λόγο, κύριε Υφυπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113578"," Κυρία Πρόεδρε, κύριοι Βουλευτές, το ζητούμενο είναι να υπάρχει διασταύρωση και να έχει τη δυνατότητα το Υπουργείο Οικονομικών, μέσω των αρμόδιων υπηρεσιών του, να παρακολουθεί συναλλαγές και -όπως σωστά αναφέρθηκε- να επιβεβαιώνει τη σωστή απόδοση του φόρου προστιθέμενης αξίας. Αυτό, λοιπόν, που ενδιαφέρει το Υπουργείο είναι να λαμβάνει τα δεδομένα. 
Για να βάλουμε τα πράγματα σε μια τάξη, αυτές οι αποφάσεις που αναφέρατε, αφορούν τη δημιουργία αρχείων ομοιόμορφης γραμμογράφησης και τη δυνατότητα να αποστέλλονται τα δεδομένα -αποδείξεις, τιμολόγια- στο συγκεντρωτή των δεδομένων του Υπουργείου Οικονομικών. 
Όντως υπήρξε δοκιμαστική, πιλοτική λειτουργία για να τεσταριστούν κάποια δεδομένα, να τεσταριστεί το σύστημα. Και όπως έχει διευκρινίσει το Υπουργείο Οικονομικών με ανακοίνωσή του στις 20 Δεκεμβρίου 2013, η αναβάθμιση των φορολογικών μηχανισμών -οι φορολογικές ταμειακές μηχανές και οι μηχανισμοί σήμανσης- διατηρείται και καθίσταται προαιρετική για τους επιτηδευματίες, χρήστες αυτών. 
Αυτό τι σημαίνει; Σημαίνει ότι δίνουμε την ευχέρεια, εκτός από τους μηχανισμούς αυτούς, με οποιοδήποτε άλλο πρόσφορο μέσο και επιλογή συστήματος να μπορεί να παρέχεται η ίδια πληροφορία στο Υπουργείο Οικονομικών.
Επιπρόσθετα, με βάση το πόρισμα της επιτροπής των ειδικών, σε σχέση με το Λογιστικό Δίκαιο και τη φορολογική απεικόνιση των συναλλαγών, η περαιτέρω απλοποίηση του ΚΦΑΣ, με έμφαση στη διευκόλυνση της επιχειρηματικότητας, απαιτεί πρακτικές λύσεις. 
Μαζί με την αναμόρφωση του Λογιστικού Δικαίου στα πρότυπα όσων ισχύουν στις περισσότερες χώρες, το νέο πλαίσιο θα συμβάλει στην περαιτέρω διευκόλυνση των επενδύσεων στην Ελλάδα, καθώς θα έχει εξομοιωθεί το περιβάλλον καταγραφής συναλλαγών με όσα ισχύουν διεθνώς, με αποτέλεσμα να ενισχυθεί η ανταγωνιστικότητά μας, θεραπεύοντας μία αδυναμία πολλών ετών, που ήταν η λεπτομέρεια.
Στο πλαίσιο αυτό εξετάζεται κάτω από ποιές προϋποθέσεις είναι δυνατή και περισσότερο αποτελεσματική τόσο η αποστολή των απαιτούμενων οικονομικών φορολογικών δεδομένων των επιχειρήσεων προς το σύστημα υποδοχής του Υπουργείου, όσο και η διαχείριση και η επεξεργασία τους. 
Παράλληλα, μελετώνται οι ρυθμίσεις οι οποίες, βασισμένες στην ευρωπαϊκή πρακτική, θα οδηγήσουν σε ένα νέο φορολογικό περιβάλλον φιλικότερο για το χρήστη, με παράλληλη παροχή κινήτρων για την αποστολή των πληροφοριών που χρειάζεται το Υπουργείο.
Ωστόσο, για την ενδυνάμωση των διασταυρωτικών ελέγχων -γιατί το ζητούμενο είναι ακριβώς να λαμβάνεται η πληροφορία, αυτό μας ενδιαφέρει- με στόχο, δηλαδή, τον αποτελεσματικότερο έλεγχο εκπλήρωσης των φορολογικών υποχρεώσεων των επιχειρήσεων και την πάταξη της φοροδιαφυγής, προστέθηκε με το ν. 4223/2013 η παράγραφος 3 στο άρθρο 14 του Κώδικα Φορολογικής Διαδικασίας με την οποία ορίζεται η υποβολή καταστάσεων φορολογικών στοιχείων. 
Στη συνέχεια, με απόφαση του Γενικού Γραμματέα Δημοσίων Εσόδων, ΠΟΛ 1022/24-1-2014, ορίστηκε σε βραχύχρονα διαστήματα η διαδικασία αποστολής καταστάσεων φορολογικών στοιχείων πελατών και προμηθευτών για τα εκδοθέντα και ληφθέντα φορολογικά στοιχεία αποκλειστικά με τη χρήση ηλεκτρονικής μεθόδου επικοινωνίας μέσω διαδικτύου σε διαδικτυακό τόπο του Υπουργείου. 
Άρα, ξεκινάει πλέον η αποστολή αυτών των δεδομένων ηλεκτρονικά, έτσι ώστε να έχουμε την εικόνα που χρειαζόμαστε για να ελέγχουμε τις συναλλαγές και πιο πολύ το ΦΠΑ. 
Μέσα από την καθιέρωση των ηλεκτρονικών εφαρμογών, παρέχεται η δυνατότητα στη φορολογική διοίκηση για άμεσες διασταυρώσεις και επιτάχυνση στην επιβολή φόρων, ενώ παράλληλα όλες αυτές οι εφαρμογές συνιστούν και σημαντική διευκόλυνση, γιατί ακριβώς γίνονται με ηλεκτρονικό τρόπο.
Τέλος, θα ήθελα να σημειώσω ότι στη λιανική πώληση διατηρείται το σημερινό σύστημα ρυθμίσεων, οι φορολογικές ταμειακές μηχανές ή η σήμανση εκδιδόμενων αποδείξεων, καθώς με τις διατάξεις της παραγράφου 3, του άρθρου 14 του Κώδικα Φορολογικής Διαδικασίας, όπως προστέθηκε με το ν. 4223/2013 που προανέφερα, ορίζεται ρητά ότι για τις λιανικές συναλλαγές η υποβολή των στοιχείων θα γίνεται συγκεντρωτικά.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"113579"," Ευχαριστούμε κι εμείς.
Κύριε Ψυχάρη, μπορείτε να δευτερολογήσετε, αν το κρίνετε σκόπιμο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113580"," Ευχαριστώ, κυρία Πρόεδρε.
Κύριε Υπουργέ, με όλο το σεβασμό, μπερδεύτηκα ακόμη παραπάνω. Και αν υπάρχουν ορισμένοι τηλεθεατές που βλέπουν τη συνεδρίαση της Βουλής -και πάλι με όλο το σεβασμό- θα πουν ότι ήταν μία ξύλινη γλώσσα και πως δεν απαντήσατε στην ερώτηση για ποιο λόγο δεν έχει εφαρμοστεί.
Εν πάση περιπτώσει, ένα από τα καθήκοντα της Κυβέρνησης είναι να καταπολεμήσει τη φοροδιαφυγή. Ένα καλό μέτρο είπαμε να κάνουμε γι’ αυτό και δεν έχει γίνει. Και δεν είπατε πότε θα εφαρμοστεί, τι θα γίνει. Και με καλή θέληση να το δω, περιγράψατε διάφορες διατάξεις, διάφορες ιδέες, διάφορες σκέψεις, αλλά επί της ουσίας μηδέν. 
Και ήταν μια γραπτή ερώτηση, η οποία μετατράπηκε σε επίκαιρη, διότι απαντήσατε μεν στην ερώτηση, αλλά με έναν τρόπο με τον οποίο ούτε εγώ ούτε οι συνεργάτες μου, που ζήτησα κάποια βοήθεια, την καταλάβαμε. Γραφειοκρατικά, με ξύλινη γλώσσα, χωρίς ουσία. 
Αυτό που αναμένουν οι πολίτες της χώρας -τουλάχιστον οι τίμιοι πολίτες, που ενδεχομένως είναι και η πλειοψηφία του κόσμου- είναι να σταματήσει να υπάρχει φοροδιαφυγή. 
Αυτό το μέτρο, λοιπόν, της διασύνδεσης ταμειακών μηχανών με το «TAXIS» είναι καλό μέτρο, το οποίο δεν εφαρμόζεται.
Θα παρακαλούσα πολύ να μου απαντήσετε πότε θα εφαρμοστεί αυτό το μέτρο –ημερομηνία- και αν δεν εφαρμοστεί, ποιος θα είναι ο τρόπος με τον οποίο θα καταπολεμηθεί, σε αυτό τουλάχιστον το επίπεδο, το πλαίσιο «φοροδιαφυγή». 
Για να είμαι δίκαιος με το Υπουργείο Οικονομικών, υπάρχουν δύο τομείς: Ο ένας τομέας αφορά συμμάζεμα εξόδων και οικονομική διαχείριση του κράτους, όπου το Υπουργείο έχει πετύχει και έχει πετύχει πολλά παραπάνω από οποιαδήποτε άλλη κυβέρνηση τα τελευταία σαράντα χρόνια. Στο άλλο, όμως, πεδίο της φοροδιαφυγής έχει αποτύχει πλήρως, διότι η φοροδιαφυγή συνεχίζεται και καλπάζει ουσιαστικά και δεν έχει κάνει τίποτα το Υπουργείο Οικονομικών να το αποτρέψει. Επειδή δέχομαι την καλή θέληση, την οποία μπορεί να έχετε εσείς ή το υπόλοιπο οικονομικό επιτελείο, εάν οι υπάλληλοι, τα στελέχη που έχετε, δεν μπορούν να κάνουν αυτήν τη δουλειά, πρέπει να τα αλλάξετε. 
Πάντως, πρέπει να αντιμετωπίσετε τη φοροδιαφυγή και θέλω να μου απαντήσετε καθαρά πότε θα εφαρμόσετε τη διασύνδεση ταμειακών μηχανών με «TAXIS» αλλιώς να πείτε ότι αποσύρεται.
Ευχαριστώ πολύ.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"113581"," Ευχαριστούμε, κύριε Ψυχάρη.
Κύριε Τσούκαλη, έχετε τον λόγο για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113582"," Κυρία Πρόεδρε, θα προσπαθήσω να είμαι και εγώ όσο το δυνατόν πιο απλός και συγκεκριμένος.
Κύριε Υπουργέ, πρώτον όλοι οι ειδικοί του χώρου λένε συγκεκριμένα ότι όσον αφορά αυτό το σύστημα, το οποίο σημειωτέον εφαρμόζεται σχεδόν σε όλη την Ευρώπη, είχαμε σαφή πολιτική εντολή και σχέδιο να το εγκαταστήσουμε και έξι μήνες αρκούσαν.
Δεύτερον, όσον αφορά τον server, που είχε εγκατασταθεί στη Γενική Γραμματεία Πληροφοριακών Συστημάτων, η πρώτη φάση και η δεύτερη φάση ήταν έτοιμες να λειτουργήσουν και αυτό το οποίο αναφέρετε εσείς με τις συγκεντρωτικές καταστάσεις, που αναφερόταν και στον Κώδικα Απεικόνισης Στοιχείων, αφορούσε την πρώτη φάση, η οποία υποτίθεται θα άρχιζε την εφαρμογή της στις 5 Νοεμβρίου.
Δεν χρειάζεται να αναφέρουμε αυτήν τη στιγμή το τι ισχύει με την αποστολή των συγκεκριμένων καταστάσεων. Γνωρίζετε ότι επικρατεί το απίστευτο αλαλούμ, με αποτέλεσμα να έχουν ξεσηκωθεί όλοι οι φοροτεχνικοί.
Το ερώτημα, λοιπόν, είναι πάρα, μα πάρα πολύ απλό: Γιατί ένα σύστημα, του οποίου η εγκατάσταση είναι ρουτίνα για τους ειδικούς και έχει προβλεφθεί την πρώτη φορά στον ν. 3842∕2010, τη δεύτερη φορά στον ν. 3943∕ 2012, μέχρι αυτήν τη στιγμή δεν έχει εγκατασταθεί;
Το δεύτερο που σας είχα ρωτήσει είναι το εξής: Αληθεύουν, ισχύουν, έχουν βάση οι αναφορές του κ. Θεοχάρη στις 13-1-2014 -ένα μήνα πριν σχεδόν- ότι το έργο είναι φαραωνικών διαστάσεων και χαρακτήρα και ότι λόγω αυτών των δεδομένων έχει απορριφθεί από την τρόικα;
Θέλουμε σαφείς απαντήσεις. Ξέρετε ότι οι ερωτήσεις είναι τόσο πιεστικές, γιατί υπάρχει ένα σχέδιο, μία εξαγγελία, την οποία την είχαμε κάνει και την υπερασπιζόμαστε όλο το προηγούμενο διάστημα και ουσιαστικά θα αποτελέσει ένα θεσμό, μία διαδικασία που θα απαλλάξει και φοροτεχνικούς και υπηρεσίες και το ίδιο το δημόσιο από μία διαδικασία η οποία είναι πολύ ψυχοφθόρα και δεν αποφέρει και αποτελέσματα.
Γι’ αυτό ακριβώς σας πιέζουμε, ούτως ώστε να έχουμε σαφείς απαντήσεις στα παρακάτω ερωτήματα: Τι φταίει που δεν έγινε; Τόσο απλό! Γιατί καθυστέρησαν τέσσερις υπουργικές αποφάσεις που προβλέπονταν από τον νόμο του 2012 και μάλιστα οι δύο εκδόθηκαν με καθυστέρηση ενός χρόνου, ενώ οι άλλες δύο ακόμη δεν έχουν εκδοθεί; Πού οφείλεται το ότι υπάρχει αυτή η απίστευτη καθυστέρηση; Σε τελευταία ανάλυση, ποιο είναι το ακριβές χρονοδιάγραμμα, ούτως ώστε κάποια στιγμή να σταματήσει ο Έλληνας πολίτης να κυνηγάει και να επιδιώκει τη λήψη απόδειξης και να μην έχουμε αυτά τα σούρτα-φέρτα με τις οικονομικές υπηρεσίες;
Ευχαριστώ.","ΝΙΚΟΛΑΟΣ ΤΣΟΥΚΑΛΗΣ",520
"113583"," Κύριε Μαυραγάνη, μπορείτε να απαντήσετε και βέβαια αν είστε εσείς υπεύθυνος ή ο κ. Θεοχάρης, για να αναλάβει ο καθένας τις ευθύνες του.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113584"," Ο κ. Θεοχάρης δεν υπόκειται σε έλεγχο.","ΝΙΚΟΛΑΟΣ ΤΣΟΥΚΑΛΗΣ",520
"113585"," Δυστυχώς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113586"," Σας είπα ότι οι απαντήσεις που προσπαθώ να δώσω είναι πρακτικές και είναι στην κατεύθυνση να λύνουν τα προβλήματα.
Το πρόβλημα δεν είναι ποια στοιχεία υπάρχουν και πόσο αναλυτικά είναι αλλά να παίρνεις τα στοιχεία.
Αυτό το οποίο χρειάζεται αυτή τη στιγμή είναι να τροφοδοτείται το Υπουργείο Οικονομικών με τα στοιχεία. 
Άρα, με βάση αυτές τις αλλαγές στη νομοθεσία που σας ανέφερα, αλλά και με αυτές τις αποφάσεις που υπάρχουν, ήδη τα δεδομένα μπορούν να στέλνονται στο Υπουργείο Οικονομικών και να λαμβάνεται η πληροφόρηση, ώστε να ελέγχεται η υποχρέωση απόδοσης του ΦΠΑ. Η μεταφορά «ανά πράξη», η «ανά συναλλαγή», αναφερθήκατε ότι υπάρχει και σε πολλές χώρες στον κόσμο. Αυτό που είπατε δεν είναι ακριβές. 
Αυτό το οποίο ζητάμε –και βέβαια γι’ αυτό κάναμε τη σχετική δοκιμή- είναι να φτάσουμε στο ίδιο αποτέλεσμα με τη μεταφορά όλων των δεδομένων στο Υπουργείο Οικονομικών. Δεν έχει σημασία εάν θα γίνεται πακέτο αυτή η μεταφορά ή ανά συναλλαγή. Επίσης, πρέπει να δίνεται το δικαίωμα επιλογής στο φορολογούμενο, εάν θα το κάνει με την ταμειακή του μηχανή και το μηχανισμό που έχει βάλει ή εάν θα το κάνει με τον ηλεκτρονικό του υπολογιστή, με οποιοδήποτε σύστημα θέλει. 
Αυτό, λοιπόν, είναι ένα βασικό σημείο. Το δεύτερο, που σας απάντησα, είναι τα δεδομένα να στέλνονται. Άρα, για μας αυτό που έχει πάρα πολύ μεγάλη σημασία είναι να λαμβάνουμε τα δεδομένα. Η μορφή που θα λαμβάνονται αυτά και πόσο θα γίνεται ανάλυση είναι θέμα τεχνικό που το επεξεργάζονται οι υπηρεσίες και αυτές είναι ικανοποιημένες αυτή τη στιγμή με την πορεία των πραγμάτων, για να παίρνουν την πληροφόρηση που χρειάζονται, για να επιβεβαιώνουν τις φορολογικές υποχρεώσεις των επιτηδευματιών και ιδίως το φόρο προστιθέμενης αξίας.","ΓΕΩΡΓΙΟΣ ΜΑΥΡΑΓΑΝΗΣ",312
"113587"," Ό,τι καταλάβατε, καταλάβατε!
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα μαθητές και μαθήτριες και τρεις εκπαιδευτικοί από το 1ο Γενικό Λύκειο Αγρινίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης, οι Βουλευτές κ. Καρανάσιος, κ. Μπακογιάννη και κ. Κοντός ζητούν άδεια ολιγοήμερης απουσίας στο εξωτερικό. 
Η Βουλή εγκρίνει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113588"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"113589"," Η Βουλή ενέκρινε τη ζητηθείσα άδεια.
Εισερχόμαστε τώρα στην τρίτη με αριθμό 3937/19-11-2013 ερώτηση πρώτου κύκλου της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Οικονομικών, σχετικά με τον φορολογικό έλεγχο χιλίων εξακοσίων ογδόντα υποθέσεων αιφνίδιου πλουτισμού.
Κυρία Χρυσοβελώνη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113590"," Ευχαριστώ, κυρία Πρόεδρε. 
Κύριε Υφυπουργέ, το θέμα με τη λίστα των σχεδόν χιλίων επτακοσίων υποθέσεων αιφνίδιου πλουτισμού το γνωρίζετε πάρα πολύ καλά. Η λίστα με τα ονόματα, άλλωστε, έχει διαρρεύσει και στον Τύπο. 
Πρόκειται για μια συρραφή καταλόγων ανέλεγκτων φορολογικών υποθέσεων από όλη την Ελλάδα, την οποία μάλιστα ο δημοσιογράφος κ. Βαξεβάνης αποκάλεσε «μικρές λίστες Λαγκάρντ», λόγω ακριβώς της απόκρυψης του οικονομικού αντικειμένου τους. 
Δεν πρόκειται να μπω σε ονοματολογία, κύριε Υφυπουργέ, για έναν βασικό λόγο. Ο λόγος είναι πως πρόκειται για μια ιστορία, η οποία συνεχίζεται εδώ και σχεδόν τρία χρόνια, χωρίς ακόμα να πλησιάζουμε στην ολοκλήρωση των ελέγχων. 
Έτσι, όμως, όπως καταλαβαίνετε, διαιωνίζεται ο διασυρμός των τιμίων φορολογουμένων που υπάρχουν στην παραπάνω λίστα, αλλά βεβαίως αντίστοιχα και η ατιμωρησία των φοροφυγάδων, που το Υπουργείο σας διαρκώς ξεχνά να ελέγξει. 
Ποια είναι, όμως, η αιτία αυτής της δυστοκίας; Θα καταθέσω για τα Πρακτικά μια υπουργική απόφαση, την οποία εσείς υπογράψατε τον Οκτώβριο του 2012, η οποία μετέφερε την ελεγκτική αρμοδιότητα στα διαπεριφερειακά ελεγκτικά κέντρα.
Έκτοτε, όπως γνωρίζετε, η ίδια αρμοδιότητα μεταφέρθηκε εκ νέου σε μια άλλη υπηρεσία του Υπουργείου Οικονομικών, συνεχίζοντας έτσι αυτό το αέναο παιχνίδι της ανακύκλωσης ευθυνών και της παρέλκυσης των υποθέσεων αιφνίδιου πλουτισμού. 
Τίθενται επομένως δύο σοβαρά ζητήματα: Το ένα είναι ποια ήταν μέχρι τώρα τα όποια έσοδα για το δημόσιο ταμείο από τυχόν ελέγχους αιφνίδιου πλουτισμού και το δεύτερο είναι πότε επιτέλους θα ολοκληρωθούν οι χίλιοι εξακόσιοι έλεγχοι, έτσι ώστε να σταματήσει και ο διασυρμός όσων δεν φοροδιέφυγαν, τους οποίους εσείς συνεχίζετε να διαπομπεύετε, διοχετεύοντας τα ονόματά τους κατά διαστήματα στις εφημερίδες. 
Ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"113591"," Ευχαριστούμε.
Στην ερώτηση θα απαντήσει ο Υφυπουργός Οικονομικών κ. Γεώργιος Μαυραγάνης. 
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113592"," Πρώτον, κυρία Πρόεδρε και κυρία Βουλευτά, δεν διαρρέουμε εμείς ονόματα, διότι δεν υπάρχει περίπτωση να έχουμε διαρρεύσει και να ζητάω εγώ τουλάχιστον δύο φορές από τον οικονομικό εισαγγελέα να ερευνηθεί η υπόθεση για την τήρηση του φορολογικού και προσωπικού απορρήτου. 
Δεύτερον, κανένας δεν είναι φοροφυγάς επειδή αναφέρεται κάπου. Αυτά τα πράγματα πρέπει να τα ξεκαθαρίσουμε. Είμαστε δικηγόροι και γνωρίζουμε ότι εφ’ όσον δεν έχουμε απόφαση οριστική για κάποια υπόθεση, δεν μπορεί κάποιος να θεωρείται φοροφυγάς. 
Το τρίτο που θα ήθελα να σας διευκρινίσω είναι ότι όντως το 2011 συστάθηκαν σαράντα εννιά ειδικά συνεργεία ελέγχου χιλίων επτακοσίων πενήντα προσώπων μεγάλου πλούτου, των οποίων η έδρα βρισκόταν σε διάφορα μέρη στην Ελλάδα, όπως γνωρίζετε και εσείς. 
Ο σκοπός της απόφασης για να μεταφερθούν σε ένα ελεγκτικό κέντρο ήταν ακριβώς να επιταχυνθεί η διαδικασία, διότι μέχρι τότε τι είχαμε; Διάσπαρτα συνεργεία, τα οποία δεν είχαν κέντρο αναφοράς σε ένα συγκεκριμένο ελεγκτικό κέντρο, παρά μόνο εποπτεύονταν από έναν προϊστάμενο και από μία υπηρεσία κατευθείαν στο Υπουργείο Οικονομικών. Αλλά αυτό δεν συνάδει με οποιονδήποτε κανόνα ελεγκτικής που λέει ότι για να γίνονται οι έλεγχοι, θα πρέπει να υπάρχει ελεγκτικό κέντρο, να συντονίζει ο προϊστάμενος του ελεγκτικού κέντρου, να υπάρχει γνώση πού είναι το κάθε συνεργείο, τι κάνει, πόσες υποθέσεις διεκπεραίωσε. 
Γι’ αυτό, επειδή είχε αναφερθεί το θέμα και στο παρελθόν, το Μάρτιο του 2013 είχε εκδοθεί και ανακοίνωση, όπου εξηγούσαμε ότι ακριβώς επειδή τα αποτελέσματα δεν έβγαιναν σε σύντομο χρονικό διάστημα, γι’ αυτό μεταφέραμε σε ένα ελεγκτικό κέντρο αυτήν την αρμοδιότητα. 
Θα ήθελα, επίσης, να σας πω –επειδή ρωτήσατε- ότι βεβαίως κάποια στιγμή έγινε και ένα εξειδικευμένο κέντρο ελέγχου, αλλά οι ελεγκτές πήγαν εκεί, μεταφέρθηκαν, άρα δεν υπήρχε χρονοτριβή στον έλεγχο αυτών των υποθέσεων. 
Θα ήθελα να σας πω –επειδή με ρωτήσατε- ότι σύμφωνα με τα διαθέσιμα στοιχεία από τη Γενική Γραμματεία Δημοσίων Εσόδων για ελέγχους αυτοαπασχολουμένων ατόμων μεγάλου πλούτου, για το 2012 ολοκληρώθηκαν τετρακόσιοι ενενήντα πέντε έλεγχοι, βεβαιώθηκαν 22.200.000 ευρώ, εισπράχθηκαν περίπου 17.400.000 ευρώ. Για το 2013 ολοκληρώθηκαν τετρακόσιοι είκοσι οκτώ έλεγχοι, βεβαιώθηκαν 62.700.000 ευρώ, εισπράχθηκαν περίπου 11.400.000 ευρώ. 
Θα αναφέρω και στη δευτερολογία μου –για να μην υπερβαίνω το χρόνο- και δύο-τρία θέματα που έχουν ακόμα ενδιαφέρον για τις περιπτώσεις ελέγχου μεγάλου πλούτου.","ΓΕΩΡΓΙΟΣ ΜΑΥΡΑΓΑΝΗΣ",312
"113593"," Ευχαριστούμε, κύριε Υπουργέ. 
Κυρία Χρυσοβελώνη, έχετε το λόγο για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113594"," Κύριε Υπουργέ, σας άκουσα με πάρα πολύ μεγάλη προσοχή, αλλά φοβάμαι ότι η απάντηση που μου δώσατε στο συγκεκριμένο ερώτημα το οποίο σας υπέβαλα δεν θα έλεγα ότι ήταν πάρα πολύ διαφωτιστική. Μου θυμίζει λιγάκι τα έγγραφα που μου είχατε αποστείλει μέσω της Βουλής, με τα οποία με παραπέμπατε σε κάποια site του Υπουργείου, λες και θα μπορούσα εγώ, ανατρέχοντας σε αυτά τα συγκεκριμένα site, να βρω απαντήσεις στα ερωτήματα που σας είχα θέσει. 
Εν πάση περιπτώσει, επειδή αναφερθήκατε σε κάποιες ενέργειες που έκαναν οι υπηρεσίες σας, εγώ θα ήθελα να σας θυμίσω σήμερα τις ενέργειες που δεν έχουν κάνει. Γι’ αυτό σας υπενθυμίζω ότι εγώ προς εσάς υπέβαλα ερωτήσεις στις 27-6-2013, στις 5-8-2013, στις 19-11-2013, οι οποίες είχαν άμεση σχέση με το αντικείμενο της σημερινής ερώτησης και απάντηση δεν έλαβα καμμία. Απλώς, στο τέλος με παραπέμψατε σε έναν πίνακα στο διαδίκτυο που έφερε τον τίτλο «Έλεγχοι αυτοαπασχολουμένων ατόμων μεγάλου πλούτου». 
Εκεί, όμως, τι διαπίστωσα; Ότι βρίσκονταν αθροισμένες υποθέσεις ελέγχων φυσικών προσώπων, χωρίς όμως να ξεχωρίζετε την ομάδα του αιφνίδιου πλουτισμού, η οποία, όπως γνωρίζετε, αποτελεί από μόνη της μία πολύ συγκεκριμένη κατηγορία. Ακόμα και σήμερα δεν έχω πάρει, κύριε Υπουργέ, κάποια συγκεκριμένη απάντηση στο ερώτημα το οποίο σας είχα θέσει.
 Θα ήθελα να υπενθυμίσω ότι η αρχική λίστα, για την οποία σήμερα συζητούμε, περιελάμβανε χίλιες επτακόσιες σαράντα επτά υποθέσεις και ξεκίνησε να διερευνάται τον Απρίλιο του 2011. Με πολύ απλά μαθηματικά, λοιπόν, με απλές, δηλαδή, μαθηματικές πράξεις, ένα είναι βέβαιον: Εάν συνεχίσει η έρευνα να πηγαίνει με τον ίδιο ρυθμό, θα χρειαστούν, κύριε Υφυπουργέ, εξήντα χρόνια για να ολοκληρώσετε και τους υπόλοιπους χίλιους εξακόσιους ελέγχους.
 Θεωρώ ότι αυτό δεν αφορά απλώς τη δική σας υστεροφημία, αλλά θεωρώ ότι κατ’ αυτόν τον τρόπο σαφώς θίγονται τα συμφέροντα του δημοσίου, αλλά και των όποιων φορολογουμένων. Με το να διαλαμβάνονται και να περιλαμβάνονται τα ονόματά τους στη συγκεκριμένη λίστα, σαφώς και θίγονται, εφόσον δεν έχουν υποπέσει σε αδικήματα ή σε κάποιες παραβάσεις. Γι’ αυτό θα ήθελα να έχω από τη δική σας πλευρά κάποια πιο συγκεκριμένη απάντηση, ένα πιο συγκεκριμένο χρονοδιάγραμμα πότε επιτέλους θα περατωθεί αυτή η έρευνα για τη συγκεκριμένη λίστα των συγκεκριμένων ατόμων.
Ευχαριστώ.
(Στο σημείο αυτό η Βουλευτής κ. Μαρίνα Χρυσοβελώνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΜΑΡΙΝΑ ΧΡΥΣΟΒΕΛΩΝΗ",553
"113595"," Ευχαριστώ και εγώ.
Κύριε Υπουργέ, μπορείτε να απαντήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113596"," Θα ήθελα να υπενθυμίσω ότι στην πρωτολογία μου, επειδή καταλαβαίνω ότι μπορεί κάποιος μέσα από τη διαδικτυακή σελίδα του Υπουργείου να μην μπορεί να καταλήξει σε συμπέρασμα –εγώ το δέχομαι, αλλά πάντως είναι η πρώτη φορά που υπάρχει διαφάνεια και βλέπει κάποιος τους ελέγχους και δεν κρύβεται τίποτα- σας είπα πόσοι έλεγχοι έγιναν το 2012, πόσοι έγιναν το 2013, περίπου πεντακόσιοι, τετρακόσιοι ενενήντα πέντε την πρώτη και τετρακόσιοι είκοσι οκτώ τη δεύτερη χρονιά. 
Άρα αυτό που κάναμε, να συγκεντρώσουμε σε ελεγκτικό κέντρο, επιτάχυνε τη διαδικασία αυτή. Έχουμε ένα πλέον αποτέλεσμα που, εάν αθροίσετε, θα φτάσουμε κοντά στους χίλιους και μέσα στο 2014 ελπίζω ότι θα τελειώσουν και οι υπόλοιποι, ώστε ακριβώς να τελειώνει αυτή η κληρονομιά που είχαμε από την επιλογή να συσταθούν αυτά τα ειδικά συνεργεία, τα οποία στόχευσαν με κάποιο τρόπο. Δυστυχώς, υπήρξε αυτή η εμφάνιση σε δημοσιεύματα και σας είπα ότι έχω στείλει και στη δικαιοσύνη όλη αυτήν την υπόθεση για τις διαρροές για να μπορέσουμε να ξεκαθαρίσουμε αυτήν τη λίστα. 
Συνεπώς, νομίζω ότι δεν είναι σωστό να μου λέτε πως σήμερα δεν σας έδωσα ακριβή στοιχεία σε σχέση με αυτές τις υποθέσεις.
Θα ήθελα, επίσης, να σας πω ότι και το Υπουργείο Οικονομικών με όλες τις ενέργειες που έχει κάνει και τις νομοθετικές παρεμβάσεις και με το Μητρώο Τραπεζικών Λογαριασμών, που μπαίνει σε εφαρμογή, προσπαθεί ακριβώς να επιταχύνει τις όποιες διαδικασίες ελέγχου, ακριβώς για να ολοκληρώνονται οι έλεγχοι, να καταλογίζονται όπου υπάρχουν οι παραβάσεις και όπου δεν υπάρχουν, να κλείνουν οι υποθέσεις, χωρίς οι άνθρωποι να έχουν κανένα πρόβλημα.
 Αυτό είναι το μέλημά μας και γι’ αυτό περάσαμε και τις διατάξεις. Σας ανέφερα τη θέσπιση του Μητρώου Τραπεζικών Λογαριασμών, για να μην περιμένει ένας ελεγκτής ένα αίτημα, να περνούν οι μήνες, να καθυστερεί η υπόθεση και να μην βγαίνει κανένα συμπέρασμα. Αυτό το κάναμε και μπαίνει σε εφαρμογή και αυτό το μέτρο. Αυτή όλη η διαδικασία που έχουμε επιλέξει με νομοθετικές παρεμβάσεις, αλλά και διοικητικές αλλαγές αποσκοπεί στο να επιταχυνθούν οι έλεγχοι και να προχωρήσει ακριβώς η καταπολέμηση της φοροδιαφυγής πιο αποτελεσματικά.","ΓΕΩΡΓΙΟΣ ΜΑΥΡΑΓΑΝΗΣ",312
"113597"," Κυρία Πρόεδρε, μπορώ να έχω το λόγο;","ΜΑΡΙΝΑ ΧΡΥΣΟΒΕΛΩΝΗ",553
"113598"," Δεν μπορείτε, κυρία Χρυσοβελώνη. Λυπάμαι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113599"," Τελικά, κύριε Υπουργέ, τα άτομα τα οποία λέτε ότι ελέγχθηκαν περιλαμβάνονται στην ομάδα των ατόμων στα οποία αποδίδεται αιφνίδιος πλουτισμός, δηλαδή στην ομάδα που ανέφερα στην ερώτησή μου;","ΜΑΡΙΝΑ ΧΡΥΣΟΒΕΛΩΝΗ",553
"113600"," Κυρία συνάδελφε, δείτε τα Πρακτικά.","ΓΕΩΡΓΙΟΣ ΜΑΥΡΑΓΑΝΗΣ",312
"113601"," Ο Υπουργός σάς απάντησε, κυρία Χρυσοβελώνη. 
Εισερχόμαστε τώρα στη συζήτηση της δεύτερης με αριθμό 1358/12-11-2013 -τελευταίας για σήμερα- αναφοράς πρώτου κύκλου του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την πρόταση για τροποποίηση των διατάξεων του ν.3996/2011 για τη συνταξιοδότηση γονέων ανάπηρων τέκνων.
Κύριε Πρόεδρε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113602"," Κυρία Πρόεδρε, πολλές φορές με ακούτε εδώ να επικρίνω τον τρόπο με τον οποίο νομοθετούμε. Είναι πρόχειρος, προκαλεί σύγχυση και αδυναμία στους εφαρμοστές του δικαίου δικαστές και νομικούς παραστάτες των πολιτών, επικαλύψεις, γραφειοκρατία και τα υποτιθέμενα προς λύση προβλήματα δεν αντιμετωπίζονται.
Η πολιτεία θα πρέπει να ανταποκρίνεται στις βασικές αρχές και επιταγές του Συντάγματος, όπως αυτές για την ισότητα των δύο φύλων και για την προστασία των ατόμων με αναπηρία. 
Έχουμε ψηφίσει στη Βουλή αλλεπάλληλα νομοθετήματα, κάθε φορά ρυθμίζοντας περιπτώσεις ανάλογα προφανώς με την αντίληψη της εκάστοτε γραφειοκρατίας στο αντίστοιχο Υπουργείο, των πιέσεων των ενδιαφερομένων, της διαθέσεως του εκάστοτε Υπουργού ή άλλου παράγοντα να χρησιμοποιεί τη δυνατότητα που έχει –μέχρι και την πρόσβαση εδώ στο Κοινοβούλιο- για να τακτοποιεί άτομα ή ομάδες, ανάλογα με το πώς αντιλαμβάνεται το πρόβλημα ή την μικροκομματική τελικά αντίληψη που μπορεί να τον διακατέχει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχουμε αρχικώς τον ν.3332/2004. Ακολουθεί ο ν.3518/2006, έπειτα ο ν.3653/2008 και ο τελευταίος –και προφανώς εγώ, παρά την αρνητική απάντηση που έλαβα, πιστεύω ότι δεν είναι ο τελευταίος για το θέμα που θα εκθέσω νόμος- που είναι ο ν.3996/2011. Το ζήτημα όμως δεν έχει λυθεί στη βάση αυτών των βασικών αρχών του Συντάγματος που προανέφερα. 
Περί τίνος πρόκειται; Υπάρχουν ανάπηροι που αδυνατούν από μόνοι τους να κινηθούν, να αντιμετωπίσουν σοβαρά προβλήματα υγείας και αποκατάστασης της αναπηρίας τους. Πρόκειται για ανάπηρους που οπωσδήποτε χρειάζονται την προστασία ενός τουλάχιστον ατόμου, που ποιος άλλος μπορεί να είναι πρωτίστως εκτός από τη μητέρα που τον έτεκε ή τον πατέρα που τον γέννησε ή έναν αδερφό; 
Με βάση όλη αυτή τη νομοθεσία που προανέφερα, αν θα είναι η μητέρα, μπορεί να συναξιοδοτηθεί μετά από εικοσιπενταετία ασφάλισης. Αν θα είναι ο πατέρας, θα πρέπει στην μητέρα να συντρέχουν η όχι κάποιες προϋποθέσεις. Αν θα είναι ο αδερφός, πρέπει οι άλλοι προφανώς να έχουν πάψει να ασκούν την επιμέλεια, την οποία έχουν οι γονείς εκ νόμου –αφού με την ισότητα των δύο φύλλων οι δύο γονείς την ασκούν γιατί έχουν τα ίδια δικαιώματα και τις ίδιες υποχρεώσεις- και έτσι να μπορέσει να οριστεί ως δικαστικός παραστάτης ο αδερφός για να αντιμετωπιστεί το πρόβλημα του αναπήρου. 
Αυτό που ζήτησα εγώ είναι το δικαίωμα πρόωρης συνταξιοδότησης να προβλέπεται είτε για τη μητέρα είτε για τον πατέρα, ασχέτως αν, όπως ορίζει τώρα ο νόμος, η μητέρα μπορεί να παραιτηθεί από αυτό το δικαίωμα. Γιατί τελικά-και αυτό γίνεται δυστυχώς σε πολλές περιπτώσεις- διαλύεται η οικογένεια, για να έχει την επιμέλεια του αναπήρου, ο πατέρας. 
Αυτή η αναφορά που σας έστειλα αφορά για ένα ζευγάρι που έχει τέσσερα παιδιά και το ένα εξ αυτών είναι ανάπηρο. Τι πρέπει να κάνουν; Να κάνουν ένα εικονικό διαζύγιο επειδή η μητέρα εξ άλλου λόγου είναι συνταξιούχος για να μπορέσει ο πατέρας να συνταξιοδοτηθεί και να προστατεύσει τον ανάπηρο-ανήλικο που κάνει συνεχώς ταξίδια- τέσσερα με πέντε ταξίδια, κάθε χρόνο -στο εξωτερικό για την αποκατάσταση της αναπηρίας;","ΑΠΟΣΤΟΛΟΣ ΚΑΚΛΑΜΑΝΗΣ",172
"113603"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113604"," Δεν καταλαβαίνω την άρνηση.","ΑΠΟΣΤΟΛΟΣ ΚΑΚΛΑΜΑΝΗΣ",172
"113605"," Ευχαριστούμε, κύριε Πρόεδρε. Θα απαντήσει ο Υφυπουργός κ. Βασίλειος Κεγκέρογλου στην ερώτησή σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113606"," Ευχαριστώ, κυρία Πρόεδρε.
Κύριε Πρόεδρε, νομίζω ότι πρέπει να γίνει μία αναφορά στο γεγονός ότι τις τελευταίες δεκαετίες έχει γίνει μία σημαντική προσπάθεια, την οποία γνωρίζετε πάρα πολύ καλά γιατί έχετε πρωταγωνιστήσει σε αυτή, ώστε να δημιουργηθεί ένα πλέγμα προστασίας και στήριξης των ατόμων με αναπηρία, των ατόμων που μέχρι μία συγκεκριμένη χρονική στιγμή ήταν στην αφάνεια, στη γωνία, ήταν κρυμμένοι στις αποθήκες. 
Αυτό το πλαίσιο προστασίας και στήριξης των ατόμων με αναπηρία έχει στοιχεία και της στήριξής τους προκειμένου να μπορέσουν οι ίδιοι να εργαστούν και να αποδώσουν. Στις περιπτώσεις όμως που αυτό είναι αδύνατο υπάρχει η πρόνοια για τη στήριξή τους είτε με συγκεκριμένες οικονομικές ενισχύσεις είτε με άλλα προγράμματα που υπάρχουν, όπως ακριβώς το συγκεκριμένο. 
Νομίζω ότι ο νομοθέτης, από τότε που ξεκίνησε πριν από δέκα και πλέον χρόνια, ήθελε να μην προσφύγει το συγκεκριμένο άτομο με αναπηρία στην συμπαράσταση ενός ξένου, με την έννοια δηλαδή ενός που είναι εκτός του οικογενειακού περιβάλλοντος, με ένα επίδομα συμπαράστασης από την πολιτεία, αλλά να δώσει τη δυνατότητα στον γονέα να στηρίξει το ανάπηρο και ανίκανο για εργασία παιδ,ί με μία ευνοϊκότερη ρύθμιση, σε σχέση με το συνταξιοδοτικό του.
Έχετε απόλυτο δίκιο ότι έχει περάσει από τέσσερις-πέντε νόμους το ίδιο θέμα. Έχει υπάρξει διαφοροποίηση στα κριτήρια με τα οποία αυτό ξεκίνησε και κατέληξε με τον ν.3996. Ξεκίνησε ως δικαίωμα της μητέρας και μόνο για 80% αναπηρία και κατέληξε με τον ν.3996 να είναι δικαίωμα και των δύο γονέων. 
Έχετε όμως απόλυτο δίκιο ότι μπαίνει ένα πλέγμα προϋποθέσεων για τον έτερο σύζυγο, αν πρόκειται για τη μητέρα που θα ζητήσει σύνταξη για τον πατέρα ή όταν πρόκειται για τον πατέρα που θα ζητήσει σύνταξη με ευνοϊκούς όρους για τη μητέρα, που μπορεί ακριβώς λόγω του ότι αυτή η ρύθμιση για μονογονεϊκές οικογένειες δεν έχει κανέναν περιορισμό να οδηγήσει σε αυτό το οποίο είπατε.
Πολλές φορές δηλαδή βλέπουμε και από τους μακροχρόνια άνεργους και από άλλες κατηγορίες ότι ενώ προσπαθούμε με κάποια μέτρα να στηρίξουμε αυτές τις κατηγορίες, υπάρχει στην πράξη καταστρατήγηση και να υπάρχει αυτή η προϋπόθεση φαινομενικά, ενώ στην ουσία δεν υπάρχει.
Κατά την άποψή μου, θα πρέπει πραγματικά, κάθε φορά που δίνεται ένα κίνητρο και μία ευνοϊκή ρύθμιση για μία κατηγορία, να βλέπουμε και τις συνέπειες και πού μπορεί να οδηγήσει ως κίνητρο είτε στο να υπάρξει κατάχρηση είτε αντίθετα στο να υπάρξει- όπως στη συγκεκριμένη περίπτωση- κάποια απόφαση για διαζύγιο εκεί όπου δεν υπάρχει κανένα πρόβλημα στην οικογένεια. 
Στη δευτερομιλία θα σας πω δύο λόγια ακόμη ανάλογα και με αυτά που εσείς θα μου πείτε και θα ακούσω με προσοχή.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"113607"," Έχετε το λόγο, κύριε Πρόεδρε, για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113608"," Με πολλή κατανόηση θα έλεγα -και καταλαβαίνετε όλοι το λόγο- άκουσα τον κ. Κεγκέρογλου, ο οποίος έχει την αρμοδιότητα για τα προνοιακά ζητήματα. 
Παρευρίσκεται εδώ –προφανώς ανέμενα ότι θα έρθετε εσείς, κύριε Υπουργέ, να απαντήσετε- ο αρμόδιος Υπουργός, διότι εδώ πρόκειται περί ασφαλιστικού ζητήματος. Αφορά, δηλαδή, τη συνταξιοδότηση υπό προϋποθέσεις –εικοσιπενταετίας, όπως ορίζει ο νόμος- προκειμένου να ασκηθεί πλήρως η επιμέλεια από έναν εκ των δύο γονέων, όταν υπάρχει τέκνο με αναπηρία πάνω από 67%. 
Όλη αυτή η νομοθεσία –δεν θα την επαναλάβω, κύριε Υπουργέ και επειδή υπογράψατε την απάντηση που μου στείλατε, υποθέτω ότι τη διαβάσατε- είναι πέντε νομοθετήματα στη σειρά και το πρόβλημα είναι άλυτο. Δεν θεωρώ ότι είμαι ο καλύτερος νομοθέτης, αλλά ύστερα από τόσα χρόνια έχω κάποια σχετική δυνατότητα. 
Σας απαντώ πολύ απλά, κύριε Κεγκέρογλου, για να δούμε επιτέλους πώς λύνεται ένα ζήτημα –το ακούει και ο κύριος Βρούτσης ο Υπουργός και θα μπορούσε να απαντήσει τώρα.Εφ’ όσον υπάρχει ανάπηρος ανήλικος με αναπηρία άνω του 67% -αυτά προβλέπονται- οποιοσδήποτε από τους γονείς, αυτοί θα επιλέξουν ποιος είναι ο καταλληλότερος, μπορεί να συνταξιοδοτηθεί εφ’ όσον έχει αυτές τις προϋποθέσεις που λέει ο νόμος, δηλαδή την εικοσιπενταετία τουλάχιστον. Μπορεί να είναι και αδελφός, εφ’ όσον δεν έχει άλλος γονιός ή άλλος αδελφός ζητήσει και ασκήσει αυτό το δικαίωμα για την προστασία του αναπήρου. ανηλίκου.
Κυρία Πρόεδρε, παρακολουθήσατε, υποθέτω, όσα είπα στην αρχή. Αυτό δεν είναι απλό και κατανοητό; Ο νόμος γίνεται γι’ αυτό που ορίζει το Σύνταγμα: «να προστατεύονται οι ανάπηροι». Επίσης, ορίζει ότι τα δύο φύλα είναι ίσα στην επιμέλεια, στα δικαιώματα και στις υποχρεώσεις απέναντι στα παιδιά τους. 
Ο νόμος πρέπει να μιλήσει απλά. Όλα αυτά τα νομοθετήματα, κύριε Υπουργέ, πετάξτε τα! Δεν χρειάζονται! Αυτές οι τρεις σειρές πρέπει να υπάρχουν: Σε περίπτωση ανηλίκου αναπήρου με αναπηρία άνω του 67%, οιοσδήποτε των γονέων –ή αυτών ελλειπόντων ή ανικάνων- οποιοσδήποτε αδελφός, προφανώς σε ηλικία άνω των δεκαοκτώ ετών- μπορεί να έχει την επιμέλειά του, συνταξιοδοτούμενος αν συντρέχει εικοσιπενταετία ασφάλισής του. 
Δεν καταλαβαίνω, λοιπόν την άρνηση. Ξέρετε ότι μέσω του διαδικτύου λαμβάνουμε στις ιστοσελίδες μας αναφορές και από αγνώστους ανθρώπους. Σας έστειλα, λοιπόν, αυτήν την αναφορά, κατά την οποία υπάρχουν τέσσερα ανήλικα παιδιά και ένα εξ αυτών είναι ανάπηρο. Έχει αυτή τη βαρύτατη αναπηρία, λόγω της οποίας πηγαινοέρχεται στο εξωτερικό τέσσερις-πέντε φορές το χρόνο. Έχουμε έναν κυκεώνα νομοθετημάτων. Ποιος ξέρει πόσες ώρες δαπανούμε εδώ στην Ολομέλεια της Βουλής ή στις επιτροπές ή σε αλληλογραφία μεταξύ των Υπουργείων Εργασίας και Οικονομικών ή άλλων για να βρούμε τι θα κοστίσει; Για ποιο λόγο, λοιπόν, να ταλαιπωρούμεθα τελικώς με τη γραφειοκρατία και να μη λύνουμε τα ζητήματα;
Παρακαλώ, αν θέλετε, συγκρατείστε το αυτό. Διαγράψτε όλες αυτές τις διατάξεις. Αυτές οι τρεις σειρές που σας λέω απαντούν σε όλα αυτά τα ζητήματα.","ΑΠΟΣΤΟΛΟΣ ΚΑΚΛΑΜΑΝΗΣ",172
"113609"," Ευχαριστούμε.
Ο κ. Κεγκέρογλου έχει το λόγο για δευτερολογία, για να ολοκληρώσουμε την ερώτηση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113610"," Θα είμαι πολύ σύντομος, κυρία Πρόεδρε.
Κυρία Πρόεδρε, ακριβώς όπως είπατε, υπάρχει το δικαίωμα και για τα αδέλφια, εκτός από τους γονείς. Βεβαίως, αυτό ισχύει στην περίπτωση που δεν υπάρχουν οι γονείς. Ακριβώς έτσι ισχύει και δεν θα μπορούσε να ήταν διαφορετικά, παρά μόνο αν και αυτοί είχαν ανικανότητα ή αναπηρία.
Θεωρώ ότι η πρότασή σας πρέπει να εξεταστεί, κυρίως λόγω του γεγονότος ότι όπως είναι διατυπωμένα τα πράγματα, εάν κάποιος αποφασίσει στα χαρτιά ή για οποιονδήποτε λόγο να λύσει το γάμο, θα είναι δικαιούχος αυτόματα. Άρα, πρέπει να εξεταστεί ούτως ή άλλως.
Βεβαίως, ο Υπουργός σάς απάντησε γραπτά σε σχέση με τη συγκεκριμένη πρόταση και την παρούσα στιγμή, όπως διατυπώνεται η πρόταση από την αναφορά. Όμως, το θέμα γενικότερα και σε συνεννόηση που έχουμε με τον Υπουργό, πρέπει να το εξετάσουμε, διότι πραγματικά δημιουργεί παρενέργειες.
Θα ήθελα να σας ευχαριστήσω για την πρόταση και για τις τοποθετήσεις σας.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"113611"," Ευχαριστούμε και εμείς, κύριε Κεγκέρογλου.
Η τέταρτη με αριθμό 5071/21-12-2013 ερώτηση πρώτου κύκλου του Βουλευτή Β΄ Θεσσαλονίκης του Λαϊκού Συνδέσμου – Χρυσή Αυγή κ. Πολύβιου Ζησιμόπουλου προς τον Υπουργό Εθνικής Άμυνας, σχετικά με τα προβλήματα λειτουργίας της Λέσχης Αξιωματικών Ενόπλων Δυνάμεων (ΛΑΕΔ), δεν συζητείται μετά από συνεννόηση του κυρίου Υπουργού με τον κύριο Βουλευτή και διαγράφεται.
Η έκτη με αριθμό 4775/11-12-2013 ερώτηση πρώτου κύκλου του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Υγείας, σχετικά με την κατάργηση του Περιφερειακού Νοσοκομείου «Νοσημάτων Θώρακα» της Πάτρας, δεν συζητείται λόγω κωλύματος του κυρίου Υπουργού και διαγράφεται.
Τέλος, η πρώτη με αριθμό 4418/29-11-2013 ερώτηση δεύτερου κύκλου του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Αγροτικής Ανάπτυξης και Τροφίμων, σχετικά με το πρόγραμμα διατήρησης αυτοχθόνων σπάνιων φυλών αγροτικών ζώων, δεν συζητείται επίσης λόγω κωλύματος του κυρίου Υπουργού και διαγράφεται.
Ολοκληρώθηκε η συζήτηση των αναφορών και ερωτήσεων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113612"," Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ρύθμιση θεμάτων της ΑΔΜΗΕ Α.Ε.».
Στην προηγούμενη συνεδρίαση ολοκληρώθηκε η συζήτηση επί της αρχής του νομοσχεδίου. Στη συνέχεια, εισήλθαμε στον κατάλογο των εισηγητών και ειδικών αγορητών στην κατ’ άρθρον συζήτηση. Στη σημερινή συνεδρίαση θα ολοκληρωθεί η συζήτηση επί των άρθρων και των τροπολογιών.
Πριν εισέλθουμε στον κατάλογο των εγγεγραμμένων ομιλητών, κυρίες και κύριοι συνάδελφοι, έχω να κάνω μία ανακοίνωση προς το Σώμα. Από την Κοινοβουλευτική Ομάδα των Ανεξαρτήτων Ελλήνων γίνεται μία αλλαγή στον ειδικό αγορητή. Ορίζεται ο κ. Κωνσταντίνος Γιοβανόπουλος.
Το λόγο έχει ο κ. Ευάγγελος Διαμαντόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113613"," Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι Βουλευτές, συζητάμε απόψε το ξεπούλημα ουσιαστικά του ΑΔΜΗΕ, δηλαδή, των δικτύων της ΔΕΗ, της ραχοκοκαλιάς η οποία κατάφερε να αναστηλώσει τη χώρα μας, σε αντίθεση με όλα αυτά που υποσχέθηκε ο Πρωθυπουργός της χώρας στο Ζάππειο 1, το οποίο μπορεί να χαρακτηριστεί με ευκολία ως μνημείο πολιτικής εξαπάτησης, αντίστοιχο με το «λεφτά υπάρχουν» του Γιώργου Παπανδρέου.
Όμως, ας ξεκινήσουμε λίγο παλαιότερα, το 1950, να δούμε πώς ιδρύθηκε η ΔΕΗ, ποιους σκοπούς εξυπηρετούσε, για να φθάσουμε και να κρίνουμε τη δική σας πράξη της συγκυβέρνησης, να αποφασίσει αυτή τη στιγμή την εκχώρηση των δικτύων μεταφοράς ηλεκτρικής ενέργειας.
Το 1950 λειτουργούσαν ιδιωτικές εταιρείες που παρείχαν πανάκριβο ρεύμα μόνο στις αστικές περιοχές και αυτό διότι έτσι αποκόμιζαν κέρδος. Πάρθηκε, λοιπόν, η απόφαση, αυτά τα ιδιωτικά ρετάλια να κρατικοποιηθούν, ούτως ώστε να προχωρήσει στην ανάπτυξη και ανασυγκρότησή του το ελληνικό κράτος.
Ποια, όμως, είναι η εξέλιξη από εκείνη την εποχή του κεφαλαίου; Διότι έρχεστε και μας λέτε πως, ξεπουλώντας τον ΑΔΜΗΕ, θα αντλήσετε τα απαραίτητα κεφάλαια-επενδύσεις, ούτως ώστε να αναπτυχθεί περαιτέρω το δίκτυο είτε να συντηρηθεί ανάλογα.
Αυτό που συμβαίνει σίγουρα είναι πως έχει γίνει πιο επιθετικό το κεφάλαιο, πιο επιθετικός ο καπιταλισμός. Προσπαθεί και κερδίζει, χωρίς να επενδύει. Έχουμε την ανάπτυξη του «νεκρού» κεφαλαίου. Διαλύει τις εργασιακές σχέσεις, διαλύει το φυσικό πλούτο και κάνει το κεφάλαιο χρυσό στην Ελβετία ή λεφτά αφορολόγητα σε κάποιο φορολογικό παράδεισο.
Βάσει αυτών των συνθηκών, βάσει αυτού που γίνεται και είναι κοινώς αντιληπτό από όλους μας, επ’ ουδενί δεν πρόκειται να έρθει κάποιος για να επενδύσει στη χώρα μας στα δίκτυα. 
Τρανό παράδειγμα είναι ο ΟΤΕ, που μεθοδικά και με τον ίδιο τρόπο ξεπουλήθηκε και έχει παραμείνει μια ισχνή μειοψηφία του 10% -5% στο κράτος και 5% στο ΙΚΑ- το οποίο ίσως ξεπουληθεί γιατί έγινε μία σχετική επίσκεψη του επικεφαλής της «DEUTSCHE TELECOM» στο Πρωθυπουργό. 
Τι έγινε, λοιπόν, στον ΟΤΕ όλα αυτά τα χρόνια; Αναπτύχθηκε ένα δίκτυο με τον ιδρώτα και το αίμα πολλές φορές του ελληνικού λαού, για να μπορέσει και αυτό το δίκτυο τηλεπικοινωνιών να βοηθήσει στην ανασυγκρότηση της χώρας.
Και φτάνουμε στο σημείο που το επόμενο έργο στις τηλεπικοινωνίες, το οποίο φιλοδοξεί και θα προσπαθήσει να φέρει την ευρυζωνικότητα και σε σημεία τα οποία δεν είναι εμπορικά, δηλαδή τις αγροτικές περιοχές, να δημιουργείται με κεφάλαια δημόσια. Το rural broadband θα κατασκευαστεί με δημόσιο χρήμα από ιδιωτικές εταιρείες για δεκαεπτά χρόνια, οι οποίες θα το υπενοικιάζουν σε παρόχους τηλεπικοινωνιών.
Άρα, είναι ξεκάθαρο, κατά την άποψή μας, πως καμμία ανάπτυξη δεν προσπαθείτε να επιτύχετε και στο δίκτυο των τηλεπικοινωνιών.
Κυρίες και κύριοι Βουλευτές, προέρχομαι από την Περιφέρεια της Δυτικής Μακεδονίας, μια περιφέρεια που έχει πληρώσει δυσανάλογα σε περιβαλλοντικό κόστος το χτίσιμο της ΔΕΗ και του ΑΔΜΗΕ ως επακόλουθο. Είναι μια περιφέρεια με την υψηλότερη ανεργία νέων σε όλη την Ευρώπη. Είναι μία περιφέρεια, η οποία δοκιμάζεται από σκληρές συνθήκες το χειμώνα. 
Αυτό που έχετε καταφέρει εν έτει 2014, όταν ο πολιτισμός νεκρώνει με το που πέφτει ο διακόπτης, είναι να υπάρχουν νοικοκυριά, ακόμη και σε αυτήν την ακριτική περιοχή της Ελλάδος, χωρίς ηλεκτρικό ρεύμα και μέσω της αύξησης του φόρου πετρελαίου να μην μπορούν να ζεσταθούν, που είχαν αποκούμπι το ηλεκτρικό ρεύμα, το οποίο έχει φτάσει σε μία αύξηση 110% από τότε που αποφασίσατε να τριχοτομήσετε τη ΔΕΗ. 
Τα επακόλουθα της ιδιωτικοποίησης είναι ξεκάθαρα, κυρίες και κύριοι. Δεν μπορείτε να κρύβεστε πίσω από το δάκτυλό σας. 
Ο ΣΥΡΙΖΑ έχει καταθέσει για πολλοστή φορά τροπολογία, με την οποία λύνει το πρόβλημα θέρμανσης μέσω του πετρελαίου. Συγκεκριμένα, καταργείται ο φόρος, επανέρχεται στις πρότερες τιμές, και με ειδικούς όρους μπορεί να διανέμεται σε όλες τις φτωχές οικογένειες, με αποτέλεσμα να προμηθεύονται όλοι τους ενέργεια, για να μπορούν να ζεσταθούν.
Προχωράμε και σε ένα βήμα παραπάνω. Έχουμε καταθέσει πρόταση, η οποία έχει κοστολογηθεί, είναι τεκμηριωμένη και δεν θα αφήσει κανένα, μα κανένα σπίτι δίχως ρεύμα. 
Εμείς καλούμε τον ελληνικό λαό σε αντίσταση. Τον καλούμε να προσπαθήσει αυτήν τη στιγμή να αντισταθεί, διότι το επακόλουθο όλου αυτού του ξεπουλήματος θα είναι επερχόμενα black out, τα οποία έχουν συμβεί οπουδήποτε έχει ξεπουληθεί το δίκτυο και όχι μόνο, αλλά και όπου έχουν ξεπουληθεί οι εταιρείες που παρείχαν ηλεκτρική ενέργεια στους πολίτες, διότι το δημόσιο το αντιμετωπίζει ως κοινό αγαθό, ενώ ο ιδιώτης ως κέρδος. 
Καλούμε, λοιπόν, όλο τον ελληνικό λαό να αντισταθεί και να φέρει σε εσάς το blackout που σας αρμόζει στις επόμενες εκλογές του Μαΐου. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"113614"," Ευχαριστούμε και εμείς.
Ο κ. Ηλίας Κασιδιάρης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113615"," Εμείς θα χαρακτηρίσουμε εθνικό έγκλημα την παρούσα διαδικασία. Το ξεπούλημα εδώ είναι πολύ συγκεκριμένο. Μιλάνε οι αριθμοί, μιλάνε τα στοιχεία. Μιλάμε για ένα ποσό των 300 εκατομμυρίων ευρώ, στην περίπτωση που το πραγματικό κόστος, με πολύ μετριοπαθείς υπολογισμούς, θα έπρεπε να ξεπερνάει το 1 δισεκατομμύριο.
Βεβαίως, δεν είναι αυτή η μοναδική περίπτωση ξεπουλήματος. Έχει συνηθίσει η συγκυβέρνηση του μνημονίου, η χούντα του μνημονίου, τον ελληνικό λαό στο ξεπούλημα της εθνικής μας περιουσίας. 
Στην Ευρώπη, ως γνωστόν, παρά τις ανοησίες που αναγράφονται στην αιτιολογική έκθεση του νομοσχεδίου, η μεταφορά της ενέργειας είναι κρατική, είναι εθνική.
Και είναι εθνική, γιατί σε αυτόν το νευραλγικό τομέα δεν πρέπει να εμπλέκεται κανείς ο οποίος θα μπορέσει να δημιουργήσει πρόβλημα στα συμφέροντα κάθε κράτους και κάθε λαού. Στην ουσία, μιλάμε για ζήτημα εθνικής κυριαρχίας. 
Η Χρυσή Αυγή προτείνει και απαιτεί 100% εθνικό έλεγχο στη μεταφορά ενέργειας, διότι η εμπειρία μας έχει αποδείξει πως όπου εμπλέκονται «νταβατζήδες» δεν οδηγούν σε καλό. Διότι και στην προκειμένη περίπτωση το 66%, όσον αφορά τη μεταφορά της ενέργειας μέσω της ΔΕΗ, θα πάει σε «νταβατζήδες», θα πάει σε ιδιώτες, οι οποίοι το μόνο που κοιτούν είναι το προσωπικό τους κέρδος, η προσωπική τους ανέλιξη και οδηγούν στην καταστροφή τον ελληνικό λαό. 
Ένας «νταβατζής», λοιπόν, θα ελέγχει και την ενέργεια στην Ελλάδα. Σε απλή μετάφραση, ένας «νταβατζής» θα κινεί τα πάντα. Θα εξαρτάται ο Έλληνας, η θέρμανση κάθε ελληνικής οικίας, η κίνηση της ελληνικής βιομηχανίας, από έναν ιδιώτη. Και , ως «παράπλευρη απώλεια» θα είναι η σε πολύ σύντομο χρόνο επιβάρυνση του εξαθλιωμένου ελληνικού λαού, ενώ θα υπάρξουν νέες αυξήσεις και νέα μεγάλα προβλήματα. 
Επιμένουμε, λοιπόν, και λέμε κάθετα «όχι» στο παρόν νομοσχέδιο. Επιμένουμε στο να παραμείνει υπό κρατικό έλεγχο η ενέργεια και η μεταφορά της και η παραγωγή της, διότι μιλάμε για έναν νευραλγικό τομέα για την επιβίωσή μας ως έθνος.
Και θα γενικεύσω κάνοντας λόγο πλέον για την άρνησή μας στο ξεπούλημα της εθνικής περιουσίας. Η παρούσα Κυβέρνηση είναι κυβέρνηση εκποίησης των πάντων. Όλες οι συμβάσεις που συνυπογράψατε μέχρι σήμερα στο πλαίσιο του μνημονίου είναι συμβάσεις ζημιογόνες. Χαρίζονται τα πάντα σε εγχώριους νταβατζήδες και στον ξένο παράγοντα, σε ξένους τοκογλύφους. 
Θέλετε να μιλήσουμε για τον ΟΠΑΠ; Θέλετε να μιλήσουμε για τα λαχεία; Για μία ακόμα νευραλγικότερη εταιρεία, που έχει να κάνει με το φυσικό αέριο, για τη ΔΕΠΑ και τον ΔΕΣΦΑ; Για τα πετρέλαια του Πρίνου και τις αλχημείες που έγιναν με την «ΚΑΒΑΛΑ OIL»; Μιλάμε για τον ορυκτό πλούτο της Ελλάδας, μιλάμε για τον εθνικό πλούτο που ανήκει στον ελληνικό λαό, ο οποίος με αδιαφανείς διαδικασίες έχει εκχωρηθεί. 
Επίσης, θα αναφερθώ στα είκοσι οκτώ ακίνητα του δημοσίου, για τα οποία το κράτος είναι αναγκασμένο πλέον να πληρώνει και ενοίκιο, αφού τα ξεπούλησε, χωρίς να αποκομίσει κανένα ουσιαστικό όφελος. 
Ακόμα, θα μιλήσω για τον «ΑΣΤΕΡΑ» της Βουλιαγμένης και για τις μισές μαρίνες του ελληνικού κράτους, πλείστες εκ των οποίων έχουν πάει πλέον στα χέρια Τούρκων, κάτι που συνιστά εθνική προδοσία. Όλα ξεπουλιούνται, όλα χαρίζονται τζάμπα σε ξένους και ντόπιους κεφαλαιοκράτες, ενώ για τον Έλληνα σημειώνονται μόνο απώλειες. 
Βέβαια, παράλληλα με όλα αυτά η κλασική συνταγή του μνημονίου οδηγεί στη συρρίκνωση της εθνικής μας οικονομίας. Όλες αυτές οι δήθεν επενδύσεις δεν οδήγησαν σε καμμία ανάπτυξη. Δεν οδήγησαν σε απολύτως τίποτα. Ειδικά υπό τις παρούσες συνθήκες, ακόμα και ένας πρωτοετής οικονομολόγος φοιτητής γνωρίζει ότι είναι απαράδεκτο, είναι ανήθικο να ξεπουλάς, γιατί είναι αδύνατον να πετύχεις τις συνθήκες εκείνες οι οποίες θα ωφελήσουν το εθνικό συμφέρον. Βέβαια, με αυτά και με αυτά οδηγούμαστε στη διάλυση της παραγωγής μας, στην καταβαράθρωση του βιοτικού επιπέδου του ελληνικού λαού και στη συρρίκνωση της οικονομίας μας. 
Λέμε, λοιπόν, κάθετα «ΟΧΙ» στο ξεπούλημα που επιχειρείται με το παρόν νομοσχέδιο. Επειδή, όμως, μιλάμε για τον νευραλγικό τομέα της ενέργειας, ο οποίος, αν υπήρχε πραγματική εθνική ηγεσία στην Ελλάδα, θα μπορούσε να οδηγήσει τη χώρα μας σε αληθινή ανάπτυξη, θα μπορούσε σε βάθος χρόνου η εκμετάλλευση του ενεργειακού πλούτου που υπάρχει σε αυτήν τη χώρα να μετατρέψει την Ελλάδα σε κυρίαρχη δύναμη, σε κεντρική δύναμη στην Ανατολική Μεσόγειο, θα κάνω κάποιες επισημάνσεις αναφορικά με την ενέργεια και αναφορικά με την πρόταση της Χρυσής Αυγής, που έχει να κάνει με τη γεωστρατηγική στροφή που πρέπει να κάνει σήμερα η Ελλάς. 
Επιμένουμε πως απαιτείται άμεση αναστροφή του γεωπολιτικού μας προσανατολισμού. Όλα έχουν αποδείξει ότι οι παρούσες συμμαχίες, που, είτε υπάρχουν είτε δρομολογούνται, με τις Ηνωμένες Πολιτείες ή με το Ισραήλ στον τομέα του φυσικού αερίου δεν έχουν να προσφέρουν απολύτως τίποτα στην πατρίδα μας. 
Αντιθέτως μία άμεση γεωστρατηγική στροφή προς τη Ρωσία, η οποία θα ξεκινήσει μέσω μίας εμπορικής συμφωνίας και θα εξελιχθεί σε ενεργειακή συμφωνία, θα δρομολογήσει ασφαλώς εξελίξεις και στον τομέα της εθνικής άμυνας και ασφάλειας και στην προάσπιση των κυριαρχικών δικαιωμάτων της Ελλάδας, που σχετίζονται με την ανακήρυξη της ελληνικής αποκλειστικής οικονομικής ζώνης και τη νόμιμη, με βάση το Διεθνές Δίκαιο, επέκταση των χωρικών μας υδάτων στα δώδεκα ναυτικά μίλια. Αυτό θα έχει ως αποτέλεσμα να γίνει το Αιγαίο μια κλειστή ελληνική θάλασσα και να μπορέσουμε επιτέλους να παράγουμε πετρέλαιο, να μπορέσουμε να παράγουμε φυσικό αέριο, τα κοιτάσματα του οποίου εντός της αποκλειστικής οικονομικής ζώνης μας είναι χρυσοφόρα. Για να γίνει κάτι τέτοιο η πρόταση της Χρυσής Αυγής είναι η άμεση γεωστρατηγική στροφή προς τη Ρωσία. 
Μία εμπορική και αμυντική συμφωνία με τη Ρωσία θα απαλλάξει τη χώρα από τον θανάσιμο «εναγκαλισμό» των Ηνωμένων Πολιτειών και των συμμάχων τους. Δυστυχώς, σήμερα οι σύμμαχοι οι οποίοι διαθέτουμε το μόνο το οποίο κοιτούν είναι πως θα εξαγοράσουν δωρεάν, πώς θα πάρουν «τζάμπα» τον εθνικό πλούτο της χώρας και τίποτα πέραν αυτού. 
Εδώ, αξίζει εντός της Βουλής των Ελλήνων, να αναφέρω και μία φράση που είπε ο Πρόεδρος Πούτιν αναφορικά με τα γεγονότα της Ουκρανίας, ότι «στην περίπτωση που η Ευρωπαϊκή Ένωση εμπλέκεται στα ζητήματα της Ουκρανίας, δεν θα ήταν απίθανο να εμπλακεί ο ρωσικός παράγοντας στην Ελλάδα και την Κύπρο». 
Αυτή η φράση από μόνη της περιγράφει τις πιθανές ανακατατάξεις οι οποίες μπορεί να προκύψουν στον χώρο της Ανατολικής Μεσογείου όπου ασφαλώς απαιτείται μία ελληνική πραγματικά εθνική ηγεσία για να αρπάξει τις νέες ευκαιρίες και να οδηγήσει την Ελλάδα προς την εθνική ανεξαρτησία, διότι σήμερα δυστυχώς δεν είμαστε κράτος εθνικά ανεξάρτητο, είμαστε κράτος-προτεκτοράτο ξένων δυνάμεων. 
Επειδή είναι εδώ ο Υπουργός Παπαγεωργίου, θα χρησιμοποιήσω το ένα λεπτό που μου έχει απομείνει για να κάνω μία αναφορά στην ποινική δικογραφία, η οποία έχει έρθει στη Βουλή των Ελλήνων και αφορά στο σκάνδαλο του ζεολίθου, ένα σκάνδαλο 40 εκατομμυρίων ευρώ. Συγκεκριμένα, εισαγγελείς διαφθοράς διαβίβασαν στη Βουλή την εν λόγω ποινική δικογραφία και ο Υπουργός βεβαίως είναι εδώ. Ο Υπουργός είναι εδώ και δεν πρόκειται να πάει ποτέ σε κάποιο ανακριτικό γραφείο. Υπάρχουν ενδείξεις εμπλοκής πολιτικών προσώπων σε αυτό το σκάνδαλο, το οποίο δεν είναι μείζον, μιλάμε για 40 εκατομμύρια, ενώ το σκάνδαλο του Βενιζέλου με τα υποβρύχια που γέρνουν είναι τεράστιο, αλλά εκεί δεν γίνεται τίποτα, γιατί ο Σαμαράς καλύπτει το Βενιζέλο. Καλύπτει αυτούς, οι οποίοι κατέκλεψαν το ελληνικό δημόσιο. 
Στην παρούσα περίπτωση, πάντως, δεν είναι μόνο ο Υπουργός Παπαγεωργίου. Όπως βλέπω εμπλέκονται και άλλα πολιτικά πρόσωπα, όπως ο Βουλευτής Μουσουρούλης, οι Βουλευτές Καλαφάτης και Νεράντζης, υψηλόβαθμα στελέχη της Νέας Δημοκρατίας. Στην προκείμενη περίπτωση, όμως, δεν φαίνεται κανείς να πηγαίνει σε ανακριτικά γραφεία. Ενδεχομένως να γίνει κάποια άρση ασυλίας. Δεν βλέπουμε πιθανό να στήνεται κάλπη, διότι απαιτούνται –λέει- τριάντα Βουλευτές. Από τη μία, υπάρχουν εγκλήματα, από την άλλη, ο κατάπτυστος νόμος περί ευθύνης Υπουργών απαιτεί τριάντα Βουλευτές για να στηθεί κάλπη και εκατόν πενήντα έναν Βουλευτές μετά για να ξεκινήσει η προανακριτική επιτροπή, η οποία, ως συνήθως, κουκουλώνει κάθε είδους κακουργήματα. 
Από την άλλη πλευρά, βεβαίως, στην περίπτωση της Χρυσής Αυγής, δεν είμαστε όλοι εδώ παρόντες. Υπάρχουν έξι κενά έδρανα και εκεί βεβαίως δεν υπήρξε κανένας θεσμός για να προστατεύσει τα πολιτικά μας δικαιώματα. Ούτε άρση ασυλίας δεν έγινε ούτε ένταλμα έρευνας δεν έγινε για να μπουν στα σπίτια μας. Αυτό είναι το αίσχος της κλεπτοκρατίας. 
Φτιάξατε και ειδική πτέρυγα στις φυλακές Κορυδαλλού, με μοναδικό σκοπό να περιορίσετε τη ραγδαία άνοδο του εθνικιστικού κινήματος. Το μόνο που κατάφερε η χούντα του μνημονίου είναι να συσπειρώσει ακόμα περισσότερο το εθνικιστικό κίνημα. Στην ουσία, έχετε καταλάβει πολύ καλά ότι δουλεύετε για εμάς, γιατί ακόμα και αυτή η ειδική πτέρυγα πολύ σύντομα θα χρησιμοποιηθεί για να φυλακιστούν όλοι αυτοί οι κλέφτες πολιτικοί της νέας πασοκορατίας, όλα αυτά τα λαμόγια που διέσυραν την Ελλάδα και εξαθλίωσαν τον ελληνικό λαό.","ΗΛΙΑΣ ΚΑΣΙΔΙΑΡΗΣ",204
"113616"," Κυρία Πρόεδρε, μπορώ να έχω τον λόγο;","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"113617"," Ναι, κύριε Μουσουρούλη, ακούστηκε το όνομά σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113618"," Ευχαριστώ πολύ, κυρία Πρόεδρε.
Αναφορικά με την υπόθεση της εταιρείας που κατά το παρελθόν είχε ζητήσει την εκμετάλλευση ενός χώρου στον Έβρο για εξόρυξη ζεολίθου, η αίτηση της εν λόγω εταιρείας αφορούσε απευθείας ανάθεση της εκμετάλλευσης του εν λόγω χώρου. Η υπόθεση αφορά το τότε Υπουργείο Ανάπτυξης και νυν ΥΠΕΚΑ. Οι αιτήσεις της εταιρείας αυτής απερρίφθησαν από όλους τους διατελέσαντες Υφυπουργούς εκείνη την εποχή, από τον κ. Νεράντζη, αργότερα από τον κ. Μπούγα, τον κ. Καλαφάτη, τον κ. Μανιάτη ως Υφυπουργό, τον κ. Παπαγεωργίου και βεβαίως από την Υπουργό κ. Μπιρμπίλη. 
Επί των ημερών μου –διετέλεσα, όπως γνωρίζετε, Γενικός Γραμματέας στο Υπουργείο Ανάπτυξης την περίοδο 2007 έως 2009-, αφού βεβαιωθήκαμε ως Υπουργείο –εγώ δεν είχα υπογραφή ούτε αρμοδιότητα για το θέμα αυτό- ότι στην περιοχή εκείνη είχαν προηγηθεί έρευνες συγχρηματοδοτούμενες από το Κοινοτικό Πλαίσιο Στήριξης, για να διερευνηθεί κατά πόσον υπάρχει κοίτασμα ή όχι, η νομοθεσία επιβάλλει δημόσιο ανοικτό διαγωνισμό και όχι απευθείας ανάθεση σε ιδιώτη. 
Η επιβεβαίωση ήρθε και από το Νομικό Συμβούλιο τους Κράτους, σε ερώτημα που υπέβαλε η υπηρεσία του Υπουργείου Ανάπτυξης το 2007. Το ίδιο ακριβώς ερώτημα υπεβλήθη και το 2011, αν μπορεί, δηλαδή, το δημόσιο να προχωρήσει σε απευθείας ανάθεση σε ιδιώτη και όχι σε διαγωνισμό και η υπόθεση, εξ όσων γνωρίζω, έχει λήξει εκεί. 
Σήμερα για το θέμα αυτό εξέδωσα και δελτίο Τύπου.
Σας ευχαριστώ.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"113619"," Είχε ενδιαφέρον το εκεί κοίτασμα;","ΝΙΚΟΛΑΟΣ ΒΟΥΤΣΗΣ",75
"113620"," Βεβαίως, αλλά όχι με απευθείας ανάθεση.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"113621"," Δεν κατάλαβα. Την απευθείας ανάθεση ποιος την πρότεινε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113622"," Η ίδια η εταιρεία ζητούσε να της ανατεθεί απευθείας το κοίτασμα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"113623"," Μάλιστα, κατάλαβα. 
Ευχαριστούμε. 
Τον λόγο έχει ο κ. Μητρόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113624"," Κυρίες και κύριοι Βουλευτές, η ιδιωτικοποίηση του ΑΔΜΗΕ είναι προαπαιτούμενο για την ιδιωτικοποίηση της ΔΕΗ σύμφωνα με το δεύτερο μνημόνιο, δηλαδή κατά τον ν. 4046. 
Καταθέτω για τα Πρακτικά τη σελίδα 811 του μνημονίου, όπου υπάρχει η πρώτη φάση-ιδιωτικοποίηση του ΑΔΜΗΕ και η δεύτερη φάση-ιδιωτικοποίηση της ΔΕΗ. 
(Στο σημείο αυτό ο Βουλευτής κ. Αλεξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η διαδικασία, κυρίες και κύριοι συνάδελφοι, είναι σχεδιασμένη, είναι συμφωνημένη κυρίως από τη μνημονιακή κυβέρνηση Παπαδήμου η οποία ψήφισε το εμπλουτισμένο μνημόνιο της πλήρους ετερονομίας, της παραχώρησης της εθνικής μας κυριαρχίας και της συρρίκνωσης ή αλλοτρίωσης κάθε διαχρονικού δημιουργήματος της πατρίδας μας, από την κυβέρνηση που ψήφισε τη χορήγηση των γνωμοδοτήσεων του Νομικού Συμβουλίου του Κράτους στους δανειστές, με συνέπεια να καθίσταται αδύνατη σήμερα –αν δεν ανακληθούν- η όποια διαπραγμάτευση για το ύψος του χρέους και για τους όρους των δανειακών συμβάσεων, από την κυβέρνηση η οποία νομικά κατέστησε δυσεπίλυτο το ελληνικό ζήτημα. 
Όπως εξηγήσαμε και στην επί της αρχής συζήτηση, η διαδικασία η σημερινή είναι εκτός Συντάγματος, διότι σύμφωνα με το άρθρο 106 παράγραφος 1 τέτοιες θεμελιώδεις υποδομές –και σας το διαβάζω- «ανήκουν στον λαό και υπόκεινται στον πλήρη έλεγχο του κράτους». 
Όμως, κυρίες και κύριοι συνάδελφοι, η εκποίηση του ΑΔΜΗΕ με διαδικασίες ρευστοποίησης είναι και εκτός των ευρωενωσιακών υποχρεώσεων της πατρίδας σύμφωνα με την οδηγία 2009/72, όπως παρατηρεί και η Επιστημονική Επιτροπή της Βουλής, αφού κατ’ αυτήν δεν επιβάλλεται στις εθνικές κυβερνήσεις ιδιοκτησιακός διαχωρισμός, εφόσον στις 3-9-2009 το σύστημα μεταφοράς ανήκε εξ ολοκλήρου σε καθεστώς ολοκληρωμένης επιχείρησης, όπως εν προκειμένω η «ΔΕΗ Α.Ε.». 
Καταθέτω και τη γνωμοδότηση της Επιστημονικής Επιτροπής, για να λάβουν γνώση οι συνάδελφοι που τυχόν δεν την ανέγνωσαν. 
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, σύμφωνα με το Ευρωπαϊκό Δίκαιο –δεσμευτικό για την πατρίδα- αλλά κυρίως, όπως είχαμε υποχρέωση, σύμφωνα με το κοινωνικό και το εθνικό μας συμφέρον μπορούσαμε να κρατήσουμε το σημερινό καθεστώς δημοσίου ελέγχου επί των δικτύων, όπως οι περισσότερες χώρες, όπως επίσης αναφέρεται στην έκθεση της Επιστημονικής Επιτροπής την οποία μόλις κατέθεσα. 
Η διαδικασία εξάλλου είναι και ευθέως αντισυνταγματική, όπως παρατηρεί πάλι η Επιστημονική Επιτροπή της Βουλής, ως προς το άρθρο 5 παράγραφος 1, αφού με κοινή υπουργική απόφαση γενική και αόριστη –διαβάζω- «παρέχεται στους Υπουργούς Οικονομικών και Περιβάλλοντος το δικαίωμα να καθορίζουν τις λεπτομέρειες, τους όρους και την εν γένει διαδικασία υλοποίησης οιουδήποτε από τα παραπάνω θέματα». 
Όπως έχει ειπωθεί μυριάδες φορές, η νομοθετική εξουσιοδότηση, για να είναι συνταγματικώς επιτρεπτή, πρέπει να είναι ειδική και ορισμένη, δηλαδή να περιλαμβάνει συγκεκριμένο αριθμό θεμάτων, τα οποία πρέπει ή μπορούν να ρυθμιστούν και φυσικά όταν υπάρχουν επαρκή κριτήρια, γενικές αρχές και κατευθύνσεις στη σχετική εξουσιοδοτική διάταξη κατά την πάγια –μέχρι σήμερα- νομολογία του Συμβουλίου Επικρατείας. 
Η αντισυνταγματικότητα, κυρίες και κύριοι συνάδελφοι, επιτείνεται καθόσον χωρίς εξουσιοδότηση προωθείται η συνολική ιδιωτικοποίηση της ΔΕΗ, ενώ το νομοσχέδιο δεν αναφέρεται σε αυτήν. 
Συγκεκριμένα, στο άρθρο 5 ορίζεται επίσης ότι με κοινή υπουργική απόφαση των Υπουργών Οικονομικών και Περιβάλλοντος καθορίζονται οι λεπτομέρειες, οι όροι και η εν γένει διαδικασία καθώς και η δυνατότητα να τροποποιείται το σχέδιο αναδιάρθρωσης και αποκρατικοποίησης της ΔΕΗ. 
Ως εκ τούτου, η επιδίωξη ήταν και παραμένει η παράδοση του υψίστης εθνικής και κοινωνικής σημασίας δημοσίου αγαθού της ηλεκτρικής ενέργειας στους ιδιώτες. Έτσι, εκτός συνταγματικού πλαισίου, εκτός των κοινοτικών μας υποχρεώσεων, εκτός εθνικού, κοινωνικού και δημοσίου συμφέροντος, εναντίον των οραμάτων και των σχεδιασμών τόσων και τόσων κορυφαίων πολιτικών απ’ όλους τους πολιτικούς χώρους από τη δεκαετία του 1950 μέχρι σήμερα, η σημερινή μνημονιακή συγκυβέρνηση σκορπίζει τα δίκτυα και κατ’ επέκταση τον ορυκτό μας πλούτο, την «ατμομηχανή» της ενέργειας και της οικονομίας στους αγοραίους ιδιωτικούς ανέμους. 
Κυρίες και κύριοι Βουλευτές, η ιδιωτικοποίηση του ΑΔΜΗΕ και της ΔΕΗ είναι υπαρκτό, εθνικό ατόπημα. Είναι επίθεση κατά του λαού και του έθνους μας. Κανένας πρόσκαιρος νομοθέτης, κυρίως ο εκτός λαϊκής νομιμοποίησης σημερινός μνημονιακός νομοθέτης, δεν έχει το δικαίωμα να πράξει κατά του λαού μας αυτό το ανοσιούργημα. Βουλευτές, εργαζόμενοι, συνδικαλιστές, διανοούμενοι, όλοι οι Έλληνες και οι Ελληνίδες, ακόμα και ο Σύνδεσμος Επιχειρηματιών και Βιομηχάνων, που επιπόλαια χαιρετίζουν τις ιδιωτικοποιήσεις, οφείλουν να αποτρέψουν έστω και την τελευταία στιγμή αυτό το αδιανόητο ξεπούλημα, το οποίο, δεμένη χειροπόδαρα από την τριαρχία των δανειστών, επιχειρεί η σημερινή Κυβέρνηση. 
Η παραμονή της ΔΕΗ, κυρίες και κύριοι συνάδελφοι, υπό δημόσιο και κοινωνικό έλεγχο δεν είναι μόνο προς το συμφέρον του λαού μας. Δεν εξυπηρετεί μόνο τα ταξικά συμφέροντα της πλειοψηφίας του περήφανου λαού μας. Είναι όρος ύπαρξης ακόμα και για την άρχουσα τάξη αυτού του τόπου, αν είχε συνείδηση του ρόλου της και σχέδιο οικονομικής ανόρθωσης μετά την καταστροφή που προκάλεσε στην πατρίδα μας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Ας θυμηθούμε το αναγκαστικό διάβημα αλλαγής έδρας του μεγαλύτερου και συνθετότερου ελληνικού βιομηχανικού ομίλου, της «ΒΙΟΧΑΛΚΟ», που πλην των χρηματοδοτικών δυσκολιών υποστήριζε πρόσφατα ότι έχει να αντιμετωπίσει και το αυξημένο κόστος ενέργειας. 
Κυρίες και κύριοι Βουλευτές, η καταψήφιση αυτού του νομοσχεδίου απορρέει από το δημόσιο, εθνικό, διαταξικό, πατριωτικό συμφέρον όλων. Πρέπει, λοιπόν, να καταψηφιστεί από όλους μας. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΑΛΕΞΙΟΣ ΜΗΤΡΟΠΟΥΛΟΣ",319
"113625"," Ευχαριστούμε, κύριε Μητρόπουλε. 
Ο κ. Γεώργιος Βαρεμένος έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113626"," Ευχαριστώ, κυρία Πρόεδρε. 
Κύριοι Βουλευτές, η κρίση που βιώνει τα τέσσερα τελευταία χρόνια η χώρα μας δεν έχει αφήσει τίποτα ανέγγιχτο. Τίποτα δεν έχει αφήσει έξω από τη μέγγενη των περικοπών και των καταργήσεων, ούτε και τα Ελληνικά Αμυντικά Συστήματα. Αναφέρομαι στη σχετική τροπολογία που επισυνάπτεται στο νομοσχέδιο. Κανείς από το Υπουργείο Άμυνας δεν βρίσκεται εδώ για να ακούσει κάτι. 
Υπάρχει και το εξής παράδοξο: Το Υπουργείο Άμυνας προσποιείται σε πολλές περιπτώσεις το αναρμόδιο για τα Ελληνικά Αμυντικά Συστήματα. Δεν έχει ξαναγίνει αυτό. Δηλαδή, όσα γαλόνια και να πήρε ο κ. Στουρνάρας στην εποχή του μνημονίου δεν νομίζω πως αρκούν για να αποφασίσει εν λευκώ και για τα Ελληνικά Αμυντικά Συστήματα. Και, εν πάση περιπτώσει, ο Υπουργός Εθνικής Άμυνας δε θα αποφύγει εν τέλει να πάρει καθαρή θέση γι’ αυτό το θέμα.
Τον περασμένο Σεπτέμβριο ήμουν σε μια σύνοδο στο Βίλνιους για την αμυντική πολιτική. Εκεί εξηγούσαν και διάφορα μεγαλεπήβολα σχέδια για την ανάπτυξη των εθνικών πολεμικών, αμυντικών βιομηχανιών και πως αυτή η ανάπτυξη πρέπει να γίνει με συνέργειες με τον ιδιωτικό τομέα κ.λπ.. Υπέβαλα το ερώτημα: «Εδώ συζητάτε για ανάπτυξη των αμυντικών βιομηχανιών και σε εμάς στέλνετε ντιρεκτίβα μέσω της Τρόικας για την κατάργησή τους;». Ουδεμία απάντηση.
Η αλήθεια είναι ότι τα Ελληνικά Αμυντικά Συστήματα έχουν μπει σε μία ιδιότυπη ρουλέτα εδώ και καιρό. Πού θα καθίσει η μπίλια ή πού έκατσε; Αν έκατσε πουθενά. 
Η πείρα μας λέει ότι τελικά μπορεί αυτές οι δολιχοδρομίες να υπηρετούν ανομολόγητους σκοπούς. 
Κατ’ αρχάς, με την τροπολογία αυτή γίνεται γνωστό ότι τα Ελληνικά Αμυντικά Συστήματα εντάσσονται ρητά στις εταιρείες του ν. 3429/2005. Είναι ένας νόμος ο οποίος ρυθμίζει τα των καταργήσεων-συγχωνεύσεων εταιρειών και ο νόμος αυτός αποτέλεσε το νομικό όχημα για το μαύρο στην ΕΡΤ. Τώρα τίθεται το εξής ερώτημα: Υπάρχουν κάποιοι στην Κυβέρνηση, η οποίοι ερωτοτροπούν με μία ανάλογη λύση, οι οποίοι θα επιθυμούσαν, δηλαδή, ένα ανάλογο μαύρο και για τα ΕΑΣ; Αυτό είναι το ερώτημα.
Διασπώνται, λέει, τα ΕΑΣ σε δύο εταιρείες: Η μία εταιρεία θα παράγει πολεμικό υλικό και το τι ακριβώς θα παράγει η άλλη εταιρεία δεν αναφέρεται στην τροπολογία. Το ερώτημα, λοιπόν, είναι το εξής: Η διάσπαση αυτή μπορεί να γίνει χωρίς να υπονομευθούν οι παραγωγικές δυνατότητες των Ελληνικών Αμυντικών Συστημάτων ή δεν ενδιαφέρει κανέναν αυτό; Θα απαντήσει κανείς σε αυτό το ερώτημα;
Η εταιρεία -λέει- παραγωγής πολεμικού υλικού θα επιδοτείται από το κράτος -έτσι προβλέπεται από την τροπολογία- και εδώ τίθεται το εξής ερώτημα: Δηλαδή, οι επιδοτήσεις είναι καταραμένες, όταν πρόκειται να δομήσουμε μία επιχειρηματολογία για να «πνίξουμε» τον ΣΥΡΙΖΑ; Όταν όμως περιλαμβάνονται σε κυβερνητικές τροπολογίες, είναι ευλογημένες -για να θυμηθώ και την τελευταία συζήτηση για το Θεό και πόσο ευσεβής είναι η συγκυβέρνηση.
Σήμερα τα ΕΑΣ μπορούν να προβούν σε εξαγωγές, ωστόσο με την τροπολογία εντάσσονται στο άρθρο 346 της Συνθήκης της Λισαβόνας. Τίθεται το ερώτημα τώρα: Εντασσόμενες σε αυτό το πλαίσιο, ενισχύονται ή υπονομεύονται οι εξαγωγικές τους δυνατότητες; 
Μέχρι σήμερα η «ΕΑΣ Α.Β.Ε.Ε.» δεν εξάγει πολεμικό υλικό στην Ευρωπαϊκή Ένωση και από το υπόλοιπο, το μη στρατιωτικό υλικό, οι εξαγωγές που κατευθύνονται εκεί είναι περίπου στο 10%. Η Κυβέρνηση, όμως, λέει ότι θέλει την ενίσχυση της εξαγωγικής δραστηριότητας κι εδώ, λοιπόν, τίθεται το ερώτημα: Με ποιον τρόπο μπορεί να γίνει αυτό;
Υπάρχει το εξοπλιστικό πρόγραμμα των ελληνικών Ενόπλων Δυνάμεων 2013-2016, που είναι στο ύψος των 2,7 δισεκατομμυρίων ευρώ. Από αυτά, τα 300-350 εκατομμύρια ευρώ αφορούν παραγγελίες πυρομαχικών και οπλικών συστημάτων των Ενόπλων Δυνάμεων. Αυτά τα λεφτά –τα 300 με 350 εκατομμύρια ευρώ- είτε κρατήσετε ανοιχτά τα ΕΑΣ είτε τα κλείσετε, θα δοθούν και τίθεται το ερώτημα: Μήπως έπρεπε να κατευθυνθούν στην αύξηση του ελληνικού εθνικού εισοδήματος; 
Εν πάση περιπτώσει, υπάρχει κάποιος που μπορεί να μας απαντήσει σε αυτά τα ερωτήματα;
Επίσης, λέτε -τάχα μου- ότι αυτό που σας ωθεί σε τέτοιου είδους λύσεις είναι η ανυπαρξία προτάσεων. Δηλαδή, ό,τι κάνετε τα τελευταία τέσσερα χρόνια, το κάνετε επειδή δεν είχατε άλλη πρόταση. Τις προτάσεις που έχουμε υποβάλει τις έχετε ακούσει; Για παράδειγμα, η αξία των ακινήτων των ΕΑΣ, εκεί όπου δεν υπάρχει βιομηχανική δραστηριότητα. Το 2010 την αποτιμήσατε σε 50 εκατομμύρια ευρώ, ενώ στα αρχεία της εταιρείας εμφανίζεται η αξία αυτή να είναι στα 330 εκατομμύρια. Όχι «βάλτε τώρα που γυρίζει» και για την ακίνητη περιουσία των ΕΑΣ. 
Εμείς λέμε ότι αυτή η ακίνητη περιουσία μπορεί να αξιοποιηθεί με ένα αξιόπιστο επενδυτικό σχέδιο, το οποίο δεν θα επιβαρύνει τον κρατικό προϋπολογισμό, όπως τον επιβαρύνουν οι συνέπειες της λύσης που προτείνει η συγκεκριμένη τροπολογία. 
Εν πάση περιπτώσει, ούτε για τους εργαζόμενους αναφέρετε τίποτα ούτε για τη δημιουργία θέσεων εργασίας. Και επειδή τώρα τελευταία γίνεται μεγάλη χρήση της ρήσης «κατ’ εντολήν Σαμαρά», η κατάργηση θέσεων εργασίας γίνεται κατ’ εντολήν Σαμαρά, όπως και τόσα άλλα έγιναν τα τελευταία τέσσερα χρόνια -για να σας υπενθυμίσω και αυτήν την έκφραση- κατ’ εντολήν Σαμαρά.
Με βάση αυτήν την επιχειρηματολογία που ανέπτυξα, η δικιά μας η θέση είναι ότι πρέπει να αποσύρετε την τροπολογία, να φέρετε ένα νομοσχέδιο το οποίο θα εξεταστεί και θα μελετηθεί στην επιτροπή, να ακούσετε τις προτάσεις. Ειδάλλως, ό,τι ψηφίζετε εδώ εμείς θα κάνουμε το παν για να μην προλάβετε να το υλοποιήσετε.
(Χειροκροτήματα από την πτέρυγα του ΣΥΡΙΖΑ)","ΓΕΩΡΓΙΟΣ ΒΑΡΕΜΕΝΟΣ",54
"113627"," Ευχαριστούμε, κύριε συνάδελφε.
Τον λόγο έχει ο κ. Ευάγγελος Αποστόλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113628"," Αγαπητοί συνάδελφοι, το γνωρίζετε -γιατί αποτελεί πλέον κοινή αντίληψη- ότι το ξεπούλημα του ΑΔΜΗΕ είναι ενταγμένο στη στρατηγική διάλυσης ολόκληρης της ΔΕΗ προς όφελος συγκεκριμένων συμφερόντων, τα οποία, ιδιαίτερα την τελευταία δεκαετία, έχουν διεισδύσει και κερδοσκοπούν στον τομέα της παραγωγής ηλεκτρικής ενέργειας, στο πλαίσιο βεβαίως της απελευθέρωσης της αγοράς.
Κύριε Υπουργέ, η κοινωνία του Αλιβερίου είναι ανάστατη αυτήν την περίοδο με τη σχεδιαζόμενη ένταξη της νέας μονάδας φυσικού αερίου στο Αλιβέρι, η οποία έχει ενταχθεί πρώτη στο σύστημα και βλέπουν στο χρονοδιάγραμμά σας να την οδηγείτε στη μικρή ΔΕΗ, δηλαδή στο ξεπούλημα. Το να βγαίνουν Βουλευτές της συγκυβέρνησης και να διασκεδάζουν τις εντυπώσεις δεν απαντά στην τοπική κοινωνία. Οφείλετε σήμερα να διαψεύσετε τη σχετική πληροφόρηση.
Βέβαια, αγαπητοί συνάδελφοι, ο τρόπος με τον οποίο εφαρμόστηκε στη χώρα μας με τη συγκεκριμένη δομή της παραγωγικής της δραστηριότητας και της οικονομίας -μιλάω για την απελευθέρωση της ηλεκτρικής ενέργειας- σε συνδυασμό με τη διαπλοκή οδήγησε σε ασύστολη κερδοσκοπία σε βάρος της ΔΕΗ και των καταναλωτών, λαϊκών στρωμάτων και επιχειρήσεων. Όλοι έχουν οδηγηθεί σήμερα σε αδιέξοδο, εξαιτίας της ασφυκτικής πίεσης που αισθάνονται από τις τιμές κατανάλωσης του ηλεκτρικού ρεύματος. 
Ζήσαμε μια περίοδο αύξησης της ζήτησης, ιδιαίτερα μέχρι το 2009, όπου μέσα σε αυτήν τη ζήτηση έγινε πραγματικά ένας χορός δισεκατομμυρίων σε όφελος συγκεκριμένων συμφερόντων. Είχατε δημιουργήσει με την απελευθέρωση ένα κατάλληλο σκηνικό για να λειτουργήσουν τα συγκεκριμένα συμφέροντα. Έτσι, λοιπόν, βρεθήκαμε, πρώτον, με αδιαφανείς διαδικασίες η ΔΕΗ να εμποδίζεται να κατασκευάσει δικές της μονάδες ή και να εκσυγχρονίσει τις υπάρχουσες και δεύτερον, με διάφορες νομοθετικές ρυθμίσεις αλλάξατε και αυτό το πλαίσιο και τελικά απελευθερώθηκε πλήρως η αγορά και οδηγήθηκε ουσιαστικά στην υπηρέτηση συγκεκριμένων συμφερόντων. 
Σε ποια κατάσταση, αγαπητοί συνάδελφοι, βρισκόμαστε σήμερα; Η παραγωγική δυνατότητα των συμβατικών μονάδων, πλην ανανεώσιμων πηγών ενέργειας, ΔΕΗ και ιδιωτών, πλησιάζει σήμερα τις 14.000 MW, ενώ η μέση ζήτηση το ξέρετε ότι δεν ξεπερνά τις 6.000 MW και στην περίοδο αιχμής τις 9.000 MW, κυρίως λόγω της ύφεσης και της μείωσης της κατανάλωσης. 
Αν σε αυτά προσθέσετε και την ισχύ που έχουμε από τις ανανεώσιμες πηγές ενέργειας, που ξεπερνάει τις 2.300 MW και άλλα 1.500 MW που προέρχονται από φωτοβολταϊκά, αντιλαμβάνεστε σε ποια κατάσταση βρισκόμαστε. Έτσι, λοιπόν, έχουμε μια προσφορά ισχύος υπερδιπλάσια της ζήτησης.
Καταλαβαίνετε ότι αυτό σημαίνει υπολειτουργία των μονάδων παραγωγής. 
Με διάφορες μεθοδεύσεις ουσιαστικά τι κάνατε; Οδηγήσατε στη μείωση της παραγωγής ηλεκτρικής ενέργειας από εγχώριες δυνατότητες, όπως ο λιγνίτης και το νερό. Τι υπηρετείται με αυτά που κάνατε; Υπηρετούνται συγκεκριμένα συμφέροντα και κυρίως με συμβάσεις που οδηγούν σε τιμές που εξοντώνουν πραγματικά την κατανάλωση. Υπολογίζεται -και το ξέρετε- ότι οι ιδιώτες ωφελούνται με πάνω από 350 εκατομμύρια τον χρόνο, χωρίς να εισφέρουν στο σύστημα ούτε μια KWh. 
Έχουμε ένα μείγμα καυσίμου στη χώρα μας σε συνδυασμό με την ακριβή τιμή φυσικού αερίου. Και εκεί, λοιπόν, φανήκατε ανίκανοι στις σχετικές διαπραγματεύσεις, δηλαδή στο να διασφαλίσετε μια τιμή ανάλογη τουλάχιστον με αυτήν που έχουν οι υπόλοιπες χώρες. Έτσι, λοιπόν, έχουμε εκτινάξει στα ύψη το κόστος παραγωγής της ηλεκτρικής ενέργειας. 
Έρχομαι τώρα στα δίκτυα μεταφοράς, δηλαδή στο θέμα που συζητάμε σήμερα, είτε αφορούν την υψηλή τάση είτε αφορούν τη διανομή, μέσης και χαμηλής τάσης. Σήμερα, λοιπόν, σε συνθήκες ανταγωνισμού το σημαντικότερο περιουσιακό στοιχείο που έχει η ΔΕΗ για να μπορέσει να ανταποκριθεί στον ανταγωνισμό εσείς το οδηγείτε και αυτό στα μονοπώλια. 
Κύριε Υπουργέ, τα δίκτυα αυτά αποτελούν εθνική υποδομή μείζονος σημασίας, λαμβάνοντας υπ’ όψιν τη σημασία της ηλεκτρικής ενέργειας στην οικονομία και στη ζωή μας γενικότερα. 
Ειδικότερα, τα δίκτυα μεταφοράς ηλεκτρικής ενέργειας, που περιλαμβάνουν εντεκάμισι χιλιάδες χιλιόμετρα γραμμών υψηλής τάσης και εκατοντάδες υποσταθμούς, αποτελούν ένα πάγιο περιουσιακό στοιχείο, του οποίου η αξία αντικατάστασης ξεπερνά τα 4 με 5 δισεκατομμύρια ευρώ. 
Όπως καταλαβαίνετε, η πώλησή του συνεπάγεται απώλεια εθνικής υποδομής ανυπολόγιστης αξίας και θα αποφέρει μηδαμινά έσοδα στον κρατικό προϋπολογισμό, αμελητέα ουσιαστικά στην προοπτική υπηρέτησης του δημοσίου χρέους, που ουσιαστικά αυτό αποτελεί για εσάς θέσφατο. 
Επίσης, η πώλησή του δεν υπαγορεύεται από μια αναγκαιότητα βελτίωσης της λειτουργίας της αγοράς. Σήμερα, ο ΑΔΜΗΕ, αν και 100% θυγατρική της ΔΕΗ, είναι διοικητικά και λειτουργικά ανεξάρτητος από τη ΔΕΗ, ελεγχόμενος απόλυτα από τη ΡΑΕ και την Κυβέρνηση, ώστε να μην υπάρχει το παραμικρό περιθώριο διακριτικής μεταχείρισης σε βάρος των ιδιωτών παραγωγών. 
Δεν νομίζουμε ότι μπορεί να υποστηριχθεί σοβαρά η άποψη που εκφράζετε, ότι ο ιδιώτης ιδιοκτήτης θα χρεώνει τους παραγωγούς με τέλη χαμηλότερα από τον σημερινό ΑΔΜΗΕ, το κόστος λειτουργίας του οποίου πρέπει ουσιαστικά να ελέγχεται από τη ΡΑΕ. 
Τέλος, όσον αφορά τις μελλοντικές επενδύσεις, παραδείγματος χάριν τις διασυνδέσεις, αυτές μπορούν να υλοποιηθούν κάλλιστα, όπως έχει γίνει σήμερα, από τις πηγές χρηματοδότησης του ΑΔΜΗΕ. 
Γι’ αυτό, κύριοι Υπουργοί, θεωρούμε ότι η πώληση του ΑΔΜΗΕ αφαιρεί και το τελευταίο «φύλλο συκής» από την Κυβέρνηση. Εντελώς απροσχημάτιστα εξυπηρετείτε συγκεκριμένα συμφέροντα, τα οποία ουσιαστικά τα αναδεικνύετε σε ατζέντη σας. Επιτέλους, αφήστε και κάτι στο δημόσιο, για να μπορέσει να ασκήσει την εθνική πολιτική, σε έναν χώρο που είναι ζωτικής σημασίας για τη χώρα μας. 
Σας ρώτησα και προχθές -και το επαναλαμβάνω και σήμερα- σχετικά με τη διάσπαση των Ελληνικών Αμυντικών Συστημάτων. Έχουμε στην Περιφέρεια Κύμης μια μονάδα, την «Ηλεκτρομηχανική Κύμης». Αυτοί οι άνθρωποι είναι πάνω από έναν χρόνο απλήρωτοι -έχουν γίνει σχετικές συναντήσεις μαζί σας, αλλά τα μεταφέρετε όλα στο μέλλον- και βρίσκονται αυτήν την ώρα στον δρόμο, γιατί δεν τους έχει διασφαλιστεί ούτε η απασχόληση ούτε, βεβαίως, κάτι που να τους δείχνει ότι επιτέλους μπορούν να μείνουν στις ρίζες τους. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΕΥΑΓΓΕΛΟΣ ΑΠΟΣΤΟΛΟΥ",35
"113629"," Κι εμείς ευχαριστούμε, κύριε Αποστόλου. 
Ο κ. Δημήτριος Στρατούλης έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113630"," Ευχαριστώ πολύ, κυρία Πρόεδρε. 
Κατ’ αρχάς, να τοποθετηθώ επί της τροπολογίας που έχει καταθέσει ο Υπουργός Εργασίας για τέσσερα ασφαλιστικά ζητήματα, με τα εδάφια 1,2,3,4, γιατί το εδάφιο 5 για τη ΔΕΗ έχει φύγει. Καλώς έφυγε, γιατί καθιστούσε όλη την τροπολογία «ντροπολογία». Το γεγονός, όμως, ότι δεν ήρθε θετική ρύθμιση είναι πρόβλημα, το οποίο θα αναφέρω παρακάτω.
Κύριε Υπουργέ, είναι θετικό ότι με το εδάφιο 1 δίνετε τη δυνατότητα να παίρνουν το ΕΚΑΣ τα άτομα με αναπηρία πάνω από 80%, εφόσον είναι κάτω των εξήντα πέντε ετών. Θα το στηρίξουμε αυτό, παρ’ ότι η άποψή μας ήταν -και είναι- πως θα έπρεπε να επεκταθεί αυτό το δικαίωμα -να μην κόβεται, δηλαδή, το ΕΚΑΣ- στα άτομα με αναπηρία πάνω από 67%. Διότι, όπως γνωρίζετε, κύριε Υπουργέ, υπάρχει πάρα πολύς κόσμος με ποσοστό αναπηρίας 67% έως 80% και, αν παραμείνει ο αποκλεισμός τους από τη χορήγηση του ΕΚΑΣ και εφόσον έχουν αυτά τα κριτήρια να παίρνουν το ΕΚΑΣ -είναι φτωχοί, πάμπτωχοι- δημιουργείται μεγάλο κοινωνικό και ανθρωπιστικό πρόβλημα σε αυτούς. 
Επομένως η άποψή μας είναι ότι έπρεπε να μπει στην τροπολογία πως δικαιούνται το ΕΚΑΣ, ακόμα κι αν είναι κάτω από εξήντα πέντε ετών, όλα τα άτομα με αναπηρία, εφόσον έχουν πάρει πιστοποίηση αναπηρίας από 67% και άνω. 
Επίσης, κύριε Υπουργέ, παρ’ ότι, όπως είπα, στηρίζουμε αυτήν την παράγραφο της τροπολογίας, θεωρούμε -και είναι δέσμευσή μας ότι αυτό θέλουμε να το ανατρέψουμε- ότι αυτό που έγινε τον Νοέμβρη του 2012, να μπει ηλικιακό κριτήριο για το αν θα παίρνουν ΕΚΑΣ ή όχι οι συνταξιούχοι, είναι λάθος. Δηλαδή, όσοι είναι κάτω από εξήντα πέντε χρόνων δεν παίρνουν ΕΚΑΣ και παίρνουν ΕΚΑΣ μόνο όσοι είναι πάνω από εξήντα πέντε χρόνων. Είναι κριτήριο που δημιούργησε μεγάλα προβλήματα -κοινωνικά και οικονομικά- σε οικογένειες συνταξιούχων, γιατί δεκαοκτώ χρόνια που δινόταν το ΕΚΑΣ, κύριε Υπουργέ, δινόταν με εισοδηματικό κριτήριο. Η λογική του ΕΚΑΣ είναι να στηριχθούν οι χαμηλοσυνταξιούχοι που δεν μπορούν να τα βγάλουν πέρα. 
Επομένως αυθαίρετα έχει μπει από τον Νοέμβρη του 2012 αυτό το ηλικιακό κριτήριο. Πρέπει να το καταργήσετε. Τέτοιο ηλικιακό κριτήριο -και είναι βασική μας δέσμευση- δεν πρέπει να υπάρχει.
Στο εδάφιο 2, κύριε Υπουργέ, παρατείνεται έως 28-2-2014 η χορήγηση επιδομάτων προνοιακών, αναπηρίας κ.λπ., σε όσους περιμένουν να πάρουν το ποσοστό αναπηρίας από το Κέντρο Πιστοποίησης Αναπηρίας, το ΚΕΠΑ, και χωρίς δική τους ευθύνη τα ΚΕΠΑ καθυστερούν επί μήνες να εξετάσουν την περίπτωσή τους και να βγάλουν απόφαση. Είναι σωστό και θα ψηφίσουμε και το εδάφιο 2 της τροπολογίας. 
Ωστόσο, για να ήταν ολοκληρωμένο, κύριε Υπουργέ -το είχατε κάνει μέχρι 28 Φεβρουαρίου και για τους συνταξιούχους, το οποίο και αυτό είναι σωστό- δεν φτάνει μέχρι 28-2-2014 να παίρνουν τα προνοιακά τους επιδόματα και τις συντάξεις τους εάν έχουν καθυστερήσει, χωρίς υπαιτιότητά τους, τα ΚΕΠΑ να πιστοποιήσουν την αναπηρία τους. Εμείς έχουμε προτείνει τροπολογία. Επιμένουμε, κύριε Υπουργέ -και πρέπει κι εσείς κάποια στιγμή να το ξαναδείτε- να δοθεί καθαρή λύση. Δηλαδή, θα πρέπει όσα άτομα με αναπηρία, χωρίς δική τους ευθύνη, περιμένουν τέσσερις, έξι, οκτώ, δέκα, δεκατέσσερις, δεκαέξι μήνες στις ουρές των ΚΕΠΑ για να κριθεί η αναπηρία τους και για να μπορέσουν να πάρουν σύνταξη ή προνοιακό επίδομα και μέχρι να βγει και απόφαση για τη συνταξιοδότησή τους ή το επίδομα αναπηρίας τους και τη σύνταξή τους να παίρνουν και το προνοιακό τους επίδομα να παίρνουν και ιατροφαρμακευτική περίθαλψη να έχουν. 
Γιατί, κύριε Υπουργέ, ποιοι έχουν πιο μεγάλη ανάγκη, σε τέτοιες εποχές κρίσης και λιτότητας, από υγειονομική περίθαλψη απ’ όσο έχουν τα άτομα με αναπηρία, τα οποία για μήνες ολόκληρους, μέχρι να βγει αυτή η απόφαση, αποκλείονται; 
Επομένως ψηφίζουμε «ΝΑΙ», γιατί βελτιώνει την κατάσταση, αλλά πρέπει να δοθούν ριζικές λύσεις. 
Με το εδάφιο 3, κύριε Υπουργέ, δημιουργείται στην ΗΔΙΚΑ το Εθνικό Μητρώο Ασφαλιστικής Ικανότητας του συνόλου των ασφαλισμένων της χώρας. Σωστό είναι αυτό. Το στηρίζουμε. 
Θα θέλαμε να μας ενημερώσετε εάν τα επιμέρους ταμεία έχουν τη δυνατότητα να βάλουν μέσα σε αυτό το σύστημα τα ασφαλιστικά στοιχεία, γιατί γνωρίζουμε ότι υπάρχουν μεγάλα προβλήματα στο ΙΚΑ.
Πριν από το 2002 έχει αποσπασματικά στοιχεία, μόνο για αριθμό ενσήμων και όχι για αποδοχές, που είναι πολυτιμότατες, απαραίτητες, για να μπορέσει να βγει τι σύνταξη θα πάρουν. Μέχρι τώρα τέτοιες δυνατότητες δεν υπάρχουν. Και δεν θα θέλαμε -όχι από σας, αλλά από την ΗΔΙΚΑ ή από όποιον άλλον ή και με ευθύνη πολιτική δική σας- να έρθουν με το μαχαίρι στον λαιμό και να λένε ότι, επειδή αυτά δεν υπάρχουν, να γίνουν απευθείας αναθέσεις σε εθνικούς προμηθευτές κ.λπ.. 
Εν πάση περιπτώσει, στηρίζουμε και το εδάφιο 3, με αυτήν την επιφύλαξη.
Σημείο τέταρτο και τελευταίο, κύριε Υπουργέ, είναι για τους εργαζόμενους της πρώην Αγροτικής, οι οποίοι στις 27 Ιουλίου του 2012 εργάζονταν στην Αγροτική, όταν αυτή διαλύθηκε και η Κυβέρνησή σας την ενέταξε αυθαίρετα σε άλλη τράπεζα. Σε αυτούς, εφόσον δεν βγήκαν σε σύνταξη και συνεχίζουν να εργάζονται, η τροπολογία σας δίνει τη δυνατότητα, εφόσον έχουν εργαστεί πεντακόσιες μέρες επιπλέον -πεντακόσια ένσημα μέσα στην Αγροτική- αυτές τις πεντακόσιες μέρες να θεωρούνται ασφαλισμένοι σαν να ήταν στο παλιό Ταμείο της Αγροτικής. Σωστό. Είναι μια ανακούφιση.
Όμως, κύριε Υπουργέ, δεν λύνει οριστικά το πρόβλημα, διότι κάποιοι άνθρωποι, πριν συμπληρώσουν αυτά τα πεντακόσια ένσημα, θα αναγκαστούν να φύγουν από την Αγροτική, για να προλάβουν να συνταξιοδοτηθούν με όρους του Ταμείου της Αγροτικής Τράπεζας. Αυτό το θέλει πάρα πολύ ο κ. Σάλλας και η Πειραιώς, για να ξεμπερδέψουν με έναν τέτοιο κόσμο. 
Δεύτερον, κάποιοι άλλοι θα αναγκαστούν, για να μπορέσουν και αυτοί να φύγουν πριν συμπληρώσουν τα πεντακόσια ένσημα μέσα στην Τράπεζα Πειραιώς, στην καινούργια τράπεζα, να πάνε να εξαγοράσουν ένσημα και θα έχουν μια πολύ μεγάλη οικονομική δαπάνη.
Σας είπα, το ψηφίζουμε, γιατί είναι ανακούφιση. Αλλά για να λυθεί οριστικά το πρόβλημα, κύριε Υπουργέ, θα έπρεπε να υπήρχε μια διάταξη, η οποία θα έλεγε ότι μετά την ένταξη της Αγροτικής Τράπεζας στην Τράπεζα Πειραιώς, εφόσον συνεχίζουν εργαζόμενοι της πρώην Αγροτικής να εργάζονται στην Τράπεζα Πειραιώς μετά από αυτό το διάστημα και έχουν συμπληρώσει τις προϋποθέσεις συνταξιοδότησης που προέβλεπε το Ταμείο της Αγροτικής, να συνεχίσουν να ασφαλίζονται με τις προϋποθέσεις, τους όρους και το όριο ηλικίας συνταξιοδότησης που προβλέπονταν από το Ταμείο της Αγροτικής Τράπεζας. Αυτή είναι μια σωστή, μια έντιμη, μια καθαρή λύση και θα εξυπηρετούσε όλους τους εργαζόμενους.
Τελειώνοντας, κυρία Πρόεδρε, εξακολουθώ να επιμένω -και επιμένουμε και ως ΣΥΡΙΖΑ- να καλούμε τους Βουλευτές της Συμπολίτευσης να μην ψηφίσουν αυτό το νομοσχέδιο. Δίνει θανάσιμο χτύπημα, όπως έχουμε πει, στην εθνική κυριαρχία, στην εθνική ανεξαρτησία και εθνική ασφάλεια, γιατί δίνονται τα δίκτυα, που είναι ουσιαστικά οι αρτηρίες και φλέβες της οικονομίας και της κοινωνίας μας.
Έχουμε πει να μην το ψηφίσετε, γιατί είναι ένα θανάσιμο πλήγμα στην οικονομία της χώρας, διότι δίνει τη δυνατότητα να εκχωρηθεί μια επιχείρηση που διαχειρίζεται τα δίκτυα μεταφοράς, τα οποία έχουν πολύ μεγάλη σημασία για την ανάπτυξη και την παραγωγική ανασυγκρότηση της χώρας. Έχουμε πει να μην το ψηφίσετε, γιατί είναι ένα οικονομικό έγκλημα, γιατί μπιρ παρά θα πουληθεί αυτή η επιχείρηση σε ιδιώτες επενδυτές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε, σε δευτερόλεπτα.
Έχουμε πει να μην το ψηφίσετε, γιατί δίνει θανάσιμο πλήγμα στην κοινωνία, γιατί τα κέρδη που είχε μέχρι τώρα ο ΑΔΜΗΕ θα τα έχει ιδιώτης επενδυτής και, αντί να πηγαίνουν στη ΔΕΗ, θα πηγαίνουν σε αυτόν και έτσι ωθείτε τη ΔΕΗ να κάνει νέες αυξήσεις τιμολογίων.
Είχαμε πει ότι είναι ένα θανάσιμο πλήγμα στους εργαζόμενους και γιατί διαβούλευση δεν έγινε και γιατί οι θέσεις εργασίας τους δεν διασφαλίζονται από το παλιό νομοσχέδιο και γιατί οι συλλογικές τους συμβάσεις τους και τα εργασιακά τους δικαιώματα δεν διασφαλίζονται και κυρίως γιατί δεν διασφαλίζονται τα ασφαλιστικά τους δικαιώματα.","ΔΗΜΗΤΡΙΟΣ ΣΤΡΑΤΟΥΛΗΣ",485
"113631"," Ευχαριστούμε, κύριε Στρατούλη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113632"," Για όλους αυτούς τους λόγους ζητάμε να μην το ψηφίσετε. Έτσι κι αλλιώς η κυβέρνηση της Αριστεράς θα το ακυρώσει. Όμως, μην το ψηφίζετε. Είναι ντροπή, είναι καταστροφή για τον λαό και τη χώρα.
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ)","ΔΗΜΗΤΡΙΟΣ ΣΤΡΑΤΟΥΛΗΣ",485
"113633"," Έχει ζητήσει τον λόγο ο Υπουργός Εργασίας, Κοινωνικής Ασφάλισης και Πρόνοιας.
Κύριε Βρούτση, έχετε τον λόγο. Πόση ώρα θέλετε; Έξι λεπτά σάς αρκούν;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113634"," Επτά, κυρία Πρόεδρε.","ΙΩΑΝΝΗΣ ΒΡΟΥΤΣΗΣ",77
"113635"," Εντάξει, έξι λεπτά, με ανοχή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"113636"," Θα είμαι πολύ σύντομος.
Κυρία Πρόεδρε, κυρίες και κύριοι συνάδελφοι, πριν μιλήσω για την τροπολογία την οποία κατέθεσε το Υπουργείο Εργασίας, θέλω να καλωσορίσω και να κρίνω ως ιδιαίτερα θετικές τις βουλευτικές τροπολογίες που αφορούν τη ΔΕΗ, και συγκεκριμένα τις με αριθμό 1140/149 και 1141/150 και κάνω έκκληση προς τον επισπεύδοντα Υπουργό να τις κάνει αποδεκτές.
Για την τροπολογία με τις τέσσερις παρεμβάσεις που κατέθεσε το Υπουργείο Εργασίας: Καλωσορίζω την τοποθέτηση του συναδέλφου εκ μέρους της Αξιωματικής Αντιπολίτευσης που τις ψηφίζει, έστω και με επιφύλαξη. 
Πρόκειται για τέσσερις παρεμβάσεις οι οποίες είναι δίκαιες, εξορθολογίζουν ζητήματα τα οποία ήθελαν εξορθολογισμό. Συγκεκριμένα αφορά το ΕΚΑΣ για τα άτομα με ποσοστό αναπηρίας από 80% και πάνω. Τροποποιούμε, ουσιαστικά, τον ν. 4093, αποδεικνύοντας και στην πράξη κάτι ιδιαίτερα σημαντικό, πως, όταν και εφόσον έχουμε τη δυνατότητα, παρεμβαίνουμε και σε νόμους οι οποίοι -είναι γνωστός ο χαρακτηρισμός τους- χαρακτηρίζονται ως νόμοι που δεν αλλάζουν. Τελικά, όμως, αλλάζουν, τη στιγμή που υπάρχει η δυνατότητα. Με αυτήν τη διάταξη δίνεται η δυνατότητα πλέον να παίρνουν ΕΚΑΣ και άτομα με ποσοστό αναπηρίας 80% και πάνω.
Δίνουμε λύση προσωρινή -επαναλαμβάνω, προσωρινή, και θα εξηγήσω γιατί- στα θέματα που αφορούν τα προνοιακά επιδόματα των ατόμων τα οποία επιθυμούν να περάσουν τα ΚΕΠΑ και δυστυχώς, λόγω των απεργιακών κινητοποιήσεων, έχουμε εμπλοκή στα ΚΕΠΑ, οπότε αναγκαζόμαστε να κάνουμε αυτήν την παρέμβαση. Η προθεσμία είναι μέχρι 30 Απριλίου. Εννοείται ότι θα υπάρξει συμπληρωματική παρέμβαση, ώστε να το κάνουμε και για τις συντάξεις στον νόμο που περάσαμε τον Δεκέμβριο για την ίδια ημερομηνία.
Θέλω, όμως, να πω δύο πράγματα, τα οποία θεωρώ πολύ σημαντικά. Θα τα επαναλάβω μάλλον. Τα ΚΕΠΑ είναι ένας πετυχημένος θεσμός. Τα κληρονόμησα ως Υπουργός. Μάλιστα, στις προγραμματικές δηλώσεις της Κυβέρνησης είχα πει ότι το μειονέκτημα των ΚΕΠΑ, το οποίο στην αρχή ήταν το πρόβλημα των μεγάλων σειρών που είχαν δημιουργηθεί, των αιτημάτων που δεν μπορούσαν να λυθούν, θα κάνουμε ό,τι είναι δυνατόν για να το λύσουμε.
Θέλω, λοιπόν, να σας ενημερώσω ότι στις αρχές Δεκεμβρίου και πριν ξεκινήσουν οι κινητοποιήσεις των γιατρών, ουσιαστικά στα ΚΕΠΑ είχε λυθεί το ζήτημα. Ένα πρόβλημα το οποίο διαιωνιζόταν για μήνες και χρόνια -από τη δημιουργία τους- ένα πρόβλημα το οποίο το γνώριζαν όλοι οι Βουλευτές, γιατί ήταν ένα πραγματικό πρόβλημα, βασανιστικό για τους πολίτες, η πολύμηνη αναμονή για να περάσουν από τα ΚΕΠΑ είχε αντιμετωπιστεί. Το είχαμε αντιμετωπίσει και με την καλύτερη οργάνωση και με την αύξηση του αριθμού των γιατρών. Ουσιαστικά το πρόβλημα είχε λυθεί.
Δυστυχώς, μετά τις κινητοποιήσεις δημιουργήθηκε το ζήτημα το οποίο τώρα το βρίσκουμε μπροστά μας. Γι’ αυτό αναγκαζόμαστε να κάνουμε αυτήν την παρέμβαση μέχρι τις 30 Απριλίου. 
Από εκεί και πέρα, στις επόμενες μέρες το Υπουργείο Εργασίας θα καταθέσει σχέδιο νόμου, μέσα από το οποίο θα δίνεται οριστική λύση στο πρόβλημα των ΚΕΠΑ. Οριστική λύση!
Επιπλέον, φέρνουμε τη διάταξη η οποία αφορά την Αγροτική Τράπεζα και τους υπαλλήλους της Αγροτικής Τράπεζας. Εγώ άκουσα πριν από λίγο τον συνάδελφο του ΣΥΡΙΖΑ, ο οποίος μίλησε πολύ απλόχερα -και το κάνετε πολλοί συνάδελφοι- δείχνοντας την ευαισθησία. Επαναλαμβάνω, όμως, ότι το προνόμιο της ευαισθησίας δεν μπορεί να αισθάνεται ότι το έχει κάποιος μόνος του. Όλοι μας είμαστε ευαίσθητοι, όλοι θέλουμε να βοηθήσουμε εισοδηματικά την κοινωνία και τους πολίτες.
 Πολύ απλά θα επαναλάβω κάτι που έγινε και την περασμένη Παρασκευή στη συζήτηση που κάναμε με τον ΣΥΡΙΖΑ για το θέμα της ανεργίας. Και αυτό πρέπει να το απαντήσετε. Δεν απαντήθηκε την Παρασκευή. Κοστολόγησα τις παρεμβάσεις σας. Η παρέμβασή σας στο μισθολογικό κόστος των επιχειρήσεων είναι 2,1 δισεκατομμύρια ευρώ. Ουσιαστικά πρόκειται για ένα οικονομικό σοκ, που οδηγεί σε άμεσες απολύσεις πάνω από εκατό χιλιάδες εργαζόμενους. Δεν απαντήσατε πώς θα το αντιμετωπίσετε αυτό.
Δεύτερον, οι παρεμβάσεις σας στα ζητήματα επιδομάτων ανεργίας, που την Παρασκευή πήρα στα χέρια μου ως νέα πρόταση του ΣΥΡΙΖΑ, κοστολογούνται στα 7 δισεκατομμύρια ευρώ. Οι παρεμβάσεις σας για το ασφαλιστικό είναι άλλα 5 δισεκατομμύρια ευρώ. Σύνολο κρατικής δαπάνης 12 δισεκατομμύρια ευρώ.
Πείτε μου, πού θα βρείτε αυτά τα 12 δισεκατομμύρια ευρώ. Διότι, καλό είναι να μοιράζουμε απλόχερα σαν τους Άη Βασίληδες όλο τον χρόνο υποσχέσεις, ότι θα δώσουμε επιδόματα, θα δώσουμε χρήματα στον ελληνικό λαό, αλλά το ερώτημα είναι πού θα τα βρείτε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Κυρία Πρόεδρε, θα ήθελα τρία λεπτά ακόμα, γιατί είναι πολύ σημαντικό.
Κλείνω με την τελευταία παρέμβαση του Υπουργείου Εργασίας, η οποία ουσιαστικά είναι το επιστέγασμα όλων των μεταρρυθμίσεων που συντελούνται στο Υπουργείο Εργασίας τους τελευταίους δεκαοκτώ μήνες.
Γνωρίζετε πάρα πολύ καλά -διότι έχετε και αξιόλογους επιστήμονες στον χώρο του ΣΥΡΙΖΑ- την παρέμβασή μας στο θέμα του συνταξιοδοτικού πλαισίου. Χαρτογραφήσαμε το συνταξιοδοτικό σύστημα με τον «Ήλιο» και την «Αριάδνη», φέραμε την «ΕΡΓΑΝΗ», δημιουργήσαμε την «ΕΣΤΙΑ». Και τώρα έρχεται το επιστέγασμα όλων των μεταρρυθμίσεων. Η μεταρρύθμιση αυτή ονομάζεται «ΑΤΛΑΣ». 
Με τη συγκεκριμένη μεταρρύθμιση, κυρίες και κύριοι συνάδελφοι, λύνουμε ένα πρόβλημα που διαιωνίζεται δεκαετίες στην πατρίδα μας, το πρόβλημα του χρόνου παροχής των συντάξεων. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Με όλες τις παρεμβάσεις που κάναμε όλο το προηγούμενο διάστημα, με την ταυτοποίηση του ΑΜΚΑ και του ΑΦΜ των συνταξιούχων, με την ενσωμάτωση στην αναλυτική περιοδική δήλωση του ΙΚΑ όλων των ταμείων -γνωρίζετε τι υπήρχε πριν από αυτές τις παρεμβάσεις-, δίνεται η δυνατότητα από την 1η Ιανουαρίου του 2014, δηλαδή από τώρα, να κάνουμε την ψηφιακή καταγραφή όλων των Ελλήνων εργαζομένων στην πατρίδα μας. Αυτό γίνεται ήδη. 
Τι σημαίνει αυτό; Σημαίνει -ακούσατε και τις εξαγγελίες του Πρωθυπουργού από το Υπουργείο Εργασίας- ότι τον Απρίλιο και τον Μάιο του 2014, δηλαδή συγκεκριμένο χρονοδιάγραμμα -θα γίνει ειδική εξαγγελία και από το Υπουργείο, υπό την έννοια ότι θα δώσουμε αναλυτικά στοιχεία για το «ΑΤΛΑ»- καταργούνται τα βιβλιάρια ασθενείας με τη μορφή που τα γνωρίζουμε, σταματάνε οι βασανιστικές ουρές και η ταλαιπωρία όλων των Ελλήνων πολιτών για πάντα. Αυτό σημαίνει ανθρωποώρες κερδισμένες σε επιχειρήσεις, σε πολίτες στις υπηρεσίες του δημοσίου. 
Επίσης, στα μέσα Οκτωβρίου - Νοεμβρίου του 2014 όλοι οι εργαζόμενοι που έχουν μπει στην παραγωγική διαδικασία από την 1-1-1994 και εφεξής, θα έχουν τη χαρά να δουν στο προσωπικό τους κομπιούτερ το ασφαλιστικό τους βιογραφικό. Ουσιαστικά γίνεται ψηφιοποίηση, για πρώτη φορά, του ασφαλιστικού βίου όλων των Ελλήνων. 
Η ολοκλήρωση του έργου θα γίνει, περίπου, στα μέσα του 2015. 
Τι σημαίνει αυτό; Σημαίνει πολύ απλά ότι η σύνταξη θα είναι θέμα πλέον μίας ώρας. Και δεν πρόκειται για μια εξαγγελία, γνωστή, όπως γινόταν κατά καιρούς. Γνωρίζετε ότι είμαι ένας άνθρωπος ο οποίος όταν λέω κάτι, δεν το εξαγγέλλω για να ξεκινήσει να γίνεται, αλλά ήδη γίνεται. Ήδη τον μήνα Δεκέμβρη ψηφιοποιήθηκαν όλα τα έμμεσα ασφαλισμένα μέλη των Ελλήνων πολιτών. Η παρουσία του αριθμού των εμμέσων ασφαλισμένων μελών των Ελλήνων πολιτών μας θα παρουσιαστεί με το «ΑΤΛΑ» επίσημα από το Υπουργείο Εργασίας. 
Ουσιαστικά το ασφαλιστικό σύστημα της χώρας μας περνάει σε μια νέα εποχή. Θα είμαστε εδώ -και πιστεύω όλοι υγιείς- να δούμε αυτήν τη μεγάλη μεταρρύθμιση να πιάνει τόπο και να εφαρμόζεται. 
Γνωρίζετε όλοι πάρα πολύ καλά -για να δώσω και μια απάντηση στον συνάδελφο που ρώτησε περί προμηθειών και χρημάτων που θα δαπανηθούν- ότι γίνεται με μηδέν δαπάνες του δημοσίου. Γίνεται με το φιλότιμο των υπαλλήλων, όπως έγιναν και οι προηγούμενες μεταρρυθμίσεις στο Υπουργείο Εργασίας, με την εργασία, με πολιτική βούληση και με όραμα. Διότι πραγματικά αποδεικνύεται ότι πολλά πράγματα στην Ελλάδα θα μπορούσαν να έχουν γίνει νωρίτερα. Απλά έλειπε αυτό που λέω εγώ μεράκι, όραμα και θέληση. 
Η μεταρρύθμιση του «ΑΤΛΑΣ» είναι μία από τις μεγαλύτερες μεταρρυθμίσεις. Όλη η Βουλή θα έχει πολύ σύντομα αυτά τα στοιχεία αναλυτικά. Και πιστεύω ότι όλοι μαζί θα είμαστε εδώ να χαρούμε τη μεγάλη αυτήν αλλαγή του ασφαλιστικού συστήματος.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"113637"," Και εμείς ευχαριστούμε τον κύριο Υπουργό.
Τον λόγο έχει ζητήσει ο Κοινοβουλευτικός Εκπρόσωπος των Ανεξαρτήτων Ελλήνων κ. Βασίλειος Καπερνάρος.
Κύριε συνάδελφε, έχετε τον λόγο για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113638"," Ευχαριστώ.
Κύριε Υπουργέ, εμείς δεν θα ψηφίσουμε αυτήν την τροπολογία στην οποία αναφερθήκατε σε καμμία περίπτωση, διότι είμαστε αρνητικοί ούτως ή άλλως. Η βασική αιτία είναι ότι δεν σας έχουμε εμπιστοσύνη.
Δεν σας έχουμε εμπιστοσύνη –και το λέω, απευθυνόμενος και προς τον κ. Βορίδη και προς τους δύο Υπουργούς που έχουν σχέση με τον ΑΔΜΗΕ, διαβάζοντάς σας από τη σημερινή «ΕΛΕΥΘΕΡΟΤΥΠΙΑ»-, διότι πλούσιες ευρωπαϊκές χώρες, όπως η Γερμανία και η Δανία, αλλά και χειμαζόμενες από την κρίση, όπως η Ιρλανδία, η Ισπανία και η Ιταλία, πήραν δεκάδες εκατομμύρια από το Ευρωπαϊκό Ταμείο Προσαρμογής στην παγκοσμιοποίηση για την οικονομική ενίσχυση απολυμένων, ενώ η Ελλάδα, που οι κυβερνήσεις της υπέβαλαν μόνο μία αίτηση σε επτά χρόνια, έλαβε μόλις 2,9 εκατομμύρια ευρώ. Η Ελλάδα έλαβε 2,9 εκατομμύρια ευρώ, διότι οι Υπουργοί της υπέβαλαν μία αίτηση στην τελευταία επταετία! 
Έχω ένα απλό ερώτημα, μη ρητορικό. Υπάρχει αυτοέλεγχος; Υπάρχει αυτοκριτική; Υπάρχει μία θέση συνέπειας; Υπάρχει αυτοσεβασμός; Τι περιμένουμε, δηλαδή, από τους Ευρωπαίους, να έρθουν να μας πουν «ελάτε, πάρτε λεφτά, πάρτε να λύσετε τα προβλήματά σας, πάρτε να λύσετε την ανεργία σας, πάρτε να διώξετε τη θλίψη από τα πρόσωπα των κατοίκων της Κοζάνης, της Πτολεμαΐδας, της Φλώρινας», τους οποίους είδα προχθές, το Σαββατοκύριακο; Ποιους περιμένουμε, δηλαδή, όταν εμείς οι ίδιοι δηλώνουμε πασιφανέστατα ανικανότητα ή αδιαφορία ή παράλειψη ή κακουργίες που συντείνουν σε αυτήν τη σημερινή κατάντια; 
Η Ελλάδα πήρε 2,9 εκατομμύρια ευρώ, διότι υπέβαλε μόνο μία αίτηση και δεκάδες εκατομμύρια ευρώ πήραν άλλες χώρες, όπως η Γερμανία και η Δανία. Γι’ αυτό δεν σας έχουμε εμπιστοσύνη, διότι είστε ανίκανοι και, το σπουδαιότερο, διότι λέτε ψέματα. 
Περιμένουμε οι Ανεξάρτητοι Έλληνες με αγωνία, σε σχέση με τις θέσεις που προβάλαμε προχθές, να απαντηθεί ένα άλλο βαθύ ερώτημα, το οποίο βεβαίως είναι και θέμα υπαρξιακό. Κύριοι, γιατί πουλάτε τον ΑΔΜΗΕ; Και, αν τον πουλάτε, γιατί μέχρι σήμερα δεν φέρατε στη Βουλή των Ελλήνων έστω ένα ποσό που εσείς πιθανολογείτε, με δική σας επιχειρηματολογία, ότι μπορεί να αγγίξει το ποσό το οποίο έχει στοιχίσει στον ελληνικό λαό;
Δεν το ψηφίζουμε αυτό, κύριοι Υπουργοί, διότι, εκτός από τα ψέματα, έρχεστε εδώ να υφαρπάξετε την ψήφο μας. Είναι κάτι που δεν ξέρω αν το έχουν προσέξει οι συνάδελφοι. Στο άρθρο 5 λέτε ότι με κοινή απόφαση των Υπουργών Οικονομικών και Περιβάλλοντος, Ενέργειας και Κλιματικής Αλλαγής που δημοσιεύεται στην Εφημερίδα της Κυβερνήσεως μπορούν να καθορίζονται οι λεπτομέρειες, οι όροι και η εν γένει διαδικασία υλοποίησης οποιουδήποτε εκ των ανωτέρω θεμάτων, καθώς και να τροποποιείται το σχέδιο αναδιάρθρωσης και αποκρατικοποίησης της «ΔΕΗ Α.Ε.». Δηλαδή, με δική μας ψήφο θα πάρετε δικαιώματα εσείς, κύριε Υπουργέ. Με αυτό, δηλαδή, το νομοσχέδιο προκαλείτε εμάς να ψηφίσουμε αυτό, για να μπορείτε εσείς μακριά από εμάς και έξω από εμάς εδώ να παίρνετε όποιες αποφάσεις θέλετε. Είναι δυνατόν να βρεθεί Βουλευτής να ψηφίσει αυτό το νομοσχέδιο; Δι’ ημών, δηλαδή, αποκαθαίρεστε να κάνετε εσείς ό,τι θέλετε. Σας εξουσιοδοτούμε, δηλαδή, να κάνετε εσείς ό,τι σας πουν βεβαίως -όχι ό,τι θέλετε, αποσύρω το «ό,τι θέλετε»- ό,τι σας επιβάλλουν. 
Υπάρχει ένα άλλο ερώτημα, το οποίο επίσης είναι ρητορικό, διότι θα αποφύγετε να απαντήσετε. Έτσι κάνετε συνήθως. Στο άρθρο 2 παράγραφος 3, πώς διασφαλίζετε το γεγονός ότι αυτά τα στοιχεία και οι πληροφορίες δεν θα μεταβιβαστούν σε μυστικές υπηρεσίες της χώρας του επενδυτή; Σας υποχρεώνουν από πριν να δώσετε κάθε πληροφόρηση όσον αφορά σπουδαία, κρίσιμα και χρήσιμα ζητήματα για τη χώρα μας, όπως εθνικά, πληροφορίες για τη ΔΕΗ. Ποιες είναι οι ασφαλιστικές δικλίδες σε περίπτωση που αυτές οι πληροφορίες έχουν να κάνουν με τη διανομή ενέργειας σε στρατόπεδα, λιμεναρχεία, δίκτυα ενέργειας στο Αιγαίο ή στον Έβρο και η εταιρεία-επενδυτής είναι τουρκική;
Πώς θα εξασφαλίσουμε τα στοιχεία αυτά; Έχετε δικλίδες; Θα έρθει μία εταιρεία, θα πάρει όλα τα μυστικά, θα πάρει όλα όσα ζητάτε. Συνεχίζω από το νομοσχέδιο: Οι υποψήφιοι επενδυτές που θα προεπιλεγούν και οι πάσης φύσεως εξουσιοδοτημένοι εκπρόσωποί τους, που λαμβάνουν γνώση των περιουσιακών στοιχείων, της οικονομικής κατάστασης, των κερδών, των ζημιών και των προοπτικών της «ΑΔΜΗΕ Α.Ε.» υποχρεούνται να χρησιμοποιούν αυτές τις πληροφορίες αποκλειστικά και μόνο για τη διαμόρφωση της επενδυτικής τους απόφασης. Και αν δεν τη διαμορφώσουν, έχουν τα στοιχεία που τους δώσαμε εμείς, έχουν τα πάντα. Τέτοια προστασία κάνετε στον ελληνικό λαό, τέτοιους επιλέξαμε για να προστατεύσουν τα συμφέροντα του ελληνικού λαού. 
Τελειώνοντας, έχω πάλι αυτήν τη μεταφυσική, όχι αγωνία, απορία: Πώς είναι δυνατόν να λέτε στο Ζάππειο 2 και Ζάππειο 3, διά του Προέδρου σας, ότι «η ΔΕΗ -ας το καταλάβουμε- δεν είναι πια ένα μόνο πράγμα, αλλά πρέπει να εξεταστεί ως σύνολο διαφορετικών εταιρικών κλάδων; Τα δίκτυα διανομής και μεταφοράς, για παράδειγμα, πρέπει να παραμείνουν υπό εθνικό έλεγχο.»; Αυτό το έχει πει ο κ. Σαμαράς στις 11 Μαΐου του 2011. Πώς είναι δυνατόν σήμερα να πουλάτε τον ΑΔΜΗΕ; Ο κ. Σαμαράς ξαναείπε στις 22 Απριλίου του 2012 στο Ζάππειο 3: «Δεν μπορούμε να σκοτώνουμε για ένα κομμάτι ψωμί μονάδες της ΔΕΗ, επιλεγμένες μάλιστα με κομματικά ή με μικροκομματικά κριτήρια.». 
Πώς πουλάτε, λοιπόν, τον ΑΔΜΗΕ; Εδώ είναι πια ζήτημα εθνικού συμφέροντος. Το είπα και πέρυσι από τον χώρο αυτόν και το επαναλαμβάνω και σήμερα, δηλαδή 22 Απριλίου του 2012 επικύρωσε το προηγούμενο που σας διάβασα, αυτό που είχε πει στο Ζάππειο 2 στις 11 Μαΐου του 2011. «Η ιδιωτικοποίηση ιδιαίτερα της ενέργειας απαιτεί στρατηγικό σχεδιασμό που θα υπάρξει άμεσα. Χωρίς σχεδιασμό ό,τι τώρα δίνουμε, αύριο θα το μετανιώνουμε και θα το πληρώνουμε πολλαπλάσια.». Αφού είναι έτσι, γιατί το πουλάτε;
Τρίτον, εσείς, όπως διάβασα προχθές, είπατε ότι από την ενέργεια αυτή δεν προκύπτει πουθενά ότι τα δίκτυα δεν παραμένουν υπό κρατικό έλεγχο. Απαντήσατε σε επίκαιρη ερώτηση της Βουλευτού μας κ. Μακρή. «Ο ΑΔΜΗΕ», είπατε, «όπως προκύπτει σαφώς από την ευρωπαϊκή οδηγία, δεν μπορεί να είναι θυγατρική της ΔΕΗ κατά 100%. Ο διαχωρισμός αυτός περιλαμβάνεται και στον συνολικό σχεδιασμό αναδιάρθρωσης της ΔΕΗ, εν όψει και της αποκρατικοποίησής της», της ΔΕΗ, δηλαδή. «Από την ενέργεια αυτή δεν προκύπτει πουθενά ότι τα δίκτυα δεν παραμένουν υπό κρατικό έλεγχο.».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω σε ένα λεπτό, κύριε Πρόεδρε.
Στις 18 Οκτωβρίου του 2012, ο ομιλών υπέβαλε προς εσάς μία ερώτηση, προς τον κύριο Υπουργό Περιβάλλοντος, Ενέργειας και Κλιματικής Αλλαγής: «Σύμφωνα με το δημοσίευμα της εφημερίδας «ΔΗΜΟΚΡΑΤΙΑ», στις 16 Οκτωβρίου 2012, προτάθηκε από την τρόικα η πώληση του Ανεξάρτητου Διαχειριστή Μεταφοράς Ηλεκτρικής Ενέργειας (ΑΔΜΗΕ). Με βάση τα στοιχεία που παρουσιάζονται στο ρεπορτάζ, ο ΑΔΜΗΕ είναι εξαιρετικά κερδοφόρος. 
Η πρόταση της τρόικας αφορά στη μεταφορά του πλειοψηφικού πακέτου του ΑΔΜΗΕ στο Ταμείο Ιδιωτικοποιήσεων (ΤΑΙΠΕΔ), με σκοπό την εκμετάλλευσή του από ιδιώτες. Σύμφωνα με το άρθρο της εφημερίδας ο ανεξάρτητος φορέας ΑΔΜΗΕ προς το παρόν υπάγεται εξ ολοκλήρου στη ΔΕΗ. Μεγάλο ενδιαφέρον για την εκμετάλλευση του κερδοφόρου ΑΔΜΗΕ έχουν παρουσιάσει Έλληνες και ξένοι επενδυτές. 
Επειδή, την ίδια στιγμή που δήθεν γίνεται προσπάθεια από την Κυβέρνηση για τη δημιουργία πρωτογενούς πλεονάσματος, είναι τουλάχιστον οξύμωρο να αποκρατικοποιούνται επικερδείς οργανισμοί, ερωτάσθε: Για ποιον λόγο γίνεται προσπάθεια από την τρόικα να μεταφερθεί το πλειοψηφικό πακέτο ενός απολύτως κερδοφόρου φορέα στον ΤΑΙΠΕΔ, ενώ μπορεί να τον εκμεταλλευτεί προς όφελός του το ελληνικό δημόσιο;».
Και απαντάτε: «Σε ό,τι αφορά το ειδικό ερώτημα για το μελλοντικό ιδιοκτησιακό καθεστώς του ΑΔΜΗΕ, το μόνο που προβλέπεται είναι ο ιδιοκτησιακός διαχωρισμός των δικτύων από τη ΔΕΗ, να παύσει δηλαδή ο ΑΔΜΗΕ να είναι 100% θυγατρική εταιρεία της ΔΕΗ. Ο διαχωρισμός αυτός περιλαμβάνεται στον συνολικό σχεδιασμό για την αναδιοργάνωση της ΔΕΗ. Ο Υφυπουργός, Α. Παπαγεωργίου». Δηλαδή πάλι εσείς, δεύτερη διαβεβαίωση, καμμία κουβέντα για την πώληση του ΑΔΜΗΕ, καμμία κουβέντα για τη μεταβίβαση.
Σήμερα έχετε την παρρησία, την ειλικρίνεια, την πολιτική τόλμη και το θάρρος να πείτε στη Βουλή των Ελλήνων γιατί έχετε αλλάξει εκατόν ογδόντα μοίρες; Μπορείτε να μας πείτε για ποιον λόγο και πώς φτάσατε σήμερα να πουλάτε τον ΑΔΜΗΕ μετά από αυτά που έχετε πει; Τι έχει γίνει; Θεωρείτε ότι είστε υποχρεωμένος ή όχι να λέτε την αλήθεια, τουλάχιστον ενώπιον των συναδέλφων σας στη Βουλή των Ελλήνων;
Ευχαριστώ, κύριε Πρόεδρε.
(Χειροκροτήματα από την πτέρυγα των ΑΝΕΛ)","ΒΑΣΙΛΕΙΟΣ ΚΑΠΕΡΝΑΡΟΣ",185
"113639"," Και εμείς ευχαριστούμε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113640"," Κύριε Πρόεδρε, μπορώ να έχω τον λόγο για ένα λεπτό;","ΠΑΡΙΣ ΚΟΥΚΟΥΛΟΠΟΥΛΟΣ",245
"113641"," Κύριε Κουκουλόπουλε, περιμένετε ένα λεπτό να κάνω μια ανακοίνωση.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δέκα μαθητές και μαθήτριες, δύο εκπαιδευτικοί -συνοδοί τους και δέκα γονείς από το 3ο Δημοτικό Σχολείο Κω. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ζητήσει ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος.
Κύριε Κουκουλόπουλε, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113642"," Μόνο για ένα λεπτό, κύριε Πρόεδρε.
Επειδή έγινε μια αναφορά από τον προηγηθέντα συνάδελφο, τον Κοινοβουλευτικό Εκπρόσωπο των Ανεξαρτήτων Ελλήνων, ο οποίος ονόμασε συλλήβδην…","ΠΑΡΙΣ ΚΟΥΚΟΥΛΟΠΟΥΛΟΣ",245
"113643"," Κύριε Πρόεδρε, επί προσωπικού είναι;","ΒΑΣΙΛΕΙΟΣ ΚΑΠΕΡΝΑΡΟΣ",185
"113644"," Να ξέρετε ότι θα σας αφαιρεθεί ο χρόνος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113645"," Είπατε μία ανακρίβεια…","ΠΑΡΙΣ ΚΟΥΚΟΥΛΟΠΟΥΛΟΣ",245
"113646"," Δεν έχω αντίρρηση, αλλά σε εμάς...","ΒΑΣΙΛΕΙΟΣ ΚΑΠΕΡΝΑΡΟΣ",185
"113647"," Σας παρακαλώ, κύριε Καπερνάρο. Ο Κοινοβουλευτικός Εκπρόσωπος, όπως ξέρετε, μπορεί να ζητήσει τον λόγο όποτε θέλει.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113648"," Συμφωνούμε, αλλά να εξηγεί για ποιον λόγο τον ζητάει. Αυτό λέω.","ΒΑΣΙΛΕΙΟΣ ΚΑΠΕΡΝΑΡΟΣ",185
"113649"," Δεν κατάλαβα, το ζητάει όπως έχει δικαίωμα. Τι είναι αυτά που λέτε; Εσείς εξηγείτε γιατί ζητήσατε τον λόγο; Τον ζητήσατε γιατί το δικαιούσθε. Και μάλιστα είμαι πολύ προσεκτικός και είπα στον κ. Κουκουλόπουλο ότι, αν είναι σύντομη η παρέμβασή του, θα αφαιρεθεί από τον λόγο του.
Ορίστε, συνεχίστε, κύριε Κουκουλόπουλε.
Κύριε Καπερνάρο, έχετε –δεν ξέρω- μια νευρικότητα, όταν μιλάει κάποιος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113650"," Εγώ; Μήπως δεν έχετε αντίληψη του τι γίνεται με αυτό που λέτε;","ΒΑΣΙΛΕΙΟΣ ΚΑΠΕΡΝΑΡΟΣ",185
"113651"," Γιατί παρεμβήκατε τώρα;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113652"," Γιατί έκρινα ότι έπρεπε να παρέμβω.","ΒΑΣΙΛΕΙΟΣ ΚΑΠΕΡΝΑΡΟΣ",185
"113653"," Πώς; Έτσι αυθαίρετα, χωρίς να ζητήσετε τον λόγο από το Προεδρείο; Τι το περάσατε εδώ; Για ποιον λόγο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113654"," Και σας έχω χαρακτηρίσει και άδικο γιατί κάνετε επιλογές.","ΒΑΣΙΛΕΙΟΣ ΚΑΠΕΡΝΑΡΟΣ",185
"113655"," Εγώ;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113656"," Εσείς. Πρώτη φορά είναι;","ΒΑΣΙΛΕΙΟΣ ΚΑΠΕΡΝΑΡΟΣ",185
"113657"," Αυτά που λέτε τώρα τα έχετε σκεφθεί; Έχει δικαίωμα ο Κοινοβουλευτικός Εκπρόσωπος να πάρει τον λόγο όποτε θέλει, ναι ή όχι;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113658"," Απλά λέω για ποιον λόγο αναφέρθηκε σε εμάς.","ΒΑΣΙΛΕΙΟΣ ΚΑΠΕΡΝΑΡΟΣ",185
"113659"," Εντάξει, ας μη συνεχίσουμε, γιατί δεν μπορείτε να δικαιολογήσετε τα αδικαιολόγητα.
Ορίστε, κύριε Κουκουλόπουλε, συνεχίστε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113660"," Το δημοσίευμα, κύριε Πρόεδρε, της εφημερίδας «ΕΛΕΥΘΕΡΟΤΥΠΙΑ» σήμερα μας απασχόλησε όλους. Όλοι φροντίσαμε να ενημερωθούμε από το αρμόδιο Υπουργείο Εργασίας που έχει εκδώσει και ανακοίνωση. Αυτά που είπε ο κ. Καπερνάρος δεν έχουν καμμία σχέση με την πραγματικότητα.
Υπήρχε ένας μηχανισμός από την Ευρωπαϊκή Ένωση που επικαλούνταν την παγκοσμιοποίηση και έβαζε διάφορα κριτήρια, όπως απολύσεις πάνω από πεντακόσιους εργαζόμενους σε πολύ μεγάλες επιχειρήσεις.
Η Ελλάδα από καιρό είχε προσφύγει. Άλλαξε ο συγκεκριμένος κανονισμός. Είχε πάρει μια αποζημίωση επί Υπουργίας της κ. Κατσέλη και τον Γενάρη, τον προηγούμενο μήνα, επειδή άλλαξε ο κανονισμός από την 1-1-2014, ζήτησε αποζημίωση 11.000.000 ευρώ από το συγκεκριμένο ταμείο για τους απολυμένους της βιομηχανίας «ΚΑΤΣΕΛΗ», γιατί άλλαξε ο κανονισμός. Άρα τα περί ανικανότητος και όλα αυτά είναι στο μυαλό του κ. Καπερνάρου.
Νομίζω ότι, αντί για εκτόνωση, το Βήμα της Βουλής είναι καλύτερο για την ενημέρωση πρώτα απ’ όλα των Ελλήνων πολιτών που μας ακούνε.
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"113661"," Ωραία, δώστε μου τώρα τον λόγο.","ΒΑΣΙΛΕΙΟΣ ΚΑΠΕΡΝΑΡΟΣ",185
"113662"," Τον λόγο έχει η κ. Διακάκη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113663"," Ζητώ τον λόγο επί προσωπικού!","ΒΑΣΙΛΕΙΟΣ ΚΑΠΕΡΝΑΡΟΣ",185
"113664"," Ποιο είναι το προσωπικό;","ΠΑΡΙΣ ΚΟΥΚΟΥΛΟΠΟΥΛΟΣ",245
"113665"," Θα τοποθετηθείτε μετά, κύριε Καπερνάρο.
Κυρία Διακάκη, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113666"," Όχι, τώρα θέλω.","ΒΑΣΙΛΕΙΟΣ ΚΑΠΕΡΝΑΡΟΣ",185
"113667"," Κύριε Καπερνάρο, έχω ανακοινώσει στο Σώμα ποιος Βουλευτής έχει τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113668"," Μα θέλω τον λόγο επί προσωπικού.","ΒΑΣΙΛΕΙΟΣ ΚΑΠΕΡΝΑΡΟΣ",185
"113669"," Τι σημασία έχει αν τον θέλετε εσείς; Το Προεδρείο έχει καλέσει στο Βήμα την κ. Διακάκη.
Κυρία Διακάκη, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113670"," Είδατε, λοιπόν, που είστε άδικος και λειτουργείτε κατ’ επιλογήν;","ΒΑΣΙΛΕΙΟΣ ΚΑΠΕΡΝΑΡΟΣ",185
"113671"," Θα μιλήσετε μετά. 
Αφήστε το τι είμαι. Δεν έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113672"," Δεν πειράζει. Αποκαλύπτεται στο Κοινοβούλιο ποιος είστε.","ΒΑΣΙΛΕΙΟΣ ΚΑΠΕΡΝΑΡΟΣ",185
"113673"," Ποιος είμαι εγώ; Θα κρίνετε εσείς εμένα;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113674"," Πολλαπλώς!","ΒΑΣΙΛΕΙΟΣ ΚΑΠΕΡΝΑΡΟΣ",185
"113675"," Ξέρετε πόσα χρόνια έχω σε αυτό το Κοινοβούλιο; Με έχει κρίνει ο λαός!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113676"," Πολλαπλώς θα σας κρίνω!","ΒΑΣΙΛΕΙΟΣ ΚΑΠΕΡΝΑΡΟΣ",185
"113677"," Ακούτε τι σας λέω; Εμένα με κρίνει ο λαός χρόνια ολόκληρα και δεν περιμένω κρίση από εσάς! Ορίστε μας!
Κυρία Διακάκη, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113678"," Πολλαπλώς σας κρίνω.","ΒΑΣΙΛΕΙΟΣ ΚΑΠΕΡΝΑΡΟΣ",185
"113679"," Καλά, εντάξει. 
Από εσάς δεν περιμένω κρίση. 
Κυρία Διακάκη, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113680"," Ευχαριστώ πολύ, κύριε Πρόεδρε.","ΜΑΡΙΑ ΔΙΑΚΑΚΗ",129
"113681"," Πρόεδρος της Βουλής που λέει «καλά, εντάξει» είναι «συνυφασμένος» με την ποιότητά του!","ΒΑΣΙΛΕΙΟΣ ΚΑΠΕΡΝΑΡΟΣ",185
"113682"," Σας είπα ότι δεν περιμένω από εσάς την κρίση. Συνεννοηθήκαμε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113683"," Ήθελα να διαβάσω από την εφημερίδα ποιος τα είπε και πότε.","ΒΑΣΙΛΕΙΟΣ ΚΑΠΕΡΝΑΡΟΣ",185
"113684"," Το Προεδρείο λειτουργεί βάσει του Κανονισμού και όταν δίνει ο Πρόεδρος τον λόγο σε Βουλευτή, προηγείται ο Βουλευτής. 
Κυρία Διακάκη, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113685"," Ας πάμε στο θέμα μας, λοιπόν.
Έχουμε σήμερα μπροστά μας ένα νομοσχέδιο που βγάζει στο σφυρί ένα ακόμα κομμάτι της δημόσιας περιουσίας -και ίσως αυτό το κομμάτι να είναι και το σημαντικότερο- τον Ανεξάρτητο Διαχειριστή Μεταφοράς Ηλεκτρικής Ενέργειας στη χώρα μας. Πρόκειται για μία επιχείρηση στρατηγικής σημασίας για την Ελλάδα, αφού από αυτήν εξαρτάται και η εθνική άμυνα και η εθνική ασφάλεια. 
Είπαμε πολλά αυτές τις μέρες για το ποιος είναι, πόσο σημαντικός είναι και τι κάνει ο ΑΔΜΗΕ. Οι Βουλευτές του ΣΥΡΙΖΑ με επιχειρήματα και ατράνταχτα στοιχεία απέδειξαν γιατί δεν πρέπει να φύγει από τον έλεγχο του δημοσίου. Δεν ξέρω πόσο προβληματιστήκατε με όλα όσα σας είπαμε. Αλλά αν το κάνατε, οφείλετε να συμφωνήσετε μαζί μας και να κάνετε επιτέλους την υπέρβαση λέγοντας όχι σε μία ακόμα εγκληματική ενέργεια, έστω και τώρα. 
Ξέρετε, κυρίες και κύριοι Βουλευτές, υπάρχουν μερικά πράγματα που δεν μπαίνουν για κανένα λόγο σε διαπραγμάτευση. Η υγεία, η παιδεία, η ενέργεια, το νερό είναι κοινωνικά αγαθά και δεν μπορούν να γίνονται εμπόρευμα στα χέρια του κάθε ιδιώτη που στοχεύει στο κέρδος. 
Το ξεπούλημα της χώρας και της δημόσιας περιουσίας δεν θα φέρει ούτε ανάπτυξη ούτε ανάκαμψη. Είναι σαν να δίνει κάποιος ένα λάθος φάρμακο σε κάποιον ασθενή και να αποβαίνει αυτό μοιραίο για τη ζωή του. Δεν μπορεί να περιμένει κανείς ανάπτυξη, διαμελίζοντας το πιο σημαντικό κομμάτι της περιουσίας του, που του εξασφαλίζει την άμυνα και την ασφάλειά του, τη στιγμή μάλιστα που αυτό είναι αυτοχρηματοδοτούμενο και δεν επιβαρύνει καθόλου τον προϋπολογισμό. 
Ξέρετε, παρ’ όλες τις προσπάθειες που κάνετε να μας πείσετε για το αντίθετο, ότι με το ξεπούλημα του ΑΔΜΗΕ σε ιδιώτες η επέκταση, η συντήρηση και η ενίσχυση του δικτύου θα είναι πάντα πλημμελείς, γιατί οι ιδιώτες δεν ενδιαφέρονται για την καλή ή ασφαλή και αξιόπιστη λειτουργία του, παρά μόνον για το δικό τους κέρδος. 
Το ξεπούλημα αυτό προαναγγέλλει ούτε λίγο ούτε πολύ και το ξεπούλημα της υπόλοιπης ΔΕΗ, αφού ο ΑΔΜΗΕ είναι 100% δικό της κομμάτι. Οι εργαζόμενοι θα υπολογίζονται σαν κόστος που πρέπει να ελαχιστοποιηθεί και όχι ως άνθρωποι. Στο πλαίσιο της εφαρμογής των μνημονίων καταλύεται κάθε συλλογική σύμβαση εργασίας. 
Εντέλει, με την κίνηση αυτή υπονομεύεται η εθνική μας κυριαρχία. Ο ελληνικός λαός, εκτός από την αφαίμαξη που υφίσταται με τις πολιτικές σας, κινδυνεύει να χάσει και τις δημόσιες υποδομές, που είναι δική του περιουσία, γιατί την απέκτησε με θυσίες. 
Η ηλεκτρική ενέργεια δεν είναι ένα οποιοδήποτε προϊόν. Είναι κοινωνικό αγαθό απαραίτητο για την ανθρώπινη διαβίωση και μόνον η ΔΕΗ, ως δημόσια επιχείρηση, μπορεί να εγγυηθεί την παροχή του σε κάθε πολίτη. 
Και επειδή σας αρέσει πάντα να ψάχνετε πρότυπα από άλλες χώρες για να τα εφαρμόζετε στη δική μας, σας λέμε ότι σε όποια χώρα και αν επιβλήθηκε η ιδιωτικοποίηση της ενέργειας, τα αποτελέσματα ήταν πάντα καταστροφικά για την κοινωνία. 
Έχουμε μαζικές απολύσεις, κατακόρυφη αύξηση τιμολογίων, συνεχή υποβάθμιση των υπηρεσιών, καταστροφή των δικτύων με ανυπολόγιστες ανθρώπινες και υλικές απώλειες. 
Ένας από τους βασικούς πυλώνες και μία βασική προϋπόθεση για την ανάπτυξη μαζί με τις μεταφορές, τις επικοινωνίες και τις τράπεζες είναι και ο έλεγχος της ενέργειας. Δεν μπορεί κανείς να ξεπουλάει τον ΑΔΜΗΕ για να βγει η χώρα από την κρίση παρά μόνο προσχηματικά. 
Το κοινωνικό σύνολο έχει ανάγκη από μία σύγχρονη και 100% δημόσια και ενιαία επιχείρηση ανασυγκροτημένη που θα λειτουργεί με αναπτυξιακά, κοινωνικά και περιβαλλοντικά κριτήρια. 
Κυρίες και κύριοι Βουλευτές της συγκυβέρνησης, σε κανενός το όνομα δεν δικαιούστε να εκποιείτε τη χώρα και να καταδικάζετε τους Έλληνες. Αυτό το νομοσχέδιο είναι ένα ακόμα έγκλημα που συντελείται εις βάρος της πατρίδας μας. Το νομοσχέδιο αυτό προδιαγράφει ένα μέλλον υπόδουλων πολιτών στην εξουσία του κάθε ιδιώτη επενδυτή, που έχοντας το 66% του ΑΔΜΗΕ θα παραμείνει ανεξέλεγκτος με καταστροφικές συνέπειες για τη χώρα. 
Η κηδεμονία των πλουτοπαραγωγικών πηγών της χώρας μας από δήθεν επενδυτές σημαίνει απλά ένα καθεστώς υποτέλειας και τη δημιουργία μιας αποικίας χρέους, κληρονομιά στις επόμενες γενιές με τη δική σας σφραγίδα. 
Εγώ όμως είμαι αισιόδοξη για ένα πράγμα. Όλο αυτό το πανηγύρι των ιδιωτικοποιήσεων που στήσατε στις πλάτες του ελληνικού λαού, πολύ σύντομα θα λάβει τέλος από μία κυβέρνηση που θα έχει σαν στόχο το συμφέρον της χώρας και των πολιτών της και όχι την ικανοποίηση των συμφερόντων των δανειστών. 
Αυτή η κυβέρνηση είναι η κυβέρνηση της Αριστεράς, η κυβέρνηση του ΣΥΡΙΖΑ. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΜΑΡΙΑ ΔΙΑΚΑΚΗ",129
"113686"," Κύριε Πρόεδρε, θέλω τον λόγο.","ΒΑΣΙΛΕΙΟΣ ΚΑΠΕΡΝΑΡΟΣ",185
"113687"," Ορίστε. Τι θέλετε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113688"," Θέλω τον λόγο.","ΒΑΣΙΛΕΙΟΣ ΚΑΠΕΡΝΑΡΟΣ",185
"113689"," Για ποιο λόγο; Τι θέλετε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113690"," Είμαι Κοινοβουλευτικός Εκπρόσωπος και ως…","ΒΑΣΙΛΕΙΟΣ ΚΑΠΕΡΝΑΡΟΣ",185
"113691"," Δεν κατάλαβα. Πείτε μου. Εξηγήστε μου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113692"," Επειδή είμαι Κοινοβουλευτικός Εκπρόσωπος και για ζήτημα προσωπικό.","ΒΑΣΙΛΕΙΟΣ ΚΑΠΕΡΝΑΡΟΣ",185
"113693"," Κύριε Καπερνάρο…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113694"," Είπε ο κ. Κουκουλόπουλος…","ΒΑΣΙΛΕΙΟΣ ΚΑΠΕΡΝΑΡΟΣ",185
"113695"," Μισό λεπτό, κύριε Καπερνάρο!
Για να πάρετε τον λόγο επί προσωπικού πρέπει πρώτα να ζητήσετε την άδεια για να εκθέσετε ποιος είναι ο λόγος του προσωπικού. 
Έχετε, λοιπόν, τον λόγο για ένα λεπτό να μας πείτε ποιος είναι ο λόγος του προσωπικού.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113696"," Είπε ότι τα εννέα εκατομμύρια είναι στη φαντασία μου και ότι χρησιμοποιώ το Βήμα για εκτόνωση.","ΒΑΣΙΛΕΙΟΣ ΚΑΠΕΡΝΑΡΟΣ",185
"113697"," Αυτό είναι προσωπικό;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113698"," Βεβαίως, το θεωρώ προσωπικό.","ΒΑΣΙΛΕΙΟΣ ΚΑΠΕΡΝΑΡΟΣ",185
"113699"," Εσείς κάνατε αναφορά…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113700"," Εκτός αν αντί για Πρόεδρος είστε δικαστής.","ΒΑΣΙΛΕΙΟΣ ΚΑΠΕΡΝΑΡΟΣ",185
"113701"," Μα, δεν σας αφαιρεί κανείς τον λόγο. Θα με ακούσετε και λίγο; Μισό λεπτό.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113702"," Το θέμα είναι ότι ακούμε συνέχεια εσάς και δεν ακούν εμένα.","ΒΑΣΙΛΕΙΟΣ ΚΑΠΕΡΝΑΡΟΣ",185
"113703"," Σας λέω, λοιπόν, κύριε Καπερνάρο, ότι εσείς κάνατε προσωπικές αναφορές στον κ. Βορίδη επί πολιτικού περιεχομένου. Το προσωπικό είναι…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113704"," Δεν ζήτησε τον λόγο ο κ. Βορίδης. Εσείς θα κρίνετε;","ΒΑΣΙΛΕΙΟΣ ΚΑΠΕΡΝΑΡΟΣ",185
"113705"," Το προσωπικό το κρίνει το Προεδρείο. Προσωπικό είναι όταν προσβάλλεται…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113706"," Το Προεδρείο είναι ενιαίο. Επειδή αναφέρθηκε ένας Βουλευτής της Χρυσής Αυγής στο επώνυμο του κ. Μουσουρούλη προηγουμένως για μια υπόθεση, ζήτησε ο κ. Μουσουρούλης τον λόγο και η κυρία συνάδελφός σας του έδωσε τον λόγο.","ΒΑΣΙΛΕΙΟΣ ΚΑΠΕΡΝΑΡΟΣ",185
"113707"," Εν πάση περιπτώσει, για να μην έχετε…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113708"," Εσείς είστε δύστοκος.","ΒΑΣΙΛΕΙΟΣ ΚΑΠΕΡΝΑΡΟΣ",185
"113709"," Για να μην έχετε, λοιπόν, κανένα λόγο να λέτε ότι το Προεδρείο σάς αφαιρεί το λόγο, θα σας τον δώσω. 
Να ξέρετε όμως ότι ο Κανονισμός –που τον έχετε διαβάσει- λέει ότι δίνεται ο λόγος για προσωπικό θέμα, όταν υπάρχει λόγος προσβολής αξιοπρέπειας, τιμής κ.λπ..","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113710"," Θεώρησα ότι είναι προσβλητικό, λοιπόν.","ΒΑΣΙΛΕΙΟΣ ΚΑΠΕΡΝΑΡΟΣ",185
"113711"," Αφού το θεωρήσατε έτσι, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113712"," Επειδή αυτά που είπα δεν είναι στη φαντασία μου και για να διαψεύσω τον κ. Κουκουλόπουλο, διότι σε αυτού τη φαντασία είναι, επικαλούμαι τον αρμόδιο κοινοτικό Επίτροπο Λάζλο Άντορ, ο οποίος απήντησε τα στοιχεία αυτά σε ερώτηση του κ. Χουντή. Να λέμε ονοματεπώνυμα. 
Τι είπε, λοιπόν, ο Επίτροπος κ. Άντορ; Για να δούμε ποιος εκτονώνεται και ποιος έχει στη φαντασία του αυτά. 
«Διατέθηκαν από το ταμείο 471,2 εκατομμύρια ευρώ για την ενίσχυση εκατόν δύο χιλιάδων τετρακοσίων έντεκα απολυμένων στην Ευρώπη. Από αυτά η Δανία πήρε 63,7 εκατομμύρια ευρώ. Η Ιρλανδία πήρε 63,3 εκατομμύρια ευρώ. Η Ιταλία πήρε 60,6 εκατομμύρια ευρώ. Η Ισπανία 57,1 εκατομμύρια ευρώ και η Γερμανία περίπου 45 εκατομμύρια ευρώ, ενώ η Ελλάδα πήρε 2,9 εκατομμύρια ευρώ».
Το λέω αυτό για να ακουστεί ποιοι είναι όχι για εκτόνωση και προϊόν ποιανού φαντασίας είναι.","ΒΑΣΙΛΕΙΟΣ ΚΑΠΕΡΝΑΡΟΣ",185
"113713"," Αναλύσατε, λοιπόν, το προσωπικό.
Κυρία Βαλαβάνη, έχετε τον λόγο για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113714"," Κυρίες και κύριοι Βουλευτές, το Νοέμβριο του 2013 έλεγα στην Ολομέλεια ότι αυτό που διαδραματίζεται τα τελευταία χρόνια -με αποκορύφωμα τον ενάμιση χρόνο της συγκυβέρνησης, με την ελληνική αμυντική βιομηχανία είναι το «μαρτύριο της κινέζικης σταγόνας»- με πρωταγωνιστή το Υπουργείο Οικονομικών. Και είχα φέρει σαν παράδειγμα αυτό που μας είχε πει ο προηγούμενος διευθύνων σύμβουλων των ΕΑΣ σε συνάντηση μαζί του την άνοιξη του 2013, ότι είχε ξοδέψει μάταια ατέλειωτες ώρες περιμένοντας στον προθάλαμο του Υπουργού Οικονομικών «σαν ζητιάνος» -η έκφραση ήταν δική του- εκλιπαρώντας για την έκδοση προσωρινής ασφαλιστικής και φορολογικής ενημερότητας, προκειμένου να συνεχίσει η εταιρεία την παραγωγή και να υλοποιήσει συμβόλαια χωρίς να πληρώνει συνέχεια ρήτρες, που εκπίπτουν υπέρ του ελληνικού δημοσίου, και να μπορεί να πληρώνει εργαζόμενους και προμηθευτές.
Σήμερα επικαλείσθε πόσο ζημιογόνα για το ελληνικό δημόσιο στάθηκαν τα τελευταία χρόνια τα ΕΑΣ. Αλλά τι περιμένατε, όταν με ευθύνη των συγκυβερνήσεων δεν τους επιτρέπατε να λειτουργούν στοιχειωδώς ως επιχείρηση για να μπορούν να εκτελούν τα συμβόλαια και τις υποχρεώσεις τους; Καλούμασταν τότε να επικυρώσουμε την πράξη νομοθετικού περιεχομένου, που θα τους έδινε παράταση φορολογικής και ασφαλιστικής ενημερότητας μέχρι 31 Ιανουαρίου 2014 για να ολοκληρωθούν οι διαδικασίες είσπραξης οφειλών από το ελληνικό δημόσιο, προκειμένου να πληρωθούν -και πάλι «έναντι» σε σχέση με τα πολύμηνα χρωστούμενα- οι εργαζόμενοι.
Είχα επισημάνει, επίσης, τότε ότι η ουσία της υπόθεσης, δηλαδή η αμυντική θωράκιση της χώρας, η παραγωγική της ανασυγκρότηση και ο δημόσιος χαρακτήρας των αμυντικών βιομηχανιών, το μέλλον των ΕΑΣ και η προφανής απόφαση της Κυβέρνησης για έλλειψη οποιουδήποτε μέλλοντος για την ΕΛΒΟ καθώς απουσίαζε πανηγυρικά η οποιαδήποτε αναφορά σε αντίστοιχες δικές της ανάγκες από την πράξη νομοθετικού περιεχομένου-, καθώς και το νομοσχέδιο «παίζονταν» κεκλεισμένων των θυρών μεταξύ τρόικας και μιας Κυβέρνησης με την πλάτη στον τοίχο και υπό τη δαμόκλειο σπάθη των δανειστών: «Συρρικνώστε τα ή κλείστε τα». Είχαμε τότε υπερψηφίσει την πράξη νομοθετικού περιεχομένου, παρά το γεγονός ότι δεν ήταν παρά «ασπιρίνη». 
Σήμερα καλούμαστε να αποφασίσουμε συνολικότερα για την τύχη των ΕΑΣ με τροπολογία σε «άσχετο» νομοσχέδιο, αυτό για το ξεπούλημα του ΑΔΜΗΕ, για τον οποίο ΑΔΜΗΕ μίλησα την προηγούμενη εβδομάδα στη συζήτηση επί της αρχής. Λες και πρόκειται αυτή η ιστορία με τα ΕΑΣ να είναι κάποια λεπτομέρεια. Κατά την άποψη της συγκυβέρνησης, η αμυντική βιομηχανία δεν αξίζει ούτε μία συζήτηση δύο ημερών με κανονικές κοινοβουλευτικές διαδικασίες. 
Και τι καλούμαστε να επικυρώσουμε με αυτή την τροπολογία; Τη διάσπαση των ΕΑΣ σε στρατιωτικό σκέλος, που σύμφωνα με το άρθρο 346 της Συνθήκης της Λισαβόνας αποτελεί δημόσια περιουσία του δημοσίου, κυρίως για τις εσωτερικές αμυντικές ανάγκες. Και στο πολιτικό σκέλος της παραγωγής των ΕΑΣ, που συγκροτεί ξεχωριστή εταιρεία και τίθεται υπό καθεστώς εκκαθάρισης τύπου bad bank, προκειμένου η τρόικα να μην διεκδικήσει την επιστροφή 2 δισεκατομμυρίων ευρώ κρατικών επιχορηγήσεων στο ελληνικό δημόσιο από μία εταιρεία, που ουσιαστικά βρισκόταν σε επιβληθείσα αναστολή λειτουργίας. Όλα αυτά με τη βούλα της απόφασης της τρόικας στις 16 Δεκεμβρίου, που επικυρώθηκε στο Eurogroup της επομένης, σύμφωνα με την αιτιολογική έκθεση ως «πληρωτέο προαπαιτούμενο για την εκταμίευση δόσης στην Ελλάδα».
Τι συμφωνήσατε, όμως, ακριβώς με την τρόικα; Αυτό δεν θα το μάθουμε ή όχι τουλάχιστον από την παρούσα τροπολογία. Πώς θα χωριστεί η παρούσα εταιρεία σε στρατιωτική και πολιτική ή σε «good company» και «bad company»; Άγνωστο. Σε ποια από τις δύο εταιρείες θα μεταφερθεί κάθε συγκεκριμένο εργοστάσιο των μέχρι σήμερα ενιαίων ΕΑΣ; Στο στρατιωτικό σκέλος ή στο υπό εκκαθάριση θα πάει το Λαύριο, δηλαδή η παλιά ΠΥΡΚΑΛ, ο Υμηττός, η Ελευσίνα, το Αίγιο και οι δύο θυγατρικές στην Κύμη και στη Θεσπρωτία;
Τι θα γίνει με τους εναπομείναντες εργαζόμενους; Θα διασωθούν οι θέσεις εργασίας όλων; Ή κλείνοντας όσα εργοστάσια κλείνουν -αυτά που δεν μας λέτε ποια είναι-, θα βρεθούν στον δρόμο οι εργαζόμενοί τους; Ούτε γι’ αυτό μας ενημερώνετε καν.
Όλα θα αποφασιστούν στην πορεία με κοινές υπουργικές αποφάσεις των δύο Υπουργείων, Οικονομικών και Άμυνας. Έχουμε μία υποψία ότι για τους επόμενους μήνες θα «κρατάτε στο σκοτάδι» και το σύνολο των εργαζομένων, τουλάχιστον μέχρι να τελειώσει ο δεύτερος γύρος των εκλογών τον Μάιο.
Επιπλέον, υποψιαζόμαστε ότι δεν είναι τυχαίο ότι δεν αναφέρεται πουθενά ο ένας και μοναδικός χρόνος-περιθώριο που, σύμφωνα με δικές σας «διαρροές» στον Τύπο, σας έδωσε η τρόικα για να δοκιμάσετε να «γυρίσετε» σε οικονομικά επικερδή την εταιρεία παραγωγής στρατιωτικού υλικού. Ούτε το ότι η συγκεκριμένη εταιρεία υπάγεται σε ένα νομοθετικό πλαίσιο, που σας δίνει την δυνατότητα ανά πάσα στιγμή να την περάσετε κι αυτή σε καθεστώς εκκαθάρισης.
Δεν μας εξηγείτε, βεβαίως, πουθενά αν σκοπεύετε να περάσετε τελικά στο ΤΑΙΠΕΔ, όπως είχε προαναγγελθεί ήδη από το 2010, τα παραλιμάνια οικόπεδα όλων σχεδόν των εργοστασίων, που πρόκειται να κλείσετε, με «κορωνίδα» το εκπληκτικό οικόπεδο στον Υμηττό, που «βλέπει πιάτο» όλη την Αθήνα μέχρι τη θάλασσα.
Δεν μας εξηγείτε, επίσης, γιατί κανονίζετε με αυτήν την τροπολογία η καινούργια λειτουργούσα εταιρεία να μην μπορεί να εισπράξει σεντς απ’ ό,τι της οφείλει το δημόσιο, αλλά μόνο να τα συμψηφίζει με ό,τι αυτή χρωστάει. Ιδιαιτέρα παίρνοντας υπ’ όψιν ότι η ίδια χρωστάει στο δημόσιο ρήτρες λόγω συμβολαίων που δεν εκπληρώθηκαν, επειδή στην πραγματικότητα το δημόσιο δεν της επέτρεπε να λειτουργήσει. Και ότι το ελληνικό δημόσιο, που βρίσκεται σε βαθιά κρίση και υπό μνημονιακό καθεστώς, αλλά δεν τολμά να απαιτήσει διαγραφή του μεγαλύτερου μέρους του δημόσιου χρέους των 321 δισεκατομμυρίων ευρώ, πέρσι το καλοκαίρι εμφανίστηκε ιδιαίτερα «γαλαντόμο» -με προτροπή των Αμερικανών- απέναντι στο Ιράκ, του οποίου διέγραψε κάτι παραπάνω από το μισό από το χρέος που όφειλε στα ΕΑΣ, ύψους 267 εκατομμυρίων δολαρίων, και ρύθμισε να αποπληρωθούν τα υπόλοιπα 126 εκατομμύρια άτοκα σε σαράντα τέσσερις εξάμηνες δόσεις -ξεκινώντας από την 1η Μαρτίου του 2019. Μάλιστα, κανονίσατε να μην αποπληρώνονται αυτά στα ΕΑΣ -προφανώς, ποιος ξέρει αν θα υπάρχουν ΕΑΣ μέχρι τότε, βέβαια;- αλλά κατευθείαν στο ελληνικό δημόσιο.
Δεν μας ενημερώσατε, επίσης, αν έχετε σχέδιο για την αμυντική βιομηχανία και business plan για τα ΕΑΣ-στρατιωτικό σκέλος και, βέβαια, τι σκοπεύετε να κάνετε με τις εξαγωγές στρατιωτικού υλικού, καθώς είναι αδύνατον μια στρατιωτική βιομηχανία να σταθεί στα πόδια της στηριγμένη αποκλειστικά στην εθνική αγορά.
Η αλήθεια είναι ότι δεν έχετε σχέδιο για τα αμυντικά συστήματα, ούτε για την ελληνική αμυντική βιομηχανία γενικότερα. Αν τα προηγούμενα χρόνια την αφήσατε να ρημάξει, σήμερα οι πιεστικές εξελίξεις μπροστά μας έχουν να κάνουν με ό,τι συμπεριλαμβάνουν τα σχέδια για την προϊούσα στρατιωτικοποίηση της Ευρωπαϊκής Ένωσης.
Είναι τυχαίο ότι το ελληνικό Κοινοβούλιο δεν ενημερώθηκε για το τι ακριβώς αποφασίστηκε τελικά για την ελληνική αμυντική βιομηχανία στη Σύνοδο Κορυφής του Δεκεμβρίου με θέμα την απαράδεκτη έκθεση του Ευρωπαϊκού Κοινοβουλίου για τις στρατιωτικές δομές της Ευρωπαϊκής Ένωσης; 
Αναφέρει χαρακτηριστικά η έκθεση στο σημείο 7: «παροτρύνονται τα κράτη-μέλη της Ευρωπαϊκής Ένωσης και η Επιτροπή να λάβουν τα απαραίτητα μέτρα, ώστε να διευκολύνουν την αναδιάρθρωση και ενοποίηση των δυναμικοτήτων της αμυντικής βιομηχανίας, προκειμένου να μειωθούν οι υφιστάμενες πλεονασματικές δυναμικότητες που δεν είναι βιώσιμες».
Η έκθεση, που σοκάρει, καθώς το ύφος της είναι σαν να έχει γραφτεί από στρατιωτικο-βιομηχανικό σύμπλεγμα μιας υπερδύναμης με στρατηγικές βλέψεις επέμβασης σε οποιαδήποτε περιοχή του κόσμου, κριτικάρει τα κράτη-μέλη επειδή μείωσαν σε συνθήκες κρίσης τις στρατιωτικές δαπάνες τους και επειδή δαπανούν μέρος τους σε αγορές εκτός Ευρώπης. Ζητά να προχωρήσει η Ευρωπαϊκή Ένωση στην κατεύθυνση της αμυντικής ολοκλήρωσης και επιτάσσει τη δημιουργία κοινής αγοράς στρατιωτικών βιομηχανιών με αναδιάρθρωση και κλείσιμο του πλεονάζοντος παραγωγικού δυναμικού -δηλαδή πρακτικά κλείσιμο των δικών μας ΕΛΒΟ και ΕΑΣ- ώστε οι στρατιωτικές δαπάνες να ξοδεύονται με αγορές από τις μεγάλες ιδιωτικές και κρατικές στρατιωτικές βιομηχανίες των μεγάλων χωρών της Ευρωπαϊκής Ένωσης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Με την τροπολογία μάς ζητάτε «λευκή επιταγή» για τα ΕΑΣ και την ελληνική αμυντική βιομηχανία σε μία τέτοια κατεύθυνση. Τέτοια «λευκή επιταγή» δεν μπορούμε να σας δώσουμε.
O ΣΥΡΙΖΑ κάνει σαφές ότι δεν θα συναινέσει στο κλείσιμο των ΕΑΣ, ούτε σε μια «αναδιάρθρωση»-δήθεν συμβιβασμό με την τρόικα, που θα συρρικνώνει τα αμυντικά συστήματα, θα κλείνει εργοστάσια και θα απολύει εργαζομένους, ως αποτέλεσμα επιτυχημένης δήθεν σκληρής διαπραγμάτευσης.","ΟΛΓΑ-ΝΑΝΤΙΑ ΒΑΛΑΒΑΝΗ",48
"113715"," Ολοκληρώστε, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113716"," Πάγια άποψη του ΣΥΡΙΖΑ -και κλείνω με αυτό, κύριε Πρόεδρε- είναι ότι οι κρατικές αμυντικές βιομηχανίες είναι βιώσιμες και μόνο η διατήρησή τους υπό δημόσιο έλεγχο εξυπηρετεί το δημόσιο συμφέρον, εγγυάται την εφοδιαστική επάρκεια των Ενόπλων Δυνάμεων και διασφαλίζει τα εργασιακά δικαιώματα των εργαζομένων.
Σας καλούμε να αποσύρετε την τροπολογία για τα ΕΑΣ και να φέρετε το θέμα για να το συζητήσουμε εδώ κανονικά, στο πλαίσιο ενός κανονικού νομοσχεδίου. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΟΛΓΑ-ΝΑΝΤΙΑ ΒΑΛΑΒΑΝΗ",48
"113717"," Τον λόγο έχει η συνάδελφος, κ. Χαραλαμπίδου, για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113718"," Ευχαριστώ, κύριε Πρόεδρε. 
Κυρίες και κύριοι Βουλευτές, όταν μια κυβέρνηση αντιμετωπίζει τις υποδομές που παράγουν και παρέχουν τα στοιχειώδη κοινωνικά αγαθά μιας χώρας σαν στοκ εμπορευμάτων, που το δίνουν για ξεπούλημα κάτω από το κόστος, τότε αυτή η κυβέρνηση παύει να είναι εκφραστής της θέλησης του λαού, γίνεται λογιστής και μάνατζερ των ντόπιων και ξένων συμφερόντων μιας μικρής οικονομικής ελίτ. 
Επομένως, και τα δημόσια και κοινωνικά αγαθά αυτά γίνονται εμπορεύματα και η πρόσβαση όλων των πολιτών σε αυτά που είναι αναγκαία για την επιβίωση, ακολουθεί τους νόμους της ζούγκλας. 
Στις συνθήκες της άγριας φτωχοποίησης του ελληνικού λαού και εξόντωσης της εργατικής τάξης που έχουν φέρει οι πολιτικές των μνημονιακών κυβερνήσεων, η έλλειψη ηλεκτρικού ρεύματος δεν είναι αόρατος κίνδυνος, κύριε Υπουργέ. Είναι μια πραγματικότητα που αφορά ήδη όλη τη χώρα. 
Τα στοιχεία είναι τραγικά. Αναφέρθηκαν και στη συνεδρίαση της προηγούμενης εβδομάδας. Πάνω από πεντακόσιες χιλιάδες νοικοκυριά είναι ήδη χωρίς ηλεκτρικό ρεύμα. Άλλο ένα εκατομμύριο εξακόσιες χιλιάδες νοικοκυριά δυσκολεύονται να πληρώσουν τους λογαριασμούς του ρεύματος. Τριάντα χιλιάδες διακοπές ηλεκτροδότησης γίνονται κάθε μήνα. Το μέγεθος δε της δυσβάσταχτης επιβάρυνσης φαίνεται από τους ανεξόφλητους λογαριασμούς της ΔΕΗ από νοικοκυριά, αλλά και από επιχειρήσεις, οι οποίοι πλέον φτάνουν παραπάνω από 1 τρισεκατομμύριο ευρώ. 
Με τα δεδομένα, λοιπόν αυτά στην κοινωνία, με αυτήν την καταστροφή, αυτό που θα όφειλε να κάνει μία κυβέρνηση όχι φιλολαϊκή, αλλά με ελάχιστη κοινωνική ευαισθησία μπροστά στην εξαθλίωση του ελληνικού λαού, είναι να πάρει άμεσα μέτρα, για να μην μείνει κανένα ελληνικό νοικοκυριό χωρίς ρεύμα. 
Το κοινωνικό οικιακό τιμολόγιο, πέρα από το γεγονός ότι καθυστέρησε πάρα πολύ να εφαρμοστεί, σήμερα είναι εντελώς ανεπαρκές για να καλύψει τα εκατοντάδες χιλιάδες σπίτια που δεν μπορούν να πληρώσουν ούτε καν τους μειωμένους λογαριασμούς. 
Η Κοινοβουλευτική Ομάδα του ΣΥΡΙΖΑ πήρε την πρωτοβουλία να καταθέσει μία τροπολογία στο σημερινό νομοσχέδιο, έτσι ώστε να εξασφαλιστεί η αναγκαία ελάχιστη παροχή ηλεκτρικού ρεύματος στα πιο αδύναμα κοινωνικά στρώματα της ελληνικής κοινωνίας. 
Ταυτόχρονα, προτείνουμε τη χρηματοδότηση της παροχής αυτής από την κατάργηση χαριστικών ρυθμίσεων στους ιδιώτες μεγαλοπαραγωγούς της ενέργειας. Έτσι, αντί για το χαμηλότερο κατά 42% ειδικό τιμολόγιο της ΔΕΗ για τις ευάλωτες ομάδες, στην τροπολογία μας προβλέπεται η παροχή δωρεάν ηλεκτρικού ρεύματος μέχρι χίλιες διακόσιες κιλοβατόρες ανά τετράμηνο για τα νοικοκυριά αυτά και από κει και πάνω η εφαρμογή του ισχύοντος κοινωνικού τιμολογίου μέχρι τις δύο χιλιάδες κιλοβατόρες. 
Την ίδια στιγμή προβλέπεται από την τροπολογία μας ότι όλοι οι ανεξόφλητοι λογαριασμοί των νοικοκυριών αυτόματα ρυθμίζονται σε είκοσι τέσσερις άτοκες δόσεις.
Επιπλέον, για όσες περιπτώσεις υπάρχει αποδεδειγμένη αδυναμία πληρωμής ακόμα και αυτών των δόσεων δίνεται η δυνατότητα να εντάσσονται αναδρομικά στο παραπάνω πρόγραμμα δωρεάν παροχής. 
Με την τροπολογία μας προτείνουμε να καταργηθούν οι διατάξεις περί μηχανισμού ανάκλησης μεταβλητού κόστους και αποδεικτικών διαθεσιμότητας ισχύος. 
Κυρίες και κύριοι Βουλευτές, αυτή η διάταξη που προτείνουμε με τη συγκεκριμένη τροπολογία δεν είναι παρά το αυτονόητο μιας στοιχειώδους ανθρωπιστικής ευαισθησίας απέναντι στις συνέπειες της κρίσης πάνω στα πιο αδύναμα στρώματα της χώρας και στις πολιτικές που εντείνουν αυτές τις συνέπειες. Με αυτήν την έννοια, σας καλούμε να την υπερψηφίσετε. 
Τέλος, κύριε Υπουργέ, την προηγούμενη βδομάδα μαζί με άλλους Βουλευτές του ΣΥΡΙΖΑ πήγαμε στο συλλαλητήριο που οργάνωσαν οι εργαζόμενοι της ΔΕΗ έξω από τη Βουλή, για να μην ξεπουληθεί ο ΑΔΜΗΕ. Εκεί ήταν δύο, τρία πούλμαν από τη Θεσσαλονίκη, εργαζόμενοι της ΔΕΗ στη Θεσσαλονίκη. Ένας εργαζόμενος μού είπε να μεταφέρω σε εσάς –και θέλω να το κάνω γιατί το έχω υποσχεθεί- μία ρήση του παππού του: «Οι νοικοκυραίοι δεν πουλάνε, αγοράζουν και δυστυχώς αποδεικνύεται ότι δεν είστε και νοικοκυραίοι».
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)","ΔΕΣΠΟΙΝΑ ΧΑΡΑΛΑΜΠΙΔΟΥ",538
"113719"," Και εμείς ευχαριστούμε. 
Τον λόγο έχει ο κ. Δερμιτζάκης.
Κύριε συνάδελφε, έχετε τον λόγο για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113720"," Κύριε Πρόεδρε, επιτρέψτε μου μία πολύ σύντομη αναφορά γιατί έρχομαι από μία αγροτική περιοχή και αυτήν την ώρα ο αγροτικός κόσμος είναι ανάστατος, βρίσκεται σε αγωνιστικές κινητοποιήσεις, αφού δέχεται μία πρωτοφανή και βάρβαρη φορολογική επιδρομή, η οποία ξεκίνησε με το φόρο στα αγροτεμάχια και συνεχίζεται και τώρα αμείλικτη με το νέο τρόπο φορολόγησης που πλήττει κυρίως τους μικρομεσαίους αγρότες και θα αποτελέσει ταφόπλακα και τροχοπέδη στην αγροτική παραγωγή. 
Σε λίγο οι αγρότες θα αποτελούν είδος προς εξαφάνιση ως αποτέλεσμα, βεβαίως, της γενικότερης πολιτικής σας. Ποιος θα παράγει, αλήθεια, σε αυτήν τη χώρα; 
Κύριοι της Κυβέρνησης, οδηγείτε την πατρίδα μας σε πλήρη εξάρτηση. Οφείλετε άμεσα να αναστείλετε την εφαρμογή αυτής της βάρβαρης φορολόγησης και να συζητήσετε με τους αγρότες μας ώστε να βρεθούν δίκαιες λύσεις. 
Κυρίες και κύριοι Βουλευτές, τον τελευταίο καιρό η δικομματική Κυβέρνηση βρίσκεται σε πλήρη πανικό, ταραχή και σύγχυση. Βιάζονται, βλέποντας πως οι μέρες τους τελειώνουν. Είναι χαρακτηριστικό ότι τόσο ο εισηγητής όσο και οι ομιλητές εκ μέρους της Κυβέρνησης –οι ελάχιστοι, βέβαια, που μίλησαν- προσπάθησαν ως μάγοι επί σκηνής να μετατρέψουν το άσπρο σε μαύρο, ακολουθώντας πιστά το παράδειγμα του Πρωθυπουργού που ζώντας στη δική του ωραιοποιημένη, πλασματική πραγματικότητα μιλά για ανάκαμψη, ανάπτυξη, πρωτογενές πλεόνασμα, την ώρα που ο λαός μας βυθίζεται ολοένα και περισσότερο στην ανέχεια και σε βαθιά πρωτοφανή ανθρωπιστική κρίση σε περίοδο ειρήνης. 
Στην προσπάθειά τους μάλιστα αυτή ξέθαψαν μια απαρχαιωμένη, παρωχημένη επιχειρηματολογία. Θυμήθηκαν μέχρι και το 1917 και θεώρησαν μάλιστα ότι αν ο ΣΥΡΙΖΑ υπήρχε τότε, δεν θα συμμετείχε στη βιομηχανική επανάσταση. 
Κύριοι της Κυβέρνησης, έχετε απόλυτη ευθύνη για τη διάλυση των πάντων εξαιτίας των πολιτικών που ακολουθείτε, εξαιτίας της πλήρους υποταγής, των ανακολουθιών, της βαρβαρότητας των νομοσχεδίων που ψηφίζετε. 
Ο ΣΥΡΙΖΑ αγωνίζεται μαζί με το λαό να αποτρέψει την καταστροφή, να διατηρήσει ζωντανή την ελπίδα, γιατί είναι κρίμα αυτή η χώρα με τις δυνατότητες και τα συγκριτικά πλεονεκτήματα που έχει να κατρακυλάει στο έρεβος και να αποτελεί εύκολη λεία στις αρπακτικές διαθέσεις των δανειστών και των «γερακιών» που περικύκλωσαν την πατρίδα μας. 
Η λέξη «επενδυτής» που χρησιμοποιείται κατά κόρον από την Κυβέρνηση και τα στελέχη της έχει χάσει τελείως το νόημά της. Με βάση την κυβερνητική λογική, «επενδυτής» δεν ονομάζεται πλέον αυτός που δημιουργεί μία νέα επιχείρηση, μία καινοτόμο δράση και μία δραστηριότητα που θα δημιουργήσει νέες θέσεις εργασίας και θα βοηθήσει στην ανάκαμψη της οικονομίας. «Επενδυτής» σύμφωνα με την Κυβέρνηση είναι τα «γεράκια» που βρήκαν ευκαιρία και ήρθαν να αρπάξουν τα φιλέτα και τις υγιείς επιχειρήσεις που φτιάχτηκαν από τον ιδρώτα και το υστέρημα του ελληνικού λαού. 
Είναι χαρακτηριστική η περίπτωση του ΑΔΜΗΕ, μίας κερδοφόρας, υγιέστατης δημόσιας επιχείρησης που αποτελεί τη ραχοκοκαλιά της ηλεκτρικής βιομηχανίας της χώρας, καθώς συνδέει τις μονάδες ηλεκτροπαραγωγής με τους ηλεκτρικούς σταθμούς διανομής και τους τελικούς καταναλωτές.
Ακούσαμε τα αβάσιμα και αστήρικτα επιχειρήματα της Κυβέρνησης, ανάμεσα στα άλλα, ότι θα υπάρχουν έσοδα για το δημόσιο, ότι θα μειωθεί η τιμή του ηλεκτρικού ρεύματος και ότι θα αυξηθούν οι θέσεις εργασίας.
Όλα αυτά τα επιχειρήματα, καθώς και ο ισχυρισμός ότι αποτελεί μνημονιακή υποχρέωση και συμμόρφωση σε ευρωπαϊκές οδηγίες κατέρρευσαν όχι μόνο μετά τις τοποθετήσεις των συναδέλφων αγορητών του ΣΥΡΙΖΑ και του εισηγητή μας, του Θανάση Πετράκου, αλλά και από τις θέσεις και τις τοποθετήσεις του συνόλου των σωματείων και των μαζικών και κοινωνικών φορέων. Δεν είναι τυχαίο ότι μόνο ο ΣΕΒ επικροτεί την απόφαση της Κυβέρνησης.
Εκείνο που εντυπωσιάζει και πρέπει να γίνει αντιληπτό από όλους είναι ότι αυτή η ιδιωτικοποίηση, που γίνεται κατά παράβαση των προγραμματικών δεσμεύσεων της Κυβέρνησης και επομένως δεν έχει τη νομιμοποίηση και την έγκριση του ελληνικού λαού, δεν επιβάλλεται από καμμία κοινοτική οδηγία. Υπάρχει βεβαίως η πίεση της τρόικας. Αυτό, όμως, δεν σημαίνει ότι σε κάθε επιταγή τους πρέπει να σπεύδει η Κυβέρνηση με απόλυτη προθυμία να ικανοποιήσει τα πάντα, γενόμενη βασιλικότερη και από τους τροϊκανούς. 
Η Ευρωπαϊκή Επιτροπή επιβάλλει πιστοποίηση στους διαχειριστές των δικτύων. Ο ΑΔΜΗΕ έχει όντως πιστοποιηθεί για την οικονομική και διοικητική ανεξαρτησία του, για τη διαφάνεια στη λειτουργία του και από τη ΡΑΕ και έχει λάβει θετική γνωμοδότηση από την Επιτροπή Ενέργειας της Ευρωπαϊκής Ένωσης. 
Στη συντριπτική πλειοψηφία των είκοσι επτά κρατών-μελών της Ευρωπαϊκής Ένωσης οι διαχειριστές των συστημάτων μεταφοράς είναι κρατικές εταιρείες. Μοναχά στις χώρες του Νότου, όπου υπάρχει κηδεμονία της τρόικας, έχουν προχωρήσει σε κάποιες μορφές ιδιωτικοποιήσεων σε μειοψηφικά πακέτα, όπως στην Πορτογαλία. Τα αποτελέσματα, όμως, σε αυτές τις περιπτώσεις δεν είχαν καμμία θετική συνέπεια για τους καταναλωτές.
Κυρίες και κύριοι της Κυβέρνησης, το ηλεκτρικό ρεύμα είναι δημόσιο αγαθό, όπως είναι τα κοινωνικά αγαθά της υγείας και της παιδείας. Δεν έχετε το δικαίωμα να το εκποιείτε. Στα χωριά της Ελλάδας, στα απομακρυσμένα και ορεινά μέρη δεν θα είχαν ηλεκτρικό ρεύμα εάν η ΔΕΗ ήταν ιδιωτική ούτε θα μπορούσαμε σε αντίστοιχη περίπτωση να εφαρμόζουμε κοινωνικά τιμολόγια, για ανέργους και οικονομικά εξαθλιωμένους συνανθρώπους μας, τους οποίους εσείς έχετε οδηγήσει σε αυτήν την τραγική θέση. 
Όμως ας δούμε τι είναι ο ΑΔΜΗΕ, ποια είναι τα οικονομικά του στοιχεία και γιατί πρέπει να πουληθεί. Σύμφωνα λοιπόν με τα στοιχεία αυτά, ο ετήσιος κύκλος εργασιών το 2012 ανήλθε σε 1,94 δισεκατομμύρια ευρώ. Τον ίδιο χρόνο οι επενδύσεις προσέφεραν στην εθνική οικονομία 114,1 εκατομμύρια ευρώ, με καθαρά κέρδη 25 εκατομμύρια. Η εμπορική αξία των παγίων του και του εξοπλισμού του εκτιμάται, με μετριοπαθείς υπολογισμούς, γύρω στα 8 δισεκατομμύρια ευρώ. Όλα αυτά θα πωληθούν μόλις 400 με 450 εκατομμύρια ευρώ. Η πορεία είναι γνωστή: απαξίωση και παράδοση σε ιδιωτικά συμφέροντα έναντι πινακίου φακής. 
Το έργο αυτό το έχουμε ξαναδεί τα τελευταία χρόνια αρκετές φορές. Δεν ξεχνούμε την Αγροτική Τράπεζα, το Ταχυδρομικό Ταμιευτήριο, τον ΟΠΑΠ κ.ά.. Δίδονται 450 εκατομμύρια ευρώ για έντεκα χιλιάδες χιλιόμετρα δικτύων υψηλής τάσης, που συνδέουν την ηπειρωτική Ελλάδα από τη Θράκη έως την Πελοπόννησο, καθώς και τη χώρα μας με τις γειτονικές χώρες, με διακόσιους σαράντα υποσταθμούς και εμπειρότατο προσωπικό. Δεν πουλάτε απλώς. Ξεπουλάτε την περιουσία του ελληνικού λαού!
Στη συγκεκριμένη περίπτωση η ενέργεια έπρεπε να μπαίνει σε μία άλλη διάσταση. Ο ΑΔΜΗΕ είναι άρρηκτα δεμένος με την εθνική άμυνα και την ασφάλεια της χώρας. Αποτελεί βάση για την οικονομική, παραγωγική ανάπτυξη. Ο ΣΥΡΙΖΑ, σύντομα θα είναι Κυβέρνηση και θεωρούμε ότι κάθε προσπάθεια που θα ξεκινήσει για την παραγωγική ανασυγκρότηση και αναγέννηση της πατρίδας μας είναι συνδεδεμένη με την παραγωγή και τη μεταφορά και το κόστος του ηλεκτρικού ρεύματος. Η παραχώρηση του ΑΔΜΗΕ και της ΔΕΗ σε ιδιωτικά συμφέροντα θα επιφέρει επιβάρυνση σε καταναλωτές, σε επιχειρήσεις, στον αγροτικό τομέα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα είμαι απόλυτα σαφής αυτήν την κρίσιμη ώρα. Δεν αναγνωρίζουμε τετελεσμένα που βλάπτουν τα συμφέροντα του λαού μας και αποτελούν εμπόδια και τροχοπέδη στην προοπτική και στην ελπίδα. Μαζί με τα μνημόνια και τις πολιτικές σας που οδήγησαν το λαό μας στην απόλυτη καταστροφή, αυτές οι συμφωνίες και οι παραχωρήσεις υποτέλειας θα ακυρωθούν.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"113721"," Θέλετε περισσότερο χρόνο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113722"," Τελειώνω, κύριε Πρόεδρε.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"113723"," Ζητήστε το, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113724"," Γιατί σε μία κοινωνία που θέλει να διατηρεί ζωντανή την ελπίδα, που θέλει να κρατά ζωντανή την προοπτική, την αισιοδοξία και τη συνοχή της, τα δημόσια αγαθά πρέπει να διαφυλαχθούν ως κόρη οφθαλμού. Δεν αποτελούν πεδίο για να αυξήσουν τα κέρδη τους οι πολυεθνικές και το μεγάλο κεφάλαιο. 
Εδώ, κύριοι συνάδελφοι, πρέπει να κυριαρχούν οι ανθρώπινες ανάγκες και οι αξίες της ζωής. Το φως, το ηλεκτρικό ρεύμα είναι δημόσιο αγαθό για όλους και όχι μόνο για τους λίγους. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ)","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"113725"," Κύριε συνάδελφε, το Προεδρείο δεν αρνείται να δώσει παραπάνω χρόνο, αρκεί να το ζητήσετε. 
Κύριε Δρίτσα, εσείς τα ξέρετε αυτά. Δεν έχετε ανάγκη αυτών των υπενθυμίσεων. Ξέρετε ότι ζητάτε περισσότερο χρόνο από το Προεδρείο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113726"," Κύριε Πρόεδρε, μπορείτε και οίκοθεν να τον δίνετε.","ΖΩΗ ΚΩΝΣΤΑΝΤΟΠΟΥΛΟΥ",272
"113727"," Και οίκοθεν μπορώ, αλλά εκ του Κανονισμού καλό είναι να τον ζητάμε. 
Κύριε Δρίτσα, έχετε το λόγο για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113728"," Κύριε Πρόεδρε, ευχαριστώ που μου δίνετε το λόγο. 
Βέβαια, σήμερα υπάρχει μία ιδιαιτερότητα. Η συζήτηση επί των άρθρων ενός τόσο σημαντικού νομοσχεδίου κίνησε το ενδιαφέρον δεκατεσσάρων Βουλευτών του ΣΥΡΙΖΑ, ενός Βουλευτή από άλλο κόμμα και εδώ τελεία. Δεν υπάρχει κανένας Βουλευτής από τα κόμματα της Πλειοψηφίας –τυχαίο;- πολύ περισσότερο μάλιστα που μια τόσο καίριας σημασίας αλλαγή στις συνθήκες εκμετάλλευσης των δικτύων ηλεκτρικής ενέργειας, με την εκποίηση της ΑΔΜΗΕ, αιτιολογείται στην αιτιολογική έκθεση, κύριε Υπουργέ, με δεκαέξι σειρές, χωρίς τεκμηρίωση, χωρίς απάντηση, χωρίς τίποτα. 
Αυτό, κύριε Πρόεδρε, για την κοινοβουλευτική πρακτική είναι η επιτομή της απαξίωσης, της υπεκφυγής και του κυνισμού. Αν είναι δυνατόν, δεκαέξι σειρές μιας γενικόλογης περιγραφής και ενός αβάσιμου ισχυρισμού χωρίς τεκμηρίωση, να αποτελούν την αιτιολογική βάση για μία τόσο σημαντική αλλαγή που έχει να κάνει με τον τομέα της ενέργειας και την ηλεκτροδότηση νοικοκυριών και επιχειρήσεων, αλλά και την παραγωγική βάση της χώρας! 
Δεν θα μείνω περισσότερο στα θέματα του νομοσχεδίου γιατί, στα λίγα λεπτά που έχω, θέλω να ασχοληθώ με την τροπολογία που καταθέτει η Κυβέρνηση σχετικά με τα Ελληνικά Αμυντικά Συστήματα. Ήδη συνάδελφοι, όπως ο Γιώργος Βαρεμένος και η Νάντια Βαλαβάνη, αναφέρθηκαν με επάρκεια σε αυτό. 
Θέλω όμως να επιμείνω. Θα το κάνουν και άλλοι συνάδελφοι στη συνέχεια, γιατί για εμάς η απαξίωση στην πραγματικότητα, το κλείσιμο –γιατί περί αυτού πρόκειται- και η ιδιωτικοποίηση τελικά της αμυντικής βιομηχανίας της χώρας είναι κορυφαίο ζήτημα. 
Θα επιμείνω και εγώ και θα επαναλάβω ότι με αυτή την τροπολογία, με γενικό αριθμό 1106 και ειδικό 139, η Κυβέρνηση ζητά από την ελληνική Βουλή μια λευκή επιταγή –περί αυτού πρόκειται- ώστε να ρυθμίσει από εκεί και πέρα όλα τα κρίσιμα ζητήματα εν αγνοία της Βουλής. 
Είναι χαρακτηριστικό ότι στην αιτιολογική έκθεση αναφέρεται κάποιο σχέδιο το οποίο εγκρίθηκε στις 17 Δεκεμβρίου από το Eurogroup, αλλά η Κυβέρνηση αυτό το σχέδιο που εγκρίθηκε ούτε το παρουσιάζει ούτε το συζητά στη Βουλή. 
Εμείς ζητάμε, έστω και την τελευταία στιγμή, να κατατεθεί αυτό το σχέδιο, όπως και κάθε άλλη συμφωνία που έχει υπάρξει για τη συνολική ρύθμιση της τύχης των Ελληνικών Αμυντικών Συστημάτων. Τότε θα μπορούσε να φωτιστεί ακριβέστερα το περιεχόμενο και η στόχευση αυτής της τροπολογίας. 
Θα κάνω μία παρένθεση εδώ. Δεν είναι τυχαίο ότι την ίδια ακριβώς μεθοδολογία η Κυβέρνηση του ΠΑΣΟΚ και της Νέας Δημοκρατίας ακολούθησε και στην περίπτωση της ΕΛΒΟ, την οποία έσπευσαν βεβιασμένα να θέσουν σε εκκαθάριση χωρίς να παρουσιάσουν ποτέ στη Βουλή τους σχεδιασμούς τους για τη συγκεκριμένη εταιρεία. 
Ο ΣΥΡΙΖΑ έχει ζητήσει από το Υπουργείο Εθνικής Άμυνας να ενημερώσει τη Βουλή για την ΕΛΒΟ, για την εταιρεία δηλαδή που συναρμολόγησε τα άρματα Leopard II –περί αυτού πρόκειται- και η Κυβέρνηση εκώφευσε. 
Το Υπουργείο Οικονομικών ενώπιον του Εφετείου Θεσσαλονίκης ισχυρίστηκε ότι η εταιρεία δεν είναι βιώσιμη, χρησιμοποιώντας ως υπόθεση εργασίας τη μηδενική κρατική και ιδιωτική χρηματοδότηση της εταιρείας, λες και υπάρχει εταιρεία που να μπορεί να κριθεί βιώσιμη αν της στερείς τη χρηματοδότηση. Έχουμε ζητήσει να κατατεθούν με επίσημη αίτηση κατάθεσης εγγράφων όλα τα στοιχεία και η υπόθεση αυτή να διερευνηθεί σε βάθος. 
Κεντρική ιδέα της τακτικής των μνημονιακών κυβερνήσεων όλων των τελευταίων ετών είναι οι αποφάσεις να λαμβάνονται μακριά από τη Βουλή, μακριά από τους εργαζόμενους, αλλά χέρι-χέρι με τους πιστωτές. Και για την ΕΛΒΟ λοιπόν ζητάμε, όπως και για τα Ελληνικά Αμυντικά Συστήματα, να έρθει στη Βουλή στις αρμόδιες επιτροπές όλο το υλικό, όλα τα δεδομένα και να γίνει η συζήτηση.
Με την τροπολογία αυτή τα Ελληνικά Αμυντικά Συστήματα διασπώνται σε δύο εταιρείες –το είπαν και οι προηγούμενοι συνάδελφοι- εκ των οποίων η μία θα έχει αντικείμενο την παραγωγή και εμπορία όπλων, πυρομαχικών και πολεμικού υλικού, κατά την έννοια του άρθρου 346 της Συνθήκης της Λισαβόνας που κατοχυρώνει την κρατική αμυντική βιομηχανία, ενώ η άλλη εταιρεία είναι άγνωστο τι αντικείμενο θα έχει και αυτό είναι ένα τεράστιο κενό. Τι θα ψηφίσει η ελληνική Βουλή με αυτήν την τροπολογία; 
Τα στοιχεία του ενεργητικού και παθητικού των Ελληνικών Αμυντικών Συστημάτων μεταβιβάζονται στις δύο νέες εταιρείες. Πουθενά όμως δεν καθορίζεται σε ποια από τις δύο εταιρείες ποια στοιχεία μεταβιβάζονται. Ποια θα μεταβιβαστούν στη μία και πώς μπορεί να βεβαιώσει η Κυβέρνηση τη Βουλή ότι δεν δημιουργεί στην πραγματικότητα εταιρείες «σκελετούς», με προσχεδιασμένο στόχο να τεθούν σε εκκαθάριση, όπως η ΕΛΒΟ, στο τέλος του χρόνου;
Μήπως έχουμε μία τροπολογία που απλά κερδίζει χρόνο για τους απώτερους κυβερνητικούς και τροϊκανούς σχεδιασμούς; Είναι περισσότερο από βέβαιο ότι κάτι τέτοιο συμβαίνει. 
Από την άλλη, δεν υπάρχει καμμία απολύτως πρόβλεψη για τη διατήρηση θέσεων εργασίας, την εξόφληση οφειλομένων μισθών, την καταβολή των οφειλομένων εφάπαξ και την εξόφληση του ασφαλιστηρίου της Εθνικής Ασφαλιστικής. 
Η παράλειψη αυτή έχει ως αποτέλεσμα κανένας από τους εργαζόμενους να μην μπορεί να είναι σίγουρος για τη θέση του και κανείς να μην μπορεί να είναι βέβαιος ότι οι εργασιακές του απαιτήσεις δεν θα μεταφερθούν σε μία δεύτερη κακή εταιρεία, από την οποία δεν πρόκειται να ικανοποιηθεί ποτέ. 
Σας καταθέτω στα Πρακτικά την αίτηση ασφαλιστικών μέτρων της Ηλεκτρομηχανικής Κύμης, γιατί πρέπει να αναδειχθούν και τα επιμέρους ζητήματα όλων των εταιρειών των ΕΑΣ και κυρίως γιατί η απλή ανάγνωσή της αρκεί για να διαπιστώσει ο καθένας πόσο κινδυνεύουν τα δικαιώματα των εργαζομένων. 
(Στο σημείο αυτό ο Βουλευτής κ. Θεόδωρος Δρίτσας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μαζί με αυτό θέτω και το ζήτημα της βιωσιμότητας της Μεταλλουργικής της Ηπείρου που ανήκει επίσης στις εξειδικευμένες βιομηχανικές μονάδες με παραγωγικές δυνατότητες, τις οποίες δεν υπάρχει κανένας λόγος να τις στερηθεί η παραγωγική βάση της χώρας.
Τέλος, σύμφωνα με την έκθεση του Γενικού Λογιστηρίου του Κράτους, η κυβερνητική λύση δι' αυτής της τροπολογίας επιβαρύνει τον κρατικό προϋπολογισμό με τουλάχιστον 35 εκατομμύρια ευρώ, τα οποία οφείλονται κυρίως στις προβλεπόμενες κρατικές επιχορηγήσεις.
Δηλαδή, μετά την εφαρμογή της λύσης το κόστος για τον προϋπολογισμό είναι όσο ήταν και σήμερα. Αυτό, όμως, δεν είναι το μοναδικό δημοσιονομικό κόστος της λύσης, της τροπολογίας αυτής, γιατί η τροπολογία επιτρέπει στο ελληνικό δημόσιο να κεφαλαιοποιεί μέσω της αύξησης μετοχικού κεφαλαίου τα ποσά που του οφείλουν τα ΕΑΣ για όλο αυτό το διάστημα.
Επομένως, για το χρονικό διάστημα 2001-2010 που εφαρμόστηκε η μεθοδολογία της αύξησης συμμετοχής του ελληνικού δημοσίου στο μετοχικό κεφάλαιο και κόστισε στον Έλληνα φορολογούμενο 365 εκατομμύρια ευρώ, βλέπουμε αυτή η παλιομοδίτικη τακτική να επανέρχεται από το «παράθυρο». Τι θα γίνει με τις σωρευμένες ζημιές του ομίλου; Μπορεί να μην απαντηθεί αυτό; Μπορεί να απαντηθεί σήμερα, σε μία Βουλή που δεν παρακολουθεί καν;
Η τροπολογία δεν εγγυάται ότι οι ζημιές αυτές δεν θα παραμείνουν στη διασπώμενη εταιρεία και ότι δι’ αυτής τελικά θα περάσουν στον κρατικό προϋπολογισμό. Η «λευκή επιταγή» που ζητά η Κυβέρνηση δεν έχει αντίκρισμα. Μαρτυρά την πλήρη έλλειψη στρατηγικού σχεδιασμού και είναι επιζήμια για τους εργαζόμενους και το δημόσιο συμφέρον. Πρέπει να αποσυρθεί όχι μόνο γιατί το ζητά ο ΣΥΡΙΖΑ, αλλά γιατί αυτά είναι πολύ σοβαρά πράγματα για να αντιμετωπίζονται με τη διαδικασία του fast track.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Φέρτε τη συμφωνία με την τρόικα, φέρτε τις συμφωνίες που έχουν εγκριθεί και από το Eurogroup και ελάτε να δούμε και να συζητήσει η ελληνική Βουλή εναλλακτικές λύσεις για βιώσιμες εταιρείες, όπως μπορούν να είναι και να γίνουν και τα ΕΑΣ και η ΕΛΒΟ.
Κύριε Πρόεδρε, έχω ήδη υπερβεί το χρόνο, αλλά υπάρχει άλλη μία τροπολογία Βουλευτών, εκπρόθεσμη, για τα Ναυπηγεία Σκαραμαγκά. Εμείς θέλουμε να την ψηφίσουμε. Τι συμβαίνει εδώ; Τα Ναυπηγεία Σκαραμαγκά, έχοντας εξαθλιωθεί, γεννούν χρέη του ιδιώτη επιχειρηματία, του κ. Σάφα, προς συναλλασσόμενες με αυτά εταιρείες, προμηθευτές και άλλους, οι οποίοι καταφεύγουν στα δικαστήρια και σωρεία αποφάσεων εκδίδονται αυτή την περίοδο κατάσχεσης περιουσιακών στοιχείων των ναυπηγείων, γερανών και άλλων σημαντικών υποδομών.
Οι εργαζόμενοι βάζουν τα στήθη τους μπροστά και δεν επιτρέπουν σε αυτούς που έρχονται να εκτελέσουν αυτές τις αποφάσεις να το κάνουν. Έρχεται αυτή η εκπρόθεσμη τροπολογία Βουλευτών του ΠΑΣΟΚ και της Νέας Δημοκρατίας να βάλει τέρμα σ’ αυτές τις κατασχέσεις μέχρι να παραληφθούν τα υποβρύχια του Πολεμικού Ναυτικού. Είναι μία ρύθμιση για να ρυθμιστεί η αθλιότητα. Όμως, εν πάση περιπτώσει, πράγματι, αυτά τα περιουσιακά στοιχεία -που δεν ανήκουν στον κ. Σάφα στην πραγματικότητα, αλλά ανήκουν στον ελληνικό λαό- πρέπει να τα υπερασπιστούμε. Θα την ψηφίσουμε, αν την κάνει δεκτή ο Υπουργός -δεν έχει ακόμα αναφερθεί- αυτή η τροπολογία, αλλά καταλαβαίνετε την παράνοια.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΘΕΟΔΩΡΟΣ ΔΡΙΤΣΑΣ",139
"113729"," Ολοκληρώστε, κύριε συνάδελφε, σας παρακαλώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113730"," Τελειώνω με αυτό, κύριε Πρόεδρε.
Απέρριψε η Βουλή την πρόταση Εξεταστικής Επιτροπής του ΣΥΡΙΖΑ, υποσχέθηκε η Κυβέρνηση ότι εντός ολίγου θα έρθει η λύση για τα ναυπηγεία και έρχεται αυτή η τροπολογία για να περισώσει οτιδήποτε αν σώζεται από την εκποίηση των περιουσιακών στοιχείων των ναυπηγείων. Αίσχος! Αίσχος και θλίψη!","ΘΕΟΔΩΡΟΣ ΔΡΙΤΣΑΣ",139
"113731"," Κύριε συνάδελφε, σας παρακαλώ! Έχετε υπερβεί κατά πολύ τον χρόνο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113732"," Επιτέλους, η Κυβέρνηση αυτή δεν μπορεί να παίζει με την παραγωγική βάση της χώρας σε τόσο κρίσιμους τομείς.
(Χειροκροτήματα από την πτέρυγα του ΣΥΡΙΖΑ)","ΘΕΟΔΩΡΟΣ ΔΡΙΤΣΑΣ",139
"113733"," Τον λόγο έχει ζητήσει ο Υπουργός Περιβάλλοντος, Ενέργειας και Κλιματικής Αλλαγής κ. Μανιάτης.
Έχετε τον λόγο, κύριε Υπουργέ, για οχτώ λεπτά, με τη γνωστή ανοχή και εσείς.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113734"," Κύριε Πρόεδρε, απλώς θέλω να ενημερώσω το Σώμα ότι θα καταθέσω μία νομοτεχνική βελτίωση για την παράγραφο 1 του άρθρου 5 του νομοσχεδίου, που διευκρινίζει απολύτως ότι μόνο οι λεπτομέρειες του σχεδίου ιδιωτικοποίησης ορίζονται με κοινή υπουργική απόφαση.
Επίσης, θέλω να ενημερώσω το Σώμα ότι γίνονται δεκτές οι ακόλουθες τροπολογίες: Η με γενικό αριθμό κατάθεσης 1103 και ειδικό 137, η με γενικό αριθμό κατάθεσης 1104 και ειδικό 138, η με γενικό αριθμό κατάθεσης 1117 και ειδικό 143 -αφορά τα Ναυπηγεία Σκαραμαγκά, που μόλις ο συνάδελφος κ. Δρίτσας προανέφερε και γίνεται αποδεκτή- η με γενικό αριθμό κατάθεσης 1119 και ειδικό 144, η με γενικό αριθμό κατάθεσης 1141 και ειδικό 150, η με γενικό αριθμό κατάθεσης 1140 και ειδικό 149, η με γενικό αριθμό κατάθεσης 1123 και ειδικό 148 και η με γενικό αριθμό κατάθεσης 1113 και ειδικό 142. Θα τις καταθέσω για τα Πρακτικά.
Θα ήθελα να προσθέσω ότι η με γενικό αριθμό κατάθεσης 1140 και ειδικό αριθμό 149 γίνεται δεκτή με μία νομοτεχνική βελτίωση, την οποία επίσης καταθέτουμε, για να είναι σαφή ορισμένα πράγματα.
Επίσης, η με γενικό αριθμό κατάθεσης 1141 και ειδικό αριθμό 150, επειδή υπάρχει ένα λάθος εκτύπωσης –αναφέρει, δηλαδή, αντί για το 2013, το έτος 1993- γίνεται και αυτή αποδεκτή με τη συγκεκριμένη βελτίωση που καταθέτουμε.","ΙΩΑΝΝΗΣ ΜΑΝΙΑΤΗΣ",297
"113735"," Να κατατεθούν και να διανεμηθούν για τα Πρακτικά, κύριε Υπουργέ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113736"," Βεβαίως, κύριε Πρόεδρε. Τα καταθέτω για τα Πρακτικά.
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά τις βουλευτικές τροπολογίες τις οποίες κάνει αποδεκτές, καθώς και τις προαναφερθείσες νομοτεχνικές βελτιώσεις, οι οποίες έχουν ως εξής:
( να μπουν οι σελ.143-154)","ΙΩΑΝΝΗΣ ΜΑΝΙΑΤΗΣ",297
"113737"," Ευχαριστούμε, κύριε Υπουργέ.
Τον λόγο έχει η κ. Ουζουνίδου για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113738"," Ευχαριστώ, κύριε Πρόεδρε.
Κυρίες και κύριοι συνάδελφοι, επιτρέψτε μου, προτού αναφερθώ στο επίμαχο ζήτημα του ΑΔΜΗΕ, να σταθώ στους σεισμούς της Κεφαλονιάς και στον αγώνα ζωής που δίνουν οι κάτοικοί της.
Θεωρώ υποχρέωσή μου να αναφερθώ στη συμμετοχή από την πρώτη στιγμή της Βουλευτού Κεφαλονιάς του ΣΥΡΙΖΑ Αφροδίτης Θεοπεφτάτου σε όλες τις διαβουλεύσεις της κεντρικής, περιφερειακής, τοπικής διοίκησης και του συντονιστικού οργάνου. Η ίδια, με την ιδιότητα τόσο της Βουλευτού, όσο και της μηχανικού, στέκεται στο πλευρό και τις ανάγκες των δοκιμαζόμενων πολιτών, συμμετέχοντας ακόμα και σε αυτοψίες οικημάτων. Γι’ αυτόν το λόγο, η συντρόφισσα Αφροδίτη Θεοπεφτάτου παραμένει στο νησί και δεν βρίσκεται σήμερα εδώ.
Βέβαια, αυτό δεν αφορά καθόλου τα Μέσα Μαζικής Ενημέρωσης, γιατί ούτε σε μία εκπομπή, ούτε σε ένα ρεπορτάζ δεν αναφέρθηκαν στην προσφορά της Βουλευτού του ΣΥΡΙΖΑ Αφροδίτης Θεοπεφτάτου. 
Για τη Βουλευτή μας, όπως και για όλο τον ΣΥΡΙΖΑ, αυτοί οι σεισμοί ανέδειξαν –δυστυχώς, με τραγικό τρόπο- την ανάγκη ύπαρξης ενός αποτελεσματικού κεντρικού κρατικού μηχανισμού πρόληψης και αντιμετώπισης φυσικών καταστροφών. Τέτοιου είδους φυσικές καταστροφές αντιμετωπίζονται με ισχυρή και σωστά στελεχωμένη Δημόσια Διοίκηση. 
Στο όνομα της δημοσιονομικής προσαρμογής, κύριοι της Κυβέρνησης, διαλύετε τις πλέον απαραίτητες για το κοινωνικό σύνολο δημόσιες υπηρεσίες. Τέτοια απόφασή σας ήταν η προ τριμήνου υποβάθμιση της Κεντρικής Υπηρεσίας Αποκατάστασης Σεισμοπλήκτων με τη διαδικασία της μεταφοράς αρμοδιοτήτων των ΤΑΣ και των ΥΑΣΒΕ…","ΕΥΓΕΝΙΑ ΟΥΖΟΥΝΙΔΟΥ",382
"113739"," Κύριε Πρόεδρε, για τους σεισμόπληκτους είναι η συζήτηση;","ΑΠΟΣΤΟΛΟΣ ΚΑΚΛΑΜΑΝΗΣ",172
"113740"," Γιατί διακόπτετε τη Βουλευτή;","ΖΩΗ ΚΩΝΣΤΑΝΤΟΠΟΥΛΟΥ",272
"113741"," …στις αντίστοιχες αποδυναμωμένες αποκεντρωμένες διοικήσεις, θέτοντας σε διαθεσιμότητα το έμπειρο προσωπικό.
Είναι θετική η απόφαση παύσης της διαθεσιμότητας του προσωπικού των ΤΑΣ Πύργου και Πάτρας ως πρώτο βήμα.","ΕΥΓΕΝΙΑ ΟΥΖΟΥΝΙΔΟΥ",382
"113742"," Ναι, αλλά θα σας έλεγα να μιλήσετε επί του νομοσχεδίου, κυρία συνάδελφε. Έχετε τη δυνατότητα να κάνετε ερώτηση γι’ αυτό το θέμα. Μιλήστε επί του νομοσχεδίου, κυρία Ουζουνίδου. Είπατε αυτό που ήταν να πείτε…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113743"," Τελειώνω, κύριε Πρόεδρε. Ήθελα να κάνω μία αναφορά σ’ αυτό που είναι πάρα πολύ σοβαρό και μου επιτρέπεται στα οκτώ λεπτά που έχω να μπορώ να πω αυτό που νομίζω εγώ…","ΕΥΓΕΝΙΑ ΟΥΖΟΥΝΙΔΟΥ",382
"113744"," Όχι. Επί του νομοσχεδίου…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113745"," Ο σεισμός δεν ενδιαφέρει το ΠΑΣΟΚ, κύριε Πρόεδρε;","ΖΩΗ ΚΩΝΣΤΑΝΤΟΠΟΥΛΟΥ",272
"113746"," Τι πράγματα είναι αυτά, κύριε Πρόεδρε;","ΔΗΜΗΤΡΗΣ ΓΕΛΑΛΗΣ",85
"113747"," Όλη τη Βουλή ενδιαφέρει, κυρία Κωνσταντοπούλου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113748"," Εγώ το λέω, γιατί το έθεσε ο κ. Κακλαμάνης.","ΖΩΗ ΚΩΝΣΤΑΝΤΟΠΟΥΛΟΥ",272
"113749"," Ένα λόγο ιδιαίτερο έχει ο κ. Κακλαμάνης, γιατί είναι από εκεί. Όλη τη Βουλή, όμως, μας ενδιαφέρει. Απλώς, κυρία Κωνσταντοπούλου, μπορεί ο Κοινοβουλευτικός Εκπρόσωπος να πει αυτό που θέλει και, δεύτερον, εγώ είμαι λάτρης της πιστής εφαρμογής του Κανονισμού. Γι’ αυτό και παρεξηγούμαι. Αυτό ισχύει για όλους. 
Συνεχίστε, κυρία Ουζουνίδου. Αν θέλετε, το καταλαβαίνετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113750"," Κυρίες και κύριοι της Κυβέρνησης, αναμένουμε την επίλυση μιας σειράς ζωτικών προβλημάτων που αντιμετωπίζουν οι κάτοικοι. Πρώτον, για θέματα που καλύπτουν άμεσες ανάγκες, όπως σίτιση, στέγαση, ύδρευση, αποχέτευση, ιατροφαρμακευτική περίθαλψη. Δεύτερον, αναμένουμε μέτρα ανακούφισης των οικονομικών βαρών των κατοίκων. Τρίτον, αναμένουμε οργάνωση σχεδίου για την αποκατάσταση των ζημιών των κατοικιών, δημοσίων κτηρίων και κοινωφελών υποδομών. 
Κυρίες και κύριοι συνάδελφοι, όσον αφορά το νομοσχέδιο για τον ΑΔΜΗΕ οι κυβερνητικοί παράγοντες υποστηρίζουν ότι ο ΣΥΡΙΖΑ φοβίζει με τη στάση του τους υποψήφιους επενδυτές. Θα ήθελα εξαρχής να τονίσω ότι όσοι φοβούνται ότι η κυβέρνηση της Αριστεράς θα ξαναποκτήσει προς όφελος της χώρας και των πολιτών τη συγκεκριμένη εταιρεία, καλώς πράττουν. 
Τόνισα και στη συζήτηση επί της αρχής ότι η πώληση των δικτύων μεταφοράς δεν είναι μία συνηθισμένη ιδιωτικοποίηση. Ο ΑΔΜΗΕ ελέγχει την πρόσβαση στο ηλεκτρικό δίκτυο μεταφοράς, ρυθμίζει το ποιος και πώς παράγει, ποιος και πώς καταναλώνει ηλεκτρική ενέργεια. Χωρίς πρόσβαση στο δίκτυο είναι αδύνατη οποιαδήποτε σοβαρή επένδυση στη χώρα. 
Αυτός που ελέγχει τον ΑΔΜΗΕ κρατά και τα κλειδιά της βιομηχανίας και όλων των παραγωγικών κλάδων της ελληνικής οικονομίας. Ο ΑΔΜΗΕ διαχειρίζεται το σύνολο σχεδόν της χονδρεμπορικής αγοράς ηλεκτρισμού της ΔΕΗ και των ιδιωτών επενδυτών. 
Μας είπαν οι Βουλευτές της συγκυβέρνησης ότι ο Πρωθυπουργός όταν έκανε στο Ζάππειο 1 και 2 τη ρητή δήλωση «δεν πωλούνται τα δίκτυα μεταφοράς ηλεκτρικής ενέργειας», αγνοούσε την ευρωπαϊκή συμφωνία για την απελευθέρωση της αγοράς ηλεκτρικής ενέργειας. Δεν ντρεπόμαστε! Τι λαϊκισμός είναι αυτός! Ο μέλλων τότε πρωθυπουργός της χώρας υποσχόταν και υφάρπαξε την ψήφο του ελληνικού λαού, αγνοώντας αυτήν τη συμφωνία; 
Κυρίες και κύριοι συνάδελφοι, δεν νοείται κυρίαρχη χώρα χωρίς έλεγχο των φυσικών μονοπωλίων. Και φυσικό μονοπώλιο αποτελεί το δίκτυο μεταφοράς και δεν αφήνει πολλά περιθώρια για υγιή ανταγωνισμό ή επενδυτικές ευκαιρίες. Γι’ αυτόν τον λόγο οι αντίστοιχες εταιρείες στη συντριπτική πλειοψηφία των χωρών της Ευρωπαϊκής Ένωσης είναι υπό δημόσιο έλεγχο, με εξαίρεση τις υπό επιτήρηση χώρες του ευρωπαϊκού Νότου και μάλιστα σε χώρες που η αγορά ενέργειας είναι πλήρως απελευθερωμένη.
Γιατί πάντα, κύριοι, επιλέγετε και υιοθετείτε το πλέον ακραίο και αποτυχημένο νεοφιλελεύθερο παράδειγμα παγκόσμιας πρακτικής; Γιατί επιδεικτικά αγνοείτε ευρωπαϊκή εμπειρία ομοϊδεατών σας που δεν προχωρούν σε τέτοιες ενάντια στην κοινωνία επιλογές;
Μας είπατε ακόμη ότι ως ΣΥΡΙΖΑ θέλουμε την παλιά ΔΕΗ. Εμείς, κύριοι, για να μην έχετε αμφιβολίες, θέλουμε δημόσια ΔΕΗ, επ’ ουδενί το πελατειακό και απαξιωμένο σύστημα που εσείς δημιουργήσατε. Ξεκαθαρίζουμε ότι θέλουμε το σύστημα μεταφοράς ηλεκτρικής ενέργειας να είναι στα χέρια του δημοσίου. Καθαρά πράγματα!
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού) 
Σε πόσο χρόνο, κύριοι, θα φέρετε το νομοσχέδιο για το 30% της μητρικής ΔΕΗ, για τη μικρή ΔΕΗ; Γιατί θα το φέρετε και μάλιστα άμεσα. Εδώ από ό,τι φαίνεται θα γίνει και άλλο πλιάτσικο της δημόσιας περιουσίας, του ορυκτού πλούτου της χώρας μας τώρα πια. Και φυσικά θα δώσετε στον στρατηγικό επενδυτή τις νέες μονάδες, καθαρές και ξάστερες. Άλλωστε γιατί να ενδιαφερθείτε για τους πολίτες και ειδικά για τους κατοίκους ενεργειακών κέντρων της χώρας; Αυτό είδαμε μέχρι σήμερα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κυρίες και κύριοι, θέλουμε τη χώρα οπλισμένη, με την έναρξη του τρίτου ενεργειακού πακέτου το 2015 που θα διαμορφωθεί ο ενιαίος τρόπος λειτουργίας των αγορών ηλεκτρικής ενέργειας στις χώρες-μέλη της Ευρωπαϊκής Ένωσης. 
Είναι πολλά τα λεφτά, κύριοι, στο ευρωπαϊκό χρηματιστήριο ενέργειας και αυτά τα λεφτά προορίζονται στον ιδιωτικοποιημένο ΑΔΜΗΕ. Αποκρύπτετε από τον ελληνικό λαό ότι το ευρωπαϊκό ενιαίο μοντέλο αγοράς, πέρα από την απώλεια κάθε έννοιας εθνικής κυριαρχίας που συνεπάγεται, θα οδηγήσει στη σταδιακή σύγκλιση των τιμών ηλεκτρισμού και βεβαίως στην αύξηση του κόστους ηλεκτρικού ρεύματος. 
Σε ό,τι αφορά το αστείο επιχείρημα ότι ξεπουλάτε τον ΑΔΜΗΕ για να γίνουν οι αναγκαίες επενδύσεις στα δίκτυα, σημειώνουμε ότι ίσα-ίσα που επιβαρύνονται οι καταναλωτές περαιτέρω.
Με την εκχώρηση του δικτύου μεταφοράς ενέργειας ο όποιος επενδυτής θα έχει έναν και μοναδικό στόχο, τη μεγιστοποίηση, σαφώς, του κέρδους του. Οι όποιες επενδύσεις προτίθεται να κάνει όχι μόνο είναι αμφίβολες, αλλά θα πρέπει να είναι και με κάθε τρόπο εγγυημένες, αν όχι συγχρηματοδοτούμενες από το δημόσιο, όπως έγινε, κυρίες και κύριοι, με τα οδικά δίκτυα. Και αν ο ιδιώτης αγοράζει τώρα κοψοχρονιά, θα βάλει 3 δισεκατομμύρια που, όπως υποστηρίζει ο Υφυπουργός ΠΕΚΑ, απαιτούνται για επενδύσεις; 
Το ξεπούλημα της εταιρείας θα έχει καταστροφικά αποτελέσματα για χιλιάδες εργαζόμενους και μάλιστα σε μία περιοχή, όπως είναι αυτή της δυτικής Μακεδονίας, όπου η ανεργία έχει χτυπήσει «κόκκινο». Αντιλαμβάνεσθε τις επιπτώσεις που θα υπάρχουν σε μία περιοχή, όπως είναι αυτή της δυτικής Μακεδονίας, η οποία έχει το υψηλότερο ποσοστό ανεργίας στη χώρα.
Κυρίες και κύριοι, το ελληνικό σύστημα μεταφοράς μπορεί και πρέπει να αναπτυχθεί, λέει ο ΣΥΡΙΖΑ, με σωστό προγραμματισμό και με την ορθή διαχείριση των διαθέσιμων πόρων, με έναν δημόσιο ΑΔΜΗΕ που έχει ήδη εξασφαλίσει επενδυτικούς πόρους. Και αφού, λοιπόν, ο ιδιώτης θα μπορεί να κάνει επενδύσεις, όπως υποστηρίζετε, γιατί άραγε να μην μπορεί να κάνει το δημόσιο, όπως ήδη πράττει;
Η Κυβέρνηση προσπαθεί να μας καθησυχάσει, επειδή λέει ότι θα ελέγχει τα πάντα από τη ΡΑΕ, από την ανεξέλεγκτη από το Κοινοβούλιο και τον ελληνικό λαό ΡΑΕ.","ΕΥΓΕΝΙΑ ΟΥΖΟΥΝΙΔΟΥ",382
"113751"," Ολοκληρώστε, κυρία συνάδελφε, σας παρακαλώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113752"," Αυτή είναι η ΡΑΕ, η αμαρτωλή ΡΑΕ, η οποία μέχρι τώρα έχει λειτουργήσει ως λόμπι εξυπηρέτησης ιδιωτικών συμφερόντων.
Τονίζουμε με τον πιο κατηγορηματικό τρόπο ότι δεν πρόκειται να αναγνωρίσουμε τετελεσμένα. Ο ΑΔΜΗΕ είναι και θα είναι 100% δημόσια επιχείρηση. Η ενέργεια είναι δημόσιο αγαθό. Δεν είναι προϊόν, δεν ξεπουλιέται, δεν μεταβιβάζεται.
Ευχαριστούμε.
(Χειροκροτήματα από την πτέρυγα του ΣΥΡΙΖΑ)","ΕΥΓΕΝΙΑ ΟΥΖΟΥΝΙΔΟΥ",382
"113753"," Το λόγο έχει ο κ. Γελαλής για οκτώ λεπτά και να ετοιμάζεται ο κ. Χατζηλάμπρου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113754"," Κύριε Πρόεδρε, θα ήθελα τον λόγο για ένα λεπτό.","ΑΠΟΣΤΟΛΟΣ ΚΑΚΛΑΜΑΝΗΣ",172
"113755"," Ορίστε, κύριε Πρόεδρε, έχετε το λόγο για ένα λεπτό.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113756"," Κύριε Πρόεδρε, ήθελα τον λόγο διότι βέβαια για την ώρα δεν έχουμε προπηλακισμούς με χειροδικίες μέσα σε αυτήν την Αίθουσα, αλλά έχουμε φραστικούς προπηλακισμούς. Τους ακούσατε.
Θέλω να σας πω, κύριε Πρόεδρε, ότι το θέμα κάθε ομάδας του ελληνικού πληθυσμού, όπως είναι τώρα το θέμα των σεισμοπλήκτων της Κεφαλληνίας –μάλιστα, δυστυχώς, σήμερα σείστηκε και η ιδιαίτερη πατρίδα μου, η Λευκάδα, και ξέρουμε ότι όλα αυτά τα νησιά είναι σεισμόπληκτα και σεισμοπαθής η περιοχή- απασχολεί όλα τα κόμματα του Κοινοβουλίου. 
Επομένως, κύριε Πρόεδρε, όπως σωστά είπατε, το θέμα των σεισμοπλήκτων μας ενδιαφέρει όλους. Θεωρώ, λοιπόν, ότι δεν μπορεί ο οποιοσδήποτε να κάνει χρήση τώρα του Βήματος γι’ αυτό το θέμα, τη στιγμή που το συζητούμενο θέμα είναι άλλο. 
Βέβαια, η κυρία συνάδελφος είναι νέα συνάδελφος και εγώ την κατανοώ απολύτως. Μάλιστα, θα ήθελα να πω ότι ήταν σωστά όλα όσα είπε η κυρία. Όμως, θα περίμενα ο Κοινοβουλευτικός Εκπρόσωπος του κόμματός της να σκεφθεί ότι σε αυτές τις περιπτώσεις -για να μη δίνεται η εντύπωση ότι ένα μέρος του Κοινοβουλίου δεν αισθάνεται αλληλέγγυο με κόσμο που υποφέρει αυτήν τη στιγμή- δεν πρέπει να χρησιμοποιούμε το Βήμα για ένα θέμα, ενώ το συζητούμενο είναι άλλο. Έτσι κάνουν τα κόμματα όταν αισθάνονται ότι στο Κοινοβούλιο δεν λειτουργούν με δικούς τους κανόνες, αγνοώντας τα άλλα κόμματα. 
Όσον αφορά, λοιπόν, τους σεισμόπληκτους της Κεφαλλονιάς, είμαι βέβαιος ότι ακόμα και οι απόντες εκπρόσωποι των άλλων κομμάτων -και όχι μόνο τώρα του ΠΑΣΟΚ, εκ μέρους του οποίου μιλώ- συμπαραστέκονται και ζητούν προφανώς από την Κυβέρνηση να κάνει ό,τι μπορεί καλύτερο και πέρα από αυτά τα μέτρα που έχει λάβει.
Όμως, κύριε Πρόεδρε, όσον αφορά τον Κανονισμό, θα πρέπει κάποτε αυτοί που δεν τον σέβονται, να καλούνται από το Προεδρείο να τον σεβαστούν, αντί το Προεδρείο να ανοίγει διάλογο μαζί τους γιατί ίσως νομίζουν ότι έτσι μπορούν να δημιουργούν, αν θέλετε, και «παραπολιτικά» του Τύπου. 
Τίποτε άλλο, κύριε Πρόεδρε. 
Σας ευχαριστώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"113757"," Κύριε Πρόεδρε, θα ήθελα τον λόγο.","ΝΙΚΟΛΑΟΣ ΒΟΥΤΣΗΣ",75
"113758"," Κύριε Πρόεδρε, όπως βλέπετε έχω γίνει κακός, γιατί, όπως είπα, είμαι φανατικός λάτρης της τήρησης του Κανονισμού. Διότι ο Κανονισμός δεν είναι τύπος αλλά ουσία, όπως λέτε και εσείς, κύριε Πρόεδρε. Και όσον αφορά αυτό που είπατε, υπενθύμισα στην κυρία συνάδελφο τον Κανονισμό.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113759"," Κύριε Πρόεδρε, θα ήθελα τον λόγο.","ΝΙΚΟΛΑΟΣ ΒΟΥΤΣΗΣ",75
"113760"," Έληξε το θέμα για μένα, κύριε Πρόεδρε. Εγώ μίλησα με αφορμή τον προπηλακισμό μου.","ΑΠΟΣΤΟΛΟΣ ΚΑΚΛΑΜΑΝΗΣ",172
"113761"," Είπα, επίσης, ότι οι Κοινοβουλευτικοί Εκπρόσωποι έχουν τη δυνατότητα να αναφερθούν. Όμως, να μην το κάνουμε θέμα και διαχωριστούμε όλοι, κύριε Βούτση. Είπαμε πως όλη η Βουλή συμπαραστέκεται και ζητά το καλύτερο δυνατόν από την Κυβέρνηση για τους σεισμόπληκτους όλων των περιοχών, της Κεφαλλονιάς ιδιαίτερα, καθώς και της Ζακύνθου και οποιασδήποτε άλλης περιοχής.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113762"," Και της Λευκάδας.","ΠΑΡΙΣ ΚΟΥΚΟΥΛΟΠΟΥΛΟΣ",245
"113763"," Μπορώ να έχω τον λόγο, κύριε Πρόεδρε;","ΝΙΚΟΛΑΟΣ ΒΟΥΤΣΗΣ",75
"113764"," Έχετε να προσθέσετε κάτι άλλο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113765"," Ναι, κύριε Πρόεδρε, έχω να προσθέσω.","ΝΙΚΟΛΑΟΣ ΒΟΥΤΣΗΣ",75
"113766"," Ορίστε, κύριε Βούτση, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113767"," Να προσθέσω το εξής: Οι σεισμοί στην Κεφαλλονιά έχουν ξεκινήσει εδώ και δέκα μέρες. Παρακολουθούμε όλοι με αγωνία. Και νομίζω ότι η κυρία συνάδελφος έθεσε πολύ σωστά το ζήτημα, χωρίς καμμία δηκτική, καταγγελτική ή οποιαδήποτε άλλη διάθεση και σε σχέση με παρελθόντα γεγονότα ή με αμέλειες κυβερνητικές. Και πιστεύω ότι όλοι οι Κοινοβουλευτικοί Εκπρόσωποι, όλων των κομμάτων, που έρχονται, θα θέλουν –και είμαι σίγουρος πως θα θέλουν- να κάνουν μία αναφορά επ’ αυτού του ζητήματος. Δηλαδή, δεν ετέθησαν ούτε για λόγους εντυπωσιασμού ούτε για λόγους οποιουδήποτε μικροκομματικού συμφέροντος. 
Γνωρίζετε ότι μία Βουλευτής υπάρχει εκεί, η οποία -και γι’ αυτόν ακριβώς τον λόγο επί δέκα μέρες δεν είναι παρούσα εδώ- δίνει τον αγώνα της, μαζί με όλες τις αρχές εκεί, επιτόπου. Και είναι του κόμματός μας. Δεν είναι δυνατόν να αποστερείται σε μία Βουλευτή το δικαίωμα της αναφοράς σε αυτό το μείζον γεγονός το οποίο συμβαίνει σήμερα στη χώρα μας. Δεν κατάλαβα πραγματικά…","ΝΙΚΟΛΑΟΣ ΒΟΥΤΣΗΣ",75
"113768"," Κύριε Κοινοβουλευτικέ, υπάρχει διαδικασία. Κι εσείς ξέρετε τον Κανονισμό. Όταν παίρνουμε τον λόγο για το νομοσχέδιο, επί του νομοσχεδίου εσείς οι κοινοβουλευτικοί έχετε τη δυνατότητα να βάλετε και τα επίκαιρα θέματα. Να μη δώσουμε παραπάνω έκταση.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113769"," Να μη δώσουμε παραπάνω έκταση, αλλά θέλω να σας πω ότι…","ΝΙΚΟΛΑΟΣ ΒΟΥΤΣΗΣ",75
"113770"," Εγώ σας είπα -και το ξέρετε- ότι καλό θα είναι όλες οι Κοινοβουλευτικές Ομάδες, ιδιαίτερα στους νέους Βουλευτές, να συστήσουν να εφαρμόζουν τον Κανονισμό.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113771"," Ναι, με συγχωρείτε όμως…","ΝΙΚΟΛΑΟΣ ΒΟΥΤΣΗΣ",75
"113772"," Και, προηγουμένως, πριν από εσάς, είδατε ότι είχα μία «φραστική», όπως είπε και ο κύριος Πρόεδρος, αντιπαράθεση με τον Κοινοβουλευτικό Εκπρόσωπο των Ανεξαρτήτων Ελλήνων για τη μη τήρηση του Κανονισμού.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113773"," Η οποία, όμως, δεν είχε βάση, διότι η κ. Ουζουνίδου είναι υπεύθυνη του τομέα αυτού στον ΣΥΡΙΖΑ, έχει άποψη, είχε πληροφόρηση και με έναν σωστό τρόπο, καθώς είναι δημόσια η συζήτησή μας, έθεσε ένα θέμα. Για να μη σας πω ότι αρκετοί που θα βλέπουν τη σημερινή συζήτηση, θα λένε ενδεχομένως: «Καλά, δεν βλέπουν και αυτό το θέμα; Δεν τίθεται με έναν τρόπο;» Είμαι σίγουρος ότι στη συζήτηση, η οποία θα επακολουθήσει, θα τοποθετηθούμε.","ΝΙΚΟΛΑΟΣ ΒΟΥΤΣΗΣ",75
"113774"," Ακριβώς. Αυτό είπα.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113775"," Το ότι έδωσε το έναυσμα η κ. Ουζουνίδου, δεν είναι κακό. Θα αναφερθώ αργότερα. Διότι επ’ αυτού του ζητήματος, δυστυχώς, έγιναν ολισθήματα από Βουλευτές προ ημερών, όχι εντός της Αιθούσης, αλλά στα κανάλια, όπως λέει και ο κύριος Πρόεδρος και υπήρξε εκμετάλλευση και σύγκρουση με το κόμμα μας που ήταν εντελώς ανοίκεια. Θα αναφερθώ, όμως, όταν έρθει η σειρά μου και ονομαστικά.","ΝΙΚΟΛΑΟΣ ΒΟΥΤΣΗΣ",75
"113776"," Ναι, αλλά το έχετε ήδη κάνει. Ας συνεχίσουμε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113777"," Κύριε Πρόεδρε, μπορώ να έχω τον λόγο παρακαλώ;","ΠΑΡΙΣ ΚΟΥΚΟΥΛΟΠΟΥΛΟΣ",245
"113778"," Κύριε Κουκουλόπουλε, θέλετε τον λόγο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113779"," Κύριε Πρόεδρε, θέλω τον λόγο για λιγότερο από ένα λεπτό, απλώς για να πω ότι επειδή η χώρα μας, η πατρίδα μας, έχει το θλιβερό -πώς να το πω;- το δυσάρεστο προνόμιο να έχει τεράστια εμπειρία σε σεισμούς, έχει διαμορφώσει τα προηγούμενα χρόνια και ένα υπερσύγχρονο πλαίσιο. Έχουν ζητήσει όλες οι πτέρυγες της Βουλής να εφαρμοστεί άμεσα και έχει μία σειρά. 
Προφανώς δεν υπάρχουν διαφορετικές ευαισθησίες. Ας μείνουμε στο να δηλώσουμε όλοι μαζί ότι είμαστε ενωμένοι και σε αυτά που είπε ο Πρόεδρος, ο κ. Κακλαμάνης, κι εσείς αμέσως μετά επαναλάβατε. Νομίζω ότι όλα τα άλλα περιττεύουν. Ένα μήνυμα ηρεμίας, ψυχραιμίας και απόλυτης συμπαράστασης από όλους μας προς τον δοκιμαζόμενο λαό της Επτανήσου και ιδιαίτερα της Κεφαλλονιάς και της Λευκάδας.
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"113780"," Ευχαριστούμε. 
Να συνεχίσουμε, λοιπόν. Κρατάω εγώ την ομοθυμία όλων των κομμάτων σε αυτό το θέμα, του σκληρά δοκιμαζόμενου λαού της Κεφαλλονιάς και των Ιόνιων Νησιών.
Τον λόγο έχει ο κ. Γελαλής για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113781"," Ευχαριστώ, κύριε Πρόεδρε. 
Κύριε Υπουργέ, με το σχέδιο νόμου, το οποίο καταθέτετε, κάνετε ακόμα ένα βήμα για την εκποίηση της ελληνικής περιουσίας. Οι συνέπειες από την εκποίηση αυτή, δεν θα φανούν μόνο σε εμάς αλλά και στις επόμενες γενιές. 
Σε δύο σημεία θα αναφερθώ σήμερα, τα οποία ανατρέπουν τους ισχυρισμούς σας περί της ορθής ιδιωτικοποίησης του ΑΔΜΗΕ. 
Το πρώτο έχει να κάνει με την υποχρεωτική εφαρμογή της κοινοτικής οδηγίας που ισχυρίζεται η Κυβέρνηση ότι εφαρμόζει. Σε κανένα σημείο των συμπληρωματικών εγγράφων του σχεδίου νόμου δεν αναφέρεται τέτοια υποχρέωση. Θα σας διαβάσω τι λέει: Σημειώνεται ότι η οδηγία 2009 δεν επιβάλει στις εθνικές κυβερνήσεις τον ιδιοκτησιακό διαχωρισμό το κράτος -μέλος δύναται να υιοθετήσει. Αυτά, βέβαια, τα αναφέρει το τμήμα νομοτεχνικής επεξεργασίας της Βουλής. Δεν τα αναφέρει ο ΣΥΡΙΖΑ. 
Επομένως, αφού δεν υποχρεούστε από καμμία οδηγία να ξεπουλήσετε τα δίκτυα διανομής της χώρας μας, πρέπει να μας εξηγήσετε γιατί το κάνετε. Το επιχείρημα, δηλαδή, καταρρίπτεται όσον αφορά την εναρμόνιση με οδηγίες της Ευρωπαϊκής Ένωσης. 
Πρέπει να απαντηθεί, κύριε Υπουργέ, ποια είναι τα συμφέροντα τα οποία κρύβονται πίσω από την ιδιωτικοποίηση αυτή. Ποιοι ιδιώτες είναι αυτοί οι οποίοι πιέζουν για την ιδιωτικοποίηση; Και, μάλιστα, όχι μόνο πιέζουν, αλλά προετοιμάζετε ένα ξεπούλημα σε εξευτελιστικές τιμές. 
Η ΔΕΗ μιλάει για μια περιουσία 8 δισεκατομμυρίων ευρώ, ο σύμβουλός σας μιλάει για μια περιουσία αξίας 1,5 δισεκατομμυρίου ευρώ και εσείς θα την πουλήσετε για 300 με 400 εκατομμύρια ευρώ. Μιλάμε για μία επιχείρηση η οποία είναι τεράστιας στρατηγικής σημασίας για τη χώρα μας και πρέπει να παραμείνει σε δημόσιο έλεγχο. 
Αυτό, συμβαίνει και σε άλλες χώρες της Ευρώπης. Σχεδόν όλες οι χώρες της Ευρώπης αν κάτι ιδιωτικοποιούν, δεν είναι τα δίκτυα, είναι η παραγωγή ή οτιδήποτε άλλο. Να αναφέρω χώρες που έχουν στην κατοχή τους τα δίκτυα; Η Δανία, η Σουηδία, η Νορβηγία, η Φινλανδία, η Πολωνία, η Τσεχία. Ακόμα και η Γαλλία και η Γερμανία έχουν -άμεσα ή έμμεσα- τον έλεγχο από το δημόσιο. 
Εμείς διαφωνούμε κάθετα με την ιδιωτικοποίηση κάθε εταιρείας ενεργειακής μορφής. Είναι ένα κοινωνικό αγαθό. Είναι στρατηγικής σημασίας. Ανήκουν στον ελληνικό λαό. 
Το δεύτερο επιχείρημα, σχετικά με την καταστατική μειοψηφία, είναι επίσης έωλο. Με το 34% θα ελέγχετε την επιχείρηση και θα παίρνετε εσείς τις αποφάσεις τις οποίες χρειάζεται ο ΑΔΜΗΕ. Αυτό λέτε. Ξέρετε γιατί το κάνετε, κύριε Υπουργέ; Γιατί δεν αντέχετε τις αντιδράσεις των ίδιων των Βουλευτών σας, οι οποίοι είναι αυτοί που θα πάνε στην επαρχία, στις επιχειρήσεις, στα υποκαταστήματα της ΔΕΗ και θα έχουν μπροστά τους την αντίδραση όλου του ελληνικού λαού. 
Εγώ θα ρωτήσω: Ποιος ήταν διαχρονικά ο έλεγχος προηγούμενων κυβερνήσεων σε επιχειρήσεις του δημοσίου, που κατείχαν το μειοψηφικό πακέτο; Καμμία μειοψηφία ποτέ δεν μπόρεσε να μπλοκάρει με παρέμβασή της, αποφάσεις της πλειοψηφίας. Αν θέλετε να συζητήσουμε για τα δικαιώματα του ν. 2190, να τα συζητήσουμε. Νομίζω, όμως, ότι αυτά έχουν λυθεί προ πολλού. 
Το πιο σοβαρό, το οποίο σε καμμία περίπτωση το δημόσιο δεν μπορεί να το εμποδίσει, είναι η αύξηση του μετοχικού κεφαλαίου. Είναι δεδομένο ότι οι επιχειρήσεις συχνά - πυκνά προβαίνουν σε αύξηση μετοχικού κεφαλαίου. 
Τι θα κάνουμε, κύριε Υπουργέ, αύριο - μεθαύριο; Θα τσοντάρει το ελληνικό δημόσιο και άλλα χρήματα σε μελλοντική αύξηση κεφαλαίου; 
Δηλαδή, θα χρηματοδοτήσουμε ξανά έμμεσα τον ιδιώτη επιχειρηματία ο οποίος θα έρθει; Αν δεν το κάνουμε, αυτόματα το ποσοστό από το 34% μπορεί πολύ εύκολα να γίνει 20%, 10% ή ακόμα και πολύ μικρότερο. 
Θα αναφέρω δύο παραδείγματα από την πραγματική ζωή που δείχνουν το μέλλον του ΑΔΜΗΕ.
Το ένα είναι το παράδειγμα του ΟΤΕ, που με την πώλησή του η παρέμβαση του κράτους μηδενίστηκε εντελώς. Τα ίδια επιχειρήματα χρησιμοποιούσε τότε η Κυβέρνηση και για τον ΟΤΕ. Η νέα ιδιοκτησία τον οδήγησε από το μεγαλύτερο πάροχο που ήταν στις τηλεπικοινωνίες στην Νοτιανατολική Ευρώπη, σε μια περιορισμένη επιχείρηση στη χώρα μας. Ξεπουλήθηκαν όλες οι θυγατρικές εταιρείες. Τα περιουσιακά στοιχεία αυτά, δεν μπορούν να επανέλθουν.
Δεύτερο παράδειγμα: ΕΛΠΕ. Το δημόσιο κατέχει το 35,5%. Ο Όμιλος Λάτση κατέχει το 41%. Αλήθεια, ποιος διοικεί τα ΕΛΠΕ; Το ελληνικό δημόσιο μήπως; 
Αυτό το μέλλον σχεδιάζετε για τον ΑΔΜΗΕ; Αυτό τον έλεγχο θα ασκεί το ελληνικό κράτος στα δίκτυα διανομής;
Θέλω να μιλήσω για δύο τροπολογίες, οι οποίες κατατέθηκαν -αν δεν κάνω λάθος είναι η 1101 και η 1102- για μείωση της τιμής του πετρελαίου θέρμανσης και την έκτακτη παροχή δωρεάν ρεύματος. 
Το μέτρο της εξίσωσης της αύξησης στην τιμή του πετρελαίου θέρμανσης που ψήφισε η Κυβέρνησή σας, απέτυχε σε όλα τα σημεία. Απέτυχε η πολιτική πάταξης του λαθρεμπορίου. Έχουν περάσει μήνες από την ψήφιση και ακόμα δεν έχει εφαρμοστεί το σύστημα εισροών-εκροών στα πρατήρια. Για τα διυλιστήρια και τις εγκαταστάσεις εκκρεμούν ακόμα υπουργικές αποφάσεις. Δεν έχετε λάβει κανένα μέτρο για την πάταξη του λαθρεμπορίου στο ναυτιλιακό και στα καύσιμα εξαγωγών. 
Απέτυχε στον τομέα των εσόδων. Η κατανάλωση έπεσε σε τέτοιο σημείο που τα έσοδα μειώθηκαν κατά 500 εκατομμύρια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Ανυπολόγιστη η ζημία για τις ανθρώπινες ζωές που χάθηκαν προσπαθώντας να ζεσταθούν. Ανυπολόγιστη και η ταλαιπωρία των πολιτών που ξεπαγιάζουν καθημερινά. Ανυπολόγιστη η ζημία στο περιβάλλον από τη μόλυνση και τη λαθροϋλοτομία. Ανυπολόγιστες οι μακροχρόνιες βλάβες στην υγεία των πολιτών από τα μικροσωματίδια. 
Θα ήταν, λοιπόν, κύριε Υπουργέ, μια πράξη γενναιότητας και ευαισθησίας αυτές τις δυο τροπολογίες να τις κάνετε αποδεκτές. Δεν άκουσα πριν ότι είναι μέσα. Σας καλώ έστω και τώρα να το κάνετε. 
Θα πρέπει, λοιπόν, άμεσα να υπάρξει μείωση του ειδικού φόρου κατανάλωσης στο πετρέλαιο θέρμανσης έστω και για τους λίγους μήνες που απομένουν γι’ αυτό το χρονικό διάστημα, αν και κανονικά θα έπρεπε να είχε ξεκινήσει από την έναρξη της χειμερινής περιόδου. 
Επίσης, θα πρέπει η ΔΕΗ να αποκαταστήσει άμεσα την παροχή ηλεκτρικού ρεύματος στους δικαιούχους του κοινωνικού οικιακού τιμολογίου και να τους χορηγηθούν ανά οικογένεια δωρεάν 1200 KWh το τετράμηνο. 
Είναι εγκληματική η πώληση του ΑΔΜΗΕ. Είναι καταστροφή και για την ελληνική οικονομία και για την ανάπτυξη της χώρας μας και για τα νοικοκυριά τα οποία θα δουν τα οικιακά τιμολόγια να εκτινάσσονται. 
Θέλω, να απευθυνθώ στους συναδέλφους της Συμπολίτευσης, οι οποίοι θα πρέπει να αναλάβουν τις ευθύνες τους. 
Να πω, κύριε Υπουργέ, και κάτι άλλο; Απ’ ό,τι είδα σήμερα ο κατάλογος είχε δεκαπέντε ομιλητές. Δεν ήταν κανένας από τη Νέα Δημοκρατία ή από το ΠΑΣΟΚ. Αυτή τη στήριξη θέλουν, κύριε Υπουργέ. Αυτό θέλουν. Τίποτε άλλο.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΔΗΜΗΤΡΗΣ ΓΕΛΑΛΗΣ",85
"113782"," Κύριε Πρόεδρε, θα ήθελα τον λόγο.","ΙΩΑΝΝΗΣ ΜΑΝΙΑΤΗΣ",297
"113783"," Για ομιλία ή για παρέμβαση, κύριε Υπουργέ;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113784"," Να καταθέσω μια νομοτεχνική βελτίωση θέλω, κύριε Πρόεδρε.
Στη με γενικό αριθμό κατάθεσης 1140 και ειδικό 149 νομοτεχνική βελτίωση προσθέτουμε μια ακόμα φράση. Αυτό που είναι να περάσει από την αρμόδια επιτροπή να γίνεται «εντός αποκλειστικής προθεσμίας τριάντα ημερών». Παρακαλώ να αντικατασταθεί η προηγούμενη με αυτό.","ΙΩΑΝΝΗΣ ΜΑΝΙΑΤΗΣ",297
"113785"," Γιατί δεν το κάνετε στην Ολομέλεια;","ΑΘΑΝΑΣΙΟΣ ΠΕΤΡΑΚΟΣ",428
"113786"," Διότι έτσι προβλέπει ο νόμος. Στην αρμόδια Επιτροπή Παραγωγής και Εμπορίου. Η αρμόδια επιτροπή είναι που γνωμοδοτεί. 
Παρακαλώ, να κατατεθεί. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά το προαναφερθέν έγγραφο, το οποίο έχει ως εξής:
(να μπει η σελ.178)","ΙΩΑΝΝΗΣ ΜΑΝΙΑΤΗΣ",297
"113787"," Κύριε Υπουργέ, με συγχωρείτε. Τι είναι αυτά που κάνετε;","ΠΑΝΑΓΙΩΤΗΣ ΛΑΦΑΖΑΝΗΣ",279
"113788"," Έχει τον λόγο μετά ο Κοινοβουλευτικός Εκπρόσωπος, κύριε Πετράκο, και εσείς στη δευτερολογία σας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113789"," Αυτά τα λένε στην αρχή της συζήτησης, κύριε Υπουργέ, για να μπορέσουν να συζητηθούν.","ΠΑΝΑΓΙΩΤΗΣ ΛΑΦΑΖΑΝΗΣ",279
"113790"," Η τροπολογία έχει γίνει αποδεκτή...","ΙΩΑΝΝΗΣ ΜΑΝΙΑΤΗΣ",297
"113791"," Γιατί την έκαναν;","ΠΑΝΑΓΙΩΤΗΣ ΛΑΦΑΖΑΝΗΣ",279
"113792"," Κύριε Πρόεδρε, μπορώ να έχω τον λόγο;","ΝΙΚΟΛΑΟΣ ΒΟΥΤΣΗΣ",75
"113793"," Ορίστε, κύριε Βούτση.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113794"," Κύριε Υπουργέ…","ΠΑΝΑΓΙΩΤΗΣ ΛΑΦΑΖΑΝΗΣ",279
"113795"," Κύριε Λαφαζάνη, έχω δώσει τον λόγο.
(Θόρυβος από την πτέρυγα του ΣΥΡΙΖΑ)
Κύριε Λαφαζάνη, μιλάτε δύο συνάδελφοι ταυτόχρονα.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113796"," Κύριε Υπουργέ, πώς θα γίνει δυνατόν να μπουν στη βάσανο την ελάχιστη της συζήτησης και μάλιστα και της διευκρίνισής τους κάθε μία από αυτές τις τροπολογίες, μου λέτε; Εντάξει, προηγούμενως εξηγέρθησαν εδώ οι κύριοι συνάδελφοι γιατί έγινε αναφορά στους σεισμόπληκτους. Τώρα, αυτά εδώ μπορεί να κρύβουν μέσα τους σεισμούς άλλου τύπου -και δεν θα έχει γίνει για πρώτη φορά στη Βουλή- με πρόθεση ή χωρίς πρόθεση.
Ποια είναι η δυνατότητα η δική μας -και όλων- πάνω στις συγκεκριμένες τροπολογίες να γίνει μία ουσιαστική κουβέντα; Παραδείγματος χάριν, η τροπολογία που φέρνει ο κ. Βορίδης -ως παράδειγμα το λέω- μαζί με τον κ. Μπούρα, όπου απ’ ό,τι κατάλαβα –το ψυχανεμίζομαι, διότι αναφέρεται κάπου σε λατρευτικούς χώρους όπου βάζει κάποιους περιορισμούς κ.λπ.- σε ποιο πράγμα αναφέρεται, σε ποιο νομοσχέδιο αναφέρεται, τι βελτιώνει, τι χαλάει, τι προσδιορίζει; Πείτε μου. Με συγχωρείτε για την έκφραση -και το βάζω σε πολλά εισαγωγικά- «γουρούνι στο σακί». Καταλάβατε; 
Μας φέρνετε σε δύσκολη θέση, τη στιγμή που το ίδιο το Προεδρείο και η Διάσκεψη των Προέδρων επανειλημμένα έχουν πει ότι δεν είναι δυνατόν να διεξάγεται έτσι η συζήτηση, είτε με τροπολογίες δεκαπεντασέλιδες -που είναι δύο και τριών Υπουργείων και μεταξύ τους εντελώς διαφορετικού τύπου προσεγγίσεις για ζητήματα- που είναι απαγορευτικές για να ψηφίσει κανείς υπέρ, κατά ή οτιδήποτε, άσχετες με συζητούμενα νομοσχέδια, είτε με αυτόν τον τρόπο, μέσω δηλαδή τροπολογιών Βουλευτών, πάνω σε ζητήματα τα οποία θέλουν αποκρυπτογράφηση από κάποιους ειδικούς, όταν έχει τελειώσει ή τελειώνει η συζήτηση. Είναι θέμα αυτό, κύριε Υπουργέ. Πρέπει να το δείτε.","ΝΙΚΟΛΑΟΣ ΒΟΥΤΣΗΣ",75
"113797"," Έχετε απόλυτο δίκιο και έχει τεθεί επανειλημμένα στο Προεδρείο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113798"," Όχι, δεν έχει δίκιο.","ΜΑΥΡΟΥΔΗΣ ΒΟΡΙΔΗΣ",69
"113799"," Κύριε Βορίδη, με συγχωρείτε. 
Όταν λες 17/1, 19/1 κ.λπ., ότι έχουν υποβάλει, έπρεπε εγκαίρως ή με οποιονδήποτε τρόπο και με έναν τρόπο αναλυτικό να τεθούν στη συζήτηση επί της ουσίας και από την αρχή. Να μας πουν πώς τις κάνουν αποδεκτές κ.λπ..","ΝΙΚΟΛΑΟΣ ΒΟΥΤΣΗΣ",75
"113800"," Με συγχωρείτε, κύριε Βορίδη, εγώ δεν μπήκα επί της ουσίας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113801"," Ούτε εγώ μπαίνω επί της ουσίας. Επί της διαδικασίας μιλάω.","ΜΑΥΡΟΥΔΗΣ ΒΟΡΙΔΗΣ",69
"113802"," Λέω, λοιπόν, επί της διαδικασίας, ότι σε αυτό υπάρχει πρόβλημα.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113803"," Γιατί, λοιπόν, στην επιτροπή και όχι στην Ολομέλεια;","ΝΙΚΟΛΑΟΣ ΒΟΥΤΣΗΣ",75
"113804"," Επί της διαδικασίας μιλάω κι εγώ. Μπορώ να πω κάτι; Μου επιτρέπετε;","ΜΑΥΡΟΥΔΗΣ ΒΟΡΙΔΗΣ",69
"113805"," Σας παρακαλώ.
Από πλευράς Προεδρείου αυτό το ζήτημα έχει τεθεί επανειλημμένα. Τροπολογίες οι οποίες είναι τόσες πολλές, τελευταίας στιγμής κ.λπ., δημιουργούν πρόβλημα. Αυτό πρέπει να το παραδεχτείτε κι εσείς.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113806"," Δεν το παραδέχομαι. Μου επιτρέπετε, κύριε Πρόεδρε;","ΜΑΥΡΟΥΔΗΣ ΒΟΡΙΔΗΣ",69
"113807"," Ορίστε, κύριε Βορίδη, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113808"," Κατ’ αρχάς το ζήτημα το οποίο ανέκυψε τώρα είναι γιατί κατατίθεται μία νομοτεχνική βελτίωση. Δεν τίθεται ζήτημα καμμίας τροπολογίας.","ΜΑΥΡΟΥΔΗΣ ΒΟΡΙΔΗΣ",69
"113809"," Όχι, δεν μιλάμε γι’ αυτό τώρα. Για τις οκτώ τροπολογίες μιλάμε.","ΠΑΝΑΓΙΩΤΗΣ ΛΑΦΑΖΑΝΗΣ",279
"113810"," Τώρα μας μοιράστηκαν, κύριε Βορίδη. Τις ακούσαμε προηγουμένως…","ΝΙΚΟΛΑΟΣ ΒΟΥΤΣΗΣ",75
"113811"," Μου επιτρέπετε να πω;
Προβλέπεται, κύριε Πρόεδρε -γι’ αυτό λέω ότι δεν είναι σωστή η παρατήρηση που κάνει ο κ. Βούτσης- από τον Κανονισμό ότι πρέπει τρεις ημέρες πλήρεις προ της συζητήσεως να έχουν κατατεθεί όλες οι τροπολογίες, άλλως είναι εκπρόθεσμες. Γιατί προβλέπεται αυτό;","ΜΑΥΡΟΥΔΗΣ ΒΟΡΙΔΗΣ",69
"113812"," Κύριε Πρόεδρε, μπορώ να έχω τον λόγο;","ΠΑΝΑΓΙΩΤΗΣ ΛΑΦΑΖΑΝΗΣ",279
"113813"," Επιτρέψτε μου, κύριε Λαφαζάνη. 
Προβλέπεται, διότι αποτελεί υποχρέωση όλων των Βουλευτών να είναι ενημερωμένοι για τις τροπολογίες αυτές. Γι’ αυτό κι έχει νόημα η προκατάθεση. 
Επομένως, από τη στιγμή που έχει διατηρηθεί αυτή η προδικασία, δεν μπορεί κάποιος να πει, «εγώ δεν γνωρίζω». 
Τώρα, όσον αφορά το τι θα αποδεχθεί ο κύριος Υπουργός και το τι δεν θα αποδεχθεί, θα ήθελα να πω το εξής: Ούτε έχει προθεσμία αποδοχής ο κύριος Υπουργός -ο κύριος Υπουργός και η Κυβέρνηση μπορεί να αποδεχθεί μέχρι και την τελευταία στιγμή τροπολογία…","ΜΑΥΡΟΥΔΗΣ ΒΟΡΙΔΗΣ",69
"113814"," Όχι.","ΠΑΝΑΓΙΩΤΗΣ ΛΑΦΑΖΑΝΗΣ",279
"113815"," Βεβαίως. Μέχρι και τη λήξη της συζητήσεως μπορεί να αποδεχθεί τροπολογία. 
Η υποχρέωση του Σώματος είναι να είναι ενημερωμένο για όλες τις τροπολογίες και να μην αιφνιδιάζεται. Το ότι μπορεί να θέσουν οι συνάδελφοι -κι αυτό το σέβομαι και το δέχομαι- το ζήτημα ότι ορισμένες φορές ο όγκος των τροπολογιών είναι πολύ μεγάλος και διαφορετικός και αφορά πολλά και διαφορετικά ζητήματα, αυτό πράγματι είναι ακριβές. 
Εκεί τι πρέπει να ελέγχεται, κύριε Πρόεδρε; Πρέπει να ελέγχεται η ενότητα των τροπολογιών με το αντικείμενο του νομοσχεδίου και συγκεκριμένα με τα θέματα του Υπουργείου. Δεν μπορεί, δηλαδή, μία τροπολογία που αφορά για παράδειγμα το Υπουργείο Οικονομικών να την κάνει δεκτή ο Υπουργός Περιβάλλοντος. Αυτό βεβαίως. 
Αλλά κατά τα λοιπά, δεν υπάρχει κάτι διαδικαστικό…","ΜΑΥΡΟΥΔΗΣ ΒΟΡΙΔΗΣ",69
"113816"," Κύριε Βορίδη, εγώ δεν είπα κάτι τέτοιο, αν θα υπάρχει και τέτοιο θέμα. Διότι κατατίθενται τροπολογίες άσχετες με το νομοσχέδιο. Και αυτό δημιουργεί θέμα. Το έχουμε βάλει –και το ξέρετε καλά– και στη Διάσκεψη των Προέδρων και κάνουμε σύσταση –σύσταση, όχι επιβολή– στην Κυβέρνηση, για να διευκολύνει το Σώμα.
Λοιπόν, συνεχίζουμε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113817"," Κύριε Πρόεδρε…","ΠΑΡΙΣ ΚΟΥΚΟΥΛΟΠΟΥΛΟΣ",245
"113818"," Κύριε Κουκουλόπουλε, επί του ζητήματος αυτού;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113819"," Ναι, κύριε Πρόεδρε, γιατί τιμώ και εκτιμώ τον κ. Βούτση και το γνωρίζει πολύ καλά, αλλά νομίζω ότι ήταν ατυχής η παρέμβαση περί τροπολογιών. Τα καλύψατε απόλυτα. Ό,τι είπατε, με βρίσκει σύμφωνο κι εμένα και κάθε λογικό Βουλευτή, νομίζω, εδώ μέσα. Αλλά η συγκεκριμένη τροπολογία, για την οποία έγινε όλος αυτός ο διάλογος, αναπτύχθηκε…","ΠΑΡΙΣ ΚΟΥΚΟΥΛΟΠΟΥΛΟΣ",245
"113820"," Μα, δεν είναι μία, είναι οκτώ. Είναι οκτώ τροπολογίες.","ΠΑΝΑΓΙΩΤΗΣ ΛΑΦΑΖΑΝΗΣ",279
"113821"," Μισό λεπτό, κύριε Λαφαζάνη.
Είναι τροπολογία ουσίας, όπως είπαμε ήδη στην προηγούμενη συζήτηση και θα το εκθέσουμε αναλυτικά στη συνέχεια. Και έχει αναπτυχθεί το πρώτον από τον εισηγητή μας κ. Γκόκα, από την πρώτη κιόλας ανάγνωση στην επιτροπή.","ΠΑΡΙΣ ΚΟΥΚΟΥΛΟΠΟΥΛΟΣ",245
"113822"," Για τους ναούς λέτε;","ΧΡΗΣΤΟΣ ΚΑΤΣΩΤΗΣ",214
"113823"," Είναι κατατεθειμένη και είναι τροπολογία ουσίας, η οποία καθιστά το συζητούμενο νομοσχέδιο όχι νομοσχέδιο πώλησης, αλλά νομοσχέδιο επενδυτικού προγράμματος. Περισσότερα στην τοποθέτησή μας. Δεν πρέπει, λοιπόν, να εγείρονται θέματα διαδικαστικά για μια τροπολογία ουσίας…","ΠΑΡΙΣ ΚΟΥΚΟΥΛΟΠΟΥΛΟΣ",245
"113824"," Λοιπόν, ας μην το συνεχίσουμε. Έχετε τον λόγο, παρακαλώ…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113825"," … που την επανέφερε επακριβώς ο κύριος Υπουργός και έκανε μάλιστα και μια θεμιτή διόρθωση…","ΠΑΡΙΣ ΚΟΥΚΟΥΛΟΠΟΥΛΟΣ",245
"113826"," Ωραία. Και μάλιστα έκανε και τη διευκρίνιση ότι έτσι επιβάλλει και ο νόμος.
Λοιπόν, κύριε Χατζηλάμπρου, έχετε τον λόγο για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113827"," Μπορώ να πω μια κουβέντα, κύριε Πρόεδρε;","ΠΑΝΑΓΙΩΤΗΣ ΛΑΦΑΖΑΝΗΣ",279
"113828"," Όχι, κύριε Λαφαζάνη. Το ξέρετε. Ως Βουλευτής, μετά τις τοποθετήσεις των Υπουργών…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113829"," Μα, τι σχέση έχει με το νομοσχέδιο, κύριε Πρόεδρε; Μετακλητοί υπάλληλοι, δικηγόροι…","ΝΙΚΟΛΑΟΣ ΒΟΥΤΣΗΣ",75
"113830"," Κύριε Βούτση, θα έχετε τον λόγο μετά. Απαντάω στον κ. Λαφαζάνη, που ξέρει καλά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113831"," … ό,τι βρέθηκε απ’ έξω δηλαδή…","ΝΙΚΟΛΑΟΣ ΒΟΥΤΣΗΣ",75
"113832"," Κύριε Βούτση, ακούστε λίγο: Έχετε τη δυνατότητα να τα πείτε μετά.
Σας έχω δώσει τον λόγο, κύριε Χατζηλάμπρου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113833"," Κύριοι συνάδελφοι, το Κοινοβούλιο είναι κατ’ εξοχήν χώρος αξιολόγησης πολιτικών και γεγονότων, τα οποία μπορεί να γίνονται επίκαιρα και αυτή τη στιγμή. Κάναμε ένα σχόλιο για την Κεφαλλονιά, όχι για να δείξουμε ότι είμαστε πιο ευαίσθητοι από σας, αλλά για να αξιολογήσουμε πολιτικές. Όγδοη μέρα των σεισμών επανατοποθετούνται οι εκατόν πενήντα δύο μηχανικοί, που τους είχατε βγάλει σε διαθεσιμότητα από το Ταμείο Αποκατάστασης Σεισμοπλήκτων. Αυτό θελήσαμε να αξιολογήσουμε.
Θελήσαμε, δηλαδή, να σας πούμε ότι όταν έγιναν οι σεισμοί στα Γρεβενά, από την Πάτρα και αλλού πήγαν εκεί. Όταν έγιναν στην Αμφίκλεια, πήγαν πενήντα μηχανικοί την ίδια μέρα.
Και κάνατε μια μεταρρύθμιση, τάχατες για καλύτερο κράτος. Και για να μεταφερθούν μηχανικοί, αφού είναι σε διαθεσιμότητα κιόλας –αλλά και να ήταν τοποθετημένοι– θα πρέπει να στέλνει το ΥΠΕΧΩΔΕ υπογραφή, το Υπουργείο Εσωτερικών υπογραφή και να εγκρίνει κι ο διορισμένος περιφερειάρχης. Δεν ξέρω αν καταλαβαίνετε τι έχετε κάνει με τη λεγόμενη μεταρρύθμιση στην περίπτωση των ΤΑΣ και ΤΑΠ…","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113834"," Γιατί επαναφέρετε το θέμα, το οποίο έχουμε λήξει, κύριε Χατζηλάμπρου;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113835"," Όχι, δεν το έχουμε λήξει.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113836"," Το λήξαμε εδώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113837"," Το λήξατε εσείς –συγγνώμη για ένα λεπτό– λέγοντας «Ομόθυμα η Βουλή συμπαραστέκεται». Το καταλαβαίνω αυτό. Στην αξιολόγηση των πολιτικών που ακολουθήθηκαν –όγδοη μέρα να μην έχουν πάει εκεί μηχανικοί– δεν το έχουμε λήξει. Τελεία. Τώρα το λήγω κι εγώ. Ακούστηκε αυτό που ήθελα να ακουστεί. Αυτή είναι η αξιολόγηση πολιτικών, που υποτίθεται θα έκαναν πιο γρήγορο, πιο ευέλικτο το κράτος. Υποτίθεται ότι γι’ αυτά κάνετε πολλές, πολλές θυσίες όλοι σας, ψηφίζοντας μνημόνια και άλλα, task force, εκείνα, τα άλλα κ.λπ..
Έρχομαι στο θέμα για το οποίο ήθελα να μιλήσω. Αφορά την τροπολογία…","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113838"," Και για το σεισμό το μνημόνιο φταίει τώρα, κύριε συνάδελφε; Τι είναι αυτά;","ΠΑΡΙΣ ΚΟΥΚΟΥΛΟΠΟΥΛΟΣ",245
"113839"," Μη διακόπτετε, κύριε Κουκουλόπουλε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113840"," Οι απαραίτητες διαθεσιμότητες και κινητικότητες…","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113841"," Κι εσείς μην απαντάτε. Μην απαντάτε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113842"," … αυτό σας τις επέβαλε.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113843"," Κύριε Χατζηλάμπρου, μην απαντάτε. Συνεχίστε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113844"," Εκατόν πενήντα ένας μηχανικοί είναι…","ΠΑΡΙΣ ΚΟΥΚΟΥΛΟΠΟΥΛΟΣ",245
"113845"," Κύριε Κουκουλόπουλε, έχετε τη δυνατότητα στην τοποθέτησή σας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113846"," Αυτό λέμε. Ήταν το ΤΑΣ Πατρών και το ΤΑΠ Πύργου, το οποίο ήταν σε διαθεσιμότητα. Πώς να σας το πω; Κάνετε ότι δεν ξέρετε;","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113847"," Δεν κάνουμε διαλογική συζήτηση εδώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113848"," Δεν κάνουμε διαλογική συζήτηση. Σημειώνουμε γεγονότα τα οποία είναι σοβαρά.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113849"," Συνεχίστε, όμως.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113850"," Συνεχίζω. 
Έρχομαι στην τροπολογία του Υπουργείου Εθνικής Άμυνας όσον αφορά την Αμυντική Βιομηχανία. Σκέφτομαι ότι δεν έχουμε άλλη τόσο μεγάλη βιομηχανική μονάδα των επτά εργοστασίων, των χιλίων τόσων εργαζομένων και τόσο συνδεδεμένη με εθνικές ανάγκες και σκοπούς όσο είναι τα ΕΑΣ και το Υπουργείο Άμυνας δεν φέρνει έναν νόμο τον οποίο να συζητήσουμε, να επεξεργαστούμε, να έρθουν σχέδια, το περνάει με τροπολογία. 
Η σκέψη είναι η υποβάθμιση αυτού που έχετε στα χέρια σας, που δεν είναι τίποτα. Το είπαν κάμποσοι συνάδελφοι ότι ζητάτε από εμάς λευκή επιταγή για να προχωρήσετε. Δεν έχετε σχέδιο βιωσιμότητας, πραγματικής και παραγωγικής ανασυγκρότησης. Αυτή είναι η σκέψη. Είναι απλή, καθαρή.
Όλο το καλοκαίρι πέρσι οι χίλιοι εργαζόμενοι των ΕΑΣ πήγαιναν για να πάρουν μια φορολογική ενημερότητα, να πάρουν κάτι έναντι. Δεχόντουσαν κριτική ότι αν δεν έχουμε οριστικό σχέδιο βιωσιμότητας που να μας εξασφαλίζει χ, ψ, ω -λέγονταν πολλά- δεν πρόκειται να πάρετε φορολογική ενημερότητα. Τώρα φτάνουμε στην αναδιάρθρωση των ΕΑΣ με ένα σχέδιο που λέει ότι θα κρατήσουμε κάποια από τα εργοστάσια, θα κρατήσουμε κάποιους από τους εργαζόμενους. Και ενώ έχουν ενταχθεί στο εδάφιο 14β, υπάρχει εδώ μια μικρή νομοθετική πρωτοβουλία που βάζετε ακόμα κάτι, που μόνο το 14α θα το άφηνε, που λέει να φτάσουν και μέχρι τη λύση των εταιρειών αυτών που διαχωρίζονται. Γιατί; Δηλαδή, θα τις διαχωρίσετε, θα τις αναδιαρθρώσετε και στο τέλος τι θα έχουμε; 
Όταν σας είπαμε ότι αυτή είναι συνταγή κλεισίματος της Αμυντικής Βιομηχανίας, να που εδώ σπρώχνετε τα πράγματα με αυτόν τον τρόπο. Ξαναλέω, όμως, ότι δεν θέλατε να γίνει πραγματική συζήτηση. Δεν έχετε φέρει ένα σχέδιο βιωσιμότητας, ένα σχέδιο που να στηρίζεται σε αυτό που παραγωγικά έχουν εγκατεστημένο μέσα τα εργοστάσια και αυτό που οι διοικήσεις και οι τεχνικοί θα μπορούσαν να χαρακτηρίσουν με βάση τις ανάγκες των Ενόπλων Δυνάμεων βασικό στο να μπορέσουν να έχουν όπλα και πυρομαχικά.
Και λέω ότι αυτό θα ήταν ένα βασικό θέμα ενός ξεχωριστού νομοθετήματος, έτσι που να μπορεί να υπάρξει επεξεργασία στις επιτροπές, να έρθουν να μιλήσουν ειδικοί που δουλεύουν μέσα. Αν ρωτήσω το Υπουργείο αν έχει επισκεφτεί τα εργοστάσια να ξέρει ακριβώς τις δυνατότητές τους, η απάντηση είναι πως όχι, με κάποιους τεχνικούς δουλεύει, πήγαινε – έλα με εκθέσεις. Δεν έχει πάει να δει με τα μάτια του τι εξαιρετικά πράγματα μπορούν να γίνουν εκεί πέρα. 
Σε μια περίοδο που η ανεργία σωρεύεται και είναι ο μεγάλος βραχνάς για την κοινωνία, κάθε θέση εργασίας που θα περιοριζόταν θα έπρεπε να της δίναμε μεγάλη σημασία και όχι έτσι. Επτά εργοστάσια, αφήνουμε απ’ έξω τις θυγατρικές, σπάμε τα άλλα δύο, κλείνουμε ορισμένα εργοστάσια, κάποιοι σε ειδικό πρόγραμμα, ακόμα και αυτά όμως που είναι οι σκέψεις που έχουμε ακούσει κατά καιρούς δεν τα βλέπουμε να κατοχυρώνονται πουθενά, ούτε τα δεδουλευμένα ούτε οι ασφαλιστικές εισφορές ούτε το ιδιαίτερο ασφαλιστήριο που έχουν. 
Και το ερώτημα είναι: Θα μπορέσουν να δουλέψουν παραγωγικά, αν αρχίσουν να φεύγουν εργαζόμενοι από μέσα με ιδιαίτερες τεχνικές γνώσεις; Είναι ζήτημα αν μπορεί να μπει γραμμή παραγωγής αν διώξεις εργαζόμενους, γιατί έφευγαν όλα αυτά τα χρόνια με συντάξεις. Το μεγάλο κεφάλαιο αυτών των εταιρειών είναι οι τεχνικοί της, είναι η εμπειρία που έχουν άνθρωποι για να φτιάχνουν τα ογδοντάρια, να φτιάχνουν τα Minimi, να κάνουν συντήρηση σε Patriot, πολλές δουλειές χρήσιμες. 
Έρχεται ένα σχέδιο που λέει ότι μπορεί να δουλέψει παραγωγικά. Ένα σχέδιο που ξέραμε ότι μιλούσε για προσλήψεις για να μπορέσει να υπάρξει γραμμή παραγωγής, να βγάλει κάποιες από τις παραγγελίες. Εσείς λέτε ότι μπορείτε και με πολύ λιγότερο προσωπικό. Φέρτε το αυτό το σχέδιο. 
Τι θέλετε να σας πει η Βουλή; Καλώς διασπάτε τις εταιρείες; Καλώς προχωράτε κάπου που προσθέτετε και ότι μπορεί να υπάρξει και λύση των εταιρειών; Δεν μας υποψιάζει αυτό το πράγμα; Γιατί να υπάρξει σε αυτό; 
Όταν έγινε ο διαχωρισμός και είπατε ότι η ΕΛΒΟ θα πάει με το 14α, εννοώντας σε λειτουργική εκκαθάριση, θεωρούσατε ότι θα κρατήσετε τα άλλα σε μια ορισμένη αναδιάρθρωση. Και λέω ότι έχει εξαιρετικούς όρους για να υπάρξει παραγωγική αναδιάρθρωση στις Αμυντικές Βιομηχανίες εξασφαλισμένες από μια άποψη χρηματοδοτήσεις, γιατί υπάρχει εξοπλιστικό πρόγραμμα.
Ήταν είκοσι επτά για τα τρέχοντα χρόνια, δηλαδή για τα έτη 2013, 2014, 2015, 2016. Ένα 10% να υπάρχει από αυτά στις δικές μας βιομηχανίες… 
Μιλάτε για συντήρηση των Stayer. Προχθές το ψηφίζαμε στην Επιτροπή Εξοπλιστικών Προγραμμάτων. Μόνο η «ΕΛΒΟ» μπορεί να τα κάνει αυτά. Δεν αφορά την «ΕΛΒΟ» το συγκεκριμένο αντικείμενο, αλλά το λέω σαν δυνατότητα. Επίσης, οι απλήρωτοι εργαζόμενοι της Κύμης δεν έχουν πάρει καθόλου χρήματα. 
Δεν βλέπουμε από εδώ ότι προκύπτει παραγωγική ανασυγκρότηση στα ΕΑΣ. Βλέπουμε ότι τα οδηγείτε στην έξοδο και στην απαξίωση. 
Έχουμε προβάλει κατά καιρούς θέσεις, οι οποίες μπορούν, σε συνεργασία με τα σωματεία που έχουν εμπειρία και τις διοικήσεις που πέρασαν από εκεί και οι οποίες έχουν αφήσει διάφορα χαρτιά, να εξασφαλίσουν παραγγελίες έτσι που να δουλέψουν. Άχρηστα είναι τα γιλέκα, τα κράνη, ο ιματισμός; 
Αυτά τα λέω, γιατί είναι όλα αυτά χρήσιμα και θα έπρεπε να σκεφτόμαστε εκατό φορές τη μία θέση εργασίας που καταργούμε. Θα χρειαστούν πολλαπλάσια χρήματα για να ξαναδημιουργήσεις μια θέση εργασίας. 
Σε κάθε περίπτωση λέμε ότι το σωστότερο θα ήταν να αποσύρετε την τροπολογία και να συζητηθεί με σωστό τρόπο. Αμέσως μετά σας λέμε ότι δεν την ψηφίζουμε βεβαίως, γιατί δεν μπορούμε να σας δώσουμε ένα χαρτί που να οδηγήσει στο κλείσιμο τα ΕΑΣ. Θα αγωνιστούμε μαζί με τους εργαζόμενούς τους, για να κρατηθούν τα ΕΑΣ. Μέρα-μέρα θα κρατηθούν. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113851"," Θα ολοκληρώσουμε με την κ. Κωνσταντοπούλου. 
Κυρία συνάδελφε, έχετε το λόγο για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113852"," Ευχαριστώ, κύριε Πρόεδρε.
Κάποιοι εδώ μέσα κάνουν ότι δεν καταλαβαίνουν. Οκτώ είναι οι βουλευτικές τροπολογίες, εκ των οποίων οι περισσότερες εκπρόθεσμες, τις οποίες έκανε δεκτές ο Υπουργός λίγη ώρα πριν εκπνεύσει η δεύτερη ημέρα συζήτησης του σχεδίου νόμου για τον ΑΔΜΗΕ. 
Ξεχνάει μήπως ο κ. Βορίδης ότι με αυτήν την τακτική και τεχνική εισήχθη η διαβόητη «τροπολογία Πάχτα»; Ξεχνάει μήπως ο κ. Βορίδης ότι με αυτήν την τεχνική και τακτική ψηφίσατε, κύριοι της Νέας Δημοκρατίας και του ΠΑΣΟΚ, τροπολογία την οποία υπέγραφαν τρεις Βουλευτές της Νέας Δημοκρατίας, με την οποία παρείχατε ασυλία και ατιμωρησία στα τραπεζικά στελέχη που δανειοδότησαν τον ευρύτερο δημόσιο τομέα; Τα ξεχνάτε αυτά; 
Με αυτήν ακριβώς την τακτική αποδέχθηκε ο κ. Χατζηδάκης τελευταία στιγμή δέκα τροπολογίες. Του ζητήθηκε να τις εξηγήσει, αναφέρθηκε στις τρεις, είπε ότι για τις υπόλοιπες θα μιλήσει ο κ. Μηταράκης. Ο κ. Μηταράκης αναφέρθηκε στις υπόλοιπες έξι και έτσι η δέκατη τροπολογία, αυτή με την οποία υποθάλψατε και τακτοποιήσατε τους υμετέρους τραπεζικούς υπαλλήλους, πέρασε και εν συνέχεια οι Βουλευτές σας προφασίζονταν ότι δεν κατάλαβαν τι ψήφισαν. 
Επομένως, σε αυτήν εδώ τη Βουλή είναι άκρως υποκριτικό ο πρώην Πρόεδρός της, ο κ. Κακλαμάνης, να ενοχλείται επειδή η συνάδελφος Ευγενία Ουζουνίδου, αρμόδια επί θεμάτων υποδομών για την Κοινοβουλευτική Ομάδα του ΣΥΡΙΖΑ, αναφέρθηκε στους σεισμούς της Κεφαλλονιάς, αλλά και στον αγώνα που δίνει η Βουλευτής Κεφαλλονιάς Αφροδίτη Θεοπεφτάτου. Δεν ενοχλείται, όμως, που ο ίδιος καταθέτει σε αυτό το νομοσχέδιο τροπολογία για τα κοιμητήρια και γίνεται δεκτή. 
Επίσης, εσείς, κύριε Βορίδη, καταθέτετε, ως σχετική φαντάζομαι, τροπολογία για τους τόπους λατρείας. Είναι πολύ σχετικοί οι τόποι λατρείας και τα νομικά πρόσωπα δημοσίου και ιδιωτικού δικαίου με την ιδιωτικοποίηση του ΑΔΜΗΕ!
Επειδή, λοιπόν, αυτά υποκρύπτουν τακτικές που θάλπουν και υποθάλπουν τη διαφθορά και τη διαπλοκή και επειδή από χθες δημοσιεύθηκε και η έκθεση της Ευρωπαϊκής Επιτροπής κατά της διαφθοράς, όπου γίνεται ιδιαίτερη μνεία σε θέματα σύγκρουσης συμφερόντων στην ανάληψη δημοσίων έργων και δημοσίων αναθέσεων και ιδιαίτερη, επίσης, μνεία στην αναποτελεσματικότητα του κρατικού μηχανισμού ως προς την πάταξη της διαφθοράς, θα πρέπει όλοι να είμαστε προσεκτικοί. 
Θα πρέπει να είναι προσεκτική και η Ευρωπαϊκή Επιτροπή, που την ίδια ώρα συνομιλεί με εσάς που έχετε αφήσει τη διαφθορά να οργιάζει και διαπλέκεστε με συμφέροντα, αλλά θα πρέπει να είναι προσεκτικό και το Προεδρείο, διότι τέτοιες τροπολογίες θα πρέπει να αναπέμπονται από το ίδιο το Προεδρείο. Δεν γίνονται συστάσεις στην Κυβέρνηση.
Έρχομαι τώρα στο θέμα του νομοσχεδίου και αισθάνομαι την ανάγκη να αναφερθώ στο γεγονός ότι το ηλεκτρικό ρεύμα είναι αγαθό πρώτης ανάγκης, από αυτά που είναι υποχρεωμένο το κάθε κράτος να εξασφαλίζει στους πολίτες του. Εσείς, η συγκυβέρνησή σας, υπό τις διάφορες μορφές της, μετέτρεψε τη ΔΕΗ σε εισπρακτικό εργαλείο κατά των πολιτών και κατά των φτωχών. Τη χρησιμοποιήσατε για την είσπραξη του χαρατσιού -εμπνεύσεως Βενιζέλου- αλλά και πάσης φύσεως άλλων χαρατσιών που εν συνεχεία σκαρφιστήκατε. 
Και ήταν «σκαμπίλι» για εσάς οι δικαστικές αποφάσεις που έκριναν αντισυνταγματική τη χρησιμοποίηση του εκβιασμού μέσω ΔΕΗ και αντισυνταγματικό το κόψιμο του ρεύματος, τη διακοπή της παροχής ηλεκτρικού ρεύματος, όταν δεν καταβάλλονταν τα διάφορα χαράτσια. 
Δεν σας συγκλόνισαν οι θάνατοι των φοιτητών στη Λάρισα -σπουδαστών είκοσι και είκοσι ενός ετών- που προσπαθούσαν να θερμανθούν. Δεν σας συγκλόνισαν οι επιστημονικές φωνές που μιλούν για την αιθαλομίχλη, από την οποία απειλείται η δημόσια υγεία. Δεν σας συγκλόνισε καν -αλλά λίγο σας ταρακούνησε- ο θάνατος της μικρής Σάρας, δεκατριών ετών, η οποία ζούσε χωρίς ρεύμα επί μήνες.
Και τότε ανακαλύψατε, ως Κυβέρνηση, τα αποτελέσματα της πολιτικής σας, ότι εκατοντάδες χιλιάδες σπίτια, εκατοντάδες χιλιάδες οικογένειες ζουν χωρίς ρεύμα επί μήνες ή επί χρόνια. 
Και σήμερα φέρνετε ένα νομοσχέδιο με το οποίο επιδιώκετε την ιδιωτικοποίηση του ΑΔΜΗΕ. Και επειδή μίλησα για αδιαφάνεια και για τον τρόπο νομοθέτησης, θα ήθελα να αφιερώσω αυτήν μου την αναφορά στον Πρόεδρο της Δημοκρατίας, τον κ. Κάρολο Παπούλια, ο οποίος στις 31 Δεκεμβρίου του 2011 και ώρα 21:36’:47’’, δηλαδή παραμονές Πρωτοχρονιάς, δύο ώρες πριν αλλάξει ο χρόνος, επί κυβέρνησης Παπαδήμου –κύριε Βορίδη, σας βλέπω να παραξενεύεστε, αλλά υπογράψατε τη γνωμοδότηση του Υπουργικού Συμβουλίου- υπέγραψε πράξη νομοθετικού περιεχομένου αρκετών σελίδων, η οποία είχε αυτήν εδώ τη σειρούλα. Αυτήν εδώ τη σειρούλα υπέγραψε, στο πλαίσιο της «κατεπείγουσας και απρόβλεπτης ανάγκης», που έπρεπε να λυθεί δύο ώρες πριν αλλάξει ο χρόνος και περάσουμε από το 2011 στο 2012. Αυτή η σειρούλα έλεγε: «Τα άρθρα 67 παράγραφος 4 και 97 παράγραφος 5 του ν. 4001/2011, όπως ισχύουν, καταργούνται». 
Τι καταργήθηκε δηλαδή; Καταργήθηκε η παράγραφος του ν. 4001/2011 που έλεγε: «Η «ΑΔΜΗΕ Α.Ε.» τελεί πάντοτε υπό τον άμεσο ή έμμεσο έλεγχο του δημοσίου. Οποιαδήποτε μεταβίβαση μετοχών, η οποία επάγεται τη μεταβολή στο δημόσιο έλεγχο της «ΑΔΜΗΕ Α.Ε.», συντελείται μόνο εφόσον διασφαλίζεται ότι η διοίκηση της εταιρείας ασκείται κατά πλειοψηφία από μέλη που διορίζονται από το δημόσιο ή και ότι η λήψη μείζονος σημασίας αποφάσεων, που ανάγονται στη διαχείριση του ΕΣΜΗΕ, γίνεται μόνο με τη σύμφωνη γνώμη του δημοσίου». 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Τι συνέτρεξε δύο ώρες πριν αλλάξει η χρονιά από το ΄11 στο ΄12 και υπεγράφη πράξη νομοθετικού περιεχομένου για να στρωθεί ο δρόμος εν κρυπτώ για να φέρετε εσείς δυόμισι, τρία χρόνια αργότερα αυτήν την πρόταση νόμου;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Θα χρειαστώ, κύριε Πρόεδρε, λίγο ακόμη χρόνο εν όψει και των τροπολογιών στις οποίες αναφέρθηκα. Ευχαριστώ πολύ.
Με αυτή την πρόταση νόμου επιδιώκετε, λοιπόν, την ιδιωτικοποίηση του ΑΔΜΗΕ, αλλά και τη νομιμοποίηση πράξεων που επίσης εν κρυτπώ και πέραν πάση νόμιμης και διαφανούς διαδικασίας έχετε φέρει. 
Τι τροποποιείτε με το άρθρο 1; Μία πράξη υπουργικού συμβουλίου. Είναι αρκετών σελίδων και έχει ημερομηνία 24 Ιουλίου 2013. 
Συνεδριάσατε, κύριοι Υπουργοί, στις 24 Ιουλίου 2013 και βγάλατε πράξη η οποία –παρακαλώ πολύ!- περιέχει και γραφήματα και σχεδιαγράμματα; Τα κάνατε εσείς, κύριε Μανιάτη, αυτά εδώ τα σχεδιαγράμματα στις 24 Ιουλίου; Κυρία Γεννηματά, κύριε Παπαγεωργίου, αυτά τα φτιάχνατε στις 24 Ιουλίου; 
Διότι, δεν υπάρχει συνεδρίαση του Υπουργικού Συμβουλίου στις 24 Ιουλίου 2013. Έξι Υπουργικά Συμβούλια έχετε κάνει από την αρχή της θητείας της Κυβέρνησης Σαμαρά υπό τις διάφορες εκδοχές της και σε κανένα δεν ασχοληθήκατε ούτε ήταν στην ημερήσια διάταξη το ζήτημα του ΑΔΜΗΕ.
Ποιος, λοιπόν, νομοθετεί ή παράγει πράξεις υπουργικού συμβουλίου με αυτόν τον τρόπο; Και πώς τις υπογράφετε έτσι; Και τι θα πει μεθαύριο ο κ. Σαμαράς, που βλέπω ότι διοργανώνει και ομιλεί και εκείνος και ο κ. Βενιζέλος σε εκδήλωση «Τολμήστε για τη δημοκρατία» υπό την αιγίδα της Ελληνικής Προεδρίας, όπου η δημοκρατία περιλαμβάνει την ανακύκλωση του κατεστημένου και του έκπτωτου πολιτικού προσωπικού, αλλά και οικονομικού προσωπικού και καθηγητικού κατεστημένου; Δεν περιέχει πουθενά την Αξιωματική Αντιπολίτευση, σαν να μην υπάρχει στη χώρα. 
Και βέβαια δεύτερο ομιλητή, ποιον έχει; Τον κ. Τάκη Αθανασόπουλο, ομότιμο καθηγητή στο Πανεπιστήμιο Πειραιώς, πρώην Διοικητή της ΔΕΗ…","ΖΩΗ ΚΩΝΣΤΑΝΤΟΠΟΥΛΟΥ",272
"113853"," Παρακαλώ, ολοκληρώνετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113854"," …αυτόν που είχατε εμπιστευθεί ως Διοικητή της ΔΕΗ, αλλά και Πρόεδρο του ΤΑΙΠΕΔ για να θυμόμαστε και να ξέρουμε ποιοι δημιούργησαν το παλιό και ποιοι εκπροσωπούν το παλιό, το σάπιο και το απερχόμενο.","ΖΩΗ ΚΩΝΣΤΑΝΤΟΠΟΥΛΟΥ",272
"113855"," Ολοκληρώνετε, όμως, γιατί είμαστε εκτός χρόνου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113856"," Ευχαριστώ, κύριε Πρόεδρε. Δύο λεπτά θα χρειαστώ.","ΖΩΗ ΚΩΝΣΤΑΝΤΟΠΟΥΛΟΥ",272
"113857"," Όχι δύο λεπτά, από εδώ και ύστερα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113858"," Επιτρέψτε μου, θα είμαι πολύ σύντομη. Με μία φράση θα αναφερθώ σε κάθε άρθρο. 
Δεύτερο άρθρο, λοιπόν. Φέρνετε τη νομιμοποίηση της κοινοποίησης σε υποψήφιους επενδυτές ακόμη και εμπιστευτικών πληροφοριών του ΑΔΜΗΕ. Είναι καρμπόν η τροπολογία, την οποία δύο φορές αποσύρατε εν σχέση με το ΤΑΙΠΕΔ και τελικώς καταφέρατε να την περάσετε 12 Μαρτίου του 2013, Τσικνοπέμπτη. 
Το άρθρο 3 και το άρθρο 4 τα συμπτύσσω. Εισάγετε παρεκκλίσεις από την οικοδομική νομοθεσία αλλά και εξαιρέσεις από την καταβολή οφειλομένων εισφορών και φόρων στη μεταγραφή στα υποθηκοφυλακεία. Απαλλάσσετε, δηλαδή, από την υποχρέωση καταβολής των φόρων τους λεγομένους κατ’ εσάς επενδυτές. 
Κλείνω με δύο φράσεις. Η πρώτη είναι ότι ακόμα περιμένουμε στην Επιτροπή Θεσμών και Διαφάνειας της Βουλής τη ΡΑΕ, που ο Πρόεδρός της είχε κώλυμα πριν από δύο εβδομάδες.
Η δεύτερη –και σας παρακαλώ να με προσέξετε- είναι ότι είστε μία Κυβέρνηση σε αποδρομή με διαρκώς μειούμενη κοινωνική αποδοχή, είστε μειοψηφία στην κοινωνία και γι’ αυτόν τον λόγο δεν σας επιτρέπεται να υποθηκεύετε το μέλλον των επόμενων γενεών, αλλά δεν σας επιτρέπεται επίσης να προκαταλαμβάνετε και τις πράξεις και τις ενέργειες της επόμενης κυβέρνησης, που θα είναι κυβέρνηση του ΣΥΡΙΖΑ και όλα τα δημόσια αγαθά και δίκτυα που εσείς ξεπουλάτε, θα τα ανακτήσει.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΖΩΗ ΚΩΝΣΤΑΝΤΟΠΟΥΛΟΥ",272
"113859"," Ευχαριστούμε και εμείς.
Έχω την τιμή να ανακοινώσω στο Σώμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει τις εκθέσεις της στα σχέδια νόμου του Υπουργείου Εξωτερικών:
1. «Κύρωση του Πρωτοκόλλου για τα Προνόμια και τις Ασυλίες του Κέντρου Επιβολής Νόμου της Νοτιοανατολικής Ευρώπης».
2. «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Οργάνωσης για την Απελευθέρωση της Παλαιστίνης για λογαριασμό της Εθνικής Παλαιστινιακής Αρχής».","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113860"," Κύριε Πρόεδρε, ζητώ τον λόγο για πολύ λίγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"113861"," Τον λόγο έχει ο κ. Κακλαμάνης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113862"," Ευχαριστώ, κύριε Πρόεδρε.
Θέλω να διευκρινίσω ότι κατέθεσα μια τροπολογία –ευχαριστώ τον Υπουργό για την αποδοχή της- αρμοδιότητας του Υπουργείου Περιβάλλοντος. Ο δε Υπουργός Περιβάλλοντος την απεδέχθη λόγω αρμοδιότητάς του. Αυτά επειδή εγώ, όπως ξέρετε, είμαι εδώ μέχρι να κλείσει η συνεδρίαση. Δεν τρέχω στα κανάλια και έτσι είμαι εδώ και τα ακούω όλα, και τα καλά και τα κακά που με αφορούν και απαντώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"113863"," Τον λόγο έχει, ακριβώς, ο κ. Παπαγεωργίου, Υφυπουργός Υπουργείου Περιβάλλοντος, Ενέργειας και Κλιματικής Αλλαγής, για οκτώ λεπτά, οπότε μπορεί να αναφερθεί στο θέμα που θέσατε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113864"," Όχι οκτώ λεπτά, κύριε Πρόεδρε. Δεν έχω μιλήσει.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"113865"," Τελούμε όλοι υπό τους κανονισμούς. Οι αρμόδιοι μάς ενημερώνουν σχετικώς. Είναι οκτώ λεπτά και μπορείτε να έχετε μια μικρή ανοχή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113866"," Ευχαριστώ πολύ, κύριε Πρόεδρε.
Σκοπός της σημερινής τοποθέτησης είναι να δώσουμε μία ξεκάθαρη εικόνα σε σχέση με τη θέση που έχει αυτή η συγκεκριμένη νομοθετική πρωτοβουλία στη συνολική μεταρρυθμιστική προσπάθεια που γίνεται για την εξυγίανση και τον εκσυγχρονισμό της αγοράς ηλεκτρισμού. 
Ακούστηκαν πάρα πολλά αυτές τις τελευταίες συνεδριάσεις, έντονες και υψηλές αντιπολιτευτικές κορώνες. Θα επικεντρωθώ σε κάποιες που έχουν ουσιαστική σημασία και θα πρέπει να απαντηθούν, όπως χαρακτηριστικά «Διώχνουμε αυτούς που θέλουν να μπουν στο σπίτι μας», φράση από τα Πρακτικά της Ολομέλειας. Ουσιαστικά ποιον διώχνουμε; Διώχνουμε αυτόν ο οποίος θα επενδύσει και θα δεσμευτεί στην υλοποίηση ενός επενδυτικού σχεδίου 3 δισεκατομμυρίων ευρώ, ώστε το δίκτυο υψηλής τάσης της χώρας να επεκταθεί στα νησιά και να άρει την ενεργειακή τους απομόνωση, με ουσιαστικές και μόνιμες ωφέλειες για το σύνολο των Ελλήνων καταναλωτών που σήμερα επιβαρύνονται με ένα κόστος πάνω από 1 δισεκατομμύριο το χρόνο; Είναι επενδυτής ο οποίος θα ενισχύσει τις ηλεκτρικές διασυνδέσεις με τις γειτονικές χώρες, δηλαδή Βουλγαρία και Ιταλία ώστε να ενισχυθεί η ενεργειακή ασφάλεια, οι εμπορικές δυνατότητες των εγχώριων παραγωγών ενέργειας και ταυτόχρονα να υλοποιήσουμε τον ρόλο μας ως ενεργειακού κόμβου; 
Στην ομιλία αρκετών επισημάνθηκε ότι υπάρχει υπερεπάρκεια εγκατεστημένης ενεργειακής ισχύος. Αυτό που δεν είπατε, όμως, που είναι και το μείζον στην υπόθεση, είναι ότι η παραγόμενη ενέργεια θα πρέπει και να μεταφέρεται, ώστε να απορροφάται και να αξιοποιείται, αλλιώς αυτό δεν έχει νόημα. Η Ελλάδα είναι κράτος-μέλος και ανήκει στην ελεύθερη οικονομία της Ευρωπαϊκής Ένωσης και όπως όλα τα ευρωπαϊκά κράτη οφείλει να σέβεται και να προστατεύει τις ξένες επενδύσεις που απορρέουν από τις διεθνείς υποχρεώσεις, την ευρωπαϊκή και την εθνική της νομοθεσία. Το υπενθυμίζω αυτό για τις «φιλοευρωπαϊκές» δυνάμεις.
Ειδικά ο εισηγητής της Αξιωματικής Αντιπολίτευσης ανέφερε ότι θα ακυρώσει με νόμο την ιδιωτικοποίηση, με ένα άρθρο, και πως οι επενδυτές θα χάσουν τα ψίχουλα που θα βάλουν.
Εγώ, σας πιστεύω ότι το εννοείτε αυτό, αλλά δεν ξέρω ο ελληνικός λαός.
Όσον αφορά την ευρωπαϊκή νομοθεσία που επικαλείστε κατά το δοκούν, αλά καρτ, όποτε αυτό σας συμφέρει, διαβάζω πάλι από τα Πρακτικά: «Η προσπάθειά μας είναι να μείνει η ΔΕΗ καθετοποιημένη, ενιαία, δημόσια, αλλά και το δίκτυο πλήρως στο δημόσιο έλεγχο και στη δημόσια ιδιοκτησία και αυτό έχει θετικό πρόσημο».
Όλα αυτά περί ενιαίας, καθετοποιημένης ΔΕΗ μάς θέτουν κατευθείαν, απευθείας, με κάθε τρόπο εκτός κανόνων λειτουργίας της Ευρωπαϊκής Ένωσης. Αυτό είναι δεδομένο. Μήπως υπάρχει σύγχυση ή είναι ηθελημένη σύγχυση; Τι ακριβώς επικρατεί σε αυτήν την περίπτωση;
Έρχομαι στο επιχείρημα το οποίο αφορά τον ιδιοκτησιακό διαχωρισμό, το οποίο ειπώθηκε ότι εμείς ισχυριστήκαμε ότι επιβάλλεται από την ευρωπαϊκή οδηγία 72/2009. 
Είναι σαφές τι γράφει η αιτιολογική έκθεση. Ο αποτελεσματικός διαχωρισμός των δικτύων από τις δραστηριότητες παραγωγής και προμήθειας υπαγορεύεται από την οδηγία. Ο αποτελεσματικός, όχι ο ιδιοκτησιακός διαχωρισμός. Προχωρούμε ουσιαστικά σε στρατηγικές επιλογές με βάση το σχεδιασμό που εμείς καταρτίζουμε, με πρώτο και μόνο κριτήριο το συμφέρον του Έλληνα καταναλωτή. 
Επικαλεστήκατε την ενσωμάτωση της οδηγίας. Δεν έγινε, όμως, καμμία μνεία σε καμμία περίπτωση για το σύνολο των υπολοίπων κωδίκων και κανόνων που διέπουν τη νομοθεσία της Ευρωπαϊκής Ένωσης σε σχέση με τους διαχειριστές των δικτύων υψηλής τάσης, οι οποίοι έχουν ενσωματωθεί στην ελληνική νομοθεσία. 
Πέραν αυτού, τι άλλο ακούσαμε; Ότι ο ιδιώτης θα ελέγχει και θα χειραγωγεί τον τομέα της ηλεκτρικής ενέργειας, ότι θα επηρεάσει τα τιμολόγια λιανικής, ότι θα κατεβάζει τους διακόπτες όποτε εκείνος νομίζει. Είναι προφανές, θέλω να πιστεύω ότι οφείλεται σε άγνοια, γιατί αυτό που γνωρίζω και γνωρίζουμε όλοι είναι ότι η Ελλάδα έχει πλήρως ενσωματώσει τους κώδικες και την ευρωπαϊκή νομοθεσία, η οποία αποτελεί την απόλυτη θωράκιση σε μια απολύτως ρυθμιζόμενη αγορά. Όπως και να θέλουμε να το μεταφράσουμε, είναι ξεκάθαρο, απόλυτο και δεν έχει καμμία αμφισβήτηση.
Θα πω κάποια πράγματα τα οποία είχα πει στην επιτροπή. Η ασφάλεια, η αξιοπιστία του συστήματος και η διαφάνεια διασφαλίζονται απόλυτα μέσα από τον Κώδικα Διαχείρισης του Εθνικού Συστήματος Μεταφοράς, ο οποίος εγκρίνεται από τη ΡΑΕ και τον Ευρωπαίο Ρυθμιστή. Η χρήση και η χρηστή διαχείριση του συστήματος ελέγχεται, εν τοις πράγμασι, από τη ΡΑΕ. Εάν δεν τηρηθούν τα προβλεπόμενα στον Κώδικα, προβλέπεται έκπτωση από την άδεια, άρση της πιστοποίησης του διαχειριστή που δίνεται από τη ΡΑΕ και τον Ευρωπαίο Ρυθμιστή και ακολούθως, διορισμός τρίτου ως ανεξαρτήτου διαχειριστή. Καταθέτω στα Πρακτικά το άρθρο 111 του ν.4001, το οποίο είναι ξεκάθαρο πάνω σε αυτά τα οποία σας είπα.
(Στο σημείο αυτό ο Υφυπουργός Περιβάλλοντος, Ενέργειας και Κλιματικής Αλλαγής κ. Ασημάκης Παπαγεωργίου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ειπώθηκε επανειλημμένως εντελώς παραπλανητικά ότι το 8% της απόδοσης των επενδεδυμένων κεφαλαίων –γιατί αυτό είναι το ποσοστό- θα πάει στο 13% σε όλα τα ευρωπαϊκά κράτη. Να το κάνουμε ξεκάθαρο. Οι μηχανισμοί χρέωσης χρήσης του συστήματος είναι αντικείμενο των κωδίκων και των αποφάσεων της ΡΑΕ και ποτέ του εκάστοτε διαχειριστή. Ό,τι και αν γίνει, όποιος και αν είναι ο επενδυτής, τα έσοδα του ΑΔΜΗΕ στην προκειμένη περίπτωση είναι ρυθμιζόμενα. Η ανεξάρτητη ρυθμιστική αρχή η οποία ελέγχεται από τον Ευρωπαίο ρυθμιστή και ελέγχεται και διορίζεται από το ελληνικό Κοινοβούλιο έχει την αποκλειστική ευθύνη εποπτείας, έγκρισης ή μη των επενδυτικών σχεδίων, του ποσοστού κέρδους και των χρεώσεων του δικτύου μεταφοράς. 
Το ύψος της απόδοσης που αποφασίζεται από τη ΡΑΕ και αφορά το κόστος της χρηματοοικονομικής απόδοσης των επενδεδυμένων κεφαλαίων ορίζεται, εφόσον τα έργα υλοποιηθούν και ξεκινήσει η λειτουργία τους. Με λίγα λόγια, δεν πληρώνουμε προκαταβολικά, εάν το έργο δεν έχει υλοποιηθεί. Παραδείγματος χάριν, η διασύνδεση Κυκλάδων ή Κρήτης, όταν υλοποιηθεί και ξεκινήσει η λειτουργία του έργου, τότε θα εφαρμoστεί το ποσοστό.
Όσον αφορά την καταστατική μειοψηφία, νομίζω ότι πλέον είναι περιττό να συμπληρώσω αυτά που ήδη έχω πει και το τι διασφαλίζει το 34%. Δεν είναι απλώς το τι λέω εγώ, το λέει ο νόμος περί ανωνύμων εταιριών, ο ν.2190. Είναι ξεκάθαρος. Ακολουθεί όλους τους κανόνες και σε αυτήν την περίπτωση είναι απόλυτα σαφής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα μου δώσετε λίγο χρόνο ακόμη, κύριε Πρόεδρε.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"113867"," Συνεχίστε για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113868"," Όσον αφορά ως προς τον έλεγχο του δημοσίου, έγινε μεγάλη προσπάθεια να εμφανιστεί ότι ο Πρωθυπουργός είπε άλλα, όπως ότι και εγώ εδήλωσα άλλα στην επιτροπή. Ειπώθηκε και είναι στα Πρακτικά τα οποία έχω, ότι είναι κρατικός έλεγχος κ.λπ..
Θα καταθέσω στα Πρακτικά τι έχω απαντήσει, εγώ προσωπικά, και είναι αυτό ακριβώς που είχε πει ο Πρωθυπουργός, ότι τα δίκτυα θα παραμείνουν υπό δημόσιο έλεγχο. Αυτό είχα απαντήσει και στη Βουλή, αυτό είχε πει κι ο Πρωθυπουργός στις προγραμματικές δηλώσεις κι είναι ξεκάθαρο -το επαναλαμβάνω και σήμερα- ότι τα δίκτυα παραμένουν υπό έλεγχο δημοσίου. Και ο έλεγχος δημοσίου είναι ακόμη μεγαλύτερος, γιατί αυτήν τη στιγμή είναι ακριβώς το δημόσιο και δεν είναι μια ανώνυμη εταιρεία εισηγμένη στο Χρηματιστήριο.
(Στο σημείο αυτό ο Υφυπουργός Περιβάλλοντος, Ενέργειας και Κλιματικής Αλλαγής κ. Ασημάκης Παπαγεωργίου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Από εκεί και πέρα, το 34% ακούστηκε ότι θα περάσει στο ΤΑΙΠΕΔ. Οι συμβάσεις θα υλοποιηθούν από το ΤΑΙΠΕΔ. Ουδεμία σχέση με την πραγματικότητα. Ο διεθνής διαγωνισμός και όλη η διαδικασία της αποκρατικοποίησης θα υλοποιηθεί από τη ΔΕΗ και οι συμβάσεις, τα πάντα, θα υλοποιηθούν από τη ΔΕΗ. 
Όσον αφορά την αποτίμηση του ΑΔΜΗΕ, ακούστηκαν 8 δισεκατομμύρια, 80 δισεκατομμύρια και άλλα. Η αποτίμηση θα γίνει σήμερα από τους οικονομικούς συμβούλους της ΔΕΗ. Ούτε πριν από δύο χρόνια ούτε τι λέει κάποιος τρίτος οίκος έξω στην Ευρώπη ή στην Αμερική. Η ΔΕΗ θα ακολουθήσει την πάγια διαδικασία που ισχύει γι’ αυτές τις διεθνείς διαδικασίες. 
Έγινε μεγάλη κουβέντα για το θέμα της κοινωνικής πολιτικής, ότι όλες οι κοινωνικού χαρακτήρα πολιτικές δεν θα γίνουν, διότι περνούν μέσα από τη ΔΕΗ. Αυτό δεν είναι πραγματικότητα. Η κοινωνική πολιτική αποφασίζεται από την πολιτεία και την Κυβέρνηση, ακόμη και με το σημερινό καθεστώς, το οποίο βασίζεται στην ευρωπαϊκή οδηγία, θεσμοθετείται από την πολιτεία, επιβάλλεται και υλοποιείται από όλους τους προμηθευτές ηλεκτρικής ενέργειας ανεξαιρέτως είτε ιδιώτες είτε έχει κάποια σχέση το κράτος. Είναι ξεκάθαρο αυτό. 
Θα πρέπει επίσης να πούμε για το μονοπώλιο του ΑΔΜΗΕ. Θα μπορούσε να ήταν κι άλλες εταιρείες, σε άλλες χώρες υπάρχουν κι άλλες εταιρείες μεταφοράς ηλεκτρικής ενέργειας. Δεν αλλάζουν σε τίποτα όλοι οι κανόνες στους οποίους αναφέρθηκα ούτε ως προς τη χρέωση, το παραμικρό. Είναι σαφέστατη και ξεκάθαρη η οδηγία.
Διατυπώθηκε, επίσης εντονότατα, και σήμερα και όχι μόνο στις προηγούμενες συνεδριάσεις, η απορία, σε ποιες χώρες εκποιήθηκαν τα δίκτυα; Εκποιήθηκαν στον Νότο, εκεί που κηδεμονεύουν οι αντίστοιχες τρόικες και τα μνημόνια. Η ισπανική REE, ο πρώτος διαχειριστής δικτύων υψηλής τάσης που αποκρατικοποιήθηκε, αποκρατικοποιήθηκε το 1999 και από ό,τι γνωρίζω δεν υπήρχε μνημόνιο στην Ισπανία ή οποιαδήποτε τρόικα το 1999. 
Στην Ιταλία, που θεωρείται παγκοσμίως μία από τις πιο επιτυχημένες αποκρατικοποιήσεις στον τομέα της ενέργειας, η αποκρατικοποίηση έγινε το 2004 από τη σοσιαλιστική κυβέρνηση του D’ Alema. Ούτε στην Ιταλία υπήρχε μνημόνιο το 2004. 
Επίσης, η Ιρλανδία αναφέρθηκε επανειλημμένα και το αναφέρω ακριβώς όπως ήταν στα Πρακτικά: Στην Ιρλανδία, η κυβέρνηση ακύρωσε την πώληση των δικτύων, παρά και ενάντια στις μνημονιακές της υποχρεώσεις. Η πραγματικότητα όμως είναι εντελώς διαφορετική. Δεν υπήρξε ποτέ πλάνο και διαδικασία αποκρατικοποίησης του δικτύου μεταφοράς ηλεκτρισμού στην Ιρλανδία. Ο σχετικός σχεδιασμός δεν πήρε ποτέ επίσημη μορφή, γιατί διαπιστώθηκαν ασυμβατότητες στον σχεδιασμό σε σχέση με τις αρμοδιότητες του διαχειριστή, που στην περίπτωση της Ιρλανδίας δεν ήταν ιδιοκτήτης των παγίων. Η Ιρλανδία απέσυρε το συγκεκριμένο πλάνο, δεν απέσυρε την ιδιωτικοποίηση. Μάλιστα, προς επίρρωση αυτού, ιδιωτικοποίησε τα πάγια που διέθετε στη Μεγάλη Βρετανία. 
Για τη Γερμανία ειπώθηκε ότι με δημοψήφισμα στο Αμβούργο και στο Βερολίνο, υπήρξε εναντίωση σε όλα αυτά που έχουμε συζητήσει. Πράγματι έγινε δημοψήφισμα στο Αμβούργο και στο Βερολίνο. Στο μεν Αμβούργο το δημοψήφισμα είχε θετική έκβαση, στο Βερολίνο είχε αρνητική. Μόνο που ξεχάσατε να πείτε ότι δεν αφορούσε τα δίκτυα μεταφοράς υψηλής τάσης, αφορούσε τα δίκτυα διανομής μέσης και χαμηλής τάσης, δηλαδή τα δίκτυα εντός των πόλεων, τα δίκτυα του ΔΕΔΔΗΕ στην Ελλάδα, που δεν έχουν καμμία σχέση με αυτό που συζητάμε. 
Τρεις από τους τέσσερις διαχειριστές στη Γερμανία –που ειπώθηκε αρκετές φορές- έχουν ιδιωτικοποιηθεί. Ακούστηκε και το καταπληκτικό και το άκουσα με μεγάλη εντύπωση την προηγούμενη φορά. Πραγματικά μου έκανε τρομερή εντύπωση –και θα το πω επί λέξει, γιατί μου έκανε φοβερή εντύπωση- και είναι χαρακτηριστικό ότι ακόμη και στην κοιτίδα του καπιταλισμού, στις Ηνωμένες Πολιτείες της Αμερικής, ο αντίστοιχος ΑΔΜΗΕ ανήκει στην ομοσπονδιακή κυβέρνηση και πιο συγκεκριμένα στο Υπουργείο Άμυνας. Ασύλληπτο! Στην πραγματικότητα, υπάρχουν δέκα διαπολιτειακοί διαχειριστές των δικτύων υψηλής τάσης, που δεν ανήκουν ούτε στην ομοσπονδιακή κυβέρνηση πολλώ δε μάλλον στο Υπουργείο Άμυνας.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"113869"," Κύριε Υπουργέ, ήθελα να σας παρακαλέσω να ολοκληρώσετε, αν έχετε την καλοσύνη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113870"," Ολοκληρώνω, κύριε Πρόεδρε. Θα ήθελα την ανοχή σας για δύο λεπτά.
Τα δίκτυα υψηλής και υπερυψηλής τάσης στις Ηνωμένες Πολιτείες, λειτουργούν υπό μοντέλα διοίκησης που έχει ο ανεξάρτητος διαχειριστής ενέργειας της Αμερικής, η ανάλογη ΡΑΕ, η οποία καθορίζει τα πράγματα.
Το βέβαιον και ξεκάθαρο είναι ότι σε κάθε περίπτωση απαγορεύεται εταιρεία παραγωγής «τύπου ΔΕΗ» να έχει οποιαδήποτε σχέση, έστω και μια μετοχή, σε διαχειριστή δικτύων. 
Να μην πω καν για τις χώρες, οι οποίες αναφέρθηκαν πολλές φορές, όπως ότι στις σκανδιναβικές χώρες είναι όλα κρατικά, τα πάντα. Στη Σουηδία, υπάρχουν τέσσερις ιδιωτικές εταιρείες παραγωγής και εκατόν τριάντα τέσσερις προμηθευτές ηλεκτρικής ενέργειας. Στη Φινλανδία, υπάρχουν τέσσερις εταιρείες παραγωγής και εβδομήντα δύο προμηθευτές ηλεκτρικής ενέργειας. Τέλος στην Ολλανδία, υπάρχουν πέντε εταιρείες παραγωγής και τριάντα έξι προμηθευτές. Προφανώς, δεν ισχύει το μονοπώλιο. 
Όσον αφορά –και κλείνω, κύριε Πρόεδρε- τα γενικότερης ενεργειακής πολιτικής που ακούστηκαν και σήμερα, έχουμε ήδη ανακοινώσει από πέρυσι το μεταβατικό ρυθμιστικό πλαίσιο με στόχο το 2015 να μπούμε ακριβώς στο ευρωπαϊκό μοντέλο, το λεγόμενο target model. Μέσα στα πλαίσια αυτά –επειδή το άκουσα και προ ολίγης ώρας- ήδη από πέρυσι έχει καταργηθεί το μπόνους 10% του μηχανισμού ανάκτησης μεταβλητού κόστους. Έχει καταργηθεί. Μην το συζητάμε ξανά. Την 1η Ιανουαρίου 2014 καταργήθηκε και το 30%, ο κανόνας του 30%. Μην το ξανασυζητάμε. Στο τέλος αυτού του εξαμήνου έχει ανακοινωθεί και επίσημα –το έχω πει επανειλημμένως στη Βουλή- καταργείται ο ίδιος ο μηχανισμός ανάκτησης του μεταβλητού κόστους.
Το φθινόπωρο –και είναι επίσημο και έχει ανακοινωθεί από την Κυβέρνηση και από μένα προσωπικά και στην επιτροπή- ξεκινά το νέο μοντέλο χονδρεμπορικής αγοράς, το λεγόμενο NOME. Ταυτόχρονα, καταργούνται τα ΑΔΙ, τα αποδεικτικά διαθεσιμότητας ισχύος. Αλλάζει όλο το σύστημα. Μη συζητάμε πράγματα που ήδη προγραμματίσαμε, ήδη εφαρμόζουμε και ήδη προχωρούμε σε αυτά.
Είναι ξεκάθαρο ότι μιλούμε για στρατηγικές επιλογές, οι οποίες οδηγούν σε έναν τέλειο σχεδιασμό για την αγορά ενέργειας μέσα στο πλαίσιο της Ευρωπαϊκής Ένωσης. Αυτό ουσιαστικά είναι ένα όραμα, που έπρεπε εδώ και δεκαετίες να έχουμε κάνει τα βήματα. Τα κάναμε, αυτή η Κυβέρνηση τα κάνει μέσα σε ενάμιση χρόνο. Έχουν συγκεκριμένη μορφή, συγκεκριμένη κατεύθυνση, είναι συγκεκριμένος ο στρατηγικός σχεδιασμός και αυτό θα βοηθήσει και θα αποτελέσει λυδία λίθο για την αναβάθμιση του ενεργειακού τομέα που προϋποθέτει επενδύσεις μακροπρόθεσμες, δηλαδή ενεργειακές επενδύσεις, σταθερότητα και ασφάλεια.
Αυτήν την ασφάλεια για το μέλλον –γιατί η ενέργεια είναι μόνο με μακροπρόθεσμες επενδύσεις και χρειάζεται την ασφάλεια- είμαστε σε θέση να προσφέρουμε σε όλους τους παραγωγούς ενέργειας, από τον πιο μικρό παραγωγό ΑΠΕ, μέχρι το μεγαλύτερο παραγωγό ενέργειας που είναι η ίδια η ΔΕΗ.
Ευχαριστώ πολύ.
(Χειροκροτήματα)","ΑΣΗΜΑΚΗΣ ΠΑΠΑΓΕΩΡΓΙΟΥ",395
"113871"," Ευχαριστώ και εγώ.
Υπήρξε ανοχή, διότι αντιλήφθηκα ότι ο Υπουργός δεν ήξερε ίσως τον Κανονισμό. Ενημερώνω ότι από δω και πέρα στη συζήτηση κατ’ άρθρον, ο χρόνος ομιλίας και των Υπουργών και των Κοινοβουλευτικών Εκπροσώπων και όλων είναι οκτώ λεπτά. 
Το λόγο έχει η Αναπληρώτρια Υπουργός Εθνικής Άμυνας κ. Γεννηματά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113872"," Ευχαριστώ πολύ, κύριε Πρόεδρε. 
Κατ’ αρχάς θα ήθελα να καταθέσω μία νομοτεχνική βελτίωση, με την οποία επαναδιατυπώνουμε την παράγραφο 6 του άρθρου 2 της τροπολογίας, χωρίς να αλλάζουμε το νόημα και το περιεχόμενο της διάταξης. Απλώς διευκρινίζουμε καλύτερα το τι θέλουμε ακριβώς να πούμε. 
Την καταθέτω τώρα στα Πρακτικά.
(Στο σημείο αυτό η Αναπληρώτρια Υπουργός Εθνικής Άμυνας κ. Φωτεινή Γεννηματά καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να φωτογραφηθεί η σελ. 222)","ΦΩTEINΗ ΓΕΝΝΗΜΑΤΑ",86
"113873"," Παρακαλώ να διανεμηθεί στους κυρίους συναδέλφους.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113874"," Κυρίες και κύριοι Βουλευτές, θα ήθελα ξεκινώντας την παρέμβασή μου να πω για άλλη μία φορά ότι το ζήτημα της εταιρείας των Ελληνικών Αμυντικών Συστημάτων απέδειξε ότι ακόμα και μέσα σε αυτές τις τόσο δύσκολες συνθήκες υπάρχουν περιθώρια για διαφορετικές πολιτικές, για πολιτικές που εξασφαλίζουν μία δεύτερη ευκαιρία σε εταιρείες του δημοσίου, σε εργαζόμενους και τελικά στην ίδια τη χώρα και τους πολίτες της. 
Αυτό είναι εξαιρετικά σημαντικό, γιατί επιτεύχθηκε σε μία υπόθεση που πάρα πολλοί θεωρούσαν ότι ήταν εξαρχής καταδικασμένη. Με σκληρή διαπραγμάτευση και επιμονή καταλήξαμε σε αυτήν τη συμφωνία. Τα ΕΑΣ δεν κλείνουν, δεν μπαίνουν σε εκκαθάριση, δεν προχωρούν σε απολύσεις και διατηρούν τον εξαγωγικό τους χαρακτήρα. Προχωράμε σε αναδιάρθρωση με την εταιρεία σε λειτουργία. 
Αυτό είναι κάτι που επαναλάμβανα ακούραστα από αυτό το Βήμα σε όλες τις ερωτήσεις που μου έγιναν στη Βουλή από την πρώτη στιγμή που ανέλαβα τα καθήκοντά μου. Και χαίρομαι πάρα πολύ που καταφέραμε να το πετύχουμε. 
Βεβαίως, έχουμε μπροστά μας ένα πολύ δύσκολο στόχο και πρέπει να προσπαθήσουμε μαζί με τους εργαζόμενους και τη διοίκηση της εταιρείας για να πετύχουμε μέχρι το τέλος την προσπάθειά μας. Η συμφωνία που πετύχαμε, εξασφαλίζει την προστασία πάρα πολλών θέσεων εργασίας και ένα πρόγραμμα εθελούσιας εξόδου για όσους τελικά αποχωρήσουν. 
Όπως όλοι γνωρίζετε, για τα θέματα αυτά έχουμε συζητήσει επί επτά ώρες στην Ολομέλεια της Βουλής και άλλες τόσες στην αρμόδια επιτροπή. Πραγματικά πιστεύω ότι δεν μπορούμε να κάνουμε δεκτές τις ενστάσεις. Δεν θεωρώ ότι πρέπει να μην ψηφιστεί σήμερα η τροπολογία αυτή. Δεν υπάρχει κανένα περιθώριο για καθυστερήσεις. Η εταιρεία πρέπει να μπει αμέσως σε τροχιά εξυγίανσης, γιατί τα χρονοδιαγράμματα που έχουν τεθεί, όπως γνωρίζετε, είναι πραγματικά ασφυκτικά.
Η οικονομική κατάσταση της εταιρείας –το γνωρίζετε όλοι- καθιστούσε αδύνατη την πρόσβασή της στο τραπεζικό σύστημα για χρηματοδότηση, ενώ οι κανόνες της Ευρωπαϊκής Ένωσης απαγορεύουν ρητά την κρατική ενίσχυση. Για αυτό είναι τόσο σημαντική αυτή η συμφωνία. Γιατί εξασφαλίζει βιωσιμότητα, θέσεις εργασίας και κυρίως τα συμφέροντα των Ενόπλων Δυνάμεων και της εθνικής αμυντικής πολιτικής. 
Παρ’ όλα αυτά ο ΣΥΡΙΖΑ με ανακοινώσεις του, πριν και μετά από τη συμφωνία, προσπάθησε να δυναμιτίσει το κλίμα και την ίδια τη συμφωνία. Πριν ακόμα ανακοινωθεί το αποτέλεσμα της συνάντησης με την τρόικα, έσπευσαν από το ΣΥΡΙΖΑ να βγάλουν ανακοίνωση που μιλούσε για ξεπούλημα της εταιρείας. Δύο μέρες δε μετά μας μίλησαν για μαγική εικόνα. 
Σήμερα, επίσης, άκουσα πολύ διαφορετικά πράγματα. Άλλος ομιλητής μας είπε ότι δεν εξασφαλίζεται η χρηματοδότηση της εταιρείας και μας ρώτησε γιατί δεν φαίνεται ότι την επιχορηγούμε. Άλλος είπε: «Γιατί την επιχορηγείτε; Γιατί επιβαρύνετε τον Έλληνα πολίτη και δεν πουλάτε τα ακίνητα;». Αυτό δεν είναι ξεπούλημα. Και ακούστηκε και το καταπληκτικό ότι δεν έχουμε σχέδιο βιωσιμότητας! 
Ευτυχώς που έχει κλείσει η συμφωνία. Ευτυχώς που έχουμε προχωρήσει στη συμφωνία με την τρόικα και μπορούμε να εξασφαλίσουμε την εταιρεία αυτή, γιατί αυτά που ακούγονται είναι ανήκουστα! Δεν θα ήμασταν εδώ να συζητάμε αν δεν υπήρχε πρόγραμμα βιωσιμότητας, το οποίο έκαναν φύλλο και φτερό όλοι επί έξι μήνες και με το οποίο πείσαμε ότι, πράγματι, μπορεί η εταιρεία αυτή να έχει προοπτική. 
Ποια είναι, λοιπόν, αυτή η μαγική εικόνα που περιγράφετε; Η συμφωνία που επιτεύχθηκε, ανταποκρίνεται στις ανάγκες της εθνικής αμυντικής πολιτικής, εγγυάται την ασφάλεια του εφοδιασμού των Ενόπλων Δυνάμεων, διατηρώντας την τεχνογνωσία που έχει συσσωρευτεί στην εν λόγω εταιρεία, γιατί έχει πάρα πολύ σημαντικές πιστοποιήσεις από το ΝΑΤΟ.
Η λύση που δόθηκε είναι συμβατή με τους κανόνες του ανταγωνισμού κι απαντά στην ανάγκη διαρθρωτικών αλλαγών. Άρα, βοηθάμε στο να κλείσει ο φάκελος του ελέγχου από τη Γενική Διεύθυνση Ανταγωνισμού με το μικρότερο δυνατό κόστος για την Ελλάδα και την εταιρεία. Εξασφαλίζεται η δυνατότητα στην εταιρεία να γίνει μεσομακροπρόθεσμα βιώσιμη. Πως το κάνει αυτό; Το κάνει, γιατί πολύ απλά εξασφαλίζει τη δυνατότητα εξαγωγών στρατιωτικού υλικού από την εταιρεία, με αποτέλεσμα μάλιστα και τη βελτίωση του ισοζυγίου τρεχουσών συναλλαγών και τη συνεισφορά της, επομένως, στην οικονομική ανάπτυξη. 
Είναι πάρα πολύ σημαντικό το ότι πετύχαμε για μια εταιρεία που είναι υπό τον έλεγχο της Γενικής Διεύθυνσης Ανταγωνισμού για ένα δισεκατομμύριο παράνομες κρατικές ενισχύσεις, τη δυνατότητα να διατηρήσει τον εξαγωγικό της χαρακτήρα. Αυτό σημαίνει ότι σχεδόν το μισό βάρος λειτουργίας της θα καλυφθεί από τις εξαγωγές. Γι’ αυτό, δεν θα χρειαστεί από εδώ και στο εξής να επιβαρυνθεί άλλο ο Έλληνας φορολογούμενος πολίτης. 
Με τη συμφωνία αυτή, πετύχαμε και τη δυνατότητα επιχορήγησης της εταιρείας από το ελληνικό δημόσιο για να ξεκινήσει τη λειτουργία της, γι’ αυτήν την επανεκκίνηση για να καλύψει τα χρέη που έχουν δημιουργηθεί όλο το τελευταίο διάστημα που δεν μπορούσε να της δοθεί καμμία χρηματοδότηση λόγω του ελέγχου που της γινόταν. 
Περίπου, λοιπόν, 50 εκατομμύρια θα δοθούν στην εταιρεία το επόμενο διάστημα. Τα 10 από αυτά τα 50 εκατομμύρια, είναι προκαταβολή που πρέπει να δοθεί αμέσως μόλις η τροπολογία αυτή ψηφιστεί και πάρει ΦΕΚ. Οποιαδήποτε καθυστέρηση θα καθυστερήσει τη χρηματοδότηση της εταιρείας. 
Η άρνηση υποστήριξης αυτής της συμφωνίας, είναι απέναντι στα συμφέροντα των εργαζομένων, γιατί τα υπόλοιπα χρήματα είναι περίπου 25 εκατομμύρια στη δεύτερη φάση μόλις θα ολοκληρωθεί η διάσπαση, 6,5 εκατομμύρια για να χρηματοδοτηθεί το πρόγραμμα εθελουσίας εξόδου και περίπου 5,5 εκατομμύρια, σε περίπτωση που χρειαστούμε μέχρι το τέλος του χρόνου επιπλέον χρήματα για να στηριχθεί η εταιρεία. Είναι φανερό ότι από τα χρήματα αυτά θα εξοφληθούν και οι οφειλές προς τους εργαζόμενους. 
Βεβαίως, πετύχαμε τη διαγραφή του χρέους της εταιρείας, 1 δισεκατομμυρίου προς το ελληνικό δημόσιο χωρίς επιβάρυνση του ελλείμματος και του χρέους.
Αυτά είναι που αρνείστε να ψηφίσετε, κύριοι Βουλευτές του ΣΥΡΙΖΑ. Νομίζω ότι αυτό θα πρέπει να το πείτε στους εργαζόμενους, οι οποίοι τα κατανοούν, τα γνωρίζουν και είναι ενήμεροι για το σχέδιο από την πρώτη στιγμή, πριν καν το σχέδιο παρουσιαστεί στην τρόικα. Για το λόγο αυτό, επειδή ξέρουν τι σημαίνει η συμφωνία αυτή για τους ίδιους, για την εταιρεία, για τις θέσεις εργασίας έβγαλαν και ανακοινώσεις, με τις οποίες συγχαίρουν την Κυβέρνηση για την επιτυχία αυτή να κλειστεί η συμφωνία με αυτόν τον τρόπο, διότι ξέρουν πάρα πολύ καλά ότι αποφύγαμε την εκκαθάριση της εταιρείας, η οποία θα είχε ως αποτέλεσμα την απόλυση των εννιακοσίων είκοσι περίπου εργαζομένων που έχουν μείνει. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Αναπληρώτριας Υπουργού)
Θα χρειαστώ για ένα λεπτό, αν θέλετε, κύριε Πρόεδρε, την κατανόηση και την ανοχή σας, χωρίς να κουράσω το Σώμα. 
Βεβαίως, πετύχαμε με τη συμφωνία αυτή να ολοκληρωθούν οι ανεκτέλεστες συμβάσεις του Ελληνικού Στρατού, που είναι ένα πάρα πολύ σημαντικό ζήτημα για εμάς, για το Υπουργείο Εθνικής Άμυνας κι όχι μόνο. Διότι αν δεν μπορούσαμε να παραλάβουμε όλες αυτές τις προμήθειες πυρομαχικών, θα αναγκαζόμασταν να απευθυνθούμε σε εταιρείες του εξωτερικού, θα αναγκαζόμασταν να κάνουμε εισαγωγές με μεγάλη καθυστέρηση για το στρατό και με οικονομική επιβάρυνση στο ίδιο το ΑΕΠ της χώρας, εάν όλα αυτά έπρεπε στο τέλος και στο μέλλον να γίνουν εισαγωγές. 
Βεβαίως, δεν υπάρχει καμμία λευκή επιταγή. Όλα αυτά που ακούστηκαν δεν μπορούν να σταθούν, διότι εμείς προσθέσαμε νέο άρθρο, το 14γ, όπου αποτυπώνουμε ακριβώς με κάθε λεπτομέρεια, το τι θα γίνει και το πώς θα ολοκληρωθεί η διάσπαση, ενώ θα μπορούσαμε απλώς να εξουσιοδοτούμε τον Υπουργό και με μια κοινή υπουργική απόφαση να τα ρυθμίσει όλα αυτά. 
Εμείς ερχόμαστε στη Βουλή και λέμε βήμα-βήμα πώς θα γίνει η διάσπαση. Τι προβλέπουμε; Ποια είναι αυτά στα οποία λέτε «όχι»; 
Πρώτον, ο μετασχηματισμός, απαιτεί απόφαση της γενικής συνέλευσης των μετόχων, με σεβασμό δηλαδή στους ελάχιστους μικρομετόχους της εταιρείας. 
Δεύτερον, εισάγουμε ρυθμίσεις που διευκολύνουν τη διαδικασία της διάσπασης σε ό,τι αφορά μεταβιβάσεις περιουσιακών στοιχείων στις υπό σύσταση εταιρείες που θα προκύψουν από τη διάσπαση. 
Τρίτον, παραχωρείται ασφαλιστική και φορολογική ενημερότητα στην εταιρεία, μέχρι την ολοκλήρωση της διαδικασίας διάσπασής της. Το αρνείστε αυτό. Αυτήν τη δυνατότητα στην εταιρεία την αρνείστε, να μην έχει δηλαδή ασφαλιστική και φορολογική ενημερότητα και να τρέχουν τα προβλήματα και τα βάρη!
Θεσπίζονται απαλλαγές φόρων και όρια αμοιβών κατά τη διαδικασία διάσπασης της εταιρείας, ώστε να υπάρξει η μικρότερη δυνατή επιβάρυνση. Ούτε αυτό το θέλετε!
Κάθε θετική διάταξη που ίσχυε για τα ΕΑΣ, εξακολουθεί να ισχύει και για τις νέες εταιρείες που θα προκύψουν από τη διάσπαση. Απλοποιούμε και επιταχύνουμε τις διαδικασίες επιχορήγησης, για να μην καθυστερήσουν τα χρήματα να φτάσουν. Θέλετε και να μην ψηφιστεί και να μην απλοποιηθούν οι διαδικασίες, δηλαδή να μην πάρουν ποτέ τα χρήματα. Τελικά ο στόχος σας μήπως είναι να καταρρεύσει εν τέλει η εταιρεία και να κλαίμε πάνω από τα συντρίμμια;
Διευκρινίζεται δε ότι τα ΕΑΣ και η εταιρεία που θα προκύψει από τη διάσπασή τους και θα ασχολείται με τις στρατιωτικές δραστηριότητες, υπάγεται στις εξαιρέσεις για την αδειοδότηση των εγκαταστάσεών της. Είναι χρόνιο και πάγιο πρόβλημα των ΕΑΣ, που λύνεται μέσα από αυτήν την τροπολογία. 
Θεωρούμε ότι είναι μία τροπολογία-εργαλείο, για να μπορέσουμε να ξεκινήσουμε άμεσα να υλοποιούμε το σχέδιο εξυγίανσης. Είναι μία πολύ σημαντική συμφωνία. Έχουμε εξασφαλίσει ένα χρόνο, μέσα στον οποίο πρέπει να αποδείξουμε ότι όλα αυτά που λέμε μπορούμε να τα πετύχουμε. Και για να πετύχουμε, κυρίες και κύριοι Βουλευτές, αυτό που χρειάζεται και αυτό που περιμένει ο ελληνικός λαός που μας παρακολουθεί, είναι επιτέλους να αφήσουμε στην άκρη αυτά που μας χωρίζουν για λόγους μικροκομματικού συμφέροντος και να ενώσουμε τις δυνάμεις μας, για να σώσουμε εταιρείες σαν αυτήν, που έχουν εθνική σημασία. 
Σας ευχαριστώ πολύ.
(Χειροκροτήματα)","ΦΩΤΕΙΝΗ ΓΕΝΝΗΜΑΤΑ",86
"113875"," Προχωρούμε στους Κοινοβουλευτικούς Εκπροσώπους.
Το λόγο έχει ο κ. Νικόλαος Βούτσης για οκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113876"," Κυρίες και κύριοι συνάδελφοι, αυτές τις ενδιαφέρουσες συζητήσεις που έγιναν και στις δύο συνεδριάσεις –στην οποία δεύτερη συνεδρίαση πέραν ενός Βουλευτή άλλου κόμματος και δεκαπέντε Βουλευτών του ΣΥΡΙΖΑ, δεν έστερξαν να πουν τις απόψεις τους άλλοι Βουλευτές, παρ’ όλα αυτά ήταν εξαιρετικά ενδιαφέρουσες οι συζητήσεις- τα μπουκωμένα και αδηφάγα Μέσα Μαζικής Ενημέρωσης δεν τις παρουσίασαν ούτε για ένα λεπτό. Είναι τυχαίο άραγε αυτό; 
Εγώ θέλω να είμαι ευθύς. Νομίζω πως η διαπλοκή είναι δίπλα, περιμένει, ενδεχομένως υπεσχημένα ή –εν πάση περιπτώσει- είναι το έδαφος που στο νέο περιβάλλον και για τα επόμενα χρόνια, θα επεκτείνει την εδραίωσή της και η ντόπια και η διεθνής διαπλοκή. Δεν είναι ότι δεν τους ενδιαφέρουν αυτά τα ζητήματα ή η συζήτηση που γίνεται. Αν είχε γίνει κανένα επεισόδιο εδώ –που δεν έγινε- θα είχε προκαλέσει το ενδιαφέρον και θα είχε γίνει δημόσια συζήτηση ή αν κάτι δεν τους πήγαινε –γι’ αυτό λέω ότι θέλω να είμαι ευθύς- από αυτά τα οποία συζητάμε και από αυτά τα οποία έρχονται εδώ, επίσης θα είχαν δώσει το σήμα τους. Δεν το έδωσαν. 
Γνωρίζετε πως η ΡΑΕ, στην οποία τόσες φορές αναφερθήκατε –και κατ’ αναλογία και στον Ευρωπαίο ρυθμιστή-, δεν έχει έρθει ποτέ στην Επιτροπή Θεσμών και Διαφάνειας επί της παρούσας Κυβέρνησης, επί δεκαοκτώ μήνες; Δεν το έχουμε δει, δεν έχει γίνει συζήτηση. Ξέρετε πότε ήταν να έρθει, κύριε Παπαγεωργίου; Ήταν να έρθει δύο μέρες πριν κάνουμε τη συζήτηση εδώ και με ενδιαφέρον είχαμε θέσει το ζήτημα πριν γίνει η συζήτηση εδώ, να γίνει στην επιτροπή. 
Αναβλήθηκε αναιτίως και μάλλον ματαιώθηκε κιόλας από την πλευρά της και όχι από το προεδρείο της επιτροπής η παρουσία τους και δεν ήλθαν.
Άρα, με ποιό τρόπο, δηλαδή με ποια φερεγγυότητα, κύριε Πρόεδρε, εμφανίζεται αυτή η ανεξάρτητη αρχή, σαν ο «μπάστακας» ο δημόσιος, σύμφωνα με το δικό σας σχέδιο, αφού λέτε ότι δεν θα είναι δημόσιο αυτό το πράγμα, αλλά θα υπάρχει η αρχή ρύθμισης παρουσίας, διαχείρισης επί των τιμών, επί των στρατηγικών σχεδίων, η διασφάλιση του 34% ότι θα παίζει αυτόν τον ρόλο και δεν θα πάει στα αζήτητα; Από ποιον; Από ποια αρχή; Πού είναι; Και ποιος είναι και ο απολογισμός της;
Ύστερα, για τις τροπολογίες για τις οποίες θα αναφερθεί και πιο ιδιαίτερα ο εισηγητής μας, είναι φανερό επίσης ότι εδώ ήρθαν φύρδην μίγδην διάφορα πράγματα, κάποια από τα οποία ελάχιστη σχέση έχουν και με το Υπουργείο σας και με τη συζήτηση.
Δεν θα παραλείψω να αναφερθώ στο επεισόδιο το οποίο έγινε –επεισόδιο με την έννοια της συζήτησης και της διακοπής- όσον αφορά στο θέμα των σεισμών στην Κεφαλλονιά, με τη διακοπή της συναδέλφου μας που είναι υπεύθυνη του τμήματος από την πλευρά μας, της κ. Ουζουνίδου, κι ότι τάχα ήταν εκτός πλαισίου συζήτησης. Είμαι υποχρεωμένος από το Βήμα αυτό να πω ότι δεν δίνουμε εξετάσεις μόνο μέσα εδώ. Μάλιστα και οι Κοινοβουλευτικοί Εκπρόσωποι των κομμάτων, δίνουμε εξετάσεις και με τη δημόσια παρουσία μας. Δεν το λέω αυτό όπως το λέει ο κ. Κακλαμάνης «στα κανάλια, εκεί στα πρωινά που σας βλέπω». Καθένας όμως που βγαίνει σε δημόσια έκθεση, δίνει εξετάσεις. 
Δεν είναι σε γνώση σας ότι προ τετραημέρου υπέστη το κόμμα μας μία απολύτως ανοίκεια, απίστευτη επίθεση από την Κοινοβουλευτική Εκπρόσωπο της Νέας Δημοκρατίας, για το θέμα των σεισμών στην Κεφαλλονιά, απέναντι στον κ. Γαβριήλ Σακελλαρίδη, που είναι του κόμματός μας, λέγοντας ότι δεν έχουμε βγάλει ούτε ανακοίνωση γι’ αυτό το θέμα κι ότι ασχολούμαστε και τυρβάζουμε περί άλλα; Έθαψε και το Φαρμακονήσι και τους δώδεκα νεκρούς εκεί πέρα επί τη ευκαιρία. Όμως, αυτό ήταν παρεμπίπτον θέμα για την κ. Βούλτεψη. Είναι γνωστό ότι είναι μονοεδρική περιφέρεια, η Βουλευτής είναι του κόμματός μας, ο περιφερειακός σύμβουλος είναι εκεί, καθώς και κλιμάκια, Βουλευτές, όπως και από τα άλλα κόμματα, ο ίδιος ο Πρωθυπουργός είχε πάει κι αύριο πηγαίνει κι ο Αλέξης ο Τσίπρας, καθώς σήμερα το βράδυ γυρνάει από το Παρίσι. Προς τι, λοιπόν, αυτή η αντιπαλότητα και η επικοινωνιακή επίθεση η οποία έγινε;
Άρα, όλοι δίνουμε εξετάσεις. Δεν δίνουμε μόνο εδώ και δεν χρειάζεται επ’ αυτών να υπάρχουν τέτοιου τύπου διακοπές σαν αυτές που έγιναν προηγουμένως.
Όσον αφορά τα ΕΑΣ, κυρία Γεννηματά, ένα πράγμα από αυτά που είπαν και ο κ. Δρίτσας και η κυρία Νάντια Βαλαβάνη και ο κ. Βασίλης Χατζηλάμπρου θα σας επαναφέρω μ’ αυτή μου την εισήγηση, με αυτήν την κατάθεση. Κρατήστε το. Γιατί δεν έρχεται και να κατατεθεί τώρα στη Βουλή το σχέδιο βιωσιμότητας και η συμφωνία με την τρόικα, έτσι ώστε να γίνει μία συζήτηση εφ’ όλης της ύλης για όλο το πλαίσιο το οποίο έχει συμφωνηθεί; Διότι προκύπτουν και υπάρχουν πάρα πολλά ερωτήματα, τα οποία ετέθησαν από Βήματος. Άλλα θεωρείτε ότι τα απαντήσατε με επάρκεια, άλλα δεν τα θίξατε καθόλου.
Εν πάση περιπτώσει, είναι δυνατόν η Βουλή σήμερα, όπως λέτε, να ψηφίσει επί της τροπολογίας γρήγορα για να υπάρξει χρηματοδότηση κ.λπ., χωρίς να συζητηθεί αυτό το πλαίσιο;
Από εκεί και πέρα, υπάρχει μία πρακτική να βαφτίζουμε κυριολεκτικά το κρέας ψάρι. Περί αυτού πρόκειται! Δηλαδή, μιλάμε για δίκτυα υπό δημόσιο έλεγχο αλλά σε ιδιοκτησία ιδιωτών και εταιρείες βιώσιμες. Μετά τη λατρεία του «ανταγωνιστικού», την οποία περάσαμε και βιώσαμε στην πρώτη διετία-τριετία του μνημονίου, τώρα ήλθαμε στα «βιώσιμα» και «μη βιώσιμα». Μόνο για το χρέος δεν έχει αναφερθεί από εδώ πέρα επισήμως ότι δεν είναι βιώσιμο, διότι τότε θα άνοιγε άλλη συζήτηση. Επ’ αυτού δεν μιλάμε.
Μα, πώς κατέστησαν ενδεχομένως αυτές οι εταιρείες ή καθίστανται ή ανοίγει ο δρόμος για να καταστούν κουφάρια κυριολεκτικά, έτσι ώστε να οδηγηθούν και να γίνουν τελικά έρμαιο συμφερόντων ή να κλείσουν; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ζητώ μια μικρή ανοχή. 
Η περίπτωση Σκαραμαγκά. Νάτο το παράδειγμα μπροστά μας. Και ήρθε σήμερα αυτή η τροπολογία την οποία είπαμε ότι θα ψηφίσουμε, για να σταματήσουν οι κατασχέσεις γερανών, σιδηροτροχιών κ.λπ., που προσπαθούν οι εργαζόμενοι εκεί να σταματήσουν. Αυτή η λογική είναι, η οποία οδηγεί σε αυτήν τη δραματική κατάσταση. 
Γιατί όλα αυτά τα οποία είπατε, κύριε Υπουργέ, για τον ΑΔΜΗΕ σε σχέση με το μακροπρόθεσμο στρατηγικό σχεδιασμό που θέλει μακροπρόθεσμες επενδύσεις, σταθερότητα, ασφάλεια κ.λπ., δεν μπορούν να γίνουν με κορμό το δημόσιο και τις δημόσιες επενδύσεις και το δημόσιο συμφέρον; Και γιατί δεν μπορεί να δουλεύει και να αναπτύσσεται η παραγωγική βάση της χώρας; 
Στην περίπτωση των ΕΑΣ, ήδη διακινδυνεύουμε τη βιωσιμότητα κάποιων καθετοποιημένων εταιρειών, οι οποίες είχαν σχέση με τη λειτουργία του. Το ίδιο θα γίνει -και το ίδιο γίνεται πάντοτε- και για τα «ΝΑΥΠΗΓΕΙΑ ΣΚΑΡΑΜΑΓΚΑ» και για άλλες εταιρείες. Γιατί αυτό πλέον το απαξιώνουμε σαν λογική και σαν μοντέλο, από πού και ως πού, ενώ είναι και κερδοφόρες εταιρείες και μπορούν σε ένα πλαίσιο δημοσίων επενδύσεων να είναι βασικοί μοχλοί της παραγωγικής ανασυγκρότησης της χώρας; Δεν έχουμε καταλάβει ακόμα το πού βρίσκεται ή το πού θα βρεθεί η χώρα, αν αφεθεί μάλιστα με αυτές τις στρατηγικές να πάει μέχρι τέλους, σε σχέση με τις υποδομές, με τις δυνατότητες επενδύσεων, με το δημόσιο χαρακτήρα που πρέπει να έχουν; Δεν το έχουμε αντιληφθεί ακόμα;","ΝΙΚΟΛΑΟΣ ΒΟΥΤΣΗΣ",75
"113877"," Παρακαλώ, ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113878"," Τελειώνω, κύριε Πρόεδρε. 
Απλώς ασχολούμαστε με το πώς θα δώσουμε τα «χρυσαφικά», τα «ασημικά» και τις υποδομές της χώρας!
Νομίζω πως ήταν πάρα πολύ αποκαλυπτική η συζήτηση που έγινε πάνω σε ζητήματα πραγματικά στρατηγικής και υποδομών της χώρας. Τα ερωτηματικά και οι αμφισβητήσεις που τεκμηριωμένα τέθηκαν δεν έχουν απαντηθεί βάσιμα και πειστικά ή μάλλον έχουν απαντηθεί με μια εμμονή και μία ιδεοληψία νεο-νεοφιλελεύθερης και μετα-νεοφιλελεύθερης αντίληψης, η οποία σφραγίζει κάποιες επιλογές σε ευρωπαϊκή κλίμακα αλλά και στη χώρα μας, η οποία αυτήν τη στιγμή βρίσκεται στο καθεστώς του εγχειριδίου πάνω στο οποίο δοκιμάζονται απίστευτες πολιτικές με εθελοδουλία, εθελοτυφλία και πλήρη σύμπραξη πολιτικών και κοινωνικών δυνάμεων και μερίδων του κεφαλαίου της χώρας μας. Δεν είναι κάτι που επιβάλλεται απ’ έξω, από κάποιους αποικιοκράτες, όπως ακούγεται. Δεν είμαστε αυτής της αντίληψης και το ξέρετε. 
Θα πρέπει αυτή η πολιτική να ανατραπεί τάχιστα, έτσι ώστε να υπάρχει τουλάχιστον το πεδίο για μια νέα παραγωγική ανασυγκρότηση της χώρας, για μια μη συρρίκνωση και ανάπτυξη της παραγωγικής βάσης της χώρας. Αυτό μας ενδιέφερε να τονίσουμε τουλάχιστον στη γενική τοποθέτηση, σε επίπεδο Κοινοβουλευτικού Εκπροσώπου. 
Νομίζω πως όλες οι ομιλίες κατά θέμα ήταν απολύτως πειστικές και τεκμηριωμένες που αποδομούν αυτήν την άκρως επικίνδυνη αντίληψη για τη χώρα μας. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΝΙΚΟΛΑΟΣ ΒΟΥΤΣΗΣ",75
"113879"," Και εμείς ευχαριστούμε. 
Ο κ. Βορίδης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113880"," Ευχαριστώ, κύριε Πρόεδρε. 
Κυρίες και κύριοι συνάδελφοι, στο πέρας της παρούσας συζητήσεως, νομίζω ότι αξίζει να σημειωθούν ορισμένα θέματα. 
Κατ’ αρχάς, ηγέρθησαν πάλι διάφορα διαδικαστικά ζητήματα, νομίζω πια μόνο προς εντυπωσιασμό. 
Για να τελειώνουμε με τα θέματα αυτά, οι εμπρόθεσμες τροπολογίες οφείλουν να αποτελούν κτήμα όλων των Βουλευτών και πολλές φορές -πράγματι εγώ το κατανοώ και το σέβομαι, όπως και το σύνολο της Αίθουσας- αυτό αποτελεί έναν πολύ μεγάλο όγκο εργασίας. Όμως, αυτή είναι η συνθήκη με την οποία δουλεύουμε. 
Επίσης, αυτό μπορεί να ακούγεται ιδιαίτερα βαρύ για μικρότερες Κοινοβουλευτικές Ομάδες που δεν έχουν τη δυνατότητα να αντεπεξέλθουν πολλές φορές –και αυτό είναι κατανοητό- στον όγκο της εργασίας αλλά δεν μπορεί να ακούγεται ως επιχείρημα από μεγάλες Κοινοβουλευτικές Ομάδες, γιατί εκεί υπάρχει καταμερισμός αυτών των εργασιών και υπάρχουν και εξειδικεύσεις, άρα δεν τίθεται θέμα. 
Όσον αφορά το ζήτημα της συνάφειας των τροπολογιών, που τίθεται κάθε φορά, επίσης θα μου επιτρέψετε να πω ότι υπάρχει νόμιμος τρόπος που προβλέπεται από τον Κανονισμό, ώστε να εγερθούν αντιρρήσεις για το ζήτημα αυτό. Κατ’ έθιμον το ελληνικό Κοινοβούλιο έχει αποφασίσει ότι η συνάφεια κρίνεται ως συνάφεια του αντικειμένου του Υπουργείου. Επομένως, αυτή είναι η θέση που παίρνει σταθερά η πλειοψηφία του Κοινοβουλίου, με τις εκάστοτε διαφορετικές του πλειοψηφίες εδώ και πολλά χρόνια. Άρα, νομίζω ότι κάποιο ιδιαίτερο θέμα ως προς αυτά δεν υπάρχει και κακώς τίθεται. 
Πάμε, όμως, να δούμε ποιες είναι οι αμφισβητήσεις που υπήρξαν σε αυτό το δεύτερο ζήτημα, στη δεύτερη συζήτηση ως προς το θέμα του νομοσχεδίου. Άκουσα τώρα μια αντίρρηση από τον κ. Βούτση για το θέμα της ΡΑΕ, για το γιατί έρχεται ή δεν έρχεται στην Επιτροπή Θεσμών και Διαφάνειας και τα λοιπά. Εν πάση περιπτώσει, φαντάζομαι ότι στην Επιτροπή Θεσμών και Διαφάνειας δεν εγκαλείτε κανέναν, ενδεχομένως μπορείτε να εγκαλείτε τη ρυθμιστική αρχή. 
Άκουσα και μία επιφύλαξη ως προς το ζήτημα της ρυθμιστικής αρχής αυτής καθαυτής. Είναι αλήθεια ότι συζήτηση για τις ρυθμιστικές αρχές έχουμε κάνει πάρα πολλές φορές μέσα σε αυτήν την Αίθουσα και επίσης αλήθεια είναι ότι έχουν ακουστεί διάφορες απόψεις, για το πώς μπορεί να οργανωθεί το σύστημα αυτό. Επίσης, θα πω ότι υπάρχουν και διαφορετικού τύπου εμπειρίες πάνω στο θέμα αυτό. Υπάρχουν ρυθμιστικές αρχές που λειτουργούν καλύτερα, υπάρχουν ρυθμιστικές αρχές που δεν είναι τόσο επαρκείς όσο κανείς θα ήθελε. Υπάρχουν ρυθμιστικές αρχές, για τις οποίες ακούγονται πολλά παράπονα και υπάρχουν ρυθμιστικές αρχές οι οποίες ρυθμίζουν τις αγορές που πρέπει να ρυθμίσουν με ικανό τρόπο. 
Γιατί έχει επιλεγεί γενικώς το μοντέλο των ρυθμιστικών αρχών και δεν βάζουμε κατ’ ευθείαν ρυθμιστή το κράτος; Η απάντηση είναι πάρα πολύ απλή. Διότι θεωρείται ότι οι ρυθμιστικές αρχές έχουν ένα τεκμήριο ουδετερότητας και δεν υφίστανται τις πολιτικές και άλλες πιέσεις –αυτό που εσείς ονομάζετε διαπλοκή συγκεκριμένα- δεν υφίστανται τέτοιου είδους πιέσεις και με αυτήν την έννοια έχουν τη δυνατότητα να είναι αποτελεσματικότεροι ρυθμιστές. 
Και σε αυτό μπορεί κανείς να έχει αντιρρήσεις. Όμως ούτως ή άλλως, σε ένα περιβάλλον στο οποίο αναγνωρίζουμε την ανάγκη ρυθμίσεως μιας αγοράς, κάποιος θα πρέπει να δει αν η ρυθμιστική αρχή, που είναι το μοντέλο που έχει επιλεγεί για το θέμα της ΡΑΕ -αλλά όχι μόνο, σε πολλές αγορές έχουμε επιλέξει ρυθμιστικές αρχές- είναι επαρκής ή όχι. 
Τώρα εδώ, από ό,τι καταλαβαίνω –αν καταλαβαίνω καλά- εσείς εκτός από την αντίρρησή σας ως προς τον τρόπο με τον οποίο διαρθρώνεται η αγορά της ενέργειας ευρύτερα, έχετε τώρα αντίρρηση και ως προς το θέμα του ρυθμιστή. Δηλαδή, εκτός από την καθετοποίηση –και τη δημόσια, μάλιστα, καθετοποίηση- που λέτε για την ενέργεια, που σημαίνει ότι ένας είναι ο παραγωγός, ένας είναι ο μεταφορέας, ένας είναι εκείνος που παρέχει υπηρεσίες, τώρα απ’ ό,τι καταλαβαίνω, βγάζετε από τη μέση και τη ρυθμιστική αρχή για το θέμα της ρυθμίσεως της τιμής της ενέργειας αλλά και του ενεργειακού μείγματος. Επομένως, φαντάζομαι ότι αυτό το παίρνει το κράτος. Άρα, υποθέτω ότι στο δικό σας το μυαλό…","ΜΑΥΡΟΥΔΗΣ ΒΟΡΙΔΗΣ",69
"113881"," Κάνατε μία καρικατούρα, πάνω στην οποία θα μιλάτε από εδώ και πέρα.","ΝΙΚΟΛΑΟΣ ΒΟΥΤΣΗΣ",75
"113882"," Ακούστε. Εγώ ξέρετε ότι την προηγούμενη φορά σας έθεσα μία σειρά από ερωτήσεις και επιφυλαχθήκατε διαδοχικώς για απάντηση σε όλα τα ερωτήματα. Ρώτησα αν αποδέχεστε την πολλαπλότητα των μορφών παραγωγής και μου είπατε «θα δούμε». Ρώτησα εν συνεχεία αν αποδέχεστε την πολλαπλότητα, ότι πρέπει να είναι πολλοί οι παραγωγοί αυτών των διαφορετικών μορφών και μου είπατε «θα δούμε». Ρώτησα εν συνεχεία -επειδή δεν μπορεί ο μεταφορέας να είναι και παραγωγός, γιατί δημιουργούνται εκεί συγκρούσεις συμφερόντων και μπορεί να θίγει τα συμφέροντα στα πλαίσια του ανταγωνισμού εκείνος που έχει ίδιο συμφέρον να ελέγχει τη μεταφορά, αφού είναι και παραγωγός- αν αποδέχεστε την αρχή του διαχωρισμού και μου είπατε «θα δούμε». Εν συνεχεία, έφθασα στο ιδιοκτησιακό. Επιφυλαχθήκατε σε όλα, λέγοντας απλώς αυτό στο οποίο αναφέρθηκαν και οι δύο κύριοι Υπουργοί εδώ.","ΜΑΥΡΟΥΔΗΣ ΒΟΡΙΔΗΣ",69
"113883"," Αν μας αφήσει ο Πρόεδρος θα απαντήσουμε.","ΑΘΑΝΑΣΙΟΣ ΠΕΤΡΑΚΟΣ",428
"113884"," Ε, βέβαια, θα απαντήσετε, αλίμονο. 
Θυμίζω, όμως, την προηγούμενη συζήτησή μας. Φθάσαμε, λοιπόν, στο ιδιοκτησιακό, όπου αναφέραμε μία σειρά από στοιχεία, όπου λέτε «μπορεί, όμως, να είναι σε τελευταία ανάλυση -και είναι αυτό που συζητάμε εμείς- ο μεταφορέας δημόσιος, να είναι κρατικός». Φθάσαμε σε αυτό. Και η απάντηση εδώ είναι ότι πράγματι θα μπορούσε να επιλεγεί αυτό το μοντέλο αλλά πάλι θα πρέπει να απαντήσετε αν αποδέχεστε τις προηγούμενες πτυχές και αποδέχεστε και τη λογική τους. Γι’ αυτό λέω ότι όλο αυτό έχει μία λογική συνέπεια και έχει και μία λογική που διαρθρώνεται. 
Ποιο δηλαδή; Εμείς εδώ έχουμε στην πραγματικότητα βάλει -ενώ υποτίθεται ότι κάνουμε αυτόν το διαχωρισμό- μία εταιρεία η οποία είναι παραγωγός, αυτή η ίδια η εταιρεία, η ΔΕΗ, να έχει τον έλεγχο του ΑΔΜΗΕ, του μεταφορέα ρεύματος. Εάν έχετε δεχθεί ότι εδώ ενδέχεται να υπάρχει σύγκρουση συμφερόντων, απλώς ο διαχωρισμός προφανώς δεν πρέπει να σας είναι αρκετός. Αν το έχετε αποδεχθεί ως λογική. Εάν δεν το έχετε αποδεχτεί, πάμε στην προηγούμενη λογική της μη αποδοχής του διαχωρισμού.
Εμείς, λοιπόν, λέμε ότι κατά λογική ακολουθία, πρέπει προφανώς να αποσυνδέσεις αυτόν που είναι παραγωγός απ’ αυτόν ο οποίος είναι μεταφορέας. Η αποσύνδεση δεν μπορεί να είναι μόνο λειτουργική. Πρέπει να είναι πραγματική, που σημαίνει ότι δεν μπορεί να κατέχει τη μεταφορά αυτός ο οποίος παράγει, έστω και αν είναι διαχωρισμένα αυτά.
Λέτε τώρα εσείς –τι θα μπορούσατε να πείτε λέω- να μείνει η ΔΕΗ ως παραγωγός αλλά να έρθει το ελληνικό δημόσιο το οποίο στην πραγματικότητα να είναι αυτός που θα έχει τον ΑΔΜΗΕ. Αυτό θα ήταν ένα εναλλακτικό μοντέλο. Και ερωτώ εγώ. Η ΔΕΗ θα ήταν δημόσια ή όχι; Διότι εάν η ΔΕΗ παρέμενε δημόσια αλλά είχατε το ελληνικό δημόσιο στον ΑΔΜΗΕ, την ίδια σύγκρουση συμφερόντων έχουμε. Επ’ αυτού, λοιπόν, πρέπει να τοποθετηθείτε, γιατί αυτό είναι μία ορισμένη λογική. Αυτό –ξαναλέω- δεν έχει μέχρι στιγμής αντέξει σε κριτική. 
Τώρα, όσον αφορά στα Αμυντικά Συστήματα, ειλικρινά η θέση σας είναι εξαιρετικά προβληματική. Δεν καταλαβαίνω τι είναι εκείνο που λέτε. Να αφήσουμε τα πράγματα όπως είναι; Δηλαδή να δημιουργούνται αυτές οι ζημίες που δημιουργούνται; Να τις πληρώνει ο φορολογούμενος; Αυτό λέτε στο φορολογούμενο αυτήν τη στιγμή; Ότι πρέπει να πληρώνει κάθε χρόνο με αυξήσεις κεφαλαίου; Και εν πάση περιπτώσει το λέτε αυτό στον φορολογούμενο. Τα νομικά κωλύματα που δημιουργούνται γιατί αυτά αποτελούν αθέμιτες κρατικές ενισχύσεις, πώς θα τα ξεπεράσετε; Ή και αυτό δεν σας απασχολεί; Το γεγονός ότι εξαιτίας αυτών των κωλυμάτων αλλά και της οικονομικής κατάστασης, αυτό το πράγμα οδηγεί σε κατάρρευση, πώς θα το λύσουμε; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Σε τριάντα δευτερόλεπτα ολοκληρώνω, κύριε Πρόεδρε.
Άκουσα την αντίρρηση του Κοινοβουλευτικού Εκπροσώπου του ΣΥΡΙΖΑ. Λέει ότι δεν ήρθε προς συζήτηση το σχέδιο της βιωσιμότητος. Εδώ τώρα πάλι πρέπει να κάνουμε ορισμένες βασικές διακρίσεις. Βεβαίως και μπορείτε να ζητήσετε και στο πλαίσιο του κοινοβουλευτικού ελέγχου αλλά και στο πλαίσιο της λειτουργίας της επιτροπής, να συζητήσουμε το σχέδιο βιωσιμότητος αλλά υπό ποίαν έννοια; 
Η Βουλή δεν νομοθετεί το σχέδιο βιωσιμότητος. Το σχέδιο βιωσιμότητος το εκπονεί η εταιρεία, το υποβάλλει, προκειμένου ακριβώς να δούμε τη συγκεκριμένη περίπτωση. Το Κοινοβούλιο θα ασχολείται ενημερωτικά βεβαίως με το σχέδιο βιωσιμότητος αλλά δεν είναι νόμος του κράτους το κάθε σχέδιο βιωσιμότητος μιάς εταιρείας. Αλλιώς έχουμε μία βαθιά σύγχυση σε ό,τι αφορά τις έννοιες της διοίκησης και της νομοθεσίας. Άρα, βεβαίως να ενημερωθούμε για το σχέδιο βιωσιμότητος όταν θα υπάρξει και να αποτελέσει αντικείμενο συζήτησης και ενημέρωσης μέσα στο ελληνικό Κοινοβούλιο αλλά δεν μπορεί να αποτελέσει αντικείμενο νομοθεσίας.
Ολοκληρώνω λέγοντας ότι αυτό στο οποίο πρέπει κανείς να μείνει, είναι ότι για μία ακόμη φορά αυτή η κριτική είτε υποκρύπτει μία αντίληψη ας το πω κολεκτιβιστική, μία αντίληψη κρατικιστική, μία αντίληψη η οποία έχει ξεπεραστεί από τα πράγματα και η οποία είναι βαθιά αντιευρωπαϊκή ή αλλιώς, εκείνο το οποίο υποκρύπτει είναι ένας λαϊκισμός, ο οποίος δεν πατά στα πόδια του και με συγχωρείτε αλλά εν προκειμένω θεωρώ ότι δεν βρίσκει καθόλου αντιστοιχίσεις ούτε καν μέσα στην ελληνική κοινωνία.
Όσο για τα περί Κυβερνήσεως σε αποδομή, ακούστε κάτι. Αφήστε το. Το έχω πει πολλές φορές. Έρχονται εκλογές, έχουμε πολλές δημοσκοπήσεις μπροστά, έχουμε μεγάλη πορεία. Μη βιάζεστε! Θα σκοντάψετε.
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"113885"," Το λόγο έχει ο κ. Πάρις Κουκουλόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113886"," Κύριε Πρόεδρε, κυρίες και κύριοι συνάδελφοι, ότι η δημοκρατία είναι το πολυτιμότερο αγαθό, το καλύτερο πολίτευμα εν πάση περιπτώσει, δεν νομίζω ότι χρειάζεται να το επαναλάβουμε. Το αποδεχόμαστε όλοι σε αυτήν την Αίθουσα. Βλέπω ότι απουσιάζουν κάποιοι που το αμφισβητούν, οπότε δεν υπάρχει καμμία εξαίρεση.
Η ποικιλία των απόψεων είναι θεμέλιος λίθος της δημοκρατίας. Είναι το οξυγόνο της. Η δημοκρατία, όμως, δεν επιβάλλει να έχουμε διαφορετικές απόψεις και εκεί που δεν υπάρχουν. Πολύ δε περισσότερο, κανένας δημοκρατικός κανόνας δεν οδηγεί στην υιοθέτηση, στην εκφορά μάλλον διαφορετικής άποψης για λόγους μικρόψυχους ή μικροκομματικούς, αν δεν θέλουμε να αναγνωρίσουμε κάτι. Και αναφέρομαι, βεβαίως, στα ΕΑΣ. 
Επειδή ήμουν Κοινοβουλευτικός Εκπρόσωπος όταν έγινε η επτάωρη συζήτηση στην οποία αναφέρθηκε η κυρία Υπουργός, θυμάμαι μία ημέρα που όλες οι πτέρυγες είχαμε εκπέμψει ένα μήνυμα. Είχαμε δώσει όλοι τη συμπαράστασή μας στην Κυβέρνηση και στην κυρία Υπουργό και μία συγκεκριμένη εντολή. Και έρχεται σήμερα ένα συγκεκριμένο αποτέλεσμα σε εφαρμογή αυτής της εντολής και πάμε σε ονομαστική ψηφοφορία την Πέμπτη. Δεν μπορώ να το καταλάβω. 
Άκουσα μία εικασία για το πού είναι το επιχειρησιακό, πέραν όσων ειπώθηκαν νωρίτερα. Όλοι θέλουμε να δούμε το επιχειρησιακό. Γιατί, όμως, υπάρχει εκ προοιμίου αμφισβήτηση; Γιατί όλο αυτό το πέπλο του μυστηρίου; Γιατί κάποιοι θέλουν να κρατήσουν για τον εαυτό τους ότι είναι οι διαπρύσιοι κήρυκες της διαφάνειας, οι τιμητές, οι κάτοχοι κάποιων μυστικών που συγκροτούν και συνθέτουν αυτό που λέμε «διαφάνεια» στο δημόσιο βίο, ενώ κάποιοι άλλοι δεν είναι; Δεν μπορώ να το καταλάβω. 
Εν πάση περιπτώσει, κύριοι συνάδελφοι της Αξιωματικής Αντιπολίτευσης, εάν μιλάτε έτσι, θέλω να σας πω ότι τα πράγματα δεν είναι όπως τα λέτε. Περιορίζομαι να θυμίσω ότι τα προηγούμενα χρόνια, μεταξύ των άλλων, δεν έχετε ψηφίσει την άρση του τραπεζικού απορρήτου ούτε τη σύσταση της αρχής για το ξέπλυμα μαύρου χρήματος, δηλαδή της συγκεκριμένης αρχής, που οδηγεί τώρα σε αυτά τα θεαματικά αποτελέσματα. Δεν ψηφίσατε καν την επιτάχυνση στην εκδίκαση υποθέσεων διαφθοράς που αφορούν πολιτικά πρόσωπα. Όλο το θεσμικό πλαίσιο που είναι σήμερα στην επικαιρότητα, το έχετε καταψηφίσει. 
Δεν είστε, λοιπόν, οι προστάτες της διαφάνειας σε αυτήν τη χώρα για να μιλάτε με τέτοιον τρόπο, διατυπώνοντας παντού εικασίες και σπέρνοντας παντού αμφιβολίες για οτιδήποτε γίνεται ή επιτυγχάνεται. Νομίζω, ότι πρέπει να αλλάξετε ρότα. Πρέπει, επιτέλους, να εκπέμψουμε κάποια ενιαία μηνύματα από τη Βουλή των Ελλήνων, τουλάχιστον εκεί που μας το επιτρέπουν οι εξελίξεις. Κάτι ανάλογο ισχύει και για τον ΑΔΜΗΕ.
Εγώ δεν λέω ότι είμαστε υποχρεωμένοι όλοι να διατυπώνουμε την ίδια γνώμη για τους δείκτες, την ενέργεια, κ.λπ.. Υπάρχει μία ποικιλία απόψεων. Όχι, όμως, να μιλάμε για ξεπούλημα, όταν από την αρχή το ζητούμενο ήταν -και το έθεσε ο εισηγητής μας κ. Γκόκας από την πρώτη μέρα με δύο συγκεκριμένες τροπολογίες- αυτή η διαδικασία διαχωρισμού των δικτύων από τον πάροχο, που λέγεται ΔΕΗ -αυτό είναι που κάνουμε θεσμικά- να πάρει καθαρά επενδυτικό χαρακτήρα. 
Καταθέσαμε δύο τροπολογίες και μόνο γι’ αυτές θέλω να μιλήσω σήμερα, για τίποτε άλλο. 
Η μία τροπολογία, είναι αυτή για την οποία έκανε λόγο τελευταία ο κύριος Υπουργός. Με την τροπολογία αυτή, η Βουλή έχει λόγο για το σχέδιο πώλησης, δηλαδή το σχέδιο διακήρυξης,. Εκεί θα δούμε εάν, πραγματικά, κατοχυρώνουμε το δημόσιο συμφέρον και βάζουμε τις ρήτρες σ’ αυτόν που αγοράζει, για να αποδείξουμε ότι είναι επενδυτής και όχι αγοραστής κάποιων δικτύων. Εκεί θα κατοχυρωθεί αυτός ο χαρακτήρας. 
Η δεύτερη τροπολογία λέει ότι η ΔΕΗ δεν βάζει σε κάποια μαύρη τρύπα τα λεφτά αλλά υποχρεωτικά τα βάζει σε επενδυτικό της πρόγραμμα. 
Αυτό είναι το ζητούμενο που δίνει την ποιοτική διαφορά, μετατοπίζει τον άξονα από μία συζήτηση περί πώλησης, ξεπουλήματος ή εκποίησης στις επενδύσεις. Γιατί κατά τα άλλα, κυρίες και κύριοι συνάδελφοι –θα τα πω με τίτλους, δεν θέλω να πω πολλά, γιατί είπα αρκετά στην πρωτομιλία μου- αν αυτό είναι κατοχυρωμένο και έχουμε λόγο ξανά ως Βουλή να μιλήσουμε στην αρμόδια Επιτροπή Παραγωγής και Εμπορίου και να διατυπώσουμε ενστάσεις, εάν κάτι δεν μας ικανοποιεί, τότε αυτό είναι μια διαφορετική συζήτηση. 
Γιατί τότε ναι, όπως ήδη ειπώθηκε -το είχα πει και στη προχθεσινή μου ομιλία- ο διαχωρισμός των δικτύων από τους παρόχους γενικά, έχει διεθνώς ένα απολύτως θετικό πρόσημο. Ένα το κρατούμενο.
Δεύτερον, δεν πωλείται το 66%, γιατί το δημόσιο κατέχει με έμμεσο τρόπο το 51% και κρατάει το 34%. Κρατάει τη λεγόμενη «χρυσή μετοχή», όπως ορίζεται από τον ν. 2190 περί ανωνύμων εταιρειών.
Τρίτον, κατοχυρώνουμε -και είπα πώς διπλοκλειδώνουμε- επενδύσεις που υπερβαίνουν τα 2 δισεκατομμύρια ευρώ, ό,τι δηλαδή χρειάζεται η πατρίδα μας σήμερα.
Τέταρτον, οι επενδύσεις αυτές βοηθούν άμεσα το ισοζύγιο τρεχουσών συναλλαγών -το δεύτερο κεντρικό πρόβλημα της χώρας, δίπλα στο δημοσιονομικό της πρόβλημα- αφού οι μονάδες στα νησιά και την Κρήτη, επιβαρύνουν το ισοζύγιο τρεχουσών συναλλαγών με ποσά που υπερβαίνουν κατά πολύ τα 600 εκατομμύρια ευρώ. Μέχρι και 1 δισεκατομμύριο ευρώ φτάνουν κάποιες χρονιές τα ποσά που δαπανώνται σε εισαγόμενα καύσιμα για να ηλεκτροδοτηθούν οι Κυκλάδες και η Κρήτη και αυτό παύει με το συγκεκριμένο επενδυτικό πρόγραμμα. 
Επόμενο σημείο. Η χώρα έχει περιβαλλοντικές υποχρεώσεις. Έχουμε θεαματική βελτίωση από την ουσιαστική απόσυρση μονάδων που καίνε πετρέλαιο και μαζούτ παρακαλώ. Όχι απλά πετρέλαιο αλλά και μαζούτ!
Επόμενο σημείο. Κάνουμε ένα αποφασιστικό βήμα στην ασφάλεια εφοδιασμού σε δύο σημεία της χώρας, σε Κυκλάδες και Κρήτη, που είναι οι ναυαρχίδες του ελληνικού τουρισμού. Ξεχνάμε την περιπέτεια της Σαντορίνης και πόσο κόστισε; Τελειώνει αυτή η ιστορία με την ασφάλεια εφοδιασμού σε δύο νευραλγικής σημασίας σημεία της χώρας για τον τουρισμό και σε ό,τι ο τουρισμός εισφέρει σε αυτήν τη χώρα. 
Πρακτικά, περνάμε σε ψυχρή εφεδρεία πετρελαϊκές μονάδες, όπως είπα, 1000MW -970MW για την ακρίβεια- όταν το κεντρικό ενεργειακό πρόβλημα της χώρας είναι η υπερεπάρκεια ισχύος. Όχι απλά δεν κοστίζει αλλά κάνουμε και κάτι καλό. Βοηθάμε να μπουν ευκολότερα υφιστάμενες μονάδες που σήμερα είναι πρακτικά έξω από τον ανταγωνισμό. Είναι μόνο καλό. 
Τέλος η ΔΕΗ όπως εξήγησα αναλυτικά στην πρωτομιλία μου, έχει σοβαρή ανάγκη από ένα επενδυτικό πρόγραμμα για τον εκσυγχρονισμό και την αντικατάσταση μονάδων, ενδεχομένως χαμηλότερης ισχύος οι οποίες, όμως, θα αξιοποιούν τον λιγνίτη με πολύ υψηλότερο βαθμό απόδοσης, κάτι που είναι εθνική μας υποχρέωση, είναι εθνική πολιτική.
Με την τροπολογία που έγινε αποδεκτή από τον κύριο Υπουργό βοηθούμε αποφασιστικά τη ΔΕΗ -με τα λεφτά που θα εισπράξει από την πώληση του συγκεκριμένου της μεριδίου- να εκπονήσει ένα σοβαρό επενδυτικό πρόγραμμα από το οποίο θα είναι πολλαπλά ωφελημένη και η ίδια ως επιχείρηση, πολύ δε περισσότερο το ενεργειακό ζήτημα της χώρας και τελικά οι Έλληνες πολίτες. 
Με αυτήν την οπτική ψηφίζουμε, κυρίες και κύριοι συνάδελφοι, το νομοσχέδιο, αν και βέβαια πάμε -δυστυχώς ή ευτυχώς- σε ονομαστική ψηφοφορία για τον ΑΔΜΗΕ. Εν πάση περιπτώσει, δεν το κρίνω. Είναι δικαίωμα των συναδέλφων να ασκήσουν αυτό το δικαίωμα. Δεν το κρίνω αυτό, προς Θεού! Θυμίζω, όμως, ότι κάνουμε δεύτερη ονομαστική ψηφοφορία.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"113887"," Ευχαριστούμε κι εμείς.
Το λόγο έχει ο κ. Τσούκαλης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113888"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, ήταν, πράγματι, μία αποκαλυπτική συζήτηση προθέσεων τόσο της Κυβέρνησης όσο και της Αντιπολίτευσης πάνω σε κρίσιμα ζητήματα τα οποία, όπως είπα στην προηγούμενη τοποθέτησή μου, άπτονται σοβαρών και κρίσιμων ιδεολογικοπολιτικών θεμάτων.
Επειδή διασταύρωσαν τα ξίφη τους τόσο η Κυβέρνηση, όσο και η εν δυνάμει, σύμφωνα με το Σύνταγμα κυβέρνηση που είναι ο ΣΥΡΙΖΑ, θα ξεκινήσω από την πλέον χαρακτηριστική τροπολογία του συγκεκριμένου νομοσχεδίου που αφορά τα Ελληνικά Αμυντικά Συστήματα.
Κυρίες και κύριοι συνάδελφοι, ως Δημοκρατική Αριστερά, πριν μπούμε στην Κυβέρνηση, εν όσω ήμαστε στην Κυβέρνηση και μετά την αποχώρησή μας από την Κυβέρνηση λέγαμε ένα πράγμα, ότι η συγκεκριμένη εταιρεία χρειάζεται εξυγίανση. Η εταιρεία, όπως λειτουργούσε, δεν θα ήταν βιώσιμη κάτω ακόμα και από ομαλές συνθήκες. Χρειαζόταν εξυγίανση. Είχαμε δηλώσει επιπλέον ότι η εξυγίανση πρέπει να γίνει εν λειτουργία και να μην ακολουθήσουμε την τακτική της ΕΡΤ. 
Επίσης, είχαμε δηλώσει ότι ήταν στη διαπραγμάτευση που πρέπει να γίνει με την τρόικα, η οποία πραγματικά ήταν πάρα πολύ σκληρή, θα έπρεπε να επικαλεσθούμε σθεναρά, με επιμονή το άρθρο 346 της Συνθήκης της Λισαβόνας, που ουσιαστικά κάμπτει τη γενική αρχή των Ευρωπαϊκών Κοινοτήτων περί αθέμιτου ανταγωνισμού.
Ερχόμαστε, λοιπόν, στη συγκεκριμένη τροπολογία.
Εμείς, κυρία Υπουργέ, θα στηρίξουμε την τροπολογία. Και θα την στηρίξουμε, γιατί μαζί με το σωματείο εργαζομένων, παρακολουθήσαμε από κοντά αυτήν τη διαπραγμάτευση, γνωρίζουμε το σχέδιο εξυγίανσης, που αποτυπώνεται με συγκεκριμένες διατάξεις και ρυθμίσεις μέσα στη συγκεκριμένη τροπολογία. Εμείς, ως Δημοκρατική Αριστερά, θέλουμε και αύριο να κοιτάμε στα μάτια τους εργαζόμενους και να τους λέμε ότι δεν χάθηκε θέση εργασίας. Θεωρούμε ειλικρινή αυτά τα οποία αναφέρετε και στην τροπολογία και είπατε από αυτό το Βήμα, ότι δεν θα χαθεί ούτε μία θέση εργασίας.
Δεύτερον, θέλουμε να συμμετάσχουμε στην ανακούφισή τους, ότι θα πληρωθούν όλα τα δεδουλευμένα που είχαν μέχρι τώρα, θέλουμε να έχουμε μία βιομηχανία η οποία θα είναι εξαγωγική. Το αν θα πετύχει η βιωσιμότητα σε σχέση με την επιχειρηματική της δραστηριότητα, αυτό είναι ζητούμενο και κανένας δεν μπορεί να το προβλέψει. Όμως διαμορφώνονται οι συνθήκες, προκειμένου να έχουμε αμυντική βιομηχανία και να έχουμε αμυντική βιομηχανία βιώσιμη και κυρίως, να μην απολυθεί ούτε ένας εργαζόμενος.
Με αυτή, λοιπόν, τη λογική και συνεπείς στη θέση που είχαμε για το συγκεκριμένο θέμα, στηρίζουμε την τροπολογία αυτή.
Όσον αφορά τη διαδικασία των τροπολογιών -άκουσα και τον κ. Βορίδη- δεν ξέρω αν θα πρέπει να είμαστε για άλλη μια φορά ικανοποιημένοι με τη διαδικασία που ακολουθήθηκε. Όταν γίνονται τροπολογίες Βουλευτών δεκτές, αυτό ως γενική αρχή είναι καλό, γιατί η Κυβέρνηση ακούει. Βέβαια, όταν οι τροπολογίες που γίνονται δεκτές, είναι όλες τροπολογίες Βουλευτών της Συμπολίτευσης…","ΝΙΚΟΛΑΟΣ ΤΣΟΥΚΑΛΗΣ",520
"113889"," Είναι ακόμα καλύτερο!","ΜΑΥΡΟΥΔΗΣ ΒΟΡΙΔΗΣ",69
"113890"," Είναι ακόμα καλύτερο; Οι Βουλευτές της Συμπολίτευσης θα μπορούσαν να συμμετάσχουν στη διαμόρφωση, στη διατύπωση του νομοσχεδίου και να μη χρειάζεται να καταθέτουν τροπολογίες! 
Δεν νομίζω, όμως, ότι είναι ιδιαίτερα θετικό το ότι σε αυτήν την ομάδα τροπολογιών, έγινε δεκτή και μία τροπολογία για μείωση των μετακλητών κατά 20%. Όχι ότι είμαστε κατά αλλά έγινε σε αυτό το νομοσχέδιο και δεν περιμέναμε, ας πούμε, το επόμενο νομοσχέδιο του κ. Μητσοτάκη να υπάρξει αυτή η τροπολογία, να γίνει η συζήτηση, να το δούμε ολοκληρωμένα.
Θέλω να πω ότι και το επικοινωνιακό πολλές φορές σε όλη αυτήν τη διαδικασία και δυστυχώς, κύριε Βορίδη, το «κατόπιν ενεργειών μου» -το οποίο ξέρετε πολύ καλά ότι αύριο θα κυριαρχήσει στα περιφερειακά μέσα ενημέρωσης από κάποιους Βουλευτές- δεν προάγουν τον πολιτισμό μας στο Κοινοβούλιο και μάλιστα, αυτήν την πολύ κρίσιμη περίοδο.
Όσον αφορά το νομοσχέδιο, θα πω με τίτλους, γιατί ο χρόνος είναι πάρα πολύ περιορισμένος, τα εξής: Άκουσα με πολύ μεγάλη προσοχή την ομιλία του κ. Παπαγεωργίου, ο οποίος ήταν σήμερα ιδιαίτερα παραστατικός. Σας λέω, όμως, εκ των προτέρων ότι η όλη διαδικασία προώθησης αυτού του νομοσχεδίου και η επιχειρηματολογία που χρησιμοποιήσατε, δυστυχώς, δεν έδωσε το δικαίωμα στην Κυβέρνηση και σε κάποιους άλλους να ξεκαθαρίσει η εν δυνάμει κυβέρνηση το πώς ακριβώς κατανοεί τις αποκρατικοποιήσεις ή ιδιωτικοποιήσεις ή οτιδήποτε άλλο.
Ξέρετε για ποιο λόγο; Θα σας πω το λόγο. Προσπαθήσατε με πολύ διακριτικό αλλά ατελέσφορο τρόπο, να δικαιολογήσετε τη μεταστροφή της πάγιας θέσης τόσο της Νέας Δημοκρατίας, όσο και του ΠΑΣΟΚ, όσον αφορά το συγκεκριμένο θέμα. Τοποθετήθηκα και στην προηγούμενη ομιλία μου. Πάγια θέση και της Νέας Δημοκρατίας και του ΠΑΣΟΚ, ήταν ότι τα δίκτυα ήταν υπό δημόσιο έλεγχο. Όταν μιλάμε για δημόσιο έλεγχο, δεν αναφερόμαστε στην καταστατική μειοψηφία.
Οι τοποθετήσεις τόσο του κ. Χατζηδάκη, όσο και του κ. Καλαφάτη στη συζήτηση του προηγούμενου νόμου επί κυβερνήσεως του ΠΑΣΟΚ και υπουργίας του κ. Παπακωνσταντίνου, ήταν σαφείς και θέλω να τις επαναλάβω. Ο κ. Χατζηδάκης έλεγε: «Πιστεύουμε ότι πρέπει να υπάρξει στρατηγικός επενδυτής στη ΔΕΗ…» -κ.λπ.- «…δηλαδή, παραγωγή, ορυχεία και εμπορία. Τα δίκτυα παραμένουν στο κράτος». 
Όταν λέμε ότι παραμένουν στο κράτος, προφανώς δεν αναφερόμαστε σε καταστατική μειοψηφία.
Επίσης, συνεχίζει ο κ. Καλαφάτης και αναφέρεται στη θέση της Νέας Δημοκρατίας και του κ. Σαμαρά -την επαναλαμβάνει- και λέει: «Θα αποκρατικοποιήσετε πρώτα τα δίκτυα που η θέση της Νέας Δημοκρατίας σ’ αυτό ξέρετε ότι είναι «όχι». Όταν μιλάμε για αποκρατικοποίηση είναι κατανοητό τι εννοούμε.»
Κάνατε και μία προσπάθεια να δικαιολογήσετε τη μεταστροφή για ένα πλαίσιο απελευθέρωσης της ενέργειας, το οποίο γνωρίζουμε όλοι ότι προϋπήρχε της κρίσης. Δεν άλλαξε κάτι. Το μόνο που άλλαξε, είναι ότι η χώρα βρίσκεται σε κρίση και υπό την κηδεμονία ενός χρηματοδοτικού προγράμματος ή του μνημονίου.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Είπα και στην προηγούμενη ομιλία μου το εξής: Ας ομολογήσετε ότι κάτω από την πίεση του μνημονίου οδηγηθήκαμε σε διαφορετική θέση απ’ αυτήν που είχαμε, γιατί πράγματι το ευρωπαϊκό πλαίσιο μιλά για αποτελεσματικό φορέα διαχείρισης του δικτύου και λέει ότι οποιαδήποτε επιλογή πρέπει να εξυπηρετεί την απελευθέρωση της ενέργειας. Όμως, τα επιχειρήματά σας δεν στέκουν με το να αναφέρεστε αποκλειστικά και μόνο σε τρεις χώρες, οι οποίες, μάλιστα, εκτός μνημονίου ιδιωτικοποίησαν τα δίκτυα και να μην αναφέρεστε στο 85%-90% των υπολοίπων χωρών της Ευρώπης, που αν μη τι άλλο δεν είναι υπό σοσιαλιστικό ή κομμουνιστικό καθεστώς και που διατηρούν το συγκεκριμένο καθεστώς, δηλαδή της διαχείρισης του δικτύου αποκλειστικά από το κράτος.
Αναφέρατε τις Ηνωμένες Πολιτείες. Εκεί, ξέρετε ότι το ομοσπονδιακό σύστημα είναι ιδιόμορφο. Όμως, η υπερυψηλή τάση γίνεται αντικείμενο διαχείρισης από ανεξάρτητη αρχή. Όμως, αυτές οι ανεξάρτητες διαχειριστικές αρχές δεν είναι υπό ιδιωτικό έλεγχο. 
Μιλήσατε για «σπάσιμο» της παραγωγής και για το τι συμβαίνει σε όλη την Ευρώπη. Μιλήσατε για πολλούς παρόχους. Έτσι είναι. Όμως, δεν μιλάμε γι’ αυτό σήμερα. Μιλάμε για την ιδιοκτησία του δικτύου. Γι’ αυτό μιλάμε. Το ερώτημα που ανακύπτει εύλογα είναι το εξής. Δίκτυο είναι και το σιδηροδρομικό. Θα ιδιωτικοποιηθεί κι αυτό; 
Θα μου επιτρέψετε να σας πω ότι δίκτυο είναι και τα λιμάνια. Έχουμε ξεχάσει το θεσμό της παραχώρησης; Η συμφωνία που είχαμε κάνει και ως τρικομματική, ήταν ότι αποδεχόμαστε την παραχώρηση. Γνωρίζετε πάρα πολύ καλά ότι άλλο είναι η πώληση, άλλο η παραχώρηση. Η ερώτηση είναι απλή. Γιατί για το δίκτυο της ΔΕΗ δεν επιλέγετε -λέω χάριν της συζήτησης, για να δούμε πώς μπορούμε να συνεννοηθούμε- την παραχώρηση και επιλέγετε την πώληση;","ΝΙΚΟΛΑΟΣ ΤΣΟΥΚΑΛΗΣ",520
"113891"," Σας παρακαλώ να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113892"," Τελειώνω, κύριε Πρόεδρε.
Γιατί για παράδειγμα, υπάρχει μεταστροφή τώρα για τα λιμάνια και ενώ μιλούσαμε για παραχώρηση, τώρα συζητάμε για πώληση μετοχών, κύριε Υπουργέ; Μιλάμε για πώληση μετοχών των λιμανιών και γνωρίζετε πάρα πολύ καλά τι σημαίνει αυτό.
Θέλω να πω με λίγα λόγια ότι πράγματι βρισκόμαστε σε κρίση. Πράγματι η χώρα πρέπει να αλλάξει συμπεριφορά και νοοτροπία. Ο τρόπος σκέψης μας πρέπει να προσαρμοστεί στις νέες συνθήκες. 
Όμως, δεν νομίζετε ότι πρέπει να βάλουμε -σαν χώρα, όχι σαν κόμμα ο καθένας ξεχωριστά- μία κόκκινη γραμμή και να πούμε τι είναι αυτό που μπορεί να μας διασφαλίσει καλύτερα μια προοπτική ανασυγκρότησης της χώρας, παρά να προσχωρούμε σε θέσεις, απόψεις και θεσμούς τους οποίους προηγουμένως τους ξορκίζαμε, χωρίς να τα ομολογούμε ως τέτοια αλλά να τα δικαιολογούμε κιόλας, λέγοντας «ναι, αυτό είναι το σωστό»;
Έχω την εντύπωση και ως Δημοκρατική Αριστερά πιστεύουμε ότι η χώρα βρίσκεται σε τέτοιο αδιέξοδο και δυστυχώς και η πολιτική αυτή που ακολουθείται είναι τόσο αδιέξοδη, που δυστυχώς διολισθαίνουμε σε αποφάσεις για τις οποίες κάποια στιγμή θα μετανοήσουμε που τις λάβαμε.
Τέλος, κύριε Πρόεδρε, δεν έχω χρόνο τώρα -θα το κάνω κάποια άλλη στιγμή- να αναγνώσω την απόφαση, την αξιολόγηση την τελευταία του Ελεγκτικού Συνεδρίου σε σχέση με τα είκοσι οκτώ ακίνητα τα οποία παραχωρήθηκαν ή πωλήθηκαν στις θυγατρικές των τραπεζών…","ΔΗΜΗΤΡΙΟΣ ΤΣΟΥΚΑΛΑΣ",519
"113893"," Επιχειρήθηκαν να πωληθούν.","ΖΩΗ ΚΩΝΣΤΑΝΤΟΠΟΥΛΟΥ",272
"113894"," Επιχειρηθήκαν και ήταν πολιτική βούληση να πωληθούν. Εκεί, θα μου επιτρέψετε να σας πω, σημεία της αξιολόγησης είναι καταπέλτης σε σχέση με τη μεθόδευση…","ΝΙΚΟΛΑΟΣ ΤΣΟΥΚΑΛΗΣ",520
"113895"," Δυστυχώς είμαστε και εκτός χρόνου και εκτός θέματος. Περιμένει και ο κ. Καραθανασόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113896"," …γιατί είπαμε ότι οτιδήποτε κάνουμε, να το κάνουμε τουλάχιστον με διαφάνεια και αξιολόγηση. 
Ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"113897"," Ευχαριστούμε. 
Κύριε Καραθανασόπουλε, έχετε τον λόγο. 
Μετά είναι ο κ. Μουτσινάς και τελειώνουμε για απόψε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113898"," Κύριε Πρόεδρε, αγωνιωδώς περιμένει ο κ. Βορίδης να απαντήσουμε και εμείς.","ΑΘΑΝΑΣΙΟΣ ΠΕΤΡΑΚΟΣ",428
"113899"," Δεν υπάρχει χρόνος για δευτερολογίες, παρά μόνο για τον κ. Μουσουρούλη που βλέπω ότι λείπει. Οι υπόλοιποι, αν θέλετε, να διαβάσω τους χρόνους, όπως μου τους έδωσε η υπηρεσία. Εγώ δεν ήμουν εδώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113900"," Δεν έχει να κάνει με τους χρόνους. Είναι δικαίωμα οι δευτερολογίες.","ΖΩΗ ΚΩΝΣΤΑΝΤΟΠΟΥΛΟΥ",272
"113901"," Να πούμε γι’ αυτές τις τροπολογίες.","ΧΡΗΣΤΟΣ ΚΑΤΣΩΤΗΣ",214
"113902"," Ναι, αλλά ο Υπουργός κατέθεσε τροπολογίες εκ των υστέρων.","ΝΙΚΟΛΑΟΣ ΤΣΟΥΚΑΛΗΣ",520
"113903"," Κύριε Πρόεδρε, δεν μπορούμε να μιλήσουμε; Δεν είναι σωστό αυτό που λέτε τώρα.","ΝΙΚΗ ΦΟΥΝΤΑ",529
"113904"," Τέσσερα λεπτά δικαιούμαστε.","ΑΘΑΝΑΣΙΟΣ ΠΕΤΡΑΚΟΣ",428
"113905"," Κύριε Πετράκο, δεν δικαιούστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113906"," Τέσσερα λεπτά δικαιούμαι.","ΑΘΑΝΑΣΙΟΣ ΠΕΤΡΑΚΟΣ",428
"113907"," Δεν δικαιούστε. Θα το δούμε μετά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113908"," Να το δούμε μετά, εφόσον ολοκληρωθεί αυτός ο κύκλος. Δεν θα το συζητήσουμε τώρα αυτό που λέτε. Μπορείτε να το συζητήσετε μετά, εφόσον ολοκληρωθεί ο κύκλος των πρωτολογιών.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"113909"," Δεν συμψηφίζονται οι πρωτολογίες με τις δευτερολογίες, κύριε Πρόεδρε. Η υπηρεσία οφείλει να σας το πει αυτό.","ΖΩΗ ΚΩΝΣΤΑΝΤΟΠΟΥΛΟΥ",272
"113910"," Κυρία Κωνσταντοπούλου, έχει δίκιο ο κ. Καραθανασόπουλος. Τον διακόψαμε. Θα το δούμε μετά. Αλλά δεν ήταν αυθαίρετη η παρατήρηση. Θα τα δούμε μετά.
Κύριε Καραθανασόπουλε, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113911"," Ευχαριστώ, κύριε Πρόεδρε.
Για την υπόθεση των σεισμών που έγινε μια σχετική συζήτηση θα ήθελα να πω ότι «στο σπίτι του κρεμασμένου δεν μιλάνε για σκοινί». Και ειδικά σ’ αυτό το ζήτημα υπάρχουν διαχρονικές εγκληματικές ευθύνες στις κυβερνήσεις, στους νομάρχες και περιφερειάρχες σήμερα και στους δημάρχους, υπό την υψηλή εποπτεία της Ευρωπαϊκής Ένωσης, βεβαίως ο καθένας στον βαθμό ευθύνης που του αναλογεί. Τις περισσότερες ευθύνες έχει η Κυβέρνηση. Αυτό γιατί η υπόθεση της αντισεισμικής θωράκισης έχει παραπεμφθεί στις ελληνικές καλένδες. Και γιατί παραπέμφθηκε στις ελληνικές καλένδες η υπόθεση της αντισεισμικής θωράκισης; Γιατί δεν ήταν στις προτεραιότητες των μονοπωλιακών ομίλων και ιδιαίτερα του κατασκευαστικού τομέα. Δεν το ήθελαν. Και γι’ αυτόν ακριβώς αυτό το λόγο και αυτή η δαπάνη δεν ήταν επιλέξιμη από την Ευρωπαϊκή Ένωση και τα προγράμματά της. Δεν εντάχθηκε στο Πρόγραμμα Δημοσίων Επενδύσεων ποτέ των αστικών κυβερνήσεων. Γιατί τι ήταν σε προτεραιότητα; Ακριβώς πώς θα ικανοποιούνται αυτές οι ανάγκες και η υπόθεση της ανθρώπινης ζωής ας πάει περίπατο και ας μείνει σε δεύτερη μοίρα. 
Έτσι, λοιπόν, πρέπει να το δούμε από αυτήν την άποψη, γιατί κάποιοι εδώ πέρα δεν είμαστε όλοι από παρθενογένεση, έχουμε μία ιστορική διαδρομή. Και κάποιοι πρέπει να αναστοχαστούν. Τι έκανε για παράδειγμα ο υποψήφιος Περιφερειάρχης των Ιονίων Νήσων της Αξιωματικής Αντιπολίτευσης που οκτώ χρόνια ήταν αντινομάρχης της πιο σεισμογενούς περιοχής της Κεφαλλονιάς, τα τέσσερα χρόνια με ψηφοδέλτιο του ΠΑΣΟΚ και τα άλλα χρόνια με ανεξάρτητο ψηφοδέλτιο υποστηριζόμενο από τη Νέα Δημοκρατία; Και ίσως και γι’ αυτό το λόγο, για λόγους δηλαδή αυτοκριτικής, αισθάνονται κάποιοι την ανάγκη να δίνουν εύσημα στον εαυτό τους.
Μπαίνοντας στο νομοσχέδιο, θα ήθελα να πω ότι εμείς, το ΚΚΕ, δεν πρόκειται να κάνουμε κανέναν εξωραϊσμό της πολιτικής της Ευρωπαϊκής Ένωσης. Αυτό το ξέρετε πάρα πολύ καλά και είναι πολύ καθαρό. Και δεν θα το κάνουμε ούτε όπως το κάνει η συγκυβέρνηση ανάγοντας σε πανάκεια την πολιτική της Ευρωπαϊκής Ένωσης ούτε βεβαίως όπως κάνει και η Αξιωματική Αντιπολίτευση, λέγοντας ότι για το έγκλημα που συζητάμε σήμερα -και για τον ΑΔΜΗΕ και για τα Ελληνικά Αμυντικά Συστήματα- δεν έχει καμμία απολύτως ευθύνη η Ευρωπαϊκή Ένωση. Διότι την ευθύνη, λέει, την έχει η τρόικα και η Κυβέρνηση, λες και η τρόικα δεν είναι Ευρωπαϊκή Ένωση, λες και δεν συμμετέχει στην τρόικα η Ευρωπαϊκή Ένωση. 
Και αυτό το λέμε γιατί η πολιτική της Ευρωπαϊκής Ένωσης έχει ένα συγκεκριμένο στόχο. Αυτός ο συγκεκριμένος στόχος είναι η ενιαία ευρωπαϊκή ενεργειακή αγορά και τα ενιαία δίκτυα που θα στηρίζουν την ενιαία ευρωπαϊκή αγορά, για να ικανοποιήσει τις ανάγκες των μεγάλων μονοπωλιακών πολυεθνικών ομίλων και όχι τις λαϊκές ανάγκες. Και γι’ αυτό έχει επιλέξει όχι τώρα αλλά από τις αρχές του 1990, από τη Συνθήκη του Μάαστριχτ και μετά, την πολιτική απελευθέρωσης και της αγοράς της ηλεκτρικής ενέργειας. 
Στο σημείο αυτό, θα ήθελα να σημειώσω ότι δεν υπάρχει υγιεινή και ανθυγιεινή απελευθέρωση. Η απελευθέρωση είναι μία στο καπιταλιστικό σύστημα. Και αυτή είναι οι ιδιωτικοποιήσεις των πηγών παραγωγής, είτε αυτές είναι ορυκτές είτε ανανεώσιμες πηγές. Επίσης οι ιδιωτικοποιήσεις των μονάδων παραγωγής. Ήδη έχει ξεκινήσει η διαδικασία στη ΔΕΗ αλλά και στις ανανεώσιμες πηγές. Έχουν μπει ιδιώτες επιχειρηματίες. Ακόμα, η ιδιωτικοποίηση της εμπορίας και βεβαίως και της διακίνησης και των δικτύων του ελέγχου. Είναι όλο αυτό το πακέτο μέσα σ’ αυτό το πλαίσιο της απελευθέρωσης, για να ενισχυθεί η δράση των επιχειρηματικών ομίλων που θέλουν να επενδύσουν στον τομέα της ενέργειας, δεδομένου ότι αποτελεί ένα πολύ κερδοφόρο πεδίο και μάλιστα και με καθορισμένες τις τιμές αγοράς της ηλεκτρικής ενέργειας. 
Βεβαίως ταυτόχρονα έχουμε και την επίθεση στα εργασιακά δικαιώματα και τα πανάκριβα τιμολόγια για το λαό. Και αυτό δεν αφορά μόνο τον ελληνικό λαό, δεδομένου ότι η ακρίβεια στα τιμολόγια είναι χαρακτηριστικό φαινόμενο σε όλη την Ευρωπαϊκή Ένωση. Μάλιστα, ο προηγούμενος αρμόδιος Επίτροπος Ενέργειας στην Ευρωπαϊκή Ένωση είχε δηλώσει: «Μα, δεν κάναμε την απελευθέρωση για να έχουμε φθηνά τιμολόγια». Το είχε δηλώσει ξεκάθαρα. 
Έτσι, λοιπόν, σε συνθήκες κυριαρχίας των μονοπωλιακών ομίλων, το ρεύμα δεν μπορεί να είναι ποτέ κοινωνικό αγαθό. Αντίθετα, είναι ένα εμπόρευμα και μάλιστα ένα εμπόρευμα που πληρώνει πανάκριβα ο ελληνικός λαός, για να έχουν φθηνό ρεύμα οι κεφαλαιοκράτες και για να κερδίζουν οι επιχειρηματικοί όμιλοι που δραστηριοποιούνται στον τομέα της ηλεκτρικής ενέργειας, της παραγωγής ενέργειας και της εμπορίας της. 
Και πάντοτε ο ρόλος του αστικού κράτους ήταν να θωρακίσει αυτές τις ανάγκες των μονοπωλιακών ομίλων. Μάλιστα, στο βωμό της κερδοφορίας του κεφαλαίου, θυσιάζει την ικανοποίηση των λαϊκών αναγκών. 
Για ποιο δημόσιο χαρακτήρα μιλάμε και μάλιστα της ΔΕΗ; Η ΔΕΗ δεν έδινε το ρεύμα στην ΠΕΣΙΝΕ τζάμπα; Ποιος πλήρωνε αυτή τη χασούρα; Τα λαϊκά τιμολόγια πλήρωναν αυτήν την χασούρα, η δημόσια τότε ΔΕΗ. Έτσι, λοιπόν, για να είναι το ρεύμα κοινωνικό αγαθό, πρέπει να κοινωνικοποιηθούν και τα ιδιωτικά αλλά και τα κρατικά μονοπώλια σε συνθήκες καπιταλισμού. Διαφορετικά, δεν μπορεί να γίνει το ρεύμα κοινωνικό αγαθό. 
Αντίστοιχη εικόνα έχουμε και με τα Ελληνικά Αμυντικά Συστήματα. Η τροπολογία που φέρνει η Κυβέρνηση οδηγεί στη συρρίκνωση. Έχει κανείς αμφιβολία γι’ αυτό το πράγμα; Θα συρρικνωθεί η παραγωγική δραστηριότητα; Βεβαίως και θα συρρικνωθεί η παραγωγική δραστηριότητα! Αυτό θα έχει επίπτωση στο εργατικό δυναμικό; Βεβαίως, με απολύσεις και με μείωση του προσωπικού. Θα έχει επίπτωση στο να εξυπηρετηθούν συμφέροντα; Ναι, γιατί τα κομμάτια τα οποία θα μείνουν, για παράδειγμα, στον Υμηττό ή στην Ελευσίνα, είναι φιλέτα για real estate και για επέκταση οποιασδήποτε άλλης επιχειρηματικής δραστηριότητας. 
Ταυτόχρονα, εδώ είναι ενταγμένοι, υποταγμένοι στην πολιτική της Ευρωπαϊκής Ένωσης. Τι λέει για την αμυντική βιομηχανία η πολιτική της Ευρωπαϊκής Ένωσης, η απόφαση του Δεκεμβρίου; Μιλάει για ενίσχυση της Ευρωπαϊκής Αμυντικής Βιομηχανίας μέσα από τη διασφάλιση οικονομιών κλίμακας. Να επιταχυνθεί, δηλαδή, η συγκέντρωση στον κλάδο και να υλοποιηθούν με αυτόν τον τρόπο οι σχετικές οδηγίες της Ευρωπαϊκής Ένωσης. 
Άρα, δηλαδή, οι μεγάλες πολυεθνικές της αμυντικής βιομηχανίας της Ευρωπαϊκής Ένωσης είναι αυτές που θα ισχυροποιήσουν ακόμα περισσότερο τις θέσεις της, μετατρέποντας τις μικρότερες βιομηχανίες σε κάθε άλλο κράτος-μέλος, είτε ως δορυφόρους τους είτε κλείνοντας αυτές τις βιομηχανίες.
Αυτή θα είναι και η τύχη των Ελληνικών Αμυντικών Συστημάτων και αυτού του κλάδου, του σκέλους που θα μείνει μόνο και μόνο για την αμυντική παραγωγή. Μάλιστα, θα επανεξεταστεί σε δεκαοκτώ μήνες το πως προχωράει, αν δηλαδή έχει ανταπόκριση, ανταγωνιστικότητα -λες και θα καθοριστεί με αυτόν τον τρόπο- και σε μία χώρα κράτος-μέλος του ΝΑΤΟ, που έχει σαφείς στρατιωτικούς προσανατολισμούς, με τα ιμπεριαλιστικά σχέδια, σαφείς εξοπλιστικούς προσανατολισμούς και προτεραιότητα και όταν η Ελλάδα έχει τεράστιες αμυντικές δαπάνες -τουλάχιστον τα προηγούμενα χρόνια αλλά και τώρα- και δεν μπορεί να συντηρήσει μία αμυντική βιομηχανία που θα της διασφάλιζε τουλάχιστον μία σχετική αυτάρκεια. Γιατί όμως γίνεται αυτό; Γιατί ισχύουν ακριβώς οι συνθήκες διευκόλυνσης της δράσης και των συμφερόντων των μεγάλων μονοπωλιακών ομίλων και στον αμυντικό τομέα και αυτή η λογική έχει να κάνει και με τα ναυπηγεία. 
Εμείς δεν θα την ψηφίσουμε την τροπολογία για τα ναυπηγεία, διότι τα οδηγεί στην συρρίκνωση. Λέτε ότι «δεν θα αναστέλλεται η επίσπευση και η συνέχιση κάθε μορφής αναγκαστικής εκτέλεσης, μόνο εφόσον επηρεάζουν την ναυπήγηση και συντήρηση των υποβρυχίων». Για την υπόλοιπη δραστηριότητα, αν θα έπρεπε να είχε; Εκεί, δηλαδή, να γίνει πλιάτσικο στα ναυπηγεία σε όση δραστηριότητα και λειτουργία και μηχανήματα δεν σχετίζονται με την ναυπήγηση των υποβρυχίων και τη συντήρησή τους; Συρρίκνωση λοιπόν και εκεί, υποβάθμιση του ρόλου τους. Ποια ναυπηγοεπισκευαστική βιομηχανία, ποια ναυπηγική βιομηχανία θα γίνει στη χώρα, όταν υπάρχει σαφής εντολή και οδηγία της Ευρωπαϊκής Ένωσης; 
Από αυτήν την άποψη, τελειώνοντας, κύριε Πρόεδρε, ως Κομμουνιστικό Κόμμα Ελλάδος δεν φιλοδοξούμε να εξωραΐσουμε την Ευρωπαϊκή Ένωση, δεν φιλοδοξούμε να αναδειχθούμε σε Πρόεδρο της Ευρωπαϊκής Ένωσης, όπως κάνει ο Αρχηγός της Αξιωματικής Αντιπολίτευσης. Άλλωστε, συγκυβέρνηση και Αντιπολίτευση είναι εντός των τειχών ενός συστήματος που γεννά φτώχεια και εξαθλίωση για το λαό. 
Εμείς σκοπεύουμε να γκρεμίσουμε τα τείχη που φυλακίζουν την ανθρώπινη ζωή, τα όνειρα και την αξιοπρέπεια της νεολαίας και των εργαζόμενων της χώρας μας. Πως θα γκρεμίσουμε αυτά τα τείχη; Ανατρέποντας την εξουσία του κεφαλαίου, κοινωνικοποιώντας τα μονοπώλια –ιδιωτικά και κρατικά- αποδεσμευμένοι από την Ευρωπαϊκή Ένωση, το ΝΑΤΟ και το Διεθνές Νομισματικό Ταμείο, ανατρέποντας συνολικά το κράτος των αστών. 
Γι’ αυτό καλούμε τους εργαζόμενους, τους αυτοαπασχολούμενους και την φτωχή αγροτιά να μην συμβιβαστούν στα διάφορα «ψίχουλα» που πετάνε από το τραπέζι τους οι αστοί, να μην επιτρέψουν να επιδεινωθεί η κατάσταση και να αποκρούσουν την αντιλαϊκή επίθεση, ανοίγοντας το δρόμο για συνολικότερες ρήξεις και ανατροπές. Αυτή είναι η μοναδική ελπιδοφόρα και ρεαλιστική ταυτόχρονα διέξοδος για το λαό, μη παγιδευόμενη σε ψευτοδιλήμματα.
Ευχαριστώ πολύ, κύριε Πρόεδρε.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"113912"," Ευχαριστούμε και εμείς.
Τον λόγο έχει ο κ. Μουτσινάς για οκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113913"," Ευχαριστώ, κύριε Πρόεδρε.
Κύριοι Υπουργοί, συζητάμε δύο μέρες τώρα ένα ιδιαίτερα σημαντικό νομοσχέδιο με πάρα πολλές παραμέτρους θα έλεγα και εθνικής σημασίας. Ο ΑΔΜΗΕ, ο Ανεξάρτητος Φορέας Μεταφοράς Ηλεκτρικής Ενέργειας αλλά και η ΕΑΣ, η Αμυντική μας Βιομηχανία, καθώς και πολλές άλλες τροπολογίες -πάνω από δέκα- που ήρθαν και ψηφίζονται στην Ολομέλεια της Βουλής, έχουν ιδιαίτερη σημασία, μεταξύ των οποίων και τα ναυπηγεία. 
Καταλαβαίνετε τελικά ότι έτσι όπως γίνεται το κοινοβουλευτικό έργο δεν μπορούμε να έχουμε μία πλήρη εικόνα εξαρχής και μία σοβαρή ενημέρωση στην επιτροπή ώστε να μπορούμε να τοποθετηθούμε επακριβώς σε αυτά τα θέματα. 
Αναφέρομαι και σε εσάς, κυρία Γεννηματά, γιατί τη σοβαρή αυτή παρέμβαση με την τροπολογία -η οποία θα μπορούσε να έρθει με ένα νομοσχέδιο και κατανοώ την ανάγκη να έρθει σύντομα- θα μπορούσατε να την είχατε φέρει συντομότερα στην επιτροπή, γιατί δεν είμαστε συνηθισμένοι σε τέτοια θέματα, δεν είμαστε ειδικοί και θα θέλαμε να έχουμε ένα διάλογο μαζί σας στην επιτροπή, για να μπορούμε να διαλευκάνουμε θέματα. 
Θεωρώ ότι έγινε μία προσπάθεια. Θεωρώ ότι η εκκαθάριση εν λειτουργία με τη διατήρηση θέσεων εργασίας είναι σημαντικές παράμετροι που πρέπει πραγματικά να τις αναφέρουμε αλλά υπάρχουν και άλλα τα οποία είναι άλυτα μέσα μου και δεν μπορώ να απαντήσω. Πραγματικά θα ήθελα να είχαμε έναν τέτοιο διάλογο στην επιτροπή και πρέπει τα νομοσχέδια αυτά να έρχονται παρά την κρίση. Τουναντίον, επειδή έχουμε κρίση, πρέπει να αναβαθμίσουμε την κοινοβουλευτική λειτουργία, για να μπορούμε πραγματικά να συμβάλλουμε και να είμαστε σίγουροι ότι κάνουμε το καλύτερο, αφού πραγματικά επιζητείτε και τη συνέργεια όλων.
Όσον αφορά τον ΑΔΜΗΕ, κύριε Υπουργέ, εγώ δεν έγινα σοφότερος -δεν είναι εδώ ο κ. Παπαγεωργίου αλλά είναι ο Υπουργός- ακούγοντας σήμερα τον Αναπληρωτή Υπουργό κ. Παπαγεωργίου για τον ΑΔΜΗΕ. 
Εγώ επιμένω τελικά ότι ο ιδιοκτησιακός διαχωρισμός από τη ΔΕΗ έγινε με την τροπολογία 72/2009 και έχει πάρει πιστοποίηση και από τη ΡΑΕ και από τον Ενεργειακό Οργανισμό της Ευρώπης. Επομένως, είχε τελειώσει αυτή η διαδικασία. Προς τι λοιπόν τέτοια πρεμούρα να ιδιωτικοποιήσουμε τα δίκτυα αυτά, δεδομένου ότι υπήρξε και δέσμευση και του κ. Σαμαρά προσωπικά από την πλευρά της Νέας Δημοκρατίας και της Κυβέρνησης ότι τελικά τα δίκτυα παραμένουν στο δημόσιο; Γιατί; Ψάχνω να βρω ένα επιχείρημα και δεν βρίσκω. Άκουσα διάφορα αλλά όλα αυτά τα οποία άκουσα και από τον κ. Κουκουλόπουλο αφορούσαν το δεκαετές επενδυτικό πρόγραμμα του ΑΔΜΗΕ, το οποίο εν πολλοίς τηρείται όλα αυτά τα χρόνια. Αν δεν κάνω λάθος, όλα αυτά τα χρόνια έχουν επενδυθεί πάνω από 3,2 δισεκατομμύρια ευρώ από τον ΑΔΜΗΕ και τη ΔΕΗ. 
Σίγουρα υπάρχει πρόβλημα και από τη ΔΕΗ και τη λειτουργία της και πρέπει όλα αυτά να διορθωθούν. Εδώ είναι το μεγάλο στοίχημα που πρέπει να κερδίσουμε, ότι το δημόσιο δεν μπορεί να αποποιείται όλων των ευθυνών. Δεν μπορεί να τα εκποιεί, δεν μπορεί να τα δίνει όλα. Και τι ρόλο θα παίξει; Ποιος είναι ο στρατηγικός ρόλος, όταν δεν έχει την ενέργεια, κάποια δίκτυα μεταφοράς, επικοινωνίας κ.λπ. και εν πάση περιπτώσει έναν επιτελικό ρόλο για να μπορεί να ρυθμίσει περαιτέρω την ανάπτυξη και την περιφερειακή ανάπτυξη; Πώς μπορεί να λειτουργήσει ένα τέτοιο δημόσιο, όταν αποποιείται των πάντων; 
Απ’ ό,τι άκουσα και από τον κύριο Υφυπουργό, λέτε πολύ εύκολα ότι τελικά έχουμε τη σιγουριά ότι ο επενδυτής που θα έρθει θα ελέγχεται και για τις επενδύσεις και για το κοινωνικό τιμολόγιο και για το αγροτικό τιμολόγιο –δεν το άκουσα αυτό, το λέω εγώ τώρα- και θα μπορέσουμε να αντλήσουμε και ένα μεγάλο μέρος των κεφαλαίων. Πώς; Με ποια αξία; Δεν μας το είπε. Αναφέρεται μια αξία 8 δισεκατομμυρίων ευρώ. Αυτό το είπαν και οι επιστήμονες της ΔΕΗ και δεν άκουσα κανέναν να διαφωνεί. Όμως, υπάρχει μια χρηματιστηριακή εκτίμηση 700 εκατομμύρια ευρώ. Εγώ φαντάζομαι -επειδή έτσι γίνονται σήμερα τα πράγματα, στη χαμηλότερη τιμή γίνονται οι εκποιήσεις του δημόσιου πλούτου- θα γίνουν με αυτήν την αξία. Άρα, πάμε για 350 εκατομμύρια ευρώ τιμή εκκίνησης. Έτσι νομίζω εγώ. Αυτά ξέρω, αυτά μπορώ να καταλάβω και αυτά μπορώ να πω. Κατά συνέπεια δεν έχουμε και κάποιο συμφέρον. 
Πίστη μου είναι ότι τα δίκτυα είναι δημόσια και έτσι πρέπει να διατηρηθούν. Ωστόσο αποκρατικοποιούνται, κύριε Υπουργέ. Όπως και να το κάνουμε, οι λέξεις είναι συγκεκριμένες και δεν μπορεί να παίζουμε. Αν παίρναμε 4 δισεκατομμύρια ευρώ, θα έλεγα ότι ήμασταν σε πολύ δύσκολη θέση να επιχειρήσουμε να δικαιολογήσουμε τη θέση μας. Αλλά αν πρόκειται για ένα πολύ χαμηλό ποσό, δεν καταλαβαίνω προς τι αυτή η εξέλιξη. Ειλικρινά δεν το κατανοώ.
Αν η ΡΑΕ –η οποία δεν μας το απέδειξε- είναι αυτή η ανεξάρτητη αρχή που θα ελέγξει το στρατηγικό επενδυτή, «θα του βάλει τα δύο πόδια στο ένα παπούτσι», θα ελέγξει τη διανομή, τις επενδύσεις στα ακραία νησιά μας κ.λπ. που πραγματικά πρέπει να τα στηρίξουμε, τον τουρισμό μας και όλα αυτά και την επέκταση προς τις βόρειες χώρες, προς την Ιταλία κ.λπ., αν ελέγξει και τα κοινωνικά τιμολόγια, τότε γιατί να μην ελέγξει πάρα πολύ καλά και να βάλει τη σειρά και στο δημόσιο τομέα, αφού υπάρχει τόσο πολύ καλή ανεξάρτητη αρχή; Δεν το κατανοώ. 
Θεωρώ ότι τελικά θα έπρεπε όλα αυτά να τα δούμε με μεγαλύτερη σοβαρότητα, γιατί η χώρα περνάει μια ιδιαίτερη κρίση και θεωρώ ότι εν ονόματι της κρίσης τελικά εκποιούμε τη δημόσια περιουσία με περισσή ευκολία, προσπαθώντας να προσαρμοστούμε στο διεθνές περιβάλλον. 
Εγώ θα έλεγα ότι πρέπει να επουλώσουμε πολλές πληγές. Πρέπει να σώσουμε πολλά νοσηρά φαινόμενα. Αυτό είναι υποχρέωση όλων μας. Πρέπει να αλλάξουμε περπατησιά. Αλλά αν δεν στήσουμε ένα σοβαρό δημόσιο τομέα, το λέω και θα το ξαναλέω από αυτό το Βήμα εδώ, δεν πρόκειται ποτέ να οργανώσουμε την οικονομία μας καλύτερα, δεν πρόκειται ποτέ και ο ιδιωτικός τομέας να είναι καλύτερος, δεν πρόκειται ποτέ και οι πολίτες και οι φορείς και οι συνεταιρισμοί να γίνουν καλύτεροι. 
Γιατί έτσι ξεκινάει η οικονομία, από την κεφαλή, από την ηγεσία, από την εξουσία, πολιτική και διοικητική, από τη διαφάνεια, τη λειτουργία, τη μη γραφειοκρατία και την ηλεκτρονική διακυβέρνηση. Αυτά είναι που πρέπει να διεκδικήσουμε σήμερα και να πούμε ότι μπορεί να παίξουμε σημαντικό ρόλο. 
Ήθελα να αναφερθώ και σε ένα άλλο θέμα, μια τροπολογία –γιατί δεν έχω το χρόνο να αναφερθώ σε άλλες- που αφορά τους πρώην υπαλλήλους της ΑΤΕ. Ο Υπουργός κ. Βρούτσης δεν είναι τώρα εδώ και πιστεύω να διαβάσει την ομιλία μου, γιατί την τροπολογία την καταθέσαμε εμείς οι Ανεξάρτητοι Βουλευτές.
Υπάρχει μια σοβαρή αδικία που επιχειρείται σε βάρος των πρώην υπαλλήλων της Αγροτικής Τράπεζας, στην Πειραιώς σήμερα, οι οποίοι διήνυσαν πεντακόσιες ημέρες, ενάμιση χρόνο και πλέον, στην τράπεζα Πειραιώς χωρίς να έχουν δικαιώματα συνταξιοδότησης. Είναι χαμένα δικαιώματα και πρέπει να τα ξαναπληρώσουν. Φέραμε την τροπολογία αυτή για να μπορέσουν αυτοί που συμπλήρωσαν είκοσι πέντε χρόνια μέχρι τις 31 Δεκεμβρίου -και είναι αυτοί που προσλήφθηκαν πριν την 1-1-1993, χρονολογία που μπήκαν όλοι στο ΙΚΑ- να ασκήσουν τα δικαιώματά τους σύμφωνα με τους όρους και τις προϋποθέσεις του ταμείου συνταξιούχων προσωπικού ΑΤΕ. 
Είναι δίκαιο καθ’ όλα γιατί αυτοί οι υπάλληλοι έχουν πληρώσει εισφορές σχεδόν διπλάσιες απ’ ό,τι του ΙΚΑ. Πλήρωναν εισφορές μέχρι 36% συνολικά για το ταμείο αυτό. Ήταν εντελώς δίκαιη ρύθμιση. Δεν δίνει φράγκο ο δημόσιος προϋπολογισμός. 
Κατά συνέπεια θεωρώ είναι μια μικρόψυχη λογική να εξαιρέσει περίπου διακόσιους απ’ αυτούς, μεταξύ των οποίων υπολογίζω ότι είναι περίπου εκατό γυναίκες, οι οποίες θα υποστούν μεγάλη επιβάρυνση. Με το καθεστώς του ΙΚΑ θα αναγκαστούν να υπηρετήσουν περισσότερα χρόνια, ακόμα και δέκα, ή να πάνε μέχρι την ηλικία των εξήντα δύο ετών. Θεωρώ ότι πρέπει να διορθωθεί και να πάει στην αρχική τροπολογία, κύριε Υπουργέ, για να είμαστε πραγματικά δίκαιοι απέναντι σε έναν κλάδο υπαλλήλων που τιμωρήθηκε με το ξεπούλημα της Αγροτικής Τράπεζας στην Πειραιώς. 
Ευχαριστώ.","ΠΑΡΙΣΗΣ ΜΟΥΤΣΙΝΑΣ",334
"113914"," Ευχαριστούμε και εμείς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113915"," Κύριε Πρόεδρε, θα ήθελα το λόγο.","ΙΩΑΝΝΗΣ ΜΑΝΙΑΤΗΣ",297
"113916"," Θέλετε να κάνετε παρέμβαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113917"," Απλώς για λόγους τυπικούς, αντιλαμβάνομαι ότι θα πρέπει να καταγραφεί στα Πρακτικά ότι στον τίτλο του νομοσχεδίου, δεδομένου ότι έχουμε προσθέσει και άλλες τροπολογίες, πρέπει να προστεθεί και η φράση «και άλλες διατάξεις».","ΙΩΑΝΝΗΣ ΜΑΝΙΑΤΗΣ",297
"113918"," Ολοκληρώθηκε ο κατάλογος των ομιλητών. Να δούμε τι μπορούμε να κάνουμε τώρα. 
Βλέπω ορισμένους από τους ειδικούς αγορητές. Αν δεν έχει αντίρρηση το Σώμα να πάρουν τον λόγο για λίγο και να κλείσουμε τη συνεδρίαση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113919"," …(δεν ακούστηκε)","ΖΩΗ ΚΩΝΣΤΑΝΤΟΠΟΥΛΟΥ",272
"113920"," Κυρία Κωνσταντοπούλου, πρέπει να βρούμε μια φόρμουλα. Δεν είναι θέμα καλής διάθεσης, πιστέψτε με.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113921"," Κατά τον Κανονισμό, ο πρωτολογήσας έχει δικαίωμα δευτερολογίας. Αυτή είναι η φόρμουλα που νομίζω ότι είναι ασφαλής για όλους.","ΖΩΗ ΚΩΝΣΤΑΝΤΟΠΟΥΛΟΥ",272
"113922"," Έχουν καλυφθεί οι χρόνοι.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113923"," Δεν προβλέπεται συμψηφισμός.","ΖΩΗ ΚΩΝΣΤΑΝΤΟΠΟΥΛΟΥ",272
"113924"," Τώρα μου λέτε ότι το Προεδρείο έδειξε ανοχή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113925"," Με όλους το κάνατε.","ΖΩΗ ΚΩΝΣΤΑΝΤΟΠΟΥΛΟΥ",272
"113926"," Μη χάσουμε περισσότερο χρόνο σ’ αυτό.
Θέλω πάντως να σας πω επί τη ευκαιρία, ανεξάρτητα ποιος είναι πάνω στην Έδρα, να κατανοείτε ότι το Προεδρείο υπάρχει εδώ για να διευθύνει τη δική σας συζήτηση. Δεν είναι θέμα ούτε καπρίτσιου ούτε ιδιοτροπίας. 
Σήμερα η συζήτηση είναι πολύ καλά οργανωμένη, πολύ ήπιοι οι τόνοι και πολύ ουσιαστικός ο διάλογος. Άλλες φορές δεν συμβαίνει αυτό. Επομένως, μ’ αυτήν την έννοια προσπαθώ να τηρούνται κάποια πράγματα. 
Τώρα είμαστε λίγοι και αν κάνετε και εσείς αυτήν την προσπάθεια που είπα, δηλαδή να τηρήσουμε ένα τρίλεπτο, θα μπορέσουμε να τελειώσουμε σύντομα.
Ο κ. Πετράκος έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113927"," Ευχαριστώ πάρα πολύ, κύριε Πρόεδρε.
Να ξεκαθαρίσουμε για μια ακόμα φορά, κύριε Υπουργέ, ότι η αλλαγή ιδιοκτησίας δεν συνιστά επένδυση. Αυτό, επιτρέψτε μου να πω ότι είναι απλά μαθήματα οικονομίας. Η πώληση, δηλαδή, μιας δημόσιας επιχείρησης δεν συνιστά επένδυση. Άλλα πράγματα είναι επενδύσεις.
Δεύτερον, τα δημόσια αγαθά πρέπει να είναι υπό δημόσιο έλεγχο. Μετά το νερό, το δεύτερο κοινωνικό αγαθό είναι το ηλεκτρικό ρεύμα. 
Άρα, όταν λέμε ότι δεν δικαιούσθε να πουλήσετε τα δίκτυα το εννοούμε απολύτως. Και όταν λέμε ότι δεν έχετε δικαίωμα και δεν πρόκειται να αναγνωρίσουμε την πώληση των δικτύων και της ΔΕΗ, εννοούμε ότι θα επανέλθουν στο δημόσιο.
Τρίτον, η Γαλλία είναι εκτός ευρωπαϊκού πλαισίου; Δεν το νομίζω. 
Τέταρτον, αυτός ο οποίος στις 18-10-2013 είπε: «η μεταφορά ενέργειας αποτελεί στρατηγική ανάγκη για τη χώρα μου και η πώλησή τους θα έπληττε το δημόσιο συμφέρον», είναι εκτός ευρωπαϊκού πλαισίου;
Και για να μην σας κρατώ σε αγωνία, αυτό το είπε ο Πρόεδρος του Eurogroup ως Υπουργός Οικονομικών, βέβαια της Ολλανδίας. Γιατί ως Πρόεδρος του Eurogroup περιδιαβαίνει τις κατεχόμενες γι’ αυτόν χώρες και τους λέει ότι πρέπει να πουλήσουν τις στρατηγικές τους υποδομές.
Πέμπτον, το ότι θα αυξηθούν τα τιμολόγια και το ότι θα αλλάξει ο τρόπος τιμολόγησης, το ξέρετε πολύ καλύτερα από μένα, κύριε Υπουργέ, διότι η περίφημη ΡΑΕ -την οποία πάρα πολύ εκτιμά ο κ. Βορίδης, παρ’ ότι αυτή δεν εκτιμά καθόλου το ελληνικό Κοινοβούλιο και το έχει γράψει στα παλαιότερα των υποδημάτων της επί ένα χρόνο και δεν έρχεται καθόλου- έχει θέσει σε δημόσια διαβούλευση αλλαγή του τρόπου χρέωσης, όπου μεταξύ των άλλων -όπως σας είπα στην εισήγησή μου στην κατ’ άρθρον- τονίζει ότι «πρέπει να ληφθούν μέτρα προστασίας του επενδυτή από κάθε επιχειρηματικό ρίσκο, ιδιαίτερα από τον όγκο της μεταφερόμενης ισχύος» και παρακάτω τονίζει ότι «θα πρέπει να υπάρξει αλλαγή του τρόπου» –το αποδεχτήκατε κι εσείς αυτό το ζήτημα- και ότι «πρέπει να καθορίζονται σε σύγκριση με το κόστος ευκαιρίας πλέον». 
Το κυριότερο, όμως, κύριε Υπουργέ, και το ξέρετε πάρα πολύ καλά κι εσείς και συνολικά η Κυβέρνηση, είναι ότι αυτήν τη στιγμή με όλα αυτά που λέτε, ουσιαστικά, εμπαίζετε το Κοινοβούλιο. Προχτές ο κ. Μαρκόπουλος και διάφοροι παράγοντες της Νέας Δημοκρατίας, έλεγαν στο Αλιβέρι ότι το γλιτώσαμε το Αλιβέρι και εσείς ετοιμάζεστε να φέρετε τη μικρή ΔΕΗ. Απαντήστε μου. Κι όταν δώσετε το 30% στους ιδιώτες συν αυτά που είναι από τα εργοστάσια φυσικού αερίου των ιδιωτών συν τις ΑΠΕ, ξέρετε ότι δεν χρειάζεται άλλο ρεύμα η χώρα, η παλιά ΔΕΗ θα τεθεί εκτός, τελειώνετε δηλαδή συνολικά το δημόσιο στη ΔΕΗ. Αυτή είναι όλη η ουσία του ζητήματος, αυτός είναι ο προάγγελος για να τελειώσουμε με τη ΔΕΗ.
Για να σεβαστώ τον Πρόεδρο, κλείνω λέγοντας το εξής: Τελικά, κύριε Υπουργέ, ιδιωτικοποιείτε πλήρως την ηλεκτρική ενέργεια και αυτό δεν πρόκειται να σας το επιτρέψουμε.","ΑΘΑΝΑΣΙΟΣ ΠΕΤΡΑΚΟΣ",428
"113928"," Ευχαριστούμε τον κ. Πετράκο που ήταν συνεπής στη συμφωνία μας.
Παρακαλώ, κύριε Γκόκα, έχετε το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113929"," Ευχαριστώ, κύριε Πρόεδρε.
Κυρίες και κύριοι συνάδελφοι, η συζήτηση για το θέμα του ΑΔΜΗΕ έδειξε τις δυνατότητες σύνθεσης, αλλά και ουσιαστικού κι εποικοδομητικού διαλόγου που έγινε στην επιτροπή και κατέληξε σε βελτιώσεις και πολύ θετικότερες διατάξεις σε σχέση με το αρχικό νομοσχέδιο. 
Έτσι, λοιπόν, διασφαλίζεται ο δημόσιος έλεγχος και το δημόσιο συμφέρον μέσα από την τήρηση της καταστατικής μειοψηφίας σε κάθε περίπτωση με τη νομοτεχνική βελτίωση που έγινε. Με την αποδοχή της τροπολογίας 1140 διασφαλίζεται η διαφάνεια με συζήτηση, ενημέρωση και προτάσεις από την αρμόδια επιτροπή της Βουλής, όπως προβλέπεται στον αντίστοιχο ν. 4092/2012. Υπήρξε η νομοτεχνική βελτίωση για το άρθρο 5 που αναφέρεται στα όρια και τις δυνατότητες που παρέχονται για τις κοινές υπουργικές αποφάσεις σε σχέση με την εξέλιξη των διαδικασιών για την αναδιάρθρωση της ΔΕΗ και την όλη εξέλιξη του διαγωνισμού που θα έχουμε σε σχέση με τον ΑΔΜΗΕ. Τέλος, είναι πολύ σημαντικό ότι έγινε αποδεκτή η πρότασή μας, η τροπολογία που καταθέσαμε, στο σκέλος που αφορά τα ασφαλιστικά κι εργασιακά δικαιώματα των εργαζομένων που διατηρούν σε ισχύ τα όσα προβλέπονται στο ν. 4001/2011.
Έτσι, λοιπόν, με όλες αυτές τις προτάσεις έχουμε ένα νομοσχέδιο, το οποίο μπορεί να καλύψει το πλαίσιο των πολιτικών, που κατά τη γνώμη μας θα πρέπει να καλύπτει τα ενεργειακά ζητήματα, αλλά και γενικότερα ζητήματα με ιδιαίτερη στρατηγική και εθνική σημασία. Το πλαίσιο αυτό καθορίζεται από το δημόσιο έλεγχο στους τομείς αυτούς, από επιλογές υπέρ του κοινωνικού συνόλου και πόρους υπέρ της κοινωνικής αλληλεγγύης και συνοχής, την προσαρμογή σε κοινοτικές οδηγίες και κανονισμούς και βεβαίως θα πρέπει να περιλαμβάνονται και οι ασφαλιστικές διατάξεις, οι ρήτρες που επιβάλλονται για όλη αυτήν τη διαδικασία, για τον έλεγχο και για την επάρκεια των προδιαγραφών που μπαίνουν και των όρων σε αντίστοιχες διαδικασίες.
Έτσι, θεωρώ ότι κλείνει με ένα θετικό τρόπο η συζήτηση γι’ αυτό το νομοσχέδιο και προχωράμε σε κάτι που είναι αναγκαίο, που δίνει δυνατότητες και για το δημόσιο και για τη ΔΕΗ και για τις επενδυτικές πρωτοβουλίες και για τα επενδυτικά σχέδια, που θα πρέπει να υλοποιηθούν τόσο ως υποχρέωση του ΑΔΜΗΕ όσο και από τις ανάγκες που έχει η ίδια η ΔΕΗ.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΧΡΗΣΤΟΣ ΓΚΟΚΑΣ",112
"113930"," Ευχαριστούμε κι εμείς.
Η κ. Φούντα έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113931"," Κύριε Πρόεδρε, δεν ξέρω πόσοι πείστηκαν γι’ αυτό το νομοσχέδιο εκεί έξω, πάντως συνεχίζετε να πείθετε, απ’ ό,τι φαίνεται, τους Βουλευτές της Νέας Δημοκρατίας και του ΠΑΣΟΚ για την αναγκαιότητα των επιχειρημάτων σας, κάποια επιχειρήματα που προσωπικά εγώ και η Δημοκρατική Αριστερά θεωρούμε ότι είναι ανύπαρκτα.
Ανύπαρκτα είναι και τα επιχειρήματα που καταθέσατε σήμερα, πέραν εκείνων της επιτροπής. Επαναλαμβάνω, επισημαίνοντας τα πιο βασικά:
«Τα δίκτυα δεν πωλούνται». Με την αποχώρηση της ΔΗΜΑΡ όλα αυτά ξεχάστηκαν. Η Π.Υ.Σ. του καλοκαιριού αναθεωρήθηκε κι αυτή από κάποια άφαντη αντιπροσωπεία συμβούλων της ΔΕΗ. Και η ΔΕΗ ήταν κι αυτή απούσα απ’ όλη αυτήν την επιτροπή και όλη αυτή τη συζήτηση που κάναμε στη Βουλή. Και αποφασίστηκε έτσι η εκποίηση του 66% του ΑΔΜΗΕ. Φαίνεται ίσως ότι η άποψη αυτών των συμβούλων έχει μεγαλύτερη βαρύτητα από μια πράξη υπουργικού συμβουλίου.
Η απώλεια της λήψης, του μπλοκαρίσματος ουσιαστικά των στρατηγικών αποφάσεων γνωρίζουμε ότι δεν εξασφαλίζεται με την καταστατική μειοψηφία του 34%. Άρα και αυτό το επιχείρημα πέφτει.
Η οδηγία που επικαλείστε ότι πάμε να τηρήσουμε, τηρείται ήδη και το ξέρετε. Μάλιστα, σύμφωνα με ν.4001/2011 προβλέπεται και δυσμενέστερη ακόμα περίπτωση, αδυναμίας άντλησης κεφαλαίων του δημοσίου με δυνατότητα σύμπραξης με την ιδιωτική ουσιαστικά πρωτοβουλία και ταυτόχρονη παρουσία στο μετοχικό κεφάλαιο. Άρα και το επιχείρημα ότι πρέπει να δίνεις για τη συντήρηση του δικτύου κάποια χρήματα από τον κρατικό προϋπολογισμό, τα οποία αυτήν τη στιγμή δεν υπάρχουν, είναι ανύπαρκτο. Και γεγονός είναι ότι πολλά κεφάλαια έχουν έτσι κι αλλιώς εξασφαλιστεί από κοινοτικά κονδύλια και προγράμματα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δεν έχει γίνει αποτίμηση της εταιρείας, το έχουμε πει χίλιες φορές. Μιλήσατε και πάλι σήμερα για επενδυτικό πλάνο. Κι εγώ σήμερα σας αντερωτώ: μια μικροεπιχείρηση πάει να πουληθεί και γίνεται ολόκληρο project management, τα milestones, υπάρχουν τα risk factors και όλα τα άλλα τα οποία υπάρχουν στη δική σας γλώσσα. Εδώ από ολόκληρη «ΔΕΗ Α.Ε.» πωλείται το 66% και ήρθατε να μας πείτε ότι σήμερα θα γίνει η αποτίμηση της εταιρείας με βάση αυτήν τη νομοθεσία και τη διαγωνιστική διαδικασία που θα ακολουθήσει. Αυτό δεν είναι νομοθετική διαδικασία σοβαρού κράτους.
Μιλήσατε για τη ΡΑΕ. Εμείς θέλουμε ανεξάρτητες ρυθμιστικές αρχές, η Δημοκρατική Αριστερά θέλει. Κάνουν καλά τη δουλειά τους, κύριε Υφυπουργέ, αυτές; Έχουν λειτουργήσει σωστά; Η νέα Ρυθμιστική Αρχή Υδάτων που θα δημιουργηθεί μέσα στο ΥΠΕΚΑ γιατί θα γίνει με την εποπτεία του Υπουργείου; Επειδή πέτυχε η ΡΑΕ το σκοπό της;
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Να ολοκληρώσω λέγοντας ότι δεν είμαστε εμμονικοί με το κράτος. Έχουν γίνει πάρα πολύ μεγάλα λάθη στην κρατική μηχανή. Αυτό που χρειάζεται όμως είναι αλλαγή με παραδοχή των λαθών.
Έχετε τη δύναμη, λοιπόν, να αλλάξετε τα λάθη που εσείς δημιουργήσατε χωρίς να διαλέξετε τον εύκολο δρόμο μιας αλλαγής που θα ρυθμίζει τις παθογένειες χωρίς να ρίχνει την μπάλα στην εξέδρα, που όπου εξέδρα αυτήν τη στιγμή είναι η ιδιωτική πρωτοβουλία;
Θα πω και κάτι ακόμα για να ολοκληρώσω. Μιλήσατε για όραμα, ένα όραμα που επί ενάμιση χρόνο δεν το βλέπουμε. Ερχόμαστε εδώ και τακτοποιούμε διαδικασίες και νομοθετικές ρυθμίσεις για το έλλειμμα του ΛΑΓΗΕ και άλλα πράγματα. Αν όντως υπάρχει αυτό το όραμα, εμείς θέλουμε να το δούμε. 
Σας έχω πει χίλιες φορές για αυτήν την παρουσίαση της ενεργειακής πολιτικής. Υπάρχει -και θα το πω και θα το επαναλάβω- δήλωσή σας και δέσμευσή σας ότι στο τέλος του 2013 θα μας το είχατε παρουσιάσει. Αντ’ αυτού ήρθατε με τίτλους προθέσεων και σήμερα να μας λέτε πως τάχα σας πιέζουμε για ένα πλαίσιο και για μια ουσιαστικά επενδυτική πραγματικότητα, που δεν διασφαλίζετε ούτε τη σταθερότητά του ούτε ουσιαστικά ένα τρόπο για να ξέρει κάποιος που πατάει και πού βρίσκεται. Αυτή είναι η πραγματικότητα. Αυτήν την πραγματικότητα σας ζητάμε να ανατρέψετε, αλλά εσείς αρνείστε.
Παραπέμπετε στις καλένδες του 2015 όλες τις αποφάσεις και σε ένα δεκαετές πρόγραμμα. Οφείλουμε να σας ενημερώσουμε ότι βρισκόμαστε στην Ελλάδα της κρίσης του 2013. Τα πάντα έχουν ανατραπεί. Έχουν έρθει τα πάνω κάτω και εσείς μας λέτε ότι δεν έχει ανάγκη επικαιροποίησης αυτό το πρόγραμμα. Δυστυχώς, διαφωνούμε.
Ευχαριστώ πολύ.","ΝΙΚΗ ΦΟΥΝΤΑ",529
"113932"," Ευχαριστούμε και εμείς.
Τον λόγο έχει ο κ. Κατσώτης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113933"," Ευχαριστώ, κύριε Πρόεδρε.
Έγινε αρκετή συζήτηση για το σχέδιο νόμου. Με την τοποθέτησή μας και επί της αρχής αλλά και επί των άρθρων αναδείξαμε αυτήν την εγκληματική απόφαση και πολιτική που ακολουθεί η συγκυβέρνηση με την παραχώρηση επιχειρήσεων στρατηγικής σημασίας στους επιχειρηματικούς ομίλους. 
Πιστεύουμε ότι οι συνέπειες για το λαό θα είναι ακόμα μεγαλύτερες. Θα φανούν σύντομα και με την αύξηση των τιμολογίων της ΔΕΗ. Ήδη, η απελευθέρωση μέχρι τώρα είχε τα αποτελέσματά της. Την τελευταία τριετία μόνο είχαμε 50% αύξηση στα τιμολόγια της ΔΕΗ. 
Βέβαια, οι συνέπειες και για τους εργαζόμενους στον ΑΔΜΗΕ θα είναι, επίσης, μεγάλες. Όσο και αν εδώ σήμερα λέμε ότι διασφαλίζονται τα εργασιακά και ασφαλιστικά δικαιώματα, η υπουργική τροπολογία που φέρατε, ιδιαίτερα στο σημείο 5, δείχνει τις προθέσεις σας. Θέλω να πω ότι ήδη θέλετε να διαχωρίσετε το ασφαλιστικό από ό,τι είχε μέχρι τώρα γίνει με τους εργαζόμενους της ΔΕΗ. Αυτό προέβλεπε η υπουργική τροπολογία. Φέρατε, βέβαια, μια άλλη τροπολογία που λέτε ότι ισχύει ο ν. 4001/2011 -για το άρθρο 103 λέτε αλλά εμείς ξέρουμε ότι είναι το άρθρο 102. Για δείτε το μήπως είναι το 102 και κάνετε λάθος και φέρετε πάλι τροπολογία. Λέτε ότι μέσα από εκεί θα διασφαλιστούν τα ασφαλιστικά δικαιώματα.
Εμείς απλά λέμε στους εργαζόμενους να ανησυχούν γιατί η γραμμή σας, η κατεύθυνσή σας είναι το ασφαλιστικό να πάει όπως πηγαίνει σε όλους τους εργαζόμενους, οι συντάξεις να είναι στα τάρταρα. 
Δεν μπορούσε να ήταν διαφορετική η πορεία και της ΔΕΗ, γιατί ήδη έχετε δεσμεύσεις απέναντι στην Ευρωπαϊκή Ένωση, έχετε δεσμεύσεις απέναντι στην απελευθέρωση της αγοράς ενέργειας, όπως και των μεταφορών, των τηλεπικοινωνιών και άλλων. Βέβαια, αυτή η πολιτική του Μάαστριχτ, της Λευκής Βίβλου, της ελεύθερης κίνησης των κεφαλαίων, όπως και στην αιτιολογική έκθεση λέτε ότι πρέπει να είναι ανοικτά τα σύνορα και να μην υπάρχουν εμπόδια, υπηρετείται από όλες τις δυνάμεις του ευρωμονόδρομου.
Όσον αφορά τις τροπολογίες, έχουμε αναφερθεί για τα ΕΑΣ και για τις δύο υπουργικές τροπολογίες που σήμερα έκανε αποδεκτές ο Υπουργός. Δεν θέλω να φάω το χρόνο.
Σε σχέση με τους μετακλητούς υπαλλήλους δεν έχουμε καμμία αντίρρηση να περάσει αυτή η τροπολογία. 
Για την τροπολογία που αφορά τους ναούς κ.λπ., νομίζουμε ότι υπάρχει ήδη, εξαιρούνται οι ναοί. Εδώ μιλάμε για βοηθητικούς χώρους, για συμπληρωματικούς χώρους. Δεν ξέρουμε ποια είναι η ανάγκη να επεκταθεί αυτή η προστασία και σε άλλους χώρους πέρα από τους ναούς. Δεν μπορούμε, δηλαδή, να το καταλάβουμε.
Όσον αφορά τα Ναυπηγεία Σκαραμαγκά υπάρχει αυτή η πλευρά που έβαλε ο σύντροφός μας, ο Νίκος, όταν μίλησε σχετικά με ό,τι αφορά μόνο τα υποβρύχια.
Όμως, υπάρχει και η άλλη πλευρά. Οι εργαζόμενοι είναι απλήρωτοι για πολύ καιρό και με αυτήν την τροπολογία, αν διεκδικήσουν, δεν θα μπορούν να παλέψουν για να πάρουν τους μισθούς τους. Αυτό είναι ένα ζήτημα που νομίζω ότι είναι πολύ σημαντικό. Αν θέλετε πράγματι να ενδιαφερθείτε για τους εργαζόμενους, πρέπει να εξαιρέσετε τους εργαζόμενους από αυτή την ρύθμιση. 
Επίσης, όσον αφορά το θέμα της παράτασης της θητείας των μελών των ανεξάρτητων αρχών, πιστεύουμε ότι εδώ έχει καταντήσει περίγελος αυτή η ιστορία. Κάθε τόσο έρχεται για εξάμηνη παράταση της θητείας τους. 
Για τους ασφαλισμένους της ΔΕΗ, όπως είπα και προηγουμένως, λέτε ότι διασφαλίζονται τα εργασιακά και ασφαλιστικά δικαιώματα. Μιλώ για την τροπολογία με ειδικό αριθμό 149. Βεβαίως, δεν μπορούμε να μην την ψηφίσουμε, αλλά θέλουμε να πούμε στους εργαζόμενους της ΔΕΗ ότι δεν πρέπει να επαναπαυτούν, γιατί αυτή η τροπολογία γίνεται για να μπορέσει να περάσει με λιγότερες αντιδράσεις το σχέδιο νόμου.","ΧΡΗΣΤΟΣ ΚΑΤΣΩΤΗΣ",214
"113934"," Ολοκληρώστε, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113935"," Ολοκληρώνω, κύριε Πρόεδρε. 
Όσον αφορά το θέμα των βαρέων και ανθυγιεινών και τη ρύθμιση που προβλέπεται για το 1/30, θα ψηφίσουμε τη συγκεκριμένη τροπολογία, γιατί βελτιώνει κάπως την προηγούμενη ρύθμιση που προέβλεπε το 1/35. 
Σχετικά με τη ρύθμιση σύμφωνα με την οποία το Υπουργείο Εθνικής Άμυνας θα έχει γνώση και θα πρέπει ο ΑΔΜΗΕ να δίνει τις πληροφορίες, εμείς δεν έχουμε αντίρρηση. Είναι όμως λίγο υποκριτικό και αντιφατικό το ότι ενώ από τη μία έχετε παραχωρήσει έτσι και αλλιώς τα κυριαρχικά δικαιώματα στην Ευρωπαϊκή Ένωση και στους μονοπωλιακούς ομίλους, εδώ επειδή τέθηκε το ζήτημα αυτό βάζετε μια τροπολογία, η οποία όμως δεν έχει κανένα αντίκρισμα.","ΧΡΗΣΤΟΣ ΚΑΤΣΩΤΗΣ",214
"113936"," Κύριε συνάδελφε, κάντε μια προσπάθεια να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113937"," Θα ολοκληρώσω με το θέμα των κοιμητηρίων, κύριε Πρόεδρε. 
Σε σχέση με τα κοιμητήρια, εμείς επειδή δεν γνωρίζουμε ποια κοιμητήρια αφορά, ψηφίζουμε «ΠΑΡΩΝ» στη συγκεκριμένη τροπολογία.","ΧΡΗΣΤΟΣ ΚΑΤΣΩΤΗΣ",214
"113938"," Τον λόγο έχει η κ. Κωνσταντοπούλου για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113939"," Ευχαριστώ, κύριε Πρόεδρε. 
Είναι μια τεχνική αυτή, της εισαγωγής πολλαπλών άρθρων και τροπολογιών, ούτως ώστε να είναι αδύνατο ακόμα και γι’ αυτόν που θέλει και προσπαθεί, να τοποθετηθεί εφ’ όλης της ύλης και έτσι περνούν διατάξεις χωρίς να έχει προλάβει ακόμα και εκείνος που επιθυμεί να αντιλέξει, να το κάνει τεκμηριωμένα και εμπεριστατωμένα. 
Είναι κρίμα, κύριε απουσιάζοντα Υπουργέ, που ενώ δεχθήκατε οκτώ βουλευτικές τροπολογίες, δεν δέχεστε τις τροπολογίες του ΣΥΡΙΖΑ που αφορούν αποκατάσταση κοινωνικών αδικιών και στήριξη των ευαίσθητων και ευπαθών κοινωνικών ομάδων και συγκεκριμένα την τροπολογία μας για την επαναφορά του ειδικού φόρου κατανάλωσης πετρελαίου θέρμανσης στα επίπεδα του Μαρτίου 2011 και την τροπολογία μας για παροχή δωρεάν ρεύματος σε φτωχές και ευπαθείς ομάδες πληθυσμού. 
Είναι κρίμα που πιο πολύ σας απασχολούν τα ζητήματα συγκεκριμένων νομικών προσώπων δημοσίου και ιδιωτικού δικαίου που αφορούν θρησκευτικούς σκοπούς ή τα κοιμητήρια. Πρέπει να τιμούμε τους νεκρούς, ναι, αλλά ας φροντίζουμε λίγο και τους ζωντανούς, τους οποίους εξωθούμε μέσω συνθηκών εξόντωσης στα άκρα. 
Κυρία Αναπληρώτρια Υπουργέ της Εθνικής Άμυνας, επίσης απουσιάζουσα, δεν αντιλαμβάνομαι γιατί μια υπουργική τροπολογία που αφορά τα Ελληνικά Αμυντικά Συστήματα, η οποία φέρεται υπογραφόμενη από εσάς στις 17 Ιανουαρίου 2014 και κατατεθείσα στις 22 Ιανουαρίου 2014, δηλαδή σε χρόνο κατά τον οποίο υπήρχε άπλετη δυνατότητα κανονικής συζήτησης νομοσχεδίου, έρχεται με αυτόν τον τρόπο και με επισημειώσεις χειρόγραφες και με τροπολογίες της τελευταίας στιγμής στο νομοσχέδιο για τον ΑΔΜΗΕ. Είναι προφανές ότι έτσι έρχεται για να μην συζητηθεί.
Όσον αφορά τη ΡΑΕ, επρόκειτο να εμφανιστεί την Επιτροπή Θεσμών και Διαφάνειας στις 14 Γενάρη 2014. Ήταν, μάλιστα, ο λόγος για τον οποίο ο Πρόεδρος της Επιτροπής ο κ. Νεράντζης, δεν δέχθηκε να συζητηθούν άλλα θέματα που έθετε ο ΣΥΡΙΖΑ. Τελικώς, δεν ήρθε ποτέ και δεν έχει έρθει μέχρι σήμερα. Είναι ανεξάρτητη αρχή. Αλλά σε ποια απαξίωση τις έχετε περιαγάγει τις ανεξάρτητες αρχές, που φέρνετε σήμερα για πολλοστή φορά τροπολογία –και μάλιστα βάζετε Βουλευτές να την υπογράφουν κι εσείς να την κάνετε δεκτή- παράτασης πολλοστής της θητείας των μελών των ανεξάρτητων αρχών!
Εν σχέσει με το κυρίως νομοσχέδιο, για τα δύο άρθρα του, το άρθρο 3 και το άρθρο 4, θα ήθελα να είχα ακούσει ποια ακίνητα, ποια οικόπεδα θέλετε να κατατμηθούν, κατά παρέκκλιση των νομοθετικών και των οικοδομικών διατάξεων περί αρτιότητας και οικοδομησιμότητας γηπέδων, δηλαδή οικοπέδων, σε εκτός σχεδίου περιοχές; Γιατί αυτά είναι φωτογραφικές περιγραφές παράδοσης δημόσιας γης. 
Στο άρθρο 4 θα ήθελα να ξέρω γιατί την ώρα που γονατίζει ο πολίτης για να πληρώσει κάθε συμβολαιογραφική μεταγραφή, γι’ αυτούς που θα πάρουν «μπιρ παρά» τη δημόσια γη λέτε ότι απαλλάσσονται από τέλη και φόρους και ότι οι μεταγραφές έχουν μόνο διαπιστωτικό χαρακτήρα, κατά παρέκκλιση κάθε κείμενης διάταξης; Γιατί; Γιατί θέλετε να ευνοήσετε το δημόσιο ταμείο; Γι’ αυτό απεκδύεστε και την αξίωση για τους φόρους;","ΖΩΗ ΚΩΝΣΤΑΝΤΟΠΟΥΛΟΥ",272
"113940"," Παρακαλώ ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113941"," Κύριε Πρόεδρε, ολοκληρώνω καταθέτοντας στη Βουλή κάποια έγγραφα στα οποία αναφέρθηκα και κάποια στα οποία δεν αναφέρθηκα. 
Κατ’ αρχάς, καταθέτω το άρθρο που κυκλοφορεί ήδη το περιοδικό «UNFOLLOW»: «Ο Σαμαράς χαρίζει το κρατικό κερδοφόρο μονοπώλιο του ΑΔΜΗΕ στο 1/20 της αξίας του. Τα μαχαίρια ακονίζουν ντόπιοι καρχαρίες όπως ο Μυτιληναίος, ο Περιστέρης, ο Λάτσης, ο Μπόμπολας, αλλά και ξένες εταιρείες».","ΖΩΗ ΚΩΝΣΤΑΝΤΟΠΟΥΛΟΥ",272
"113942"," Τώρα όμως ή κάναμε μια συμφωνία και την τηρούμε ή δεν την τηρούμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113943"," Μόνο έγγραφα θα καταθέσω.","ΖΩΗ ΚΩΝΣΤΑΝΤΟΠΟΥΛΟΥ",272
"113944"," Μα, κυρία Κωνσταντοπούλου, έχετε ήδη μιλήσει πέντε λεπτά, αντί για τρία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113945"," Να μην τα καταθέσω; Έγγραφα μόνο θα καταθέσω.","ΖΩΗ ΚΩΝΣΤΑΝΤΟΠΟΥΛΟΥ",272
"113946"," Μα δεν είναι δικαιολογία αυτή. Έχει ολοκληρωθεί ο χρόνος σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113947"," Κύριε Πρόεδρε, πείτε μου με ποια διαδικασία θα καταθέσω τα έγγραφα και θα καταγραφεί στα Πρακτικά.","ΖΩΗ ΚΩΝΣΤΑΝΤΟΠΟΥΛΟΥ",272
"113948"," Όχι, κυρία Κωνσταντοπούλου. Δεν θα απαντήσω στο ερώτημά σας αυτό. Δεν θέλω να συνεχίσουμε αυτήν τη συζήτηση. Δεν είναι καλό ούτε για εσάς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113949"," Ολοκληρώνω καταθέτοντας αυτά τα έγγραφα.","ΖΩΗ ΚΩΝΣΤΑΝΤΟΠΟΥΛΟΥ",272
"113950"," Αξιοποιήσατε το χρόνο σας με τον τρόπο που τον αξιοποιήσατε. 
Παρακαλώ, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113951"," Καταθέτω, επίσης, την πράξη νομοθετικού περιεχομένου της κυβέρνησης Παπαδήμου -πρώτοι-πρώτοι υπογράφουν ο κ. Πάγκαλος, ο κ. Βενιζέλος και ακολουθούν ο κ. Ρέππας, ο κ. Γιαννίτσης και άλλοι- στις 31 Δεκεμβρίου 2011, ώρα 21:36΄.","ΖΩΗ ΚΩΝΣΤΑΝΤΟΠΟΥΛΟΥ",272
"113952"," Να κατατεθούν για τα Πρακτικά ό,τι έγγραφα θέλετε. Δεν χρειάζεται να ανακοινωθούν στο Σώμα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113953"," Τέλος, καταθέτω –και τα μνημονεύω εντελώς συνοπτικά- τις δηλώσεις του κ. Σαμαρά στις 12 Μαΐου 2011 στο Ζάππειο 2 «Τα δίκτυα διανομής και μεταφοράς πρέπει να παραμείνουν υπό εθνικό έλεγχο», τις προγραμματικές δηλώσεις του κ. Σαμαρά στις 8 Ιουλίου 2012 «Τα δίκτυα θα μείνουν, ασφαλώς, υπό δημόσιο έλεγχο», τις παρακλήσεις του κ. Σαμαρά στον κ. Πούτιν να μειώσει την τιμή του φυσικού αερίου και την αντιπρόταση του κ. Πούτιν να συνενωθεί η εκποίηση ΟΣΕ και λιμανιών. 
Τέλος –και ολοκληρώνω, κύριε Πρόεδρε και σας ευχαριστώ για την ανοχή σας- καταθέτω…","ΖΩΗ ΚΩΝΣΤΑΝΤΟΠΟΥΛΟΥ",272
"113954"," Να μη με ευχαριστήσετε,. Είπαμε να είμαστε εγκρατείς στο χρόνο και έχετε φτάσει τα επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113955"," Ολοκληρώνω, λοιπόν, καταθέτοντας τη δήλωση του κ. Σαμαρά στις 28-1-2014 «Να στρώσουμε κόκκινο χαλί στις ξένες επενδύσεις». 
Ευχαριστώ. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΖΩΗ ΚΩΝΣΤΑΝΤΟΠΟΥΛΟΥ",272
"113956"," Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής «Ρύθμιση θεμάτων της ΑΔΜΗΕ Α.Ε. και άλλες διατάξεις».
Επί των άρθρων 1, 2, 3, 4 και 5 του νομοσχεδίου καθώς και επί της με γενικό αριθμό 1106 και ειδικό 139 υπουργικής τροπολογίας του νομοσχεδίου έχει υποβληθεί αίτηση ονομαστικής ψηφοφορίας από Βουλευτές του ΣΥΡΙΖΑ. 
Επί των άρθρων του νομοσχεδίου και επί της με γενικό αριθμό 1106 και ειδικό 139 υπουργικής τροπολογίας έχει υποβληθεί αίτηση ονομαστικής ψηφοφορίας από Βουλευτές των Ανεξαρτήτων Ελλήνων. 
Οι ονομαστικές ψηφοφορίες θα διεξαχθούν την Πέμπτη 6-02 και ώρα 13.00΄
Εισερχόμεθα στην ψήφιση των τροπολογιών.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113957"," Κύριε Πρόεδρε, συγγνώμη, επί της διαδικασίας.
Αφού όλα τα άρθρα είναι σε ονομαστική ψηφοφορία, οι τροπολογίες πρέπει να ακολουθήσουν. Δεν μπορεί να προηγηθούν. Οι τροπολογίες είναι επί ενός νομοσχεδίου που αυτήν τη στιγμή δεν έχει ψηφιστεί κανένα άρθρο του. Δεν μπορούμε να μπούμε στην ψήφιση των τροπολογιών.","ΖΩΗ ΚΩΝΣΤΑΝΤΟΠΟΥΛΟΥ",272
"113958"," Ενημερώνομαι πως ό,τι υπάρχει προς ψήφιση το ψηφίζουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113959"," Μα, είναι τροπολογίες στο νομοσχέδιο για το οποίο όλα τα άρθρα είναι υπό ονομαστική ψηφοφορία. Δεν μπορεί να ψηφιστούν.","ΖΩΗ ΚΩΝΣΤΑΝΤΟΠΟΥΛΟΥ",272
"113960"," Όχι, βέβαια! Ψηφίζονται και γίνονται άρθρα του νομοσχεδίου.","ΜΑΥΡΟΥΔΗΣ ΒΟΡΙΔΗΣ",69
"113961"," Μία-μία τροπολογία θα διαβαστεί και αν υπάρχει θέμα, επανερχόμαστε, κυρία Κωνσταντοπούλου. Δεν μπορεί να διακόψω εγώ τη διαδικασία τώρα. Δεν έχω τέτοια εισήγηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113962"," Κύριε Πρόεδρε, μου δίνετε για ένα λεπτό το λόγο;","ΖΩΗ ΚΩΝΣΤΑΝΤΟΠΟΥΛΟΥ",272
"113963"," Ορίστε, κυρία Κωνσταντοπούλου, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113964"," Η τροπολογία εισάγεται επί ψηφισθέντων άρθρων. Αυτήν τη στιγμή δεν έχει ψηφιστεί κανένα άρθρο του νομοσχεδίου.","ΖΩΗ ΚΩΝΣΤΑΝΤΟΠΟΥΛΟΥ",272
"113965"," Δεν είμαι έτοιμος να συζητήσω το θέμα στη βάση Κανονισμού. Δεν τον έχω μπροστά μου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113966"," Σύμφωνοι, ας διακόψουμε. Μην ψηφίσουμε πράγματα που…","ΖΩΗ ΚΩΝΣΤΑΝΤΟΠΟΥΛΟΥ",272
"113967"," Ακούστε λίγο το Προεδρείο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113968"," Βεβαίως σας ακούω.","ΖΩΗ ΚΩΝΣΤΑΝΤΟΠΟΥΛΟΥ",272
"113969"," Επειδή αυτό γίνεται κατ’ έθιμον, όπως πληροφορούμαι, το Προεδρείο εισηγείται να συνεχίσουμε τη διαδικασία και αν εκ των υστέρων διαπιστωθεί ότι υπάρχει πρόβλημα το διορθώνουμε. Δεν διαπράττουμε κάποιο έγκλημα απόψε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113970"," Μα, ψηφίζουμε, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"113971"," Ναι, αυτό θα κάνουμε. Αυτή είναι η πρόταση του Προεδρείου. Αυτή είναι η εισήγηση του Προεδρείου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113972"," Γίνεται δεκτή, κύριε Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"113973"," Γίνεται δεκτή, κύριε Πρόεδρε.","ΧΡΗΣΤΟΣ ΓΚΟΚΑΣ",112
"113974"," Και λέω ότι επειδή δεν είμαι έτοιμος και είναι 12.00΄ τα μεσάνυχτα η ώρα και –ξέρετε- η Βουλή είναι και μία λειτουργία, υπάρχουν και άνθρωποι που είναι συνέχεια εδώ. Παρακαλώ, δηλαδή!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113975"," Οι καταψηφίζοντες είμαστε και περισσότεροι, κανένα πρόβλημα!","ΖΩΗ ΚΩΝΣΤΑΝΤΟΠΟΥΛΟΥ",272
"113976"," Μα, κύριε Πρόεδρε, οι τροπολογίες που γίνονται δεκτές, ψηφίζονται και αριθμούνται ως άρθρα.","ΜΑΥΡΟΥΔΗΣ ΒΟΡΙΔΗΣ",69
"113977"," Ισχύει αυτό που είπα. Αυτό που ισχύει κατ’ έθιμο τουλάχιστον είναι ό,τι απομένει, ό,τι δεν είναι σε ονομαστική ψηφοφορία, να ψηφίζεται.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113978"," Όχι «κατ’ έθιμο», αλλά σύμφωνα με τον Κανονισμό.","ΜΑΥΡΟΥΔΗΣ ΒΟΡΙΔΗΣ",69
"113979"," Επειδή εγώ δεν είμαι αυτήν τη στιγμή έτοιμος να σας αναφέρω άρθρο, διάταξη κ.λπ. συνεχίζουμε αυτή τη διαδικασία και αν εκ των υστέρων προκύψει ότι υπάρχει θέμα προς διόρθωση, το διορθώνουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113980"," Κύριε Πρόεδρε, μου επιτρέπετε;","ΑΘΑΝΑΣΙΟΣ ΠΕΤΡΑΚΟΣ",428
"113981"," Ορίστε, κύριε Πετράκο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113982"," Κύριε Πρόεδρε, επί της τροπολογίας με γενικό αριθμό 1140 και ειδικό 149 είμαστε θετικοί στο πρώτο άρθρο. Είναι δυο ξεχωριστά πράγματα και δεν πρέπει να τεθεί με αυτόν τον τρόπο σε ψηφοφορία.","ΑΘΑΝΑΣΙΟΣ ΠΕΤΡΑΚΟΣ",428
"113983"," Κύριε Πρόεδρε, ζητώ τον λόγο.","ΧΡΗΣΤΟΣ ΚΑΤΣΩΤΗΣ",214
"113984"," Ορίστε, κύριε Κατσώτη, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113985"," Σε σχέση με την τροπολογία με γενικό αριθμό 1111 και ειδικό 141, στην παράγραφο 1 που λέει για το 80% εμείς έχουμε επιφύλαξη γιατί λέμε ότι πάνω από το 67% πρέπει να δοθεί το ΕΚΑΣ.","ΧΡΗΣΤΟΣ ΚΑΤΣΩΤΗΣ",214
"113986"," Όταν ψηφιστεί, θα σημειωθεί «κατά πλειοψηφία».
Εισερχόμαστε, λοιπόν, στην ψήφιση των τροπολογιών. 
Ερωτάται το Σώμα: Γίνεται δεκτή η τροπολογία με γενικό αριθμό 1111 και ειδικό 141, όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113987"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"113988"," Συνεπώς η τροπολογία με γενικό αριθμό 1111 και ειδικό 141 έγινε δεκτή ομόφωνα και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 1103 και ειδικό 137;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113989"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"113990"," Συνεπώς η τροπολογία με γενικό αριθμό 1103 και ειδικό137 έγινε δεκτή ομοφώνως και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1104 και ειδικό 138;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113991"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"113992"," Κατά πλειοψηφία.","ΝΙΚΗ ΦΟΥΝΤΑ",529
"113993"," Παρών.","ΧΡΗΣΤΟΣ ΚΑΤΣΩΤΗΣ",214
"113994"," Συνεπώς η τροπολογία με γενικό αριθμό 1104 και ειδικό 138 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1113 και ειδικό 142;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113995"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"113996"," Παρών.","ΑΘΑΝΑΣΙΟΣ ΠΕΤΡΑΚΟΣ",428
"113997"," Παρών.","ΧΡΗΣΤΟΣ ΚΑΤΣΩΤΗΣ",214
"113998"," Συνεπώς η τροπολογία με γενικό αριθμό 1113 και ειδικό 142 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1117 και ειδικό 143;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"113999"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"114000"," Κατά πλειοψηφία.","ΧΡΗΣΤΟΣ ΚΑΤΣΩΤΗΣ",214
"114001"," Συνεπώς, η τροπολογία με γενικό αριθμό 1117 και ειδικό 143 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1119 και ειδικό 144;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"114002"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"114003"," Παρών.","ΑΘΑΝΑΣΙΟΣ ΠΕΤΡΑΚΟΣ",428
"114004"," Κατά πλειοψηφία.","ΧΡΗΣΤΟΣ ΚΑΤΣΩΤΗΣ",214
"114005"," Συνεπώς η τροπολογία με γενικό αριθμό 1119 και ειδικό 144 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 1123 και ειδικό 148;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"114006"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"114007"," Παρών.","ΑΘΑΝΑΣΙΟΣ ΠΕΤΡΑΚΟΣ",428
"114008"," Κατά πλειοψηφία.","ΝΙΚΗ ΦΟΥΝΤΑ",529
"114009"," Παρών.","ΧΡΗΣΤΟΣ ΚΑΤΣΩΤΗΣ",214
"114010"," Συνεπώς η τροπολογία με γενικό αριθμό 1123 και ειδικό 148 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 1140 και ειδικό 149, όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"114011"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"114012"," Παρών.","ΑΘΑΝΑΣΙΟΣ ΠΕΤΡΑΚΟΣ",428
"114013"," Κατά πλειοψηφία.","ΝΙΚΗ ΦΟΥΝΤΑ",529
"114014"," Παρών.","ΧΡΗΣΤΟΣ ΚΑΤΣΩΤΗΣ",214
"114015"," Συνεπώς η τροπολογία με γενικό αριθμό 1140 και ειδικό 149 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 1141 και ειδικό 150, όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"114016"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"114017"," Συνεπώς η τροπολογία με γενικό αριθμό 1141 και ειδικό 150 έγινε δεκτή, όπως τροποποιήθηκε από τον κύριο Υπουργό ομοφώνως και εντάσσεται στο νομοσχέδιο ως ίδιο άρθρο. 
Κύριοι συνάδελφοι, έχουν διανεμηθεί τα Πρακτικά της Δευτέρας 16 Δεκεμβρίου 2013 και της Τρίτης 17 Δεκεμβρίου 2013 και ερωτάται το Σώμα αν τα επικυρώνει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"114018"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"114019"," Συνεπώς τα Πρακτικά της Δευτέρας 16 Δεκεμβρίου 2013 και της Τρίτης 17 Δεκεμβρίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"114020"," Μάλιστα, μάλιστα.
Με τη συναίνεση του Σώματος και ώρα 0.12΄ λύεται η συνεδρίαση για σήμερα Τετάρτη 5 Φεβρουαρίου 2014 και ώρα 10.00΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί.
Ο","ΟΛΟΙ ΟΙ ΒΟΥΛΕΥΤΕΣ",NA
