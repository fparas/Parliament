"","Content","name","ParlmemberID"
"111543","Date","4-10-2012",NA
"111544"," Σύμφωνα με την από 3.10.2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της Μ΄ συνεδριάσεώς του, της Τετάρτης 3 Οκτωβρίου 2012, σε ό,τι αφορά την ψήφιση στο σύνολό του σχεδίου νόμου: «Κύρωση της από 1 Ιουνίου 2012 Πράξης Νομοθετικού Περιεχομένου ″Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παραγράφου 1 του άρθρου 28 του ν. 1892/1990 (Α΄101)″ και λοιπές διατάξεις».)
Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτη είναι η με αριθμό 347/1-10-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Δημόσιας Τάξης και Προστασίας του Πολίτη, σχετικά με την αύξηση της εγκληματικότητας στις περιοχές πέριξ της Σπάρτης εξαιτίας της παραβατικής συμπεριφοράς των Αθιγγάνων. 
Στην επίκαιρη ερώτηση θα απαντήσει ο Υπουργός κ. Νικόλαος Δένδιας.
Κύριε Δαβάκη, έχετε το λόγο για δύο λεπτά για να αναπτύξετε την επίκαιρη ερώτησή σας.","ΕΠΙΚΥΡΩΣΗ ΠΡΑΚΤΙΚΩΝ",NA
"111545"," Ευχαριστώ, κύριε Πρόεδρε.
Η επίκαιρη ερώτηση την οποία σήμερα φέρω με αυτήν την πρωτοβουλία στη Βουλή εδράζεται σε μία γενικότερου περιεχομένου υπόθεση που αφορά την αστυνόμευση στην ευρύτερη περιοχή, στη Λακωνία. 
Τώρα επερωτώ την πολιτική ηγεσία του Υπουργείου Δημοσίας Τάξεως σχετικά με την παραβατικότητα των Αθιγγάνων Ρομά στην περιοχή, κυρίως πέριξ της Σπάρτης, κύριε Υπουργέ, μία κατάσταση, η οποία έχει ξεφύγει κάθε ορίου, κάθε περιγραφής. Ξέρετε, εγώ τόσα χρόνια δεν ομιλώ με φράσεις υπερβολής και φράσεις επιτάσεως γεγονότων, περιγράφω πραγματικά περιστατικά. 
Η κατάσταση, κύριε Υπουργέ, είναι ανεξέλεγκτη. Φοβάται ο κόσμος να κυκλοφορήσει στους δρόμους. Στον κεντρικό δρόμο Σπάρτης – Γυθείου, ο οποίος διέρχεται από πάρα πολλά χωριά της περιοχής -εύρωστες τοπικές κοινωνίες- επισυμβαίνουν παραβατικές πράξεις, οι οποίες είναι ανεξήγητες και πρωτοφανείς για τη Λακωνία το τελευταίο χρονικό διάστημα, περίπου ενάμισι με δύο χρόνια. Όμως το χρονικό διάστημα των τελευταίων μηνών η κατάσταση αυτή έχει εκτραχυνθεί. Ζητώ, λοιπόν, από την πολιτική ηγεσία να πάρει εκείνα τα μέτρα που πρέπει, ούτως ώστε να καθησυχαστεί ο κόσμος, οι τοπικές κοινωνίες, ο λαός. Θέλω να το δείτε με την πολιτική θέαση του γεγονότος και με την αποτελεσματικότητα που ξέρω ότι σας διακρίνει και ως προς τις πρωτοβουλίες τις οποίες έχετε μέχρι τώρα αναλάβει, αλλά και όσον αφορά την πρόοδο αυτών των πρωτοβουλιών. 
Θέλω, λοιπόν, να δείτε το ζήτημα με πολιτική ματιά. Και τι σημαίνει «πολιτική ματιά»; Σημαίνει εξυπηρέτηση της τοπικής κοινωνίας. Είπατε προσφυέστατα προ καιρού κάτι, το οποίο θεωρώ ότι ήταν ιδιαίτερα εύστοχο. Είπατε, ότι πέραν της δημοκρατίας και των δημοκρατικών δικαιωμάτων, για να κυοφορηθούν και να ευδοκιμήσουν τα δημοκρατικά δικαιώματα πρέπει να υπάρχει ένα κλίμα ασφάλειας. Το κλίμα ασφάλειας εξαιτίας των αθιγγάνων στην ευρύτερη περιοχή της Σπάρτης –κυρίως το εντοπίζω εκεί, σε όλα τα χωριά της περιοχής του Δήμου Σπάρτης- δεν υπάρχει αυτήν τη στιγμή, κύριε Υπουργέ, και γι’ αυτό ζητώ άμεσα να υπάρξουν οι δέουσες εκείνες κινήσεις επιχειρησιακά, προκειμένου αυτό το κλίμα να επανέλθει. 
Σας ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"111546"," Ο Υπουργός Δημόσιας Τάξης και Προστασίας του Πολίτη κ. Δένδιας έχει το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111547"," Αγαπητέ κύριε συνάδελφε, θα ήθελα να σας ευχαριστήσω και για την ερώτηση αλλά και για το ύφος με το οποίο και εγράφη, αλλά και ανεπτύχθη η ερώτηση, με σοβαρότητα και με επίκληση του προβλήματος και όχι με κορώνες, οι οποίες στη μακρά σας παρουσία στο Κοινοβούλιο δεν αρμόζουν και δεν σας χαρακτηρίζουν. 
	Πράγματι, αυτό το οποίο λέτε πρέπει να είναι πραγματικό. Λέω «πρέπει» διότι εγώ δεν έχω τη δική σας εμπειρία για την περιοχή της Σπάρτης. Όμως τα στοιχεία που δίνουν οι υπηρεσίες υποδεικνύουν σαφώς ότι αυτό το οποίο λέτε είναι ακριβές. Υφίσταται ένα πρόβλημα και πιθανότατα πρέπει να υφίσταται ένα πολύ σοβαρό πρόβλημα.
Θα μου επιτρέψετε να σας πω τα αποτελέσματα των επιχειρήσεων, ως μου δίδονται, από το τέλος του 2011 μέχρι σήμερα. Μιλούν για μεγάλες κατασχέσεις προϊόντων κλοπής, για αναλυτικές συλλήψεις δύο Ρομά για ληστεία, δύο Ρομά για παραβάσεις του νόμου περί όπλων, δύο Ρομά για παραβάσεις του νόμου περί ναρκωτικών, έξι Ρομά για κλοπές, ενός Ρομά για αποδοχή προϊόντων εγκλήματος, δεκαεννέα Ρομά για διάφορες άλλες παραβάσεις και επιπλέον, άλλων δύο. Άρα, συνολικά είναι είκοσι ένας. Έχει δημιουργηθεί και μία σειρά από δικογραφίες, οι οποίες υπερβαίνουν τις εβδομήντα. Δεν έχει κανένα νόημα να σας τις αναγνώσω. 
Εκείνο βέβαια που μου δίνουν οι υπηρεσίες, κύριε συνάδελφε, -κι εδώ επικαλούμαι τη δική σας εμπειρία επί του θέματος- είναι ότι εξαιτίας αυτών των δράσεων υπάρχει μία μείωση των κλοπών, που είναι σημαντική. Ενώ το 2011 είχαν καταγράψει εκατόν εβδομήντα τρεις κλοπές το πρώτο εξάμηνο, τα στοιχεία λένε ότι το πρώτο εξάμηνο του 2012 οι κλοπές περιορίστηκαν σε ενενήντα μία, πράγμα οφειλόμενο εν μέρει στις συλλήψεις αυτές που  σας είπα προηγουμένως.
Και επίσης οι κλοπές οχημάτων από είκοσι επτά το 2011 μειώθηκαν σε δεκαεννιά το 2012, το ίδιο διάστημα. Επίσης, μειώθηκαν κατά 3% και οι ληστείες στο ίδιο διάστημα. 
Αυτό βέβαια δεν σημαίνει ότι το πρόβλημα είναι λελυμένο. Προς Θεού! Σημαίνει απλώς ότι προφανώς η προσπάθεια ξεκίνησε από ένα εξαιρετικά ψηλό σημείο και βεβαίως χρειάζεται εντατικοποίηση. Και θα συνομολογήσω απολύτως σε αυτό, το οποίο λέτε. 
Θα μου επιτρέψετε να κάνω μια καταληκτική παρατήρηση αφού ακούσω τη δική σας θέση.","ΝΙΚΟΛΑΟΣ ΔΕΝΔΙΑΣ",122
"111548"," Ορίστε κύριε Δαβάκη, έχετε το λόγο, για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111549"," Κύριε Υπουργέ, σε συνέχεια αυτών που είπατε και περιγράφετε εγώ θέλω να σας διαβάσω ένα σημείωμα που μου έστειλε με e-mail ένας κάτοικος της περιοχής, ένα νέο παιδί που ήρθε προχθές στο γραφείο μου στη Σπάρτη: 
Έλλειψη κανόνων υγιεινής από τους καταυλισμούς. Έχουν εισχωρήσει στην τοπική κοινωνία -και με ευθύνη κάποιων ενδεχομένως, είναι δεδομένο αυτό- αγοράζοντας ιδιοκτησίες, αλλά υπάρχει αυτό το πρόβλημα. Συνεχείς κλοπές και καταστροφές οικιών. Καταστρατήγηση πολεοδομικών κανόνων. Οδήγηση οχημάτων από ανήλικους Ρομά στον κεντρικό δρόμο. Εκεί που πηγαίνεις με το αυτοκίνητο ξαφνικά πετάγεται ένα DATSUN -ας κάνουμε και τη διαφήμιση- με ένα Ρομά ανήλικο, με ό,τι αυτό σημαίνει για την ασφάλεια των διερχομένων. Οδήγηση οχημάτων με διαπασών ηχορύπανση. Οδήγηση οχημάτων με παράλληλη οπλοκατοχή και οπλοχρησία. Κλοπή κοινόχρηστου δικτύου ηλεκτροφωτισμού. Ένας φίλος μου μπήκε να φρεζάρει ένα κτήμα με το τρακτέρ και τον σταμάτησαν διότι περνούσε υπόγειο καλώδιο κλοπής ηλεκτρικού ρεύματος από Ρομά στον καταυλισμό τους και ο άνθρωπος θα πάθαινε ηλεκτροπληξία πάνω στο τρακτέρ. Συνεχείς απειλές και εκφοβισμοί κοινού. Εμφανείς – εμφανείς, επαναλαμβάνω- παράνομες συναλλαγές που προδικάζουν αγοροπωλησία ναρκωτικών. Τα γεωργικά μηχανήματα και εξαρτήματα που κλέπτονται, είναι αριθμού ουκ έστιν. Υπάρχουν εστίες μόλυνσης. Υπάρχει φόβος της κυκλοφορίας των πεζών. 
Κλείνω με μια περιγραφή. «Κύριε Δαβάκη, οι Ρομά έχουν καταλάβει  ότι το κράτος αδυνατεί να τους τιμωρήσει και δρουν πλέον ανεξέλεγκτα. Οι κλοπές πλέον γίνονται την ημέρα. Ακόμα και οι ιδιοκτήτες των οικιών να είναι μέσα, δεν εμποδίζονται. Τρομοκρατούν, απειλούν και παίρνουν τα λάφυρά τους.
 Στα τελευταία αξιοσημείωτα, το Σαββάτο που μας πέρασε που μιλήσαμε στο γραφείο σας, πλησίον της οικίας μου ομάδα Ρομά επιτίθεται σε άνδρα που επέστρεφε από κατάστημα αρτοποιίας  και του  κλέβουν τα ψώνια με την απειλή μαχαιριού και κατσαβιδιού. Θα μπορούσε να ήταν ένας από εμάς. Δεν κυκλοφορεί πλέον παιδί να πάει μόνο του στο σχολείο ή το απόγευμα σε ιδιωτικό σχολείο ξένης γλώσσας. 
Χρόνια θυμάμαι τα παιδιά των Αμυκλών» -μια κοινότητα από αυτές  οι οποίες έχουν πληγεί από την υπόθεση που συζητάμε- «τις ημέρες του καλοκαιριού  τις περνούν παίζοντας στον προαύλιο χώρο του Δημοτικού Σχολείου Αμυκλών. Τα τελευταία χρόνια δεν έχουν χώρο να παίξουν, αφού στο σχολείο όπου υπάρχει πλησίον καταυλισμός, παίζουν μόνο οι Ρομά, μικροί και μεγάλοι, προκαλώντας φόβο και πανικό». 
Ο κόσμος, κύριε Υπουργέ, λέει ότι δεν υπάρχει Αστυνομία. Εγώ ξέρω ότι υπάρχει Αστυνομία. Και η τοπική Αστυνομία της Λακωνίας έχει υπερβεί τον εαυτό της, αλλά δεν υπάρχει το απαιτούμενο προσωπικό ενδεχομένως ή οτιδήποτε άλλο. 
Ζητώ, λοιπόν, από εσάς να δείξετε και να καταλάβει ο κόσμος ότι υπάρχει το κράτος και ότι υπάρχει και η Αστυνομία, οιασδήποτε, οποιασδήποτε παραβατικής συμπεριφοράς είτε προέρχεται από Ρομά είτε από οποιονδήποτε Λάκωνα άλλο πολίτη. Δεν το συζητώ. Και αν αδυνατεί η τοπική Αστυνομία, να υπάρξει μια σύσταση –σε αυτό θα ήθελα να δεσμευθείτε, κύριε Υπουργέ- στη Γενική Αστυνομική Διεύθυνση στην Τρίπολη να γίνουν κάποιοι έλεγχοι, κάποιες «επιδρομές» αστυνομικών, οι οποίες θα δείξουν την παρουσία της Αστυνομίας πιο ευκρινή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όπως αντιλαμβάνεστε είναι ένα ζήτημα που  μπορεί να συμβεί στον καθένα από εμάς. Πρέπει αυτή η επίκαιρη ερώτηση να αποτελέσει την απαρχή του τέλους του προβλήματος και των δεινών που υφίστανται οι κάτοικοι πέριξ της Σπάρτης.","ΑΘΑΝΑΣΙΟΣ ΔΑΒΑΚΗΣ",115
"111550"," Ολοκληρώστε, κύριε Δαβάκη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111551"," Είμαι βέβαιος ότι θα επιληφθείτε, όπως έχετε επιληφθεί και στο κέντρο της Αθήνας με τα άλλα προβλήματα των εγκληματογόνων εστιών. 
Σας ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"111552"," Ευχαριστούμε τον κ. Δαβάκη. 
 Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111553"," Η μετρημένη και σοβαρή δευτερολογία του κυρίου συναδέλφου, κύριε Πρόεδρε, μου δίνει τη δυνατότητα να κάνω μια τοποθέτηση σε αυτό το οποίο ορθώς τελικά αναφέρει, δηλαδή στην παθογένεια της μη εφαρμογής των νόμων συνολικά στην ελληνική κοινωνία.
Κύριε συνάδελφε, δυστυχώς -θα είμαι απολύτως ειλικρινής- έχετε δίκιο. Δυστυχώς, στο κράτος συνολικά έχουν δημιουργηθεί εστίες μη εφαρμογής των νόμων, οι οποίες -πρέπει πάλι να είμαι ειλικρινής- δεν είναι ελάχιστες και μεμονωμένες, αλλά είναι αρκετές και διακριτές.
Υπήρξε ένα τέτοιο θέμα στο Βοτανικό, εδώ στην Αθήνα και αντιμετωπίστηκε. Υπάρχει ένα τεράστιο παρόμοιο πρόβλημα με αυτό που περιγράφετε στο Ζεφύρι. Γενικά σε όλη την Ελλάδα δημιουργούνται εστίες, στις οποίες το κράτος εμφανίζεται ως να έχει παραιτηθεί από την άσκηση της κυριαρχίας του.
Δεν είναι μεμονωμένα φαινόμενα. Μακάρι να αφορούσε μόνο τη Σπάρτη και να ήταν πρόβλημα της Σπάρτης. Θα ήταν κάτι, το οποίο θα μπορούσε να επιλυθεί αμέσως και να έχει και ευτυχή κατάληξη. Δυστυχώς για το κράτος, δυστυχώς για όλους εμάς, είναι ένα πρόβλημα γενικότερο. Είναι αποτέλεσμα της παραίτησής μας από συγκεκριμένες περιοχές της χώρας από την άσκηση της νόμιμης κρατικής εξουσίας στο πλαίσιο του δημοκρατικού πολιτεύματος και της εφαρμογής του Συντάγματος.
Άριστα πράξατε –αν μου επιτρέπετε την παρατήρηση και την κρίση- και δεν περιορίσατε στους Ρομά την κριτική σας, αλλά είπατε ότι ο νόμος πρέπει να εφαρμόζεται καθ’ οιουδήποτε παρανομούντος. Αυτό είναι και το οποίο θα επιχειρηθεί. 
Θα μου επιτρέψετε να σας πω ότι δεν έχω τη συνήθεια να υπόσχομαι πράγματα, τα οποία δεν είναι άμεσα επιτεύξιμα. Θα υπάρξει μέσα στο φθινόπωρο -και θα το δείτε υλοποιούμενο- ένας συνολικός σχεδιασμός αναδιάρθρωσης της Ελληνικής Αστυνομίας, για να περάσουμε από μία Αστυνομία στατική σε μία Αστυνομία κινητική, όχι περιορισμένου αριθμού και αυτό είναι το περίεργο. Η Ελληνική Αστυνομία έχει πενήντα δύο χιλιάδες στελέχη και παρά ταύτα, εκεί που χρειάζεται να επέμβει, στο 99% των περιπτώσεων έχει λιγότερες από τις διαθέσιμες δυνάμεις. Πρέπει, λοιπόν, να μετατρέψουμε αυτήν την Αστυνομία, η οποία σχεδιάστηκε το 1980 για άλλες ανάγκες ως ένα στατικό μοντέλο, σε μία κινητική Αστυνομία, η οποία θα μπορεί να εξυπηρετήσει τις ανάγκες του κράτους, της δημοκρατίας, του δημοκρατικού πολιτεύματος.
Παρακαλώ, όμως, λάβετε υπ’ όψιν σας ότι σημειώνω παρά πολύ καλά αυτό που είπατε για τη Σπάρτη και την ευρύτερη περιοχή μέσα στα συνολικά, όχι λίγα και όχι ασήμαντα προβλήματα, που καλείται να αντιμετωπίσει αμέσως -κατά το δυνατόν το αμέσως, επιτρέψτε μου την παρένθεση- η Ελληνική Αστυνομία.
Σας ευχαριστώ πολύ.","ΝΙΚΟΛΑΟΣ ΔΕΝΔΙΑΣ",122
"111554"," Ευχαριστούμε, κύριε Υπουργέ. 
Επειδή η τέταρτη κατά σειρά επίκαιρη ερώτηση πρώτου κύκλου θα απαντηθεί από τον ίδιο Υπουργό, τον κ. Δένδια, θα προηγηθεί.
Επομένως ακολουθεί η τέταρτη με αριθμό 344/1-10-2012 επίκαιρη ερώτηση πρώτου κύκλου της Βουλευτού των Ανεξάρτητων Ελλήνων κ. Μαρίνας Χρυσοβελώνη προς τους Υπουργούς Εθνικής Άμυνας και Δημόσιας Τάξης και Προστασίας του Πολίτη, σχετικά με τη δημιουργία προσφυγικών καταυλισμών σε νησιά του Αιγαίου.
Κυρία Χρυσοβελώνη, έχετε δύο λεπτά στη διάθεσή σας να αναπτύξετε την επίκαιρη ερώτησή σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111555"," Ευχαριστώ, κύριε Πρόεδρε.
Κύριε Υπουργέ, στις 17-9-2012 πήρατε την πρωτοβουλία να προετοιμάσετε σχέδιο υποδοχής προσφύγων στα νησιά του Αιγαίου, προεξοφλώντας την είσοδο στη χώρα χιλιάδων Σύριων προερχόμενων από την Τουρκία. Σύμφωνα με ανακοίνωση που εκδώσατε, το σχέδιο εκπόνησε η Γενική Γραμματεία Πολιτικής Προστασίας και θα το υποστηρίξει το Υπουργείο Εθνικής Άμυνας.
Σε κεντρικό τηλεοπτικό δελτίο στις 18-9-2012 αναφέρθηκε πως η στήριξη αυτή συνίσταται στην παροχή χιλιάδων σκηνών, τροφίμων και άλλων εφοδίων από το στρατό στους πρόσφυγες. Εκεί έγινε και η ανησυχητική αναφορά σε υποχρεωτική υποδοχή ως προσφύγων όλων των προερχομένων από τη Συρία, κάτι που υπαινίχθηκε ο Υπουργός κ. Παναγιωτόπουλος.
Επειδή ο έλεγχος που αφορά στην προσφυγική ιδιότητα κάποιου είναι σοβαρή υπόθεση και καθίσταται δυνατός μόνο εάν αυτός βρίσκεται ήδη εντός της χώρας, τίθενται φυσικά κάποια ερωτήματα, που θα πρέπει να απαντήσετε:
Θα επιτρέψετε την ανεμπόδιστη αποβίβαση στα νησιά του Αιγαίου χιλιάδων ατόμων, στηριζόμενοι στην εικασία ότι πρόκειται περί προσφύγων;
Πώς και πότε θα διαπιστώνετε τις πραγματικές ιδιότητες αυτών των «προσφύγων»;
Σκοπεύετε όντως να δημιουργήσετε προσφυγικούς καταυλισμούς στα νησιά του Αιγαίου; Αν ναι, σε ποιες ακριβώς τοποθεσίες, ποιων νησιών, τι είδους εγκαταστάσεις και με ποιο προσωπικό;
Με δεδομένο, όμως, ότι η Γενική Γραμματεία Πολιτικής Προστασίας, που επικαλεστήκατε, είναι απολύτως αναρμόδια να εκπονεί τέτοια σχέδια και, φυσικά, δεν διαθέτει προσωπικό για τη διαχείριση προσφύγων και γενικότερα λαθρομεταναστών σε καταυλισμούς, μήπως προτίθεστε να πληρώνετε μέλη μη κυβερνητικών οργανώσεων για να λειτουργούν αυτά τα στρατόπεδα λαθρομεταναστών;
Με αφορμή και τη σημερινή συζήτηση, νομίζω ότι σας δίνετε μία ευκαιρία να αποκαλύψετε και το μυστικό των κέντρων πρώτης υποδοχής και κράτησης σε όλη τη χώρα. Θέλουμε να μας πείτε, δηλαδή, πού ακριβώς θα είναι αυτά τα κέντρα και σε ποια συγκεκριμένα σημεία.
Άλλωστε, επί τρία χρόνια τρεις διαδοχικές μνημονιακές κυβερνήσεις εμφανίζονται να ψάχνουν να βρουν πού θα φτιάξουν αυτά τα κέντρα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Αυτό δεν γίνεται. Μετά από τόσα χρόνια μελέτης του θέματος σίγουρα μπορείτε να μας δώσετε κάποιες απαντήσεις. 
Και εδώ θέλω να επισημάνω ότι η μετάθεση των ανακοινώσεών σας, αφού έχετε ανοίξει τα νέα κέντρα, είναι εκείνη η οποία προκαλεί την έντονη αντίδραση –και όχι μόνο- των κατοίκων. Είδαμε τα αποτελέσματα αυτής της τακτικής στο Παρανέστι της Δράμας το περασμένο Σάββατο με τη μεταφορά εκεί διακοσίων λαθρομεταναστών. 
Κατά πάγια πρακτική των διαδοχικών συγκυβερνήσεων μέχρι τώρα, πρώτα ανοίγουν τα κέντρα λαθρομεταναστών και μετά ενημερώνονται οι τοπικές κοινωνίες. Κατά πάγια πρακτική του ΠΑΣΟΚ και της Νέας Δημοκρατίας…","ΜΑΡΙΝΑ ΧΡΥΣΟΒΕΛΩΝΗ",553
"111556"," Τα υπόλοιπα μπορείτε να τα αναπτύξετε στη δευτερολογία σας, κυρία συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111557"," Τελειώνω, κύριε Πρόεδρε. 
Αυτή, λοιπόν, την πρακτική τη δική σας, αλλά και του κ. Χρυσοχοΐδη σας ζητούμε να σταματήσετε. 
Ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"111558"," Ευχαριστούμε και εμείς. 
Το λόγο έχει ο Υπουργός κ. Δένδιας για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111559"," Κύριε Πρόεδρε, εμένα είναι πάντοτε χαρά μου να βρίσκομαι στο Κοινοβούλιο και να απαντώ στις ερωτήσεις των συναδέλφων. Η Βουλή είναι το κυρίαρχο Σώμα, έχει το τεκμήριο της λαϊκής κυριαρχίας. Κατά συνέπεια αρμόζει απόλυτος σεβασμός στην άποψη που οι συνάδελφοι εκφράζουν εν ονόματι του ελληνικού λαού σε αυτήν την Αίθουσα. 
Όμως, αφού το λέω αυτό ως αρχική παρατήρηση, θα μου επιτρέψετε να πω ότι σε όλα υπάρχουν όρια. Λίθοι, πλίνθοι, κέραμοι ατάκτως ερριμμένα δεν συνιστούν ερώτηση. Και όταν ρωτάμε, στοιχειώδης υποχρέωση είναι να μπούμε στον κόπο –συνιστά σεβασμό προς το Κοινοβούλιο και τη δημοκρατία- να έχουμε ελέγξει στοιχειωδώς τι προβλέπουν οι νόμοι που έχουμε ψηφίσει. 
Η σύγχυση του πρόσφυγα με το λαθρομετανάστη είναι κάτι που εκφεύγει της θεσμικής γνώσης αυτής της Αίθουσας; Η Συνθήκη της Γενεύης του 1951 είναι κάτι που ξεφεύγει από τη θεσμική γνώση αυτής της Αίθουσας; Η σύγχυση των κέντρων πρώτης υποδοχής και των λαθρομεταναστών με τις ανθρωπιστικές κρίσεις της ανθρωπότητας, όπως τις ζήσαμε στην ιστορική της πορεία, είναι κάτι που αγνοούμε θεσμικά ως Βουλή των Ελλήνων; Τι είναι αυτές οι συγχύσεις που γίνονται εδώ; Στο πλαίσιο ποιας λαϊκίστικης πολιτικής;","ΝΙΚΟΛΑΟΣ ΔΕΝΔΙΑΣ",122
"111560"," Παρακαλώ πολύ, μη χρησιμοποιείτε τέτοιες εκφράσεις!","ΜΑΡΙΝΑ ΧΡΥΣΟΒΕΛΩΝΗ",553
"111561"," Κυρία συνάδελφε, έχετε το δικαίωμα της δευτερολογίας, για να ασκήσετε την κριτική σας στην τοποθέτηση του Υπουργού.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111562"," Επαναλαμβάνω, κύριε Πρόεδρε. Χρησιμοποιώ τις λέξεις με απόλυτη γνώση του τι λέω. 
Στο πλαίσιο ποιας λαϊκίστικης πολιτικής πρέπει όλοι να στοιχηθούμε πίσω από το μισαλλόδοξο λόγο της Χρυσής Αυγής; Γιατί πρέπει να το πράξουμε αυτό; Γιατί δεν μπορούμε να έχουμε σε αυτήν την ιστορική συγκυρία, δραματική –αν θέλετε- για τη χώρα, μέσα σε μια απίστευτη κρίση που περνάει η ελληνική κοινωνία, την υποχρέωση και τη δυνατότητα να της πούμε την αλήθεια ως έχει; 
Θα σας απαντήσω επί των διατάξεων, κυρία συνάδελφε, τις οποίες, προφανώς, δεν μπήκατε στον κόπο να κοιτάξετε, στη δευτερολογία μου.","ΝΙΚΟΛΑΟΣ ΔΕΝΔΙΑΣ",122
"111563"," Έχετε το λόγο κυρία Χρυσοβελώνη για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111564"," Κύριε Πρόεδρε, αδυνατώ πραγματικά να κατανοήσω το ύφος του κυρίου Υπουργού.  Κατανοώ, κύριε Πρόεδρε -παρακαλώ αυτά που θα πω να μην προσμετρηθούν στο χρόνο μου- ότι είμαι μία νέα Βουλευτής, αλλά αυτού του είδους τις επιθέσεις τις θεωρώ παντελώς ανοίκειες και θα σας έλεγα, κύριε Υπουργέ και παντελώς απρεπείς. 
Εν πάση περιπτώσει, μπαίνω στη δευτερολογία μου. 
Εξακολουθείτε, δυστυχώς, κύριε Υπουργέ, να μην έχετε διευκρινίσει πού ακριβώς θα φτιάξετε τα κέντρα λαθρομεταναστών. Για παράδειγμα, θα τα φτιάξετε στα μεγάλα νησιά, που ήδη έχετε ανακοινώσει, όπως είναι η Ρόδος;
Κατανοώ, κύριε Πρόεδρε, ότι ο κύριος Υπουργός αντιδρά έτσι, γιατί ίσως έχει κουραστεί να απολογείται για μία πολιτική που δεν είναι δικό του δημιούργημα. Αναγνωρίζω πως έχετε δίκιο σε αυτό, πως όντως είναι κυρίως ένα δημιούργημα του κ. Χρυσοχοΐδη, που εσείς, κύριε Υπουργέ, κληρονομήσατε, δηλαδή την ιστορία με τα ΚΕΠΥ και σήμερα καλείστε να διαχειριστείτε τις συνέπειες. 
Επομένως θα μπορούσατε να είχατε επ’ αυτού μία συνεργασία με τον κ. Χρυσοχοΐδη, ώστε να αναλάβει ένα μέρος της υπεράσπισης της δικής του πολιτικής. Ίσως θα ήταν η καλύτερη λύση, από τη στιγμή μάλιστα που με τα κόμματά σας στηρίζετε και οι δύο τη συγκυβέρνηση. Και για να παραφράσω ένα παλιό σύνθημα που ταιριάζει με την περίπτωση, «η Νέα Δημοκρατία στην Κυβέρνηση και το ΠΑΣΟΚ στην εξουσία». Και αυτό, δυστυχώς, για εκείνους που σας ψήφισαν είναι μία τραγική πραγματικότητα και στο θέμα των λαθρομεταναστών. 
Η πολιτική που ακολουθείτε για τα κέντρα λαθρομεταναστών είναι μία φωτοτυπία της πολιτικής του ΠΑΣΟΚ. Το ΠΑΣΟΚ ψήφισε το ν. 3838 για την απόδοση της ελληνικής ιθαγένειας σε αλλοδαπούς και εσείς απλώς τον κρατήσατε. Άλλα, βέβαια, λέγατε προεκλογικά στους ψηφοφόρους σας. Μιλούσατε για άμεση κατάργηση του νόμου Ραγκούση μετά τις εκλογές, που ποτέ δεν ήλθε.
Όμως, ας επιστρέψουμε στο θέμα της ασφάλειας, που είναι κατ’ εξοχήν δική σας ευθύνη. Υπενθυμίζω πως, σύμφωνα με στοιχεία του ίδιου του ΟΗΕ στη Συρία, βρίσκονται χιλιάδες Τζιχαδιστές μαχητές, δηλαδή, ακραίοι ισλαμιστές, κυρίως Άραβες και στοιχεία της Αλ Κάιντα, που μάχονται για την εγκαθίδρυση ενός θεοκρατικού καθεστώτος.
Θα φιλοξενήσετε και τέτοιους ως δήθεν πρόσφυγες στα ακριτικά μας νησιά; Αν όντως δεν το θέλετε, πώς θα ελέγχετε, άραγε, τι είδους άτομα θα εισέρχονται στη χώρα; Θα αποτελούν κίνδυνο για την εθνική μας ασφάλεια; Θυμίζω πως μέχρι τώρα οι εισερχόμενοι λαθρομετανάστες στην πλειοψηφία τους δηλώνουν υπήκοοι Αφγανιστάν, χωρίς φυσικά να διαθέτουν κανένα απολύτως ταξιδιωτικό έγγραφο και εσείς το αποδέχεστε.
Ας δεχθούμε ότι όλοι τους είναι φιλαλήθεις και όντως προέρχονται από το Αφγανιστάν. Στο Αφγανιστάν, όπως και στη Συρία, ακόμα και σήμερα συνεχίζεται ένας πόλεμος με τους Τζιχαδιστές. Νομίζω πως ο κοινός νους λέει ότι ένα σημαντικό τμήμα των λαθρομεταναστών που ήλθαν στην Ελλάδα θα προέρχεται και από εκείνη την πλευρά, που δεν είναι διόλου φιλική απέναντί μας.
Κλείνοντας, κύριε Υπουργέ, σχετικά με τις διαμαρτυρίες που εκφράσατε κατά τη συζήτηση του σχετικού νομοσχεδίου προς τη ΔΗΜΑΡ, η οποία δεν στηρίζει την πολιτική σας για τα ΚΕΠΥ -δεν ανέχεστε αυτήν την αμφιθυμία της ΔΗΜΑΡ, σας προβληματίζουν οι πολιτικές της ταλαντώσεις- συμφωνώ πως δεν θα έπρεπε να υπήρχε πολιτική αμφιταλάντευση. Αυτή, όμως, η αρχή δεν θα έπρεπε να ισχύει μόνο για τη θυγατρική ΔΗΜΑΡ, αλλά και για τη μητρική ανώνυμη εταιρεία, δηλαδή, «Νέα Δημοκρατία-ΠΑΣΟΚ Α.Ε.», που έλεγε κάποτε ο συνάδελφος κ. Γεωργιάδης, που τώρα ανήκει στη Νέα Δημοκρατία.
(Στο σημείο αυτό χτυπάει το κουδούνι λήξεως του χρόνου ομιλίας της κυρίας Βουλευτού)
Άρα, θα έπρεπε να ισχύει αυτό και για σας και για τον Κοινοβουλευτικό σας Εκπρόσωπο, τον κ. Βορίδη, που διαμαρτυρόταν προεκλογικά για την Αμυγδαλέζα και ξιφουλκούσε στις εφημερίδες κατά του προκατόχου σας κ. Χρυσοχοΐδη. Να θυμίσω πως ο κ. Βορίδης επέκρινε έντονα μόλις πριν λίγους μήνες την επιλογή του ΠΑΣΟΚ να φτιάξει στην Αμυγδαλέζα Κέντρο Λαθρομεταναστών.","ΜΑΡΙΝΑ ΧΡΥΣΟΒΕΛΩΝΗ",553
"111565"," Συντομεύετε, κυρία συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111566"," Τελειώνω, κύριε Πρόεδρε.
Σήμερα, απόλυτη σιωπή. Αυτή είναι ίσως και μία από τις υποχρεώσεις που αναλαμβάνουν όσοι εισέρχονται στη «Νέα Δημοκρατία-ΠΑΣΟΚ Α.Ε.».
Δεν είναι, όμως, κυρίες και κύριοι συνάδελφοι, η πολιτική μία κερδοφόρα επένδυση ούτε η Κυβέρνηση μια επιχείρηση συνεταίρων. Τουλάχιστον, δεν θα έπρεπε να είναι.
Εμείς για το θέμα των ΚΕΠΥ δεν σας ζητούμε να δώσετε μόνος σας τη λύση. Μιλήστε με τον κ. Βορίδη, με τον κ. Χρυσοχοΐδη, με όποιον άλλον θέλετε από τα συγκυβερνώντα κόμματα, για να βρείτε μία κοινά αποδεκτή γραμμή.","ΜΑΡΙΝΑ ΧΡΥΣΟΒΕΛΩΝΗ",553
"111567"," Έχετε υπερβεί κατά πολύ το χρόνο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111568"," Για όσο, όμως, κύριε Υπουργέ, θα είστε εσείς Υπουργός, αναγκαστικά θα απευθυνόμαστε σε εσάς και από εσάς θα απαιτούμε απαντήσεις στα ερωτήματά μας.","ΜΑΡΙΝΑ ΧΡΥΣΟΒΕΛΩΝΗ",553
"111569"," Εγώ, πριν δώσω το λόγο στον κύριο Υπουργό, θα ήθελα να παρακαλέσω να μη χαρακτηρίζουμε τα κόμματα εμπορικές επιχειρήσεις. Δεν είναι κομψό.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111570"," Οι Ανεξάρτητοι Έλληνες, κύριε Πρόεδρε…","ΜΙΧΑΗΛ ΚΑΣΣΗΣ",206
"111571"," Παρακαλώ πάρα πολύ να προσέχουμε.
Κύριε Υπουργέ, έχετε το λόγο για να απαντήσετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111572"," Σας ευχαριστώ, κύριε Πρόεδρε.
Επειδή η πρωτολογία την οποία διατύπωσα επί της ερωτήσεως της κυρίας συναδέλφου είχε τη γενική μου αντίληψη για ορισμένα πράγματα, θα μου επιτρέψτε στη δευτερολογία μου να απαντήσω στις δύο ερωτήσεις που είναι διατυπωμένες στην ερώτηση.
Η πρώτη ερώτηση την οποία μου ζητάει η κυρία συνάδελφος να απαντήσω είναι πώς θα διαπιστωθεί ότι πρόκειται περί προσφύγων και πού θα διαπιστωθούν οι πραγματικές ιδιότητες των προσφύγων.
Επ’ αυτού, κατ’ αρχάς, η προσφυγική ιδιότητα περιγράφεται στη σύμβαση της Γενεύης του 1951. Εάν κάποιος προτείνει την καταγγελία της -φαντάζομαι ότι δεν υπάρχει κανείς σε αυτήν την Αίθουσα- θα είναι σωστό να το πει ειλικρινώς. Παρακαλώ να σταματήσει η σύγχυση ανάμεσα στους πρόσφυγες και στους λαθρομετανάστες.
Είναι κάτι τελείως διαφορετικό, κυρία συνάδελφε.
Το δεύτερο είναι ότι η εσωτερική διαδικασία περιγράφεται σαφέστατα στο π.δ. 114/2010, το οποίο αποτελεί υλοποίηση Κοινοτικής Οδηγίας, της οδηγίας 2005/85ΕΚ. Όλα αυτά έχουν προβλεφθεί. Δεν χρειάζεται να εφεύρουμε τον τρόπο.
Όσον αφορά τη δεύτερη ερώτηση για τη Γενική Γραμματεία Πολιτικής Προστασίας, η οποία είπατε ότι έφτιαξε το σχέδιο «ΊΩΝ», θα πω ότι το σχέδιο δεν λέγεται «ΊΩΝ», αλλά λέγεται «ΙΏΝΗ». «ΙΏΝΗ» είναι η πρώτη ελληνική αποικία στη Συρία και εξ αυτού η Γενική Γραμματεία Πολιτικής Προστασίας επέλεξε να δώσει στο σχεδιασμό αυτό το όνομα.
Ο ρόλος της Γενικής Γραμματείας Πολιτικής Προστασίας προβλέπεται από το ν. 3013/2002. Στο άρθρο 1 παράγραφος 2 υποεδάφιο α΄ προβλέπεται ρητώς η υποχρέωσή της να εκπονεί σχέδια για τέτοιες περιπτώσεις. Γιατί, λοιπόν, έχει έννοια η διατύπωση ότι είναι αναρμόδια; Βεβαίως, η υλοποίηση των σχεδίων δεν θα γίνει από τη Γενική Γραμματεία Πολιτικής Προστασίας. Έχει ήδη υπάρξει σύσκεψη με τα συναρμόδια Υπουργεία Εθνικής Άμυνας, Ναυτιλίας και Αιγαίου. Το σχέδιο έχει τεθεί εις γνώσιν του Πρωθυπουργού. Θα ήθελα να με συγχωρέσετε, αλλά δεν μπορώ να επεκταθώ επί του σχεδίου και λόγω χρόνου, αλλά και λόγω του απορρήτου ενός μέρους αυτού. 
Όμως, τελειώνοντας επιτρέψτε μου να σας πω ότι το σχέδιο δεν προβλέπει μόνο την αντιμετώπιση των προσφυγικών ροών από τη Συρία στην Ελλάδα, αλλά και τη βοήθεια προς άλλες χώρες, όπως είναι για παράδειγμα η Κύπρος, στην περίπτωση που χρειαστούν βοήθεια από εμάς για την αντιμετώπιση μιας ανθρωπιστικής κρίσης. 
Αφού ευχαριστήσω το Προεδρείο για την κατανόηση του μισού λεπτού κατά το οποίο υπερέβη το χρόνο μου, θα ήθελα να παρακαλέσω θερμά την Αίθουσα να μη γίνεται σύγχυση μεταξύ των ανθρωπιστικών κρίσεων, των προσφυγικών προβλημάτων και του προβλήματος της παράνομης μετανάστευσης το οποίο χειριζόμαστε. Οφείλουμε και πρέπει ως κοινωνία να διατηρήσουμε σαφέστατη τη διάκριση και στο μυαλό μας, αλλά κυρίως στην καρδιά μας. 
Σας ευχαριστώ πολύ.","ΝΙΚΟΛΑΟΣ ΔΕΝΔΙΑΣ",122
"111573"," Κύριε Πρόεδρε, συγγνώμη, αλλά …","ΜΑΡΙΝΑ ΧΡΥΣΟΒΕΛΩΝΗ",553
"111574"," Κυρία Χρυσοβελώνη, δεν έχετε το λόγο. 
Εγώ εκείνο για το οποίο θέλω να σας παρακαλέσω είναι αν είναι δυνατόν να αυτοπεριοριζόμαστε στο χρόνο που προβλέπεται από τον Κανονισμό, επειδή έχουμε αρκετές επίκαιρες και στη συνέχεια έχουμε και πρόταση νόμου. 
Επόμενη είναι η δεύτερη με αριθμό 352/1-10-2012 επίκαιρη ερώτηση πρώτου κύκλου της Βουλευτού του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Όλγας Γεροβασίλη προς τους Υπουργούς Οικονομικών και Διοικητικής Μεταρρύθμισης και Ηλεκτρονικής Διακυβέρνησης, σχετικά με την τοποθέτηση και μετάθεση των υπαλλήλων του δημοσίου και του ευρύτερου δημόσιου τομέα στον τόπο καταγωγής τους. 
Το λόγο έχει για δύο λεπτά η κ. Όλγα Γεροβασίλη για να αναπτύξει την επίκαιρη ερώτησή της.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111575"," Ευχαριστώ, κύριε Πρόεδρε. 
Όπως όλοι γνωρίζουμε, σε συνθήκες οικονομικής κρίσης, οι μνημονιακές πολιτικές οι οποίες ασκούνται στη χώρα μας έχουν φέρει την πλήρη ανατροπή στην οικονομική κατάσταση των δημοσίων υπαλλήλων. Οι οικογενειακοί προϋπολογισμοί έχουν εκτιναχθεί στον αέρα. Πιο δυσβάσταχτη έχει γίνει η κατάσταση για υπαλλήλους που υπηρετούν μακριά από τον τόπο καταγωγής τους ή μακριά από εκεί που βρίσκονται οι οικογένειές τους. Δυσκολεύονται εξαιρετικά να ανταποκριθούν στην υποχρέωση καταβολής ενοικίου κατοικίας στην πόλη που έχουν τοποθετηθεί υπηρεσιακά. Φυσικά, ακόμα μεγαλύτερη αδυναμία συντήρησης δύο νοικοκυριών και ανταπόκρισης στις αυξημένες οικογενειακές υποχρεώσεις υπάρχει όταν ο άλλος σύζυγος έχει καταστεί ή είναι άνεργος.
Ο νόμος ο οποίος διέπει τις μεταθέσεις των δημοσίων υπαλλήλων και των υπαλλήλων του ευρύτερου δημοσίου τομέα είναι το άρθρο 67 του ν. 3528/2007, ο οποίος εμπεριέχει τα κριτήρια βάσει των οποίων γίνονται αυτές οι μεταθέσεις που αφορούν κυρίως τον τόπο καταγωγής, την εντοπιότητα, το χρόνο στον οποίο εργάστηκε κάποιος, το μέρος στο οποίο εργάστηκε κ.λπ.. 
Δεδομένου, λοιπόν, ότι αποτελεί επιτακτική ανάγκη, προτείνουμε -και σας ρωτούμε αν έχετε την πρόθεση να το κάνετε- να συμπεριληφθούν στα κριτήρια μοριοδότησης των μεταθέσεων, αυτό της κατοχής ιδιόκτητης στέγης στο νομό τοποθέτησης ή μετάθεσης ενός υπαλλήλου, καθώς και το κριτήριο της ανεργίας ενός εκ των δύο συζύγων. 
Το ισχύον νομοθετικό πλαίσιο ανταποκρινόταν σε μια συγκεκριμένη κοινωνική πραγματικότητα και σε βιοτικές ανάγκες που δημιουργούσε αυτή η πραγματικότητα. Δεν λάμβανε υπ’ όψιν βεβαίως –ίσως δεν θα μπορούσε- τις συνθήκες οι οποίες έχουν διαμορφωθεί σήμερα.
Ζητάμε, λοιπόν, να μας απαντήσετε αν προτίθεστε να συμπεριλάβετε αυτά τα δύο κριτήρια, δηλαδή της ιδιόκτητης στέγης και της ανεργίας ενός εκ των δύο συζύγων.","ΟΛΓΑ ΓΕΡΟΒΑΣΙΛΗ",91
"111576"," Ευχαριστούμε την κ. Γεροβασίλη. 
Στη συνάδελφο θα απαντήσει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Αντώνιος Μανιτάκης. 
Κύριε Υπουργέ,  έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111577"," Κυρία Γεροβασίλη, σας ευχαριστώ κατ’ αρχάς για την ερώτησή σας, γιατί μου δίνετε την ευκαιρία να συζητήσω μαζί σας και να αναζητήσουμε μαζί μια λύση για ένα πρόβλημα που αναγνωρίζουμε ως πάρα πολύ σημαντικό, ιδίως για τους λόγους που αναφέρετε στην ερώτησή σας. 
Η εξαιρετικά δύσκολη οικονομική κατάσταση που περνάει η χώρα μας και η ένδεια στην οποία έχουν περιέλθει και οι δημόσιοι υπάλληλοι είναι ένα οξύτατο πρόβλημα. 
Το ερώτημά μας είναι αυτήν τη στιγμή αν μπορούμε έστω να ανακουφίσουμε στη συγκεκριμένη περίπτωση ορισμένους υπαλλήλους με τον τρόπο που προτείνετε. Δηλαδή, προτείνετε να αλλάξουμε το νόμο και να προσθέσουμε αυτά τα δύο κριτήρια. Φοβάμαι πως αν απαντήσω «ναι», δεν θα δώσω μία λυσιτελή απάντηση στο πρόβλημα αυτών των υπαλλήλων, γιατί όπως ξέρετε η διαδικασία της νομοθετικής αλλαγής είναι χρονοβόρα, πολύπλοκη και δεν μπορούμε να κάνουμε τροπολογίες αν δεν υπάρχει σχετικό νομοσχέδιο. Άρα θεωρώ τη λύση αυτή όχι αποτελεσματική, για τους λόγους που καταλαβαίνετε.
Ο νόμος περιέχει τέσσερα κριτήρια. Μεταξύ αυτών των κριτηρίων θέλω να αναφέρω δύο τα οποία θα μπορούσαν κάπως, αν τα ερμηνεύσουμε κατάλληλα, να βοηθήσουν στη συγκεκριμένη πρόταση που κάνετε. Το ένα είναι η οικογενειακή κατάσταση και το άλλο είναι συνυπηρέτηση και εντοπιότητα. 
Ο νόμος παρέχει ακόμη τη δυνατότητα να βγει ένα προεδρικό διάταγμα το οποίο να προσθέσει στα υπάρχοντα τέσσερα κριτήρια που περιέχονται στο νόμο και άλλα τρία κριτήρια. Το προεδρικό, όμως, αυτό διάταγμα που θα βγει -που δεν έχει βγει- έχει δύο προϋποθέσεις: Η μία είναι ότι θα πρέπει αυτό να αναφέρεται σε συγκεκριμένες υπηρεσίες, σε συγκεκριμένα Υπουργεία, άρα θα πρέπει ανάλογα με την κατάσταση που βρίσκονται οι δημόσιοι υπάλληλοι να δούμε με ποια Υπουργεία και υπηρεσίες αρμόζουν Η άλλη περίπτωση –την οποία θα εισηγηθώ μάλλον στη δευτερολογία μου πιο αναλυτικά- είναι να δούμε με το ισχύον νομοθετικό καθεστώς πώς μπορούμε να εντάξουμε αυτούς τους δύο λόγους τους οποίους αναφέρετε.
Πιστεύω ειλικρινά ότι πράγματι η νομοθεσία έτσι όπως είναι διατυπωμένη δεν ανταποκρίνεται στην κρίσιμη κατάσταση που περνάει η χώρα. Ακόμα και η πρόβλεψη αυτών των προεδρικών διαταγμάτων είναι αρκετά δύσκολη διαδικασία και χρονοβόρα. 
Όμως, νομίζω ότι είναι δυνατόν τους δύο αυτούς λόγους, τόσο το λόγο της ιδιοκατοίκησης –μάλλον λέτε ιδιόκτητη κατοικία, όχι ιδιοκατοίκηση, που είναι διαφορετικό, χρειάζεται όμως μια τροποποίηση για να μπορέσουμε να το εντάξουμε στο νόμο- όσο και το λόγο της ανεργίας, με ερμηνεία ή με κάποια ερμηνευτική εγκύκλιο να τους εντάξουμε τη μεν ιδιοκατοίκηση στην κατηγορία της εντοπιότητας και των ανέργων στην κατηγορία της οικογενειακής κατάστασης. 
Στη δευτερολογία μου θα σας απαντήσω πιο αναλυτικά.","ΑΝΤΩΝΙΟΣ ΜΑΝΙΤΑΚΗΣ",298
"111578"," Ευχαριστούμε, κύριε Υπουργέ.
Κυρία Γεροβασίλη, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111579"," Κύριε Υπουργέ, χαίρομαι που καταλαβαίνετε την αναγκαιότητα της μεταβολής της μοριοδότησης των μεταθέσεων μέσα στις καινούργιες οικονομικές συνθήκες. 
Έχετε δίκιο, σε ένα δυσκίνητο κράτος σαν το ελληνικό κράτος, όλα αυτά πολύ δύσκολα και με μεγάλη γραφειοκρατική διαδικασία μπορούν να αντιμετωπιστούν. Ωστόσο οι ανάγκες είναι άμεσες και επιτακτικές και πραγματικά θα πρέπει τελείως διαφορετικά να το αντιμετωπίσουμε.
Αφορμή για να κάνουμε αυτήν την πρόταση-ερώτηση σήμερα είναι πάρα πολλές επώνυμες επιστολές ανθρώπων οι οποίοι πραγματικά είναι μερικά ακόμη οικογενειακά δράματα μέσα σε όλα αυτά που καθημερινώς ακούμε όλοι μας. Έχουμε περίπτωση πολύτεκνου εργαζόμενου ο οποίος διορίστηκε μερικά χιλιόμετρα μακριά –πάνω από τριακόσια- από τον τόπο κατοικίας και ιδιοκατοίκησης και μόνιμης κατοικίας της οικογένειας, ο οποίος σήμερα με τα 800, ας πούμε και 1000 ευρώ, καλείται να καλύψει τις ανάγκες δύο οικογενειών και ο ίδιος παρανόμως κοιμάται στον τόπο εργασίας. Καταλαβαίνετε ότι αυτό δημιουργεί συνθήκες αθλιότητας. Είναι ένας εργαζόμενος ο οποίος έχει διοριστεί ως πολύτεκνος κι όταν διορίστηκε τα δύο χρόνια που είχε δικαίωμα να ζητήσει μετάθεση άλλαξαν και έγιναν πέντε. Αυτό είναι ένα παράδειγμα και υπάρχουν βεβαίως πάρα πολλά άλλα.
Επομένως, θεωρούμε ότι όλο το πλαίσιο χρειάζεται μία επανεξέταση στο πλαίσιο -ας το πούμε έτσι- μιας μίνιμουμ κοινωνικής νησίδας, διότι δεν πρόκειται να λύσουμε τα προβλήματα. Το κοινωνικό κράτος έχει πλέον καταλυθεί. Ωστόσο υπάρχουν πράγματα τα οποία αντιμετωπίζονται χωρίς να μεταβάλουν τον οικονομικό προϋπολογισμό. 
Σε αυτά θα πρέπει να είστε ιδιαίτερα γρήγοροι και ευαίσθητοι. Δεν μιλώ για ειδική μεταχείριση. Μπορεί, όμως, μία κυβέρνηση δημοκρατικά εκλεγμένη να δείχνει στοιχειώδες ανθρώπινο πρόσωπο.","ΟΛΓΑ ΓΕΡΟΒΑΣΙΛΗ",91
"111580"," Ευχαριστώ, κυρία συνάδελφε. 
Ο κύριος Υπουργός έχει το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111581"," Αν πράγματι εγκύψουμε με κατανόηση στο πρόβλημα και αν συνεργαστούμε, είναι δυνατόν από κοινού να βρούμε μία λύση. Συμφωνώ μαζί σας ότι η λύση πρέπει να είναι άμεση και αποτελεσματική. Αν είναι να περιμένουμε να τροποποιηθεί ο νόμος, η λύση δεν θα είναι ούτε άμεση ούτε αποτελεσματική.
Στην εγκύκλιο που συνοδεύει την έκδοση προεδρικού διατάγματος περιέχονται κάποιοι ενδεικτικοί λόγοι. Αυτούς τους λόγους θα μπορούσαν να τους επικαλεστούν στην αίτησή τους και οι ίδιοι οι υπάλληλοι. Τους λόγους αυτούς θα σας τους αναφέρω τελείως ενδεικτικά για να δούμε πώς θα μπορούσαμε αργότερα, σε μία νεότερη εγκύκλιο να τους διατυπώσουμε με πιο συγκεκριμένο τρόπο, με τρόπο γενικό και αντικειμενικό ώστε να μη θεωρηθεί ότι περιλαμβάνουμε κάποιες συγκεκριμένες καταστάσεις. Έτσι, τηρούμε το νόμο και αυτά που προτείνουμε υπάγονται στα τέσσερα βασικά κριτήρια που αναφέρει ο νόμος.
Αυτοί οι τέσσερις ενδεικτικοί λόγοι που μπορούν να προστεθούν στα προεδρικά διατάγματα, είναι οι εξής: Λόγοι υγείας των ιδίων ή προστατευομένων μελών και της οικογένειάς τους. Λόγοι σπουδών, λόγοι οικονομικοί και αμοιβαίας μετάθεσης. 
Εάν αυτούς τους λόγους τους διατυπώσουμε με τέτοιο τρόπο ώστε να υπάγονται στην κατηγορία των οικογενειακών αναγκών και στην κατηγορία των οικονομικών αναγκών, θα μπορούσαμε να βρούμε μία λύση η οποία θα επιτρέψει στις αρμόδιες υπηρεσίες μεταθέσεων να τους λαμβάνουν υπ’ όψιν στα κριτήρια της μετάθεσης. Καταλαβαίνετε ότι αυτοί οι λόγοι πρέπει να τεκμηριώνονται, να αποδεικνύονται και να μπορούν λογικά να υπαχθούν στις κατηγορίες που σας ανέφερα. 
Είμαι στη διάθεσή σας όποτε θέλετε να συνεργαστούμε και να διατυπώσουμε με τέτοιο τρόπο την εγκύκλιο ώστε να δώσουμε μία λύση άμεση στα προβλήματα που απασχολούν τον τόπο. 
Σας ευχαριστώ πολύ.","ΑΝΤΩΝΙΟΣ ΜΑΝΙΤΑΚΗΣ",298
"111582"," Ευχαριστούμε, κύριε Υπουργέ.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριανταπέντε μαθητές και μαθήτριες και δύο εκπαιδευτικοί από το 7ο Δημοτικό Σχολείο Κερατσινίου.
Η Βουλή τους καλωσορίζει. Σας ευχόμαστε καλή εκπαιδευτική χρονιά και καλή πρόοδο.
(Χειροκροτήματα απ’ όλες τις πτέρυγες της Βουλής)
Θα συζητηθεί η τρίτη με αριθμό 345/1-10-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Ανδρέα Λοβέρδου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την απορρόφηση του ΕΣΠΑ.
Ο κ. Λοβέρδος έχει το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111583"," Ευχαριστώ πολύ, κύριε Πρόεδρε. 
Κύριε Υπουργέ, το ΕΣΠΑ σχεδιάστηκε για μία άλλη Ελλάδα και εφαρμόζεται τώρα στην Ελλάδα της κρίσης, της ύφεσης, της ανεργίας. 
Αναρωτιέται κανείς αν υπάρχουν περιθώρια κάτι να γίνει πάρα πολύ γρήγορα ώστε να υπάρξει η απορρόφηση των 12,5 δισεκατομμυρίων ευρώ του ΕΣΠΑ, να μπουν στην ελληνική οικονομία, να μπουν στην ελληνική αγορά.
Έχουμε πια συνειδητοποιήσει –και λίγοι είναι αυτοί στην Ελλάδα που το αγνοούν- ότι έχουμε ως αποτέλεσμα των δεκαετιών μιας ευδαιμονικής μεταπολιτευτικής περιόδου, δύο μεγάλα προβλήματα: Το πρόβλημα του δημοσίου χρέους και το πρόβλημα της ανταγωνιστικότητας, στενά συνδεδεμένα, σχεδόν ταυτόσημα, με το πρόβλημα της ύφεσης και της ανεργίας. 
Ως Υπουργός είχα προτείνει δύο μέτρα γρήγορης αντιμετώπισης του προβλήματος. Το πρώτο, κύριε Υπουργέ, σχετίζεται με τη δυνατότητα να προωθηθεί το ΕΣΠΑ στην αγορά μέσω των τραπεζών, όχι όλο το υπόλοιπο αλλά οπωσδήποτε τα 8 δισεκατομμύρια εξ αυτού. Έχω ακούσει ότι είστε θετικός. Μάλιστα πληροφορήθηκα και για τη διενέργεια μίας σχετικής σύσκεψης επί του θέματος με τις ίδιες τις τράπεζες. 	Περνάνε όμως οι μήνες, οξύνονται τα προβλήματα στην αγορά, οξύνεται η ανεργία. Έχετε κατά νου κάποιο σχετικό χρονοδιάγραμμα; Δεν αντιπολιτεύομαι ούτε εσάς ούτε το Υπουργείο σας. Προσπαθώ να βοηθήσω.
Στη δευτερολογία μου θα είμαι πιο αναλυτικός.","ΑΝΔΡΕΑΣ ΛΟΒΕΡΔΟΣ",286
"111584"," Ευχαριστούμε τον κ. Λοβέρδο.
Το λόγο έχει ο Υπουργός κ. Κωνσταντίνος Χατζηδάκης για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111585"," Κύριε συνάδελφε, καταλαβαίνω την ανησυχία μας. Πιστέψτε με, είναι και δική μου καθώς πράγματι και σ’ αυτό το ΕΣΠΑ. που πρόκειται για το Δ΄ Κοινοτικό Πλαίσιο Στήριξης. έχει ακολουθηθεί η παράδοση όλων των προηγούμενων. Ξεκινήσαμε αργά και προσπαθούμε να επιταχύνουμε προς το τέλος της περιόδου. Αυτό έχει δημιουργήσει μία αλγεινή εντύπωση για τη χώρα και μία εικόνα ότι η Ελλάδα δεν απορροφά τα κοινοτικά κονδύλια. Πράγματι άλλες χώρες συνοχής, όπως λέγονται, όπως η Ιρλανδία και η Πορτογαλία, είναι μπροστά από μας, αλλά αυτό δεν έχει να κάνει με την εικόνα που κυριαρχεί στην Ευρώπη ότι είμαστε περίπου η τελευταία χώρα στις απορροφήσεις κονδυλίων. Είμαστε πάνω από το μέσο όρο απορροφήσεων αυτήν την ώρα. Με την επιτάχυνση που έχει γίνει σταδιακά είμαστε στο 45%. Ο μέσος όρος απορροφήσεων είναι στο 40% και η Γαλλία, για παράδειγμα, είναι στο 37%. 
Αυτό δεν σημαίνει ότι εφησυχάζουμε. Το πρόβλημα είναι εδώ και πρέπει να το αντιμετωπίζουμε κάθε μέρα και αυτό προσπαθούμε να το κάνουμε σε τρία διαφορετικά μέτωπα. Στο μέτωπο της αναθεώρησης του ΕΣΠΑ στείλαμε τις προτάσεις μας ήδη την περασμένη Παρασκευή στις Βρυξέλλες. Στο μέτωπο της απλοποίησης υπάρχει ομάδα εργασίας και ειδικός συντονιστής έτσι ώστε να «κοπούν» η γραφειοκρατία και οι περιττές υπογραφές μέχρι το τέλος της χρονιάς. Στο μέτωπο των εκατόν ογδόντα ενός έργων προτεραιότητας προσπαθούμε έτσι ώστε να έχουμε συγκεκριμένα αποτελέσματα, μετρήσιμο έργο με συγκεκριμένα χρονοδιαγράμματα. 
Όσον αφορά στο ρόλο των τραπεζών, ως προς τα τεχνικά έργα δεν είναι δυνατόν αυτό να γίνει λόγω των κοινοτικών κανονισμών, αλλά ακόμα και αν υπήρχε δυνατότητα να γίνει και να κάναμε μία διαπραγμάτευση με την Ευρωπαϊκή Επιτροπή, η διαπραγμάτευση και η δημιουργία των νέων δομών θα κρατούσε τόσο πολύ ώστε θα ήταν δώρον-άδωρον. Το επισημαίνω αυτό για να υπάρχει μία καθαρή εικόνα.
Όσον αφορά στις παραγωγικές επενδύσεις -στήριξη μικρομεσαίων επιχειρήσεων, αναπτυξιακός νόμος κ.λπ.- τότε οι τράπεζες μπορεί πράγματι να χρησιμοποιηθούν και χρησιμοποιούνται ως ένα βαθμό ως ενδιάμεσοι φορείς. Άλλωστε και χθες είπαμε σε σχέση με τον επενδυτικό νόμο ότι μετά την αξιολόγηση που γίνεται από ανεξάρτητους αξιολογητές, οι επενδυτές μπορεί να διαλέγουν μεταξύ της κλασικής οδού, δηλαδή να προχωρούν μέσω του δημοσίου, του Υπουργείου μας ή των περιφερειών ως προς τα επόμενα στάδια της επένδυσής τους ή να προχωρούν μέσω των τραπεζών, αν το θέλουν οι ίδιοι.
Επίσης θα σημειώσω ότι πάντα στο πλαίσιο του ΕΣΠΑ υπάρχουν σημαντικοί πόροι που επιχειρείται να διακινηθούν προς τις μικρομεσαίες επιχειρήσεις μέσω τέτοιων μηχανισμών στους οποίους κι εσείς αναφέρεστε, όπως είναι το ΕΤΕΑΝ. Δυστυχώς όμως τα προϊόντα αυτά σχεδιάστηκαν λάθος κατά την εκτίμησή μου και προσπαθούμε αυτούς τους μήνες να ξεμπλοκάρουμε το σύστημα διότι δίνουμε μία μάχη με το χρόνο. Είμαστε σε συνεννόηση τόσο με τη διοίκηση του ΕΤΕΑΝ όσο και με την Ελληνική Ένωση Τραπεζών.
Επίσης, να προσθέσω ότι σ’ αυτό το πλαίσιο είμαστε σε συνεργασία και με την Ευρωπαϊκή Τράπεζα Επενδύσεων. Έχουμε ήδη ανακοινώσει ένα πακέτο ενίσχυσης το οποίο θα κατευθυνθεί μέσω των τραπεζών στις μικρομεσαίες επιχειρήσεις. Διαπραγματευόμαστε άλλο ένα πακέτο. Συνολικά αυτά είναι περίπου 1,5 δισεκατομμύριο για τις μικρομεσαίες επιχειρήσεις. Οι τράπεζες θα είναι ενδιάμεσοι διαχειριστές και θα βάλουν φυσικά και δικά τους χρήματα.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"111586"," Κύριε συνάδελφε, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111587"," Φοβούμαι ότι διαφωνούμε πάρα πολύ. Και διαφωνούμε, αν καλά καταλαβαίνω –ελπίζω να κάνω λάθος- στον τρόπο που αντιλαμβανόμαστε τα πράγματα και προσπαθούμε να παλέψουμε γι’ αυτά. 
Θέλω να θυμίσω ότι γίνατε κυβέρνηση, έγιναν εκλογές, με πρώτο θέμα την ανάπτυξη. Θυμόμαστε όλοι τι έλεγε ο Πρωθυπουργός στη Βουλή, τι λέγατε στον ελληνικό λαό. Έχουν περάσει τρεισήμισι μήνες. Η δική μου γνώμη είναι ότι παρά τις δικές σας προσπάθειες τα αναπτυξιακά, λεγόμενα, Υπουργεία λειτουργούν το καθένα και στο δικό του κόσμο. Τα  πράγματα έτσι δεν μπορούν  να προχωρήσουν. 
Πάμε για τέταρτη φορά στον ελληνικό λαό στην Εθνική Αντιπροσωπεία να ψηφίσουμε μέτρα και περιμένουμε τη συμφωνία των πολιτικών αρχηγών εν προκειμένω –εγώ έχω δηλώσει ότι στηρίζω, αλλά να δούμε ποιο είναι και το θέμα που αντιμετωπίζει η Εθνική Αντιπροσωπεία και ο ελληνικός λαός- για τέταρτη φορά μιλώντας με απίστευτες γενικότητες για την ανάπτυξη, μη δίνοντας πλαίσιο στον πολίτη να καταλάβει γιατί δυσκολεύεται σήμερα και γιατί αύριο μπορεί να έχει κάποιες ελπίδες. 
Θα γίνω πολύ συγκεκριμένος. Είχα ως Υπουργός προτείνει αυτό που σας είπα, όχι βέβαια για τα σχετιζόμενα με τις μεγάλες κατασκευές, τα μεγάλα έργα. Αλλά για τα υπόλοιπα 8 δισεκατομμύρια περίπου, οι τράπεζες είναι ένα εργαλείο προώθησης των κεφαλαίων αυτών στην αγορά, το 2013 και το 2014. Κάτι άμεσο. Είχα, λοιπόν, προτείνει να υπάρχει η εποπτεία, μιας ειδικής επιτροπής Υπουργών υπό τον Πρωθυπουργό που θα μπορούσε να λειτουργήσει με τις ταχύτητες των αντίστοιχων επιτροπών προκειμένου να οργανωθούν και να διεξαχθούν οι Ολυμπιακοί Αγώνες. Αναφέρομαι στη μέθοδο.
Άρα, τράπεζες: γρήγορη προώθηση χρημάτων στην αγορά. Εποπτεία: εξαφάνιση, άρση δηλαδή των προβλημάτων κυρίως της γραφειοκρατίας από τον Πρωθυπουργό και τους συναρμόδιους Υπουργούς του. 
Κύριε Υπουργέ, δε βγαίνει αλλιώς. Η ιστορία με τα προγράμματα της Ευρωπαϊκής Ένωσης –συμφωνώ μαζί σας- κολλάει στην ελληνική διοίκηση: περιφερειακή, πρώτου, δεύτερου βαθμού, κεντρική διοίκηση. 
Σας μιλάει Υπουργός της προηγούμενης κυβέρνησης που κάθε εβδομάδα συγκαλούσε επιτελικό όργανο για το ΕΣΠΑ. Και κάθε εβδομάδα τα πράγματα ήταν στην ίδια κατάσταση με την προηγούμενη. Κάθε απόπειρα να προωθηθεί το πρόγραμμα είχε και δέκα δημοσιεύματα στην εφημερίδες για το αν είναι εντάξει, αν είναι ακριβό, αν δεν είναι ακριβό. Και η Ελλάδα πεθαίνει. Θα συνεχίσουμε να συγκρινόμαστε με άλλους, αν είμαστε καλοί, αν είμαστε κακοί ή να συγκρίνεται το ένα κόμμα με το άλλο αν κάποιο επιτάχυνε τις διαδικασίες περισσότερο; Μα όλοι το ίδιο πρόβλημα ζούμε. Και το πρόβλημά μας δεν είναι εμείς και εσείς. Εμείς και εσείς δεν είναι καν πρόβλημα. Το πρόβλημά μας είναι ότι ο ελληνικός λαός ζει συνθήκες δραματικής ύφεσης. 
Είστε πολύ κινητικός. Είναι γνωστό. Και μπορείτε να πάρετε και αποφάσεις. Και αυτό είναι γνωστό. Θα το επιταχύνετε το πρόγραμμα αυτό ή θα μιλάμε με κριτήριο ΠΑΣΟΚ και Νέας Δημοκρατίας του παρελθόντος; Πότε πήγαν πιο γρήγορα οι μεν, πότε πιο αργά οι δε. Δεν υπάρχουν αυτά πια, κύριε Υπουργέ. Τώρα υπάρχει μια κοινωνία που ταλαιπωρείται. Το ξέρετε πάρα πολύ καλά. Και είναι ένα μέσο -φυσικά σε συζήτηση, διαπραγμάτευση και συμφωνία με την Ευρωπαϊκή Ένωση- η λύση της προώθησης γρήγορα εδώ και τώρα, το 2013 και το 2014, του υπολοίπου προγράμματος μέσω των τραπεζών. 
Αυτή είναι η πρότασή μου. 
Ευχαριστώ πολύ.","ΑΝΔΡΕΑΣ ΛΟΒΕΡΔΟΣ",286
"111588"," Ευχαριστούμε τον κ. Λοβέρδο. 
Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111589"," Κύριε Λοβέρδο, δεν μίλησα με όρους ΠΑΣΟΚ και Νέας Δημοκρατίας. Θα ήταν εκτός τόπου και χρόνου εάν το έκανα. Νομίζω ότι όλοι καταλαβαίνουμε την ιστορικότητα των στιγμών. Ξέρουμε ότι τώρα που μιλάμε γράφεται ιστορία. Και θα ήμασταν κατώτεροι των περιστάσεων εάν πολιτευόμασταν με πολιτικάντικους όρους την ώρα που κινδυνεύει η χώρα μας ως προς την οικονομική της επιβίωση.
Επομένως, είναι μακριά από εμένα αυτή η συλλογιστική.
Καταλαβαίνω, επίσης, και την αγωνία σας –από την αρχή σημείωσα ότι είναι και δική μου αγωνία- σε σχέση με την πρόοδο των προγραμμάτων. Προσπαθούμε, όχι μόνο δουλεύοντας πολλές ώρες, αλλά δουλεύοντας και με σύστημα και με ανθρώπους που έχουμε κινητοποιήσει και από τον ιδιωτικό τομέα, να έχουμε αποτελέσματα σε συγκεκριμένα χρονοδιαγράμματα.
Μιλήσατε για την ανάπτυξη. Προσέξτε, η ανάπτυξη δεν διατάσσεται, η ανάπτυξη είναι αποτέλεσμα μιας σειράς προϋποθέσεων. 
Εμείς –όπως λέω χαρακτηριστικά- στο Υπουργείο Ανάπτυξης έχουμε τον πρώτο όροφο του οικοδομήματος. Το ισόγειο, όμως, είναι στο Υπουργείο Οικονομικών, με άλλα λόγια στη συμφωνία με την τρόικα. Αν υπάρχουν αμφιβολίες ως προς την παραμονή της Ελλάδας στην Ευρωζώνη, ως προς την πορεία της χώρας, πιστεύετε εσείς ότι μπορούμε να προχωρήσουμε εκτός αυτού του πλαισίου; Όπως δεν μπορεί κάποιος να πάει να κόψει ξύλα σε ένα δάσος που φλέγεται, έτσι και κανένας δεν μπορεί να κάνει επενδύσεις σε μία χώρα για την οποία υπάρχει αυτή η εικόνα.
Παρά ταύτα, εμείς έχουμε προγραμματισμό συγκεκριμένο. Και προχωρούμε με βάση αυτόν τον προγραμματισμό, για να είμαστε έτοιμοι την κρίσιμη ώρα. Παράδειγμα: Χθες παρουσιάσαμε συγκεκριμένες πρωτοβουλίες για τις στρατηγικές και ιδιωτικές επενδύσεις, καινοτόμες πρωτοβουλίες. Σήμερα, μετά από εδώ, δίνουμε συνέντευξη όσον αφορά τη στρατηγική μας για τα περιφερειακά αεροδρόμια, για να είμαστε έτοιμοι όταν υπάρξει συμφωνία με την τρόικα και η χώρα να μπει στο δρόμο της ανάκαμψης και της ανάπτυξης. Δουλεύουμε κάθε μέρα γι’ αυτό και είμαστε πιστοί στα χρονοδιαγράμματα που θέσαμε.
Τώρα, ειδικά ως προς το ΕΣΠΑ θέλω να σας πω ότι πέραν του αριθμού που ανέφερα, του 45% που είναι οι απορροφήσεις, έχει συμβασιοποιηθεί το 70% των κονδυλίων. Δηλαδή, υπάρχουν συμβάσεις και «τρέχουν». Αυτά δεν μπορούμε να τα ακυρώσουμε. Το ξέρετε, γιατί είστε διακεκριμένος νομικός. Και να θέλαμε να τα ακυρώσουμε, αυτό δεν μπορεί να γίνει. Και απομένει ένα 30%, το οποίο είναι πάλι προγράμματα που αφορούν είτε τη διαχείριση των αποβλήτων είτε την ψηφιοποίηση των δικαστηρίων, τα οποία, επίσης, δεν μπορεί να γίνουν μέσω τραπεζών.
Καταλαβαίνω τη φιλοσοφία σας. Θα εξαντλήσουμε όλα τα περιθώρια προς αυτήν την κατεύθυνση.
Σας μίλησα για το ΕΤΕΑΝ, σας μίλησα για την Ευρωπαϊκή Τράπεζα Επενδύσεων, σας μίλησα για τη συνεργασία μας με την Ελληνική Ένωση Τραπεζών. Προφανώς καταλαβαίνω τον προβληματισμό σας, αλλά η πολιτική είναι η τέχνη του εφικτού.
Θέλω να πω, όμως, για να καθησυχάσω και την Εθνική Αντιπροσωπεία, ότι παρά τα προβλήματα, προσωπικά πιστεύω ότι θα καταφέρουμε –και δεν το λέω σε μία ρητορική έξαρση- να καλύψουμε το χαμένο έδαφος και στο τέλος δεν θα χάσουμε κονδύλια από το ΕΣΠΑ. Το πιστεύω πραγματικά. Με υπερπροσπάθεια, αλλά θα τα καταφέρουμε.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"111590"," Ευχαριστούμε πολύ, κύριε Υπουργέ.
Επόμενη είναι η πέμπτη με αριθμό 354/1-10-2012 επίκαιρη ερώτηση πρώτου κύκλου του Βουλευτή του Λαϊκού Συνδέσμου – Χρυσή Αυγή κ. Ηλία Παναγιώταρου προς τους Υπουργούς Εργασίας, Κοινωνικής Ασφάλισης και Πρόνοιας και Εσωτερικών, σχετικά με την κάλυψη των κενών θέσεων σε δημοτικούς και κοινοτικούς παιδικούς και βρεφονηπιακούς σταθμούς με τη διαδικασία της κλήρωσης.
Κύριε συνάδελφε, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111591"," Κύριε Πρόεδρε, κατά το πρόσφατο παρελθόν είχαμε κάνει και επίκαιρη ερώτηση και ερωτήσεις σχετικά με το μεγάλο πρόβλημα που έχει αναδειχθεί με τους δημοτικούς και κοινοτικούς βρεφονηπιακούς σταθμούς, ειδικά μετά την τραγική οικονομική κατάσταση στην οποία έχει περιέλθει η χώρα και σίγουρα όχι με υπαιτιότητα των γονέων των παιδιών που δίνουν μάχη για να βάλουν τα παιδιά τους στους δημοτικούς και κοινοτικούς βρεφονηπιακούς σταθμούς αποκλειστικά και μόνο για οικονομικούς λόγους. Διότι μέχρι πρότινος πολλοί από αυτούς είχαν τη δυνατότητα να πάνε σε κάποιον ιδιωτικό παιδικό, βρεφονηπιακό σταθμό. 
Είχαμε κάνει, λοιπόν, μία επίκαιρη ερώτηση σχετικά με τα διαβλητά κριτήρια του ΕΣΠΑ, με τα οποία κάποια παιδιά προτιμώνται έναντι άλλων για τους βρεφονηπιακούς σταθμούς.
Αφού ξεπεράστηκε κατά κάποιο τρόπο αυτός ο Γολγοθάς, που δίνανε μάχη για το αν είναι σωστά τα κριτήρια, ειδικότερα το πρόβλημα υπήρχε με τους αλλοδαπούς γονείς, με το αν έχουν νόμιμα χαρτιά παραμονής στην Ελλάδα ή αν κάποια οικονομικά στοιχεία που τους έδιναν κάποια περισσότερα μόρια είναι πλασματικά ή κανονικά- τώρα φτάσαμε σ’ ένα άλλο σημείο. Μας το είπαν και ρωτώντας ψάξαμε και μάθαμε ότι τώρα κάποιες κενές θέσεις συμπληρώνονται με κλήρωση. Ενώ υπάρχει και η δυνατότητα να γίνει η μοριοδότηση και να μπουν με μόρια, επαφίεται ξεχωριστά σε κάθε δημοτικό βρεφονηπιακό σταθμό αν θα χρησιμοποιήσει μοριοδότηση ή αν θα κάνει κλήρωση και θα μπουν όλοι μαζί πάλι σ’ ένα τσουβάλι μη εξετάζοντας κανένα κριτήριο ούτε χαρτιά νομιμότητας ούτε τίποτα.
Οι ερωτήσεις είναι δύο απλές και σαφείς. Πρώτον, γιατί δεν γίνεται να συνεχιστεί η μοριοδότηση και υπάρχει αυτή η δυνατότητα -νόμιμη- να γίνεται η αποδοχή παιδιών με κλήρωση; Και δεύτερον, πόσοι ημεδαποί, πόσοι αλλοδαποί επιλέγηκαν στους δημοτικούς και κοινοτικούς παιδικούς και βρεφονηπιακούς σταθμούς της χώρας φέτος και από τους αλλοδαπούς πόσοι ανά χώρα προέλευσης;
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"111592"," Στο συνάδελφο τον κ. Παναγιώταρο, θα απαντήσει ο Υπουργός Εσωτερικών κ. Ευριπίδης Στυλιανίδης.
Κύριε Υπουργέ, έχετε το λόγο, για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111593"," Κατ’ αρχάς, θα κάνω μια σύντομη ιστορική αναδρομή.
Είναι αλήθεια ότι είχαμε έκρηξη ζήτησης λόγω της οικονομικής κρίσης. Ιδιαίτερα στο πρόγραμμα του ΕΣΠΑ είχαμε, περίπου, ογδόντα τέσσερις χιλιάδες αιτήσεις δικαιούχων και με τις σωστές παρεμβάσεις για τη διευθέτηση του ζητήματος του προσωπικού και την αύξηση της χωρητικότητας επιτύχαμε απορρόφηση μέσω αυτού το προγράμματος από το 50% σε ποσοστό πάνω από 72%.
Όσον αφορά τα κριτήρια τώρα, που είναι και το πρώτο ερώτημά σας, θέλω να πω ότι υπάρχουν τρεις κατηγορίες. Η μια κατηγορία είναι τα παιδιά που μπαίνουν κανονικά στους βρεφονηπιακούς σταθμούς άλλες φορές με τροφή, άλλες φορές χωρίς τροφή, αυτό προσδιορίζεται από το δήμο. Η δεύτερη κατηγορία είναι τα παιδιά εκείνα τα οποία μπαίνουν μέσω του ειδικού προγράμματος του ΕΣΠΑ στους βρεφονηπιακούς σταθμούς και υπάρχει και μια τρίτη μικρότερη κατηγορία που αφορά τους βρεφονηπιακούς σταθμούς, εννέα στην Αττική και δεκαέξι στην Περιφέρεια, από τους παλιούς του ΟΑΕΔ. 
Και στις τρεις κατηγορίες, βάσει του πρότυπου κανονισμού λειτουργίας, λειτουργούν κοινωνικά κριτήρια. Υπάρχει, όμως, μια διαφοροποίηση όσον αφορά το θέμα των παιδιών που πηγαίνουν απευθείας στους βρεφονηπιακούς έξω από το πρόγραμμα. Βάσει του άρθρου 102 του Συντάγματος, όπως ξέρετε, το οποίο προσδιορίζει την αυτοτέλεια των δήμων, το δικαίωμα προσδιορισμού των κριτηρίων ή του τρόπου δεν ανήκει στο Υπουργείο Εσωτερικών, είναι αρμοδιότητα του κάθε δήμου χωριστά. Εμείς βάζουμε, λοιπόν, τους γενικούς κανόνες και τα κοινωνικά κριτήρια στα οποία δεν αποτελεί κριτήριο η ιθαγένεια- υπάρχουν όμως άλλα κοινωνικά κριτήρια κυρίως, για οικογένειες που δοκιμάζονται- αλλά ο ίδιος ο ΟΤΑ αποφασίζει εάν θα πάει με κλήρωση ή εάν τελικώς θα εφαρμόσει αυτά τα κριτήρια σ’ όλες τις περιπτώσεις.
Τώρα όσον αφορά τη συμμετοχή των αλλοδαπών, όπως σας είπα σε καμμία από τις τρεις κατηγορίες στην Ελλάδα το κριτήριο της ιθαγένειας δεν λειτουργεί ως κριτήριο επιλογής. Και αυτό είναι σωστό, διότι στέλνουμε ένα μήνυμα ότι η Ελλάδα είναι ανοικτή και φιλόξενη χώρα. Αυτό, όμως, δεν αδικεί σε καμμία περίπτωση τους δικαιούχους Έλληνες πολίτες. Γιατί δεν τους αδικεί; Θα σας καταθέσω στα Πρακτικά τα ποσοστά. Τα ποσοστά μπορούμε να τα διαπιστώσουμε κυρίως σ’ αυτούς που περνούν μέσα από το πρόγραμμα. Έχουμε ζητήσει από τις αποκεντρωμένες διοικήσεις να γίνει σχετική καταγραφή για να μπορέσουμε να σας δώσουμε τα πλήρη στοιχεία και στην πρώτη κατηγορία. Σ’ αυτούς τουλάχιστον που συμμετέχουν μέσα από το πρόγραμμα φαίνεται ότι το 95,7% των εξυπηρετουμένων είναι Έλληνες πολίτες, δηλαδή σαράντα πέντε χιλιάδες οκτακόσια είκοσι τρία σε απόλυτα νούμερα, το 1,5% είναι οι πολίτες της Ευρωπαϊκής Ένωσης και το 2,8% είναι πολίτες εκτός της Ευρωπαϊκής Ένωσης. Επομένως, αντιλαμβάνεστε ότι το ποσοστό αυτό δεν δικαιολογεί ούτε νευρικότητα, ούτε ανησυχία, 
Τώρα όσον αφόρα την άλλη κατηγορία έχουμε ζητήσει από τις αποκεντρωμένες διοικήσεις, επειδή μέχρι τώρα δεν ετηρείτο μια τέτοια λίστα από ποιες χώρες είναι όλοι οι συμμετέχοντες, να μας απογράψουν τις περιπτώσεις για να μπορέσουμε να ενημερώσουμε και την Εθνική Αντιπροσωπεία.
Θα ήθελα να καταθέσω στα Πρακτικά της Βουλής το σχετικό πίνακα που αποδεικνύει και τη σύνθεση των εξυπηρετουμένων. 
Ευχαριστώ πολύ. 
(Στο σημείο αυτό ο Υπουργός Εσωτερικών κ. Ευριπίδης Στυλιανίδης                          καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΕΥΡΙΠΙΔΗΣ ΣΤΥΛΙΑΝΙΔΗΣ",486
"111594","  Ευχαριστούμε, κύριε Υπουργέ.
Κύριε Παναγιώταρε, έχετε το λόγο για τρία λεπτά για να δευτερολογήσετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111595"," Ευχαριστώ, κύριε Πρόεδρε.
 Κατ’ αρχάς, ποιος λέει ότι είναι σωστό το ότι πρέπει να δείχνουμε το καλύτερο πρόσωπο, ότι η Ελλάδα είναι μια ανοιχτή χώρα που μπορεί να έρχεται όποιος θέλει. Διότι, πράγματα σαν αυτά που μόλις μας είπατε, μαζί με κάποια άλλα που λένε κάποιοι συνάδελφοί σας και άλλοι φορείς αυτού του κράτους, έφεραν το κράτος σε αυτήν την τραγική θέση που είμαστε τώρα με εκατομμύρια τριτοκοσμικούς λαθρομετανάστες να βρίσκονται εδώ και εκατομμύρια άλλους να περιμένουν, ακούγοντας αυτές τις δηλώσεις, τις οποίες μόλις κάνατε. Έτσι θα σταματήσετε το πρόβλημα της λαθρομετανάστευσης, όπου σχετικά με αυτό, χθες ο κ. Δένδιας έλεγε «Προσπαθούμε να το σταματήσουμε» κ.τλ.; Μάλλον, συμβαίνει το αντίθετο. 
Το γεγονός ότι όλοι αυτοί με κάποια ψευτόχαρτα αποκτούν τη δυνατότητα να βάζουν τα παιδιά τους σε δημοτικούς βρεφονηπιακούς σταθμούς, τους οποίους πληρώνουμε εμείς, οι Έλληνες πολίτες, με φόρους, με τέλη –και σε λίγο δεν θα υπάρχει δυνατότητα να πληρώνουν γιατί δεν θα έχει μείνει σάλιο σε κανένα Έλληνα πολίτη- είναι ειρωνικό και εξοργιστικό.
Δεύτερον, τα νούμερα που μας αναφέρατε –το 1,5, το 2,8- δεν ισχύουν. Σας προκαλώ, όποτε θέλετε, να πάμε στο κέντρο της Αθήνας, στην ευρύτερη περιοχή της Α΄ Αθηνών να κάνουμε μια βόλτα στους βρεφονηπιακούς σταθμούς και να μετρήσουμε κεφάλια, για να δείτε ποια είναι τα νούμερα και τα πραγματικά ποσοστά. Διότι, και σε μια επίκαιρη ερώτηση που είχαμε κάνει προ διμήνου περίπου σχετικά με το ΕΣΠΑ, πάλι τέτοια νούμερα μας είχατε πει, τα οποία δεν ισχύουν ούτε κατ’ ελάχιστο. 
Τρίτον, λέτε ότι έχετε δώσει τη γενική οδηγία,  αλλά ταυτόχρονα, δίνετε τη δυνατότητα στους ΟΤΑ, ώστε αυτοί να χειρίζονται μόνοι τους το θέμα, να διαλέγουν και να αποφασίζουν με ποια κριτήρια θα πηγαίνουν κάποια παιδιά στους βρεφονηπιακούς σταθμούς.  Αυτό το λέτε σαν καλό;","ΗΛΙΑΣ ΠΑΝΑΓΙΩΤΑΡΟΣ",385
"111596"," Το Σύνταγμα το λέει.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"111597"," Μάλλον, θα έπρεπε να διορθωθεί. 
Ξέρετε πάρα πολύ καλά, τι γίνεται στους ΟΤΑ. Επικρατεί η κομπίνα, η λοβιτούρα, η ανικανότητα, η διάλυση των πάντων. Τώρα, τους δίνετε τη δυνατότητα να κάνουν ό,τι θέλουν, με τα λεφτά, όμως, του κράτους. Γιατί, αν δεν τους δώσει λεφτά η πολιτεία, δεν θα μπορέσουν να κάνουν τίποτα. Κοινώς, κάνουν μνημόσυνο με ξένα κόλλυβα. 
Δεν μας ικανοποίησε καθόλου καμμία από τις απαντήσεις σας. Είμαι σίγουρος ότι αν εμάς δεν μας ικανοποίησε μια φορά, δεν ικανοποίησε τους εκατοντάδες χιλιάδες Ελλήνων που προσπαθούν να βρουν ένα τρόπο να πάνε το παιδί τους σε ένα βρεφονηπιακό σταθμό, μήπως μπορέσουν κι αυτοί και βγουν έξω και κάνουν κανένα μεροκάματο. Αυτό που μας είπατε είναι ότι είμαστε όλοι στην ίδια μοίρα: Έλληνες, λαθρομετανάστες, αλλοδαποί, όλοι. Γι’ αυτό, αυτή η χώρα οδεύει με μαθηματική ακρίβεια προς την καταστροφή. 
Ευχαριστώ πολύ.","ΗΛΙΑΣ ΠΑΝΑΓΙΩΤΑΡΟΣ",385
"111598","  Κι εμείς ευχαριστούμε.
Κύριε Υπουργέ, έχετε το λόγο, για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111599"," Ευχαριστώ, κύριε Πρόεδρε.
 Κύριε συνάδελφε, αναφέρω στοιχεία και γεγονότα, χωρίς να αλλοιώνω την πραγματικότητα. Νομίζω ότι έχω την ευθύνη να το κάνω αυτό, ενώπιον της Εθνικής Αντιπροσωπείας. Σε καμμία περίπτωση δεν ερμηνεύονται αυτά που είπα, όπως επιδιώξατε να τα ερμηνεύσετε. 
Η Ελλάδα δίνει μια μάχη να προασπίσει τα σύνορα της Ευρωπαϊκής Ένωσης και τα εθνικά της σύνορα με όλα τα νόμιμα μέσα που της παρέχει και το ευρωπαϊκό δίκαιο και το ελληνικό Σύνταγμα και το εθνικό δίκαιο. 
Αυτό είναι κάτι διαφορετικό από το πρόσωπο φιλανθρωπίας, δημοκρατίας και ανοιχτής κοινωνίας που πρέπει να βγάζει αυτή η χώρα που γέννησε τη δημοκρατία σε όλο τον κόσμο.
Σε καμμία περίπτωση παιδιά νομίμων ή παρανόμων μεταναστών που ζουν στην Ελλάδα δεν μπορούν να αποτελέσουν τα εξιλαστήρια θύματα λανθασμένων πολιτικών του παρελθόντος που έκαναν την Ελλάδα ξέφραγο αμπέλι. Άλλωστε, αυτά τα παιδιά έχουν δικαίωμα συμμετοχής στην ελληνική παιδεία, διότι, όπως έλεγαν κι οι φιλόσοφοι της εποχής του Μεγάλου Αλεξάνδρου, αλλά και ο ίδιος ο Μέγας Αλέξανδρος «Έλλην είναι ο μετέχων της ελληνικής παιδείας».","ΕΥΡΙΠΙΔΗΣ ΣΤΥΛΙΑΝΙΔΗΣ",486
"111600"," Πού το είδατε αυτό;
(Θόρυβος από την πτέρυγα της Χρυσής Αυγής)","ΗΛΙΑΣ ΠΑΝΑΓΙΩΤΑΡΟΣ",385
"111601","  Γιατί φωνασκείτε, κύριοι συνάδελφοι;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111602"," Μην εκνευρίζεστε.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"111603"," Πού τα είδατε όλα αυτά;","ΗΛΙΑΣ ΠΑΝΑΓΙΩΤΑΡΟΣ",385
"111604"," Μα, τι είναι αυτά που λέτε;","ΗΛΙΑΣ ΚΑΣΙΔΙΑΡΗΣ",204
"111605","  Παρακαλώ πάρα πολύ, κύριοι συνάδελφοι, ηρεμήστε. Η Αίθουσα δεν είναι καφενείο. Σας παρακαλώ.
Κύριε Υπουργέ, σας παρακαλώ συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111606"," Μην κλονίζεστε, όταν ταράζεται η ιδεολογική βάση, στην οποία θέλετε να κτίσετε την ύπαρξή σας.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"111607"," Εσείς κλονίζεστε συνεχώς.","ΗΛΙΑΣ ΚΑΣΙΔΙΑΡΗΣ",204
"111608"," Άλλο είναι το θέμα μας, όμως, σήμερα. 
Έχω, λοιπόν, να σας πω το εξής. Η Ελλάς αυτήν τη στιγμή εφαρμόζοντας το Σύνταγμα δίνει τη δυνατότητα στους βρεφονηπιακούς σταθμούς να φιλοξενούν και παιδιά που δεν είναι Έλληνες είτε είναι πολίτες της Ευρωπαϊκής Ένωσης είτε όχι. Τα ποσοστά είναι καταρριπτικά. Τα ποσοστά  που σας ανέφερα δεν είναι τα συνολικά ποσοστά. Είναι τα ποσοστά που έχουμε καταγεγραμμένα από την εφαρμογή του προγράμματος του ΕΣΠΑ Και σας είπα πολύ προσεκτικά ότι έχω ζητήσει από τις αποκεντρωμένες διοικήσεις να καταγραφούν και τα υπόλοιπα ποσοστά για να ενημερώσω και την Εθνική Αντιπροσωπεία, ώστε να μη δημιουργούνται εδώ εντυπώσεις. 
Πάντως θέλω να σας διαβεβαιώσω ότι αυτήν τη στιγμή όλη η προσπάθεια που γίνεται, γίνεται για να καλυφθεί το μεγαλύτερο ποσοστό των εξυπηρετουμένων, χωρίς βεβαίως κριτήριο την ιθαγένεια. Βλέπετε, όμως, ότι είναι καταρριπτικά τα ποσοστά υπέρ αυτού που υποστηρίζω.
Θέλω, όμως, να σας ενημερώσω και για ένα άλλο ζήτημα. Πρόσφατα υπήρχε η άτυπη Σύνοδος Υπουργών στην Κύπρο και εκεί μου δόθηκε η δυνατότητα να παρουσιάσω στους Ευρωπαίους εταίρους και δανειστές μας τη μεγάλη θυσία στην οποία υποβάλλεται ο ελληνικός λαός για να μπορέσει να αντιμετωπίσει το κύμα των παρανόμων μεταναστών που έρχεται από τα ανατολικά μας σύνορα προς την Ευρώπη και να διεκδικήσω για πρώτη φορά με τον τρόπο που μπορούσα να το κάνω σε ευρωπαϊκό επίπεδο, να στηρίξει η Ευρώπη οικονομικά αυτήν την προσπάθεια. Διότι αυτήν τη στιγμή και η ελληνική οικονομία παρά την κρίση σηκώνει μόνη της, στις δικές της πλάτες όλη αυτήν την εισροή, δείχνοντας ένα πρόσωπο ευρωπαϊκής και ελληνικής φιλοξενίας, αλλά θα πρέπει αυτό το οικονομικό κόστος να επιμεριστεί σε όλα τα κράτη-μέλη και να αναγνωριστεί ως επιβάρυνση της ελληνικής οικονομίας, η οποία παρέχει σήμερα δωρεάν περίθαλψη, δωρεάν παιδεία και δωρεάν κοινωνική μέριμνα σε όλους τους αναξιοπαθούντες που βρίσκονται στην ελληνική επικράτεια.
Δεν πρόκειται να εγκαταλείψουμε τον αξιακό μας κώδικα για λόγους σκοπιμότητας ή ψηφοθηρίας. Είμαστε υποχρεωμένοι να δείξουμε το θετικό πρόσωπο της Ελλάδας ακόμα και σε αυτά τα παιδιά, που τυχαίνει να είναι παιδιά παρανόμων μεταναστών. Όταν το υπόλοιπο σύστημα λειτουργεί και αξιοποιεί σωστά ευρωπαϊκούς και εθνικούς πόρους για να καλύψει με πληρότητα τα παιδιά των Ελλήνων πολιτών, νομίζω ότι το να βγάλουμε και μια άλλη πτυχή στο πρόσωπο της Ελλάδας προς τα έξω ωφελεί την εθνική προσπάθεια και δεν τη βλάπτει.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"111609"," Ευχαριστούμε πολύ, κύριε Υπουργέ. 
 Η έκτη με αριθμό 350/1-10-2012 επίκαιρη ερώτηση πρώτου κύκλου του Βουλευτή της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με τον έλεγχο των εκπροσώπων του ελληνικού δημοσίου στην πολιτική παροχών προς τα μέλη της Διοίκησης και τα διευθυντικά στελέχη των τραπεζών, δεν θα συζητηθεί λόγω κωλύματος του κυρίου Υπουργού και διαγράφεται.
Η έβδομη με αριθμό 356/1-10-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Νικολάου Καραθανασόπουλου και η με αριθμό 342/1-10-2012 επίκαιρη ερώτηση δεύτερου κύκλου του Βουλευτή του Πανελλήνιου Σοσιαλιστικού Κινήματος κ. Συμεών Κεδίκογλου προς τον Υπουργό Υγείας, που αναφέρονται στο ίδιο θέμα, δηλαδή την αντιμετώπιση των προβλημάτων των νεφροπαθών, θα συζητηθούν ταυτόχρονα χωρίς να επηρεάζονται τα δικαιώματα των ομιλητών ως προς το χρόνο της ομιλίας τους κατ’ εφαρμογή της διάταξης της παραγράφου 4 του άρθρου 131 του Κανονισμού της Βουλής. 
Κύριε Καραθανασόπουλε, έχετε το λόγο για δύο λεπτά, για να αναπτύξετε την επίκαιρη ερώτησή σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111610"," Με αφορμή την κατάσταση που υπάρχει στη μονάδα τεχνητού νεφρού του Πύργου, μπορούμε να γενικεύσουμε συνολικότερα τα ζητήματα αποκτώντας μια ιδιαίτερη επικαιρότητα για τα σημαντικά προβλήματα που βιώνουν οι νεφροπαθείς, οι οποίοι άλλωστε είναι χρονίως πάσχοντες με σοβαρά προβλήματα υγείας. Ήδη δηλαδή, αυτό που μπορούμε να δούμε είναι ότι σε αυτούς υπάρχουν μεγαλύτερες επιπτώσεις μιας συνειδητής επιλογής των προηγούμενων αλλά και της σημερινής κυβέρνησης. Ποια είναι αυτή η συνειδητή επιλογή; Η συνεχής υποβάθμιση της δημόσιας υγείας και η ταυτόχρονη εμπορευματοποίησή της. 
Έτσι, λοιπόν, στον τομέα της αιμοκάθαρσης υπάρχουν ελάχιστες δημόσιες μονάδες σε σχέση με τις ανάγκες που έχουν οι δώδεκα χιλιάδες περίπου νεφροπαθείς στην Ελλάδα. Και αυτές οι ελάχιστες μονάδες είναι υποστελεχωμένες, υποχρηματοδοτούμενες με αποτέλεσμα να υπολειτουργούν. Σε αυτόν τον καμβά στήνονται πάνω δεκάδες ιδιωτικές επιχειρήσεις, οι οποίες αποτελούν χρυσωρυχεία και οι οποίες όλα τα προηγούμενα χρόνια έχουν κερδίσει με τον αγώνα της επιβίωσης αυτών των ανθρώπων, με την αγωνία τους να κρατηθούν στη ζωή.
Σήμερα, απειλούν ότι εάν από την 1η Οκτώβρη δεν πληρώνουν οι νεφροπαθείς το αντίτιμο, δεν θα αιμοκαθάρονται. Δηλαδή, τους οδηγούν στο θάνατο με μία ψυχρή, κερδοφόρα λογική. Εκεί οδηγούν αυτά τα πράγματα. 
Από αυτήν την άποψη, λοιπόν, η Μονάδα Τεχνητού Νεφρού του Πύργου είναι ιδιαίτερη περίπτωση. Εκεί εξυπηρετούνται σαράντα πέντε αιμοκαθαρόμενοι και υπάρχει μόνο μία γιατρός, η οποία δεν εξυπηρετεί μόνο αυτούς τους σαράντα πέντε, αλλά πρέπει να κάνει και τα τακτικά εξωτερικά ιατρεία και τις εφημερίες και να συμμετέχει σε επείγοντα περιστατικά. Καταλαβαίνει, λοιπόν, κανείς ότι μόνος ένας άνθρωπος είναι αδύνατο να κάνει όλα αυτά και μάλιστα σε έναν τόσο ευαίσθητο τομέα και να μπορεί να ανταποκριθεί με επάρκεια στις ανάγκες που έχουν αυτοί οι άνθρωποι, με αποτέλεσμα να μπαίνει καθημερινά σε κίνδυνο η ίδια η ζωή των αιμοκαθαρόμενων.
Συνεπώς, είναι καθαρά τα ερωτήματα. Πρώτον, τι θα γίνει με την επιτακτικά άμεση πρόσληψη του απαραίτητου ιατρικού και νοσηλευτικού προσωπικού για τη Μονάδα Τεχνητού Νεφρού Πύργου και για τις υπόλοιπες δημόσιες μονάδες που υπάρχουν στην Ελλάδα; 
Δεύτερον, τι μέτρα σκοπεύει να πάρει η Κυβέρνηση, για να συνεχιστεί απρόσκοπτα η νοσηλεία, η αιμοκάθαρση των νεφροπαθών, χωρίς να καταβάλουν αντίτιμο, σε μια προοπτική να αναπτυχθούν οι δημόσιες μονάδες και να σταματήσει πλέον να υπάρχει επιχειρηματική δραστηριότητα σε αυτόν τον τομέα;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111611"," Το λόγο έχει ο κ. Συμεών Κεδίκογλου για δύο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111612"," Ευχαριστώ, κύριε Πρόεδρε.
Το γεγονός ότι δύο συνάδελφοι από διαφορετικά κόμματα κάνουμε την ίδια ερώτηση σήμερα δείχνει και το επίκαιρο του γεγονότος, αλλά και τη σοβαρότητα της κατάστασης.
Κύριε Υπουργέ, η υποχρηματοδότηση του Εθνικού Συστήματος Υγείας και του ΕΟΠΥΥ βεβαίως δεν είναι κάτι καινούργιο. Αποκτά, όμως, τις τελευταίες μέρες δραματικό χαρακτήρα. Μετά το μέτωπο με τους φαρμακοποιούς και τους γιατρούς, τώρα έρχονται και οι ιδιωτικές κλινικές και τα διαγνωστικά κέντρα να πουν ότι από τη Δευτέρα ουσιαστικά σταματούν να παρέχουν υπηρεσίες και ότι όποιοι έρθουν να νοσηλευθούν, θα πρέπει να πληρώσουν από την τσέπη τους, εάν δεν εξοφληθούν για τους μήνες Μάιο, Ιούνιο, Ιούλιο και μέχρι το τέλος της χρονιάς για τους μήνες που απομένουν.
Υπάρχουν, λοιπόν, κάποιες ειδικές ομάδες, όπως οι νεφροπαθείς, οι πολυμεταγγιζόμενοι, τα άτομα με ειδικές ανάγκες. Όλοι έχουν πρόβλημα, αλλά το κοινωνικό μας δίχτυ θα πρέπει πρωτίστως να είναι γι’ αυτούς που έχουν την ανάγκη μας. Μία απ’ αυτές τις κατηγορίες είναι και οι νεφροπαθείς τελικού σταδίου. Καταλαβαίνετε ότι σε ανθρώπους που κάνουν αιμοκάθαρση δύο και τρεις φορές την εβδομάδα, εάν έρθεις ξαφνικά και τους πεις ότι πρέπει να προπληρώνουν τα φίλτρα, τις δαπάνες και οτιδήποτε άλλο -άνθρωποι που έχουν ήδη ταλαιπωρηθεί για τα ποσοστά αναπηρίας, για τα φάρμακα, άνθρωποι που, όπως μου είπε ο Σύλλογος τους, δεν έχουν πάρει ακόμη τα λεφτά για τις μετακινήσεις τους και με την ευκαιρία θα ήταν καλό να μας πείτε αν θα τα πάρουν, πότε και αν θα μειωθούν αυτά τα έξοδα- γι’ αυτούς τους ανθρώπους, λοιπόν, είναι πρόβλημα επιβίωσης. Επομένως, πρέπει να υπάρξει μια συνεννόηση μεταξύ του Υπουργείου και των ιδιωτικών κλινικών, για να βρεθεί άμεσα μια λύση.
Ξέρω ότι μπορεί κάποιος να πει «μα, οι ιδιωτικές κλινικές γιγαντώθηκαν τα τελευταία χρόνια, εκεί που ήταν μια μονάδα νεφροπαθών στο δημόσιο νοσοκομείο και άνοιξε δίπλα μια ιδιωτική, μαράζωσε του δημοσίου τομέα». Να τα δούμε όλα αυτά, αλλά καλώς ή κακώς απασχολούν και αυτές οι κλινικές εργαζόμενους και έχουν πρόβλημα. Έχουν μπει σε ένα σύστημα υγείας με μεγάλο ποσοστό παροχής και δεν μπορούμε να πούμε αύριο «σας κλείνουμε» ή ξαφνικά να αποφασίσουμε να εξυπηρετούνται μόνο από το Εθνικό Σύστημα Υγείας. Καταλαβαίνετε ότι κάτι τέτοιο δεν είναι εφικτό στις μέρες μας, όπως έχει διαμορφωθεί η κατάσταση.
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στη δευτερολογία μου θα συνεχίσω. Ευχαριστώ.","ΣΥΜΕΩΝ ΚΕΔΙΚΟΓΛΟΥ",219
"111613"," Στις επίκαιρες ερωτήσεις θα απαντήσει ο Υπουργός Υγείας κ. Ανδρέας Λυκουρέντζος. 
Κύριε Υπουργέ, έχετε το λόγο για έξι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111614"," Ευχαριστώ, κύριε Πρόεδρε.
Κύριοι συνάδελφοι, εκτιμώ το ειλικρινές ενδιαφέρον σας και δεν το εκλαμβάνω, κύριε συνάδελφε από το Κομμουνιστικό Κόμμα, ως διάθεση αντιπολιτευτικής τακτικής απέναντι στην Κυβέρνηση. 
Το πρόβλημα, στο οποίο αναφερθήκατε και οι δύο εκλεκτοί συνάδελφοι, έχει προκύψει από την αδυναμία του ΕΟΠΥΥ να ανταποκριθεί κατά μήνα στις υποχρεώσεις που δημιουργούνται από τους παρόχους υγείας, οι οποίοι είναι είτε εντός είτε εκτός του δημόσιου συστήματος. 
Για μένα, βέβαια, το Εθνικό Σύστημα Υγείας είναι ένα. Συμπεριλαμβάνει και τις μονάδες οι οποίες τελούν υπό δημόσιο έλεγχο και τις ιδιωτικές κλινικές.
Η δυσκολία στη συγκέντρωση των απαιτούμενων κεφαλαίων ανά μήνα, όπως πολλές φορές έχω εξηγήσει στη Βουλή, οφείλεται στο ότι οι εισφορές των ασφαλιστικών ταμείων είναι κατώτερες όσων είχαν προϋπολογισθεί με τον αρχικό προοπτικό προϋπολογισμό του ΕΟΠΥΥ. Και αυτό διότι, όπως πολύ καλά γνωρίζετε, η ύφεση, η οποία ταλανίζει την ελληνική οικονομία και την ελληνική αγορά, έχει πλήξει τη δυνατότητα των φορέων του ιδιωτικού κυρίως τομέα να καταθέτουν μηνιαίως ασφαλιστικές εισφορές. Εκτός αυτού, η ανεργία καλπάζει, μειώνονται οι ασφαλιστικές εισφορές, η οικοδομική δραστηριότητα βρίσκεται στο ναδίρ, εκατόν τριάντα επαγγέλματα πλήττονται με αποτέλεσμα αντί 145 εκατομμυρίων το μήνα ως αρχικώς είχε προϋπολογισθεί, το ΙΚΑ να καταβάλει 78 έως 82 εκατομμύρια στην καλύτερη των περιπτώσεων.
Δεν είναι, λοιπόν, στάση απροθυμίας ή αδιαφορίας της Κυβέρνησης, του Υπουργού, του Προέδρου του ΕΟΠΥΥ απέναντι στις ιδιωτικές κλινικές, η οποία δημιουργεί το πρόβλημα. Η θέση μας είναι δυσμενής. Είμαστε κάτω από μία έκτακτη κατάσταση, διότι έκτακτες είναι οι συνθήκες κάτω από τις οποίες βρίσκεται η χώρα.
Εμείς προσπαθούμε με τη δεδομένη περιορισμένη ρευστότητα, την οποία έχει ο οργανισμός, να ανταποκριθούμε στις υποχρεώσεις μας και υφιστάμεθα καθημερινά πιέσεις έως και εκβιασμούς. Η υγειονομική κοινότητα –με την ευρεία έννοια είναι κοινότητα- απαιτεί συνεργασίες και κατανόηση και όχι εκβιασμούς και ακραίες συμπεριφορές, μερικές των οποίων έχουν γευτεί και άλλοι συνάδελφοι ως Υπουργοί προκάτοχοι του δικού μου αξιώματος και οι οποίοι έχουν γνωρίσει τις συνέπειες αυτών των ακραίων συμπεριφορών. Αλλά το δυσάρεστο είναι ότι τις ακραίες συμπεριφορές τις υφίσταται η ελληνική κοινωνία και αυτό πρέπει να το λάβουμε πολύ σοβαρά υπ’ όψιν, γιατί στον τομέα της υγείας πρέπει να δουλέψουμε σκληρά και να συνεργαστούμε για να επιτύχουμε αποτελέσματα.
Έρχομαι τώρα στο συγκεκριμένο ζήτημα, στον Πύργο. Η μονάδα τεχνητού νεφρού λειτουργεί στο δημόσιο νοσοκομείο. Προσφάτως εμείς είχαμε προκήρυξη επικουρικών γιατρών και θα εκδώσω και καινούργια προκήρυξη εντός των ημερών. Εάν μου ζητηθεί, μέσω των αρμοδίων υπηρεσιών της διοίκησης του νοσοκομείου και της υγειονομικής περιφέρειας, θα συμπεριλάβω την προκήρυξη ιατρού για τη μονάδα τεχνητού νεφρού. Επίσης, προσφάτως ανακοινώσαμε επτακόσιες εβδομήντα επτά θέσεις για νοσηλευτικό προσωπικό και τεχνικούς, οι οποίοι απαιτούνται για την υποστήριξη της λειτουργίας, όχι μόνο των μονάδων των νεφροπαθών, αλλά και άλλων τμημάτων του νοσοκομείου.
Γνωρίζετε, όμως, ότι είμαστε υπό τον εξής περιορισμό: Για λόγους δημοσιονομικής προσαρμογής της χώρας προσλαμβάνουμε ένα νέο υπάλληλο ανά πέντε που αποχωρούν. Είναι δεσμεύσεις, οι οποίες τηρούνται απ’ όλα τα Υπουργεία. Δεν μου αρέσει να εμφανίζομαι στη Βουλή και να δηλώνω ως Υπουργός Υγείας ότι εγώ διεκδικώ υπέρ του Υπουργείου αλλά δεν μου το επιτρέπει και το Υπουργείο Δημόσιας Διοίκησης και το Υπουργείο Οικονομικών. Το πρόβλημα της χώρας είναι συλλογικό πρόβλημα για τους Υπουργούς, είναι συλλογικό πρόβλημα για τον ελληνικό λαό. Αυτή είναι η πραγματικότητα και απέναντι σε αυτήν την πραγματικότητα μόνο με αίσθημα ευθύνης, αυτοσυγκράτησης, συναίνεσης και συνεργασίας μπορούμε να βρούμε λύσεις.
Πάντως, για τις ιδιωτικές κλινικές –και με αυτό συμπληρώνω την απάντησή μου- έχει πληρωθεί, όπως διαπιστώσατε και οι δύο συνάδελφοι, το πρώτο τετράμηνο των οφειλών του ΕΟΠΥΥ. Αυτές τις μέρες γίνεται συζήτηση με τους εκπροσώπους τους, ώστε να μην πάνε από Δευτέρα σε επίσχεση εργασίας, σε σχέση με τις συμβάσεις που έχουν με τον ΕΟΠΥΥ. Γίνεται συζήτηση. Και χθες έγινε και σήμερα και αύριο για να καταλήξουμε και εκ παραλλήλου γίνεται προσπάθεια να εξευρεθούν πόροι για να εξοφληθούν τις επόμενες των ημερών. 
Πρέπει όμως, να προσθέσω ότι η συμπεριφορά η οποία εκδηλώθηκε –δεν λέω από όλους- από ορισμένες ιδιωτικές κλινικές και επίσης η ανοχή, η οποία επεδείχθη από τον ΕΟΠΥΥ, απέναντι σ’ αυτές τις συμπεριφορές, έχει λάβει τέλος.
Όλα ελέγχονται, όλα συζητούνται και ο αρμόδιος Αναπληρωτής Υπουργός είναι σε συζητήσεις για την έκδοση νέου κανονισμού αμοιβών σχετικά με τις εξετάσεις και τις παροχές υγείας, οι οποίες γίνονται από τις ιδιωτικές κλινικές και σύντομα θα προβούμε σε ανακοινώσεις.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"111615"," Ευχαριστούμε τον κύριο Υπουργό.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, δεκατρείς μαθητές και ένας εκπαιδευτικός από το 5ο Δημοτικό Σχολείο Ζωγράφου.
Η Βουλή τούς καλωσορίζει.
Καλή πρόοδο και καλή εκπαιδευτική χρονιά.
(Χειροκροτήματα απ’ όλες τις πτέρυγες της Βουλής)
Ο κ. Καραθανασόπουλος έχει το λόγο, για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111616"," Ήταν αποκαλυπτική η παρέμβαση του κυρίου Υπουργού, γι’ αυτό άλλωστε εμείς κατηγορούμε την Κυβέρνηση. Το λέμε αυτό γιατί με πρόσχημα την οικονομική κρίση, την καπιταλιστική οικονομική κρίση που δεν τη δημιούργησαν ούτε οι εργαζόμενοι, ούτε τα λαϊκά στρώματα που υφίστανται τις συνέπειες και με πρόσχημα την αδυναμία του ΕΟΠΥΥ, όπου η αδυναμία του σχεδιάστηκε από τις κυβερνήσεις, οδηγεί στην εξέλιξη αυτών των πραγμάτων. Από αυτήν την άποψη το θεωρητικό ζήτημα το βάλατε πολύ καθαρά εσείς, κύριε  Υπουργέ, όταν λέτε ότι θεωρείτε Εθνικό Σύστημα Υγείας και  το δημόσιο και τις ιδιωτικές κλινικές. Μόνο που οι ιδιωτικές κλινικές εμπορεύονται την υγεία με σκοπό το κέρδος.
Απ’ αυτήν την άποψη στο όνομα του να υπάρχει ιδιωτικός τομέας, υποβαθμίζεται ο δημόσιος. Γιατί πουθενά ένας αναπτυγμένος, εκσυγχρονισμένος δημόσιος τομέας στον τομέα της υγείας δεν θα άφηνε περιθώριο στους ιδιώτες να παίξουν και ιδιαίτερα στον τομέα των νεφροπαθών που συζητάμε. Αυτός ο τομέας είναι από τους πιο κερδοφόρους γιατί ακριβώς έχουν μόνιμους πελάτες –να το πούμε έτσι, με τη σύγχρονη ορολογία- γιατί ακριβώς ο νεφροπαθής έχει ανάγκη για καθημερινή φροντίδα και κούρα, δύο ή τρεις φορές την εβδομάδα και αποτελεί μόνιμη πελατεία αυτών των κλινικών. Γι’ αυτό λοιπόν, ξεφυτρώνουν αυτές σαν μανιτάρια. Και τον εκβιασμό, κύριε  Υπουργέ, τον κάνουν οι ιδιωτικοί κλινικάρχες απέναντι σε αυτήν την κατάσταση η οποία υπάρχει.
Το τρίτο ζήτημα το οποίο θέλουμε να σημειώσουμε είναι το εξής: Στην ομιλία σας είπατε ότι οι εισφορές είναι κατώτερες. Δηλαδή, μέσα από αυτήν τη διαδικασία ανοίγετε το παραθυράκι για να υπάρξει αύξηση εισφορών, όσον αφορά τον εργαζόμενο, γιατί για τους επιχειρηματίες και τους κεφαλαιοκράτες θέλετε να μειώσετε και να καταργήσετε τις εισφορές. Και δεύτερον, με αφορμή χθες, υπήρξαν καταγγελίες ότι μία σειρά ιδιωτικές κλινικές στον τομέα των νεφροπαθών αύξησαν τα νοσήλια, ετσιθελικά. Μέσα από αυτήν τη διαδικασία έχετε σκέψη να βάλετε συμμετοχή στους νεφροπαθείς που αιμοκαθάρονται και να το «ντύσετε» με τα λεγόμενα εισοδηματικά κριτήρια, όπως συνολικά ενδέχεται να κάνετε σε επόμενη φάση και με το επίδομα το οποίο παίρνουν; Δηλαδή, να κόψετε από ένα τμήμα από αυτούς τους δώδεκα χιλιάδες νεφροπαθείς, το επίδομα αλληλεγγύης ή να τους βάλετε να συμμετέχουν, όπως το κάνετε με το φάρμακο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αποτελεί πρόκληση, κύριε  Υπουργέ, και δεν είπατε κουβέντα για το φάρμακο των νεφροπαθών, που από την 1η Οκτώβρη αναγκάζονται να πληρώνουν μέχρι και 400 ευρώ την εβδομάδα. Δεν μιλάμε για ασπιρίνη, κύριε  Υπουργέ, για να πάμε στο φθηνότερο φάρμακο. Μιλάμε για ανθρώπους των οποίων ο οργανισμός είναι ταλαιπωρημένος και δεν μπορεί να αντέξει, δεν μπορεί να δεχθεί υποκατάστατα μέσα από τη χρόνια πάθηση την οποία έχει. Θα τον βάλετε τώρα να πειραματίζεται με υποκατάστατα; Διαφορετικά, θα πρέπει να πληρώσει 400 ευρώ την εβδομάδα, δηλαδή 2.000 ευρώ το μήνα για να έχει θεραπεία; Δεν είναι ταξική επιλογή αυτή; Όποιος έχει, θα το κάνει και οι υπόλοιποι στα υποκατάστατα και στον αργό θάνατο;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111617"," Ευχαριστούμε πολύ, κύριε  συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111618"," Τελειώνω με αυτό, κύριε  Πρόεδρε και ευχαριστώ για την ανοχή σας.
Δεύτερο ζήτημα. Ως προς το Νοσοκομείο του Πύργου κύριε  Υπουργέ, είναι υποκριτικό το ενδιαφέρον σας και να με συγχωρείτε πολύ. Εδώ υπάρχει μία έκτακτη κατάσταση. Με έναν μόνο γιατρό είναι έκτακτη η κατάσταση. Σε άλλες περιπτώσεις, για να προχωρήσουν τα σχέδια των αναδιαρθρώσεων σε βάρος της δημόσιας υγείας μεταφέρετε γιατρούς δεξιά και αριστερά, συγχωνεύετε και κλείνετε κλινικές και μονάδες. Και εδώ λέτε «επικουρικώς και αν και όταν εγκριθεί», μερικές προσλήψεις προσωπικού όταν οι ελλείψεις νοσηλευτικού προσωπικού είναι πάνω από είκοσι χιλιάδες.
Από αυτήν την άποψη λοιπόν, δεν υπάρχει μια συγκεκριμένη δέσμευση. Στη Μονάδα Τεχνητού Νεφρού Πύργου είναι ένας γιατρός: πώς θα αντιμετωπιστεί το ζήτημα;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111619"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα έξι μαθητές και μαθήτριες και δύο εκπαιδευτικοί από το 13ο Δημοτικό Σχολείο Παλαιού Φαλήρου.
Η Βουλή τούς καλωσορίζει. Ευχόμαστε καλή πρόοδο και καλή εκπαιδευτική χρονιά.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Κεδίκογλου για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111620"," Ευχαριστώ, κύριε Πρόεδρε.
Επειδή αυτό που επιθυμώ εγώ είναι να δοθεί λύση πραγματικά, θα πω ότι υπάρχουν κάποιες προτάσεις τις οποίες εγώ τις βλέπω να έχουν λογική. Αυτό που λένε οι ιδιωτικές κλινικές είναι ότι μπορεί να υπάρξει ένας συμψηφισμός, κάτι που ήταν και δέσμευση προεκλογικά του σημερινού Πρωθυπουργού του κ. Σαμαρά, των ασφαλιστικών και φορολογικών τους εισφορών με τον ΕΟΠΥΥ. Αυτό είναι κάτι που μπορεί να προχωρήσει άμεσα και να βλέπω το λόγο γιατί να μην γίνεται. 
Δεύτερον, κατηγορείται το Υπουργείο για δύο μέτρα και δύο σταθμά. Λέει, δηλαδή, ότι μπροστά στο κοινωνικό κόστος της απεργίας των φαρμακοποιών, εμείς έχουμε μείνει πίσω στην πληρωμή μας, με αποτέλεσμα ένας μήνας των φαρμακοποιών θα έλυνε τα δικά μας προβλήματα για όλο το εξάμηνο. Αλλά συνολικά έχουμε κάνει προτάσεις για τον ΕΟΠΥΥ, όπως για παράδειγμα ότι οι εισφορές πρέπει να πηγαίνουν απευθείας για τη χρηματοδότηση του ΕΟΠΥΥ. 
Πρέπει, όμως, παράλληλα, μαζί με όλα τα προβλήματα, όπως είπατε, κύριε Υπουργέ, για τις ασφαλιστικές εισφορές, να πούμε ότι και η δαπάνη στο φάρμακο έχει ξεφύγει τους τελευταίους μήνες από τις εκλογές και μετά. Έχουμε περίπου 60 εκατομμύρια το μήνα, για να μην πούμε ότι το δίμηνο Ιούλιο-Αύγουστο παρατηρήθηκε να έχουμε φαρμακευτική δαπάνη 292 εκατομμύρια, βεβαίως και λόγω της απεργίας των φαρμακοποιών. Αυτό πρέπει να το δούμε.
Έχουμε ήδη καθυστέρηση τέσσερις μήνες στην έκδοση του νέου δελτίου τιμών και παρακαλώ, κύριε Υπουργέ, εν όψει του νέου δελτίου τιμών να δείτε αν υπάρχουν φάρμακα, που ενώ έχασαν την πατέντα τους, δεν έχει μειωθεί το ποσοστό όπως θα έπρεπε. Και παρακαλώ δείτε αν υπάρχουν φάρμακα που δεν είναι πρωτότυπα και παρ’ όλο που δεν είναι πρωτότυπα, δηλαδή είναι γενόσημα, να έχουν μεγαλύτερη τιμή από τα πρωτότυπα. Αυτό είναι πρωτοφανές. Δείχνει ή ανικανότητα ή κάποια συμφέροντα και θα πρέπει να τα δούμε, και το ένα και το άλλο.
Τέλος, οι ίδιοι οι νεφροπαθείς, πέρα απ’ όλα τ’ άλλα, διαμαρτύρονται και για μια συμπεριφορά ότι δηλαδή έχουν γίνει μπαλάκι και ενώ λένε ότι υπάρχουν τα χρήματα, ο μεν ΕΟΠΥΥ λέει ότι δεν είναι δικιά του δουλειά αν δεν πάρει εντολή από τον Υπουργό και συγκεκριμένα από τον Αναπληρωτή Υπουργό, να μην αδικήσω εσάς, ο δε Αναπληρωτής Υπουργός λέει ότι δεν είναι δικιά του αρμοδιότητα και πρέπει να πάνε στον ΕΟΠΥΥ εδώ και δέκα μέρες. Πρέπει να τα δούμε αυτά τα θέματα συνολικά γιατί αυτοί οι άνθρωποι ταλαιπωρούνται και αυτό μας ενδιαφέρει όλους, γιατί όπως ξέρετε η υγεία δεν έχει χρώμα.
Τέλος, να εκμεταλλευτώ την παρουσία σας και να ρωτήσω σχετικά με τις συγχωνεύσεις που είπε και ο κύριος συνάδελφος. Έλαβα γνώση από διάφορα μπλογκς, κλπ., τις τελευταίες μέρες για τη δημιουργία πενήντα κλινικών one day clinic. Ξέρω ότι έχετε δεσμευτεί για διαβούλευση και γνώση των πάντων πριν γίνει οτιδήποτε. Επειδή, όμως, υπάρχει και η δικιά μου πόλη, συγκεκριμένα η Κύμη, η οποία απέχει δύο ώρες τουλάχιστον από το κοντινό κέντρο, το να γίνει κάτι τέτοιο καταλαβαίνετε ότι δημιουργεί μια ανησυχία, που καλό είναι να το ξεκαθαρίσουμε εδώ ότι ό,τι γίνει θα είναι σε γνώση των φορέων και της Βουλής σε πρώτη φάση.
Ευχαριστώ.","ΣΥΜΕΩΝ ΚΕΔΙΚΟΓΛΟΥ",219
"111621"," Ευχαριστούμε, κύριε Κεδίκογλου.
Κύριε Υπουργέ, έχετε το λόγο για έξι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111622"," Ευχαριστώ, κύριε Πρόεδρε.
Κυρίες και κύριοι συνάδελφοι, εγώ όχι ως Υπουργός, αλλά ως Βουλευτής με τις ομιλίες μου εδώ ανεγνώριζα και εξακολουθώ να αναγνωρίζω σε όλες και όλους τους αξιότιμους, κυρίες και κυρίους συναδέλφους, την ευαισθησία τους απέναντι στα προβλήματα κάθε Ελληνίδας και κάθε Έλληνα, του ελληνικού λαού, τον πατριωτισμό τους, την αγάπη τους για την πατρίδα, τη στήριξη όλων όσων έχουν ανάγκη και πάσχουν.
Συνεπώς έχω το δικαίωμα να μην δέχομαι υπαινιγμούς του τύπου ότι το ενδιαφέρον μου είναι υποκριτικό ή ότι δεν διαθέτουμε ευαισθησία και εξυπηρετούμε ταξικά συμφέροντα. Και δεν είναι του παρόντος να αναλύσουμε σε τι οφείλεται η κρίση του καπιταλισμού ή οτιδήποτε άλλο. Εκείνο, όμως, το οποίο διδάσκει η ιστορία είναι ότι εκεί όπου στο όνομα μιας συγκεκριμένης τάξης στήθηκαν καθεστώτα, η υποτιθέμενη τάξη, η εργατική, πρώτον, απήργησε και δεύτερον, επαναστάτησε εναντίον αυτών των καθεστώτων και τα κατήργησε.
Συνεπώς ας μην μπούμε σε τέτοιες συζητήσεις, γιατί θα είχαμε πολλά και ενδιαφέροντα να πούμε, όπως φράσεις φιλοσόφων για την αξιολόγηση των καθεστώτων ως προς το σεβασμό των ανθρωπίνων δικαιωμάτων, της αξιοπρέπειας, της ατομικής ελευθερίας, των συλλογικών δικαιωμάτων, τα οποία εκδηλώνονται μέσα στις δημοκρατίες.","ΑΝΔΡΕΑΣ ΛΥΚΟΥΡΕΝΤΖΟΣ",288
"111623"," Γι’ αυτά θα μιλήσουμε; Τώρα συζητούμε για τους νεφροπαθείς.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111624"," Παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111625"," Τα αφήνω στην άκρη, γιατί όντως δεν είναι του παρόντος, αλλά αρνούμαι να δεχτώ ότι εγώ εδώ εξυπηρετώ συμφέροντα και ταξικά συμφέροντα μάλιστα.
Τώρα, σε ό,τι αφορά το θέμα των ιδιωτικών κλινικών, είπαμε ότι υπάρχει ένα ζήτημα για την καθυστέρηση, την οποία σωστά επεσήμανε ο κ. Κεδίκογλου. Οφείλεται στο γεγονός ότι ασκείται πίεση στον ΕΟΠΥΥ μέσω των φαρμακοποιών, δεν παίρνει ο ασθενής το φάρμακό του, καθυστερεί να εξοφληθεί η ιδιωτική κλινική, διότι προηγείται το φαρμακείο και επίσης έχουμε επίσχεση των ιατρών. Σπεύδουμε να πληρώσουμε τους ιατρούς να μην σταματήσουν να παρέχουν υπηρεσίες στους ασθενείς. Όλα αυτά εξήγησα γιατί γίνονται. Γίνονται υπό το βάρος των δυσμενών οικονομικών συνθηκών. Αυτός είναι ο δομολειτουργικός σχεδιασμός του ΕΟΠΥΥ, να εισπράττει από τα ασφαλιστικά ταμεία, να καταβάλλει η πολιτεία την οφειλή της. Την καταβάλλει μηνιαίως τακτικά. Δεν υστερεί το Υπουργείο Οικονομικών στο να δίνει το δωδεκατημόριο το οποίο οφείλει να καταθέσει και βρισκόμαστε μπροστά στη διαχείριση ενός δυσεπίλυτου ομολογουμένως προβλήματος. 
Ενώ ακούω αυτήν την κριτική, δεν άκουσα μία δημιουργική πρόταση η οποία να λέει: «Εξασφαλίστε χρήματα κατ’ αυτόν τον τρόπο». Αντιθέτως, ακούω πλειοδοσία σε λαϊκιστικού χαρακτήρα τοποθετήσεις, οι οποίες στο τέλος-τέλος οδηγούν στο να επιλύονται τα προβλήματα στη χώρα μας με μια μαγική μέθοδο, χωρίς κόστος, χωρίς υπολογισμό των δαπανών, χωρίς συνέπειες για το δημόσιο ταμείο, χωρίς συνέπειες για τους φορολογουμένους! Ε, σε αυτήν την ουτοπία αδυνατώ να σας παρακολουθήσω και αδυνατώ να απαντήσω. Απαντώ σε εκείνα τα οποία είναι συγκεκριμένα, τα οποία απαντούν με κόστος, με δράσεις, με αποτέλεσμα. 
Σε ό,τι αφορά τη μεγάλη φαρμακευτική δαπάνη η οποία εκδηλώνεται, σας αναφέρω τα στοιχεία τα οποία έχω από την ΗΔΙΚΑ. Στις τέσσερις πρώτες μέρες του Οκτωβρίου εμφανίζεται ότι έχει ασθενήσει το 10% του ελληνικού λαού. Εξωφρενικές καταστάσεις. Ακούστε: 1η Οκτωβρίου διακόσιες ογδόντα οκτώ χιλιάδες τετρακόσιες εβδομήντα έξι συνταγές, 2η Οκτωβρίου διακόσιες εβδομήντα οκτώ χιλιάδες πεντακόσιες είκοσι συνταγές. Ανάλογα ήταν τα χθεσινά νούμερα, ανάλογα αναμένονται και τα σημερινά. Τι καλύπτεται με αυτές τις τοποθετήσεις; Έχω δώσει εντολή στον εισαγγελέα, έχει επέμβει η Υπηρεσία Δίωξης Ηλεκτρονικού Εγκλήματος, έχουμε πάρει τη βάση των δεδομένων και ελέγχουμε τι γίνεται.","ΑΝΔΡΕΑΣ ΛΥΚΟΥΡΕΝΤΖΟΣ",288
"111626"," Σοβαρά ισχυρίζεστε αυτό το πράγμα τώρα; Όταν μιλάμε για συγκεκριμένη ομάδα, για τους νεφροπαθείς, αναφέρεστε γενικά; Είστε σοβαροί;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111627"," Κύριε Καραθανασόπουλε!
Κύριε Υπουργέ, μην απαντάτε. 
Παρακαλώ να μην γράφονται αυτά τα οποία λέει ο κ. Καραθανασόπουλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111628"," Αναφέρεστε, κύριε Καραθανασόπουλε…","ΑΝΔΡΕΑΣ ΛΥΚΟΥΡΕΝΤΖΟΣ",288
"111629"," …","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111630"," Κύριε Καραθανασόπουλε, πριν αναφερθώ στο ειδικό, έχω δικαίωμα ως Υπουργός να αναφερθώ στο γενικό. Στο ειδικό θα φτάσουμε. Μην εκρήγνυστε, διότι και σε προηγούμενη επερώτηση εδώ του κόμματός σας τα συζητήσαμε αναλυτικά και έχουν δοθεί οι εξηγήσεις. Και ο ομιλών Υπουργός ένα λάθος δεν διαπράττει, να αποκρύπτει στοιχεία.","ΑΝΔΡΕΑΣ ΛΥΚΟΥΡΕΝΤΖΟΣ",288
"111631"," …","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111632"," Όλα τα στοιχεία είναι στη διάθεσή σας.","ΑΝΔΡΕΑΣ ΛΥΚΟΥΡΕΝΤΖΟΣ",288
"111633"," …","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111634"," Κύριε Υπουργέ, μην απευθύνεστε στον κ. Καραθανασόπουλο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111635"," Κύριε Πρόεδρε, η μάχη της πολιτικής ηγεσίας γίνεται για τη μείωση της σπατάλης στη φαρμακευτική δαπάνη, όχι για τη στέρηση του φαρμάκου από τους ασθενείς, όχι για τη στέρηση του φαρμάκου από τους έχοντες ανάγκη και πάσχοντες είτε από χρόνιες ασθένειες είτε από καρκίνους είτε από οτιδήποτε, γιατί υπάρχουν φάρμακα εδώ τα οποία επιβαρύνουν σοβαρά τις δαπάνες του ΕΟΠΥΥ. Δεν είναι αυτό στην πρόθεσή μας, κύριε Πρόεδρε. Πρόθεσή μας είναι να ελέγξουμε το σύστημα το οποίο παράγει τη σπατάλη της φαρμακευτικής δαπάνης.
Τι κάνουμε; Εφαρμόζεται ήδη από την προηγούμενη Παρασκευή το σύστημα ATC4, με το οποίο αποζημιώνουμε τη φθηνότερη δραστική ουσία. Και ενώ αυτό επιχειρήθηκε ως μεταρρύθμιση από το Υπουργείο Υγείας, τι εισπράξαμε ως κριτική; «Εφαρμόζετε αυτό που πληρώνει τη φθηνότερη δραστική ουσία και αυξάνετε τις δαπάνες των ασθενών». Ε, λοιπόν, αυτό δεν ευσταθεί. Δεν μπορούμε να δεχθούμε μία τέτοια κριτική αβάσιμη, όταν η Κυβέρνηση επιχειρεί να περιορίσει τη δαπάνη. 
Βεβαίως, κύριε Κεδίκογλου, έχετε δίκιο σε ό,τι αφορά το νέο δελτίο τιμών. Ελέγχουμε, πράγματι, να δούμε ποια φάρμακα είναι on pattern ή off pattern, για να δούμε αν εκεί υπάρχει μια κατάχρηση του δικαιώματος των φαρμάκων τα οποία βρίσκονται εντός της πατέντας. Μετά από σκληρό διάλογο που έχει κάνει ο Αναπληρωτής Υπουργός κ. Σαλμάς, έχει επιτύχει τη συμφωνία των εκπροσώπων της φαρμακοβιομηχανίας, και των ελληνικών και των πολυεθνικών εταιρειών, για τη μείωση των τιμών, η οποία θα αποτυπώνεται στην έκδοση του νέου δελτίου φαρμάκων. 
Σε ό,τι αφορά τις συνενώσεις των νοσοκομείων, έχω εξηγήσει το σχέδιο το οποίο υπάρχει. Προχωρήσαμε ήδη σ’ ένα σημαντικό βήμα με το Ογκολογικό Νοσοκομείο «Άγιοι Ανάργυροι», το «Σισμανόγλειο», το «Αγία Όλγα» και τα δύο Θεραπευτήρια,1ο και 7ο του ΙΚΑ. Δεν πρόκειται να αιφνιδιάσουμε. Σας διαβεβαιώνω γι’ αυτό. Θα ενημερώνουμε συνεχώς για τις αποφάσεις μας και υπάρχει συζήτηση. Θέλω όμως να σας πω ότι αξιοποιώ εργαλεία, τα οποία με εισήγηση της προηγούμενης πολιτικής ηγεσίας ενέκρινε η Βουλή κι αυτά είναι που χρησιμοποιούμε και μας υποβοηθούν στο έργο μας. Διαφορετικά, η κατάσταση θα εξακολουθούσε να είναι χαοτική.
Επιτέλους, η Βουλή οφείλει να στηρίξει τις επιλογές της Κυβέρνησης, οι οποίες έρχονται να νοικοκυρέψουν τον τόπο, να τον αλλάξουν, να κάνουν μεταρρυθμίσεις! Δεν μπορεί να μας ζητούν να κάνουμε μεταρρυθμίσεις, να κάνουμε αλλαγές και την επόμενη ημέρα εκείνοι οι οποίοι τις ζητούν να είναι οι αυστηρότεροι επικριτές. Εδώ υπάρχει υποκρισία, εάν υπάρχει!","ΑΝΔΡΕΑΣ ΛΥΚΟΥΡΕΝΤΖΟΣ",288
"111636"," Ευχαριστούμε πολύ, κύριε Υπουργέ. 
Θα συζητηθεί τώρα η πρώτη με αριθμό 348/1-10-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Γεωργίου Στύλιου προς τον Υπουργό Υγείας, σχετικά με τη χρηματοδότηση του Νοσοκομείου Άρτας. 
Ορίστε, κύριε Στύλιο, έχετε το λόγο για δύο λεπτά, προκειμένου να αναπτύξετε την επίκαιρη ερώτησή σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111637"," Κύριε Πρόεδρε, κύριε Υπουργέ, αναφέρομαι σ’ ένα θέμα ειδικό αλλά πάρα πολύ μεγάλο και πάρα πολύ σημαντικό για τη δική μου περιοχή, για το δικό μου νομό, για το Νομό Άρτας. Αναφέρομαι στο Γενικό Νοσοκομείο Άρτας, το οποίο αντιμετωπίζει πολλά και σοβαρά προβλήματα που το  τελευταίο χρονικό διάστημα εντείνονται και έχουν ως αποτέλεσμα να μην μπορεί το νοσοκομείο να ανταποκριθεί στις βασικές του ανάγκες. 
Παρατηρείται έλλειψη σε βασικά αναλώσιμα υλικά, τα οποία είναι αναγκαία για την παροχή υπηρεσιών υγείας στους πολίτες. Οι διευθυντές των εργαστηριακών τμημάτων του νοσοκομείου με αναφορές τους προς τη διοίκηση του νοσοκομείου έχουν επανειλημμένα επισημάνει την έλλειψη υγειονομικού υλικού. Αναφέρουν χαρακτηριστικά ότι τίθεται σε κίνδυνο η υγεία και η ασφάλεια των ασθενών και των εργαζομένων. Το πρόβλημα γίνεται πιο έντονο, σύμφωνα με αναφορές των προϊσταμένων, στο χειρουργείο, που δεν μπορεί να λειτουργήσει λόγω μη εφοδιασμού με απαραίτητα υλικά για τη διεξαγωγή των χειρουργικών επεμβάσεων. 
Κύριε Υπουργέ, μεταξύ των άλλων προβλημάτων είναι και η μη επαρκής χρηματοδότηση του νοσοκομείου, με αποτέλεσμα να υπάρχει επίσχεση εργασίας και να μην λειτουργεί το νοσοκομείο για πολύ μεγάλο χρονικό διάστημα. Δεν έχουν καταβληθεί μέχρι σήμερα τα δεδουλευμένα στους νοσηλευτές από τις εφημερίες, τις αργίες και τα Σαββατοκύριακα για το 2012 και για δύο μήνες από το 2011. Αυτό είναι συνέπεια της απόφασης χρηματοδότησης του Μαρτίου του 2012. Στο Νοσοκομείο της Άρτας έχουν καταβληθεί λιγότερα χρήματα, λιγότερο ποσοστό σε σχέση με άλλα νοσοκομεία ίδιας δυναμικότητας με το Νοσοκομείο της Άρτας, νοσοκομεία που περιλαμβάνονται στην ίδια, την 6η ΥΠΕ. 
Ερωτάσθε, κύριε Υπουργέ: πότε προβλέπεται να καταβληθούν τα δεδουλευμένα των εργαζομένων, προκειμένου να αποκατασταθεί η εύρυθμη λειτουργία του νοσοκομείου; Γιατί το Νοσοκομείο Άρτας δεν έχει την ίδια οικονομική μεταχείριση με αντίστοιχης δυναμικότητας νοσοκομεία της ίδιας ΥΠΕ; Πότε προβλέπεται να αποκατασταθεί η αδικία; 
Ευχαριστώ.","ΓΕΩΡΓΙΟΣ ΣΤΥΛΙΟΣ",487
"111638"," Ευχαριστούμε, κύριε συνάδελφε.
Το λόγο έχει ο Υπουργός Υγείας κ. Λυκουρέντζος για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111639"," Κύριε Πρόεδρε, δεν δέχομαι την παρατήρηση ότι το Νοσοκομείο Άρτας υστερεί στη λειτουργία του, στην απόδοσή του κι ότι δεν είναι εύρυθμη τελικά η καθημερινή λειτουργία του.  Προβλήματα υπάρχουν, όπως ήδη συζητάμε από αρκετή ώρα στη Βουλή, ευρύτερα στον τομέα της υγείας και στο Εθνικό Σύστημα Υγείας. Όμως είναι άλλο πράγμα η αντιμετώπιση των προβλημάτων και άλλο είναι το να οδηγούμεθα σε αξιολογήσεις ότι δεν υπάρχει εύρυθμη λειτουργία. 
Η Κυβέρνηση έχει υπηρεσίες, όπως η υγειονομική περιφέρεια και οι διοικητές των νοσοκομείων, για να αντιμετωπίζουν προβλήματα στα οποία αναφερθήκατε σε σχέση με την προμήθεια των νοσοκομείων, σε ότι αφορά χειρουργικά, νοσοκομειακά υλικά και ότι άλλο είναι αναγκαίο για την καθημερινή λειτουργία των νοσοκομείων. Στο Υπουργείο δεν έχουμε υπ’ όψιν αναφορές της διοίκησης, η οποία να μας υποδεικνύει ότι λόγω υστερήσεως στις προμήθειες αυτών των αναγκαίων υλικών, εμποδίζεται η ομαλή λειτουργία του νοσοκομείου.
Αντιθέτως, τα στοιχεία τα οποία μου έχουν διαθέσει οι υπηρεσίες αποκαλύπτουν ότι η χρηματοδότηση του νοσοκομείου είναι ομαλή. Ήδη 7.392.961 ευρώ έχουν δοθεί από την τακτική επιχορήγηση προς το νοσοκομείο. 
Η επιχορήγηση από τον τακτικό προϋπολογισμό είναι συνεπής, συνεχής και σταθερή προς όλες τις νοσοκομειακές μονάδες της χώρας. Αλλά διαπιστώνω από τα στοιχεία των υπηρεσιών ότι, πέραν των άλλων, εξοφλήθηκαν και υποχρεώσεις προηγούμενων ετών από το νοσοκομείο, οι οποίες δεν ξέρω αν αυτές εξοφλήθηκαν ως όφειλε το νοσοκομείο ή αν είναι μέσα στο γενικότερο σχέδιο εξόφλησης υποχρεώσεων μέχρι 31-12-2011 και θα έπρεπε να αντιμετωπιστούν με τη νέα επιχορήγηση, η οποία θα υπάρξει μετά από τη συμφωνία με τους φίλους εταίρους και δανειστές μας.
Πάντως, σε ό,τι αφορά το ζήτημα για την εξόφληση των εργαζομένων οι οποίοι πραγματοποιούν υπερωρίες Σαββατοκύριακα και εμφανίζεται ότι υπολείπεται το απαιτούμενο κονδύλιο, εμείς έχουμε ζητήσει από την υγειονομική περιφέρεια  ως Υπουργείο –διότι δεν είναι αυτό αρμοδιότητα του Υπουργείου Υγείας, αλλά του αρμοδίου διοικητή της υγειονομικής περιφέρειας- να εξετάσει το ζήτημα και στην περίπτωση που διαπιστωθεί  ότι υπάρξει αδικία σε βάρος του Νοσοκομείου της Άρτας, η αδικία αυτή να αποκατασταθεί. Αυτό είναι αρμοδιότητα του διοικητή της υγειονομικής περιφέρειας. Περιμένουμε απάντηση για να σας πληροφορήσω και εσάς σε ότι αφορά αυτό το ζήτημα.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"111640"," Ευχαριστούμε, κύριε Υπουργέ.
Ο κ. Στύλιος έχει το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111641"," Κύριε Υπουργέ, γνωρίζω το φόρτο εργασίας που έχετε. Αντιλαμβάνομαι το χρόνο που διαθέτετε για να ενημερώσετε τη Βουλή και για τη δική μου την ερώτηση και για τις ερωτήσεις των υπολοίπων συναδέλφων Βουλευτών για το θέμα της υγείας. Καλύπτομαι από την απάντηση που μου δώσατε για τον έλεγχο που θα γίνει από την 6η Υγειονομική Περιφέρεια και την αποκατάσταση της αδικίας, όσον αφορά το Νοσοκομείο της Άρτας. 
Θέλω όμως, να σας επισημάνω και τα εξής:
Το Νοσοκομείο της Άρτας δεν εξυπηρετεί μόνο το Νομό της Άρτας και την πόλη της Άρτας, εξυπηρετεί και τους γύρω, τους όμορους νομούς. Εξυπηρετεί την πόλη της Αμφιλοχίας και της Βόνιτσας, οι οποίες ανήκουν στο Νομό Αιτωλοακαρνανίας, καθώς και τα γύρω χωριά από αυτές τις πόλεις. Εξυπηρετεί το μισό Νομό της Πρέβεζας,  καθώς πόλεις όπως η Φιλιππιάδα και το Θεσπρωτικό βρίσκονται πάρα πολύ κοντά στην Άρτα σε απόσταση δέκα, δεκαπέντε χιλιομέτρων, ενώ η πόλη της Πρέβεζας είναι σε απόσταση σαράντα χιλιομέτρων. Και αυτοί έρχονται στην Άρτα. Εξυπηρετεί τα ορεινά χωριά των Τρικάλων και της Καρδίτσας, όπου και αυτοί κατεβαίνουν στο Νοσοκομείο της Άρτας. Και στοιχεία τα οποία υπάρχουν στο Υπουργείο Υγείας και για τα οποία η υπηρεσία σας, η 6η ΥΠΕ θα μπορούσε να σας ενημερώσει, αποδεικνύουν ότι περιστατικά από τα Νοσοκομεία  της Λευκάδας, της Πρέβεζας και του Αγρινίου ακόμα-ακόμα μεταφέρονται και διακομίζονται στην Άρτα και εξυπηρετούνται από το Νοσοκομείο της Άρτας.
Κύριε Υπουργέ, επίσης υπάρχουν στοιχεία που δείχνουν ότι η πληρότητα στο Νοσοκομείο της Άρτας ξεπερνά το 90% και μάλιστα σε ορισμένες κλινικές ξεπερνά το 190%. 
Γνωρίζω την εποχή στην οποία βρισκόμαστε. Γνωρίζω την προσπάθεια που εσείς κάνετε κάτω από αυτές τις αντίξοες οικονομικές συνθήκες να αντεπεξέλθουμε και να παρέχετε τις υπηρεσίες υγείας που απαιτούνται στους Έλληνες πολίτες.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Σας ερωτώ αν έχει πραγματοποιηθεί έλεγχος στο Νοσοκομείο της Άρτας για ενδεχόμενη κακοδιοίκηση και κακοδιαχείριση και για μη ορθή κατανομή των κονδυλίων και αν ναι, ποια είναι τα αποτελέσματα του. Σε αντίθετη περίπτωση, σας ερωτώ εάν προβλέπεται κάτι τέτοιο;
Θέλω, επίσης, να επισημάνω ότι τόσο οι γιατροί όσο και το νοσηλευτικό προσωπικό του Νοσοκομείου της Άρτας κάνουν πάρα πολύ μεγάλη προσπάθεια να παρέχουν στους ασθενείς τις υπηρεσίες εκείνες που πρέπει και εγώ ο ίδιος είμαι ένας δικός σας υποστηρικτής, της πολιτικής του Υπουργείου Υγείας, ζητώντας τους να προσπαθήσουν περισσότερο. Εδώ γίνεται περισσότερο επίκαιρη παρά ποτέ η φράση του Προέδρου της Αμερικής του κ. Κένεντι: «Μη σκέφτεσαι τι μπορεί να κάνει η πατρίδα σου για σένα, αλλά τι μπορείς να κάνεις εσύ για την πατρίδα σου».
Ευχαριστώ πολύ, κύριε Υπουργέ.","ΓΕΩΡΓΙΟΣ ΣΤΥΛΙΟΣ",487
"111642"," Το λόγο έχει ο κύριος Υπουργός, για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111643"," Ευχαριστώ πολύ, κύριε Πρόεδρε.
Εκτιμώ, κύριε συνάδελφε, όπως είπα και για τους άλλους συναδέλφους, ως ειλικρινές το ενδιαφέρον σας. Δεν είμαστε σε μία διαδικασία πολιτικής αντιπαράθεσης με αφορμή τη διαδικασία του κοινοβουλευτικού ελέγχου. Είναι θέματα τα οποία ορθώς τα αναδεικνύετε. Πρέπει να συζητούνται δημοσίως, αλλά όλοι οφείλουμε να γνωρίζουμε τα όρια εντός των οποίων μπορούμε να κινηθούμε και από πλευράς δυνατοτήτων δαπανών και από πλευράς διοικητικών αρμοδιοτήτων.
Για να υπάρξει εξαιρετικός έλεγχος πέραν του τακτικού ελέγχου ο οποίος γίνεται στο Νοσοκομείο της Άρτας, θα πρέπει να υπάρχουν ενδείξεις ότι εκεί δεν λειτουργεί εντός των κανόνων της ελληνικής νομοθεσίας και των κανονισμών η διοίκηση ή άλλα τμήματα του νοσοκομείου. Αυτό είναι ένα ζήτημα το οποίο δεν παρακολουθεί ο Υπουργός της Υγείας, αλλά υπάρχει το Σώμα Επιθεωρητών Υγείας, οι οποίοι έχουν την αρμοδιότητα να εξετάζουν όλες τις μονάδες του Εθνικού Συστήματος Υγείας. Εκείνοι ενδεχομένως έχουν προβεί σε ενέργειες για τις οποίες εγώ εν συνεχεία θα ενημερωθώ. Πάντως, αυτήν τη στιγμή δεν έχω υπ’ όψιν μου κάτι το οποίο να αφορά σε διαδικασία ελέγχου το Νοσοκομείο της Άρτας.
Βεβαίως, αναγνωρίζω τον πολύ σημαντικό ρόλο, τον οποίο και εσείς περιγράψατε, σε σχέση με τις υπηρεσίες τις οποίες παρέχει σε κατοίκους, σε ασθενείς άλλων περιοχών λόγω της εγγύτητος σε σχέση με τον τόπο κατοικίας τους. Αυτό το οποίο χρειάζεται σήμερα για να μπορέσουμε να αντιμετωπίσουμε την κατάσταση είναι στο πλαίσιο αυτό των περιορισμένων δυνατοτήτων να επιδιώξουμε κάθε ευρώ να πιάνει τόπο, να καταναλώνεται, να δαπανάται για πραγματικές ανάγκες. Αυτή είναι η καθημερινή μας έγνοια και αγωνία, πώς θα επιτύχουμε οι δαπάνες οι οποίες είναι διαθέσιμες στον τομέα της υγείας να προορίζονται και να έχουν αποτελέσματα εκεί ακριβώς που πρέπει και εκεί και εκεί όπου πρέπει να κατευθυνθούν προς όφελος της ελληνικής κοινωνίας.
Θέλω με την ευκαιρία να παρακαλέσω τους συναδέλφους όλων των πτερύγων της Βουλής να μην ενθαρρύνουν πρακτικές και ακραίες συμπεριφορές, όπως καταλήψεις σε νοσοκομεία, καταλήψεις των γραφείων των Υπουργών, καταλήψεις άλλων κτηρίων τα οποία είναι στη διάθεση του Εθνικού Συστήματος Υγείας. Δεν εξυπηρετούν αυτήν τη στιγμή τα συμφέροντα της ελληνικής κοινωνίας. Το συμφέρον της ελληνικής κοινωνίας προάγεται μέσα από τη συναίνεση, τη συνεργασία, την αποδοτικότητα όλων και κυρίως, πρώτα της πολιτικής ηγεσίας. Όμως, εν πάση περιπτώσει, για να μπορέσει να παραχθεί το απαιτούμενο, το ζητούμενο έργο χρειάζεται κοινωνική ομαλότητα, πολιτική ομαλότητα, συνεργασία και αποτελέσματα.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"111644"," Ευχαριστούμε, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111645"," Εσείς τις προκαλείτε, κύριε Υπουργέ, τις κινητοποιήσεις, όχι οι άλλες πτέρυγες της Βουλής.","ΟΛΓΑ ΓΕΡΟΒΑΣΙΛΗ",91
"111646"," Παρακαλώ, ήρεμα.
Η δεύτερη με αριθμό 353/1-10-2012 επίκαιρη ερώτηση δευτέρου κύκλου του Βουλευτή του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Στέφανου Σαμοΐλη προς τους Υπουργούς Οικονομικών και Δικαιοσύνης, Διαφάνειας και Ανθρωπίνων Δικαιωμάτων, σχετικά με την εκποίηση από το ΤΑΙΠΕΔ της περιοχής «Ερημίτης» στο νησί της Κέρκυρας, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί η τέταρτη με αριθμό 346/1-10-2012 επίκαιρη ερώτηση δευτέρου κύκλου της Βουλευτού των Ανεξαρτήτων Ελλήνων κ. Χρυσούλας-Μαρίας Γιαταγάνα προς τον Υπουργό Υγείας, σχετικά με την αντιμετώπιση των προβλημάτων λειτουργίας του Νοσοκομείου ΑΧΕΠΑ Θεσσαλονίκης.
Κυρία συνάδελφε, κυρία Γιαταγάνα, έχετε το λόγο για δύο λεπτά να αναπτύξετε την επίκαιρη ερώτησή σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111647"," Κύριε Υπουργέ, όπως είναι γνωστό, η κατάσταση στα νοσοκομεία όλης της χώρας είναι τραγική. Οι νοσοκομειακοί γιατροί καλούνται να διασφαλίσουν την περίθαλψη του ελληνικού λαού κάτω από αντίξοες, υποβαθμισμένες και ανθυγιεινές συνθήκες εργασίας, που απαξιώνουν εντελώς το λειτούργημά τους. 
Σήμερα, οι γιατροί και το νοσηλευτικό προσωπικό, διεκδικώντας ανθρώπινες συνθήκες εργασίας, καθώς και στοιχειώδη παροχή υπηρεσιών υγείας στον ελληνικό λαό, κάνουν συλλαλητήρια έξω από το Υπουργείο σας αυτήν την ώρα και στη Θεσσαλονίκη, στην 4η Υγειονομική Περιφέρεια Μακεδονίας-Θράκης.
Ειδικότερα, όσον αφορά τη νοσοκομειακή επιτροπή γιατρών του ΑΧΕΠΑ Θεσσαλονίκης καταγγέλλεται ότι από το μήνα Ιούλιο του 2012 έως σήμερα, το πρόγραμμα εφημέρευσης του ΑΧΕΠΑ καταρτίστηκε μόνο από τη διοίκηση κατά παράβαση της νόμιμης διαδικασίας, δηλαδή χωρίς τη γνωμοδότηση του επιστημονικού συμβουλίου και χωρίς την έγκριση του διευθυντή κάθε τμήματος. 
Αυτή η τακτική ανησυχεί έντονα τους γιατρούς γιατί θεωρούν ότι καθιστά την εφημέρευση ανασφαλή για τους ασθενείς, ο αριθμός των οποίων έχει αυξηθεί ραγδαία εξαιτίας της οικονομικής κρίσης, που έσπρωξε πλήθος κόσμου από τις ιδιωτικές κλινικές στα δημόσια νοσοκομεία.
Παράλληλα, ήδη οι γιατροί, ειδικευμένοι και ειδικευόμενοι, από 6-9-2012 ξεκίνησαν επίσχεση εργασίας, όπως και σε άλλα νοσοκομεία της χώρας, γιατί παραμένουν μέχρι σήμερα απλήρωτοι, όπως πληροφορήθηκα, για δεδουλευμένες εφημερίες για έξι μήνες, από Απρίλιο έως και Σεπτέμβριο του 2012, με άγνωστο το χρόνο καταβολής τους. Τούτο συμβαίνει όταν οι αποδοχές τους κατά την τελευταία διετία μειώθηκαν κατά 40%, τις δε εφημερίες των μηνών από Ιανουάριο έως Μάρτιο, τις πληρώθηκαν μειωμένες κατά 30% επιπλέον του παραπάνω ποσού. 
Την ίδια στιγμή και παρά το γεγονός ότι οι γιατροί αυτοί ασκούν νόμιμα το δικαίωμα επίσχεσης της εργασίας τους, ο διοικητής του ΑΧΕΠΑ, όπως έχουμε πληροφορηθεί, προσπαθώντας να καταστείλει τη συμμετοχή των γιατρών στις επισχέσεις καλεί σε έγγραφες απολογίες γιατρούς, προειδοποιώντας τους για πιθανές συνέπειες εναντίον τους.
Ερωτάσθε, λοιπόν, κύριε Υπουργέ,  πότε σκοπεύετε να πληρώσετε τις δεδουλευμένες πολύμηνες εφημερίες των γιατρών του ΑΧΕΠΑ;
Ποια μέτρα προτίθεστε να λάβετε, ώστε οι γιατροί να αμείβονται εμπρόθεσμα και να μην εξαρτώνται από τις ενέργειες του κάθε διοικητή του νοσοκομείου;
Ποια μέτρα θα λάβετε, ώστε η εφημέρευση να προγραμματίζεται με την προσήκουσα διαδικασία, προκειμένου να εξασφαλίζεται η ασφάλεια των ασθενών, νοσηλευομένων ή μη;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"111648"," Μπορούμε να αφήσουμε τα υπόλοιπα για τη δευτερολογία σας, κυρία συνάδελφε;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111649"," Τελειώνω την ερώτησή μου.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"111650"," Ήδη έχετε υπερβεί κατά πενήντα δευτερόλεπτα το χρόνο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111651"," Σε άλλους δίνετε και ένα και δύο λεπτά.
Δεύτερον, με δεδομένο ότι τόσο οι ειδικευόμενοι, όσο και οι ειδικευμένοι γιατροί, ασκούν νόμιμα το δικαίωμα για επίσχεση εργασίας, σκοπεύετε να τους προστατεύεστε από τις αυθαίρετες σε βάρος τους ενέργειες του διοικητή του ΑΧΕΠΑ; Αν ναι, σε τι ενέργειες θα προβείτε;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"111652"," Στην κ. Γιαταγάνα θα απαντήσει ο Υπουργός Υγείας κ. Λυκουρέντζος.
Κύριε Υπουργέ,  έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111653"," Κύριε Πρόεδρε, δεν δέχομαι ότι οι ιατροί του Εθνικού Συστήματος Υγείας προσφέρουν τις υπηρεσίες τους κάτω από ανθυγιεινές συνθήκες.
Δεύτερον, μόλις προ ολίγου, κύριε Πρόεδρε, ανέφερα στη Βουλή ότι οι ακραίες συμπεριφορές δεν υπηρετούν το συμφέρον της ελληνικής κοινωνίας. Έχω κάθε μέρα μία διαδήλωση έξω από το Υπουργείο. Έχω ακραίες πρακτικές. Αρνούμαι να αναφέρω στη Βουλή τη χυδαιολογία, η οποία εκστομίζεται και αντιπροσωπεύει την ποιότητα ορισμένων. Δεν θεωρώ ότι αντιπροσωπεύει το σύνολο και ότι χαρακτηρίζει όλους. Όμως, αυτό είναι ένα ζήτημα για τον τρόπο, με τον οποίο καλούνται κάποιοι να διαχειριστούν τις δημόσιες υποθέσεις, όταν εκφεύγουν κάθε κανόνος, λογικής και ηθικής.
Επιτέλους, το μέλλον του τόπου δεν παίζεται στο πεζοδρόμιο. Το μέλλον του τόπου μάς αφορά όλους με σκληρή δουλειά. Δεν μπορεί, λοιπόν, να επικροτούμε κάθε ακραία διαδήλωση. Και ο διοικητής του ΑΧΕΠΑ τι έχει κάνει απέναντι στους γιατρούς; Κάλεσε τον εισαγγελέα, όταν του κατέλαβαν το γραφείο και εμπόδιζαν τη λειτουργία. 
Κυρίες και κύριοι συνάδελφοι, οφείλετε να ξέρετε ότι η νομιμότητα θα εφαρμοστεί. Δεν μπορεί να καταλαμβάνονται γραφεία, να απειλούνται, να προπηλακίζονται Υπουργοί, Υφυπουργοί, διοικητές και η δημοκρατία να είναι παράλυτη, να πρέπει δηλαδή να σκύψουμε το κεφάλι απέναντι σε αυτές τις πρακτικές, για να γίνουμε αρεστοί. Αυτό δεν γίνεται δεκτό. Θα εφαρμόζεται η νομιμότητα σε κάθε περίπτωση. 
Δεύτερον, η επίσχεση εργασίας δημοσίων υπαλλήλων, σύμφωνα με δύο γνωμοδοτήσεις του Νομικού Συμβουλίου του Κράτους, είναι παράνομη. Από πού και ως πού ισχύει η επίσχεση εργασίας δημοσίων υπαλλήλων, που πληρώνονται από τα έσοδα των φορολογουμένων; Από πού και ως πού δημόσιοι υπάλληλοι μπορούν καθημερινά να αρνούνται να εκπληρώσουν την εργασία τους. 
Υπάρχει και κάτι χειρότερο. Δεν μπορείτε να κάνετε συνενώσεις κλινικών, να δυναμώσουμε δηλαδή τις κλινικές, να λειτουργήσουν κρεβάτια, γιατί κάθε δημόσιος υπάλληλος, ιατρός, νοσηλευτής θεωρεί ότι εκεί που βρίσκεται είναι δικαίωμά του να βρίσκεται εσαεί, να μην υπακούει στην υπηρεσία, να μη θέλει να εκπληρώσει τα καθήκοντά του και να τυγχάνει πολιτικής στήριξης. Και αυτό λέγεται ότι είναι διεκδίκηση δικαιωμάτων! Δηλαδή δεν είναι υποχρέωση του υπαλλήλου, που ορκίστηκε να υπηρετήσει την πολιτεία, τον πολίτη να εκπληρώνει τις υποχρεώσεις του, αλλά είναι δικαίωμα η κατάληψη και η άρνηση της παροχής υπηρεσίας. Δεν τα λέω μόνο για την ερώτησή σας, αλλά είναι ένα γενικότερο θέμα το οποίο προσεγγίζω. 
Έρχομαι, λοιπόν, στις εφημερίες. Οι εφημερίες –έχουμε υπογραφή στις 3-8 του Υπουργείου Υγείας- έχουν εξοφληθεί μέχρι 30-6. Αν δεν έχουν εξοφληθεί στο συγκεκριμένο νοσοκομείο, δεν είμαι υποχρεωμένος να αναλάβω τις ευθύνες εκείνων οι οποίοι για διοικητικούς ή υπηρεσιακούς λόγους δεν ανταποκρίθηκαν σε αυτήν την υποχρέωση. 
Για τις δεύτερες εφημερίες, ορθώς οι διοικητές των νοσοκομείων ελέγχουν τον προγραμματισμό των εφημεριών. Και ελέγχουν ορθώς, διότι γνωρίζουν ότι με βάση το δωδεκατημόριο εξόφλησης των εφημεριών έχουν συγκεκριμένο κονδύλι για να διαχειριστούν. Τι θα πρέπει να γίνει; Να αφήσουμε ανεξέλεγκτο το πρόγραμμα των εφημεριών; Να μην έχουμε να τις πληρώσουμε και να είμαστε ξανά στο πρόβλημα που ήμασταν τον Ιούλιο με δεδουλευμένες εφημερίες και να ερχόμαστε μετά εδώ και να λέμε ότι η Κυβέρνηση δεν πληρώνει τα δεδουλευμένα; Όχι! Η Κυβέρνηση ξέρετε τι θα κάνει τότε; Θα καταλογίσει στους διοικητές που δεν τήρησαν το πρόγραμμα το οποίο τους υπέδειξε η Κυβέρνηση την παραπάνω δαπάνη των εφημεριών, γιατί σε αυτήν τη χώρα πρέπει να συνεννοηθούμε.","ΑΝΔΡΕΑΣ ΛΥΚΟΥΡΕΝΤΖΟΣ",288
"111654"," Τα υπόλοιπα μπορείτε να τα αναπτύξετε στη δευτερολογία σας, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111655"," Η Κυβέρνηση έχει εκλεγεί από τον ελληνικό λαό, για να εφαρμόσει συγκεκριμένο πρόγραμμα. Δεν μπορεί τα όργανα που ορίζει η Κυβέρνηση να μην εκπληρώνουν τις εντολές της. Αυτή είναι η πραγματικότητα. 
Έγινε αρκετή συζήτηση για τις απλήρωτες εφημερίες. Δεν υπάρχει τέτοια στάση από το Υπουργείο. Είναι βέβαιο ότι κάθε πρόβλημα το οποίο θα γεννάται και μπορεί να αντιμετωπιστεί θα αντιμετωπίζεται με ειλικρίνεια, ευθύτητα, δικαιοσύνη και εντός του πλαισίου της ελληνικής νομοθεσίας.","ΑΝΔΡΕΑΣ ΛΥΚΟΥΡΕΝΤΖΟΣ",288
"111656"," Ευχαριστούμε πολύ. 
Κυρία Γιαταγάνα, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111657"," Είπατε, κύριε Υπουργέ, ότι το μέλλον αυτού του τόπου δεν κρίνεται στο πεζοδρόμιο. Όταν οι κυβερνώντες δεν μπορούν να διοικήσουν αυτό το κράτος, έχουν κάνει συμφωνία με τους δανειστές μας που εξαθλιώνουν τον ελληνικό λαό, τότε ναι, νομίμως διεκδικούν στο πεζοδρόμιο όλες οι κοινωνικές ομάδες τα δικαιώματά τους. 
Μιλήσατε ακόμα για τη νομιμότητα, είπατε ότι θα τηρήσετε τη νομιμότητα και καλέσατε εισαγγελέα. Μα, τι λέτε, κύριε Υπουργέ;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"111658"," Ο διοικητής τον κάλεσε, όχι ο Υπουργός.","ΑΝΔΡΕΑΣ ΛΥΚΟΥΡΕΝΤΖΟΣ",288
"111659"," Ναι, ο διοικητής αυτός που όταν υπηρετούσε ως γιατρός σε νοσοκομείο έκανε συνέχεια επισχέσεις εργασίας ο κ. Ρεγκούζας, τώρα καλεί τον εισαγγελέα! Αιδώς, Αργείοι! Αυτό έχω να σας πω μόνο σε αυτό το σημείο. 
Τώρα μας λέτε ότι πρέπει να συνεννοηθούμε. Να συνεννοηθούμε σε τι; Στο ότι εσείς μπορείτε να απασχολείτε παρανόμως –και λέω παρανόμως- τους γιατρούς, να κάνουν υπερωρίες από εκατόν πενήντα έως εκατόν ενενήντα ώρες το μήνα και να μην τους πληρώνετε; Σε αυτό θα συνεννοηθούμε; Θα τους πληρώνετε μετά από ένα εξάμηνο; Σε αυτό θα συνεννοηθούμε και θα συμφωνήσουμε; Ασφαλώς και δεν θα συμφωνήσουμε, κύριε Υπουργέ. 
Υποτίθεται ότι είμαστε ένα κράτος της Ευρώπης. Είμαστε συνδεδεμένοι με την Ευρωπαϊκή Ένωση, αλλά όπως φαίνεται, με την Ευρωπαϊκή Ένωση είμαστε συνδεδεμένοι για να μας πατάνε κυριολεκτικά κάτω οι υποτιθέμενοι «φίλοι» και εταίροι μας και να μας ρουφάνε το αίμα μας και να θέλουν να πάρουν την περιουσία όλου του ελληνικού λαού. Όμως, όταν έρχονται οι εκάστοτε Υπουργοί αντιμέτωποι με τα προβλήματα, τότε ξεχνάνε εντελώς το Ευρωπαϊκό Δίκαιο. 
Ας δούμε, λοιπόν, τι λέει το Ευρωπαϊκό Δίκαιο γι’ αυτήν την περίπτωση των επισχέσεων εργασίας. 
Θα σας προσκομίσω, κύριε Υπουργέ,  τέσσερις αποφάσεις του Δικαστηρίου των Ευρωπαϊκών Κοινοτήτων από τις οποίες προκύπτει ότι το δικαίωμα επίσχεσης εργασίας είναι αναφαίρετο δικαίωμα των γιατρών. Αφορά γιατρούς. 
Επίσης, είπατε ότι όσοι απασχολούνται σε νοσοκομεία, ορκίστηκαν να τηρούν τους νόμους του κράτους. Όμως, και το κράτος θα πρέπει να τηρεί τις υποχρεώσεις του απέναντί τους. Σε ποιο κράτος της Ευρωπαϊκής Ένωσης οι νοσοκομειακοί γιατροί αμείβονται με 900 και 1000 ευρώ και τους κόβετε τις υπερωρίες που αποτελούν το μισό του μισθού τους; Καθυστερείτε να τους τις δώσετε τρεις και έξι μήνες
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τέλος πάντων, θα πρέπει, κύριε Υπουργέ, όταν καλούνται οι εισαγγελείς από τους διοικητές των νοσοκομείων ή από εσάς να καταστείλουν αυτές τις καταστάσεις, θα έπρεπε να είστε τουλάχιστον περισσότεροι προσεκτικοί.
(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"111660"," Ευχαριστούμε, κυρία συνάδελφε. 
Το λόγο έχει για τρία λεπτά ο κύριος Υπουργός.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111661"," Ευχαριστώ, κύριε Πρόεδρε. 
Άκουσα από την κυρία συνάδελφο στο τέλος της τοποθέτησής της αυτό που είχε στη γραπτή ερώτηση ως πρώτο, δηλαδή ότι οι εφημερίες αποτελούν το 50% του μισθού των ιατρών. Αυτό δεν ισχύει ούτε με βάση το νόμο, αλλά ούτε και με βάση τη λογική. Ο ιατρός του ΕΣΥ έχει συγκεκριμένο μισθό. Οι εφημερίες προκύπτουν λόγω των αναγκών λειτουργίας του νοσοκομείου και όχι λόγω των αναγκών των ιατρών. Αυτό είναι ένα συγκεκριμένο θέμα. 
Όμως, υπάρχουν και άλλα σε σχέση με τους ιατρούς. Για παράδειγμα, γνωρίζετε, κυρίες και κύριοι συνάδελφοι, ποια είναι τα έσοδα ενός ιατρού ο οποίος κάνει απογευματινά ιατρεία; Πάρα πολλά και σημαντικά. Υπάρχουν στοιχεία. Λόγω, όμως, των προσωπικών δεδομένων, δεν θα κάνω καμμία αναφορά προσωπικού χαρακτήρα. Όμως, θα σας αναφέρω ένα συγκεκριμένο παράδειγμα. Γιατρός σε κεντρικό νοσοκομείο της Αθήνας είχε το μήνα Ιούλιο 7.600 ευρώ από απογευματινά ιατρεία. Άρα, δηλαδή, τα όσα πρόκειται να ρυθμιστούν εδώ είναι πάρα πολλά και δεν μπορούμε να τα προσπερνάμε με εύκολες κριτικές του τύπου ότι οι εφημερίες αποτελούν το 50% των αμοιβών. Υπάρχουν και άλλα. 
Έπειτα και σε ό,τι αφορά τη νομιμότητα των πράξεων των λειτουργών της πολιτείας, ο κύριος διοικητής έχει τη δικαιοδοσία να απευθυνθεί και στις εισαγγελικές αρχές και στις δυνάμεις της τάξεως και σε ό,τι άλλο χρειαστεί για να προστατεύσει διά της δικής του λειτουργίας τη λειτουργία του νοσοκομείου. 
Όταν, λοιπόν, κάνουμε αναφορές για την ποιότητα των παρεχόμενων υπηρεσιών στους ασθενείς –βεβαίως και προσυπογράφουμε- και για την ομαλή λειτουργία των νοσοκομείων –βεβαίως προσυπογράφουμε- δεν μπορούμε να εθελοτυφλούμε μπροστά σε πρακτικές οι οποίες αναιρούν κατά τα άλλα αυτές τις δεσμεύσεις. 
Και κάτι ακόμα. Το θεσμικό πλαίσιο οργάνωσης και λειτουργίας της ελληνικής δικαιοσύνης το καθορίζει το ελληνικό Σύνταγμα. Αλίμονο αν οι Υπουργοί ή τα μέλη του ελληνικού Κοινοβουλίου ερχόμαστε να αμφισβητήσουμε και τη θεσμική οργάνωση της ελληνικής δικαιοσύνης και τις αποφάσεις τις οποίες εκδίδουν τα αρμόδια όργανα. Θα αμφισβητήσω εγώ το Νομικό Συμβούλιο του Κράτους το οποίο έχει δύο γνωμοδοτήσεις για το ότι η επίσχεση εργασίας είναι μη σύννομη;","ΑΝΔΡΕΑΣ ΛΥΚΟΥΡΕΝΤΖΟΣ",288
"111662"," Δεν είναι δικαστήριο το Νομικό Συμβούλιο του Κράτους, κύριε Υπουργέ!","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"111663"," Κυρία Γιαταγάνα, ο κύριος Υπουργός δεν σας διέκοψε όταν μιλούσατε. Ήσασταν και παλιά εισαγγελεύς, γεγονός που σημαίνει ότι τον Πρόεδρο τον σεβόμαστε και θα πρέπει να του ζητάμε το λόγο για να παρέμβουμε. 
Κύριε Υπουργέ,  συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111664"," Στο σημείο αυτό, θα ήθελα να πω και κάτι ακόμα. 
Σε ό,τι αφορά τις δαπάνες λειτουργίας των νοσοκομείων και του Εθνικού Συστήματος Υγείας, θα πρέπει να τις τοποθετήσουμε υπό τον αυστηρό έλεγχο όλων.
Περιμένω εδώ να ακούσω προτάσεις. Δεν έχω ακούσει από καμμία πλευρά. Μας ενδιαφέρει ή δεν μας ενδιαφέρει να περιοριστεί η σπατάλη; Μας ενδιαφέρει ή δεν μας ενδιαφέρει να ελέγξουμε τις προμήθειες με διαφάνεια; Μας ενδιαφέρει ή δεν μας ενδιαφέρει να περιοριστεί η φαρμακευτική δαπάνη; Μας ενδιαφέρει ή δεν μας ενδιαφέρει να αποκλείσουμε εναρμονισμένες πρακτικές; 
Ένα ακόμα στοιχείο, κύριε Πρόεδρε, και συμπληρώνω τις σκέψεις μου.","ΑΝΔΡΕΑΣ ΛΥΚΟΥΡΕΝΤΖΟΣ",288
"111665"," Μόνο συντομεύετε, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111666"," Γιατρός συνταγογράφησε 120.000 ευρώ σε ένα μήνα. Το 64% αυτής της δαπάνης εκτελέστηκε από συγκεκριμένο φαρμακείο. 
Αυτά όλα είναι στοιχεία τα οποία εμείς αξιολογούμε για να νοικοκυρέψουμε το χώρο.","ΑΝΔΡΕΑΣ ΛΥΚΟΥΡΕΝΤΖΟΣ",288
"111667"," Με το ΑΧΕΠΑ;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"111668"," Και κάτι τελευταίο, μη απευθυνόμενος προσωπικά στην κυρία συνάδελφο.
Η επίκληση της υγείας των ασθενών, της παροχής υπηρεσιών κ.λπ. μην απολήγει σε δημαγωγία και υποκρισία. Χρειάζεται να αντιμετωπίσουμε τα πράγματα όπως έχουν, με προτάσεις, με δεσμεύσεις και με αποτελέσματα.","ΑΝΔΡΕΑΣ ΛΥΚΟΥΡΕΝΤΖΟΣ",288
"111669"," Ευχαριστούμε, κύριε Υπουργέ.
Κυρίες και κύριοι συνάδελφοι, ανακοινώνω προς το Σώμα ότι η Διαρκής Επιτροπή Κοινωνικών Υποθέσεων καταθέτει την Έκθεσή της στο σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας: «Κύρωση της Πράξης Νομοθετικού Περιεχομένου: Παράταση διάρκειας του Προγράμματος Βοήθεια στο Σπίτι».
 Στη συνέχεια η πέμπτη με αριθμό 355/1-10-2012 επίκαιρη ερώτηση δευτέρου κύκλου του Βουλευτή του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό Οικονομικών, σχετικά με την αναδιάταξη της Εθνικής Οικονομίας και τη διαχείριση των χρημάτων από τη νέα δόση των 31,5 δισ. ευρώ δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί η έκτη με αριθμό 351/1-10-2012 επίκαιρη ερώτηση δευτέρου κύκλου του Βουλευτή της Δημοκρατικής Αριστεράς κ. Γεωργίου Κυρίτση προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τον διακανονισμό των Ασφαλιστικών Εισφορών σε εταιρείες με οφειλές άνω των 300.000 ευρώ.
Ορίστε, κύριε συνάδελφε, έχετε το λόγο για δύο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111670"," Ευχαριστώ, κύριε Πρόεδρε.
Επειδή είναι πολύ σοβαρό το θέμα, θα ήθελα να ακολουθήσουμε το στίχο του Ρίτσου ότι «μάθαμε να κουβεντιάζουμε ήσυχα κι απλά, γιατί σε λίγο δεν θα κουβεντιάζουμε ούτε ήσυχα ούτε απλά».
Μιλάμε λοιπόν για το διακανονισμό που προβλέπει, το άρθρο 48 του ν. 3943/2011. Πολύ ωραία πράγματα. Ο νόμος ξεκινάει με ένα σωστό σκεπτικό, να βοηθήσουμε τις εταιρείες που χρωστούν κάποια λεφτά στο ΙΚΑ με δόσεις, να παίρνουν ασφαλιστική ενημερότητα και να μπορούν έτσι να συνεχίζουν για να μην κλείνουν οι εταιρείες, να μπαίνουν σε διαγωνισμούς, να κάνουν τη δουλειά τους. Ως εδώ πάνε τα πράγματα καλά. Είπαμε, μάλιστα, να γίνεται αυτό για οφειλές μέχρι τις 300.000 ή και πάνω από τις 300.000 με κατώτατο όριο 150 ευρώ το μήνα.
Φαίνεται ότι όταν φτιάχτηκε ο νόμος, η υπηρεσία δεν είχε δώσει ένα μηχανάκι στον ιθύνοντα ή βαρέθηκε να το χτυπήσει, γιατί 300.000 ευρώ δια 150 σημαίνει δύο χιλιάδες δόσεις για εκατόν εξήντα έξι χρόνια. Επειδή αυτό είναι το πρώτο και επειδή μετά θα συζητήσουμε στη δευτερολογία τα άλλα, απλώς θα ήθελα να ρωτήσω, κύριε Υπουργέ, πόσες εταιρείες, έχουν ενταχθεί σε αυτήν τη ρύθμιση και τι σκοπεύετε να κάνετε για να σταματήσουμε αυτήν την ευνοϊκή μεταχείριση στους μεγαλοοφειλέτες, ενώ γνωρίζετε κι εσείς και όλοι μας ότι όποιος χρωστάει 2.000 ευρώ περνάει και ένα εικοσιτετράωρο στο κρατητήριο.","ΓΕΩΡΓΙΟΣ ΚΥΡΙΤΣΗΣ",266
"111671"," Ευχαριστούμε, κύριε συνάδελφε.
Στην επίκαιρη ερώτηση θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος.
Ορίστε, κύριε  Υφυπουργέ, έχετε το λόγογια τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"111672"," Κι εμένα μου αρέσει ο Ρίτσος, κύριε συνάδελφε. Το χωρίο που συγκρατώ περισσότερο και νομίζω ότι είναι ιδιαίτερα επίκαιρο είναι το «καλά τα πήγαμε ως εδώ, μικροζημιές και μικροκέρδη συμψηφίζοντας, το θέμα είναι τώρα τι λες».
Εγώ πρέπει να πω κάτι επί της ερωτήσεώς σας και φυσικά οφείλω και σας ευχαριστώ που μου δίνετε με την ερώτησή σας την ευκαιρία να ενημερώσω το Σώμα ότι ήδη έχει υπάρξει απόφαση του Υπουργείου Εργασίας –κατατίθεται προς ψήφιση στη Βουλή τις επόμενες μέρες- για νέο καθεστώς διακανονισμού οφειλών επιχειρήσεων προς το ΙΚΑ, το οποίο εν πάση περιπτώσει είναι ευνοϊκότερο γιατί εισάγει προς ρύθμιση και πιο πρόσφατες οφειλές, συγκεκριμένα μέχρι 31 Ιουλίου 2012. Αυτό ήταν επιτακτικό αίτημα επιχειρήσεων ανά την επικράτεια. Θα προκύψει και ως ψηφισμένος νόμος του κράτους τις επόμενες ημέρες. Ήδη τα τοπικά υποκαταστήματα δέχονται αιτήσεις επιχειρήσεων που με χαρά και ανακούφιση προστρέχουν να υπαχθούν στο νέο καθεστώς διακανονισμού.
Υποθέτω ότι όλοι συμφωνούμε επί της αρχής ότι καλώς παρέχεται στις επιχειρήσεις η δυνατότητα να διακανονίσουν οφειλές από ασφαλιστικές εισφορές. Φαντάζομαι ότι όλοι συμφωνούμε πως σε περίοδο κρίσης και οξύτατης ύφεσης οπωσδήποτε αυτή πλήττει τη δυνατότητα των επιχειρήσεων να πληρώσουν τις εισφορές τους αλλά ευνοεί και την εισφοροδιαφυγή. Επομένως, η διοίκηση κάτι πρέπει να κάνει. 
Εδώ υπονοείτε δυο πράγματα: Πρώτον ότι ευνοούνται οι μεγαλοοφειλέτες και δεύτερον ότι υπάρχει και συναλλαγή σε ανώτατο μάλιστα επίπεδο διοίκησης του ΙΚΑ προκειμένου να διευθετηθούν καταστάσεις. Τίποτα από τα δυο δεν ισχύει και θα σας εξηγήσω γιατί. 
Πρώτα να απαντήσω στο αριθμητικό σκέλος της ερώτησης όσον αφορά τον αριθμό των οφειλετών που είχαν υπαχθεί μέχρι σήμερα στις διατάξεις ρυθμίσεων οφειλών του προηγούμενου συστήματος διακανονισμού βάσει του άρθρου 48 του ν.3943/11. Έχουμε εκατόν δύο χιλιάδες τετρακόσιοι εβδομήντα έξι οφειλέτες που έχουν υπαχθεί σ’ αυτό το καθεστώς διακανονισμού. Απ’ αυτούς οι είκοσι εννέα χιλιάδες οκτακόσιοι επτά ολοκλήρωσαν τις ρυθμίσεις τους εξοφλώντας το σύνολο των οφειλών τους. Δεν κάνουμε εδώ διακρίσεις μεταξύ μεγαλοοφειλετών ή μικροοφειλετών. Συνολικά σας παραθέτω τα νούμερα. Επίσης, οι τριάντα έξι χιλιάδες εξακόσιοι δεκαοκτώ τηρούν τις ρυθμίσεις τους μέχρι σήμερα και οι υπόλοιποι τριάντα έξι χιλιάδες πενήντα ένας απώλεσαν το δικαίωμα συνέχισης των ρυθμίσεών τους λόγω μη καταβολής δόσεων. Δεν ξέρω, υποθέτω, πιθανολογώ ότι θα ζητήσουν να υπαχθούν στο νέο καθεστώς διακανονισμού εάν πληρούν τις προϋποθέσεις υπαγωγής σ’ αυτό.
Από εκεί και πέρα οι συνολικές εισπράξεις μέσω της ανωτέρω ρύθμισης για το ΙΚΑ ανέρχονται στο ποσό των 350 εκατομμυρίων ευρώ περίπου. Το συνολικό ενεργό εισπρακτέο ποσό ανέρχεται στο 1,47 δισεκατομμύρια ευρώ. Έχουν αυξηθεί τα έσοδα του ΙΚΑ από το διακανονισμό που σας προείπα, ο οποίος αντικαθίσταται εντός των ημερών με άλλον τύπο διακανονισμού.
Οφείλω να απαντήσω σ’ αυτά που ισχυρίζεστε. Δεν ισχύει ο υπολογισμός που κάνετε. Και αυτό γιατί το βασικό στοιχείο της ρύθμισης που ισχύει σήμερα –ας αφήσουμε αυτή που θα έρθει αύριο- για το διακανονισμό ασφαλιστικών εισφορών των επιχειρήσεων είναι η προσωρινότητά του. Προσωρινή ρύθμιση είναι προκειμένω να διευκολυνθούν οι επιχειρήσεις όσο διαρκεί η κρίση. Ελπίζουμε σύντομα να γυρίσει ο τροχός.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Η ημερομηνία λήξεως είναι η 31-12-2013. Επομένως, δεν ισχύει αυτό για τα εκατόν εξήντα έξι χρόνια αποπληρωμής. Εάν κάποιος υπαχθεί σήμερα στη ρύθμιση, έχει προθεσμία μέχρι το τέλος του 2013 να υπαχθεί στο σύστημα διακανονισμού, ό,τι δηλαδή διακανονίσει μέσα σ’ αυτούς τους δεκαπέντε μήνες και μετά υπάγεται στο προηγούμενο καθεστώς, το γνωστό με τις τριάντα έξι έως σαράντα οκτώ δόσεις. Άρα δεν ισχύει αυτό που λέτε, τα 150 ευρώ στον αιώνα τον άπαντα. Ισχύει μέχρι το 2013 και μετά υπαγωγή στο παλαιό σύστημα διακανονισμού. 
Ευχαριστώ πολύ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"111673"," Το λόγο έχει ο συνάδελφος κ. Κυρίτσης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111674"," Κύριε Υπουργέ, θα σας φέρω σε δύσκολη θέση. Δεν σας έχουν ενημερώσει. Ας τα πάρουμε τα πράγματα από την αρχή. 
Αυτήν τη στιγμή ένας λαός είναι στα γόνατα. Μια χώρα αιωρείται στην άβυσσο. Μιλάτε για διακανονισμούς μέχρι το 2013 και εγώ έχω στα χέρια μου –και πήραμε υπογλώσσιο όταν το είδαμε και πιστεύω να είναι και οι συνάδελφοι έτοιμοι- έγγραφο που αναφέρει «δόσεις 4.700, τελευταία δόση στις 31-3-2404». Αυτά αναφέρει επίσημο έγγραφο. Το έχω εδώ και θα το καταθέσω για τα Πρακτικά. 
 (Στο σημείο αυτό ο Βουλευτής κ. Γεώργιος Κυρίτσης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κύριε Υπουργέ, αυτά τα θλιβερά κατάλοιπα ενός σαθρού καθεστώτος που αυτήν τη στιγμή καταρρέει, πρέπει να φύγουν. Δεν μπορούμε να φτιάξουμε μια χώρα όπου δεν σας ενημερώνουν καν και εγώ να έχω στα χέρια μου έγγραφο στο οποίο κάποιος υπέγραψε τετρακόσια χρόνια δόσης. Τετρακόσια χρόνια ήμασταν στο ζυγό των Τούρκων. Κάποιος είπε «μετά από τετρακόσια χρόνια θα έχει τελειώσει η δόση». Σ’ αυτό εγώ δεν θέλω να σας υποδείξω τι να κάνετε. 
Για μένα η λύση είναι να πάει κάποιος πίσω στο Υπουργείο του και να καλέσει τους ιθύνοντες, γιατί για οφειλές πάνω από το ποσό των 300 χιλιάδων ευρώ υπογράφει η διοίκηση. Εγώ πιστεύω ότι πρέπει να υποβάλουν τις παραιτήσεις τους. Γι’ αυτό –δεν είμαι νομικός- δεν ξέρω αν χρειάζεται και εισαγγελέας. 
Υπάρχει άνθρωπος που είπε «βάζω υπογραφή για μέχρι το 2404»; Αυτό με ξεπερνάει. Δεν ξέρω τι μπορεί να πουν οι συνάδελφοι. Γι’ αυτό σας ρώτησα πόσοι τέτοιοι υπάρχουν.
Σας ευχαριστώ.","ΓΕΩΡΓΙΟΣ ΚΥΡΙΤΣΗΣ",266
"111675"," Ο κύριος Υπουργός έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111676"," Κύριε συνάδελφε, ότι αυτό το έγγραφο πρέπει να περιέλθει και σε γνώση δική μας, προκειμένου να αποταθούμε στη διοίκηση του ΙΚΑ και να τους ρωτήσουμε τι ακριβώς πρόκειται να κάνουν με τον κύριο που έκανε αυτή τη ρύθμιση. Το πιθανότερο να μην είμαι στο Υπουργείο το 2404 για να παρακολουθήσω την ολοκλήρωση αυτής. 
Εν πάση περιπτώσει, νομίζω ότι το ζήτημα χρήζει άμεσης αντιμετώπισης από τη διοίκηση του ΙΚΑ και μάλιστα της αυστηρότερης δυνατής. Να είστε σίγουροι ότι αυτό θα γίνει.
Οφείλω να σας πω τι λέει ο νόμος. Ο νόμος λέει ότι με το ισχύον σύστημα διακανονισμών, το ποσό της μηνιαίας δόσης που θα καταβάλλεται έως τις 31-12-2013 –μέχρι τότε ισχύει και όχι μέχρι το 2404- ανεξαρτήτως εξόφλησης οφειλής μέχρι την ημερομηνία αυτή, με αποκλειστικό όρο την εμπρόθεσμη καταβολή τρεχουσών ασφαλιστικών εισφορών από 1-1-2012. Μετά την ως άνω ημερομηνία, το υπόλοιπο ποσό της οφειλής –και εδώ είναι το κρίσιμο σημείο- εξοφλείται είτε εφάπαξ είτε με νέα ρύθμιση σύμφωνα με τα άρθρα 53 και 62 του ν.3863/2010 που προβλέπει από τριάντα έξι έως σαράντα οκτώ δόσεις. Αυτό λέει το γράμμα του νόμου, αυτό θα πρέπει να εφαρμόζει ο αρμόδιος διοικητής ή υπηρεσιακός παράγων. 
Επίσης η ρύθμιση των οφειλών για πάνω από 300 χιλιάδες ευρώ πραγματοποιείται από τη διοίκηση του ΙΚΑ-ΕΤΑΜ απευθείας, καθώς το πρώτο εδάφιο της παραγράφου αναφέρει «ανεξαρτήτως ποσού οφειλής, αρμόδια όργανα για τη χορήγηση διευκολύνσεων είναι ο διευθυντής οικείων περιφερειακών ή τοπικών καταστημάτων για το ΙΚΑ, οι διευθυντές των οικείων ταμείων, προκειμένου για περιφερειακά ή τοπικά υποκαταστήματα στην περιοχή των οποίων λειτουργούν ταμεία είσπραξης εσόδων ΙΚΑ». Επομένως δεν έχουμε καμμία συναλλαγή με τη διοίκηση σε κορυφαίο επίπεδο. Δεν υπάρχει καμμία υπόνοια ύποπτης συναλλαγής.
Όσον αφορά τη νέα ρύθμιση των οφειλών των επιχειρήσεων προς φορείς κοινωνικής ασφάλισης, που πέρασε προχθές, με απόφαση του Υπουργείου Εργασίας, νομίζω ότι όλοι πρέπει να την ξέρουμε. Οι επιχειρήσεις σίγουρα έχουν ήδη ενημερωθεί και σπεύδουν στα υποκαταστήματα πριν γίνει νόμος του κράτους. Θα γίνει νόμος του κράτους τις επόμενες ημέρες. Πάλι έχουμε ημερομηνία μέχρι 31-12-2013, δηλαδή προσωρινότητα λόγω καταστάσεων στην οικονομία και δίνονται δυο δυνατότητες: Από τη μία προσωρινός διακανονισμός με μηνιαία καταβολή δόσεων, έκπτωση 40% επί πρόσθετων τελών, προσαυξήσεων και λοιπών επιβαρύνσεων και καταβολή τρεχουσών ασφαλιστικών εισφορών από 1-8-2012, καθ’ ότι μέχρι 31-7-2012 εμπίπτουν στο διακανονισμό. Η δεύτερη δυνατότητα είναι αυτή της εξόφλησης πάλι μέχρι 31-7-2012 για τις κεφαλαιοποιημένες οφειλές, καταβολή τρεχουσών εισφορών από 1-8-2012 κανονικά και έκπτωση επί των προσαυξήσεων.
Εδώ το ΙΚΑ μέσω της ρύθμισης αυτής δίνει δύο δυνατότητες: ή 100% έκπτωση, δηλαδή φεύγουν εντελώς οι προσαυξήσεις άμα υπάρχει εφάπαξ εξόφληση ή ρύθμιση σε έξι ισόποσες μηνιαίες δόσεις ή μία δεύτερη δυνατότητα, δηλαδή 75% έκπτωση επί των προσαυξήσεων, αν η ρύθμιση είναι από επτά έως δέκα δόσεις. Αυτά λέει ο καινούργιος διακανονισμός που προωθήθηκε για τους οφειλέτες του ΙΚΑ. 
Όπως σας είπα, αυτός ο διακανονισμός χαιρετίστηκε με ικανοποίηση από τον επιχειρηματικό κόσμο. Δεν εξετάζουμε εδώ τα κίνητρα που δεν πληρώνουν ασφαλιστικές εισφορές. Μπορεί να υπάρχει σε μερικές επιχειρήσεις ακόμα και δόλος ή υπαίτια συμπεριφορά, αλλά υπ’ αυτές τις συνθήκες οι περισσότερες επιχειρήσεις δηλώνουν αδυναμία και μπορεί να πηγαίνουν και στο άλλο άκρο που είναι η ενθάρρυνση της αδήλωτης εργασίας, κάτι που πρέπει συνολικότερα να το δούμε ως Υπουργείο. 
	Επομένως θα παρακαλούσα να έχω κι εγώ αυτά τα πραγματικά εξωφρενικά στοιχεία για τη συγκεκριμένη περίπτωση. Θα τα πάρω από τα Πρακτικά. Πιθανολογώ ότι έχουν να κάνουν με κάποιον υπηρεσιακό παράγοντα ο οποίος ξέφυγε εντελώς από την ερμηνεία. Οτιδήποτε άλλο υπάρχει από πίσω έχουμε υποχρέωση να το εξετάσουμε, γιατί αυτά είναι πραγματικά εξωφρενικά. Ο νόμος λέει εντελώς διαφορετικά πράγματα, σας τα εξήγησα, αρκεί να εφαρμοστούν όπως έχουν.
	Σας ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"111677"," Ευχαριστούμε τον κύριο Υπουργό.
	Η έβδομη με αριθμό 357/1-10-2012 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Παιδείας και Θρησκευμάτων, Πολιτισμού και Αθλητισμού σχετικά με την κατάργηση των διδάκτρων στα Δημόσια ΙΕΚ, δεν συζητείται λόγω κωλύματος του Υπουργού και διαγράφεται.
	Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
	Γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και πέντε εκπαιδευτικοί από το 4ο Δημοτικό Σχολείο Μεγαλόπολης Αρκαδίας.
	Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
	Κυρίες και κύριοι συνάδελφοι, ο Βουλευτής Νομού Χανίων της Νέας Δημοκρατίας κ. Κυριάκος Βιρβιδάκης και ο Βουλευτής Νομού Λάρισας της Νέας Δημοκρατίας κ. Χρήστος Κέλλας ζητούν ολιγοήμερη άδεια απουσίας στο εξωτερικό.
	Η Βουλή εγκρίνει;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111678"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"111679"," Η Βουλή ενέκρινε τις ζητηθείσες άδειες.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111680"," Κυρίες και κύριοι συνάδελφοι,  εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
	Μόνη συζήτηση επί της αρχής, των άρθρων και του συνόλου της πρότασης νόμου, αρμοδιότητας του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Για την οικονομική ανακούφιση των υπερχρεωμένων νοικοκυριών».
	Κυρίες και κύριοι συνάδελφοι, η πρόταση αυτή εμπίπτει στους περιορισμούς της παραγράφου 3 του άρθρου 73 του Συντάγματος. Θέλω να υπενθυμίσω σε όλους ότι σύμφωνα με τη διάταξη αυτή, δηλαδή του άρθρου 73 παράγραφος 3, δεν εισάγεται για συζήτηση πρόταση νόμου εφόσον συνεπάγεται εις βάρος του δημοσίου, των Οργανισμών Τοπικής Αυτοδιοίκησης ή άλλων νομικών προσώπων δημοσίου δικαίου δαπάνες ή ελάττωση εσόδων ή της περιουσίας τους, για να δοθεί μισθός ή σύνταξη ή γενικά όφελος σε κάποιο πρόσωπο. 
	Πρέπει να σας πω όμως ότι η πρακτική που ακολουθούμε όλα τα χρόνια είναι να συζητάμε αυτές τις προτάσεις νόμου χωρίς να προχωράμε σε ψηφοφορία. Τις εισάγουμε, γιατί με τη συζήτηση στη Βουλή δίνεται η δυνατότητα στα κόμματα, σ’ όλους τους Βουλευτές αλλά και στην Κυβέρνηση, να πάρουν θέση σε σοβαρά ζητήματα στα οποία αναφέρονται και τα οποία επιχειρούν να ρυθμίσουν οι προτάσεις νόμου, όπως κάνει και η παρούσα.
	Ο Γραμματέας της Κοινοβουλευτικής Ομάδας του ΠΑΣΟΚ ορίζει ως κοινοβουλευτικό εκπρόσωπο τον κ. Αθανάσιο Μωραϊτη. Επίσης από το ΠΑΣΟΚ ορίζεται ως ειδικός αγορητής ο Βουλευτής κ. Μιχαήλ Κάσσης.
	Ο Γραμματέας της Κοινοβουλευτικής Ομάδας των Ανεξάρτητων Ελλήνων μας ενημερώνει ότι ορίζεται ως ειδική αγορήτρια η κ. Ραχήλ Μακρή.
	Ο Λαϊκός Σύνδεσμος-Χρυσή Αυγή διά του Κοινοβουλευτικού του Εκπροσώπου κ. Χρήστου Πάππα ορίζει ως ειδικό αγορητή το Βουλευτή Β΄ Αθηνών κ. Ηλία Παναγιώταρο.
	Ο Πρόεδρος της Δημοκρατικής Αριστεράς ορίζει ως ειδική αγορήτρια τη Βουλευτή Α΄ Θεσσαλονίκης κ. Ασημίνα Ξηροτύρη.
	Το λόγο έχει ο Εισηγητής του ΣΥΡΙΖΑ, κ. Αλέξιος Μητρόπουλος, για δεκαπέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111681"," Πριν αρχίσω, κύριε Πρόεδρε, θα θέλαμε να καταδικάσουμε τον ακραίο αυταρχισμό που εφαρμόζει η Κυβέρνηση σήμερα, στους εργαζομένους του Σκαραμαγκά, οι οποίοι δουλεύουν για μήνες μια μέρα την εβδομάδα. Είναι απλήρωτοι για αρκετούς μήνες. Διαδηλώνουν για τα δίκαια αιτήματά τους. 
Η Κυβέρνηση  μαθαίνω ότι αυτήν τη στιγμή γεμίζει κλούβες, για να τους παραπέμψει, δεν ξέρω για ποια αδικήματα. Ζητούμε να καταδικαστεί από το Σώμα αυτή η ακραία διαδικασία της Κυβέρνησης, ο ακραίος απολυταρχισμός που εμφανίζεται σε βάρος εργαζομένων που αγωνίζονται για τα αιτήματά τους.
Κύριε Πρόεδρε, κυρίες και κύριοι Βουλευτές, από τη συζήτηση της πρότασης νόμου στην αρμόδια κοινοβουλευτική επιτροπή όπου κάθε κόμμα έλαβε θέση, μεσολάβησαν ορισμένα εξαιρετικής σημασίας γεγονότα,  που αν και αναμενόμενα, δεν είχαν συνυπολογιστεί για το βάθος της ύφεσης, το ύψος της ανεργίας και τη δραστική μείωση του εισοδήματος όλων των πολιτών και βεβαίως των υπερχρεωμένων νοικοκυριών για τα οποία συζητούμε σήμερα. 
Το πρώτο γεγονός είναι, ότι έμαθαν όλοι οι Έλληνες από τα πλέον επίσημα χείλη του τέως Υπουργού και εκπροσώπου της χώρας μας στο ΔΝΤ, κατά την κρίσιμη περίοδο, καθηγητή Ρουμελιώτη, ότι η Κυβέρνηση της χώρας επέδειξε μεγάλο διαπραγματευτικό έλλειμμα κατά την προμνημονιακή περίοδο και έτσι, αντί να αξιώσει εξαρχής ριζική αναδιάταξη, διαγραφή του χρέους, προτίμησε το γερμανικό σχέδιο σωτηρίας των τραπεζών και όχι του λαού μας. 
Παγκόσμιας φήμης οικονομολόγοι και σοβαρές δεξαμενές σκέψεις, ερευνητικά ινστιτούτα τραπεζών, αλλά και κοινωνικοί επιστήμονες στην Ελλάδα, υποστήριζαν αυτό το αυτονόητο κυβερνητικό και εθνικό καθήκον. Το να επιβεβαιώνεται όμως, ως επίσημη πρόταση, από τους πλέον υπεύθυνους συστημικούς παράγοντες, δημιουργεί, κυρίες και κύριοι, νέα δεδομένα. 
Τώρα εξηγείται με τον πλέον ξεκάθαρο τρόπο, γιατί στο αιτιολογικό τής βράβευσης πέρυσι του πρώην Έλληνα Πρωθυπουργού κ. Παπανδρέου από τον Πρόεδρο της BUTESBANK αναφερόταν κατά λέξη ότι «βραβεύεται για την επίδειξη πραγματικού ευρωπαϊκού πνεύματος, αφού η κυβέρνησή του προτίμησε, όχι την βλαπτική για τις ευρωπαϊκές τράπεζες λύση, αλλά τον οδυνηρό για το λαό του δρόμο». 
Το δεύτερο γεγονός αφορά την εισαγωγή του νέου  μεγαλύτερου και αντικοινωνικότερου πακέτου μέτρων που έρχεται στη Βουλή, από την τρικομματική Κυβέρνηση, η οποία επαγγέλθηκε ριζική επαναδιαπραγμάτευση των δυσμενών όρων του μνημονίου. Τα μέτρα αυτά λαμβάνονται, κατά διαταγή του δεύτερου μνημονίου, ν.4046/2012, όπου υπάρχουν και οι σχετικοί πίνακες των κονδυλίων. Ο νόμος αυτός, όπως και οι προηγούμενοι εφαρμοστικοί του μνημονίου, καθιερώνουν μόνιμους μηχανισμούς απομείωσης των αμοιβών της εργασίας των συντάξεων, των κοινωνικών επιδομάτων και συρρικνώνουν την προσφορά των δημοσίων αγαθών και υπηρεσιών σε επίπεδα κάτω από τα όρια της φτώχειας.
Ο στόχος, για παράδειγμα, που περιγράφεται στη σελίδα 713 του νόμου του μνημονίου, του ν.4046, για την εσωτερική υποτίμηση, σύστοιχη με το τόξο των ανταγωνιστικών χωρών –Πορτογαλία, Κεντρική και Νοτιοανατολική Ευρώπη- οδηγεί σε συνεχή μέτρα ανεξαρτήτως αν υπάρξουν πρωτογενή πλεονάσματα λόγω των δραστικών περικοπών και των ακρωτηριασμών του κοινωνικού κράτους. 
Απορεί κανείς για την κυνική φρασεολογία του μνημονιακού νομοθέτη, που ακόμα και γειτονικές χώρες της ατελούς ευρωπαϊκής ολοκλήρωσης δεν τις ονομάζει εταίρους αλλά ανταγωνιστές, πράγμα που αποδεικνύει το βαθύτερο σκοπό του θανατηφόρου αυτού προγράμματος εσωτερικής υποτίμησης. 
Εξάλλου, κυρίες και κύριοι συνάδελφοι, στον τομέα των συντάξεων, ο Γιώργος Παπανδρέου με την τρόικα επανέφεραν το θεσμό εκατόν τριάντα χρόνια πίσω, χρησιμοποιώντας τον ορισμό ενός βαυαρικού σχεδίου του 1883, πριν καθιερωθεί στην Ευρώπη επισήμως ο θεσμός της σύνταξης, ορίζοντάς τον στη σελίδα 1381 του ν. 3845/2010, που δυστυχώς ψήφισαν Έλληνες Βουλευτές.
Διαβάζω τη ρήση του μνημονίου: «…ως ελάχιστη εγγυημένη σύνταξη για όλους πάνω από εξήντα πέντε ετών, υπολογισμένη με βάση τα ελάχιστα απαιτούμενα μέσα διαβίωσης.» Η σύνταξη έχει ορισθεί στο ν. 3845 ως «ελάχιστα απαιτούμενα μέσα διαβίωσης». 
Στη σελίδα 1355 μάλιστα, του ιδίου νόμου, του ν. 3845 ορίζοντας τις δαπάνες του ελληνικού λαού για τις συντάξεις μέχρι το 2060 αναφέρει ο νόμος: «Περιορίζει την προβλεπόμενη αύξηση των δημοσίων δαπανών για συντάξεις κατά την περίοδο 2010 – 2060 σε 2,5% του ΑΕΠ αντί του 12,5% που προβλέπεται».
Έτσι, κυρίες και κύριοι συνάδελφοι, κατά τις δικές μας επιστημονικές αναλύσεις, αν ισχύσουν οι παραπάνω βάρβαρες ρυθμίσεις του ψηφισμένου μνημονίου, μετά το 2015 καμμία σύνταξη –αν γενικώς καταβάλλονται συντάξεις λόγω λεηλασίας των ταμείων- δεν θα ξεπερνά τα 500 ευρώ.
Το τρίτο γεγονός που έχει διαφύγει της προσοχής όλων σχεδόν των δημοσιολόγων και αναλυτών, είναι ότι το νέο αυστηροποιημένο πρόγραμμα δημοσιονομικής σταθερότητας, που ψήφισε σε μία νύχτα η Βουλή, της συγκυβέρνησης Παπαδήμου, απαγορεύει ουσιαστικά τη χρηματοδότηση της ανάπτυξης από δανεισμό ή κονδύλια του προϋπολογισμού. Έτσι συμπληρώθηκε το πάζλ του ολέθρου και της κοινωνικής καταστροφής.
Προδιαγράφεται πως ακόμα κι αν γίνει συνολική αφαίμαξη της ελληνικής κοινωνίας και αρχίσει η οικονομία πάλι από μηδενική βάση να έχει θετικούς ρυθμούς, η όποια ανάπτυξη θα είναι πολλαπλώς ανεργιογόνα και ο μισός πληθυσμός κάτω από το όριο της φτώχειας.
Υπό αυτά τα δεδομένα, κύριοι συνάδελφοι, το πρόβλημα των υπερχρεωμένων νοικοκυριών θα διογκωθεί, οι πιθανότητες εξυπηρέτησης των δανείων θα μηδενιστούν και η κοινωνική αλλοτρίωση θα ολοκληρωθεί.
Επομένως εθελοτυφλούν όσοι συνεχίζουν, δυστυχώς και στον προοδευτικό χώρο να μη βλέπουν την καταιγίδα που έρχεται, καθώς και όσοι υποτιμούν την αναγεννητική δυνατότητα μιας συστηματικής και στοχευμένης διαγραφής χρεών, μιας σύγχρονης, δηλαδή σεισάχθειας, που πρέπει επιτέλους, να θεσπιστεί στη χώρα μας.
Τα επιχειρήματα των τριών κομμάτων της μνημονιακής συγκυβέρνησης, που ακούσαμε στην αρμόδια επιτροπή, προβάλλονται από τη λογική της μονεταριστικής και νεοφιλελεύθερης τραπεζικής θεωρίας, η οποία κινείται στο αξίωμα πως «ό,τι είναι καλό για τις τράπεζες, είναι καλό και για τους πολίτες».
Αυτό ακούγεται κατά κόρον και για την τρέχουσα ανακεφαλαιοποίηση των τραπεζών, στις οποίες χαρίζονται άλλα υγιή, δημόσια καθιδρύματα και αποταμιευτικά πακέτα των πολιτών με χρήματα του μηχανισμού στήριξης, που εγγράφονται όμως στο δημόσιο χρέος.
Από την εποχή όμως που γενικεύτηκε το ιδιωτικό εμπόριο χρήματος, βασική αρχή της τραπεζικής αρχής σε περιόδους κρίσης είναι: Οι τράπεζες να διασώσουν την ύπαρξή τους, να κερδίσουν χρόνο και στο μέλλον να ενεργοποιήσουν τις εγγυήσεις, εξασφαλίσεις και υποθήκες, ώστε τα εξαναγκαστικά μέτρα εκτέλεσης των υπέγγυων στα δάνεια περιουσιακών στοιχείων, να μη θεωρούνται προκλητικό εγχείρημα σε μια κοινωνία που κακουχεί. Ουσιαστικά, κυρίες και κύριοι συνάδελφοι, πρόκειται για διαμετρικά αντιτιθέμενα συμφέροντα κοινωνίας και τραπεζών.
Από τη μέχρι τώρα συζήτηση της πρότασής μας στην κοινωνία και τη Βουλή, κυρίες και κύριοι, προέκυψαν τα παρακάτω: 
Πρώτον, για πρώτη φορά έρχεται πρόταση νόμου για ένα ευέλικτο και αναπροσαρμοζόμενο σύστημα γενικευμένης σεισάχθειας.
Δεύτερον, η Κυβέρνηση και τα τρία κόμματα που τη στηρίζουν, δεν συζητούν αντίστοιχες με τις μειώσεις του μνημονίου αφέσεις, ρυθμίσεις χρεών –δηλαδή, αναστολή πληρωμών δόσεων με μερική ή οριστική διαγραφή του χρέους- για τους αναξιοπαθούντες πολίτες και αυτούς που ζουν για μεγάλο χρονικό διάστημα κάτω από τα όρια της φτώχειας.
Τρίτον, η Κυβέρνηση ετοιμάζει ορισμένες μικροβελτιώσεις στο νόμο Κατσέλη, επιμήκυνση δηλαδή, του χρόνου εξόφλησης ή και σε εξαιρετικές περιπτώσεις, μείωση των τόκων με αυστηρά εισοδηματικά κριτήρια. 
Τέταρτον, όποια κυβερνητική πρόταση έρθει, θα είναι προϊόν συμφωνίας με τις τράπεζες και με την Ευρωπαϊκή Τραπεζική Αρχή. 
Πέμπτον, οι μέχρι σήμερα γενικότερες ρυθμίσεις αφήνουν ακάλυπτους τους δανειολήπτες και διαπνέονται από έντονη φιλοτραπεζική διάθεση. 
Έκτον, το ΠΑΣΟΚ δυστυχώς και η ΔΗΜΑΡ πήραν τελικά αρνητική θέση στην πρότασή μας με ακατανόητες ακόμη αιτιολογίες. Οι κριτικές και διαβεβαιώσεις που ψέλλισαν, παραπέμπονται δυστυχώς στο αόριστο μέλλον.
Έβδομον, το κόμμα των Ανεξαρτήτων Ελλήνων και της Χρυσής Αυγής τάχθηκαν υπέρ, κάνοντας μάλιστα και βελτιωτικές προτάσεις.
Όγδοον, το ΚΚΕ είδε μεν θετικά σημεία στην πρόταση μας, επιφυλάχθηκε όμως για την τελική του στάση. Πρέπει όμως η ηγεσία του να γνωρίζει ότι, αν αυτό έφερνε την ίδια πρόταση, εμείς θα την υπερψηφίζαμε.
Κυρίες και κύριοι Βουλευτές, η σύμπτωση της ελληνικής κρίσης χρέους και της έκθεσης πολλών νοικοκυριών σε στεγαστικά, επισκευαστικά, καταναλωτικά και προσωπικά δάνεια είναι ένα εκρηκτικό μείγμα για την κοινωνία και την οικονομία. Τα νέα πιο σκληρά και επώδυνα μέτρα θα επιφέρουν ακόμη μεγαλύτερη μείωση του εισοδήματος, αύξηση της ανεργίας και συνακόλουθα, αδυναμία πληρωμής δόσεων και δανείων. Επιπρόσθετα εξαντλήθηκε παντελώς και η παραδοσιακή οικογενειακή συμπληρωματικότητα. 
Είναι περιττό να επαναλάβουμε το πασίδηλο σ’ όλους τους Έλληνες, ότι κατά την περίοδο του εύκολου δανεισμού, του σταθερού μεν αλλά υπερτιμημένου για τους Έλληνες ευρώ, όλες οι τράπεζες με επιλεγμένες επικοινωνιακές ομάδες, τούς βομβάρδιζαν καθημερινά τους απλούς πολίτες, για να χρησιμοποιήσουν τα διάφορα χρηματοοικονομικά τους προϊόντα. Τα κέρδη τους απ’ αυτήν την πολιτική της πιστωτικής υπερεπέκτασης, είναι γνωστά από τη δημοσίευση των οικονομικών αποτελεσμάτων τους. Το πολιτικό προσωπικό αυτής της περιόδου θεωρούσε αυτό το φαινόμενο ως ευλογία Θεού, ως κυρίαρχο δηλαδή πυλώνα της νέας ισχυρής Ελλάδας.
Κυρίες και κύριοι Βουλευτές, όλοι σχεδόν εδώ έχουμε καταλήξει στα παρακάτω συμπεράσματα: 
Πρώτον, η ευθύνη για τις επισφάλειες βαρύνει κυρίως τις τράπεζες και τα ψιλά γράμματα των δανειακών συμβάσεων. 
Δεύτερον, οι ίδιες οι τράπεζες δημιούργησαν την εντύπωση στον απλό πολίτη ότι η ποσότητα του εικονικού χρήματος δεν συνδέεται με την πραγματική οικονομία, τα παραγόμενα αγαθά, την αποταμίευση, τις αμοιβές εργασίας.
Μ’ αυτήν την επιμερισμένη λογική οι τράπεζες δεν εκπόνησαν ποτέ κανένα σχέδιο προληπτικής ή μεταγενέστερης προστασίας των συμπατριωτών μας δανειοληπτών. Όταν μάλιστα περάσαμε στην εποχή των μνημονίων, οι κυβερνήσεις απέφυγαν σκόπιμα να θέσουν στους δανειστές το μείζον αυτό ζήτημα μιας υπερχρεωμένης και ανήμπορης πια κοινωνίας. Έτσι οι κυβερνήσεις του μνημονίου δόλια εγκλώβισαν τους δανειολήπτες συμπατριώτες μας, όπως δόλια λεηλάτησαν τα αποθεματικά των ταμείων, τις αιματηρές εισφορές των εργατών μας, των υπαλλήλων μας, με συνέπεια να κινδυνεύουν σήμερα οι συντάξεις, εάν δεν επαναρτιωθούν γρήγορα τα ταμεία. Απεναντίας προσπάθησαν να οικοδομήσουν μηχανισμούς αναγκαστικής εκτέλεσης των δημοσίων και ιδιωτικών χρεών από τους μη έχοντες. 
Τρίτον, ο νόμος Κατσέλη παρ’ ότι περιέχει μερικά θετικά σημεία, εν τέλει εκφράζει τις τράπεζες και την τριαρχία των δανειστών και δεν επιλύει το πρόβλημα, αφού η δυνατότητα των πολιτών προς αποπληρωμή των δανείων διαρκώς συρρικνώνεται. Αν μάλιστα προσθέσουμε στα τρία πακέτα λεηλασίας των μισθών τα 49 δισεκατομμύρια και τις σημερινές επώδυνες μειώσεις, τότε θα διαπιστώσουμε την οριστική αδυναμία αποπληρωμής των δανείων από τους περισσότερους συμπολίτες μας.
Κυρίες και κύριοι Βουλευτές, όπως συμβαίνει σε κάθε ιστορική περίοδο που η πολιτική χρήματος και εισοδημάτων μεταβάλλει τους περισσότερους σε προλετάριους, η επανεκκίνηση μιας πορείας επανόρθωσης δεν μπορεί παρά να συνοδεύεται από ένα είδος γενικευμένης σεισάχθειας.
Αυτό το μέτρο είναι γνωστό από την εποχή του Σόλωνα, ως κατάργηση των ιδιωτικών και δημοσίων χρεών. Η σεισάχθεια, που προτείνει σήμερα ο ΣΥΡΙΖΑ, έπρεπε να είναι, κυρίες και κύριοι συνάδελφοι, πρωτοβουλία της ίδιας της χρηματοβιομηχανίας της πατρίδας μας με την καθαρή τραπεζική λογική και σκοπιμότητα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω σε ένα λεπτό, κύριε Πρόεδρε.
Η μονεταριστική όμως προσέγγιση των πραγμάτων και η νοοτροπία τού επιθετικού και παρωχημένου νεοφιλελευθερισμού να επιρρίπτει όλα τα βάρη στην κοινωνία, αφήνοντας το τραπεζικό σύστημα στο απυρόβλητο, δεν επέτρεψε μια τέτοια θέαση. 
Η πρότασή μας –και τελειώνω με αυτό, κύριε Πρόεδρε- κυρίες και κύριοι συνάδελφοι, λαμβάνει πρωταρχικά υπ’ όψιν το συμφέρον μιας κατακερματισμένης κοινωνίας, χωρίς να αγνοεί και τα συμφέροντα των πολιτών και των τραπεζών. 
Οι οφειλές από στεγαστικά, επισκευαστικά, καταναλωτικά και προσωπικά δάνεια πρέπει να προσαρμοστούν στο οικονομικό επίπεδο των πολιτών και των οικογενειών τους. 
Καμμία άλλωστε, σύγχρονη, κυρίες και κύριοι συνάδελφοι, τραπεζική λογική, καμμία οικονομική και νομισματική θεωρία δεν υποχρεώνει τους πολίτες να διαβιούν κάτω από όρια της φτώχειας, να πένονται ή να αυτοκτονούν, επειδή πρέπει να τηρήσουν τις δανειακές τους υποχρεώσεις και επειδή δεν μπορούν με ευθύνη του πολιτικού προσωπικού και των ιδίων των τραπεζών, να εξυπηρετήσουν τις υποχρεώσεις τους.
Η υπερψήφιση, κυρίες και κύριοι συνάδελφοι, της πρότασης νόμου είναι εκδήλωση ενός στοιχειώδους πολιτικού πολιτισμού και είναι ένα μήνυμα ότι το ελληνικό Κοινοβούλιο στην πλειοψηφία του, παρ’ ότι παραδομένο στον ακραίο αρπακτικό νεοφιλελευθερισμό του μνημονίου, που μέχρι τώρα, ψηφίζει νόμους που λεηλατούν το λαό μας, δεν λησμονεί ότι η κοινωνία αποτελείται από ανθρώπους και όχι από ανδράποδα, δηλαδή ισόβιους είλωτες των τραπεζών.","ΑΛΕΞΙΟΣ ΜΗΤΡΟΠΟΥΛΟΣ",319
"111682"," Κύριε συνάδελφε, παρακαλώ, ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111683"," Τελειώνω, κύριε Πρόεδρε. 
Στοιχειώδεις ανθρωπιστικοί, κοινωνικοί, συνταγματικοί, αλλά και εθνικοί λόγοι επιτάσσουν την αποδοχή της πρότασης του ΣΥΡΙΖΑ απ’ όλες τις πτέρυγες της Βουλής. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"111684"," Κύριοι συνάδελφοι, ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπυρίδων Χαλβατζής ορίζει ειδικό αγορητή το Βουλευτή κ. Νικόλαο Καραθανασόπουλο και Κοινοβουλευτικό Εκπρόσωπο τον κ. Αθανάσιο Παφίλη.
Κυρίες και κύριοι συνάδελφοι, θα ήθελα να παρακαλέσω να υπάρξει αυτοσυγκράτηση ως προς το χρόνο και ει δυνατόν σύντμηση, διότι μέχρι στιγμής, είναι εγγεγραμμένοι είκοσι τέσσερις Βουλευτές. Αν κάνετε μια απλή αριθμητική πράξη, θα δείτε ότι θα πάμε τη συνεδρίαση μέχρι αργά το βράδυ. Παράκληση είναι –κι αν δούμε στην πορεία ότι εξακολουθούν να επιμένουν– μήπως συντομεύσουμε το χρόνο. 
Το λόγο έχει ο εισηγητής της Νέας Δημοκρατίας κ. Κωνσταντίνος Σκρέκας για το πολύ δεκαπέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111685"," Κύριε Πρόεδρε, γιατί δεν αναγνώσατε το έγγραφο του Προέδρου της Κοινοβουλευτικής Ομάδας του ΣΥΡΙΖΑ;","ΖΩΗ ΚΩΝΣΤΑΝΤΟΠΟΥΛΟΥ",272
"111686"," Κυρία συνάδελφε, δεν πρόκειται να φύγουμε. Εδώ θα είμαστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111687"," Γιατί δεν το αναγιγνώσκετε;","ΖΩΗ ΚΩΝΣΤΑΝΤΟΠΟΥΛΟΥ",272
"111688"," Βιάζει κάτι, κυρία Κωνσταντοπούλου; Συνέχεια αυτή η ιστορία γίνεται. Διάβασα άλλα. Μόλις τελειώσει ο επόμενος ομιλητής θα διαβάσω άλλα. Έδωσα το λόγο τώρα. Θα μου υποδείξετε τι θα κάνω;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111689"," Ο Κανονισμός λέει στην αρχή.","ΖΩΗ ΚΩΝΣΤΑΝΤΟΠΟΥΛΟΥ",272
"111690"," Ποιος Κανονισμός λέει για την αρχή; Πώς ερμηνεύετε πάντα τους κανονισμούς; Συνέχεια έχετε αντιρρήσεις. 
Παρακαλώ, κύριε Σκρέκα, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111691"," Ευχαριστώ, κύριε Πρόεδρε.
Κυρίες και κύριοι συνάδελφοι Βουλευτές, είναι αλήθεια ότι στις μέρες μας ζούμε μια πρωτοφανή οικονομική κρίση, η οποία έχει φέρει σε δραματική κατάσταση μεγάλο μέρος των συμπολιτών μας, μια οικονομική κρίση όμως τα αίτια της οποίας εδράζονται περισσότερο απ’ οτιδήποτε άλλο, σε βαθιά κρίση αξιών και αρχών, την οποία σήμερα καλείται το πολιτικό σύστημα στο σύνολό του να αντιμετωπίσει και να διαχειριστεί. 
Γι’ αυτόν το λόγο, όλοι εμείς που απαρτίζουμε τη νέα Βουλή έτσι, όπως έχει προκύψει από τις δυο εκλογικές αναμετρήσεις, έχουμε επωμιστεί την ευθύνη να αλλάξουμε όλες αυτές τις νοοτροπίες και στρεβλώσεις που μας οδήγησαν στην κατάσταση που βιώνουμε σήμερα.
Γιατί ακόμη και να μηδενίσουμε με κάποιο μαγικό τρόπο τα χρέη και τις υποχρεώσεις και της χώρας και τις δικές μας ως άτομα, εάν δεν αλλάξουμε τρόπο λειτουργίας, γρήγορα θα βρεθούμε στο ίδιο, αν όχι σε χειρότερο σημείο.
Σε αυτήν τη δύσκολη συγκυρία οφείλουμε πρώτα εμείς οι πολιτικοί να δείξουμε σοβαρότητα και υπευθυνότητα, να είμαστε ειλικρινείς απέναντι στους πολίτες, για να τους κάνουμε να μας εμπιστευθούν και πάλι. Οφείλουμε να αλλάξουμε, κυρίες και κύριοι, εμείς οι ίδιοι πρώτα, για να αλλάξει η νοοτροπία του κόσμου. Πρέπει να δίνουμε το παράδειγμα είτε με τη συμπεριφορά μας είτε με τους νόμους του κράτους που ψηφίζουμε, που θα πρέπει να είναι τέτοιοι που να μην διαιωνίζουν την προηγούμενη κατάσταση, δίνοντας πάλι τη δυνατότητα στους ανέντιμους και στους απατεώνες να ευημερούν και να προοδεύουν και στους έντιμους και νομοταγείς να βαρυγκωμούν και να αισθάνονται για ακόμη μία φορά τα θύματα. 
Ερχόμαστε σήμερα, κυρίες και κύριοι συνάδελφοι, να συζητήσουμε μία πρόταση νόμου του ΣΥΡΙΖΑ για τα υπερχρεωμένα νοικοκυριά. Όμως πάνω σε ποια βάση συζητάμε; Μπαίνουμε στη λογική του πλειστηριασμού, στη λογική τού -«δώστα όλα»; Κάτι τέτοιο γνωρίζετε πολύ καλά ότι θα είναι καταστροφικό. Αυτό που χρειάζεται τώρα, είναι μία συμφωνία πάνω σε συγκεκριμένα πράγματα και πολιτικές που πρέπει να ακολουθήσουμε.
Είναι γεγονός ότι ένα μεγάλο μέρος των Ελλήνων σήμερα έχει βρεθεί σε δεινή κατάσταση λόγω των δανειακών του υποχρεώσεων, που εξαιτίας της οικονομικής κρίσης δεν μπορεί πια να ικανοποιήσει. Γι’ αυτόν το λόγο άλλωστε και η Κυβέρνηση ολοκληρώνει σε λίγες ημέρες ένα σχέδιο νόμου, που θα δώσει λύσεις σε χιλιάδες νοικοκυριά, τα οποία εξαιτίας της ύφεσης, έχουν δει τα εισοδήματά τους να μειώνονται ή ακόμη και να εξανεμίζονται. 
Είναι πραγματικά θετικό το γεγονός ότι η Αξιωματική Αντιπολίτευση φέρνει μία πρόταση νόμου γι’ αυτό το πολύ σημαντικό θέμα, που είναι τα δάνεια. Είναι όμως κατανοητό σε όλους ότι ένας τέτοιος νόμος, που αφορά ένα τόσο μεγάλο αριθμό νοικοκυριών και ταυτόχρονα επηρεάζει και το σύνολο των συμπολιτών μας, πρέπει να είναι δουλεμένος με περισσή προσοχή υπευθυνότητα, ώστε να εξασφαλίσει λύσεις και όχι να διογκώσει δραματικά το ήδη μεγάλο πρόβλημα.
Το κράτος και η Κυβέρνηση πρέπει και οφείλουν να μεριμνούν γι’ αυτούς που έχουν πραγματικά ανάγκη και να αποτρέπουν τους επίδοξους σφετεριστές εικονικής ανέχειας να απολαμβάνουν των ευεργετημάτων ενός τέτοιου νόμου.
Επίσης αυτός ο νόμος θα πρέπει να περιγράφει τέτοιες λύσεις, που να απαλύνει και να διευκολύνει το συνάνθρωπο που βρίσκεται σε μία πραγματικά δυσμενή κατάσταση.
Ο ΣΥΡΙΖΑ λοιπόν έχει φέρει μία πρόταση νόμου, η οποία μιλά για ένα οριζόντιο κούρεμα σε δανειολήπτες στεγαστικών, καταναλωτικών ή άλλων δανείων, αφού μειωθεί το ύψος της μηνιαίας δόσης στο 30% του καθαρού εισοδήματός τους έτσι, όπως αυτό προκύπτει από τα εκκαθαριστικά σημειώματα της εφορίας του προηγούμενου έτους. Μάλιστα σε περιπτώσεις όπου το ατομικό ή οικογενειακό εισόδημα του δανειολήπτη είναι κάτω από το όριο της φτώχειας, θα διαγράφεται οριστικά όλη η ετήσια δανειακή υποχρέωση του δανειολήπτη ενώ, εάν το ατομικό ή οικογενειακό εισόδημα του δανειολήπτη είναι κάτω από το όριο της φτώχειας για πέντε συναπτά έτη, μετά από αίτηση του ενδιαφερομένου αποφασίζεται η συνολική διαγραφή των χρεών του από τα πιστωτικά ιδρύματα. 
Διαβάζοντας αυτήν τη γενική πρόταση που εμπεριέχεται στο άρθρο 3 παράγραφος α΄ δημιουργούνται αυτόματα εύλογες απορίες, για τις οποίες θα θέλαμε και συγκεκριμένες και τεκμηριωμένες απαντήσεις. 
Στην πρόταση νόμου που κατέθεσε ο ΣΥΡΙΖΑ θεσπίζεται υποχρεωτική ρύθμιση για όλα ανεξαρτήτως, τα φυσικά πρόσωπα-δανειολήπτες, χωρίς καμμία εξαίρεση, χωρίς κανένα κριτήριο, που να αφορά έστω, τη γενικότερη οικονομική κατάσταση του δανειολήπτη.
Ερωτώ λοιπόν, κύριοι συνάδελφοι του ΣΥΡΙΖΑ, εάν κάποιος δανειολήπτης είχε πάρει ένα δάνειο πολύ από πριν την κρίση, χρόνια πριν και έχει σταματήσει να τον εξυπηρετεί, πριν από την κρίση, από δικές του κακές εκτιμήσεις και προβλέψεις, θα μπει στη ρύθμιση; Επίσης, εάν ένας δανειολήπτης έχει πάρει δάνειο ενός εκατομμυρίου ευρώ ή δύο εκατομμυρίων ευρώ ή παραπάνω, θα μπει και αυτός στη ρύθμιση; Το ρωτώ, γιατί στο νόμο που μας παρουσιάσατε, δεν έχετε προσδιορίσει κανένα ανώτατο όριο. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ ) 
Επίσης, αν κάποιος είναι μεγαλογιατρός ή μεγαλοδικηγόρος ή ιδιοκτήτης μπαρ ή εργολάβος και δηλώνει εισόδημα κάτω από το όριο της φτώχειας, όπως αυτό αποδεικνύεται από το εκκαθαριστικό του σημείωμα του προηγούμενου έτους, θα μπει και αυτός στην οριζόντια και υποχρεωτική για τα χρηματοπιστωτικά ιδρύματα ρύθμιση; 
Αυτό που θέλω να αναδείξω είναι, ότι σύμφωνα με τα επίσημα στοιχεία του Υπουργείου Οικονομικών, το 70% περίπου των ελεύθερων επαγγελματιών δηλώνουν εισόδημα κάτω από 12.000 ευρώ, που είναι κάτω από το όριο της φτώχειας έτσι, όπως προσδιορίζεται από την Ελληνική Στατιστική Υπηρεσία, περίπου στα 14.000 ευρώ για τετραμελή οικογένεια. Αν ο νόμος που έχετε προτείνει εφαρμοστεί έτσι, όπως τον έχετε φέρει για ψήφιση, είναι ευνόητο ότι η προσπάθεια αυτών των ανθρώπων –εφόσον είναι δανειολήπτες- να αποκρύψουν εισόδημα και να φοροδιαφύγουν, θα γίνει αυτοσκοπός και για έναν ακόμη σημαντικότατο λόγο: για να ενταχθούν στη ρύθμιση. 
Θα σας αναφέρω ένα ακόμα πιθανό παράδειγμα τού τι μπορεί να συμβεί, εάν εφαρμοστεί ένας πρόχειρα και αβασάνιστα συνταγμένος νόμος. Πολλοί εργαζόμενοι σε μικρές και μεσαίες επιχειρήσεις θα επιδιώξουν, μετά από συμφωνία με το αφεντικό ή τον προϊστάμενό τους, εικονική απόλυση. Με αυτόν τον τρόπο, αφού θα φαίνεται άνεργος και το εισόδημά του θα είναι μηδενικό, θα απολαμβάνει ετήσιας διαγραφής χρεών και μετά την παρέλευση πέντε ετών, συνολικής και οριστικής διαγραφής. Αυτή δυστυχώς η περίπτωση –το να έχουμε δηλαδή, ανασφάλιστους- συμβαίνει κατά κόρον σήμερα που μικρές και μεσαίες επιχειρήσεις, με την επίφαση πολλές φορές της οικονομικής κρίσης, δεν ασφαλίζουν το προσωπικό τους, για να απολαμβάνουν μικρότερου μισθοδοτικού κόστους. 
Έχετε υπολογίσει, κύριοι συνάδελφοι του ΣΥΡΙΖΑ, το κόστος τής επιπλέον εισφοροδιαφυγής που θα δεχθούν τα ταμεία; Έχετε υπολογίσει το κόστος της επιπλέον φοροδιαφυγής; Έχετε υπολογίσει το κόστος της διαγραφής των χρεών αυτής συγκεκριμένα, της κατηγορίας, των εικονικά υπερχρεωμένων δανειοληπτών, που θα δημιουργηθούν; Πόσο είναι το συνολικό κόστος όλων των παραπάνω, που θα κληθούν να σηκώσουν όλοι οι υπόλοιποι νομοταγείς Έλληνες;
Αγαπητοί συνάδελφοι, πρέπει να δούμε την πραγματικότητα. Και ποια είναι αυτή; Ότι δυστυχώς, όπως γνωρίζετε, χρέη προς τα τραπεζικά ιδρύματα μπορεί να έχει δημιουργήσει κάποιος, επειδή ήθελε και είχε τη δυνατότητα τα προηγούμενα χρόνια να πάρει ένα δάνειο, για να αγοράσει ένα σπίτι για πρώτη κατοικία και να κάνει το όνειρό του πραγματικότητα, να μη μένει στο ενοίκιο. Ή ίσως ένας ο οποίος είχε σπίτι και εξοχικό και ήθελε ένα τρίτο ή τέταρτο σπίτι σε άλλη παραθεριστική περιοχή. Ή ένας ο οποίος υπερχρέωσε όλες τις πιστωτικές του κάρτες και πήρε και καταναλωτικά δάνεια από πάνω, για να περνάει καλύτερα ή να κάνει καλύτερες διακοπές. Ή ένας που πήρε ένα δάνειο, για να αγοράσει ένα πολύ μεγάλο αυτοκίνητο, το οποίο σήμερα και δεν μπορεί να το πληρώσει και δεν μπορεί να το συντηρήσει. Πώς θα διαχωρίσετε καθεμία από τις παραπάνω κατηγορίες, κύριοι συνάδελφοι του ΣΥΡΙΖΑ; Θα βάλετε όλους τους οφειλέτες στον ίδιο κουβά;","ΚΩΝΣΤΑΝΤΙΝΟΣ ΣΚΡΕΚΑΣ",468
"111692"," Διαχωρίζεται αυτό στα άρθρα.","ΑΛΕΞΙΟΣ ΜΗΤΡΟΠΟΥΛΟΣ",319
"111693"," Έχετε κοστολογήσει και με ποια μέθοδο αυτά που υπολογίζετε; Πού θα βρείτε αυτά τα χρήματα; Πόσα δισεκατομμύρια θα χρησιμοποιήσετε; Πού θα τα βρείτε; Για πόσα χρόνια; 
Αναφέρετε επίσης στην αιτιολογική έκθεσή σας ότι προτείνετε ολική διαγραφή χρεών για τις ευπαθείς ομάδες, για όσους διαβιούν κάτω από το όριο της φτώχειας, τους υπερήλικες, τους χρόνια ανέργους κ.λπ., οι οποίες περιπτώσεις αναφέρονται στο άρθρο 3 παράγραφος Α΄ ως εξής: 
«Το αυτό ισχύει για τα φυσικά πρόσωπα με χρόνια ανίατη ασθένεια ή οριστική αναπηρία άνω του 67% κ.λπ.. Επίσης, η ίδια δυνατότητα προβλέπεται για πρόσωπα που έχουν συμπληρώσει το εβδομηκοστό έκτο έτος της ηλικίας τους». 
Και ερωτώ: Θα διαγράφονται τα χρέη για τις εν λόγω κατηγορίες, ανεξαρτήτως εισοδήματος και οικονομικής κατάστασης του ενδιαφερόμενου, ακόμη και για τα δάνεια που έχει πάρει ένας πλούσιος, ένας εφοπλιστής υπερήλικας ή έχων αναπηρία 67%; Το ρωτώ, διότι σε κανένα άρθρο του νόμου σας δεν γίνεται τεκμηριωμένος και ασφαλής διαχωρισμός μεταξύ των ανθρώπων που έχουν πραγματική ανάγκη και αυτών που θα απολαύουν των ευεργετημάτων τού νόμου χωρίς να πρέπει, σε βάρος της κοινωνίας και του κράτους.","ΚΩΝΣΤΑΝΤΙΝΟΣ ΣΚΡΕΚΑΣ",468
"111694"," Το τρίτο άρθρο αυτό λέει.","ΑΛΕΞΙΟΣ ΜΗΤΡΟΠΟΥΛΟΣ",319
"111695"," Διότι, κυρίες και κύριοι, ο κόσμος, όλοι εμείς, θα σηκώσουμε το βάρος. Έχετε υπολογίσει πόσο θα κοστίσουν αυτά που περιγράφετε; Πώς θα τα υπολογίσετε; Πού θα βρείτε τα χρήματα; Και τι θα συμβεί γι’ αυτούς που έχουν καταδικαστεί από φορολογικά δικαστήρια ή έχουν ελεγχθεί από φορολογικές αρχές με καταλογισμό προστίμων; Θα ενταχθούν και αυτοί στη ρύθμιση; Διότι, σύμφωνα με το νόμο σας, θα μπορούν και αυτές οι ομάδες να ευεργετηθούν σε βάρος των υπόλοιπων Ελλήνων. Θα διαγράψετε τα χρέη και των αποδεδειγμένα, φοροφυγάδων, κυρίες και κύριοι του ΣΥΡΙΖΑ;
Αγαπητοί συνάδελφοι, σήμερα η Κυβέρνηση πραγματοποιεί μία τεράστια προσπάθεια για την αποκατάσταση της φήμης της Ελλάδας στο εξωτερικό, με ταυτόχρονη προσπάθεια οικονομικής διάσωσης. Έτσι θα έχουμε και το χρόνο και τη δυνατότητα και την ευκαιρία να δημιουργήσουμε τις προϋποθέσεις ανάκαμψης και ανάπτυξης της οικονομίας μας. Λαμβάνοντας υπ’ όψιν την κρισιμότητα και τη σοβαρότητα της κατάστασης στην οποία βρίσκεται το έθνος, κάθε απόπειρα λαϊκισμού και μικροκομματικής εκμετάλλευσης της πραγματικής ανάγκης και των προβλημάτων των συνανθρώπων μας είναι κατακριτέα. Η λογική της εύκολης και αβασάνιστης υποσχεσιολογίας είναι που έχει φτάσει τη χώρα μας εδώ, που βρίσκεται σήμερα. 
Αυτό που παρουσίασε σήμερα, ως πρόταση νόμου, ο ΣΥΡΙΖΑ, είναι ένα κείμενο ή μία έκθεση ιδεών που, όπως φαίνεται και από τις παρατηρήσεις που ανέφερα, είναι δυστυχώς πρόχειρο και ανεδαφικό, αφού σε κανένα άρθρο δεν ξεχωρίζει τον πολίτη που πραγματικά έχει περιέλθει σε δραματική κατάσταση, από αυτόν που εικονικά σφετερίζεται παρόμοια θέση. Και είναι άδικο, αλλά και εγκληματικό να εκμεταλλεύεται η Αξιωματική Αντιπολίτευση όλες αυτές τις κοινωνικές ομάδες που έχουν βρεθεί σε αυτήν την πραγματικά δεινή κατάσταση και να υπόσχεται διαγραφές χρεών σε όλους για κομματικά οφέλη, χωρίς να μας λέει πού θα βρει τα χρήματα και ποιος θα πληρώσει αυτά τα χρήματα. Γιατί κάποιος θα πρέπει να πληρώσει. 
Έχοντας υπ’ όψιν τα παραπάνω, κυρίες και κύριοι συνάδελφοι, διαφωνούμε και δεν στηρίζουμε την πρόταση νόμου του ΣΥΡΙΖΑ. Αντίθετα, ήδη αυτήν την περίοδο η Κυβέρνηση και ο αρμόδιος Υπουργός ολοκληρώνουν τις διαβουλεύσεις με τους συλλόγους και τις ομοσπονδίες των δοκιμαζόμενων συνανθρώπων μας, για την εξεύρεση της βέλτιστης, βιώσιμης και πάνω απ’ όλα δίκαιης λύσης, που θα δώσει άμεση λύση στις ευπαθείς κοινωνικές ομάδες, που πραγματικά σήμερα βάλλονται. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΣΚΡΕΚΑΣ",468
"111696"," Και εγώ ευχαριστώ.
Ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ κ. Τσίπρας έχει το λόγο.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"111697"," «Ομερτά»...
","ΗΛΙΑΣ ΒΛΑΧΟΓΙΑΝΝΗΣ",64
"111698"," Να την πείτε, λοιπόν. 
","ΗΛΙΑΣ ΒΛΑΧΟΓΙΑΝΝΗΣ",64
"111699"," Όλα στην ώρα τους. 
","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"111700"," Αυτό το βλέπουμε στην Ευρώπη όταν πάει... 
","ΗΛΙΑΣ ΒΛΑΧΟΓΙΑΝΝΗΣ",64
"111701"," Θα ήθελα να κάνω μία παρέμβαση στο Σώμα, παρ’ ότι πιστεύω ότι για ζητήματα προσωπικά δεν επιτρέπεται χρήση της Έδρας, για να δώσω μία απάντηση. Αλλά, επειδή ο κύριος Πρόεδρος αναφέρθηκε και σ’ εμένα, μου επιτρέπετε ένα σχόλιο.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"111702"," Πολιτικά αναφερθήκατε, πράγματι.
Κατ’ αρχάς, θέλω να τονίσω ότι επικοινώνησα με όλους τους Αρχηγούς όλων των κοινοβουλευτικών πτερύγων και τους ενημέρωσα πρώτα, ότι από δική μου ευθιξία, θα κάνω χρήση του άρθρου για την αναπλήρωση του Προέδρου της Βουλής από την Έδρα. Και ταυτόχρονα, ο ίδιος ζήτησα από τους Αρχηγούς, στην περίπτωση που θέλουν να κάνουν αίτηση για Εξεταστική Επιτροπή ή και πρόταση μομφής, από ευθιξία να αναπληρώνομαι και στη Διάσκεψη των Προέδρων, η οποία ορίζει την ημερήσια διάταξη, διότι, αν υπήρχε πρόταση Εξεταστικής, δεν μπορεί να είμαι Πρόεδρος για να την ορίσω ή να μην την ορίσω. Από ευθιξία είπα ότι και για την προεδρία της Διάσκεψης θα κάνω χρήση του άρθρου τής αναπλήρωσης. Θέλω λοιπόν κατ’ αρχάς να επιβεβαιωθεί αυτό, κύριε Πρόεδρε. Επιβεβαιώνω το τηλεφώνημα και προς όλους τους πολιτικούς Αρχηγούς, γιατί εκείνη την ώρα θεώρησα υποχρέωσή μου πολιτική να επικοινωνήσω.
Δεύτερον, να πω ότι πράγματι, το θέμα αντιμετωπίστηκε πολιτικά, με τον πολιτισμό που μας αρμόζει και θέλω να ευχαριστήσω όλα τα κόμματα κι όλους τους συναδέλφους που με αντικειμενικότητα και με επιφυλάξεις βέβαια, αντιμετώπισαν μια τέτοια αστήριχτη καταγγελία, όπως τελικά είναι. Είμαι στην διάθεση του οποιουδήποτε, συνεχίζω να είμαι δηλαδή, για την οποιαδήποτε έρευνα. 
Θεωρώ ότι τα στοιχεία, όπως έχουν παρουσιαστεί ήδη, δείχνουν πράγματι, ότι δεν υπήρξε συγκάλυψη επί ενάμιση χρόνο. Αντιθέτως από το πόρισμα φαίνεται ότι υπήρξε προσπάθεια εξεύρεσης της αλήθειας. Άνοιξαν λογαριασμοί, άνοιξαν off shore και θεώρησα ότι και μετά τις τοποθετήσεις των γραμματέων του ΣΔΟΕ χθες κι επειδή υπάρχει πράγματι αυτή η «ομίχλη», ο Πρόεδρος της Βουλής θα έπρεπε να είναι στην Έδρα του. 
Ξανατηλεφώνησα σήμερα, για να πω πως μετά και απ’ αυτά -ευχαριστώντας όλα τα κόμματα και όλους τους συναδέλφους, γιατί δεν το αντιμετώπισαν με ταχύτητα και παρορμητισμό, όπως μάλλον κάποια στιγμή εγώ το αντιμετώπισα- θεωρώ ότι ακριβώς, επειδή υπάρχει αυτό το «γκρίζο» περιβάλλον, οφείλει ο Πρόεδρος της Βουλής να είναι στην Έδρα και συμφωνήσατε, κύριε Πρόεδρε. Και με τη σύμφωνη γνώμη όλων των Προέδρων των Κοινοβουλευτικών Ομάδων, θεώρησα ότι αυτή η εκκρεμότητα σ’ αυτήν την κρίσιμη ώρα πρέπει να λήξει.
Επίσης οφείλω μία απάντηση, κύριε Πρόεδρε, στο θέμα της Εξεταστικής Επιτροπής για το μνημόνιο. Όπως το θέσατε, έχετε δίκιο. Η απάντηση τότε, μετά από δέκα μέρες που το είχατε καταθέσει, ήταν ότι συνεννοήθηκα με την Κυβέρνηση. Υπήρξε ανακοίνωση της Κυβέρνησης ότι κρίνει ότι αυτήν την ώρα, δεν μπορεί να συζητηθεί. 
Θα μεταφέρω και το επείγον και την ένταση με την οποία θέτετε το ζήτημα. Θα συνεννοηθώ με την Κυβέρνηση και τα κόμματα και πιστεύω ότι μπορούμε να το συζητήσουμε, ανεξαρτήτως της απόφασης που θα πάρει η Βουλή, γιατί πρέπει να κλείσει κι αυτή η εκκρεμότητα. 
Θέλω επίσης, κύριε Πρόεδρε, αν μου επιτρέπετε, να ερμηνεύσω κάπως αυτά που είπατε, ότι η γαλάζια «ομερτά» ήταν πολιτική, ότι το θέσατε σε πολιτικό επίπεδο.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"111703"," Κύριε Πρόεδρε, με πολύ σεβασμό στο θεσμικό ρόλο και ιδιότητα του κ. Τσίπρα, θα πω ότι επιτέλους εδώ χρειάζεται και λίγη τσίπα! Δεν μπορεί να μιλάει κανείς για απουσία του Πρωθυπουργού από το Κοινοβούλιο, όταν επί εκατό μέρες έχει εξαντληθεί σε μία δύσκολη προσπάθεια να ανατάξει την εικόνα της χώρας! 
(Χειροκροτήματα από την πτέρυγα της Νέας Δημοκρατίας)
Το έχει κάνει με πολύ μεγάλη επιτυχία.  Έχει αντιστραφεί η διεθνής εικόνα της χώρας.
(Θόρυβος από την πτέρυγα του ΣΥΡΙΖΑ-ΕΚΜ)","ΑΘΑΝΑΣΙΟΣ ΣΚΟΡΔΑΣ",465
"111704","  Τον ακούσαμε. Αλλά θα τα ακούσετε κι εσείς, κύριοι. 
Έχει αλλάξει, λοιπόν, η διεθνής εικόνα της χώρας. Το ομολογούν όλοι. Με ποιου τις περιοδείες δεξιά και αριστερά, γίνεται διακωμώδηση, το βλέπει ο κάθε πολίτης. Και απαιτεί πολύ θράσος επίσης το να μιλάμε εδώ πέρα για το ποιος είναι επικίνδυνος. Επικίνδυνος δεν είναι, κυρίες και κύριοι Βουλευτές του ΣΥΡΙΖΑ, αυτός ο οποίος προσπαθεί να σώσει την κατάσταση στη χώρα. Επικίνδυνος είναι αυτός ο οποίος εξαγγέλλει εκατό χιλιάδες διορισμούς. Επικίνδυνος είναι αυτός που εξαγγέλλει ανοχή στη φοροδιαφυγή. Εάν αυτή η ιστορία δεν πάρει ένα τέλος, αντί να ασχολούμαστε με τα σοβαρά, που είναι ο πόνος κάθε νοικοκυριού να τα φέρει βόλτα, θα ασχολούμαστε με μικροπολιτικές σκοπιμότητες. Νομίζω ότι αυτό είναι κατώτερο των περιστάσεων και απαιτείται μεγαλύτερη σοβαρότητα απ’ όλους, όποιο ρόλο κι αν κατέχουν. 
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΣΚΟΡΔΑΣ",465
"111705"," Σφραγισμένη, παρακαλώ.","ΜΑΡΙΑ ΓΙΑΤΑΓΑΝΑ",104
"111706"," Μισό λεπτό, κύριε Πρόεδρε. Επειδή είπατε εσείς, με όλο το σεβασμό, ότι θα ζητήσετε να έρθει η λίστα…","ΑΘΑΝΑΣΙΟΣ ΜΩΡΑΪΤΗΣ",354
"111707"," Ο κ. Βενιζέλος…","ΖΩΗ ΚΩΝΣΤΑΝΤΟΠΟΥΛΟΥ",272
"111708"," Υπάρχει αίτημα του κ. Βενιζέλου.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"111709"," Είναι ο Πρόεδρος του ΠΑΣΟΚ αυτός, ο οποίος πρότεινε η λίστα αυτή, η λίστα Λαγκάρντ, να έρθει στην Επιτροπή Θεσμών και Διαφάνειας της Βουλής.","ΑΘΑΝΑΣΙΟΣ ΜΩΡΑΪΤΗΣ",354
"111710"," Σωστόν, ορθόν.
Ο κ. Βενιζέλος έχει προτείνει ότι η Διάσκεψη των Προέδρων όμως, είναι, που θα πάρει την απόφαση να το ζητήσει.
Ο κ. Κασσής παρακαλώ έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"111711"," Αγαπητέ κύριε  Πρόεδρε, χαίρομαι που επανήλθατε στα καθήκοντά σας, γιατί ήμουν από αυτούς τους Βουλευτές που είπα ότι πρέπει να παραιτηθήτε. Αλλά δικαιωθήκατε τουλάχιστον γιατί αυτό που λέγατε, ότι δεν έχετε καμμία σχέση, διεφάνη χθες και σήμερα, άρα σημαίνει ότι είμαι υπερήφανος για την ψήφο την οποία σάς έχω δώσει.
Έφυγε ο κ. Τσίπρας. Εγώ δεν αισθάνομαι ότι είμαι προστάτης κανενός εδώ, αλλά ότι είμαι υπηρέτης του λαού από μια ακριτική περιοχή, με πάρα πολλά προβλήματα, τα Γιάννενα. Και δεν χρειάζεται να χορηγεί πιστοποιητικά εντιμότητας. Εξάλλου έφυγαν πολλοί από το ΠΑΣΟΚ και ήρθαν από τη μεριά τού ΣΥΡΙΖΑ και ίσως χρειαστεί να τους δώσει πιστοποιητικά εντιμότητας. Άρα αυτοί που απομείναμε έχουμε και το θάρρος να λέμε τα πράγματα με το όνομά τους.
(Χειροκροτήματα)
Για προστάτες, νταβατζήδες και δεν ξέρω τι άλλο, να τα πει ο κ. Τσίπρας εκεί που πρέπει να τα πει. Έφυγε τώρα, βέβαια.
Τον παρακολουθούσα χρόνια και μου δόθηκε η ευκαιρία να τον δω από κοντά…","ΜΙΧΑΗΛ ΚΑΣΣΗΣ",206
"111712"," Άλλη δουλειά δεν είχες να κάνεις;","ΚΩΝΣΤΑΝΤΙΝΟΣ ΤΑΣΟΥΛΑΣ",493
"111713"," … έναν νέο πολιτικό με αρχές. Πρέπει να δούμε πραγματικά τι έφταιξε σε αυτήν τη χώρα και έφθασε εδώ που είναι, γιατί δεν είστε άμοιροι των ευθυνών. Απλά τώρα, μιλάτε με όρους Αξιωματικής Αντιπολίτευσης χωρίς να αναλογίζεστε τι ευθύνες έχετε απέναντι στον ελληνικό λαό. Και έγινε μία πολιτική κουβέντα, θα έλεγα, από τον κ. Τσίπρα και καλώς! 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Ο Βαγγέλης ο Βενιζέλος είπε χθες: «Η λίστα να έρθει στη Βουλή».
Κύριε  Πρόεδρε, πρέπει να δεσμευτήτε η λίστα να έρθει στη Βουλή και να είναι και ανοικτή, για να μάθει ο κόσμος ποιοι είναι αυτοί που φοροδιαφεύγουν. Και εκεί θα δούμε αν πράγματι είναι όλοι από  το ΠΑΣΟΚ ή είναι από τη Νέα Δημοκρατία και δεν είναι κανένας από την άλλη πλευρά. Να τους δούμε όλους! Γιατί το ΠΑΣΟΚ πράγματι είναι αυτό που καταδίκασε τέτοιες συμπεριφορές, σε παλιούς συντρόφους που έκαναν αυτές τις δουλειές και σήμερα βρίσκονται στη φυλακή. Και άρα αφήστε και το δικαίωμα σε εμάς, που πραγματικά είμαστε υπηρέτες του λαού, να έχουμε αυτήν την άποψη.
Για την πρόταση νόμου η οποία κατατέθηκε σήμερα, από πλευράς του ΣΥΡΙΖΑ για τα υπερχρεωμένα νοικοκυριά και όχι μόνο για τα νοικοκυριά, αλλά και για τις επιχειρήσεις και για όλο τον κόσμο, εγώ πιστεύω ότι στην Ελλάδα  θα είναι πολύ λίγοι αυτοί οι οποίοι δεν οφείλουν, που δεν χρωστούν χρήματα είτε για το σπίτι τους, είτε για την επιχείρηση. Και ας αφήσουμε βέβαια και εκείνους που έπαιρναν τα δάνεια για να πάνε εκδρομές ή για να αγοράσουν ρούχα. Γινόταν και αυτό.
Τα προβλήματα όμως της τελευταίας δεκαετίας και γενικότερα των τελευταίων δύο-τριών χρόνων τα γνωρίζουμε όλοι μας: μείωση των μισθών, μείωση των συντάξεων, ανεργία.
Είναι γεγονός ότι κανένας δεν μπορεί να ανταποκριθεί στις υποχρεώσεις, τις οποίες είχε δημιουργήσει, γιατί άλλα τα εισοδήματα πριν από δύο χρόνια, άλλα σήμερα. Θεωρώ ότι δεν μπορεί να γίνει η αποπληρωμή των δανείων. Αυτό νομίζω ότι πρέπει να το συμφωνήσουμε όλοι μας.
Πάμε να δούμε ποιος ο ρόλος των τραπεζών: Τηλέφωνο, να έρθετε να πάρετε χρήματα από το 2005-2006 έως και το 2009-2010. Τώρα τηλέφωνα κάθε μέρα, ελάτε να πληρώσετε, από τα χρήματα τα οποία δεν έχετε, για να πληρώσετε. Άρα οι τράπεζες ποτέ δεν έπαιξαν το ρόλο αυτό που θα έπρεπε να παίξουν και είναι γεγονός ότι υπάρχουν ευθύνες στον έλεγχο των τραπεζών, το τι έκαναν τα χρήματα τα οποία πήραν και πώς τα διακίνησαν. Είναι γεγονός.
Πρέπει να δούμε και αν υπήρξε πολιτική παρέμβαση στο μεγάλο πρόβλημα το οποίο είχε δημιουργηθεί και από τις τράπεζες και από την κρίση. Το 2010 ψηφίστηκε ο ν. 3869. Δεν είναι νόμος της κ. Κατσέλη. Είναι νόμος του ΠΑΣΟΚ, αλλά την Κατσέλη, επειδή γλυκοκοιτάζει προς το ΣΥΡΙΖΑ, ας την αναφέρουμε, είναι η καλή αυτή. Δεν έχει δημιουργήσει κανένα πρόβλημα σε αυτήν τη χώρα. Είναι νόμος του ΠΑΣΟΚ. Αν ο νόμος αυτός δεν εφαρμόστηκε σωστά, είχε λάθη και παραλείψεις, να τις δούμε, να τις εξετάσουμε.
Όμως και τότε, αγαπητοί συνάδελφοι του ΣΥΡΙΖΑ, «όχι» λέγατε, δεν ψηφίσατε τίποτα στο συγκεκριμένο νόμο, προκειμένου να βοηθήσετε τα υπερχρεωμένα νοικοκυριά, όπως ψηφίσατε «όχι» και στην ανακεφαλαιοποίηση των τραπεζών, για να δούμε τέλος πάντων από πού θα βρεθούν αυτά τα χρήματα για να πληρωθούν οι υποχρεώσεις που έχουν τα υπερχρεωμένα νοικοκυριά. Εδώ πρέπει να περισσεύει ο λαϊκισμός αυτός, γιατί η χώρα αυτή δεν μπορεί να κυβερνηθεί άλλο με τέτοιες τακτικές.
Εγώ λέω ότι έχετε την αγωνία και εσείς, όπως πρέπει να την έχουμε όλοι μας, προκειμένου να δούμε το τι ακριβώς θα κάνουμε. Δεσμεύτηκε ο κύριος Υπουργός. Υπάρχει ο παλιός νόμος του ΠΑΣΟΚ που ανέφερα. Υπάρχει πρόταση έτοιμη από το ΠΑΣΟΚ, την επεξεργάζεται το Υπουργείο Οικονομικών. Άρα και με αυτό που εσείς καταθέσατε σήμερα, όλα μαζί να γίνουν ένας νόμος, που πραγματικά, να βγάλει τα νοικοκυριά και τις επιχειρήσεις από το αδιέξοδο.
Εγώ, αν θέλετε, θα κάνω κάποιες αναφορές, δεν θα πω παρατηρήσεις. Οι αναφορές είναι το πώς θα γίνει οριζόντια περικοπή σε όλα τα υπερχρεωμένα νοικοκυριά, προκειμένου να γίνει η αποπληρωμή και πώς θα καθοριστεί το ποιος έχει υψηλό εισόδημα, προκειμένου να εξαιρεθεί από αυτόν το νόμο. Πρώτη παρατήρηση είναι αυτή.
Η δεύτερη παρατήρηση είναι ότι δεν αναφέρεται πουθενά ποιο είναι το οικονομικό κόστος το οποίο θα επιβαρύνει τον κρατικό προϋπολογισμό, αφού και το Λογιστήριο του Κράτους λέει ότι δεν μπορεί να το προσδιορίσει ακριβώς. Λέτε ότι θα οριστεί μια τριμελής επιτροπή. Δηλαδή, στο νόμο ο οποίος είναι ψηφισμένος και δεν λειτούργησε θα βάλουμε και κάποιες άλλες επιτροπές, πράγμα το οποίο φαίνεται ότι δεν λειτουργεί; Πώς θα υπάρχει η δυνατότητα αποπληρωμής για να δούμε αν πραγματικά κάποιος έχει τη δυνατότητα να το πληρώσει ή κάποιος είναι κακοπληρωτής και δεν θέλει να το πληρώσει;
Το άλλο θέμα είναι με αυτούς που πραγματικά φοροδιαφεύγουν και έχουν πάρει και δάνεια προκειμένου να καλύψουν, αν θέλετε, ακόμη και το «πόθεν έσχες» ή δεν ξέρω τι άλλο. Είναι ένα ζήτημα το οποίο τουλάχιστον πρέπει να το εξετάσουμε.
Είπα στην αρχή ότι δεν είναι μόνο τα υπερχρεωμένα νοικοκυριά, αλλά είναι και οι υπερχρεωμένες επιχειρήσεις. Αναφέρθηκε νωρίτερα σε ερώτηση, από πλευράς των συναδέλφων της ΔΗΜΑΡ, προς τον Υφυπουργό Εργασίας, σχετικά με τις ρυθμίσεις του ΙΚΑ και –δεν ξέρω- μία σειρά άλλων τέτοιων παρεμβάσεων.
Θεωρώ ότι αυτό πρέπει να ξεκινήσει από τις τράπεζες. Αν οι τράπεζες δεν σταματήσουν να ζητούν τα χρήματα από τους καταναλωτές, δεν μπορεί να λυθεί το πρόβλημα. Είναι γεγονός ότι οι τράπεζες έδωσαν χρήματα εκεί που δεν έπρεπε να τα δώσουν, τα οποία δεν πρόκειται ποτέ να τα διεκδικήσουν. Τι έκαναν; Αύξησαν τα επιτόκια. 
Δεν αναφέρομαι στα καταναλωτικά δάνεια. Τα καταναλωτικά δάνεια έβλεπες από την αρχή να έχουν 17% και 21% επιτόκιο. Είναι γεγονός ότι κάποιοι δεν είχαν σκοπό να τα πληρώσουν και γι’ αυτό τα έπαιρναν. Δάνειο με 21% επιτόκιο είναι γεγονός ότι δεν μπορείς να το πληρώσεις. 
Όμως σήμερα την πληρώνουν και τα υγιή νοικοκυριά, δηλαδή αυτά που θέλουν να πληρώσουν, αλλά και οι υγιείς επιχειρήσεις. Οι τράπεζες όμως τα επιτόκια τα έφτασαν 10% και 12% και 15% στις ίδιες τις επιχειρήσεις, οι οποίες μέρα με την ημέρα είναι έτοιμες να κλείσουν.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Άρα και αυτό το θέμα πρέπει να το δούμε και να το εξετάσουμε και γι’ αυτό λέμε προς το Υπουργείο Οικονομικών να κάνει σύντομα. Και δεσμευθήκατε, κύριε Υπουργέ, ότι σύντομα θα έρθει για ψήφιση ο νέος νόμος, προκειμένου να λύσει όλα αυτά τα προβλήματα.
Καταψηφίζουμε την πρόταση νόμου του ΣΥΡΙΖΑ, όχι γιατί και ο ΣΥΡΙΖΑ έκανε το ίδιο. Εμείς λέμε «ναι», όλοι μαζί, λαμβάνοντας υπ’ όψιν και την κρισιμότητα του μεγάλου αυτού θέματος, που έχει να κάνει γενικότερα με την οικονομία της χώρας μας και με τη λειτουργία των νοικοκυριών και των επιχειρήσεων, πρέπει άμεσα να έρθει ένας καινούργιος νόμος ούτως, ώστε να συμπεριλάβει όλα αυτά τα οποία είπα, αλλά και ό,τι άλλο μπορεί να προστεθεί, προκειμένου να λύσουμε το μεγάλο πρόβλημα που μαστίζει τα νοικοκυριά μας και τις επιχειρήσεις στην Ελλάδα.
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΚΑΣΣΗΣ",206
"111714"," Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και τρεις εκπαιδευτικοί συνοδοί από το Δημοτικό Σχολείο Άστρους Αρκαδίας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Πρόεδρος των Ανεξαρτήτων Ελλήνων, ο κ. Πάνος Καμμένος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"111715"," Κυρία Πρόεδρε, κυρίες και κύριοι συνάδελφοι, μιλώντας για υπερχρεωμένα νοικοκυριά θα πρέπει όλοι μας να αντιληφθούμε και να καταλάβουμε ότι μιλάμε για οικογένειες, για ανθρώπους, για πολίτες με παιδιά, για γονιούς, μιλάμε για Ελληνίδες και Έλληνες που έχουν φτάσει πλέον στην απόγνωση.
Μιλάμε για τα υπερχρεωμένα νοικοκυριά τα οποία προέκυψαν από την πολιτική των μνημονίων και τα υπερχρεωμένα νοικοκυριά του ενός εκατομμυρίου οχτακοσίων χιλιάδων ανέργων, αυτών που έχει βρει η Στατιστική Υπηρεσία αλλά και των αυτοαπασχολούμενων που έκλεισαν τα μαγαζιά τους. Μιλάμε για πολίτες που μέχρι χθες, μέχρι πριν από λίγα χρόνια, πριν από λίγους μήνες, ζούσαν σε μία ειρηνική διαβίωση έχοντας τη δυνατότητα να εξυπηρετούν τις βασικές τους ανάγκες κι έχοντας προγραμματίσει τη ζωή τους για τα παιδιά τους, για τα εγγόνια τους, για το αύριο. 
Ξαφνικά, λόγω της πολιτικής που επέβαλε στην αρχή, το ΠΑΣΟΚ μαζί με το Λαϊκό Ορθόδοξο Συναγερμό και εν συνεχεία, η εσωτερική και εξωτερική τρόικα, η ζωή αυτών των συμπολιτών μας, αυτών των Ελληνίδων, «τούμπαρε».
Κι όχι απλώς τούμπαρε η ζωή τους, αλλά φθάσαμε σε αυτήν εδώ τη χώρα, στη χώρα που είχε το μικρότερο ποσοστό αυτοκτονιών στην Ευρώπη, να έχουμε τις περισσότερες αυτοκτονίες από όλη την Ευρωπαϊκή Ένωση, στη χώρα που είχαμε το μικρότερο δείκτη χρήσης ψυχοφαρμάκων, τα φαρμακεία να δέχονται καθημερινώς συνταγές γιατρών για ψυχοφάρμακα στους Έλληνες πολίτες. 
Την πολιτική που επέβαλε και συνεχίζει να επιβάλει, την αποτυχημένη πολιτική, η τριμερής Κυβέρνηση της Νέας Δημοκρατίας, του ΠΑΣΟΚ και της ΔΗΜΑΡ -και ενώ γνωρίζει ότι αυτή η πολιτική θα οδηγήσει σε περισσότερους ανέργους, σε περισσότερα λουκέτα, σε περισσότερη ερημοποίηση της ελληνικής κοινωνικής ζωής- συνεχίζει να την υπηρετεί. 
Ενώ στα πηγαδάκια λένε ότι αυτή η πολιτική δεν οδηγεί πουθενά –η λάθος συνταγή, που έλεγε ο κ. Σαμαράς, το πολύ, το υπερβάλλον φάρμακο, που έλεγε στην περσινή Έκθεση της Θεσσαλονίκης- βλέπουμε ότι προσπαθούν να βρουν τρόπους όχι να αποδιώξουν αυτήν την ξένη κατοχή από την πατρίδα μας, όχι να σταματήσουν αυτήν την καταστροφική πολιτική που οδηγεί σε ύφεση -άρα σε λουκέτα και σε κλεισίματα και σε φτωχοποίηση των Ελλήνων- αλλά να βρουν τρόπους να πείσουν ή να εκβιάσουν τους Βουλευτές να ψηφίσουν αυτά τα μέτρα που ξέρουν ότι δεν οδηγούν πουθενά. 
Και τα υπερχρεωμένα νοικοκυριά δεν είναι απλώς αριθμοί. Είναι εισπρακτικές εταιρείες, είναι αυτοί οι σύγχρονοι «νονοί», οι νταβατζήδες, αυτοί που μπαίνουν σε κάθε σπίτι, αυτοί που απειλούν ακόμα και παιδιά, αυτοί που λένε «θα έρθουμε αύριο να εισπράξουμε», αυτοί που βαράνε τις πόρτες, αυτοί που τηλεφωνούν μέσα στη νύχτα και εκβιάζουν ελληνικές οικογένειες, οι εισπράκτορες, τα όργανα και ο στρατός των τραπεζιτών, που ήρθαν να εισβάλουν στη ζωή μας, που έχουν ήδη εισβάλει στη ζωή μας. 
Δεν υπάρχει ούτε μια ελληνική οικογένεια που δεν έχει δεχθεί τέτοιου είδους απειλές. Καθυστερεί να πληρώσει κάποιος την κάρτα, γιατί του μειώθηκε ο μισθός, γιατί απολύθηκε και την επόμενη ώρα που τελειώνει η προθεσμία πληρωμής της κάρτας, κτυπάει το τηλέφωνο παράνομα, αντισυνταγματικά και εγκληματικά, χωρίς να ρωτούν ποιος είναι από την άλλη μεριά, αν είναι μία κατάκοιτη μάνα, αν είναι ένα παιδί με ψυχολογικά προβλήματα. Εκβιάζουν τους Έλληνες πολίτες και το χειρότερο, πραγματοποιούν τους εκβιασμούς τους. 
Θα τους ανεχτούμε, κυρίες και κύριοι συνάδελφοι; Θα ανεχτούμε στη χώρα της δημοκρατίας, τις εισπρακτικές εταιρείες να λειτουργούν σαν μισθοφορικός στρατός των τραπεζιτών ή θα πούμε «όχι»; Είναι υποχρέωσή μας να πούμε «όχι». Είναι καθήκον μας να πούμε «όχι», γιατί αύριο θα κτυπήσουν όλα τα σπίτια όλων των Ελλήνων πολιτών, τους οποίους εμείς εκπροσωπούμε εδώ, ασχέτως κομμάτων. 
Και οι εισπρακτικές εταιρείες δεν μπαίνουν μόνο μέσω των τραπεζών, αλλά, δυστυχώς, με νόμο που έφερε η συγκυβέρνηση. Μέσα σε λίγες μέρες θα αρχίσει να εφαρμόζεται το να εισπράττουν και τους φόρους. Παραχωρώντας δηλαδή τους φόρους στους πιστωτές, αυτές οι εισπρακτικές εταιρείες θα συνεχίζουν να μπουκάρουν στα σπίτια των Ελλήνων. 
Οι τράπεζες μέχρι και πριν από δύο χρόνια χρησιμοποιούσαν τα call centers, τα τηλεφωνικά κέντρα και μοίραζαν αφειδώς δάνεια. Έρχονταν οι κάρτες κατά συρροή στα σπίτια, χωρίς να εξετάζουν αν κανείς μπορεί να πληρώσει αύριο αυτό το πιστωτικό όριο. Τα δάνεια είχαν φθάσει να δίνονται για διακοπές, για προίκα. Δίνονταν καταναλωτικά δάνεια αμέτρητα από όλες τις τράπεζες, χρήμα -χρήμα, χρήμα!- το οποίο, όμως, οδήγησε τους Έλληνες πολίτες στην υπερχρέωση, γιατί αυτό σχεδίασαν να κάνουν.
Έδωσαν στεγαστικά δάνεια δίνοντας στην κάθε Ελληνίδα και στον κάθε Έλληνα το δικαίωμα να πραγματώσει το όνειρό του, το κεραμίδι που λέγαμε! Και τώρα αυτό το κεραμίδι κατάσχεται. Κατάσχεται το βιος και τα όνειρα που μοίραζαν αφειδώς οι τραπεζίτες. Εκείνοι, βέβαια, εξασφαλίστηκαν, γιατί βρήκαν πολιτικούς συνεταίρους. 
«Ανακεφαλαιώνουμε», όπως λέμε, τις τράπεζες. Πού πάει η ανακεφαλαίωση των τραπεζών; Όσοι εδώ σ’ αυτήν την Αίθουσα ψήφισαν την πρώτη, τη δεύτερη, την τρίτη, την τέταρτη ανακεφαλαίωση ή όσοι σκέφτονται να ψηφίσουν την επόμενη ανακεφαλαίωση, έχουν διασφαλίσει ή, αν θέλετε, έχουμε διασφαλίσει ότι αυτή η ανακεφαλαίωση των τραπεζιτών, των τραπεζών, θα πάει στους καταναλωτές, θα πάει σ’ αυτούς από τους οποίους πήραμε την εντολή να εκπροσωπούμε σ’ αυτήν εδώ την Αίθουσα ή θα πάει στην Ελβετία μαζί με τα 93 πρώτα δισεκατομμύρια, με τα οποία ανακεφαλαιώθηκαν οι τράπεζες; Διότι ακριβώς αυτή είναι η μοίρα των ποσών που δόθηκαν για ανακεφαλαίωση των τραπεζών. Είναι το ίδιο ποσό που έφυγε από το 2009 μέχρι σήμερα και πήγε σε φορολογικούς παραδείσους. Τα χρήματα αυτά που δήθεν δώσατε, για να ζήσουν οι τράπεζες, αυτά τα χρήματα τα πήραν εκείνοι οι ευνοούμενοι των τραπεζιτών και περιμένουν σε κάποιους αριθμητικούς λογαριασμούς, προκειμένου να έρθουν να αγοράσουν το κατασχεμένο σπίτι του Έλληνα πολίτη που πήρε το καταναλωτικό και το στεγαστικό δάνειο. Και εδώ πλέον αποδεικνύεται ότι αυτό δεν είναι κάτι που σας ξέφυγε. 
Και ρωτώ ευθέως την Κυβέρνηση, αλλά και εσάς, κύριοι συνάδελφοι των τριών κομμάτων που στηρίζουν την Κυβέρνηση το εξής: Είναι δυνατόν να ψηφίσετε τα μέτρα, αυτά που νομίζετε ότι θα βελτιώσουν τη ζωή των Ελλήνων εάν δεν απαιτήσετε πρώτα απ’ όλα να βρούμε αυτούς τους πενήντα έξι χιλιάδες που έβγαλαν τα χρήματα στην Ελβετία, προκειμένου να αγοράσουν την καταστροφή του κάθε Έλληνα και της κάθε Ελληνίδας που χρεώθηκε στις τράπεζες; 
Δεν είναι θέμα πολιτικής απόφασης, αλλά θέμα αξιοπρέπειας. Είναι θέμα τού να μπορείτε να κοιτάτε στα μάτια εκείνους που εκπροσωπείτε. Τι θα πείτε αύριο στους πολίτες που εκπροσωπείτε; Θα πείτε ότι ανακεφαλαιώσαμε τις τράπεζες, αλλά τα CD του κ. Πάγκαλου με τα πενήντα πέντε χιλιάδες ονόματα τα κρύβουμε; Θα πείτε ότι τα χίλια εννιακόσια ενενήντα ονόματα τα πήρε ο Βενιζέλος στο σπίτι του; Τα πήρε στο σπίτι του! Πήρε στο σπίτι του το «στικάκι», λες και αυτό το «στικάκι» δεν περιείχε μέσα τα κλεμμένα, δεν περιείχε τα χρήματα που ανακεφαλαιώσατε εσείς στις τράπεζες, προκειμένου να έρθουν να αγοράσουν το βιος των Ελλήνων! 
Θα αφήσετε να έρθει σε ψηφοφορία το νέο πρόγραμμα των τραπεζιτών και των πιστωτών χωρίς να απαιτήσετε αυτά τα χίλια εννιακόσια ενενήντα ονόματα να βγουν στη δημοσιότητα; 
Τα περισσότερα από αυτά τα χρήματα είναι αφορολόγητα. Δεν προέρχονται, δηλαδή, από εισοδήματα των Ελλήνων τα οποία φορολογήθηκαν. Εδώ ο μικρομεσαίος επαγγελματίας πληρώνει 45% φόρο και ο εργαζόμενος ακόμα παραπάνω -και αν βάλουμε μαζί και τους άμεσους και τους έμμεσους φόρους, το ποσοστό φτάνει σε τεράστια ποσοστά- και δεν ανοίγετε τις λίστες αυτές, προκειμένου να φορολογήσετε με 90% αυτούς που εξαπάτησαν το ελληνικό δημόσιο, που εξαπάτησαν τους Έλληνες πολίτες και τα έχουν βγάλει στο εξωτερικό. Τους προστατεύετε! Και όσο προστατεύετε αυτούς που λήστεψαν τον ελληνικό λαό, τόσο πιο αναξιόπιστοι γίνεστε. 
Ποσώς, βέβαια, μας απασχολεί η αξιοπιστία σας. Όμως μας απασχολεί η χώρα μας, διότι αυτούς που παίρνει τηλέφωνο η εισπρακτική εταιρεία είναι ακριβώς αυτοί που πηδούν από τα μπαλκόνια. Το 70% των αυτοκτονιών που είχαμε τα τελευταία χρόνια είναι, γιατί οι συμπολίτες μας, οι Έλληνες πολίτες που ζούσαν μια ήρεμη και ειρηνική ζωή με τα παιδιά τους και τις οικογένειές τους, είχαν δεχθεί τον εκβιασμό και το «νταβατζιλίκι» των εισπρακτικών εταιρειών. Είναι αυτοί οι οποίοι πεθαίνουν από αξιοπρέπεια! Από αξιοπρέπεια! Διότι μέχρι χθες είχαν τη δουλειά τους. Διότι μέχρι χθες κυκλοφορούσαν στη γειτονιά τους, έλεγαν «καλημέρα» και τους έλεγε «καλημέρα» και ο διπλανός τους και τώρα βλέπουν να έρχονται οι κλητήρες και να τους παίρνουν τα έπιπλα.
Ντρέπονται οι Έλληνες πολίτες, γιατί είναι αξιοπρεπείς οι Έλληνες και οι Ελληνίδες και θίγει την αξιοπρέπειά τους αυτό το σύστημα που υπηρετείτε, το τραπεζικό σύστημα, το οποίο ανακεφαλαιώνουμε για να πουλάει την πατρίδα μας, για να κατάσχει τη δημόσια και την ιδιωτική περιουσία, για να στέλνει στις φυλακές οικογενειάρχες!
Κι έφερε λοιπόν ο ΣΥΡΙΖΑ μία πρόταση νόμου. Η δική μας άποψη είναι ότι θα έπρεπε να καταργηθούν τώρα οι εισπρακτικές εταιρείες και θα έπρεπε να επεκταθεί η προστασία των υπερχρεωμένων νοικοκυριών και στις υπερχρεωμένες επιχειρήσεις. 
Το ξέρετε όλοι και όλες -δεν σας λέω κάτι καινούργιο- ότι το 85% των επιχειρήσεων αδυνατούν πλέον να λειτουργήσουν. Οι μικρομεσαίες επιχειρήσεις κλείνουν. Αν βγείτε μια βόλτα και κατεβείτε την οδό Βουλιαγμένης, θα δείτε αριστερά και δεξιά ότι το 80% των καταστημάτων είναι κλειστό. Κάθε κλειστό κατάστημα σημαίνει ένας μικρομεσαίος επαγγελματίας ο οποίος πάει σπίτι του και δεν έχει καν τη δυνατότητα να πάρει το επίδομα της ανεργίας, σημαίνει ένας, δύο, τρεις υπάλληλοι οι οποίοι απολύονται. Τρεις οικογένειες είναι, έξι παιδιά είναι.
Υπερχρεωμένες λοιπόν επιχειρήσεις! Δεν είναι ανάγκη να τους δώσουμε χρήματα. Σας καταθέσαμε πρόταση. Σας είπαμε φτιάξτε τον ειδικό λογαριασμό. Ας περάσει η κάθε επιχείρηση όλες τις οφειλές που έχει, σε αυτόν τον ειδικό λογαριασμό, να βγει από τον «Τειρεσία» –άλλο «νταβατζιλίκι» αυτό- να πάρει την ασφαλιστική και φορολογική ενημερότητα, να ρυθμίσει τις υποχρεώσεις σε διακόσιες σαράντα με διακόσιες πενήντα δόσεις και να μπορέσει να αρχίσει να λειτουργεί. Όταν έρχεται και κλείνει η επιχείρηση, πιστεύετε ότι υπάρχει η πιθανότητα μία στο εκατομμύριο να εισπράξει το κράτος ακόμα και το παρακρατημένο ΦΠΑ το οποίο χρησιμοποίησε, για να μπορεί να επιβιώσει μέχρι σήμερα; Δεν υπάρχει περίπτωση.
Εάν δεν πάρουμε μέτρα τώρα υπέρ του ελληνικού λαού και όχι υπέρ των πιστωτών, η πτώχευση είναι δεδομένη. Έχει επέλθει ήδη οικογενειακή πτώχευση, θα έρθει όμως και η πτώχευση του κράτους και τότε θα είναι πολύ αργά να καταλάβετε ότι κάνατε λάθος. Σας το λέει τώρα το Διεθνές Νομισματικό Ταμείο, το λένε οι ίδιοι οι Ευρωπαίοι, ότι η πολιτική αυτή απέτυχε, το λένε όλοι οι Έλληνες, μόνο εσείς δεν το καταλαβαίνετε! Δεν καταλαβαίνετε ότι πάμε στην καταστροφή; Δεν καταλαβαίνετε ότι δεν βγαίνει αυτό το πρόγραμμα, ότι αυτά τα οποία λέγατε ήταν ψέματα;
Κυρίες και κύριοι συνάδελφοι, τον επόμενο χρόνο λήγουν οι εγγυήσεις των τραπεζών για 40 δισεκατομμύρια ευρώ. Ποιος θα τα πληρώσει; Καταθέτουμε τον προϋπολογισμό. Μάλιστα. Σας ερωτώ: Τι θα κάνουμε το 2013; Θα ανακεφαλαιώσουμε ξανά τις τράπεζες με άλλα 40 δισεκατομμύρια που θα τα πάρουμε από τον εργαζόμενο και το συνταξιούχο; Δεν βγαίνει το σύστημα αυτό το οποίο υπηρετείτε. Εάν δεν προστατεύσουμε τους πολίτες, εάν δεν ανοίξουμε ξανά τα μαγαζιά, εάν δεν προστατεύσουμε την ελληνική οικογένεια από τις εισπρακτικές εταιρείες, το τέλος θα είναι τραγικό και έρχεται.
Και για να πούμε πλέον αυτό που πρέπει να καταλάβουν όλοι. Το πρόβλημα δεν είναι δημοσιονομικό. Το πρόβλημα είναι τραπεζικό. Το παραμύθι αυτό ότι έχουμε δημοσιονομικό πρόβλημα αλλά ενισχύουμε τις τράπεζες, δεν υπάρχει. Μετατρέψαμε τα χρέη των τραπεζών ή τα λεφτά που έβγαλαν οι τράπεζες στο εξωτερικό σε χρέος του κράτους. Ρώτησα τον κ. Βενιζέλο στη Διάσκεψη Αρχηγών υπό τον κ. Παπούλια, τον Πρόεδρο της Δημοκρατίας. Δεν μου απάντησε.
Όσα παίρνουν οι τράπεζες, τα χρεώνεται ο ελληνικός λαός. Ας καταλάβουμε πλέον ότι σε αυτήν εδώ την Αίθουσα κατά το Σύνταγμα και κατά τον όρκο που δώσαμε, υπηρετούμε τον ελληνικό λαό κι όχι τους τραπεζίτες. Αυτή είναι η αλήθεια. Και να αντιληφθούν γρήγορα την αλήθεια και να τους διώξουμε από εδώ μέσα, να φέρουμε επιτροπή λογιστικού ελέγχου, να δούμε ποιο είναι το πραγματικό χρέος της χώρας, να πάρουμε πίσω την εθνική κυριαρχία που δεν έχει κανείς δικαίωμα να εκχωρεί.
Βγήκε ο κ. Σημίτης σήμερα να μας πει ότι ήταν λάθος το πρώτο μνημόνιο. Οι υπάλληλοι του κ. Σημίτη τα έκαναν. Ο κ. Παπακωνσταντίνου είναι παιδί του κ. Σημίτη. Πάει να γλυτώσει; Ο επόμενος Πρωθυπουργός ήταν άνθρωπος του κ. Σημίτη. Ο σημερινός Υπουργός που επέλεξε ο κ. Σαμαράς είναι της συμμορίας τού κ. Σημίτη. Και μας λέει σήμερα ότι ήταν λάθος το πρώτο μνημόνιο;
Εμείς λοιπόν λέμε, ότι είναι αντισυνταγματικό και το πρώτο μνημόνιο και το δεύτερο μνημόνιο και το τρίτο που πάτε να φέρετε. Ελάτε όλοι μαζί να ενωθούμε, ως Έλληνες, όπως υποχρεωνόμαστε, απέναντι στον ελληνικό λαό και να πούμε «μέχρι εδώ, τελείωσε αυτή η ιστορία». 
(Χειροκροτήματα από την πτέρυγα των Ανεξαρτήτων Ελλήνων)
Η Ελλάδα κρατάει την εθνική της κυριαρχία, διατηρεί την ασυλία της, προστατεύει τους Έλληνες πολίτες από τις εισπρακτικές εταιρείες και τους «νταβατζήδες» τραπεζίτες και χαράσσει μία εθνική πολιτική με σκληρή δουλειά, αλλά με αξιοπρέπεια. 
Εάν δεν το κάνετε πριν είναι αργά, θα το κάνει ο ελληνικός λαός. 
Εμείς ψηφίζουμε αυτήν την πρόταση νόμου και προσκαλούμε όλους να αντιληφθούμε την ευθύνη που έχει ατομικά ο κάθε Έλληνας Βουλευτής. Να διώξουμε τώρα τους κατακτητές και να πάρουμε την πατρίδα στα χέρια μας.
Σας ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)","ΠΑΝΟΣ ΚΑΜΜΕΝΟΣ",181
"111716"," Ευχαριστούμε, κύριε Πρόεδρε. 
Το λόγο έχει η ειδική αγορήτρια των Ανεξαρτήτων Ελλήνων, κ. Ραχήλ Μακρή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"111717"," Όλοι γνωρίζουμε πως μεγάλο μέρος της ελληνικής κοινωνίας έχει συνδιαλλαγές με το τραπεζικό σύστημα και στις περισσότερες των περιπτώσεων οι όροι αποπληρωμής των δανείων που έχουν συναφθεί είτε αυτά είναι καταναλωτικά είτε στεγαστικά, είναι επαχθείς. Τα νοικοκυριά δεν μπορούν να ανταποκριθούν στις υποχρεώσεις τους, με αποτέλεσμα να δημιουργείται ένα σοβαρό κοινωνικό πρόβλημα. Η ανέχεια κυριεύει και εκατοντάδες συμπολίτες μας χάνουν τις περιουσίες τους. 
Τα τελευταία δέκα χρόνια υπήρξε οργασμός σύναψης δανείων μεταξύ τραπεζών και νοικοκυριών, που σε πολλές περιπτώσεις δεν πληρούσαν τις προϋποθέσεις για τη χορήγηση των δανειακών ποσών. Αυτό δεν σημαίνει ότι πρέπει να αφήσουμε τους δανειολήπτες στην τύχη τους και να τους οδηγήσουμε στην οικονομική και κοινωνική ανέχεια. 
Λόγω των αλλαγών που έχουν επέλθει στο εισόδημα και στα οικονομικά δεδομένα των πολιτών, είναι απαραίτητο να αλλάξουν οι συνθήκες και οι όροι αποπληρωμής των οφειλών. Οι μισθοί, οι συντάξεις και τα έσοδα των ελευθέρων επαγγελματιών δεν είναι ίδια με αυτά του 2008, του 2006 και του 2004, έχουν περικοπεί τρομερά και η αγοραστική δύναμη έχει ελαττωθεί σε μεγάλο βαθμό. Αυτό έχει ως αποτέλεσμα την αναγκαία περικοπή των δόσεων αλλά και τη διαγραφή των χρεών σε περιπτώσεις όπου έχουν οδηγηθεί σε αδιέξοδο.
Με την ίδια λογική που το ελληνικό κράτος προχώρησε στην ανακεφαλαιοποίηση των τραπεζών, σε πολλαπλή οικονομική τους στήριξη και σε άλλες ευεργετικές διατάξεις, με τον ίδιο τρόπο η πολιτεία οφείλει να συμβάλει στην ομαλοποίηση της οικονομικής ζωής προβαίνοντας σε ουσιαστικές ενέργειες ανακούφισης των υπερχρεωμένων νοικοκυριών, αφού μόνο με αυτόν τον τρόπο θα δημιουργηθεί ευνοϊκότερο κλίμα στην αγορά, θα αυξηθεί η αγοραστική ικανότητα των πολιτών και θα αλλάξει προς το καλύτερο η κατάσταση της εσωτερικής οικονομίας, που σήμερα έχει καταρρεύσει. 
Όταν σημειώνεται κούρεμα του δημοσίου χρέους και στήριξη του τραπεζικού συστήματος κατά συρροή, τότε είναι ανεπίτρεπτη η μη στήριξη των ιδιωτών δανειοληπτών και των νοικοκυριών. Είναι ανήθικο να συμπεριφέρεται η πολιτεία με δύο μέτρα και δύο σταθμά και πάντα φυσικά υπέρ των δυνατών και κατά των αδυνάτων, γιατί είτε πρόκειται για τράπεζα είτε για φυσικό πρόσωπο, το κράτος και η δικαιοσύνη πρέπει να συμπεριφέρονται το ίδιο και ίσα απέναντι σε όλους. 
Δυστυχώς, η πολιτική έδειξε για μία ακόμη φορά το κακό της πρόσωπο. Αντί να βρούμε από κοινού όλες οι πολιτικές δυνάμεις, που βρισκόμαστε στον ίδιο χώρο, να βρούμε από κοινού λύσεις για να αντιμετωπίσουμε το σοβαρό πρόβλημα που ταλανίζει την ελληνική κοινωνία, σπαταλούμε άδικα το χρόνο ικανοποιώντας μικροκομματικούς εγωισμούς.
	Η Κυβέρνηση θα όφειλε να συμπεριφερθεί πιο ώριμα και υπεύθυνα ώστε να επιλύσει γρήγορα το ζήτημα και να μην αποσκοπεί σε μικροπολιτικά οφέλη. Έπρεπε ήδη να έχουμε προχωρήσει σε μία κοινή συνισταμένη και μέσα σ’ ένα μικρό χρονικό διάστημα να έχει αποτυπωθεί η πολιτική της ελληνικής πολιτείας για την ανακούφιση των ελληνικών νοικοκυριών.
	Τα στοιχεία της ετήσιας έκθεσης της Τράπεζας της Ελλάδος αποτυπώνουν τη σοβαρότητα του ζητήματος για την επιβίωση των δανειοληπτών. Τα επισφαλή δάνεια έχουν τριπλασιαστεί, τα ποσά των καθυστερούμενων δανείων ανέρχονται στα 45 δισεκατομμύρια ευρώ, ενώ ένα στα τρία περίπου καταναλωτικά δάνεια σημειώνει μεγάλες καθυστερήσεις στην αποπληρωμή του, ενώ για τα στεγαστικά δάνεια το ποσοστό κυμαίνεται περίπου στο ένα στα πέντε. Τα επισφαλή δάνεια με καθυστέρηση άνω των τριών μηνών κατά το πρώτο εξάμηνο του 2012, ξεπερνούν το ποσό των 15 δισεκατομμυρίων ευρώ, τα στεγαστικά δάνεια το 20% των συνολικών χορηγήσεων, στα καταναλωτικά τα 9 δισεκατομμύρια ευρώ στο 30% των συνολικών χορηγήσεων και στα επιχειρηματικά τα 33 δισεκατομμύρια ευρώ στο 25% των συνολικών χορηγήσεων. Τις εξακόσιες χιλιάδες ξεπερνούν οι ρυθμίσεις στεγαστικών και καταναλωτικών δανείων, ενώ έχουν γίνει σαράντα χιλιάδες αιτήσεις για εξωδικαστική διευθέτηση οφειλών. Έχουν κατατεθεί στα δικαστήρια είκοσι έξι χιλιάδες υποθέσεις, ενώ κέρδισαν το κούρεμα των δανείων τους χίλιοι πεντακόσιοι οφειλέτες. Σε δεκαπέντε περιπτώσεις αποφάνθηκαν συνολική διαγραφή του χρέους.
	Σύμφωνα με έρευνα της ΕΚΠΟΙΖΩ η αδυναμία αποπληρωμής των δανείων των φυσικών προσώπων έχει συνέπειες και σε κοινωνικό επίπεδο. Οι μισοί δανειολήπτες εμφάνισαν προβλήματα υγείας, ενώ ένας στους τρεις οφειλέτες αναγκάζεται να αποζητά τη συνεισφορά των εργαζομένων ή συνταξιούχων γονέων του, πολλές φορές ατόμων υπερηλίκων και με μικρές συντάξεις.  Όλα αυτά δείχνουν ότι υπάρχει μείζον κοινωνικό πρόβλημα, το οποίο μαζί με την ανεργία, αποτελεί το αποκορύφωμα της απόγνωσης των Ελλήνων.
	Τα τελευταία χρόνια οι τράπεζες αποθρασύνονται και αντί να κατανοήσουν τις δυσκολίες που αντιμετωπίζει η ελληνική κοινωνία, συνεχίζουν και αυξάνουν την επιθετικότητά τους, ενώ γνωρίζουν τις μειώσεις που έχουν υποστεί οι μισθοί και οι συντάξεις και τα φοβερά ποσοστά ανεργίας που μαστίζουν τη χώρα, ενώ παρακολουθούν την ανοδική τιμή των προϊόντων που καθιστούν αδύνατη την αγορά βασικών και αναγκαίων αγαθών.
	Κάποια στιγμή οι τράπεζες οφείλουν να κατανοήσουν ότι είναι αναγκαία η στήριξη των απλών νοικοκυριών, γιατί πολύ απλά, αυτά αποτελούν τη «ραχοκοκαλιά» της ελληνικής οικονομίας και, αν καταρρεύσουν τα νοικοκυριά, η θεωρία του domino effect θα επαληθευτεί για τις τράπεζες, όπως έγινε αντίστοιχα και με την τραπεζική κρίση στην Αμερική το 2008. Η κατάσταση αναμένεται να «εκτροχιαστεί» με τα οφειλόμενα ποσά, να πολλαπλασιάζεται μέσα στην επόμενη διετία λόγω της κατάρρευσης των μισθών και των συντάξεων, αλλά και της γενικότερης ύφεσης που πλήττει την ελληνική κοινωνία.
	Ο ΣΥΡΙΖΑ κατέθεσε μία πρόταση νόμου αποτελούμενη από τέσσερα και μόνο άρθρα, χωρίς να κατατίθεται ολοκληρωμένος σχεδιασμός για την πλήρη επίλυση του καυτού ζητήματος που ταλανίζει την ελληνική κοινωνία. Το λακωνίζειν εστί φιλοσοφείν, ωστόσο υπάρχουν ελλείψεις και παραλείψεις οι οποίες δημιουργούν μεν ορισμένες επιφυλάξεις, όμως θεωρούμε ότι υπάρχει και από τις δύο πλευρές η διάθεση για να υπάρξουν βελτιώσεις. Στην κεντρική της φιλοσοφία η πρόταση νόμου μάς βρίσκει σύμφωνους.
	Πρώτα απ’ όλα οι τράπεζες οφείλουν να σεβαστούν το γεγονός ότι η πλειοψηφία των δανειοληπτών πλήττεται από την πρωτοφανή οικονομική κρίση, γι’ αυτό και είναι απαράδεκτη η πρακτική της μονομερούς καταγγελίας του δανείου. Έτσι ορθώς προβλέπεται στην πρόταση νόμου η κατάργηση αυτής της κακής πρακτικής των τραπεζών, όπως επίσης και των συνεχών τηλεφωνικών οχλήσεων που επιβαρύνουν ήδη την αρνητική ψυχολογία των δανειοληπτών, που προσπαθούν να ανταποκριθούν στις υποχρεώσεις τους. 
	Σύμφωνα με το άρθρο 1 διαγράφονται οι ετήσιες δανειακές και χρεωστικές εισφορές αναλογικώς και συστοίχως προς τις μειώσεις των αποδοχών τών οφειλετών από την 1η Ιανουαρίου 2010. Κάποιοι όμως έχουν αποπληρώσει ήδη τις εισφορές και ίσως θα ήταν άδικο να μην αφαιρεθούν και από εκείνους τα χρήματα επειδή ήταν συνεπείς.
	Επίσης, σύμφωνα με το άρθρο 1, αναφέρεται η θέσπιση της υποχρεωτικής νομοθετικής ρύθμισης, το ποσοστό τού 30% και πώς αυτό προκύπτει για κάθε εισόδημα και τα δικαιολογητικά που απαιτούνται. Τα αντίστοιχα εφαρμόζονται και για τους εγγυητές των δανείων. Είναι πολύ σημαντικό ότι με το άρθρο 1 υπάρχει πρόβλεψη για την προστασία του φιλότιμου εγγυητή, ο οποίος με τις ισχύουσες διατάξεις είναι εκτεθειμένος και δεν προστατεύεται.
Είναι ένα καλό πρώτο βήμα. Όμως το ποσοστό αυτό πρέπει να διαμορφώνεται αναλόγως, με κριτήριο τη μισθοδοσία του δανειολήπτη, τη συνολικότερη οικονομική κατάσταση, το ποια είναι η εργασιακή κατάσταση, από ποια μέλη αποτελείται η οικογένειά του, αν έχει και βέβαια την περιουσιακή του κατάσταση. Δεν μπορεί να τυγχάνει της ίδιας μεταχείρισης ένας άνεργος, ένας χαμηλοσυνταξιούχος. Θα πρέπει να αυξάνονται τα όρια, σε περιπτώσεις που  υπάρχει ιδιαίτερη ανάγκη και δυσκολίες. 
Οι τράπεζες όπως βοηθήθηκαν και στηρίζονται από το κράτος, οφείλουν με τη σειρά τους να δείξουν το κοινωνικό τους πρόσωπο. Επίσης στις επιτροπές που προβλέπονται  από την πρόταση νόμου να συσταθούν για την εξέταση της αναθεώρησης του ποσού, υπάρχει ανάγκη θέσπισης αυστηρών συνθηκών, γι’ αυτό θα ήταν απαραίτητη η συμμετοχή ενός πρωτοδίκη, ενός εκπροσώπου του οικονομικού επιμελητηρίου και φυσικά των ιδίων ή των συνηγόρων των πλευρών. 
Στο άρθρο 2, προβλέπεται η απαγόρευση στις τράπεζες και τους όμοιους οργανισμούς να προβαίνουν σε οποιαδήποτε πράξη αναγκαστικής είσπραξης. Είναι αλήθεια ότι πρέπει να μπει φρένο σ’ αυτό το μέτρο που δημιουργεί σοβαρά προβλήματα στους δανειολήπτες και ουσιαστικά δεν τους αφήνει να πάρουν ανάσα.
Επίσης απαγορεύονται ρητά οι οχλήσεις από τις εισπρακτικές εταιρείες ενώ απαγορεύεται η παρακράτηση της δόσης από το μισθό του δανειολήπτη.  Είναι ένα μέτρο απαράδεκτο που ουσιαστικά στερούσε από το μισθωτό και τον συνταξιούχο να διαχειριστεί μόνος του τα χρήματά του και να εκπληρώσει τις ανάγκες του. Το χρέος σε μια τράπεζα δεν σημαίνει ότι πρέπει να οδηγήσει μια οικογένεια στην πείνα και την ανέχεια. 
Μέχρι σήμερα το σύστημα είχε δομηθεί  με τέτοιο τρόπο που να συμφέρει τις τράπεζες. Σε περιόδους που οι τράπεζες έχουν ευεργετηθεί σε μέγιστο βαθμό πρέπει να κοιτάξουμε τα νοικοκυριά και τους ανθρώπους της βιοπάλης. 
Στο άρθρο 3, προβλέπεται η αναστολή πληρωμής οποιουδήποτε ποσού χρέους όταν αποδεδειγμένα το ατομικό ή οικογενειακό εισόδημα είναι κάτω από το όριο της φτώχειας, όπως αυτό αρμοδίως καθορίζεται. Δεν διευκρινίζεται όμως, ποιο είναι το ποσό στο οποίο καθορίζεται το όριο της φτώχειας. Είναι πολύ σημαντικό κομμάτι κλειδί που ουσιαστικά θα προκρίνει σε ποιους θα ανασταλούν οι υποχρεώσεις. 
Μια οικογένεια με ανέργους και με έναν και μοναδικό εργαζόμενο δε θα μπορέσει να ανταποκριθεί στις ανάγκες. Άρα πρέπει να σημειωθεί με ακρίβεια ο αριθμός των ανέργων, ακόμα και αν είναι ενήλικες, τα εισοδήματα, η περιουσιακή κατάσταση και φυσικά πόσα χρόνια είναι ένα συμπολίτης μας άνεργος και πόσο καλείται ταυτόχρονα να πληρώσει  τις δόσεις των δανείων. 
Στην πρόταση νόμου προβλέπεται ακόμη και η οριστική διαγραφή στην περίπτωση που το εισόδημα παραμένει σταθερά κάτω από το όριο της φτώχειας για πέντε συνεχή έτη. Είναι ένα μέτρο που από τη μια βοηθάει τα υπερχρεωμένα νοικοκυριά και από την άλλη μπορεί να πιέσει εμμέσως τις τράπεζες να ασκήσουν οικονομικές πολιτικές υπέρ της ανάπτυξης. 
Ουσιαστικά με έναν έμμεσο τρόπο οφείλουμε να πιέσουμε το τραπεζικό σύστημα να κινηθεί υπέρ της ανάπτυξης και όχι μόνο τοκογλυφικά. Οφείλουμε να πιέσουμε τις τράπεζες να αναλάβουν ενεργό ρόλο και να μην αποτελούν στεγνές αποθήκες χρημάτων. Έμμεσα πρέπει να κινηθούμε υπέρ της ανατροπής του σημερινού καθεστώτος που κινείται στο πλαίσιο του συντηρητισμού. 
Με το άρθρο 4 καταργούνται οι διατάξεις του ν. 3869/2010 που προσκρούουν στις διατάξεις του παρόντος νόμου και γενικά εφαρμόζεται η ευνοϊκότερη διάταξη. Υπάρχει ανάγκη να διευκρινιστούν τα σοβαρά ζητήματα που ανακύπτουν. Θα πρέπει με διαφορετική αυστηρότητα να αντιμετωπιστούν τα καταναλωτικά δάνεια και διαφορετικά τα στεγαστικά. Επίσης ρόλο πρέπει να  παίζει η συνέπεια του δανειολήπτη, μέχρι και τη στιγμή της διαγραφής του χρέους και φυσικά τα κοινωνικά κριτήρια, όπως η οικογενειακή κατάσταση, η περιουσιακή κατάσταση, μακροχρόνια ανεργία, κοινωνική ασφάλιση και ηλικία του δανειολήπτη. 
Ο νόμος πρέπει να είναι σαφέστατος χωρίς κενά και με ουσιαστική οργάνωση, ώστε αύριο να μη δημιουργηθούν προβλήματα κυρίως τεχνικής φύσεως. 
Συνεπώς πρόκειται για μια πρόταση νόμου η οποία ανταποκρίνεται στο ζητούμενο περί δικαιοσύνης και ανακούφισης των δανειοληπτών, οι οποίοι είχαν προχωρήσει σε σύναψη δανείων σε τελείως διαφορετικές οικονομικές συνθήκες. 
Υπάρχουν ορισμένα σημεία που δε διευκρινίζει το κείμενο, όπως προανέφερα, για το όριο της φτώχειας, τα κριτήρια για την περικοπή των δόσεων, αλλά και της οριστικής διαγραφής του χρέους. Ικανοποιεί όμως και το αίτημα της κοινωνίας να συμμετέχουν και οι τράπεζες στις περικοπές στις οποίες υπόκεινται και οι πολίτες οι οποίοι πληρώνουν το βαρύ τίμημα της ανακεφαλαιοποίησης των τραπεζών. 
Βασικά σημεία της παρούσας πρότασης νόμου περιέχονται και στην εθνική αντιπρόταση- συγκεντρωτικό οικονομικό πρόγραμμα των Ανεξαρτήτων Ελλήνων, στις σελίδες είκοσι δύο-είκοσι τέσσερα, όπου αναφέρονται: η αναστολή πλειστηριασμών, το κούρεμα των δανείων σε  ποσοστό ως 30% και η κατάργηση των εισπρακτικών εταιρειών.
Με την προεκλογική πρόταση των Ανεξαρτήτων Ελλήνων υψώνεται μία ασπίδα προστασίας για τα υπερχρεωμένα νοικοκυριά, καθώς η πρόταση, να παγώσει για σημαντικό διάστημα η καταβολή δόσεων για τραπεζικές οφειλές, εφόσον υπάρχει πραγματική οικονομική αδυναμία, δίνει προβάδισμα στην ανθρώπινη αξία έναντι του χρήματος.
Με την επισήμανση ότι κατά το Σύνταγμα αποτελεί πρωταρχική υποχρέωση της Πολιτείας να σέβεται και να προστατεύει την αξία του ανθρώπου, η δικαιοσύνη δέχεται ως όριο κάθε πολιτειακής πράξης, να διατηρούνται εκείνες οι συνθήκες διαβίωσης του πολίτη που θα του επιτρέπουν να ζει με αξιοπρέπεια.
Γι’ αυτούς τους λόγους οι Ανεξάρτητοι Έλληνες στηρίζουμε τη συγκεκριμένη πρόταση νόμου.
(Χειροκροτήματα από την πτέρυγα των Ανεξαρτήτων Ελλήνων)","ΡΑΧΗΛ ΜΑΚΡΗ",293
"111718"," Ευχαριστούμε την κ. Μακρή.
Το λόγο έχει ο κ. Ηλίας Παναγιώταρος εκ μέρους του Λαϊκού Συνδέσμου – Χρυσή Αυγή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"111719"," Κυρία Πρόεδρε, χθες έτυχε να είμαι μάρτυρας ενός περιστατικού στην πλατεία Καραϊσκάκη όπου κάποιος συνάνθρωπός μας, πενήντα χρόνων, οικογενειάρχης, απειλούσε να λουστεί με βενζίνη και να καεί. Το είπαν και τα Μαζικά Μέσα Ενημέρωσης. Και αυτό, γιατί κάποια κατασκευαστική εταιρεία του χρωστούσε 16.000 ευρώ. Ο άνθρωπος αυτός δεν είχε λεφτά για να συντηρήσει ούτε τον εαυτό του ούτε την οικογένειά του.
Περιστατικά σαν αυτό, το χθεσινό, έχουμε χιλιάδες, με τραγική κατάληξη. Πάνω από τρεις, τρεισήμισι χιλιάδες άνθρωποι –το νούμερο συνεχώς αλλάζει- έχουν αυτοκτονήσει και εκατομμύρια άλλοι συνάνθρωποί μας, συνέλληνες, έχουν οδηγηθεί στην εξαθλίωση, στη ζητιανιά, στη μιζέρια και στην απόγνωση.
Όλα αυτά δεν έγιναν τυχαία. Για να φτάσουμε σε αυτό το σημείο και να μιλάμε για οικονομική ανακούφιση των υπερχρεωμένων νοικοκυριών, κάποιοι τους οδήγησαν σε αυτήν την κατάσταση. 
Είναι μία ιστορία που ξεκινάει αρκετά χρόνια τώρα και που πάντοτε κύριοι πρωταγωνιστές ήταν οι διεθνείς και εγχώριοι τοκογλύφοι, οι τραπεζίτες, αυτοί που με τα ψιλά γράμματα, στα χρόνια της ψεύτικης ευδαιμονίας της δεκαετίας του ’90, μοίραζαν τα δάνεια με μεγάλη ευκολία. Και δεν μπήκε κανείς στον κόπο να διαβάσει τα ψιλά γράμματα που παγίδευαν –ναι, παγίδευαν στην κυριολεξία- τους Έλληνες πολίτες.
Στην ουσία τι γινόταν; Τους έδιναν χαρτιά. Και τώρα τους παίρνουν πίσω σπίτια! 
Είναι τα εκατομμύρια των τριτοκοσμικών αλλοδαπών που έχουν εισβάλει στην πατρίδα μας κι έχουν πάρει εκατομμύρια θέσεις εργασίας από τους συμπατριώτες μας. Μιλάμε για πάνω από ενάμισι εκατομμύριο άνεργους Έλληνες. Μιλάμε για την εγκληματική υφεσιακή πολιτική -ειδικότερα τα τελευταία έτη- που έχει οδηγήσει αυτήν τη χώρα, τους Έλληνες πολίτες που την απαρτίζουν, στο χείλος της καταστροφής. 
Ποιος θα ξεχάσει –προεκλογική περίοδος ήταν- το ΠΑΣΟΚ που έβγαζε αφίσες για το Χρηματιστήριο; «Παίξτε να ‘κονομήσετε!». Έβγαινε και ο Υπουργός, ο κ. Παπαντωνίου. Και από τότε το Χρηματιστήριο πήρε την κάτω βόλτα. Και όλοι ξέρουν για τι χειραγώγηση μιλάμε, το τι γινόταν. Ήταν οι αθώοι που έβαζαν τα λεφτά τους, για να ‘κονομάνε οι συγκεκριμένοι φίλοι πολιτικών κλπ., οι περισσότεροι εκ των οποίων, βρίσκονται και μέσα σε αυτές τις λίστες που κρύβονται επιμελώς, χρόνια τώρα και δεν βγαίνουν, δεν ελέγχονται και δεν μαζεύονται και τα λεφτά πίσω.
Ποιος θα ξεχάσει τα τοξικά ομόλογα; Ήταν άλλο ένα εφεύρημα των τραπεζών, που έβαζαν διάφορους ιδιώτες να παίζουν. Το μεγάλο σκάνδαλο, όμως ήταν, ότι έπαιζαν και τα ταμεία του κράτους με μία άνεση και μία ευκολία.
Και ξαφνικά σε χρόνο ρεκόρ χαθήκαν τα κεφάλαια, χαθήκαν τα αποθεματικά, τα έφαγαν πάλι οι τράπεζες.
Ποιος θα ξεχάσει τις φούσκες των δανείων, όπως προείπαμε;
Ποιος θα ξεχάσει τα θαλασσοδάνεια της δεκαετίας του ’80 και του ’90 που τα έδιναν από εδώ και από εκεί στους «δικούς μας» ανθρώπους και που έγιναν αέρας κοπανιστός, χαρτοπόλεμος;
Ποιος θα ξεχάσει την κακοδιαχείριση αυτού του τόπου όπου άσχετοι άνθρωποι λίγοι, μικροί, πολύ μικροί βρίσκονταν -και βρίσκονται- σε θέσεις κλειδιά και που στον ιδιωτικό τομέα ενδεχομένως, δεν θα τους είχαν ούτε, για να πηγαίνουν στο περίπτερο να τους παίρνουν εφημερίδες;
Την ίδια ώρα ποιος θα ξεχάσει τους Υπουργούς και τα στελέχη των κυβερνήσεων που τα έπαιρναν κανονικά, τον κ. Τσοχατζόπουλο με τα δισεκατομμύρια μίζες και το μαντρί του, τον κ. Μαντέλη που έπαιρνε τα λεφτά από τη «SIEMENS» αποδεδειγμένα και τα είχανε ξεδιάντροπα στους λογαριασμούς τους ούτε καν σε offshore; Φανταστείτε πόσα βρίσκονται σε λογαριασμούς στο εξωτερικό. 
Ποιος θα ξεχάσει τα κόμματα που λαδώνονταν, τον Τσουκάτο με τις βαλίτσες -ο ίδιος το είπε- που πήγαινε στο ΠΑΣΟΚ και κανείς δεν μπορούσε να βρει τα λεφτά αυτά από τη «SIEMENS».
Ποιος θα ξεχάσει όλες αυτές τις εταιρείες που με τη βοήθεια διαφόρων πολιτικών χειραγωγούσαν το πολιτικό σύστημα για να κάνουν μπίζνες και να ‘κοναμάνε;
Ποιος θα ξεχάσει μεγάλους κερδοφόρους κρατικούς οργανισμούς εθνικής σημασίας, που πρώτα τους έβαζαν και αγόραζαν υπερκοστολογημένες εταιρείες άλλες και μετά ξεπούλαγαν το πακέτο στο εξωτερικό σ’ άλλες εταιρείες; 
Και την ίδια ώρα να υπάρχουν λίστες παλαιότερες, πιο πρόσφατες και σίγουρα υπάρχουν και άλλες με τα ονόματα, με τα αποδεικτικά στοιχεία που επιμελώς κρύβονται, για να κερδίζεται χρόνος μήπως και τυχόν όλοι αυτοί οι απατεώνες -γιατί περί κοινών απατεώνων πρόκειται είτε είναι πολιτικοί είτε είναι επιχειρηματίες- προλάβουν να τα κρύψουν λίγο καλύτερα σε κάποια άλλη τράπεζα όχι στην Ελβετία, ίσως στα νησιά Καϋμάν, ίσως στη Βολιβία, ίσως και αλλού. 
Σ’ αυτά τα ονόματα θα βρείτε δεκάδες δισεκατομμύρια απ’ αυτά που λείπουν από τον ελληνικό λαό, απ’ αυτά που θα μπορούσαν να έχουν γίνει επενδύσεις, θα μπορούσαν να έχουν δοθεί πίσω στον απλό Έλληνα πολίτη και στα υπερχρεωμένα νοικοκυριά που λέμε τώρα ότι «ναι, κάτι πρέπει να κάνουμε, αλλά δεν έχουμε λεφτά». 
Και βλέπουμε τις τράπεζες και πάλι να πρωταγωνιστούν και να κάνουν το κουμάντο τους. Κατάφεραν μέσω κάποιων φαύλων πολιτικών να μετατρέψουν το τραπεζικό χρέος τους σε κρατικό χρέος και αυτήν τη στιγμή να βρίσκεται όλη η Ελλάδα υποθηκευμένη με τον άλφα ή βήτα τρόπο σε ντόπιους, σε ξένους, στον οποιονδήποτε και να λέμε ότι δεν μπορούμε να κάνουμε τίποτα. 
Βλέπουμε και κροκοδείλια δάκρυα από πολιτικούς, ειδικότερα της Νέας Δημοκρατίας και του ΠΑΣΟΚ -αυτοί κυβερνάνε τριάντα πέντε-σαράντα χρόνια τώρα, δεν κυβερνάνε άλλοι- και να λένε: «Πρέπει να βοηθήσουμε και να κάνουμε», κοινώς να πετάξουμε μερικά ψίχουλα. Τους έχουμε πάρει τα πάντα, θα ρίξουμε μερικά ψιχουλάκια να φανούμε και καλοί. 
Κύριε Σκρέκα, είχατε και μια άτυχη δήλωση. Είπατε προς το κόμμα του ΣΥΡΙΖΑ, για το οποίο όπως ξέρετε δεν τρέφουμε καμμία συμπάθεια: «Δώστα όλα». Έ, λοιπόν, εσείς τα έχετε δώσει όλα, οι κυβερνήσεις σας, όχι εσείς, προσωπικά. Και δεν έχει μείνει ούτε ευρώ στο ταμείο.","ΗΛΙΑΣ ΠΑΝΑΓΙΩΤΑΡΟΣ",385
"111720"," Ο κ. Τσοβόλας τα έδωσε.","ΚΩΝΣΤΑΝΤΙΝΟΣ ΣΚΡΕΚΑΣ",468
"111721"," Και ο κ. Τσοβόλας. Δεν είπα μόνο εσάς. Είπα αυτοί που  κυβερνάνε τη χώρα από το ’74-’75 και μετά με τους διάφορους τρόπους.","ΗΛΙΑΣ ΠΑΝΑΓΙΩΤΑΡΟΣ",385
"111722","  Από το ’81 ξεκίνησε το πρόβλημα.","ΚΩΝΣΤΑΝΤΙΝΟΣ ΣΚΡΕΚΑΣ",468
"111723"," Καλά το πότε ξεκίνησε δεν έχει σημασία, μπορούμε να το αναλύσουμε κάποια άλλη στιγμή.
Ας έρθουμε λίγο επί της ουσίας, στην πρόταση νόμου τού ΣΥΡΙΖΑ, την οποία και εμείς θα την υπερψηφίσουμε. Υπάρχουν κομμάτια που θέλουν βελτίωση, αλλά οποιαδήποτε πρόταση έχει να κάνει έστω και με την παραμικρή βελτίωση των συνθηκών διαβίωσης των συνανθρώπων μας, είναι αποδεκτή.
Έχουμε σημειώσει και εμείς κάποια κομμάτια όπως το άρθρο 1. Παραδείγματος χάριν, δεν μας λέτε στο υπό ρύθμιση κεφάλαιο αν συμπεριλαμβάνονται οι τόκοι ή όχι. Αυτά είναι διαδικαστικά θέματα, νομίζω ότι μπορούν να λυθούν.
Όσον αφορά τον καθορισμό του 30%, θεωρούμε ότι θα πρέπει να μειωθεί κι άλλο για να μπορεί να είναι εφαρμόσιμο, διότι οι μελέτες και οι διάφορες απόψεις λένε το αντίθετο. Λένε ότι αυτό δεν είναι εφαρμόσιμο και ότι θα πρέπει να είναι από κάποιο νούμερο και πάνω, για να μπορέσει να αντεπεξέλθει ο απλός Έλληνας φορολογούμενος. Όσον αφορά την καταβολή της όποιας μηνιαίας δόσης, δεν μπορεί και δεν πρέπει να περιάγει το δανειολήπτη υπερχρεωμένο κάτω από τα όρια της φτώχειας. 
Επίσης, όσον αφορά τη διαδικασία της αιτήσεως που προτείνεται στο σχέδιο νόμου περί αναθεωρήσεως του ποσού στο σημείο που δεν υπάρχουν εκκαθαριστικά, προτείνεται να χρησιμοποιούνται τα όποια στοιχεία είχαν οι τράπεζες, όταν υπεβλήθη η αίτηση του δανείου. 
Κατά την άποψη μας, αυτό δημιουργεί πρόβλημα πρακτικό, γιατί στην ουσία γυρνάει κατά κάποιο τρόπο, το δανειολήπτη σε οικονομική κατάσταση άλλη από αυτή που είναι τώρα, δηλαδή στην αρχική οικονομική κατάσταση, στην οποία ήταν, όταν σύναψε τη δανειακή σύμβαση. Άρα, κατά τη γνώμη μας, ο δανειολήπτης θα πρέπει να αντιμετωπίζεται σαν να βρίσκεται στο όριο του αφορολόγητου. 
Ένα άλλο κενό που νομίζουμε ότι υπάρχει, κατά την άποψή μας, είναι με ποια κριτήρια οριοθετούμε την κινητή και ακίνητη περιουσία. Θεωρούμε ότι πηγαίνουμε σε υπερβολή, όσον αφορά το κριτήριο. Για παράδειγμα, κάποιος, ο οποίος μπορεί να διαθέτει αυτήν τη στιγμή ακίνητη περιουσία σημαντική, η οποία όμως δεν μπορεί ούτε να νοικιαστεί ούτε να πουληθεί –ξέρετε πολύ καλά, τι γίνεται αυτήν την εποχή- και που ενδεχομένως να βαρύνεται με υποθήκες και προσημειώσεις, δεν μπορούμε να πούμε ότι διαθέτει ακίνητη περιουσία που αποδίδει. Δεν τρώγεται η ακίνητη περιουσία, δεν μπορεί να κόψει ένα κομμάτι ντουβαριού να φάει αυτός και η οικογένειά του.
 Άρα θεωρούμε ότι δεν αρκεί μόνο η τριμελής επιτροπή,  ή όποια άλλη επιτροπή, δεδομένου ότι θα πρέπει οι τράπεζες, οι εταιρείες, τα ταμεία και άλλα πιστωτικά ιδρύματα να ελέγχονται στην πράξη, όσον αφορά το αν εκτελούν σωστά τη διαδικασία. Θα πρέπει να έχουν πειθαρχική ευθύνη και –εννοείται- να υπάρχουν ποινικές ρήτρες στην περίπτωση που δεν προβαίνουν στις δέουσες ενέργειες, όσον αφορά τυχόν άρνησή τους ή κωλυσιεργία, καθ’ οιονδήποτε τρόπο, στη ρύθμιση των χρεών. Στην ουσία, οι τριμελείς επιτροπές που προτείνονται, αντικαθιστούν τον εξωδικαστικό συμβιβασμό που στην πράξη, ομολογουμένως, δεν έχει λειτουργήσει στις περισσότερες των περιπτώσεων. 
Ένα άλλο σημείο, το οποίο, κατά την άποψή μας, έχει κενό είναι το πώς θα αποφασίζουν οι τριμελείς επιτροπές και πώς στην ουσία θα λειτουργούν. Θα πρέπει η όποια επιτροπή να έχει εχέγγυα, να λειτουργεί ευέλικτα και με ταχύτητα. Αν, δηλαδή, μαζεύονται αιτήσεις και απλά χρονίζουν, πρακτικά δεν οδηγούμαστε πουθενά. 
Επίσης στο ζήτημα της μη ύπαρξης εκκαθαριστικών ή άλλων εγγράφων θεωρούμε ότι για να αποφευχθούν τυχόν αυθαιρεσίες ή αδικίες στον προσδιορισμό του εισοδήματος, θα πρέπει να πάμε στο αφορολόγητο όριο. 
Σχετικά με το άρθρο 2, εξυπακούεται ότι με το που θα υποβάλλεται αίτηση για διαγραφή χρεών, υπολογισμό δόσεων κ.λπ., αυτομάτως θα πρέπει να αναστέλλονται όλα τα καταδιωκτικά μέσα σε βάρος των οφειλετών. 
Επίσης προτείνουμε κατάργηση στον πλειστηριασμό της πρώτης κατοικίας, χωρίς να υπάρχει ο εκβιασμός του εξαμήνου. Η Χρυσή Αυγή εξάλλου στο πρόγραμμά της, προτάσσει μια νέα εθνική πολιτική και τονίζει την ανάγκη διασφάλισης με κάθε τρόπο της κύριας κατοικίας, κάτι που επαναλαμβάνει και τώρα. 
Όσον αφορά το άρθρο 3 και το ζήτημα των συμπατριωτών μας που διαβιούν κάτω από το όριο της φτώχειας, θα πρέπει το κάθε δανειακό υπόλοιπο που υπάρχει, να διαγράφεται, κατόπιν –εννοείται- αιτήσεως του ενδιαφερομένου και κατόπιν ελέγχου. Το ίδιο πρέπει να ισχύσει και για τους πολύτεκνους, τους τρίτεκνους, τους έχοντες σημαντικά προβλήματα υγείας. 
Και εδώ θα πρέπει να μη λησμονηθεί ότι μπορεί άνθρωποι μεταξύ της ηλικίας εξήντα ετών και εξήντα πέντε ετών, να είναι συνταξιούχοι και τα προβλήματα της υγείας τους ή η εν γένει κατάστασή τους να είναι τέτοια που να μην μπορούν να αντεπεξέλθουν. Άρα θα πρέπει οι περιπτώσεις να εξετάζονται με προσοχή και εξατομικευμένα.  
Όσον αφορά τα έτη που το ατομικό ή το οικογενειακό εισόδημα είναι κάτω από το όριο της φτώχειας, αυτά θα πρέπει να είναι τρία και αυτά πάλι κατά προσέγγιση. Για παράδειγμα, μπορεί κάποιος να έχει πάρει δάνειο και να ήταν διευθυντής σε μια εταιρεία που όμως κατέρρευσε οικονομικά και έκλεισε και τώρα αντιμετωπίζει οξύτατο οικονομικό πρόβλημα, όχι για πέντε έτη, αλλά για παράδειγμα επί τρία έτη. Δηλαδή εκτός από άνεργος και ανασφάλιστος θα πρέπει με τη λογική της πενταετίας να είναι και άστεγος; Και φυσικά, με διαφορετικά κριτήρια θα πρέπει να αντιμετωπίζονται όσοι είναι άνω των εβδομήντα πέντε ετών. 
Συνοψίζοντας οι θέσεις της Χρυσής Αυγής είναι ότι πρέπει να υπάρξει διαγραφή χρεών κατόπιν αυστηρού ελέγχου βέβαια, ως προς την ανακούφιση των συμπολιτών μας. Θα πρέπει να υπάρχει διασφάλιση του ελάχιστου ορίου αξιοπρεπούς διαβίωσης. Θα πρέπει να υπάρξει ένα πραγματικό κούρεμα των δανείων. Θα πρέπει να υπάρξει απαγόρευση των πάσης φύσεως εισπρακτικών εταιρειών. 
Τέλος ας γίνουν επιτέλους νόμοι του κράτους όλες οι δικαστικές αποφάσεις που έχουν δικαιώσει πολλούς συμπατριώτες μας.  Δεν μπορεί ο κάθε Έλληνας ως μονάδα, να τα βάζει με μια τράπεζα. Όποιος έχει το κουράγιο, τα λεφτά, τη θέληση και τη δύναμη και την όρεξη και πάει στα δικαστήρια τώρα, η υπόθεσή του θα εκδικαστεί το 2016. Δηλαδή, πάρε το αυγό και κούρευ’το! 
Οι τράπεζες, αντί να ανακεφαλαιώνονται συνεχώς, ας δώσουν την πλειοψηφία των μετοχών τους στο κράτος και να υπάρξει μια εθνικοποιημένη τράπεζα που θα ελέγχει όλες αυτές τις χρεοκοπημένες τράπεζες, που είναι η αιτία να δημιουργούνται εκατοντάδες χιλιάδες προβλήματα στους συνανθρώπους μας. 
Φυσικά η οικονομική ανακούφιση των υπερχρεωμένων νοικοκυριών θα είναι ένα προσωρινό μέτρο. Γιατί, εάν συνεχιστεί αυτή η κατάσταση, πάλι μετά από λίγο καιρό θα συζητάμε για επιπλέον ανακούφιση, για άλλα μέτρα που θα βοηθήσουν τους συμπολίτες μας και τότε τα πράγματα θα είναι ακόμη πιο τραγικά. Τότε θα συζητάμε για ανακούφιση από πολύ χειρότερη βάση. 
Θα πρέπει λοιπόν να υπάρξει αλλαγή νοοτροπίας και προτεραιότητας σε αυτήν την κοινωνία. Έχασαν όλοι. Έχασαν οι εργάτες, οι συνταξιούχοι, οι μισθωτοί, οι ελεύθεροι επαγγελματίες, οι έμποροι, όλοι πλην των τραπεζών. Ας χάσουν, λοιπόν και μία φορά οι τράπεζες, για να κερδίσουν η Ελλάδα και οι Έλληνες.
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"111724"," Ευχαριστούμε, κύριε συνάδελφε.
Το λόγο έχει εκ μέρους της Δημοκρατικής Αριστεράς η κ. Ασημίνα Ξηροτύρη–Αικατερινάρη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"111725"," Κύριε Πρόεδρε, κύριοι συνάδελφοι, δεν νομίζω ότι υπάρχει συνάδελφος σε αυτήν την Αίθουσα, ο οποίος να μην αγωνίζεται, για να μη βυθιστεί το καράβι της χώρας. Δεν έχουν μόνο κάποιοι το προνόμιο αυτό, να είναι δηλαδή οι καλοί κυβερνήτες. Όλοι μας, όπως τόσα χρόνια κάναμε, αγωνιζόμαστε και τότε και πολύ περισσότερο τώρα, για να μην βυθιστεί το καράβι. Γιατί, αλλιώς, θα βυθιστούμε όλοι μαζί, κανείς δεν θα γλυτώσει.
Κυρίες και κύριοι συνάδελφοι, η πρόταση του ΣΥΡΙΖΑ για τα υπερχρεωμένα νοικοκυριά είναι μια θετική πολιτική πρωτοβουλία, με την οποία επιχειρείται να συμπληρωθεί και να βελτιωθεί το πολύ ισχνό νομοθετικό μας πλαίσιο για τα υπερχρεωμένα νοικοκυριά. Χρειάζονται όμως βελτιώσεις και προσθήκες, ώστε κατά κύριο λόγο, να προστατευθούν αυτοί που πράγματι έχουν ανάγκη και να μην τύχουν ευνοϊκών ρυθμίσεων οι γνωστοί φοροφυγάδες, που έχουν ταλαιπωρήσει και βυθίσει την οικονομία μας, πολυτελώς διαβιούντες, σε αυτήν τη χώρα. 
Κύριοι συνάδελφοι, η παγκόσμια ιστορία πιστοποιεί με τα στοιχεία της, όπως και οι μελέτες και οι εκθέσεις του Οργανισμού Ηνωμένων Εθνών, για την ανθρώπινη ανάπτυξη, όταν γίνεται χωρίς δεσμευτικές, οικολογικές και κυρίως κοινωνικές προδιαγραφές η οικονομική μεγέθυνση, δεν οδηγεί στην κοινωνική ευημερία. Αντίθετα συνοδεύεται από διεύρυνση των κοινωνικών ανισοτήτων, αύξηση της φτώχειας, από το φαινόμενο της ακραίας φτώχειας και του κοινωνικού αποκλεισμού. 
Ειδικότερα στη χώρα μας ακόμη και στην περίοδο 2000-2007, όπου υπήρχαν σημαντικοί ρυθμοί ανάπτυξης και το ΑΕΠ ήταν αρκετά υψηλό, παρ’ όλα αυτά ένας πολύ μεγάλος αριθμός νοικοκυριών, πάνω από το 20%, ζούσε και τότε -και σήμερα ζει σε ακόμη μεγαλύτερο ποσοστό- κάτω από το όριο της φτώχειας. Δηλαδή το ποσοστό των ελληνικών νοικοκυριών, που είναι εδώ και πολλά χρόνια κάτω από το όριο της φτώχειας, κατά κύριο λόγο οφείλεται στο στρεβλό μοντέλο ανάπτυξης, στην παραοικονομία, στη διαφθορά, στη διαπλοκή, στο νεοφιλελεύθερο μοντέλο διακυβέρνησης και για την περίπτωσή μας, και στην κυριαρχία των τραπεζών.
Σήμερα και κυρίως μετά το 2010, με τη μεγάλη οικονομική κρίση, η κατάσταση επιδεινώνεται ραγδαία. Μέχρι σήμερα μία στρεβλή και μη δίκαιη ανάπτυξη είχε φέρει ήδη τη χώρα πρώτη στην Ευρωπαϊκή Ένωση στο ποσοστό των νοικοκυριών που ζούσαν κάτω από το όριο της φτώχειας. Η αδιαφορία των μέχρι τώρα κυβερνήσεων, μας έχει φέρει να είμαστε το μοναδικό κράτος από τα πρώτα δεκαπέντε μέλη της Ευρωπαϊκής Ένωσης που δεν έχουμε ρυθμίσεις ελάχιστου εγγυημένου εισοδήματος.  Βεβαίως τώρα με την τεράστια οικονομική κρίση και τις μνημονιακές πολιτικές η κατάσταση είναι εκτός ελέγχου. Είμαστε υπό το μηδέν. 
Στη Δημοκρατική Αριστερά θεωρούμε ότι και στο παρελθόν ήταν και σήμερα είναι ιδιαίτερα επιτακτική ανάγκη να ληφθούν άμεσα μέτρα ανακούφισης των πολιτών και να εξασφαλιστεί ένα σύγχρονο και αποτελεσματικό κοινωνικό κράτος. Η κοινωνική πολιτική στην περίοδο που διανύουμε, είναι καθοριστικής σημασίας για τη ζωή των πολιτών. Πιστεύουμε ότι υπάρχει δυνατότητα, αλλά και πρωτίστως υποχρέωση για την άσκηση κοινωνικής πολιτικής σε αυτό το περιβάλλον της κρίσης και της οικονομικής δυσπραγίας για ένα κοινωνικό κράτος αποτελεσματικό, που να μειώνει τη φτώχεια, να αναδιανέμει τους πόρους εκεί που υπάρχει ανάγκη, αντί να αναπαράγει τις κοινωνικές ανισότητες, ένα κοινωνικό κράτος βιώσιμο και με ανθρώπινο πρόσωπο. 
Επισημαίναμε στο παρελθόν και επισημαίνουμε και σήμερα πολύ περισσότερο, ότι η μεγάλη αύξηση της ανεργίας πλήττει δυσανάλογα τις παραγωγικές ηλικίες και τους «αρχηγούς νοικοκυριού». Η φτώχεια των παιδιών είναι πιο διαβρωτική από τη φτώχεια των μεγάλων. Κανένα σύστημα κοινωνικής προστασίας δεν  μπορεί να λειτουργήσει σωστά ως δίχτυ προστασίας ενάντια στη φτώχεια και τον κοινωνικό αποκλεισμό, χωρίς να εξασφαλίζει ένα ελάχιστο εγγυημένο εισόδημα, που να συνδυάζει την οικονομική ενίσχυση των ευπαθέστερων ομάδων του πληθυσμού με την κατάρτιση ατομικών σχεδίων δράσης, με στόχο την επιστροφή στην απασχόληση και την κοινωνική επανένταξη των δικαιούχων.
Η κρίσιμη λοιπόν συγκυρία για τη χώρα μας καθοδηγεί τον καθένα μας και αυτό έπρεπε να κάνουμε συνάδελφοι σήμερα σε αυτή την Αίθουσα. Γιατί πάρα πολλή ώρα θα μπορούσα να μιλάω και εγώ για όλα αυτά τα θέματα που μιλάμε τόσα χρόνια, τής μη φορολόγησης, της φοροδιαφυγής, των εμβασμάτων στο εξωτερικό για τις λίστες.
Αν μετρήσετε, κύριοι συνάδελφοι, πάνω από είκοσι ερωτήσεις έχουμε κάνει σε αυτήν τη φάση οι Βουλευτές της Δημοκρατικής Αριστεράς, γι’ αυτήν τη φορολόγηση, για τα cd, για τα εμβάσματα στο εξωτερικό κ.λπ.. Ας τα αφήσουμε, λοιπόν. Όλοι δίνουμε αυτόν τον αγώνα. Να συζητήσουμε, όμως και τα ουσιαστικά προβλήματα της κοινωνικής πολιτικής σ’ αυτόν τον τόπο. Για την κοινωνική πολιτική μιλάμε και κάποιοι που καταγγέλλουν εδώ τα σημερινά ήταν τότε συμμέτοχοι σ’ αυτές τις κυβερνήσεις και έφεραν τη χώρα μας να είναι πρώτη σε ποσοστό κάτω από το όριο της φτώχειας. 
Ο πρώτος άξονας λοιπόν που λέμε εμείς, είναι ένα μέσο πρόγραμμα ανακούφισης των πληγέντων, με στόχο να προστατεύσουν αυτούς που έχουν πραγματική ανάγκη. Σε αυτόν λοιπόν τον πρώτο στόχο εντάσσουμε και την εν λόγω πρόταση του ΣΥΡΙΖΑ σήμερα, για συμπληρωματικές διορθωτικές ρυθμίσεις στο μεγάλο θέμα των υπερχρεωμένων νοικοκυριών. Επιμένω, κύριοι συνάδελφοι. Να ισχύουν γι’ αυτούς που έχουν πραγματική ανάγκη και να μην αφήσουμε στις ρυθμίσεις για τα υπερχρεωμένα νοικοκυριά κενά, ώστε τελικά να οδηγηθούμε στο να ευνοήσουμε και πάλι αυτούς που δεν έχουν φορολογητέο εισόδημα, που ζουν πλουσιοπάροχα σε βάρος των πολλών και δυστυχώς των φτωχών πλέον στη χώρα μας. Γιατί όπως γνωρίζουμε όλοι, βρισκόμαστε σήμερα σε μία ατέρμονη διαδικασία ερωτήσεων και ελέγχων γι’ αυτούς που έχουν βγάλει τεράστια ποσά στο εξωτερικό, από δύο και πάνω εκατομμύρια ευρώ, χωρίς να έχουν δηλώσει εισοδήματα. Μιλάμε για μία κοινωνία που περιμένει επιτέλους κάποιο αποτέλεσμα, που περιμένει επιτέλους το κράτος να εισπράξει τα έσοδά του.
Για τη συγκεκριμένη πρόταση νόμου, θα πω ότι είναι γεγονός ότι η ελληνική κρίση χρέους βρήκε τα ελληνικά νοικοκυριά εκτεθειμένα σε πολλά στεγαστικά, επισκευαστικά, καταναλωτικά και προσωπικά δάνεια. Τα δάνεια αυτά σήμερα είναι αδύνατο να εξυπηρετηθούν, λόγω της απότομης και μεγάλης απώλειας εισοδήματος, της μεγάλης ανεργίας, της αδυναμίας εκπλήρωσης των υποχρεώσεών τους κ.λπ..
Η πολιτική των τραπεζών: Για πολλά χρόνια και πριν την περίοδο της κρίσης είναι γνωστό  ότι όλες οι διευθύνσεις των τραπεζών ήταν σε μία μεγάλη εκστρατεία, για να διαφημίζουν τη δανειοδότηση, την ενθάρρυνση και τελικά την πίεση για όλα αυτά τα δάνεια. 
Εμείς, ως Δημοκρατική Αριστερά και στις θέσεις μας, αλλά και στην προγραμματική συμφωνία, έχουμε προτείνει -και έγιναν αποδεκτά από τα άλλα δύο  κόμματα- σημαντικά μέτρα κοινωνικής προστασίας για τους πολίτες και τα νοικοκυριά. 
Ειδικότερα για το θέμα των υπερχρεωμένων νοικοκυριών, για τους δανειολήπτες, έχουμε προτείνει την εφαρμογή της ρύθμισης που προτείνεται και εδώ, ότι η δόση δεν θα ξεπερνάει το 30% του μηνιαίου εισοδήματός τους, με την εξαίρεση των υψηλών εισοδημάτων, όπως και επέκταση της ρύθμισης αυτής σε ατομικές, μικρές επιχειρήσεις. Για τις μικρομεσαίες επιχειρήσεις δίνουμε τη μάχη και μέσα από το ΕΣΠΑ και μέσα από την Ευρωπαϊκή Τράπεζα Επενδύσεων να ενισχυθεί επιτέλους το Ταμείο Εγγυοδοσίας και να υπάρξει ρευστότητα στην αγορά και εκκίνηση της πραγματικής οικονομίας, με προτεραιότητα τις μικρομεσαίες επιχειρήσεις. 
Έχουμε όμως ένα πολύ μεγάλο πρόβλημα. Ποια είναι αυτά τα υψηλά εισοδήματα; Πώς θα τα κρίνουμε; Πώς καθορίζεται ένα υψηλό εισόδημα και πώς καθορίζεται το χαμηλό που πρέπει να τύχει των ευνοϊκών ρυθμίσεων; Ούτε ο υπάρχων ν. 3869 για τα υπερχρεωμένα νοικοκυριά το έχει ξεκαθαρίσει αυτό με απλό τρόπο, παρά οδηγεί σε μία ατέρμονη διαδικασία εξωδικαστικών και δικαστικών στη συνέχεια αποφάσεων. Αλλά και σ’ αυτό το σημείο η εν λόγω πρόταση νόμου είναι ατελής. Στο πρώτο άρθρο για  το θέμα της διαγραφής των οφειλών από το 2010 και εντεύθεν, ανάλογα με τη μείωση των αποδοχών, εξαιρούνται από αυτήν τη διαγραφή τα εξαιρετικά υψηλά εισοδήματα. Δεν συμφωνούμε, κύριοι συνάδελφοι.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"111726"," Εμείς τα εξαιρούμε.","ΑΛΕΞΙΟΣ ΜΗΤΡΟΠΟΥΛΟΣ",319
"111727"," Όλα τα άλλα, δηλαδή, θα τύχουν αυτής της ρύθμισης;","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"111728"," Βεβαίως.","ΑΛΕΞΙΟΣ ΜΗΤΡΟΠΟΥΛΟΣ",319
"111729"," Ενός λοιπόν, κύριε  εισηγητά, γενικού διευθυντή ΔΕΚΟ ή κάποιου άλλου που έπαιρνε μέχρι τώρα 15.000 ή 20.000 ευρώ μηνιαίο μισθό και τώρα έχει πέσει στις 5.000 ευρώ και με τις κρατήσεις στις 2.500 ευρώ, αυτή τη διαφορά θα του τη χαρίσετε; Τι λέτε τώρα; Είναι πάρα πολύ ατελής αυτή η ρύθμιση. Δεν συμφωνούμε σε αυτό. 
Εμείς συμφωνούμε με την πρόταση του άρθρου 3. Οποιαδήποτε διαγραφή χρεών θα γίνει σε αυτούς που είναι κάτω από το όριο της φτώχειας, που περιήλθαν στα πέντε τελευταία χρόνια, όπως με στοιχεία αποδεικνύεται έτσι κ.λπ. Σε αυτό συμφωνούμε με την πρότασή σας. Όμως για άλλες διαγραφές χρεών δεν συμφωνούμε, διότι πραγματικά μας οδηγούν σε έναν άλλο παραλογισμό. Δηλαδή, αυτοί που είχαν, αυτοί που έπαιρναν και ξαναέπαιρναν δάνεια και να μην πω ότι πολλές φορές μέσα από τα δάνεια ξέπλεναν και μαύρο χρήμα –το ξέρετε αυτό- θα έλθουν τώρα να ευνοηθούν από αυτήν εδώ την εξαίρεση; Δεν μπορεί λοιπόν να λειτουργήσει το άρθρο 1 ως προς αυτήν εδώ την παράγραφο. Για το 30% κ.λπ. σας λέμε ότι συμφωνούμε.
Υπάρχει και ένα άλλο θέμα το οποίο θα το δούμε κατά τη συζήτηση των δευτερολογιών. Η όλη διαδικασία, το να δώσω τη δήλωσή μου, να αποδείξω το ένα, να αποδείξω το άλλο, περνάει τελικά μέσα από την κατηγοριοποίηση, στην οποία διαδικασία ισχυρά είναι τα χρηματοπιστωτικά ιδρύματα, μαζί με τους δανειστές. Η σχέση όμως δανειστών και χρηματοπιστωτικών ιδρυμάτων δεν ήταν πάντα καλή για τους φτωχούς. Ήταν πάντα καλή για κάποιους άλλους. Και μέσα από αυτήν τη σχέση των κάποιων άλλων, των ολίγων και ισχυρών, πάλι η διαπραγμάτευση και η κατηγοριοποίηση θα γίνει καλύτερα και όχι για τους αδύναμους.
Έχουμε λοιπόν ενστάσεις σε αυτά τα θέματα, γιατί θέλουμε να διαφυλάξουμε και την πρότασή σας και να διαφυλάξουμε πραγματικά αυτούς που έχουν μεγάλη ανάγκη.
Με την ευκαιρία αυτή θα ήθελα να επαναφέρω το μεγάλο αίτημα που είχαμε καταθέσει και παλαιότερα, ως Συνασπισμός και θα το επαναφέρουμε τώρα με μία ολοκληρωμένη πρόταση νόμου, της εξασφάλισης του ελάχιστου εγγυημένου εισοδήματος για τις οικογένειες που το έχουν πράγματι ανάγκη και που σε ένα μεγάλο ποσοστό σήμερα, βρίσκονται κάτω από το όριο της φτώχειας.
Αντί λοιπόν να έχουμε μια μετέωρη διαδικασία όσον αφορά τις διαγραφές χρεών κ.λπ., πρέπει, κύριε συνάδελφε-και νομίζω θα συμφωνήσουμε σε αυτό- να εξασφαλίσουμε όσο το δυνατόν και άλλα χρήματα ούτως, ώστε να υπάρξουν ρυθμίσεις και για περαιτέρω κοινωνική προστασία, για το ελάχιστο εγγυημένο εισόδημα, που και η Ευρωπαϊκή Ένωση μας επιβάλλει ότι πρέπει να το κάνουμε, διότι στηρίζεται στην πολύ μεγάλη αρχή που μας διέπει όλους, ότι τελικά η κοινωνική πρόνοια πρέπει να εξασφαλίζει στους ανθρώπους να ζουν με έναν τρόπο συμβατό με την ανθρώπινη αξιοπρέπεια. 
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
Θα χρειαστώ κι εγώ λίγο χρόνο παραπάνω, κυρία Πρόεδρε.
Επιμένω λοιπόν και το λέω και σε εσάς, κύριε Υπουργέ, ότι και αυτήν την πρόταση και τις άλλες προτάσεις, για να έχουμε ένα ολοκληρωμένο σχέδιο κοινωνικής πρόνοιας γι’ αυτήν την περίοδο την οποία ζούμε, θα πρέπει να τις δούμε με πολύ μεγάλη προσοχή και να τις φέρουμε συνδυασμένες πάρα πολύ γρήγορα. Πάρα πολύ γρήγορα πρέπει να διορθώσουμε τις ρυθμίσεις του ν. 3869/2010 και το λέτε κι αυτό. Πρέπει να δούμε με θετικό πνεύμα τις ρυθμίσεις που προτείνονται στην πρόταση του ΣΥΡΙΖΑ, διορθώνοντας κι εδώ τις ατέλειες ούτως ώστε να προχωρήσουμε πολύ γρήγορα και να διαμορφώσουμε μια ολοκληρωμένη πρόταση και για τα υπερχρεωμένα νοικοκυριά, αλλά να βάλουμε, με ένα τέτοιο ολοκληρωμένο νομοσχέδιο, τα θεμέλια για μια άλλη πολιτική και εφαρμογή μέτρων κοινωνικής πρόνοιας.
Γιατί, κύριοι συνάδελφοι, μέχρι τώρα το κοινωνικό κράτος ήταν αποσπασματικό με πάρα πολλά προβλήματα και σε αυτήν τη μεγάλη κρίση τα προβλήματα και οι ανάγκες γίνονται ακόμη περισσότερες και οι Έλληνες πολίτες, όπως όλοι περιγράψατε σε αυτήν την Αίθουσα, έχουν οδηγηθεί σε τραγικές καταστάσεις.
Η Ελληνική Στατιστική Αρχή ήδη με τα στοιχεία που έχει μέχρι το 2010, έδινε δραματικά νούμερα για τα ελληνικά νοικοκυριά. Φανταστήτε τώρα, στην καινούργια έκθεση πού θα φτάσει. Και δεν φτάνει αυτή η ρύθμιση, αν δεν διαφυλάξουμε το να πάει μόνο σε αυτούς που έχουν ανάγκη, διότι σε αυτήν την εποχή που ζούμε, το μεγάλο μέρος των ομιλιών που καταναλώσατε, ήταν να μιλάτε για τη φοροδιαφυγή. Τι σημαίνει αυτό; Ότι δεν δηλώνω το πραγματικό εισόδημα. Άρα με βάση τις δηλώσεις και μόνο αυτές δεν μπορεί να γίνουν αυτές οι ευνοϊκές ρυθμίσεις. Θα μας οδηγήσουν σε πάρα πολλές στρεβλώσεις.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"111730"," Ολοκληρώστε, κυρία συνάδελφε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"111731"," Ολοκληρώνω.
Θεωρώ λοιπόν, όπως είπα ήδη, ότι υπάρχουν θετικά στοιχεία στην πρόταση. Ήδη υπάρχει ρύθμιση για το 30% του δανείου και υπάρχει και στις δικές μας προτάσεις και ενσωματώθηκε και στην προγραμματική συμφωνία. Υπάρχει το μέλημα και η στήριξη για τις ατομικές επιχειρήσεις. Υπάρχει η πρότασή μας που μπορεί να συνδυαστεί με το ελάχιστο εγγυημένο εισόδημα. Συμφωνούμε για τους ανθρώπους που διαβιώνουν -και αποδεικνύεται αυτό -κάτω από το όριο της φτώχειας, να υπάρχουν διαγραφές χρεών. 
Για όλα αυτά τα θέματα, λοιπόν, κύριε Υπουργέ, αναλαμβάνετε ένα πάρα πολύ μεγάλο βάρος και εμείς θα είμαστε εδώ να σας κρίνουμε και να σας επικρίνουμε πολύ περισσότερο από τους άλλους συναδέλφους, γιατί θέλουμε και πρέπει να έχουμε μια ολοκληρωμένη πολιτική για την κοινωνική πρόνοια. Θέλουμε να ανακουφίσουμε και τα ελληνικά νοικοκυριά, αλλά θέλουμε να ανακουφίζουμε και τους νέους, τους άνεργους, ακόμη και τα μικρά παιδιά, για τα σχολεία τους, για την εκπαίδευση, με τέτοιες ρυθμίσεις πρόνοιας, που θα εξασφαλίζουν ότι αυτά τα χρήματα θα πιάσουν τόπο, θα πάνε σε αυτούς που τα έχουν ανάγκη, σε αυτούς που είναι πολλοί και τελικά δεν θα φύγουν προς τους αετονύχηδες.
Και από την άλλη πλευρά βεβαίως, οι τράπεζες πρέπει οπωσδήποτε να μη χρησιμοποιήσουν το μεγάλο προνόμιο που τους δίνει η ανακεφαλαίοποίηση των τραπεζών, να μην έχουν επιπτώσεις από το κούρεμα και να καταλάβουν ότι και οι άλλοι πρέπει να μην υποστούν επιπτώσεις από το κούρεμα το οποίο γίνεται.
(Χειροκροτήματα από την πτέρυγα της ΔΗΜΑΡ)","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"111732"," Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 5 Οκτωβρίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ  Πρώτου Κύκλου (Άρθρο 130 παράγραφος 2 και 3 του Κανονισμού της Βουλής)
  1. Η με αριθμό 361/2-10-2012 επίκαιρη ερώτηση του Βουλευτή της Νέας Δημοκρατίας κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με την πιστοποίηση του ελαιολάδου βάσει των βιοδραστικών ουσιών.
  2. Η με αριθμό 380/2-10-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Παναγιώτη Κουρουμπλή προς τον Υπουργό Οικονομικών, σχετικά με την αντιμετώπιση της λαθρεμπορίας τσιγάρων.
 3. Η με αριθμό 375/2-10-2012 επίκαιρη ερώτηση του Ε΄ Αντιπροέδρου της Βουλής και Βουλευτή του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Υγείας, σχετικά με την καθυστέρηση της πληρωμής των εφημεριών των ειδικευόμενων Γιατρών.
 4. Η με αριθμό 365/2-10-2012 επίκαιρη ερώτηση της ΣΤ΄ Αντιπροέδρου της Βουλής και Βουλευτού των Ανεξαρτήτων Ελλήνων κ. Μαρίας Κόλλια - Τσαρουχά προς τον Υπουργό Υγείας, σχετικά με την ανάγκη δημιουργίας Κέντρου Υγείας Αστικού Τύπου στην πόλη των Σερρών.
 5. Η με αριθμό 379/2-10-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την ανάγκη εφαρμογής ποινικών διατάξεων για την βλασφημία των Θείων.
 6. Η με αριθμό 374/2-10-2012 επίκαιρη ερώτηση της Βουλευτού της Δημοκρατικής Αριστεράς κ. Ασημίνας Ξηροτύρη - Αικατερινάρη προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αντιμετώπιση του λαθρεμπορίου καυσίμων.
 7. Η με αριθμό 383/2-10-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ιωάννη Γκιόκα προς τους Υπουργούς Εσωτερικών και Οικονομικών, σχετικά με τις δωρεάν μετακινήσεις των μαθητών.
  Β. ΕΠΙΚΑΙΡΕΣ ΕΡΩΤΗΣΕΙΣ  Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
  1. Η με αριθμό 362/2-10-2012 επίκαιρη ερώτηση του Βουλευτή της Νέας Δημοκρατίας κ. Δημητρίου Κυριαζίδη προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Δημόσιας Τάξης και Προστασίας του Πολίτη, σχετικά με τη λήψη μέτρων αποτροπής περιστατικών βίας κατά αλλοδαπών.
 2. Η με αριθμό 369/2-10-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Εργασίας και Κοινωνικής Ασφάλισης και Πρόνοιας και Εσωτερικών, σχετικά με την κατανομή των θέσεων στους παιδικούς και βρεφονηπιακούς σταθμούς σε βάρος των δήμων της Κρήτης.
 3. Η με αριθμό 366/2-10-2012 επίκαιρη ερώτηση του Βουλευτή των Ανεξάρτητων Ελλήνων κ. Παύλου Χαϊκάλη προς τον Υπουργό Εργασίας και Κοινωνικής Ασφάλισης και Πρόνοιας, σχετικά με την εγκύκλιο του ΙΚΑ-ΕΤΑΜ για τη χρήση του δικαιώματος αυτασφάλισης.  
 4. Η με αριθμό 376/2-10-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Δημητρίου Κουκούτση προς τον Υπουργό Δημόσιας Τάξης και Προστασίας του Πολίτη, σχετικά «με τη δυσλειτουργία του 6ου Σ.Π. Κορίνθου ως Κέντρου Φύλαξης λαθρομεταναστών».
 5. Η με αριθμό 371/2-10-2012 επίκαιρη ερώτηση του Βουλευτή της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με τους ελέγχους «πόθεν έσχες» και φορολόγηση των χρημάτων που διοχετεύτηκαν στο εξωτερικό από καλλιτέχνες και πολλούς «επώνυμους».
  6. Η με αριθμό 384/2-10-2012 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Εσωτερικών, σχετικά με την ανάγκη καταβολής των δεδουλευμένων στους εργαζόμενους της Δημοτικής Κοινωφελούς Επιχείρησης Πολιτισμού και Αθλητισμού του Δήμου Κερατσινίου – Δραπετσώνας.
 Το λόγο έχει ο κ. Νικόλαος Καραθανασόπουλος εκ μέρους του Κομμουνιστικού Κόμματος Ελλάδος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"111733"," Αυτές τις μέρες η Κυβέρνηση προετοιμάζει με εντατικούς ρυθμούς το νέο πακέτο των βάρβαρων και αντιλαϊκών μέτρων των 13,5 δισεκατομμυρίων ευρώ, που θα προστεθεί στα ήδη 49 δισεκατομμύρια ευρώ τα οποία πλήρωσαν τα λαϊκά στρώματα εξαιτίας της πολιτικής διαχείρισης της καπιταλιστικής κρίσης. 
Ως οδοστρωτήρας, λοιπόν, η Κυβέρνηση συνεργασίας Νέας Δημοκρατίας-ΠΑΣΟΚ–ΔΗΜΑΡ θα πέσει απέναντι στα λαϊκά στρώματα στην προσπάθεια να τα συντρίψει. Και ακριβώς για να μπορέσει να γίνει αποτελεσματική σε αυτήν την πολιτική χρησιμοποιεί τη γνωστή μέθοδο του καρότου -προσπαθώντας να εξαπατήσει, να ξεγελάσει με δήθεν ισοδύναμα μέτρα, με την επιμήκυνση ή με ρήτρες, που βεβαίως δεν πρόκειται να αναιρέσουν το χαρακτήρα και τη βαρβαρότητα της επίθεσης- ή τη λογική του μαστίγιου που έδειξε σήμερα, με τις συλλήψεις απέναντι στους εργαζόμενους των Ναυπηγείων Σκαραμαγκά, οι οποίοι διαμαρτύρονταν γιατί θέλουν να κατοχυρώσουν το δικαίωμα σε μια αξιοπρεπή δουλειά και όχι να δουλεύουν μία μέρα τη βδομάδα επί έξι μήνες. Γιατί σε αυτό το σημείο τους οδήγησε ο νέος επενδυτής τον οποίον έφερε η προηγούμενη κυβέρνηση, πανηγυρίζοντας μάλιστα ότι θα οδηγήσει σε ανάπτυξη τα ναυπηγεία Σκαραμαγκά. Απέναντι στους εργαζόμενους οι οποίοι παλεύουν για να προασπίσουν το δικαίωμά τους στην εργασία η Κυβέρνηση προχώρησε στην καταστολή, στη βία, σε αθρόες συλλήψεις, για να συντρίψει όποιον προσπαθεί να αντισταθεί. 
Από αυτήν την άποψη εμείς καταγγέλλουμε τη συγκεκριμένη στάση της Κυβέρνησης που δείχνει ότι είναι αδυσώπητη, ότι δεν θα σταματήσει πουθενά μέχρι να επιβάλει την πολιτική της αυτή και, βεβαίως, αν δεν βρει την ευκαιρία και δεν ορθώσει το ανάστημά της η εργατική τάξη και συνολικά ο λαός στήνοντας οδοφράγματα για την ανατροπή αυτής της βάρβαρης ταξικής πολιτικής. 
Τη σημερινή διαδικασία εμείς την έχουμε καταγγείλει κι άλλες φορές. Αναφέρομαι στη συζήτηση προτάσεων νόμου που προτείνονται από κόμματα της Αντιπολίτευσης, γιατί ακριβώς αποκτά ένα προσχηματικό χαρακτήρα. Με τη διασταλτική ερμηνεία του όρου καμμία πρόταση νόμου που κατατίθεται από κόμμα της Αντιπολίτευσης δεν μπαίνει σε ψηφοφορία, ακόμα και αυτές οι προτάσεις νόμου οι οποίες όχι μόνο δαπάνη δεν προκαλούν αλλά νέες πηγές εσόδων. 
Να σας θυμίσω, κύριε Υπουργέ, την πρόταση νόμου που είχε καταθέσει το ΚΚΕ σε μια σειρά προηγούμενων θητειών της Βουλής και που δεν συζητήθηκε καθόλου όλα αυτά τα χρόνια. Είναι η πρόταση νόμου που οδηγεί στην κατάργηση της βουλευτικής σύνταξης, στην κατάργηση των αποζημιώσεων των Βουλευτών για τη συμμετοχή τους στις επιτροπές, στην ουσιαστική μείωση της βουλευτικής αποζημίωσης. Γιατί δεν είχατε τολμήσει να τη φέρετε για συζήτηση, τη στιγμή που προκύπτουν έσοδα στο κράτος; 
Έτσι, λοιπόν, εμείς δεν έχουμε καμμία αυταπάτη ότι με τους δεδομένους συσχετισμούς σε πολιτικό επίπεδο μπορούν κάποιες από τις προτάσεις νόμου που καταθέτει το ΚΚΕ –για να μιλήσω μόνο για το ΚΚΕ- να υιοθετηθούν από την κυβερνητική πλειοψηφία. Αντίθετα, εμείς θέλουμε να αξιοποιηθεί αυτή η διαδικασία και γι’ αυτόν ακριβώς το λόγο έχουμε καταθέσει μια σειρά από προτάσεις με την πρώτη πρόταση νόμου που καταθέσαμε για την κατάργηση όλων των μνημονίων, όλων των δανειακών συμβάσεων και των εφαρμοστικών νόμων, δηλαδή της πολιτικής αυτής που ενσωματώνει το σύνολο των στρατηγικών επιλογών του κεφαλαίου, όπως αποτυπώνονται στα κείμενα της Ευρωπαϊκής Ένωσης για τη διαχείριση της κρίσης σε βάρος του λαού και για τη διαμόρφωση της επόμενης μέρας για ένα πιο ανταγωνιστικό και κερδοφόρο περιβάλλον το οποίο σημαίνει εργατική τάξη με μισθούς εξαθλίωσης χωρίς εργασιακά και ασφαλιστικά δικαιώματα. Αυτή την πολιτική εφαρμόζετε μέχρι τελευταίας γραμμής. 
Και δεν υπάρχει, κατά τη γνώμη μας, καμμία δικαιολογία για την κωλυσιεργία την οποία παρουσιάζετε. Παρ’ότι αυτή η πρόταση νόμου κατατέθηκε αμέσως μετά τις εκλογές, δεν έχει έρθει να συζητηθεί. 
Είναι κατά τη γνώμη μας αναιτιολόγητη η συγκεκριμένη κωλυσιεργία που παρουσιάζεται. Βεβαίως μετά απ’ αυτή καταθέσαμε και άλλες δύο προτάσεις νόμου: για την ανακούφιση των υπερχρεωμένων νοικοκυριών και για την ουσιαστική προστασία των ανέργων. Στις προτάσεις νόμου που κάνει το ΚΚΕ καταγράφουμε την τεκμηριωμένη τοποθέτηση του κόμματός μας για τους παράγοντες αλλά και τις αιτίες που οδηγούν στην επιδείνωση της θέσης του λαού, στη φτώχεια και την εξαθλίωση. 
Θέτουμε συγκεκριμένους άμεσους και ρεαλιστικούς, με βάση το επίπεδο ανάπτυξης των παραγωγικών δυνάμεων, στόχους πάλης, οι οποίοι είναι ενταγμένοι σε μια συνολικότερη πρόταση πολιτικής διεξόδου, όπως αυτή που καταθέτει το ΚΚΕ. 
Τις προτάσεις μας αυτές θα τις υπερασπιστούμε και μέσα στη Βουλή, παρ’ ότι γνωρίζουμε ότι δεν μπορούν να γίνουν αποδεκτές, αλλά θα δώσουμε ιδιαίτερο βάρος, ώστε αυτές να αποτελέσουν στόχους πάλης του λαϊκού κινήματος, να αποτελέσουν ουσιαστικό στοιχείο στην καθημερινότητα των διεκδικήσεών τους. 
Για τη συγκεκριμένη πρόταση νόμου που συζητάμε με πρωτοβουλία του ΣΥΡΙΖΑ θέλω να πω ότι κατά τη γνώμη μας είναι ανεπαρκής, γιατί επί της ουσίας δεν περιέχει μέτρα ουσιαστικής ανακούφισης των  υπερχρεωμένων νοικοκυριών. Επιπλέον, δεν καλύπτει τους επαγγελματίες και τους αγρότες για τα επαγγελματικά και αγροτοκτηνοτροφικά δάνεια που έχουν λάβει, όπως κάνει η αντίστοιχη πρόταση που έχουμε καταθέσει ως ΚΚΕ από την προηγούμενη Σύνοδο της Βουλής, την οποία την επαναφέραμε και τώρα. Άρα, δεν είστε οι πρώτοι, κύριε Μητρόπουλε, που  καταθέσατε πρόταση νόμου.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111734"," Ψηφίζουμε τη δική σας, ψηφίστε αυτήν εδώ.","ΑΛΕΞΙΟΣ ΜΗΤΡΟΠΟΥΛΟΣ",319
"111735"," Βεβαίως, θα μπορούσαμε –το είπαμε και στην επιτροπή- να ψηφίσουμε τα άρθρα που περιλαμβάνει η πρόταση νόμου, παρ’ότι έχουμε μια σειρά επιφυλάξεων. Τις εξηγήσαμε στην επιτροπή τις επιφυλάξεις μας. Τις αναφέρω πάλι κωδικοποιημένα.
Πρώτο ζήτημα για το οποίο έγινε συζήτηση και από άλλους. Τι σημαίνει ο όρος «υψηλά εισοδήματα»; Γιατί δεν προσδιορίζονται αυτά; Δε λέω ότι το κάνετε εσείς ή θα το κάνετε, αλλά μια γενική έκφραση του όρου «υψηλά εισοδήματα» μπορεί να γίνει λάστιχο. Ο καθένας μπορεί να θεωρεί υψηλό εισόδημα τα 1000 ευρώ ή τα 800 ευρώ. Απ’ αυτή την άποψη, λοιπόν, μπορούν να θεωρηθούν αυτά «υψηλά εισοδήματα»; Εμείς λέμε ότι υπάρχει ο κίνδυνος να θεωρηθούν και αυτά ως «υψηλά εισοδήματα». Αντίθετα στη δική μας πρόταση νόμου το καθορίζουμε: 40.000 ευρώ εισόδημα για κάθε οικογένεια, προσαυξημένο κατά 5000 για κάθε παιδί. 
Δεύτερο ζήτημα: ο προσωρινός χαρακτήρας της πρότασης νόμου, την οποία έχετε, που προβλέπεται εξαιτίας της ετήσιας επανεξέτασης. Δηλαδή, μια ελάχιστη βελτίωση της θέσης του εργαζόμενου μπορεί να οδηγήσει στην επιβάρυνση της εξυπηρέτησης του δανεισμού ή ακόμα και να βγει και έξω, να αποκλειστεί από τις ρυθμίσεις που προβλέπει το συγκεκριμένο σχέδιο νόμου. 
Τρίτο ζήτημα: δεν υπάρχει όριο στη δανειακή υπερχρέωση. Εμείς για παράδειγμα στην πρόταση νόμου βάζουμε μέχρι 200.000 ευρώ για στεγαστικό δάνειο. Από εκεί και πάνω δεν μπορεί να μπει στη ρύθμιση. Δηλαδή, ένας ο οποίος  πήρε 500.000-600.000 ευρώ δάνειο για να φτιάξει σπίτι σημαίνει ότι είναι πένης και ότι πρέπει να τον συνδράμουμε;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111736"," Είναι και αυτός θύμα του μνημονίου.","ΑΛΕΞΙΟΣ ΜΗΤΡΟΠΟΥΛΟΣ",319
"111737"," Αυτός έχει κάνει τις καβάντζες του, κύριε Μητρόπουλε. Δεν μας ενδιαφέρουν αυτοί. Εμάς μας ενδιαφέρουν τα λαϊκά στρώματα. Αυτοί βγαίνουν έξω από τον όρο λαϊκά στρώματα. Γι’ αυτό μιλάμε για υπερχρεωμένα λαϊκά νοικοκυριά και όχι γενικά για υπερχρεωμένη κοινωνία. Γιατί υπερχρεωμένη κοινωνία είναι και μια σειρά επιχειρηματίες, εφοπλιστές. Αυτοί δεν μπαίνουν μέσα.
Επίσης, το ίδιο όριο βάζουμε για τα καταναλωτικά δάνεια, για τις κάρτες αλλά και για τα επαγγελματικά και αγροτοκτηνοτροφικά. Μέχρι 300.000 ευρώ για να αποκλείσουμε τέτοια ζητήματα.
 Βάζουμε όριο γιατί θέλουμε ουσιαστική και όχι επιδερμική ανακούφιση όλων αυτών που πραγματικά έχουν ανάγκη, δηλαδή, των λαϊκών νοικοκυριών, των επαγγελματιών, των αγροτοκτηνοτρόφων. Γι’ αυτό λοιπόν, και εμείς γι’ αυτές τις κατηγορίες προτείνουμε συγκεκριμένα  πράγματα.
Πρώτον, διαγραφή των τόκων.
Δεύτερον, διαγραφή κάθε ποσού που αντιστοιχεί σε ανατοκισμό ή σε κεφαλαιοποίηση των τόκων.
Τρίτον, διαγραφή του 50% του κεφαλαίου των δανείων για καταναλωτικά δάνεια, στεγαστικά και κάρτες και αναστολή της πληρωμής των δόσεων του εναπομείναντος κεφαλαίου γι’ αυτούς που είναι άνεργοι.
Τέταρτον, διαγραφή του 30% των δανείων για την επαγγελματική δραστηριότητα και 50%, αν έχουν κλείσει επαγγελματική δραστηριότητα και έχουν μείνει άνεργοι. Επίσης, διαγραφή του 30% για τα δάνεια των αγροτοκτηνοτρόφων και βεβαίως παύση οποιασδήποτε πράξης αναγκαστικής εκτέλεσης. 
Αυτές τις προτάσεις κάνουμε εμείς. Ενώ θα μπορούσαμε με τις επιφυλάξεις που εκφράσαμε και με δεδομένο ότι δεν πρόκειται για κάποια ουσιαστική σεισάχθεια, να στηρίξουμε τα άρθρα της πρότασης νόμου του ΣΥΡΙΖΑ, εδώ που δυσκολευόμαστε πραγματικά είναι στο σκεπτικό, στις αιτίες που έχουν οδηγήσει σ’ αυτή την κατάσταση την εργατική τάξη και τα λαϊκά στρώματα, όπως αυτές αποτυπώνονται στην εισηγητική έκθεση της πρότασης νόμου σας, όπως παρουσιάζονται από τον εισηγητή στη σημερινή συζήτηση και στην επιτροπή αλλά και στη διέξοδο που αχνοφαίνεται ότι προτείνετε.
Γιατί διαφωνούμε; Γιατί θεωρούμε ότι δεν υπάρχει μια δραματική οικονομική  κατάσταση που βιώνει ολόκληρη η κοινωνία. Η κοινωνία είναι ταξικά διαστρωματωμένη. Υπάρχουν αυτοί που και στις συνθήκες κρίσης εξακολουθούν να κερδίζουν και οι οποίοι είναι οι υπεύθυνοι της επίθεσης που καθημερινά δέχεται ο λαός. Και πρόκειται για τους κεφαλαιοκράτες. Δεν είναι, λοιπόν, όλη η κοινωνία ένα ενιαίο πράγμα. Υπάρχουν ταξικές διαιρέσεις. 
Άρα, λοιπόν, αυτός ο ισχυρισμός είναι λαθεμένος, όπως λαθεμένος είναι ο ισχυρισμός ότι υπάρχει σύγχυση στην αγορά εργασίας. Δεν έχουν καμμία απολύτως σύγχυση στην αγορά εργασίας. Είναι σαφέστατα προσανατολισμένοι στο να τσακίσουν οποιαδήποτε εργασιακά δικαιώματα, οποιεσδήποτε κατακτήσεις όσον αφορά στο ωράριο, για να υπάρχει μια ευελιξία και ελαστικοποίηση στην αγορά εργασίας και να προσαρμοστεί η αγορά εργασίας στις ανάγκες κερδοφορίας των επιχειρηματικών ομίλων. Άρα, λοιπόν, είναι μια σαφέστατη ταξική επιλογή. 
Εμείς  λέμε καθαρά ότι η κατάσταση που βιώνουν τα υπερχρεωμένα νοικοκυριά δεν είναι αποτέλεσμα μόνο της κρίσης ή δεν υπάρχει εξαιτίας της κρίσης αυτή η κατάσταση. Ούτε ευθύνεται κατά τη γνώμη μας η ασύδοτη δράση των τραπεζών που προσέφεραν το προηγούμενο χρονικό διάστημα αφειδώς δάνεια δημιουργώντας επίπλαστες ανάγκες. Βεβαίως αυτό φαίνεται. Δεν είναι αυτή η ουσία όμως. Ποια είναι η ουσία; Η ουσία είναι ότι πρόκειται για μια ταξική επιλογή που εκφράζεται με δύο τρόπους. 
Πρώτον, τα υπερσυσσωρευμένα κεφάλαια τα οποία δεν μπορούσαν με άλλον τρόπο να τοποθετηθούν στην παραγωγική διαδικασία, μέσω του δανεισμού ξαναμπαίνουν στην παραγωγική δραστηριότητα. Δηλαδή, μέσα από τη μορφή του δανεισμού μεταφέρεται χρονικά, χωρίς να αποτρέπεται, η εκδήλωση καπιταλιστικής κρίσης που είναι κρίση υπερσυσσώρευσης των κεφαλαίων. Αυτή όμως η χρονική μεταφορά έχει ως αποτέλεσμα να οδηγήσει σε μια ακόμα πιο βαθιά και πιο οξυμένη καπιταλιστική κρίση. Έτσι άλλωστε ξεκίνησε, εκδηλώθηκε η καπιταλιστική κρίση του 2008 με τα ενυπόθηκα δάνεια.
Δεύτερο ζήτημα. Η αύξηση της παραγωγικότητας της εργασίας στον καπιταλισμό αποτελεί βασικό εργαλείο για την ενίσχυση της κερδοφορίας του κεφαλαίου, δηλαδή για να πάρουν οι κεφαλαιοκράτες ένα όλο και μεγαλύτερο κομμάτι του κοινωνικά παραγόμενου πλούτου, με αποτέλεσμα η άμεση παραγωγή του πλούτου, η εργατική τάξη, να έχει όλο και  λιγότερα μέσα στη διάθεσή της για να ικανοποιήσει τις συνεχώς διευρυνόμενες ανάγκες της. 
Μέσω του δανεισμού την οδηγούν να καλύψει τις ανάγκες της και όχι μέσω  της εργασίας και του πλούτου που παράγει. Την οδηγούν στο δανεισμό για την έχουν υποχείριο. Έτσι, λοιπόν, οδήγησαν στο δανεισμό τα πλατιά λαϊκά στρώματα για να καλύψουν πραγματικές τους ανάγκες. 
Αυτό δεν είναι ελληνικό φαινόμενο. Ίσα-ίσα που στην Ελλάδα η υπερχρέωση των λαϊκών νοικοκυριών είναι χαμηλότερη απ’ όλες τις χώρες- μέλη του ΟΟΣΑ. Είναι χαμηλότερη. Σε άλλες χώρες είναι πολύ υψηλότερη. Και απ’ αυτήν την άποψη δεν μπορεί να προκρίνεται ως λύση και διέξοδος, ξανά πάλι τα λαϊκά νοικοκυριά να καταφεύγουν στον τραπεζικό δανεισμό και τη ρευστότητα για να αντιμετωπίζουν ανάγκες.
Εμείς λέμε ότι η λαϊκή στέγη πρέπει να παρέχεται από το κράτος δωρεάν για όλον το λαό. Δεν νοείται τα ζητήματα της παιδείας και της υγείας να τα αντιμετωπίζει κάποιος μέσω δανεισμού ή και για την ικανοποίηση και άλλων αναγκών που έχουν σχέση με τον ελεύθερο χρόνο, με τις διακοπές και την ξεκούραση να καταφεύγει σε διακοποδάνεια. Πρέπει μέσα από την εργασία του και τις δυνατότητες που του παρέχει ένα λαϊκό κράτος και όχι το καπιταλιστικό κράτος να καλύπτει αυτές τις ανάγκες. 
Έτσι, λοιπόν, με αυτήν τη λογική βγάζετε από το κάδρο τους πραγματικούς υπεύθυνους, αποπροσανατολίζετε και χειραγωγείτε το λαό με αποτέλεσμα να τον ενσωματώσετε, λέγοντας και ο ΣΥΡΙΖΑ και οι Ανεξάρτητοι Έλληνες και η νεοφασιστική συμμορία της Χρυσής Αυγής ότι φταίνε οι δανειστές, οι τοκογλύφοι, οι τράπεζες, τα τρίγωνα της αμαρτίας. Βγάζετε, λοιπόν, από το κάδρο το πραγματικό τρίγωνο. Ποιο είναι αυτό; Ο κεφαλαιοκράτης, ο καπιταλιστής, η Ευρωπαϊκή Ένωση που είναι στρατηγική του επιλογή και το κράτος του, που του θωρακίζει και του διασφαλίζει την εξουσία του. 
Έτσι, λοιπόν, δημιουργείτε την επίπλαστη λογική ότι ένας άλλος διαχειριστής θα είναι πιο ικανός για να απαντήσει στις συνθήκες της κρίσης αλλά και για να βελτιώσει τη θέση του λαού, πράγμα το οποίο δεν γίνεται. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Έτσι, λοιπόν, δεν ξέρω αν ήταν λόγος πρωθύστερος του εισηγητή ή αν πραγματικά αντανακλά τον προσανατολισμό και προβληματισμό του ΣΥΡΙΖΑ. Το θέμα είναι να επιλέξει ο λαός ανάμεσα στην πρόταση του ΔΝΤ, όπως εκφράζεται από τον κ. Ρουμελιώτη για τη διαχείριση της κρίσης ή στην πρόταση της Ευρωπαϊκής Ένωσης, όπως έκανε ο κ. Παπανδρέου;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111738"," Κύριε συνάδελφε, ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111739"," Ολοκληρώνω, κύριε Πρόεδρε, με μία φράση μόνο.
Αυτό είναι το βασικό; Εμείς λέμε ότι δεν είναι αυτό το βασικό. Η διέξοδος, λοιπόν, για το λαό δεν είναι ποιον διαχειριστή θα επιλέξει για να του βάλει το νέο σαμάρι, αλλά η διέξοδος βρίσκεται στην αμφισβήτηση και στην ανατροπή, της οικονομικής κυριαρχίας των μονοπωλίων μέσα από την κοινωνικοποίησή τους, στην αποδέσμευση από την Ευρωπαϊκή Ένωση και στη μονομερή διαγραφή του χρέους και στην ανατροπή του κράτους και της εξουσίας των αστών μέσα από την οικοδόμηση της λαϊκής εξουσίας και της λαϊκής οικονομίας και κοινωνίας.
Ευχαριστώ πολύ, κύριε Πρόεδρε, και για την ανοχή σας.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"111740"," Ευχαριστώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111741"," Κύριε Πρόεδρε, ζητώ το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"111742"," Θα πάρετε το λόγο, κύριε Πρόεδρε. Μισό λεπτό να κάνω δύο ανακοινώσεις.
Από τον ΣΥΡΙΖΑ-Ενωτικό Κοινωνικό Μέτωπο έχει κατατεθεί έγγραφο φέρον την υπογραφή του Προέδρου της Κοινοβουλευτικής Ομάδας κ. Αλέξη Τσίπρα:
«Κύριε Πρόεδρε, κατά τη συζήτηση της πρότασης νόμου του ΣΥΡΙΖΑ-ΕΚΜ για την οικονομική ανακούφιση των υπερχρεωμένων νοικοκυριών ορίζουμε ειδικούς αγορητές τους Βουλευτές Ζωή Κωνσταντοπούλου και Δημήτρη Στρατούλη». 
Έχουμε και άλλη φορά αποφανθεί ότι εκκρεμεί στη Διάσκεψη των Προέδρων να διευκρινιστεί το άρθρο 98, το οποίο βρίσκεται σε αχρηστία εδώ και πάρα πολύ καιρό και μπορεί να το διαβεβαιώσει και ο πρώην Πρόεδρος που είχε την επιμέλεια αυτού του άρθρου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111743"," Ποιος έχει αποφανθεί;","ΖΩΗ ΚΩΝΣΤΑΝΤΟΠΟΥΛΟΥ",272
"111744"," Γιατί;","ΔΗΜΗΤΡΙΟΣ ΣΤΡΑΤΟΥΛΗΣ",485
"111745"," Επίσης, υπάρχει αίτηση διενέργειας ονομαστικής ψηφοφορίας από δεκαέξι Βουλευτές του ΣΥΡΙΖΑ-Ενωτικού Κοινωνικού Μετώπου,  η οποία προσκρούει βεβαίως στο άρθρο 73 παράγραφος 3 του Συντάγματος, το οποίο αναφέρει: «Καμμία πρόταση νόμου ή τροπολογία ή προσθήκη δεν εισάγεται για συζήτηση, αν προέρχεται από τη Βουλή, εφόσον συνεπάγεται σε βάρος του δημοσίου, των Οργανισμών Τοπικής Αυτοδιοίκησης ή άλλων νομικών προσώπων δημοσίου δικαίου δαπάνες ή ελάττωση εσόδων ή της περιουσίας τους για να δοθεί μισθός ή σύνταξη ή γενικά όφελος σε κάποιο πρόσωπο». 
Κανονικά, είχα πει στην αρχή ...","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111746"," Έχουμε αντιρρήσεις, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"111747"," Σας παρακαλώ. Να τελειώσω.
Είχα δηλώσει στην αρχή ότι κανονικά δεν θα έπρεπε να γίνει συζήτηση επί της προτάσεως νόμου, διότι δεν το επιτρέπει το άρθρο 73 παράγραφος 3 του Συντάγματος. Είχα αναφέρει όμως ότι η πρακτική που ακολουθούμε όλα αυτά τα χρόνια είναι να συζητούμε αυτές τις προτάσεις νόμου χωρίς να προχωρούμε σε ψηφοφορία. Τις εισάγουμε –επαναλαμβάνω- γιατί με τη συζήτηση στη Βουλή δίνεται η δυνατότητα στα κόμματα, σε όλους τους Βουλευτές, αλλά και στην Κυβέρνηση να πάρουν θέση σε σοβαρά ζητήματα στα οποία αναφέρονται και επιχειρούν να ρυθμίσουν οι προτάσεις νόμου, όπως κάνει και η παρούσα. Ως εκ τούτου, δεν είναι δυνατόν να γίνει ονομαστική ψηφοφορία. Ακόμη, σας λέω ότι η πρόταση νόμου και στη Διαρκή Επιτροπή Παραγωγής και Εμπορίου…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111748"," Κύριε Πρόεδρε, έχουμε αντιρρήσεις σε αυτό που λέτε και σας ζητούμε το λόγο για να προβάλουμε τις αντιρρήσεις μας.","ΖΩΗ ΚΩΝΣΤΑΝΤΟΠΟΥΛΟΥ",272
"111749"," Η ανωτέρω πρόταση νόμου δεν ετέθη σε ψηφοφορία, διότι εμπίπτει στις διατάξεις του άρθρου 73 παράγραφος 3 του Συντάγματος. Είναι και αυτό στα πρακτικά της Διαρκούς Επιτροπής. Αυτή είναι μία διαδικασία την οποία και σαφέστατα γράφει το Σύνταγμα και είναι μία πρακτική που έχει ακολουθηθεί όλα αυτά τα χρόνια.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111750"," Θέλουμε να προβάλουμε τις αντιρρήσεις μας.","ΖΩΗ ΚΩΝΣΤΑΝΤΟΠΟΥΛΟΥ",272
"111751"," Θα πείτε τις αντιρρήσεις σας, κυρία Κωνσταντοπούλου, λίγη αυτοσυγκράτηση χρειάζεται. Έτσι έχει ερμηνευτεί όλα αυτά τα χρόνια. Θέλετε να προηγηθείτε του κυρίου Προέδρου επί αυτού;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111752"," Θέλουμε να προβάλουμε τις αντιρρήσεις μας.","ΖΩΗ ΚΩΝΣΤΑΝΤΟΠΟΥΛΟΥ",272
"111753"," Για ένα λεπτό ας πει τις αντιρρήσεις της, κύριε  Πρόεδρε, και μετά θα πάρετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111754"," Επί τίνος πράγματος; Αν θα πάρω το λόγο;","ΑΠΟΣΤΟΛΟΣ ΚΑΚΛΑΜΑΝΗΣ",172
"111755"," Όχι, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"111756"," Όχι γι’ αυτό.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111757"," Δώστε μου το λόγο, λοιπόν, και συνεχίζει μετά με τις αντιρρήσεις της.","ΑΠΟΣΤΟΛΟΣ ΚΑΚΛΑΜΑΝΗΣ",172
"111758"," Όχι, κύριε Πρόεδρε. Διότι θέσατε ένα θέμα διαδικαστικό  και προβάλαμε τις αντιρρήσεις μας.","ΖΩΗ ΚΩΝΣΤΑΝΤΟΠΟΥΛΟΥ",272
"111759"," Δεν έθεσα διαδικαστικό θέμα. Σας είπα ότι έχετε άδικο κι επειδή έχετε άδικο, δεν υπάρχει ονομαστική ψηφοφορία.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111760"," Αντιλέγουμε και σας το έδωσα εγγράφως.","ΖΩΗ ΚΩΝΣΤΑΝΤΟΠΟΥΛΟΥ",272
"111761"," Αντιρρήσεις δεν υπάρχουν. Αυτά  δεν είναι επιχειρήματα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111762"," Πρέπει να μου δώσετε το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"111763"," Γιατί να σας δώσω το λόγο; Από ποιο άρθρο του Κανονισμού επιβάλλεται να σας δώσω το λόγο;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111764"," Από το γεγονός ότι σας το έχω δώσει και εγγράφως.","ΖΩΗ ΚΩΝΣΤΑΝΤΟΠΟΥΛΟΥ",272
"111765"," Κάνατε μία αίτηση ονομαστικής ψηφοφορίας, η οποία αίτηση ονομαστικής ψηφοφορίας σας λέω όμως ότι προσκρούει στο άρθρο 73 παράγραφος 3 του  Συντάγματος;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111766"," Δεν θέλετε να μου δώσετε το λόγο;","ΖΩΗ ΚΩΝΣΤΑΝΤΟΠΟΥΛΟΥ",272
"111767"," Γι’ αυτό το θέμα όχι.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111768"," Αρνείστε να διενεργήσετε την ονομαστική ψηφοφορία;","ΖΩΗ ΚΩΝΣΤΑΝΤΟΠΟΥΛΟΥ",272
"111769"," Θα πάρετε το λόγο κατά τη σειρά που είναι να ομιλήσετε  και θα μιλήσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111770"," Όχι, κύριε Πρόεδρε. Αντιλέγουμε στα  διαδικαστικά. Δεν μπορείτε μονίμως να παραβιάζετε τον Κανονισμό. Αρνείστε να διενεργήσετε ψηφοφορία αυτήν τη στιγμή και δεν μας δίνετε το λόγο για νομοσχέδιο του ΣΥΡΙΖΑ; Σας έδωσα έγγραφο με το οποίο αντιλέγουμε.","ΖΩΗ ΚΩΝΣΤΑΝΤΟΠΟΥΛΟΥ",272
"111771"," Ακούστε. Υπάρχει ένας Κανονισμός κι ένα Σύνταγμα που τον εφαρμόζουμε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111772"," Δεν τον εφαρμόζετε. Τον παραβιάζετε καθ’ έξιν και κατ’ επάγγελμα.","ΖΩΗ ΚΩΝΣΤΑΝΤΟΠΟΥΛΟΥ",272
"111773"," Αυτό που διάβασα, για τον οποιονδήποτε ξέρει στοιχειώδη ελληνικά, λέει ότι δεν συζητούνται καν οι προτάσεις νόμου. Κι εσείς ζητάτε επιπλέον της συζήτησης και ονομαστική ψηφοφορία! Δηλαδή αυτό που γίνεται κατά παραχώρηση…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111774"," Εδώ συζητάμε πρόταση; Πού, σε ποιο άρθρο προβλέπεται ότι όταν συζητιέται πρόταση δεν γίνεται ψηφοφορία;","ΖΩΗ ΚΩΝΣΤΑΝΤΟΠΟΥΛΟΥ",272
"111775"," Κυρία Κωνσταντοπούλου, επειδή πλέον  γνωριζόμαστε σ’ αυτήν την Αίθουσα…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111776"," Πολύ καλά, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"111777"," …απόφαση του Προεδρείου είναι ότι δεν σας δίνω το λόγο και το λόγο έχει ο κ. Κακλαμάνης. 
Ορίστε, κύριε Κακλαμάνη, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111778"," Σας έδωσα εγγράφως τις αντιρρήσεις μας, κύριε Πρόεδρε, και είπατε ότι θα μου δώσετε το λόγο. Αυτό το οποίο κάνετε είναι πραξικόπημα, για πολλοστή φορά!","ΖΩΗ ΚΩΝΣΤΑΝΤΟΠΟΥΛΟΥ",272
"111779"," Κύριε Πρόεδρε, πράγματι το άρθρο 82 παράγραφος 3 του Συντάγματος ορίζει αυτά τα οποία αναφέρατε από το 1975, στην πρώτη Αναθεώρησή του, και διατηρήθηκε αυτή η διάταξη έκτοτε, αν και συζητείται το κατά πόσον πρέπει να γίνονται δεκτές τροπολογίες και προτάσεις νόμου, οι οποίες συνεπάγονται δαπάνη σε βάρος του κρατικού προϋπολογισμού και προέρχονται από τη Βουλή. 
Υπάρχει μία άποψη, που είναι κι η δική μου άποψη, ότι πρέπει να βρεθεί ένας τρόπος ώστε να μη φιμώνεται το νομοθετικό Σώμα. Διότι με τη διάταξη αυτή, ως γνωστόν, μόνο η κυβέρνηση, η οποία βέβαια έχει την ευθύνη για την εκτέλεση του κρατικού προϋπολογισμού, μπορεί να φέρει στη Βουλή νομοσχέδια που συνεπάγονται δαπάνη σε βάρος του κρατικού προϋπολογισμού.
Υπάρχουν κοινοβούλια, όπως το κυπριακό κοινοβούλιο, όπου εφόσον σε μία πρόταση νόμου προβλέπεται δαπάνη και έσοδα αντιστοίχως, γίνεται μακρά συζήτηση. Διότι δεν γίνεται σε οκτώ μέρες ή λιγότερο η συζήτηση, όπως κάνουμε εμείς, αλλά οι προϋπολογισμοί συζητούνται περισσότερο σε άλλα κοινοβούλια. Εκεί γίνεται βέβαια σ’ ένα -πρέπει να πω- πολύ πιο υπεύθυνο επίπεδο η συζήτηση για το κατά πόσον κονδύλια των προϋπολογισμών, που η πλειονότητα της Βουλής θα κρίνει, μπορούν επ’ ωφελεία άλλων κονδυλίων να καταγραφούν και πώς μπορεί να προκύπτει ένας καλύτερος προϋπολογισμός. 
Εν όψει όλων αυτών των αντιπαρατιθεμένων απόψεων, εγώ είχα πάρει  την πρωτοβουλία –βέβαια συμφώνησαν τότε όλα τα κόμματα- από το 1994 να συζητούνται και στις επιτροπές και στην Ολομέλεια της Βουλής προτάσεις νόμων, ώστε και η κυβέρνηση να ενημερώνεται, να κρίνεται και να απαντά επί των απόψεων που έχει κάθε μερίδα εδώ, για ζητήματα τα οποία δεν είναι δυνατόν άλλως πώς να αντιμετωπιστούν και να νομοθετηθούν παρά μόνον όταν το αποφασίσει η κυβέρνηση. Αυτή, λοιπόν, τη διαδικασία πρέπει να τη συνεχίσουμε. 
Όταν με ρώτησε ο Πρόεδρος της Επιτροπής Οικονομικών Υποθέσεων τι συμβαίνει επ’ αυτού, του υπέδειξα ακριβώς αυτήν την πρακτική, δηλαδή ότι θα πρέπει να συζητούνται, αλλά πράγματι θα παραβιάσουμε το Σύνταγμα. Θα ενθυμείστε τι έγινε με τις περίφημες προτάσεις νόμων και τροπολογίες για τα «πανωτόκια», που αναγκαζόμουν κι εγώ να δέχομαι τη συζήτηση. Όμως δεν μπορούμε πράγματι να πάρουμε απόφαση. 
Για παράδειγμα, εμένα μου αρέσει αυτή η πρόταση νόμου. Βλέπω όμως ότι είναι ανεφάρμοστη.
Δηλαδή αν καθίσει κανείς να δει τι σημαίνει αυτή η πρόταση νόμου, ομολογώ ότι το κόμμα που αυτήν τη στιγμή έρχεται δεύτερο στην εμπιστοσύνη του ελληνικού λαού, θα ήθελε να είναι περισσότερο υπεύθυνο στις προτάσεις του. 
Θέλω όμως να πω, κύριε Πρόεδρε, το εξής:
Εγώ παρακολούθησα τη συζήτηση και της Ολομέλειας και των επιτροπών. Και άκουσα τον Πρόεδρο του ΣΥΡΙΖΑ-ΕΚΜ κ. Τσίπρα να φέρει τη συζήτηση εκτός θέματος και εν πλήρη αγνοία ακόμα σε προσωπικό επίπεδο, θιγομένων πολιτικών, Προέδρων άλλων κομμάτων, με τους οποίους κατά το πολίτευμα θα πρέπει σε ορισμένες περιπτώσεις να κάθεται και στο ίδιο τραπέζι. 
Άκουγα χθες, λοιπόν, ότι αυτή η περίφημη λίστα ήταν στην τσέπη του κ. Βενιζέλου, όταν έκανε δύο φορές εκλογές. Στον απλό ανθρωπάκο αυτό τι άλλο σημαίνει; Ότι έχεις, κύριε, μια λίστα με κάποιους καταθέτες και κάνεις εκλογές. Αυτό είναι το θέμα για το επίπεδο που σας είπα πριν, τι συμβαίνει σε άλλα κοινοβούλια και τι βλέπω μέρα καθ’ ημέρα πώς εκπίπτει. Εγώ έρχομαι στο Κοινοβούλιο. Έτσι αισθάνομαι το καθήκον μου. Το επισημαίνω αυτό.
Τώρα, επί του συγκεκριμένου θέματος, νομίζω ότι το Κοινοβούλιο ενδιαφέρετο επί βδομάδες δυστυχώς. Και υπήρξε παραίτιος αυτού και ο νυν Υπουργός Οικονομικών όταν απαντώντας στον κ. Τσούκαλη είπε: «Ναι, υπάρχουν τριάντα δύο ονόματα. Και μπορεί να είναι και περισσότερα αυτά τα ονόματα» και όταν εκκληθεί εδώ να απαντήσει. δεν ενεμφανίσθη. Αυτό είναι απαράδεκτο. Εδώ  είναι  θέμα της Κυβερνήσεως και του Πρωθυπουργού και των επικεφαλής των δύο μεγάλων κομμάτων που στηρίζουν την Κυβέρνηση. Πάνω από όλα πρέπει να διατηρηθεί και να επιβληθεί ο σεβασμός στο Κοινοβούλιο. Ο σεβασμός στους καναλάρχες, στους εκδότες, οποιουδήποτε άλλου στοιχείου, έπεται, για όσους θέλουν. Αλλά πρωτίστως ο σεβασμός στο Κοινοβούλιο. 
Εγώ είπα και τότε ότι θα σκεφθώ πολύ αν θα δεχθώ προτάσεις ενός Υπουργού -που αυτήν τη στιγμή κοπιάζει ασφαλώς, διαπραγματεύεται- αν θεωρεί ότι το Κοινοβούλιο είναι ο τελευταίος τροχός της άμαξας και θα δω τη  σοβαρότητα και την υπευθυνότητα με την οποία θα φέρει εδώ αυτές τις προτάσεις που θα προσθέσουν ασφαλώς εκ των πραγμάτων και νέους δυστυχείς στη στρατιά των δυστυχών ήδη Ελλήνων.
Γι’ αυτό, κύριε Πρόεδρε, πρέπει να σας πω ότι η Επιτροπή Θεσμών και Διαφάνειας της Βουλής, η οποία ασχολήθηκε με το θέμα αυτό, το οποίο όμως έχουν καταπιεί όλα τα Μέσα Μαζικής Ενημέρωσης, δεν θα κλείσει το κανάλι της Βουλής, ώστε έστω και εκατό, χίλιοι άνθρωποι να ακούν την αλήθεια. Επί μέρες τους λένε για τριάντα δύο, σαράντα δύο, εξήντα δύο, χωρίς να διευκρινίζουν ούτε τι είναι αυτοί ούτε αν είναι εν ενεργεία ή αν είναι κάποιοι που πορεύτηκαν εδώ μέσα από το ’74. Να μάθει, λοιπόν, ο ελληνικός λαός ότι όσον αφορά τους περίφημους αυτούς ελεγχόμενους από το ΣΔΟΕ, όπως μας είπαν οι επικεφαλής που εξέτασαν χθες, στους εν ενεργεία Βουλευτές δεν είναι ούτε ένας. 
Διότι ο λαός σκέφτεται: Θα ψηφίσετε ή δεν θα ψηφίσετε αύριο κύριοι; Ελέγχεστε; Θα ψηφίσετε με ελεύθερη συνείδηση ή θα σας πουν κάποιοι «ψηφίστε» και θα ψηφίσετε; 
Υπάρχει και αυτό το θέμα εδώ. Δεν είναι μόνο τι ψηφίζουν, αλλά τι καταψηφίζουν, εάν υπάρχει η λογική του ότι υπάρχουν και δυνάμεις που θέλουν και η Κυβέρνηση αυτή να πέσει και η χώρα να καταρρεύσει. Οι δυνάμεις αυτές ασφαλώς δεν είναι μέσα σε αυτό το Κοινοβούλιο -να εξηγούμεθα- αλλά οπωσδήποτε, τις αδυναμίες μας είτε στη λειτουργία μας είτε στις φιλοδοξίες ή τις κενοδοξίες μας τις αξιοποιούν.
Τέλος, κύριε Πρόεδρε, όπως γνωρίζετε πλέον εσείς -το λέω και στο Σώμα- σας έστειλα ήδη επιστολή, την οποία ανακοίνωσα και στη Διάσκεψη των Προέδρων. Συμφωνήσατε κι εσείς και ο Πρόεδρος και όλοι μας, ότι με βάση το ν. 465, είχα την τιμή με άλλους Βουλευτές να εισηγηθώ και να ψηφίσει η Βουλή ότι δεν υπάρχει πλέον απόρρητο απέναντι στην Επιτροπή «Πόθεν Έσχες» της Βουλής για οποιαδήποτε διοικητική, δικαστική, οποιονδήποτε ιδιώτη, οποιοδήποτε πρόσωπο για στοιχεία τα οποία εσείς, η επιτροπή στην οποία μετέχουν εκπρόσωποι όλων των κομμάτων, θα κρίνετε ότι πρέπει να σας δοθούν.
Αυτή είναι η απάντηση και στον κ. Τσίπρα, σε όσα -κατά τη γνώμη μου- μη αρμόζοντα στον Πρόεδρο ενός κόμματος. Αν ήταν εδώ, παρών, θα μιλούσα διαφορετικά, αλλά στέκομαι σε αυτό, διότι θέλω το επίπεδο, όσο μπορώ τουλάχιστον εγώ, να συμβάλω να παραμένει σοβαρό και υπεύθυνο.
Νομίζω, λοιπόν, ότι όπως καταλάβαμε από χθες όσοι είμαστε στην Επιτροπή Θεσμών και Διαφάνειας, εδώ πέρα μιλάμε για την κλασική ανικανότητα διαφόρων υπηρεσιών μας, που άλλοι θέλουν εντολή από πάνω, διότι έχουν συνηθίσει μόνο έτσι να ενεργούν, ενώ άλλοι και χωρίς εντολές μπορεί να κάνουν και να γυρίζουν και να διαρρέουν χαρτιά και στοιχεία κ.λπ.. Κι έτσι είμαστε τώρα σε αυτό το θέμα, που βέβαια ξέχασαν τη λίστα με τους τριάντα δύο πολιτικούς και τώρα μιλούν πια για τη λίστα των καταθετών στις τράπεζες της Ελβετίας.
Αύριο θα βρεθεί κάτι άλλο και ο ελληνικός λαός, ιδιαίτερα αυτός που πεινάει, που δυστυχεί, θα χειραγωγείται και θα είναι έρμαιο αυτού του είδους της ενημέρωσης και δυστυχώς και του ήθους όποιων δεν αποκαλύπτουμε αυτήν τη ντροπή για μια χώρα πολιτισμένη, δηλαδή τη χειραγώγηση του λαού αλλά συμπράττουμε σε αυτή.
Κύριε Πρόεδρε, εγώ σας παρακαλώ πάρα πολύ -εσείς δεν έχετε αλαζονεία- να επισκεφθείτε τον κ. Πεπόνη, να του πάτε και το νόμο -εγώ αναφέρω και το ΦΕΚ- για να διαβάσει ο άνθρωπος τη διάταξη. Και σε οποιαδήποτε πάλι είτε προανακριτική είτε εξεταστική επιτροπή της Βουλής, με βάση το νόμο, ακόμα και σε εν ενεργεία τακτικές ανακρίσεις οι ανακριτές στέλνουν αμέσως στην επιτροπή ό,τι στοιχεία έχουν.
Ο κ. Πεπόνης, λοιπόν, αυτήν την περίφημη λίστα των καταθετών, των χιλίων εννιακοσίων ενενήντα δύο, όπως και όλων των τραπεζών που μπορεί να διακινούνται ή των CD, οφείλει να τα φέρει στην επιτροπή, να λάβετε γνώση οι εκπρόσωποι όλων κομμάτων και όπως επρότεινα και νομίζω ότι συμφωνήσαμε όλοι στη Διάσκεψη των Προέδρων, αν δείτε όνομα πολιτικού, επιχειρηματία, οποιουδήποτε, να αναλάβετε τον πολιτικό κίνδυνο, διότι κατά τη γνώμη μου δεν έχετε κανένα πρόβλημα. Ο νόμος απαγορεύει να χρησιμοποιήσεις ως αποδεικτικό μέσο επί δικαστηρίου, σε ποινική δίκη, ένα προϊόν υποκλοπής και εκεί υπό αίρεσιν. Διότι, αν πρόκειται περί μείζονος αγαθού, αν πρόκειται για εσχάτη προδοσία κι εκεί και στο δικαστήριο μπορεί να αποτελέσει μέσο αποδείξεως ένα προϊόν υποκλοπής.
Σε κάθε περίπτωση για την αξιοποίηση πληροφοριών δεν υπάρχει κανένα πρόβλημα και υποκρίνονται ακόμα και διατελέσαντες εισαγγελικοί λειτουργοί, χειρισθέντες, όπως τους κομίσαμε χθες, υποθέσεις τρομοκρατίας. Τα στοιχεία της Στάζι ήταν με κάθε νομιμότητα ή οι υποκλοπές; Η υπόθεση Τσαλικίδη, που μπήκε στο αρχείο, παρ’όλο ότι οι ίδιοι είπαν ότι έχει αιτιώδη συνάφεια ο θάνατος με τις υποκλοπές και εδώ είπαν «σιγά μη στάξει η ουρά του γαϊδάρου»;
Σε σας εναπόκειται. Έχετε τη Διάσκεψη των Προέδρων. Υποθέτω πως κανένας εδώ δεν διαφωνεί να δώσουμε και σ’ αυτό το θέμα απάντηση διαφανή και καθαρή και για τη συνείδησή μας, αλλά κυρίως για τον ελληνικό λαό.
Ευχαριστώ πάρα πολύ.
(Χειροκροτήματα από την πτέρυγα του ΠΑΣΟΚ)","ΑΠΟΣΤΟΛΟΣ ΚΑΚΛΑΜΑΝΗΣ",172
"111780"," Κύριε Πρόεδρε, επειδή θίξατε το θέμα, θέλω να ενημερώσω το Σώμα ότι, πράγματι, από τη Διάσκεψη των Προέδρων δόθηκε εξουσιοδότηση κι εντολή να μεταβώ στον κ. Πεπόνη και να του ζητήσω, σύμφωνα με τις διατάξεις του ν. 4065/2012, την περίφημη «λίστα Λαγκάρντ», ας την πούμε έτσι. 
Συντάσσεται η επιστολή τώρα, κύριε Πρόεδρε, ούτως ώστε αύριο το πρωί διά αγγελιοφόρου να τη στείλω στον εισαγγελέα και να εκτελέσω την εντολή που μου έδωσε η Διάσκεψη των Προέδρων.
Το λόγο έχει ο κ. Αυγενάκης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111781"," Σας έδωσα τις αιτιάσεις, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"111782"," Να τις διαβάσω, κυρία συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111783"," Με το άρθρο 67 παράγραφος 5 πρέπει να μου δώσετε το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"111784"," Το λόγο έχει ο κ. Ελευθέριος Αυγενάκης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111785"," Αρνείσθε και πάλι.","ΖΩΗ ΚΩΝΣΤΑΝΤΟΠΟΥΛΟΥ",272
"111786"," Είναι προφανές ότι οι συνεδριάσεις της Βουλής δεν μπορεί να γίνονται με τη δική σας λογική.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111787"," Αρνείσθε να εφαρμόσετε τον Κανονισμό για πολλοστή φορά. Στοχοποιείστε.","ΖΩΗ ΚΩΝΣΤΑΝΤΟΠΟΥΛΟΥ",272
"111788"," Είστε η μόνη η οποία έχει μία διαφορετική λογική από όλους του υπόλοιπους διακόσιους ενενήντα εννιά. Αμφισβητείτε το Σύνταγμα και τις πρακτικές από το 1974.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111789"," Το Σύνταγμα το παραβιάζετε εσείς.","ΖΩΗ ΚΩΝΣΤΑΝΤΟΠΟΥΛΟΥ",272
"111790"," Κυρία Κωνσταντοπούλου, θα μας επιτρέψετε να μιλήσουμε;","ΕΛΕΥΘΕΡΙΟΣ ΑΥΓΕΝΑΚΗΣ",43
"111791"," Ασκείστε τα νόμιμα μέσα που έχετε, κυρία Κωνσταντοπούλου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111792"," Τα ασκώ και αρνείσθε να τα εφαρμόσετε","ΖΩΗ ΚΩΝΣΤΑΝΤΟΠΟΥΛΟΥ",272
"111793"," Δεν είναι νόμιμο μέσο να θέλετε να έχετε δίκιο, είτε έχετε είτε δεν έχετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111794"," Είναι κρίμα, κύριε Πρόεδρε, γιατί εκτίθεστε άδικα.","ΖΩΗ ΚΩΝΣΤΑΝΤΟΠΟΥΛΟΥ",272
"111795"," Ορίστε, κύριε Αυγενάκη, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111796"," Κυρίες και κύριοι συνάδελφοι, αφού μας επιτρέπει η αγαπητή συνάδελφος να πάρουμε το λόγο, θέλω να συζητήσουμε για μία πρόταση που έρχεται από την πλευρά του ΣΥΡΙΖΑ και αφορά το θέμα για τα υπερχρεωμένα νοικοκυριά.
(Θόρυβος στην Αίθουσα)
Παρακαλώ, δεν θέλω γέλια. Παρακαλώ πολύ, ζητώ τη σοβαρότητα όλων εδώ μέσα. Αρκετά!
Έρχεται σήμερα πρόωρα και χωρίς τεκμηρίωση αλλά και χωρίς καν ίχνος οικονομικού ρεαλισμού στην Ολομέλεια μία πρόταση νόμου από πλευράς ΣΥΡΙΖΑ για το θέμα των υπερχρεωμένων νοικοκυριών. Είναι ένα θέμα που αφορά το μεγαλύτερο μέρος της ελληνικής κοινωνίας, η οποία, λόγω των περικοπών που έχει υποστεί τα τελευταία χρόνια και της μείωσης των εισοδημάτων της, αδυνατεί να αντεπεξέλθει στις δανειακές υποχρεώσεις και ζει με το φόβο των κατασχέσεων, των πλειστηριασμών και των διαδικασιών αναγκαστικής εκτέλεσης.
Όμως, αγαπητοί συνάδελφοι του ΣΥΡΙΖΑ, απλώς «χτυπάτε ανοιχτές πόρτες» της Κυβέρνησης, καθώς όπως πολύ καλά γνωρίζετε -άλλωστε ειπώθηκε και στην επιτροπή- ο κ. Σκορδάς, οι συνεργάτες του και τα μέλη της Κυβέρνησης, εργάζονται μεθοδικά, διεξοδικά και τις επόμενες ημέρες θα έχουμε ολοκληρωμένη πρόταση νόμου από πλευράς της Κυβέρνησης για το θέμα αυτό.
Οι αριθμοί καταδεικνύουν περίλαμπρα την αδιέξοδη κατάσταση στην οποία έχουν περιέλθει πολλοί συμπολίτες μας και υποδεικνύουν σαφέστατα την αναγκαιότητα μιας νομοθετικής παρέμβασης, πολύ καλά μελετημένης και διευρυμένης, ώστε να καλύπτονται όσο το δυνατόν περισσότερες κατηγορίες δανειοληπτών.
Μέχρι σήμερα έχουν κατατεθεί περισσότερες από δέκα χιλιάδες αιτήσεις για ρύθμιση χρεών. Έχουν εκδοθεί εκατοντάδες δικαστικές αποφάσεις, που ρυθμίζουν τα χρέη των οφειλετών προβλέποντας και τη διαγραφή ενός μεγαλύτερου ή μικρότερου μέρους αυτών. 
Σύμφωνα δε με επίσημες πληροφορίες σε καθυστέρηση βρίσκονται δάνεια πάνω των 50 δισεκατομμυρίων ευρώ σήμερα, δηλαδή το 20% με 25% των χορηγήσεων.
Οι καθυστερήσεις στην αποπληρωμή των στεγαστικών δανείων για διάστημα άνω των τριών μηνών έχουν φθάσει στο 17,2%, ενώ το αντίστοιχο ποσοστό για τα καταναλωτικά δάνεια έχει φτάσει στο 32%. 
Σημειώστε εδώ, ότι ίσως αυτήν την ώρα που συζητούμε, τα στοιχεία αυτά να έχουν αλλάξει, φυσικά προς το χειρότερο, καθώς κάθε μέρα που περνάει τα πράγματα χειροτερεύουν. 
Οι τράπεζες έχουν προχωρήσει σε διακόσιες είκοσι δύο χιλιάδες και πλέον ρυθμίσεις στεγαστικών δανείων συνολικού ύψους 12,4 δισεκατομμυρίων ευρώ και σε τετρακόσιες σαράντα μία χιλιάδες ρυθμίσεις καταναλωτικών δάνειων ύψους 5,9 δισεκατομμυρίων ευρώ.
Είναι βέβαιο ότι την επόμενη χρονιά με την περαιτέρω συρρίκνωση των εισοδημάτων θα αυξηθεί ραγδαία η κλίμακα των οφειλετών, που δεν θα μπορέσουν να αποπληρώσουν τα δάνειά τους.
Και δεν θα είναι μόνο εκείνοι που δελεάστηκαν από τις σειρήνες του εύκολου δανεισμού και υπερχρεώθηκαν ή αυτοί που σταθερά αμελούν τις δανειακές τους υποχρεώσεις, αλλά και χιλιάδες νοικοκυριά, τα οποία, κάνοντας λογική χρήση των τραπεζικών διευκολύνσεων, επένδυσαν μελλοντικό εισόδημα για την εξασφάλισή τους και πλέον λόγω των απωλειών που προκάλεσε η οικονομική κρίση αδυνατούν να αντεπεξέλθουν στις υποχρεώσεις τους. 
Σίγουρα, η συζήτηση γύρω από ένα τέτοιο κοινωνικό πρόβλημα είναι εξαιρετικής σπουδαιότητας, όπως ιδιαίτερα σημαντική είναι η ευθύνη των Κοινοβουλευτικών Εκπροσώπων να κατοχυρώσουν την καλύτερη εφικτή λύση, όχι μόνο για τα υπερχρεωμένα νοικοκυριά, αλλά και για άλλες κατηγορίες επαγγελματιών, τους οποίους η συνεχόμενη ύφεση και η έλλειψη ρευστότητας των τραπεζών σχεδόν κατέστρεψε οικονομικά. 
Η πρόταση του ΣΥΡΙΖΑ που συζητάμε σήμερα για οριζόντιες περικοπές χρεών σε δανειολήπτες στεγαστικών, καταναλωτικών ή άλλων δανείων μετά από μείωση του ύψους της μηνιαίας δόσης στο 30% του καθαρού εισοδήματός τους, έτσι όπως αυτό προκύπτει από τα εκκαθαριστικά σημειώματα της εφορίας του προηγούμενου έτους, όσο κοινωνικά ευαίσθητη και αν ακούγεται, μπορεί να βρει εφαρμογή σε άλλες χώρες με αξιόπιστα φορολογικά συστήματα, με αυστηρούς ελεγκτικούς μηχανισμούς και με σταθερή παραγωγική βάση και όχι στην Ελλάδα του σήμερα, όπου τα εικονικά χαμηλά εισοδήματα, οι συντάξεις-μαϊμού, τα παράνομα επιδόματα, οι επιχορηγήσεις, το παραεμπόριο, η παραοικονομία με το «μαύρο» χρήμα διαστρεβλώνουν τους οικονομικούς δείκτες και την ορθή απεικόνιση της πραγματικότητας. 
Πώς μπορεί να οριστεί το επίπεδο φτώχειας στην Ελλάδα, όταν ένας γιατρός του Κολωνακίου εμφανίζεται φτωχότερος από τον αγρότη των ορεινών περιοχών της Κρήτης, όταν ο κτηματομεσίτης που πήρε παράτυπα δάνειο 335.000.000 ευρώ θα μπει στην ίδια κατηγορία ρύθμισης με το μικροέμπορο της επαρχίας που δανείστηκε 30.000, 40.000 ευρώ, για να σώσει την επιχείρησή του; Στην ίδια κατηγορία θα βάλουμε τον αυτοαπασχολούμενο, τον άνεργο, το μικροεπαγγελματία, τον απλήρωτο εργαζόμενο, τον ιδιωτικό υπάλληλο, που δανείστηκε για να καλύψει βασικές ανάγκες με αυτόν που δανείστηκε για να απολαμβάνει αυτοκίνητα μεγάλου κυβισμού και έντονη κοσμική ζωή; 
Αναρωτηθήκατε, κύριοι συνάδελφοι του ΣΥΡΙΖΑ, αν η ελληνική οικονομία αντέχει σήμερα το δόγμα «δεν πληρώνω, δεν πληρώνω» ή «για όλα φταίνε οι τράπεζες, πρέπει να κατεδαφιστούν»; 
Θα ήθελα να ξεκαθαρίσω κάτι. Δεν είμαι υποστηρικτής των τραπεζικών τακτικών. Το λέω διότι και εκείνες έχουν τις δικές τους αμαρτίες για την κατάσταση που βιώνει η αγορά σήμερα. Είναι βέβαιο ότι οι τράπεζες απήλαυσαν δυσανάλογα μεγάλο κρατικό ενδιαφέρον και υποστήριξη. Αποτελούν, όμως, εκ των πραγμάτων, τη σπονδυλική στήλη της οικονομίας των κρατών και όχι μόνο της χώρας μας. 
Ο εξορθολογισμός της λειτουργίας τους, η χρηστή συνεργασία με το κράτος και τον πολίτη, καθώς επίσης και η απλούστευση των διαδικασιών, η αντιμετώπιση και η πρόληψη δυσλειτουργιών τους για τη βελτίωση των όρων απαλλαγής των υπερχρεωμένων οφειλετών από τα χρέη αποτελούν νομοθετικές αναγκαιότητες της σημερινής Κυβέρνησης και απαραίτητες προτεραιότητες του κυβερνητικού έργου. 
Όπως σας ενημέρωσε ο αρμόδιος Υπουργός κ. Σκορδάς, ο ίδιος, καθώς και ο Γενικός Γραμματέας κ. Στεργίου εργάζονται μεθοδικά και τις επόμενες μέρες θα έχουμε πρόταση ολοκληρωμένη –ρεαλιστική, όμως- σύμφωνα με τα πραγματικά οικονομικά στοιχεία που έχει σήμερα η χώρα μας. Σύντομα θα περιμένουμε να συζητήσουμε επί της ουσίας την κυβερνητική πρόταση, η οποία θα τροποποιηθεί και θα περιέχει ευνοϊκότερες ρυθμίσεις και ευκολότερη πρόσβαση των οφειλετών σε αυτές. 
Αγαπητοί συνάδελφοι, έχοντας την εμπειρία από τα θετικά και αρνητικά σημεία της εφαρμογής του παραπάνω νόμου, του ν. 3869/2010, θα ήθελα να καταθέσω μερικές προτάσεις για μελλοντική ενσωμάτωσή τους στο υπό κατάθεση νομοσχέδιο. 
Προτείνω, πρώτον, μείωση των δόσεων στο 30% του εισοδήματος, επιμήκυνση του χρόνου αποπληρωμής τους, δεύτερον, πάγωμα πληρωμής κεφαλαίου μέχρι και πέντε χρόνια με πληρωμή μόνο των τόκων, τρίτον, κούρεμα της συνολικής μηνιαίας δόσης 30% και το υπόλοιπο ποσό να κεφαλαιοποιείται άτοκα για όσο χρονικό διάστημα η χώρα βρίσκεται στο μνημόνιο, τέταρτον, επιμήκυνση των στεγαστικών δανείων έως και ογδόντα με ενενήντα χρόνια, πέμπτον, ενίσχυση του εξωδικαστικού θεσμού, έτσι ώστε να μη φθάνουν οι δανειολήπτες στο ειρηνοδικείο για να επιλύσουν τις διαφορές τους με τα πιστωτικά ιδρύματα, έκτον, επέκταση του νόμου σε όσους δανειοδοτήθηκαν από το Ταμείο Παρακαταθηκών και Δανείων, σε όσους έχουν την ιδιότητα του αυτοαπασχολουμένου ή όποια άλλη εμπορική ιδιότητα, έβδομον, προστασία της κύριας κατοικίας σε πλειστηριασμούς, κατοχύρωση ακατάσχετου λογαριασμού μέχρι 2.500 ευρώ, όγδοον, παράταση αναστολής πλειστηριασμών και πράξεων αναγκαστικής εκτέλεσης, ένατον –κρατήστε το αυτό, κύριε Υπουργέ- αλλαγές στο νομικό πλαίσιο του «Τειρεσία» και του ΤΕΜΠΜΕ, συρρίκνωση των χρονικών ορίων παραμονής στον «Τειρεσία», δέκατον, βελτίωση και υποχρεωτική εφαρμογή της παραγράφου 6, του άρθρου 58 του ν. 4075, όπου το δημόσιο αναλαμβάνει τη διαχείριση των δανείων με εγγυήσεις του δημόσιου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου μισό λεπτό ακόμα, κύριε Πρόεδρε.
Ενδέκατον –και κλείνω- προτείνω υιοθέτηση ή τουλάχιστον αξιολόγηση του ισπανικού μοντέλου, της λογικής, δηλαδή, του leasing, κατά το οποίο το δάνειο μετατρέπεται σε μακροχρόνια μίσθωση και το ακίνητο περνάει στην κατοχή της τράπεζας για όσο, φυσικά, το επιθυμεί. 
Γι’ αυτό, λοιπόν, χρειάζεται ένας νόμος που θα περιλαμβάνει όλες τις παραπάνω, αλλά και πολλές άλλες προτάσεις που περιμένουμε με ενδιαφέρον και αγωνία να δούμε από πλευράς Κυβέρνησης και είμαι βέβαιος ότι τις επόμενες μέρες θα έχουμε να συζητήσουμε πολλά και ενδιαφέροντα ζητήματα γύρω από αυτό το ακανθώδες θέμα που συζητάμε σήμερα.
Σας ευχαριστώ.  
(Χειροκροτήματα από την πτέρυγα της Νέας Δημοκρατίας)","ΕΛΕΥΘΕΡΙΟΣ ΑΥΓΕΝΑΚΗΣ",43
"111797"," Το λόγο έχει για επτά λεπτά η κ. Ζωή Κωνσταντοπούλου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111798"," Η πρόταση νόμου που εισάγεται σήμερα έχει κατατεθεί από τις 3 Αυγούστου του 2012. Κάνατε ό,τι μπορούσατε, κύριοι της συγκυβέρνησης: ΠΑΣΟΚ, Νέα Δημοκρατία και Δημοκρατική Αριστερά, για να καθυστερήσει η εισαγωγή της. Δύο μήνες έχετε στα χέρια σας μια πρόταση νόμου έτοιμη από την Αξιωματική Αντιπολίτευση και έρχεστε σήμερα να μας πείτε, πρώτον, ότι την καταψηφίζετε και, δεύτερον, ότι έχετε εσείς στα κιτάπια σας μια άλλη πρόταση, για να παραπέμψετε στις ελληνικές καλένδες αυτό το ζήτημα ζωής ή θανάτου, αυτό το ζήτημα ύπαρξης και υπαρξιακού αγώνα του λαού μας, της κοινωνίας μας, των εκατοντάδων χιλιάδων συνανθρώπων μας οι οποίοι ασφυκτιούν υπό το βάρος των πολιτικών σας και υπό το βάρος δανείων που έλαβαν σε άλλες συνθήκες και τα οποία δεν μπορούν να αποπληρώσουν σήμερα. 
Αφού εξαντλήσατε τα χρονικά όρια, προσπαθείτε σήμερα να μη γίνει ψηφοφορία, προσπαθείτε να φιμώσετε την Αντιπολίτευση και προσπαθείτε να μη μιλήσουμε καν επί του Συντάγματος και αφού μετήλθατε όλων των διαδικαστικών τεχνασμάτων, μας εγκαλέσατε κιόλας που τολμήσαμε να φέρουμε αυτό το νόμο. 
Τι σας ενόχλησε, κύριοι του ΠΑΣΟΚ και της Νέας Δημοκρατίας; Τι σας ενόχλησε; Σας ενόχλησε το γεγονός ότι δίνουμε ανάσα στην κοινωνία προβλέποντας μια σύγχρονη σεισάχθεια, προκειμένου να πάψει αυτή η υποδούλωση των πολιτών στις τράπεζες; Σας πείραξε το ότι διαγράφονται οι οφειλές αναλογικά και στο ίδιο μέτρο στο οποίο εσείς διαγράψατε μονοκοντυλιά τις αποταμιεύσεις και τις αποδοχές, το βιος και τις εξοικονομήσεις των συνανθρώπων μας; 
Τι σας πείραξε; Σας πείραξε το ότι στο ίδιο μέτρο που μειώσατε τις αποδοχές των πολιτών, μειώνονται και οι αξιώσεις των τραπεζών; Σας πείραξε που δεν θα υποχρεώνεται κανείς να πληρώνει πέραν του 30% του διαθεσίμου εισοδήματός του μηνιαίως, μετά την αφαίρεση φόρων και εισφορών; Σας πείραξε ότι η ρύθμιση δεν μπορεί να περιάγει κανέναν κάτω από το όριο της φτώχειας; Σας πείραξε ότι η ρύθμιση είναι υποχρεωτική για τις τράπεζες; Σας πείραξε ότι επιβάλλεται πρόστιμο στις τράπεζες από το οποίο, κύριοι, δεν προκύπτει ζημιά για το δημόσιο -αφού από τα πρόστιμα στις τράπεζες προκύπτει δημοσιονομικό όφελος- και ότι το πρόστιμο αυτό θα είναι ισόποσο με εκείνα τα δάνεια που παρανόμως αρνούνται οι τράπεζες να διαγράψουν; 
Ή μήπως σας πείραξε ότι απαγορεύονται οι πλειστηριασμοί, οι εκβιασμοί, η παρενόχληση και η καταδίωξη από αυτό το απαράδεκτο φαινόμενο των εισπρακτικών εταιρειών; 
Τι σας πείραξε; Σας πείραξε ότι παύει ο πολίτης να είναι έρμαιο της καθυστέρησης στον προσδιορισμό της προσφυγής του στα ειρηνοδικεία, που σήμερα προσδιορίζονται οι αιτήσεις για ρύθμιση το 2017 και το 2019 ή μήπως σας πείραξε ότι εξαιρούνται από τις ρυθμίσεις αυτού του νόμου εκείνοι οι οποίοι αποδεδειγμένα έχουν άδηλα εισοδήματα που προκύπτουν από τον τρόπο διαβίωσης και από τα περιουσιακά τους στοιχεία; Τι από όλα αυτά είναι που σας πείραξε; 
Για άλλη μια φορά μας απευθύνατε το άστοχο ερώτημα «πού θα βρείτε τα λεφτά;». Και εγώ έχω να σας απευθύνω μια σειρά ερωτημάτων. Πού τη βρίσκετε τόση αλαζονεία σ’ αυτήν την τόσο κρίσιμη ώρα που με ευθύνη σας έχετε περιαγάγει τη χώρα; 
Πού τη βρίσκετε τόση αναλγησία απέναντι σε ένα λαό που τον έχετε γονατίσει με τις πολιτικές σας; 
Πού τη βρίσκετε τόση υποκρισία να κουνάτε το δάχτυλο στην κοινωνία λέγοντάς της ότι πρέπει να θυσιαστεί, να χτυπάτε ορισμένοι το χέρι σας στα έδρανα της Βουλής και να παριστάνετε τους οργισμένους και τους εξουθενωμένους από την υπερπροσπάθεια δήθεν σωτηρίας της χώρας μας και δήθεν πάταξης της φοροδιαφυγής και την ίδια ώρα στο άλλο χέρι,  σ’ αυτό που έχετε στην τσέπη σας, να κρατάτε το κλειδί για τη φορολόγηση αστρονομικού ύψους καταθέσεων στο εξωτερικό; 
Κρατάτε στα χέρια σας, κύριοι της συγκυβέρνησης –και όχι μόνον ο κ. Βενιζέλος, γιατί ο κ. Βενιζέλος είναι ο εταίρος σας σε αυτήν την τριμερή κοινοπραξία- εδώ και δύο χρόνια το κλειδί για τη φορολόγηση χιλίων εννιακοσίων ενενήντα ενός φυσικών και νομικών προσώπων που έχουν καταθέσεις στο εξωτερικό και στην Ελβετία.
Το συγκεκριμένο αρχείο παραδόθηκε αποδεδειγμένα και επίσημα από την κ. Λαγκάρντ στον κ. Παπακωνσταντίνου και επί δέκα μέρες παρακολουθούμε δύο πρώην Υπουργούς και δύο πρώην επικεφαλής του ΣΔΟΕ που διορίστηκαν απ’ αυτούς τους ίδιους Υπουργούς, να παίζουν κρυφτούλι και να διαγωνίζονται για το ποιος ενήργησε πιο εξωθεσμικά, πιο παραθεσμικά με εκείνο που αποτελεί εργαλείο εξυπηρέτησης των συμφερόντων του ελληνικού δημοσίου.
Επίσης, ενώ διεξήχθησαν δύο εκλογικές αναμετρήσεις, εν ω χρόνω είχαν αυτήν τη λίστα στην τσέπη τους και στο συρτάρι τους, κατά τις οποίες ο ΣΥΡΙΖΑ είχε θέσει ως κεντρικό σημείο της προεκλογικής εκστρατείας τη φορολόγηση των μεγάλων εισοδημάτων, των εισοδημάτων του εξωτερικού και των καταθέσεων στην Ελβετία, αγωνίζονται και διαγκωνίζονται και αγωνίζεστε και διαγκωνίζεστε κι εσείς να μας πείσετε ότι κατά τύχη αυτό το CD ή το φλασάκι δεν καταχωρίστηκε πουθενά, κατά τύχη δεν έγινε καμμία επίσημη ενέργεια, κατά τύχη τούς έπιασε όλους ο πόνος –πότε;- όταν πήγαμε την προηγούμενη εβδομάδα οι Βουλευτές του ΣΥΡΙΖΑ με τον κ. Κουρουμπλή στους οικονομικούς εισαγγελείς γι’ αυτά τα θέματα και κινήθηκε προκαταρκτική εξέταση.
Κύριοι της Νέας Δημοκρατίας, του ΠΑΣΟΚ και της ΔΗΜΑΡ, επειδή κατά καιρούς ψάχνετε να βρείτε διάφορα λόμπι τα οποία τα ονοματίζετε κιόλας, εγώ σας προσκαλώ να κοιτάξετε τους εαυτούς σας στον καθρέπτη για να δείτε το λόμπι της υπόθαλψης της φοροδιαφυγής, το λόμπι της υπονόμευσης των συμφερόντων του ελληνικού δημοσίου, το λόμπι της υπεξαγωγής εγγράφων, το λόμπι της υφαρπαγής της περιουσίας των συμφερόντων του ελληνικού δημοσίου και των ονείρων του λαού μας.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"111799"," Το λόγο έχει ο συνάδελφος κ. Κωνσταντίνος Γιοβανόπουλος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111800"," Ευχαριστώ, κύριε Πρόεδρε.
Πόσο θλιβερή αλήθεια είναι η υποκρισία στην οποία ζούμε; Ο άνθρωπος ο οποίος είχε στα χέρια του το περίφημο CD, ήρθε κι έκανε αίτηση στη Βουλή των Ελλήνων για να του παραδοθεί το CD. Οποία χονδροειδής υποκρισία! Μάλιστα οι δικαιολογίες είναι ακόμα χειρότερες από την ίδια την πράξη. Η δικαιολογία για την οποία σήμερα δεν ψηφίζουμε αυτό το νομοσχέδιο είναι ότι δήθεν προκαλεί δημόσια δαπάνη, μια δημόσια δαπάνη που δεν προσδιορίζεται, μια δημόσια δαπάνη που εικάζεται ότι θα πάθουν οι τράπεζες αν τυχόν μειωθούν τα έσοδά τους, μια δαπάνη η οποία εικάζεται αν επιβληθούν πρόστιμα.
Οι δικαιολογίες είναι χειρότερες από την ίδια την πράξη. Μου θυμίζει εκείνο το γνωστό παραμύθι που θα θυμίσω και σε εσάς. Ο βασιλιάς υποτίθεται ότι κυβερνά, αλλά πλήττει αφόρητα μέσα στη χλιδή και στις βυσινιές κουρτίνες και ζητάει από τον αρλεκίνο του να κάνει κάτι έξυπνο, να κάνει κάτι πολύ ωραίο, αλλά η δικαιολογία να είναι ακόμα χειρότερη. Στην αυτοκρατορική παρέλαση ο αρλεκίνος περνάει πίσω από το βασιλιά και του κάνει μία πραγματικά άσεμνη χειρονομία. «Τι κάνεις εκεί;» του λέει ο βασιλιάς και η απάντηση του αρλεκίνου ήταν: «Συγγνώμη, σας πέρασα για τη βασίλισσα». 
Με αυτά και με αυτά, λοιπόν, καταλαβαίνουμε όλοι ότι υφαίνατε για χρόνια τα κομματικά νήματα στους αργαλειούς του συνδικαλισμού και τώρα έχετε μπλεχτεί μέσα στα κουβάρια και δεν μπορείτε ούτε να αντιμετωπίσετε τους εργαζόμενους από το Σκαραμαγκά που έρχονται στο Στρατηγείο, στο Πεντάγωνο.
Εσείς ζητάτε ομόνοια, ζητάτε σύνεση, ζητάτε συναίνεση. Πριν από λίγο ο κύριος Λυκουρέντζος ζητούσε απ’ όλους να ομονοήσουμε κι εδώ σ’ ένα εξαιρετικά ωραίο νομοσχέδιο που φέρνει μία πτέρυγα της Βουλής, εσείς που πρέπει πρώτοι να φέρνετε το παράδειγμα δεν δείχνετε καμμία σύνεση, καμμία συναίνεση. 
Τι μας είπε το ΠΑΣΟΚ στην επιτροπή; Η δικαιολογία για την οποία δεν το ψηφίζει είναι ότι «εμείς όταν είχαμε φέρει έναν παρόμοιο νόμο, δεν τον ψηφίσατε εσείς στο ΣΥΡΙΖΑ και τώρα δεν ψηφίζουμε κι εμείς το δικό σας». Τι υποκρισία!","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"111801"," … (Δεν ακούστηκε)","ΑΘΑΝΑΣΙΟΣ ΜΩΡΑΪΤΗΣ",354
"111802"," Έτσι ακριβώς. Έχουμε τα Πρακτικά, κύριε Μωραΐτη.
	Να σας πω τι είπε η Νέα Δημοκρατία; Αγωνιά για τις τράπεζες. Σκεφτήκατε –λέει- τι θα απογίνουν οι τράπεζες; Ναι, να το σκεφτούμε. Κι εμείς, οι Ανεξάρτητοι Έλληνες, ένα αστικό, πατριωτικό κίνημα είμαστε. Δεν πρέπει να μηδενιστεί κανείς σ’ αυτόν τον τόπο, αλλά δεν μπορούμε να ξεχνάμε όλους τους ανθρώπους που έχουν «γονατίσει», τους ανθρώπους που μας κοιτάνε στα μάτια και δεν ξέρουν τι τους ξημερώνει.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"111803"," Σε άλλη συνεδρίαση ήσασταν;","ΣΟΦΙΑ ΒΟΥΛΤΕΨΗ",73
"111804"," Στην επιτροπή ήμουν, κυρία συνάδελφε, και υπάρχουν τα πρακτικά. Πριν μου κάνετε παρατηρήσεις, νομίζω ότι αυτή η πτέρυγα θα πρέπει πρώτα να ξανασυναντήσει την ντροπή εν όψει των νέων μέτρων που έρχονται και μετά να μου κάνει εμένα υποδείξεις. Σας ευχαριστώ.
	Λέω, λοιπόν, ότι υπάρχει ένα νομοσχέδιο που έχει λάθη, που έχει υπερβολές, ακόμα και στον τίτλο περί σεισάχθειας. Να το δούμε και να το ξανασυζητήσουμε. 
Με το ΣΥΡΙΖΑ με χωρίζουν πάρα πολλά. Ας πούμε, εγώ προτιμώ να κάνω το σταυρό μου. Κάποιοι φίλοι από το ΣΥΡΙΖΑ μπορούν και διαφορετικά. Εγώ θέλω ένα κράτος που να είναι ενιαία ελληνικό και πολιτισμένο μ’ αυτόν τον τρόπο που γαλουχηθήκαμε, ο ΣΥΡΙΖΑ θέλει κάτι πολυπολιτισμικό. Είναι δικαίωμά τους, το συζητάμε και αυτό, αλλά να ένα νομοσχέδιο, να μία ευκαιρία να συζητήσουμε πραγματικά. Θέλει επεξεργασία. Το στάδιο του συμβιβασμού απέτυχε στην πράξη. Χειρίστηκα εκατοντάδες υποθέσεις στα γραφεία μας και το στάδιο του συμβιβασμού απέτυχε. Πρέπει να το ξαναδούμε, να το καταργήσουμε. Είναι τζάμπα χρόνος, είναι μάταια προσπάθεια. 
Οι επιδόσεις: Κάποιος που έχει πάρει πέντε, έξι, επτά κάρτες είναι αδύνατο να προχωρήσει σε επτά, οκτώ, δέκα επιδόσεις με μία αναβολή που σημαίνει μία δαπάνη τουλάχιστον τετρακόσια, πεντακόσια ευρώ. Να σκεφτούμε μήπως μπορούμε να κάνουμε μία επίδοση στην Ένωση Ελληνικών Τραπεζών. Πρέπει να μπει «οροφή». Δεν μπορεί ανεξέλεγκτα όλα τα δάνεια να τα πάμε στο 30%. Πρέπει να συμφωνήσουμε σε μια «οροφή». Επίσης πρέπει να σκεφτούμε τι θα κάνουμε μ’ εκείνους τους ανθρώπους που δεν έχουν πτωχευτική ικανότητα γιατί δεν είναι πλέον έμποροι αλλά έχουν ένα σωρό χρέη τα οποία δεν μπορούν πια να καλύψουν. Έτσι δεν μπορούν να ανακουφιστούν ούτε από τον Πτωχευτικό Κώδικα ούτε από το νόμο περί υπερχρεωμένων νοικοκυριών. 
	Σε όλα αυτά λοιπόν, εμείς πρέπει να ξαναβρούμε την αξιοπρέπειά μας. Πρέπει να ξαναβρούμε τις λύσεις που θα δίνουν πνοή σ’ αυτόν τον κόσμο, βλέποντας τον κόσμο στα μάτια με αξιοπρέπεια. 
Υπάρχει ένας πρόεδρος τράπεζας ο οποίος την παραμονή της εισχώρησης της τράπεζας σε μία άλλη υπερχρεωμένη τράπεζα βγάζει στο εξωτερικό οκτώ εκατομμύρια ευρώ και μετά η απόλυτη σιωπή. 
Εμείς υποκρινόμαστε εδώ ότι κυβερνάμε, εμείς στο Κοινοβούλιο υποκρινόμαστε ότι ακούμε και κανείς δεν πράττει το παραμικρό. Δεν θα πάρουμε ποτέ καμμία πρωτοβουλία; Ως πότε θα κλείνουμε τα μάτια και τα αυτιά εμείς οι Βουλευτές και κυρίως αυτοί που έχουν την ευθύνη, τα τρία κυβερνητικά κόμματα που στηρίζουν αυτήν τη μυστήρια σιωπή; 
Προηγουμένως μιλούσε για ομερτά ο Πρόεδρος του ΣΥΡΙΖΑ και νομίζω κι εγώ μερικές φορές ότι ζω σ’ εκείνο το φραγκισκάνικο μοναστήρι του Ουμπέρτο Έκο όπου κάποιοι σ’ αυτό το μοναστήρι της υποκρισίας και της σιωπής έκρυβαν μυστικά. Συζητούσαν κατά δυάδες, κατά τριάδες και κανείς δεν αποκάλυπτε την αλήθεια. 
Την αλήθεια και την αξιοπρέπεια δεν μπορούμε να τις αντιπαλέψουμε, κύριε Υπουργέ. Πρέπει κι εσείς να έχετε την εντιμότητα και την ευθύτητα και να πείτε: «Ναι, ήταν ένα ωραίο νομοσχέδιο». Έπρεπε να έχουμε όλοι το θάρρος και να πούμε: «Ναι, είχατε ωραία ρεφλέξ στην παραγωγή του νόμου, είχατε την τρόικα στο κεφάλι σας, δικαίως το έφεραν πρώτοι οι άνθρωποι. Γιατί να μην το ψηφίσουμε; Γιατί να μην το συζητήσουμε; Γιατί να μην πούμε ότι ήταν μία πάρα πολύ ωραία εκκίνηση;». Δυστυχώς δεν έχετε αυτό το θάρρος. Δυστυχώς δεν έχετε αυτή την τόλμη. Πώς, λοιπόν, να περιμένει κάτι καλύτερο από σας ο ελληνικός λαός; 
	Ακούστε: Η Βίβιαν Λι στην τελευταία σκηνή του «Όσα παίρνει ο άνεμος» βλέποντας μια κατακαμένη πατρίδα λέει εκείνη τη φράση: «Αύριο ξημερώνει μία άλλη μέρα».
Θα ξημερώσει αυτή η άλλη μέρα, κύριε Υπουργέ. Ψηφίστε ό,τι θέλετε. Φέρτε όποιο νομοσχέδιο γουστάρετε, γιατί αυτό το εξουσιαστικό σύστημα υπηρετείτε. Κάντε ό,τι καταλαβαίνετε. Εμείς, όμως, αυτήν την κατακαμένη γη, που είδε η Βίβιαν Λι, δεν θα τη δούμε. Εσείς μπορείτε να ελπίζετε σε ό,τι θέλετε. Εμείς, όμως, θα ελπίζουμε στην επόμενη μέρα!
Ευχαριστώ.
(Χειροκροτήματα από την πτέρυγα των Ανεξάρτητων Ελλήνων)","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"111805"," Το λόγο έχει ο συνάδελφος κ. Ιωάννης Μιχελογιαννάκης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111806"," Ευχαριστώ, κύριε Πρόεδρε.
Δεν ξέρω πόσα παίρνει ο άνεμος, αυτό που ξέρω είναι ότι θα μας πάρει ο άνεμος. 
Και σίγουρα θα μας πάρει, αν αναλογιστεί κανείς ότι με το προσχέδιο, Υπουργέ μου, του προϋπολογισμού που κατέβασες, φέρνεις ένα δημόσιο χρέος –μακάρι να πάει εκεί- στο 182%. Σίγουρα την ύφεση την πάμε πάνω από 4%. Σίγουρα η ανεργία, το 62% των νέων, σε προβληματίζει. Και σίγουρα η ακρίβεια –στην πατρίδα μας, που έχει παραγωγή λαδιού, ο Έλληνας αγοράζει το λάδι πιο ακριβά απ’ αυτόν που δεν παράγει- είναι το κυρίαρχο.
Αν τα 7,8 δισεκατομμύρια μείνουν 7,8 δισεκατομμύρια και δεν γίνουν συν 4 δισεκατομμύρια –που δεν μπορείς να μου πεις το αντίθετο- τότε από την τσέπη του υπερχρεωμένου φεύγει 1,1 δισεκατομμύριο από το μισθό, 3,8 δισεκατομμύρια από τη σύνταξη –από την τσέπη, όχι τα μέτρα- το κοινωνικό επίδομα 447 εκατομμύρια, το οικογενειακό επίδομα 427 εκατομμύρια, της υγείας που αναλογεί στο 32% του ΑΕΠ, του εισοδήματος 803 εκατομμύρια. Στην παιδεία, στην παραπαιδεία το 54%, τα 132 εκατομμύρια. Στις απολύσεις αν τύχει ή στη διαθεσιμότητα –εξ ορισμού, αφού είναι μονοσήμαντη η σχέση- εσύ το βάζεις στα 172 εκατομμύρια. 
Κι αν βάλεις και το ΕΚΑΣ, τη μεταφορά του νεφροπαθή –καρδιολόγος είμαι- το ειδικό εποχικό και το ειδικό επίδομα ανεργίας, το τριαντάρι και το πενηντάρι, καταλαβαίνεις για τι θα μιλάμε αύριο ή σε έξι μήνες: για υπερχρεωμένους πολίτες. Δεν θα μιλάμε πια για 57 δισεκατομμύρια, που είναι τώρα τα «κόκκινα» δάνεια.
Σίγουρα δεν θα μιλάς μόνο για 15 δισεκατομμύρια στεγαστικά, για εννιά καταναλωτικά και για τριάντα τρία επιχειρηματικά, αλλά τουλάχιστον για 40% στατιστικά, με μία λογική μετακίνηση των αριθμών που θα κάνεις με τα στοιχεία που σου έδωσα.
Εξακόσιες χιλιάδες πήγαν και είπαν «έλα να τα ρυθμίσουμε εξωδικαστικά», γιατί είναι και ακριβό. Είκοσι έξι χιλιάδες είναι στα δικαστήρια. Πολύ καλή η πρόταση και του προγράμματος της ΔΗΜΑΡ και του ΣΥΡΙΖΑ, για να διευκολυνθεί και το δικαστικό και το εξωδικαστικό.
Και γνωρίζεις ότι ήδη –και αυτό να το βάλουμε καλά στο μυαλό μας- οι χίλιοι πεντακόσιοι «κουρεύτηκαν», οι δεκαπέντε διαγράφηκαν και είκοσι έξι χιλιάδες υποθέσεις με καλούς δικηγόρους και εργατολόγους, πιθανόν να φέρουν μέχρι και συνταγματικά ζητήματα που αύριο μπορεί να αντιμετωπίσεις.
Θα πω κάτι ως γιατρός και όχι ως ο Μιχελογιαννάκης ο πολιτικός: Ένας στους δύο είναι με προβλήματα υγείας, το 47% έχει καρδιοπάθεια, με μπαλονάκι και εμφράγματα. Μπορείς να πάρεις τα νούμερα και να τα δεις. Το ΕΚΠΟΙΖΩ τα βγάζει. 
Το 40% είναι κρυφοί στον κοινωνικό τους περίγυρο, μοναχικοί και όχι ερωτικοί στο «Όσα παίρνει ο άνεμος». Όσα παίρνει η μπόρα. Το 40% χάλασε φιλίες. Σε μία κοινωνία κρίσης χάλασε φιλίες, γιατί στην Ελλάδα πηγαίνω στο φίλο και στον κολλητό να δανειστώ. Και πάντα όταν δανείζεσαι, χάνεις το φιλικό. Φαντάσου τη μοναξιά του σήμερα. 
Ένας στους τρεις χαλά τη σχέση με την οικογένεια, τα συμπεθέρια, γιατί ο ένας στους τρεις πηγαίνει και τα παίρνει από τους γονείς στο χωριό –λέει «βάλε λεφτά»- με αποτέλεσμα σήμερα να μην έχουν την άνεση ούτε να πηγαίνουν Σαββατοκύριακα στα χωριά τους, γιατί δεν μπορούν να αντικρύσουν τον πατέρα τους και ο πατέρας τους φοβάται να τους αντικρύσει, γιατί αδυνατεί να τους καλύψει.
Αυτά είναι στοιχεία, τα οποία έχουν βγει και από το ΕΚΠΟΙΖΩ, έχουν δοθεί προς τα έξω και τα γνωρίζεις.
Τι να ψηφίσω; Μπορώ να μην ψηφίσω μια πρόταση, η οποία λέει ότι θα μειώσω το επιτόκιο σε καταναλωτικά και σε πιστωτική κάρτα; Μπορώ να πω ότι την υποχρέωση της μηνιαίας δόσης του 30% όσον αφορά το διαθέσιμο οικογενειακό εισόδημα δεν θα το ψηφίσω, αλλά θα ψηφίσω το 30% της ελάττωσης; 
Άκου, Υπουργέ: Χιλιάρικο στην τσέπη. Τι προτείνει η ΔΗΜΑΡ και προτείνει και ο ΣΥΡΙΖΑ τώρα; Το 30% του εισοδήματος. Δηλαδή, στο χιλιάρικο τριακόσια. Εσύ έρχεσαι ετούτη τη στιγμή δημοσιογραφικά και λες τι; Στο χιλιάρικο εφτακόσια. Εφτακόσια ή τριακόσια; Και ποια είναι η διαφορά;
(Χειροκροτήματα)
Μπορείς να μην ψηφίσεις την παραχώρηση περιόδου χάριτος χωρίς καταβολή τόκων και κεφαλαίου –καλά είπε η Ζωή- με την εγγύηση των τραπεζών όταν ακόμα οι ίδιοι οι όροι ανακεφαλαιοποίησης δεν έχουν έρθει στη Βουλή μέσα, αλλά κρατιόμαστε σε μια ομηρία ανησυχίας μήπως και τελικά περάσουν από κάποιο ανένα Υπουργικό Συμβούλιο και δοθούν έτσι; Ασφαλώς όχι. 
Το σημαντικότερο απ’ όλα, να παρατείνω τη σύμβαση του δανείου. Είναι μια πρόταση καλή του Φώτη του Κουβέλη, την οποία εμείς θα την βρούμε, θα την κάνουμε την πρόταση, που θα λέει το εξής: Όταν έχει πληρωθεί το κεφάλαιο συν ένα εύλογο κέρδος, να διαγράφεται και τελείως. Και έκανε ο ΣΥΡΙΖΑ μια άλλη πρόταση σωστή για τον άστεγο, το χρόνιο ασθενή και γι’ αυτόν τον οποίο αδυνατεί. 
Πού μπαίνει όμως, το θέμα και είναι παράκληση προς τον ΣΥΡΙΖΑ, αριστερή παράκληση και με καλή πρόθεση:
Πρώτον, να οριοθετήσουμε μαζί το όριο φτώχειας. Το 7 ή τα 150 ή το 15 θέλει ταξική ανάλυση. Ο Πουλαντζάς αυτοκτόνησε. Είμαστε νέοι άνθρωποι εμείς, που δεν θα αυτοκτονήσουμε, γιατί έχουμε μάθει να αγωνιζόμαστε.
Δεύτερον, το ελάχιστο εγγυημένο εισόδημα είτε σαν κοινωνικό δίχτυ είτε σαν ελάχιστο εγγυημένο ή σαν ελάχιστη τιμή διαβίωσης –όπως και να το πει κανείς- να το οριοθετήσουμε και να το βρούμε.
Τρίτον, αυτός ο οποίος πήρε δάνειο για να κάνει πρώτο σπίτι, δεύτερο, τρίτο και εξοχική κατοικία, μπορεί εύκολα σήμερα να ελεγχθεί απ’ αυτόν που πήρε δάνειο μία φορά. Εκεί θέλει πραγματικά νομοθετική ρύθμιση. 
Τέταρτον και σημαντικότερο: Είμαστε ένα κράτος ανεπαρκές, ένα κράτος που δεν έχει πόθεν, ένα κράτος που δεν έχει έσχες, ένα κράτος που δεν μπορεί να ελέγξει την κινητικότητα του τραπεζικού λογαριασμού, ένα κράτος που δεν μπορεί να ελέγξει αν έχεις offshore εταιρεία, ένα κράτος που δεν μπορεί να ελέγξει αν έχεις χρήματα στο εξωτερικό. Πεδίον δόξης λαμπρόν! Να οριοθετήσεις τουλάχιστον τη συνθήκη αυτή που να μπορείς τουλάχιστον εσύ συντηρητικά να δεις το αύριο και εμείς ως αριστερά να ζήσουμε το αύριο.
Ευχαριστώ πολύ. 
(Χειροκροτήματα)","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"111807"," Το λόγο έχει ο συνάδελφος κ. Δημήτριος Στρατούλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111808"," Κυρίες και κύριοι Βουλευτές, θέλω να ξεκινήσω κατ’αρχάς με ό,τι συντελείται σήμερα που παρακολουθεί με αγωνία όλη η ελληνική κοινωνία και να εκφράσω την πλήρη αλληλεγγύη και στήριξη του ΣΥΡΙΖΑ – Ενωτικού Κοινωνικού Μετώπου στον αγώνα που κάνουν οι εργαζόμενοι στα Ναυπηγεία Σκαραμαγκά που είναι έξι μήνες απλήρωτοι, για το ψωμί των παιδιών τους, για να λειτουργήσει η επιχείρησή τους και τα ναυπηγεία που θα μπορούσε να είναι μοχλός για την παραγωγική ανασυγκρότηση της χώρας.
(Χειροκροτήματα από την πτέρυγα του ΣΥΡΙΖΑ-ΕΚΜ)
Να καταγγείλουμε στον πιο έντονο τρόπο την αντίδραση της Κυβέρνησης, την ωμή αστυνομική βία και καταστολή σε βάρος των εργαζομένων αυτών που αγωνίζονται για το μισθό, το ψωμί και το γάλα των παιδιών τους. Να καταγγείλουμε τις αθρόες προσαγωγές και να ζητήσουμε απ’ αυτό το Βήμα της Βουλής των Ελλήνων και των Ελληνίδων με άμεση πολιτική πρωτοβουλία της Κυβέρνησης να απελευθερωθούν οι δεκάδες προσαχθέντες και συλληφθέντες αγωνιζόμενοι εργάτες.
(Χειροκροτήματα από την πτέρυγα του ΣΥΡΙΖΑ-ΕΚΜ)
Δεύτερον, άκουσα πολύ προσεκτικά τους εισηγητές της Νέας Δημοκρατίας και του ΠΑΣΟΚ. Ουσιαστικά είπαν «όχι» σε όλα όσα προτείνει η Κοινοβουλευτική Ομάδα του ΣΥΡΙΖΑ με την πρόταση νόμου για ανακούφιση των υπερχρεωμένων λαϊκών νοικοκυριών. 
Ειλικρινά το λέω, ακούγοντας τους δύο εισηγητές του ΠΑΣΟΚ και της Νέας Δημοκρατίας αισθανόμουν ότι δεν ήμουν στη Βουλή των Ελλήνων και των Ελληνίδων, αλλά ότι είμαι σε συνέλευση της Ένωσης Ελληνικών Τραπεζών που προσπαθούν μεταξύ τους να ενισχύσουν τα επιχειρήματά τους, γιατί πρέπει να συνεχίσουν να έχουν κέρδη, γιατί θα πρέπει να συνεχίσουν να ληστεύουν τον ελληνικό λαό με ληστρικά επιτόκια και γιατί πρέπει να συνεχίσουν να οδηγούν σε δυστυχία τα λαϊκά νοικοκυριά. 
Μας είπατε ότι εάν περάσει η πρόταση νόμου του ΣΥΡΙΖΑ –μας είπαν οι δύο εισηγητές του ΠΑΣΟΚ και της Νέας Δημοκρατίας- τότε θα γλιτώσουν αυτοί που κάνουν φοροδιαφυγή, ότι θα ενισχυθεί η εισφοροδιαφυγή, ότι θα γίνουν εικονικές απολύσεις κ.λπ.. Γιατί θα γίνουν όλα αυτά; Δεν έχετε ελεγκτικούς μηχανισμούς; Τους έχετε διαλύσει; Κουνάτε το δάχτυλο σε εμάς, ότι θα ενισχύσουμε την εισφοροδιαφυγή, όταν χθες κιόλας βγήκαν τα επίσημα στοιχεία του Σώματος Επιθεωρητών Εργασίας ότι με εσάς Κυβέρνηση το 33% των εργαζομένων στη χώρα μας είναι ανασφάλιστοι; 
Μιλήσατε ακόμη, οι δυο εισηγητές της Νέας Δημοκρατίας και του ΠΑΣΟΚ ότι θα δημιουργήσει η πρόταση νόμου μας ακόμα και εικονική ανεργία για να επωφεληθούν κάποιοι. Κουνάτε το δάχτυλο σε εμάς και μας λέτε ότι θα δημιουργήσουμε εικονική ανεργία, όταν εσείς με τις πολιτικές τις βάρβαρες και τις μνημονιακές που πιστά εφαρμόζετε, έχετε δημιουργήσει πραγματική ανεργία σε ενάμισι εκατομμύριο Έλληνες και Ελληνίδες που η συντριπτική πλειοψηφία τους είναι νέα παιδιά και που αν εφαρμόσετε το νέο βάρβαρο πακέτο των μνημονιακών μέτρων, θα τους φτάσετε στα δυο εκατομμύρια ανέργους;
Μας ρωτήσατε: «Υπολογίσατε τούτο; Υπολογίσατε τ’ άλλο με την πρόταση νόμου σας; Υπολογίσατε, τι θα χάσουν οι τράπεζες;». Μα, είναι δυνατόν να ρωτάτε εμάς, αν υπολογίσαμε; Εσείς υπολογίσετε, τι συνέπειες έχετε επιφέρει μέχρι τώρα με τις μνημονιακές πολιτικές σας; Υπολογίσατε τους άνεργους; Υπολογίσατε τους φτωχούς, τους εξαθλιωμένους, τους εκατομμύρια απελπισμένους που έχετε δημιουργήσει στη χώρα μας; Είναι δυνατόν να ρωτάτε εμάς, αν τα υπολογίσαμε; 
 Βεβαίως, εμείς όλα τα υπολογίσαμε. Πρώτα απ’ όλα, όμως, δεν υπολογίσαμε αριθμούς και δείκτες. Υπολογίσαμε κέρδη και ζημιές τραπεζών, όπως λέτε εσείς. Και αυτά τα υπολογίσαμε. Κυρίως, όμως, υπολογίσαμε –και υπολογίζουμε με την πρότασή μας- τις ανθρώπινες ζωές. Και με αυτό το κριτήριο κάνουμε την πρότασή μας. 
Και κάνουμε την πρόταση αυτή, γιατί ξέρουμε καλά κι εμείς κι εσείς κι όσοι μας βλέπουν και μας ακούνε ότι σήμερα εκατοντάδες χιλιάδες λαϊκά νοικοκυριά έχουν μέλη τους άνεργα, έχουν μέλη τους που απασχολούνται, που στην καλύτερη περίπτωση ακόμα κι αν έχουν δουλειά έχουν δεχτεί δραστικό «κούρεμα» στους μισθούς, στις συντάξεις, στα δικαιότατα τους κι έχουν δεχθεί μεγάλη φοροεπιδρομή. Αδυνατούν όλα αυτά τα εκατοντάδες χιλιάδες νοικοκυριά να εξυπηρετήσουν τις υψηλές δόσεις των δανείων που πήραν σε άλλες εποχές, για άλλους λόγους και για άλλες συνθήκες. Όλα αυτά τα νοικοκυριά απειλούνται να χάσουν τα σπίτια τους και υφίστανται εκβιασμούς από τις τράπεζες. Γίνονται ακόμη και αυθαίρετες αναλήψεις από τους λογαριασμούς που έχουν στις ίδιες στις τράπεζες, από τις οποίες έχουν δανειστεί. Υφίστανται ενοχλήσεις και τρομοκρατικούς εκβιασμούς από τις εισπρακτικές εταιρείες, οι οποίες λειτουργούν λες και είναι σύγχρονες συμμορίες του Φαρ Ουέστ και οι οποίες εταιρείες πρέπει άμεσα να καταργηθούν. 
Βεβαίως, γνωρίζουμε ότι δεν είναι μόνο το ότι δεν έχουν αυτά τα εκατοντάδες χιλιάδες λαϊκά νοικοκυριά να αποπληρώσουν τα δάνεια που πήραν από τις τράπεζες και μάλιστα με ληστρικά επιτόκια και σε άλλες συνθήκες, αλλά έχουν κι άλλες επιπτώσεις πέρα από τις οικονομικές. Δηλαδή, θα πρέπει να στερηθούν το ψωμί και το φαγητό των παιδιών τους για να δώσουν αυτές τις δόσεις. Έχουμε και συνέπειες ψυχολογικές. Έχετε οδηγήσει σε κατάθλιψη ένα μεγάλο κομμάτι του λαού μας που ειδικά χρωστάει στις τράπεζες. Βεβαίως, οδηγείτε και στη διάλυση των ίδιων των οικογενειών που δεν μπορούν να τα βγάλουν πέρα και να αντεπεξέλθουν σε αυτές τις δύσκολες συνθήκες. 
Θέλετε να σας πω γιατί φθάσαμε σε αυτήν την κατάσταση, με τα λαϊκά νοικοκυριά να αδυνατούν να αποπληρώσουν τα χρέη τους σε τράπεζες; Φυσικά, δεν έπεσαν από τον ουρανό οι δέκα πληγές του Φαραώ. Τους οδήγησαν σε αυτήν την κατάσταση οι μνημονιακές πολιτικές που εφαρμόζετε. Και εάν συνεχίσετε να εφαρμόζετε αυτές τις μνημονιακές πολιτικές και εάν πάρετε και το νέο πακέτο των μέτρων, θα δημιουργήσετε ακόμη μεγαλύτερη εξαθλίωση, δυστυχία, ανεργία, αδυναμία των λαϊκών νοικοκυριών να αποπληρώσουν στις τράπεζες.
Γιατί κάναμε την πρόταση νόμου ως ΣΥΡΙΖΑ; Γιατί το θεσμικό πλαίσιο που υπάρχει έως τώρα δεν διευκολύνει τα λαϊκά νοικοκυριά που αδυνατούν να εκπληρώσουν τις υποχρεώσεις τους προς τις τράπεζες. Οι τράπεζες δεν κάνουν ρυθμίσεις. Τις κάνουν πολύ δύσκολα, με πολύ μεγαλύτερο επιτόκιο, με νέες εμπράγματες ασφάλειες και υποθήκες, με παράταση των δανείων στον αιώνα τον άπαντα, για να χρωστούν και τα παιδιά και τα εγγόνια των δανειοληπτών.
Ο εξωδικαστικός συμβιβασμός, ο οποίος προβλεπόταν, δεν γίνεται από τις τράπεζες με τους δανειολήπτες. Δεν ανταποκρίνονται οι τράπεζες και αναγκάζονται οι δανειολήπτες, τα λαϊκά νοικοκυριά, να προσφεύγουν στα δικαστήρια, για να βρουν το δίκιο τους, σε μία πολυδάπανη και πολύχρονη διαδικασία, με δικάσιμες που παίρνουν πια στα ειρηνοδικεία ημερομηνία για το 2016.
Θεωρούμε αδιανόητο το να αρνούνται τα κόμματα που είπαν ότι δεν θα ψηφίσουν την πρόταση νόμου την ολική διαγραφή χρεών για αυτούς που είναι κάτω από το όριο της φτώχειας, για άτομα με αναπηρία, για αρρώστους, για υπερήλικες. Αδυνατούμε να καταλάβουμε γιατί δεν δέχεστε τη μερική διαγραφή των χρεών προς τις τράπεζες, ανάλογα με τη μείωση των εισοδημάτων που είχαν τα λαϊκά νοικοκυριά λόγω των μνημονιακών πολιτικών. Αδυνατούμε να καταλάβουμε γιατί δεν δέχεστε να πληρώνουν κάθε μήνα μέχρι το 30% του εισοδήματός τους για δόσεις και το υπόλοιπο σε ετήσια βάση να διαγράφεται και βεβαίως να επανεξετάζεται. Αδυνατούμε να καταλάβουμε γιατί δεν δέχεστε εκλογίκευση των επιτοκίων ειδικά στις πιστωτικές κάρτες και τα καταναλωτικά δάνεια, που είναι ιδιαίτερα ληστρικά. Αδυνατούμε να καταλάβουμε γιατί δεν δέχεστε να παγώνει η διαδικασία αναγκαστικής εκτέλεσης και είσπραξης από τις τράπεζες, όταν προσφεύγει σε αυτές ο δανειολήπτης και ζητά ρύθμιση. Αδυνατούμε να καταλάβουμε γιατί δεν αποδέχεστε τη θέσπιση αναγκαστικών κανόνων, ώστε οι τράπεζες αναγκαστικά να δέχονται αυτές τις ρυθμίσεις. 
Τελειώνοντας, κύριε Πρόεδρε, θέλω να πω ότι εμείς επιμένουμε στην πρόταση νόμου. Θεωρούμε ότι βοηθά στην ανάπτυξη, γιατί αυξάνει το διαθέσιμο εισόδημα των λαϊκών νοικοκυριών. Θεωρούμε ότι αντιμετωπίζει το κοινωνικό κραχ, στο οποίο ήδη βρισκόμαστε. Θεωρούμε ότι και τις ίδιες τις τράπεζες τις βοηθά να εξυγιάνουν το χαρτοφυλάκιό τους και έχουν τη δυνατότητα να τα καλύψουν αυτά, γιατί από τα 50 δισεκατομμύρια της ανακεφαλαιοποίησης μόνο τα 32 δισεκατομμύρια είναι για το «κούρεμα» των ομολόγων και τα υπόλοιπα είναι για να καλύψουν αυτές τις επισφάλειες. Θεωρούμε ότι κάνουμε αυτήν την πρόταση νόμου, για να είμαστε συνεπείς στις προεκλογικές μας δεσμεύσεις και για να υπάρχουν επιτέλους κόμματα που λένε τα ίδια πριν και μετά τις εκλογές. 
Εμείς πιστεύουμε ότι μπορεί από εδώ να απορρίπτεται αυτή η πρόταση νόμου. Θα γίνει, όμως, όπως και έχει γίνει, υπόθεση των αγώνων του λαού μας. Θα εφαρμοστεί στην πράξη από τα λαϊκά νοικοκυριά, όχι γιατί το λέμε εμείς, αλλά γιατί δεν θα έχουν να πληρώσουν. Εμείς θα στηρίξουμε τη μάχη για επιβίωση του λαού μας, όχι μόνο με όσα λέμε στη Βουλή, όχι μόνο με την παρουσία μας στους αγώνες αλλά και με δράσεις κοινωνικής αλληλεγγύης, για να μη βρεθεί κανείς καμία μόνος του απέναντι στην κρίση, να μη χάσει κανείς τα σπίτια του από τις τράπεζες για χρέη 1.000, 2.000 ή 5.000 ευρώ και θα κάνουμε οτιδήποτε, για να φύγουν η Κυβέρνηση, η τρόικα, τα μνημόνιά σας το γρηγορότερο δυνατό, πριν ολοκληρώσετε την οικονομική και κοινωνική καταστροφή στη χώρα μας και πριν ταπεινώσετε ακόμη περισσότερο το λαό μας. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"111809"," Το λόγο έχει η συνάδελφος κ. Μαρίνα Χρυσοβελώνη.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111810"," Κύριε Πρόεδρε, κυρίες και κύριοι συνάδελφοι, ο ελληνικός λαός, δίχως να το έχει επιλέξει, εξαιτίας των καταστροφικών χειρισμών και επιλογών της μνημονιακής συγκυβέρνησης αλλά και των προκατόχων αυτής έχει καταδικαστεί να βιώνει μία τραγική και πρωτόγνωρη καθημερινότητα, που του στερεί το θεμελιώδες δικαίωμα στην εργασία, στην αξιοπρεπή διαβίωση και τελικά στην επιβίωση.
Οι απολύσεις στον ιδιωτικό τομέα που ξεκίνησαν από την αρχή του χρόνου και πλέον ξεπερνούν τις χίλιες την ημέρα, τα τετρακόσιες ογδόντα πέντε χιλιάδες παιδιά που ζουν κάτω από το όριο της φτώχειας, οι πάνω από τρεις χιλιάδες αυτοκτονίες είναι αριθμοί αμείλικτοι που ζητούν επιτακτικά λύσεις. 
Τα νέα φοροεισπρακτικά μέτρα, οι νέες δραματικές μειώσεις των μισθών και των συντάξεων που αναμένεται να ανακοινωθούν από μέρα σε μέρα, η αλματώδης αύξηση της ανεργίας, τα λουκέτα που μπαίνουν καθημερινά σε καταστήματα και επιχειρήσεις, καθιστούν τη στήριξη των επίμαχων ρυθμίσεων για τα υπερχρεωμένα νοικοκυριά επιβεβλημένη με τις όσες ορθές επισημάνσεις ανέφερε η ειδική αγορήτρια των Ανεξάρτητων Ελλήνων κ. Μακρή. 
Ο δρόμος, βέβαια, έχει ήδη ανοίξει. Τα ειρηνοδικεία σε όλη την Ελλάδα, δηλαδή στην Αθήνα, στη Θεσσαλονίκη, στο Βόλο, στην Κρήτη και στην Πάτρα δικαιώνουν τους προσφεύγοντες. Τα δάνεια σε ορισμένες περιπτώσεις «κουρεύονται» μέχρι και το 100%. Πρέπει, όμως, να διευκολύνουμε νομοθετικά τους πληττόμενους συνανθρώπους μας που βρίσκονται σε απόλυτη απόγνωση,  ώστε να μην αναγκάζονται, όπως συμβαίνει σήμερα, να προσφεύγουν στη δικαιοσύνη και να υποβάλονται σε δικαστικά έξοδα, στα οποία δεν έχουν τη δυνατότητα να ανταποκριθούν. 
Η ανάγκη των διορθωτικών παρεμβάσεων στο ν.3896/2010, το νόμο Κατσέλη, όπως επικράτησε να λέγεται, κρίνεται αναγκαία. Με δεδομένη την πληθώρα των αιτήσεων που κατατίθεται στα ειρηνοδικεία όλης της χώρας, ο αριθμός των οποίων σύμφωνα με πληροφορίες των ιδίων των τραπεζών φτάνει τις είκοσι χιλιάδες, καθώς η διαδικασία του συμβιβασμού που προβλέπεται έχει αποτύχει πλήρως και έχει αποδειχθεί απολύτως ανούσια, εφόσον σπανιότατα ευδοκιμεί λόγω της αδιάλλακτης και ανάλγητης πολιτικής των τραπεζών. Είναι χαρακτηριστικό ότι οι αιτήσεις που κατατίθενται σε κάποια ειρηνοδικεία λαμβάνουν πλέον ημερομηνία εκδίκασης το 2017 και ορισμένες φορές το 2019, γεγονός που αναδεικνύει και επιτείνει αφ’ενός μεν το πρόβλημα που αντιμετωπίζουν χιλιάδες δανειολήπτες, αφ’ετέρου τα κενά που διαπιστώνονται μετά τη διετή εμπειρία εφαρμογής των ρυθμίσεων. 
Εμείς, οι Ανεξάρτητοι Έλληνες, όπως επεσήμανε η ειδική αγορήτριά μας κ. Μακρή, στην αρχική αντιπρόταση, στο συγκεντρωτικό οικονομικό πρόγραμμά μας, έχουμε ειδική πρόταση για τα υπερχρεωμένα νοικοκυριά, βασικά σημεία της οποίας ταυτίζονται με την υπό συζήτηση πρόταση. 
Η Κυβέρνηση ισχυρίστηκε στην αρμόδια επιτροπή ότι επεξεργάζεται σχέδιο νόμου για τους συμπολίτες μας που έχουν φτάσει στο σημείο μηδέν. Κάτι, όμως, παρόμοιο δεν το έχουμε δει μέχρι σήμερα. Άλλωστε, στο σχέδιο του προϋπολογισμού, που κατατέθηκε πριν λίγες ημέρες, είδαμε ότι δεν έχει ληφθεί καμμία απολύτως πρόνοια για την ανακούφιση των υπερχρεωμένων νοικοκυριών που βρίσκονται αντιμέτωπα με την αναλγησία των τραπεζών και τη λαίλαπα των εισπρακτικών εταιρειών. Κανένα κονδύλι δεν προορίζεται για την κατηγορία εκείνων των συμπολιτών μας που ζουν κάτω από το όριο της φτώχειας, μια κοινωνική ομάδα που διευρύνεται συνεχώς και, δυστυχώς, θα συνεχίζει να αυξάνεται αλματωδώς εξαιτίας της προκλητικά της ανελέητης μνημονιακής πολιτικής της συγκυβέρνησης. 
Ενδεικτικά θα αναφέρω μερικά στοιχεία της Τράπεζας της Ελλάδος. Με το τέλος του πρώτου εξαμήνου του 2012 ένα στα πέντε στεγαστικά δάνεια βρίσκεται πλέον στο «κόκκινο». Αυτό το ποσοστό ισοδυναμεί με 15 δισεκατομμύρια ευρώ μόνο για «κόκκινα» στεγαστικά δάνεια, ενώ συνολικά τα καθυστερούμενα δάνεια υπερβαίνουν το 20% των χορηγήσεων και προσεγγίζουν τα 50 δισεκατομμύρια ευρώ σε απόλυτο νούμερο. Για να έχουμε μια εικόνα της ταχύτητας κατάρρευσης της πραγματικής οικονομίας, μέσα σε εννέα μόλις μήνες προστέθηκαν περισσότερα από 10 δισεκατομμύρια ευρώ σε νέα «κόκκινα» δάνεια. 
Εκεί, όμως, που η συγκυβέρνηση δείχνει αμείωτο ενδιαφέρον είναι για την τραπεζική οικονομία, για τα κέρδη δηλαδή των τραπεζών και για την υποτιθέμενη βιωσιμότητά τους, όπως συγκαλυμμένα αποκαλείτε τη διαρκή επιχορήγησή τους με δημόσιο χρήμα, με πάνω από 100 δισεκατομμύρια ευρώ σε «ζεστά» κεφάλαια και κρατικές εγγυήσεις, αλλά και με τη σκανδαλώδη κάλυψη των τραπεζών που απέφυγαν συστηματικά να πληρώσουν τις στοιχειώδεις υποχρεώσεις τους προς το δημόσιο από παλαιότερες διευκολύνσεις της Νέας Δημοκρατίας επί Αλογοσκούφη για παράδειγμα. Παρ’ όλα αυτά, βλέπουμε σήμερα τους τραπεζίτες να αρνούνται να συνεργαστούν. 
Λέτε ότι θα κάνετε νομοθετική ρύθμιση για το θέμα. Όμως, οι τράπεζες σας ξεκαθαρίζουν πώς δεν θα τη δεχθεί η τρόικα. Κάτι παραπάνω από εσάς θα ξέρουν οι άνθρωποι, γιατί επ’ αυτού είναι πολύ συγκεκριμένοι, σε αντίθεση με εσάς. Λένε ξεκάθαρα πως δεν θα περάσει ρύθμιση για πλαφόν στις δόσεις από τη Βουλή. Δεν θέλουν να μπει ανώτατο όριο στη μηνιαία δόση δανείου, ώστε να μην υπερβαίνει το 30% του μηνιαίου εισοδήματος του δανειολήπτη. 
Οι τράπεζες ξεκάθαρα πλέον έχουν υποκαταστήσει όχι μόνο την Κυβέρνηση αλλά επιχειρούν να αδειάσουν ανοικτά και τη Βουλή. 
Εμείς οι Ανεξάρτητοι Έλληνες όμως δεν θα τους κάνουμε τη χάρη. Την ώρα που επιδεινώνεται δραματικά η δυνατότητα των νοικοκυριών να εξυπηρετούν το δανεισμό τους, ως αποτέλεσμα των νέων φοροεισπρακτικών μέτρων, της μείωσης των εισοδημάτων και φυσικά της αύξησης της ανεργίας εξαιτίας του μνημονίου, δεν είναι δυνατόν να φροντίζετε για την κερδοφορία των τραπεζών, καθώς οι τράπεζες με την πολιτική που ακολουθούν έχουν συμβάλει καθοριστικά στην ασφυξία της πραγματικής οικονομίας. Γι’ αυτό και μόνο το λόγο δεν πρέπει να τις επιβραβεύσουμε. 
Αντίθετα, επιβάλλεται να τις υποχρεώσουμε να σταματήσουν να στέκονται ενάντια στην κοινωνία, την οποία οδηγούν στην ολοκληρωτική εξαθλίωση. Οφείλουμε, έστω και τώρα, ακόμα και νομοθετικά, να τις υποχρεώσουμε να στηρίξουν εκείνους που προσπαθούν να αποπληρώσουν δυσβάστακτα δάνεια.
Για το λόγο αυτόν οι Ανεξάρτητοι Έλληνες και εγώ προσωπικά στηρίζουμε την παρούσα πρόταση νόμου, παραμένοντας αρωγοί της κοινωνίας και όχι των κρατικοδίαιτων τραπεζών.
Σας ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)","ΜΑΡΙΝΑ ΧΡΥΣΟΒΕΛΩΝΗ",553
"111811"," Ο κύριος Υπουργός έχει το λόγο για δεκαπέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111812"," Κυρίες και κύριοι Βουλευτές, κλείνοντας την ομιλία μου στην αρμόδια Επιτροπή Παραγωγής και Εμπορίου, όπου συζητήθηκε η πρόταση νόμου που έρχεται σήμερα στην Ολομέλεια, είχα παρακαλέσει τους αξιότιμους Βουλευτές του ΣΥΡΙΖΑ να εξαιρέσουν το ζήτημα των υπερχρεωμένων νοικοκυριών από τον αντιπολιτευτικό τους σχεδιασμό, λόγω της σπουδαιότητας και της ευαισθησίας του προβλήματος.
Με λύπη σήμερα παρατηρώ ότι όχι μόνο επιχειρούν να το αξιοποιήσουν για μικροκομματικά οφέλη, αλλά και ότι καμμία αλλαγή δεν έχουν επιφέρει στην πρόταση που ήρθε προς συζήτηση στην επιτροπή. Αναρωτιέμαι πραγματικά τι νόημα έχει η ανάλωση ωρών για να συζητηθεί μία νομοθετική πρωτοβουλία στην επιτροπή, όταν όσοι φιλοδοξούν να αναλάβουν αυτήν την πρωτοβουλία, συμπεριφέρονται στην Ολομέλεια σαν να μη διεξήχθη ποτέ η συζήτηση στην επιτροπή. Αυτή ακριβώς η συμπεριφορά επιβεβαιώνει ότι απλά και μόνο ο ΣΥΡΙΖΑ τζογάρει πολιτικά πάνω στο πρόβλημα των υπερχρεωμένων δανειοληπτών.
Δεν έχω καμμία δυσκολία να αναγνωρίσω ότι όλα τα κόμματα που εκπροσωπούνται σε αυτήν τη Βουλή συμφωνούν στην ανάγκη αντιμετώπισης αυτού του ζητήματος. Όλα τα κόμματα, ανεξαρτήτως ιδεολογικής τοποθέτησης, κατανοούν το πρόβλημα μίας οικογένειας που κινδυνεύει να χάσει το σπίτι της, ενός εργαζόμενου που πρέπει να διαθέτει όλο του το εισόδημα για την αποπληρωμή του δανείου του ή ενός ανέργου που δεν είναι πια σε θέση να ανταποκριθεί στις υποχρεώσεις του. Η ευαισθησία δεν λείπει από κανέναν, ούτε όμως είναι και μονοπώλιο κανενός. Είναι όμως άλλο πράγμα η κοινωνική ευαισθησία και η κατανόηση του προβλήματος και άλλο πράγμα η σοβαρότητα και η υπευθυνότητα με την οποία πρέπει να αντιμετωπιστεί.
Σε αυτό ακριβώς το επίπεδο της σοβαρότητας και της υπευθυνότητας η πρόταση νόμου του ΣΥΡΙΖΑ μπορώ να πω ότι πάσχει τραγικά. Εδώ και μία τριετία τα νοικοκυριά και οι επιχειρήσεις της χώρας βιώνουν μία δύσκολη πραγματικότητα. Η ύφεση και η έλλειψη ρευστότητας, η ανεργία, η εργασιακή ανασφάλεια και η δραστική μείωση του εισοδήματος των πολιτών δημιουργούν ασφυκτικές συνθήκες στην αγορά και την κοινωνία.
Με βάση τη σημερινή κατάσταση η εξυπηρέτηση αυτών των δανείων είναι εξαιρετικά δύσκολη και για πολλά νοικοκυριά δυστυχώς αδύνατη. Στο πλαίσιο αυτό η Κυβέρνηση έχει ήδη ξεκινήσει διαδικασία διαβούλευσης στην οποία συμμετέχουν όλοι οι εμπλεκόμενοι φορείς. 
Στόχος μας είναι να προχωρήσουμε σε παρεμβάσεις που θα βοηθήσουν στην ανακούφιση των δανειοληπτών αλλά και ευρύτερα στην προσπάθεια για τη διατήρηση της κοινωνικής συνοχής με τρόπο ουσιαστικό. 
Ήλπιζα ότι ο ΣΥΡΙΖΑ σε αυτήν τη συζήτηση θα κατέθετε μία πρόταση, η οποία αντί της κατάρρευσης των τραπεζών, θα περιλάμβανε εφαρμόσιμα και ρεαλιστικά μέτρα για τη διευκόλυνση των δοκιμαζόμενων συμπολιτών μας, τα οποία πολύ ευχαρίστως θα μπορούσαμε να ενσωματώσουμε στην πρόταση την οποία ετοιμάζουμε. Όσο όμως και να ψάξει κανείς, μόνο σε ένα σημείο μπορεί να βρει στοιχεία ρεαλισμού, στο σημείο της ανάγκης βελτίωσης του εξωδικαστικού συμβιβασμού. Πράγματι, αυτή η διαδικασία, με τον τρόπο που εφαρμόστηκε από το ν.3869, δεν ανταποκρίθηκε στις προσδοκίες και απέτυχε να αντιμετωπίσει το πρόβλημα. Σε συνδυασμό μάλιστα με τη μεγάλη χρονική περίοδο στην οποία προσδιορίζονται οι δικάσιμες, αυτό επιτείνει το πρόβλημα. Γι’ αυτό η βελτίωση του πλαισίου λειτουργίας του εξωδικαστικού συμβιβασμού αποτελεί μέλημα στην πρόταση που επεξεργαζόμαστε.
Πέραν αυτού, όμως, δεν διακρίνει κανείς τίποτε άλλο παρά πρόχειρες και ανεφάρμοστες προτάσεις, ξεπερασμένες ιδεολογικές εμμονές και εσκεμμένα αφελείς σχηματοποιήσεις. Γιατί τι άλλο είναι η αναφορά στους αστέγους, όταν έχουμε στη χώρα περίπου 90% ιδιοκατοίκηση;","ΑΘΑΝΑΣΙΟΣ ΣΚΟΡΔΑΣ",465
"111813"," Έχουμε σαράντα χιλιάδες άστεγους.","ΖΩΗ ΚΩΝΣΤΑΝΤΟΠΟΥΛΟΥ",272
"111814"," Στην επιτροπή σάς ασκήθηκε από πολλές πτέρυγες του Κοινοβουλίου συγκεκριμένη κριτική, ότι η κοστολόγηση την πρότασή την κάνει ανεφάρμοστη. 
Είπε ο κ. Στρατούλης και χαίρομαι που δεν το επανέλαβε σήμερα, ότι 7 δισεκατομμύρια είναι ετησίως το κόστος που υπολόγισε το επιτελείο του ΣΥΡΙΖΑ. Να το δεχτώ. Για μια πενταετία και μόνο θέλετε 35 δισεκατομμύρια, άλλο ένα πακέτο ανακεφαλαιοποίησης τραπεζών, δηλαδή. Θα μας πείτε πού θα τα βρείτε; Είπε ότι αδιαφορείτε για τη διάσωση του χρηματοπιστωτικού συστήματος. Η λειτουργία του χρηματοπιστωτικού συστήματος είναι σύμφυτη με τη λειτουργία της οικονομίας. Δεν μπορείτε να κάνετε τον αδιάφορο σε αυτό το θέμα. 
Σας ασκήθηκε, επίσης, κριτική ότι η πρότασή σας έχει εξόφθαλμες αδικίες και κενά που θα επέτρεπαν σε επιτήδειους να μη συμμορφώνονται προς τις υποχρεώσεις τους, αν και έχουν μετά βεβαιότητας την οικονομική επιφάνεια να το κάνουν. 
Δεν απαντάτε σε βασικά ερωτήματα. Θα ελεγχθεί η περιουσιακή κατάσταση ενός δανειολήπτη πριν διαγραφεί μέρος του χρέους του; Θα ληφθεί υπ’όψιν το ύψος του δανείου; Θα συνυπολογιστεί αν μιλούμε για αγορά πρώτης κατοικίας ή πέμπτης; Καμμία από αυτές τις κριτικές που ακούστηκαν στην επιτροπή της Βουλής, αλλά και σήμερα εδώ, δεν είδα να θεραπεύεται στην αιτιολογική έκθεση και στο σχέδιο νόμου που φέρνετε στην Ολομέλεια. Αυτός είναι ένας πρόσθετος λόγος για να απορριφθεί η πρότασή σας.
Και ακόμη ερωτώ: ανέχεστε την άνευ όρων αδικία εναντίον όσων δανειοληπτών πασχίζουν και παρά την κρίση καταφέρνουν να εξυπηρετούν τις δανειακές τους υποχρεώσεις; Ποιος θα συνέχιζε να πληρώνει το δάνειό του γνωρίζοντας ότι μπορεί να διεκδικήσει τη διαγραφή του; Ποιο πιστωτικό ίδρυμα θα τολμούσε να χορηγήσει νέα δάνεια; Και πού θα έφτανε το κόστος αυτών των δανείων για να καλυφθεί το ρίσκο μιας μελλοντικής διαγραφής; Σε αυτά τα ερωτήματα αποφεύγουν οι προτείνοντες να δώσουν πειστικές απαντήσεις.
 Εδώ επιτρέψτε μου να κάνω μια πολύ σημαντική παρατήρηση. Δεν είναι καθόλου τυχαίο ότι ούτε στην επιτροπή ούτε σήμερα στην Ολομέλεια πήραν το λόγο -σήμερα δεν εμφανίστηκαν καν- για να υπερασπιστούν την πρόταση νόμου οι δύο κατ’εξοχήν υπεύθυνοι του Τομέα Οικονομικών και Ανάπτυξης του κόμματός σας. Δεν ήρθαν σήμερα εδώ ούτε στην τοποθέτηση του Προέδρου σας. Ξέρετε τι σημαίνει αυτό; Ή διαφωνία επιστημονική, ότι έχουν επίγνωση οι άνθρωποι ότι αυτό το οποίο έχετε καταθέσει…","ΑΘΑΝΑΣΙΟΣ ΣΚΟΡΔΑΣ",465
"111815"," Αυτά στις δικές σας Κοινοβουλευτικές Ομάδες. Εμείς έχουμε ομοψυχία.","ΖΩΗ ΚΩΝΣΤΑΝΤΟΠΟΥΛΟΥ",272
"111816"," Παρακαλώ. 
Έχουν επίγνωση οι άνθρωποι ότι αυτό που έχετε καταθέσει είναι ελαφρύ ή κρύβει κάτι άλλο χειρότερο. Μοιράζετε ρόλους και κάποιοι έχουν αποφασίσει να κάνουν το συνομιλητή τού χρηματοπιστωτικού συστήματος και κάποιοι άλλοι εδώ να κάνουν το φίλο του λαού.","ΑΘΑΝΑΣΙΟΣ ΣΚΟΡΔΑΣ",465
"111817"," Πολλές ταινίες βλέπετε!","ΖΩΗ ΚΩΝΣΤΑΝΤΟΠΟΥΛΟΥ",272
"111818"," Σας παρακαλώ. Αυτό θα ήθελα να το δείτε όσοι ρίχνετε νερό στο μύλο του ΣΥΡΙΖΑ, διότι…","ΑΘΑΝΑΣΙΟΣ ΣΚΟΡΔΑΣ",465
"111819"," Πολλές ταινίες βλέπετε!","ΖΩΗ ΚΩΝΣΤΑΝΤΟΠΟΥΛΟΥ",272
"111820"," Τώρα είναι δυνατόν να γίνει έτσι η συζήτηση; 
Σας διέκοψε κανείς, κυρία Κωνσταντοπούλου; Δεν θυμάμαι. Συνέχεια μουρμουράτε. Χρειάζεται λίγη ψυχραιμία.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111821"," Εσείς έχετε παραβιάσει τον Κανονισμό.","ΖΩΗ ΚΩΝΣΤΑΝΤΟΠΟΥΛΟΥ",272
"111822"," Μα, ακούγεται συνέχεια η φωνή σας. Γιατί δεν ακούγεται κάποιου άλλου;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111823"," Παραβιάσατε τον Κανονισμό, άρθρο 67 παρ.5.
(Θόρυβος – γέλια από την πτέρυγα των Ανεξαρτήτων Ελλήνων)","ΖΩΗ ΚΩΝΣΤΑΝΤΟΠΟΥΛΟΥ",272
"111824"," Δεν άκουσα για να γελάσω κι εγώ!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111825"," Δεν υπάρχει κανείς ούτε από το ΠΑΣΟΚ ούτε από τη Νέα Δημοκρατία.","ΖΩΗ ΚΩΝΣΤΑΝΤΟΠΟΥΛΟΥ",272
"111826"," Κύριε Πρόεδρε, μπορώ να τελειώσω;","ΑΘΑΝΑΣΙΟΣ ΣΚΟΡΔΑΣ",465
"111827"," Συνεχίστε, κύριε Υπουργέ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111828"," Αυτό το φαινόμενο να μην υπερασπίζονται την πρόταση νόμου του ΣΥΡΙΖΑ οι κατ’εξοχήν υπεύθυνοι του Τομέα Οικονομίας και Ανάπτυξης της Αξιωματικής Αντιπολίτευσης,  πρέπει να το δείτε όσοι ρίχνετε νερό στο μύλο τους. Εκτός αν το ζητούμενό σας είναι πράγματι ο ρόλος του συμπρωταγωνιστή…","ΑΘΑΝΑΣΙΟΣ ΣΚΟΡΔΑΣ",465
"111829"," Γι’ αυτό θα ιδιωτικοποιήσετε και την ΕΥΔΑΠ;","ΖΩΗ ΚΩΝΣΤΑΝΤΟΠΟΥΛΟΥ",272
"111830"," Σας παρακαλώ!","ΑΘΑΝΑΣΙΟΣ ΣΚΟΡΔΑΣ",465
"111831"," Κύριε Πρόεδρε, να ανακαλέσει ο Υπουργός.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111832"," Μισό λεπτό. Δεν έχει δικαίωμα να πει αυτά που θέλει; Θέλετε να σας υπενθυμίσω τις εκφράσεις που χρησιμοποιήθηκαν πριν από λίγο;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111833"," Δεν μπορεί να λέει ό,τι θέλει. Και εμείς έχουμε δικαίωμα να ζητάμε να εφαρμόζεται ο Κανονισμός και η δημοκρατία.","ΖΩΗ ΚΩΝΣΤΑΝΤΟΠΟΥΛΟΥ",272
"111834"," Εγώ, κύριε Πρόεδρε των Ανεξαρτήτων Ελλήνων, επειδή ξέρω ότι έχετε πραγματική ευαισθησία για το πρόβλημα και δεν τζογάρετε πολιτικά, σας καλώ να αποστασιοποιηθείτε από τη μέχρι τώρα στάση του κόμματος σας στο να υπερψηφίσετε αυτήν την πρόταση ή να την στηρίξετε. Εκτός αν το ζητούμενο σας είναι να κάνετε το συμπρωταγωνιστή της Βίβιαν Λι –ΣΥΡΙΖΑ, τον Κλαρκ Γκέιμπλ στο «Όσα παίρνει ο άνεμος». Γιατί πράγματι ανεβάζετε αυτό το έργο πολιτικής, το «Όσα παίρνει ο άνεμος», τότε ναι, παίξτε μαζί τους. 
Ξέρετε όμως ο Κλαρκ Γκέιμπλ έμεινε σε αυτήν την ταινία γνωστός για μία ατάκα, το «I don’ t give a damn», δηλαδή «Δεν δίνω δεκάρα».","ΑΘΑΝΑΣΙΟΣ ΣΚΟΡΔΑΣ",465
"111835"," Στην τρόικα πρέπει να πείτε αυτήν την ατάκα.","ΖΩΗ ΚΩΝΣΤΑΝΤΟΠΟΥΛΟΥ",272
"111836"," Δεν θέλω να πιστεύω ότι η πολιτική σας είναι ότι δεν δίνετε δεκάρα γι’ αυτά τα οποία συζητιούνται εδώ πέρα.","ΑΘΑΝΑΣΙΟΣ ΣΚΟΡΔΑΣ",465
"111837"," Στο «Υπάρχει και φιλότιμο» …","ΠΑΥΛΟΣ ΧΑΪΚΑΛΗΣ",533
"111838"," Και εσείς, κύριε Χαϊκάλη, πρέπει να ξέρετε ότι είναι παρεξηγημένος διαχρονικά ο ρόλος του Μαυρογιαλούρου στο «Υπάρχει και φιλότιμο».","ΑΘΑΝΑΣΙΟΣ ΣΚΟΡΔΑΣ",465
"111839"," Ξέρετε τι έλεγαν στο «Υπάρχει και φιλότιμο»; «Φάγανε, φάγανε, φάγανε». 
(Χειροκροτήματα από την πτέρυγα των Ανεξάρτητων Ελλήνων)","ΠΑΥΛΟΣ ΧΑΪΚΑΛΗΣ",533
"111840"," Μην μπαίνετε σε διαλογική συζήτηση.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"111841"," Πράγματι, ο Μαυρογιαλούρος είχε φιλότιμο. Αυτό ζητάμε. 
Εν πάση περιπτώσει, η αλήθεια είναι ότι το τραπεζικό σύστημα φέρει το δικό του μερίδιο ευθύνης. Είναι αλήθεια ότι στη διάρκεια των προηγούμενων ετών έγιναν και αλόγιστες κινήσεις. Σε αρκετές περιπτώσεις χάθηκε το μέτρο και χορηγήθηκαν δάνεια με ιδιαίτερα χαλαρά κριτήρια. Όμως, σε αντίθεση με ό,τι συνέβη σε άλλες χώρες, στην Ελλάδα η χρηματικοοικονομική κρίση δεν προκλήθηκε από τις τράπεζες αλλά από την αδυναμία του κράτους να διαχειριστεί αποτελεσματικά το χρέος του. 
Και θα πρέπει να είμαστε ειλικρινείς τουλάχιστον σε ό,τι αφορά την ανάλυση των αιτίων του προβλήματος, αν θέλουμε να ψάξουμε να βρούμε σοβαρά τη θεραπεία του. Γιατί αυτήν την αδυναμία πληρώνουμε σήμερα όλοι, και το τραπεζικό σύστημα που λειτουργούσε για χρόνια ως δανειστής και οι πολίτες που είδαν το εισόδημά τους να μειώνεται και τους οικογενειακούς τους προϋπολογισμούς να ανατρέπονται. 
Γι’ αυτό σήμερα οι πάντες οφείλουμε να συμπεριφερθούμε αναλογιζόμενοι το βάρος της κρίσης στις πλάτες του Έλληνα πολίτη. Δεν μας ικανοποιεί το ότι μέχρι σήμερα τα πιστωτικά ιδρύματα στην Ελλάδα έχουν προχωρήσει οικειοθελώς σε ρυθμίσεις επτακοσίων χιλιάδων περίπου δανείων, γιατί ο ρυθμός αύξησης των μη εξυπηρετούμενων δανείων εξακολουθεί να μεγαλώνει. Γι’ αυτό και εμείς προσπαθούμε να βρούμε μία λειτουργική και ουσιαστική κρίση. 
Στο αμέσως επόμενο διάστημα θα είμαστε έτοιμοι να παρουσιάσουμε μία πρόταση η οποία θα συνθέτει δημιουργικά τις προτάσεις και τις σκέψεις όλων των φορέων, δηλαδή τα «θέλω» της κοινωνίας. Η πρότασή μας αυτή θα βασίζεται σε τρεις άξονες. Ο ένας είναι η ανάγκη ουσιαστικής παρέμβασης υπέρ των πολιτών που αντικειμενικά δεν έχουν τη δυνατότητα να εξυπηρετήσουν τις δανειακές τους υποχρεώσεις. Ο δεύτερος άξονας θα είναι η ανάγκη βιώσιμης λειτουργίας του χρηματοπιστωτικού συστήματος και ο τρίτος άξονας θα είναι η οφειλόμενη από την πολιτεία αίσθηση δικαίου προς εκείνους τους δανειολήπτες που με πολύ κόπο και θυσίες εξυπηρετούν τις δανειακές τους υποχρεώσεις με συνέπεια. 
Η κυβερνητική πρόταση θα είναι μία μελετημένη, αξιόπιστη και με κοινωνική αποδοχή πρόταση σε πλήρη αντίθεση με το πρόχειρο ατεκμηρίωτο και μονομερές κείμενο που συζητούμε σήμερα και το οποίο καλώ την ελληνική Βουλή να απορρίψει. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )","ΑΘΑΝΑΣΙΟΣ ΣΚΟΡΔΑΣ",465
"111842"," Κύριε Πρόεδρε, θα ήθελα το λόγο.","ΠΑΝΟΣ ΚΑΜΜΕΝΟΣ",181
"111843"," Παρακαλώ, κύριε Καμμένε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111844"," Θα μιλήσω ένα λεπτό, κύριε Πρόεδρε. Δεν θα πάρω το χρόνο των Βουλευτών.
Σήμερα σε αυτήν τη συζήτηση είναι ξεκάθαρο πια ότι η Κυβέρνηση προσπαθεί να παίξει το ρόλο της Κυβέρνησης των τραπεζιτών. Είναι θλιβερό αυτό που γίνεται. Αντιλαμβάνομαι το άγχος που μπορεί να έχει ο κύριος Υφυπουργός επειδή ως γενικός διευθυντής του κόμματος του πήρε δάνεια μαζί με τον έτερο συνεταίρο, το ΠΑΣΟΚ με ποσοστά της τάξης του 44% που πήραν στις εκλογές του 2009 και δεν μπορούν να αποπληρώσουν για τα επόμενα πενήντα χρόνια γιατί ο ελληνικός λαός τους έχει βάλει στη γωνία. Αλλά να έχουν μετατραπεί σε εκπροσώπους των τραπεζιτών και να χλευάζουν τον ελληνικό λαό και τα νοικοκυριά και τις οικογένειες που υποφέρουν, αυτό πια δεν περίμενα να το δω στη Βουλή των Ελλήνων. Λυπάμαι!
(Χειροκροτήματα από την πτέρυγα των Ανεξάρτητων Ελλήνων)","ΠΑΝΟΣ ΚΑΜΜΕΝΟΣ",181
"111845"," Ο κύριος Υπουργός, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111846"," Κύριε Πρόεδρε, λυπάμαι εγώ και λυπάμαι γιατί γνωριζόμαστε. Επειδή με προκαλείτε, θα απαντήσω. Δεν δημιουργήθηκε το πρόβλημα του υπερδανεισμού των κομμάτων τα τελευταία χρόνια και το ξέρετε πολύ καλά. Ξέρετε και μπορώ να το επικαλεστώ ότι το πόρισμα της Τραπέζης της Ελλάδος που έχει σταλεί στον κ. Πεπόνη κάνει ειδική μνεία ότι οι μόνες χρονιές που υπήρχε πρωτογενές πλεόνασμα στα οικονομικά της Νέας Δημοκρατίας ήταν οι χρήσεις 2010 και 2011 για τις οποίες είχαμε την ευθύνη. Παρακαλώ πολύ, λοιπόν, όχι αυτά. Επί του νομοσχεδίου, αν θέλετε.","ΑΘΑΝΑΣΙΟΣ ΣΚΟΡΔΑΣ",465
"111847"," Το λόγο έχει ο κ. Ηλίας Βλαχογιάννης για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111848"," Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, κανείς δεν θα είχε αντίρρηση να είναι σε θέση η πολιτεία να εφαρμόσει μία γενική σεισάχθεια, έτσι ώστε να απαλλαγούν όλοι όσοι χρωστούν στο τραπεζικό σύστημα με τον άλφα ή βήτα τρόπο. Όλοι όμως ξέρουμε ότι αυτό στη δεδομένη στιγμή δεν μπορεί να γίνει. Τι μπορεί να γίνει; Μπορεί να γίνει μία μερική διαγραφή των χρεών, όχι όμως όλων όσων δανείστηκαν από τις τράπεζες, αλλά αυτών που πραγματικά τα είχαν ανάγκη και εκείνων οι οποίοι είναι φορολογούμενοι πολίτες και πληρώνουν πραγματικά φόρους στο ελληνικό κράτος. Γιατί φανταστείτε: Ο φτωχός συνταξιούχος ή ο μισθωτός με τα 10.000 ευρώ που δηλώνει το χρόνο φαντάζει πλούσιος έναντι μιας μεγάλης μερίδας συμπολιτών μας που δηλώνουν πολύ λιγότερα στο κράτος, φορολογούνται για πολύ λιγότερα, αλλά ζουν πολύ πλουσιότερα από το φτωχό συμπολίτη μας των 10.000 ευρώ το χρόνο.
Επομένως χρειάζεται πολλή προσοχή, έτσι ώστε από τη ρύθμιση που πρέπει να φέρει η Κυβέρνηση να ωφεληθούν πραγματικά αυτοί που το έχουν ανάγκη, να ωφεληθούν τα νοικοκυριά που είναι πραγματικά υπερχρεωμένα, οι μισθωτοί, οι χαμηλοσυνταξιούχοι και οι ελεύθεροι επαγγελματίες οι οποίοι τα βγάζουν δύσκολα πέρα. Και προφανώς χρειάζεται έλεγχος των περιουσιακών τους στοιχείων, γιατί πολλοί δεν τα έχουν δηλώσει καν στη φορολογική τους δήλωση και αυτό είναι ένα θέμα το οποίο θα πρέπει να το δούμε, έτσι ώστε να μην ωφελούνται πάντα κάποιοι σε βάρος κάποιων άλλων, όπως γίνεται δυστυχώς με το φορολογικό μας σύστημα, του οποίου τα συνήθη υποζύγια είναι πάντα οι συνήθεις ύποπτοι: οι μισθωτοί και οι συνταξιούχοι. 
Γι’ αυτό είμαι βέβαιος ότι η πρόταση την οποία θα φέρει η Κυβέρνηση, για την οποία έχει δεσμευτεί προεκλογικά πως θα φέρει πολύ σύντομα και θα είναι κοστολογημένη και μελετημένη, θα καλύπτει προφανώς και πάρα πολλές από αυτές τις προτάσεις που κατέθεσε ο ΣΥΡΙΖΑ, που έχει πάρα πολλές προτάσεις μέσα για τις οποίες κανείς δεν μπορεί να πει ότι έχει αντίρρηση να εφαρμοστούν. Θα ενταχθούν επομένως όλες αυτές οι προτάσεις σε μια ενιαία ρύθμιση, την οποία πιστεύω ότι θα την ψηφίσει όλη η Βουλή. Αυτό είναι το ζητούμενο. 
Κανείς δεν λέει ότι το τραπεζικό σύστημα δεν έβγαλε πάρα πολλά από την κρίση. Στη δεδομένη όμως στιγμή όλοι καταλαβαίνουμε ότι δεν μπορεί να λειτουργήσει ένα κράτος, μία κοινωνία χωρίς ένα υγιές τραπεζικό σύστημα και αναγκάζεται ο πολίτης να πληρώνει από το υστέρημά του για την επανακεφαλαιοποίηση των τραπεζών. Αυτή, επομένως, η επανακεφαλαιοποίηση θα πρέπει να αποβεί προς όφελος των πολιτών και όχι στις τσέπες κάποιων που προφανώς τα έβγαλαν στην Ελβετία. Εδώ είναι το άλλο μεγάλο ζητούμενο και η συζήτηση που γίνεται όλες τις τελευταίες μέρες κατά πόσο μπορεί ή θέλει η ελληνική πολιτεία να αποκαλύψει αυτούς που συστηματικά φοροδιαφεύγουν, φοροαποφεύγουν, φοροκλέπτουν και βγάζουν και τα χρήματα στο εξωτερικό και λένε «εις υγεία του κορόιδου, αυτού που μένει στην Ελλάδα». 
Και βέβαια δεν μπορεί να πάρει η μπόρα όλο τον πολιτικό κόσμο, ότι φταίει μόνον ο πολιτικός κόσμος για το ότι η Ελλάδα βρίσκεται σ’ αυτήν την τραγική οικονομική κατάσταση. Ο πολιτικός κόσμος δεν μπορεί να είναι πάντα ο εύκολος στόχος. Έχουμε υποχρέωση σ’ αυτό το Κοινοβούλιο να προασπίσουμε το θεσμό τον οποίο υπηρετούμε. 
Ξέρουμε όλοι ότι έχουμε μία Δημόσια Διοίκηση που δεν είναι αυτή η οποία θα θέλαμε. Όμως ας μην την πετροβολούμε. Αν την πετροβολήσουμε, αν αναθεματίζουμε τους δημόσιους λειτουργούς, το πολύ πολύ να τους αδρανοποιήσουμε και να μη δουλεύουν στο βαθμό που εμείς θα θέλαμε, έστω και σ’ αυτόν το σημερινό, μ’ αυτή την απόδοση την οποία έχουν σήμερα. Επομένως δεν χρειάζονται πετροβολητό και αναθέματα. 
Χρειάζονται συγκεκριμένες προτάσεις για να εξέλθουμε από την κρίση. Ο πολιτικός κόσμος, όταν βάλλεται άδικα, χρειάζεται στήριξη. Και για να μη βάλλεται άδικα, θα πρέπει όλες οι υποθέσεις να διαλευκανθούν ταχύτατα, να υπάρξει πλήρης διαφάνεια. Και, δόξα τω θεώ, έχουμε αρχές, αρκεί αυτές οι αρχές να θέλουν να κάνουν καλά τη δουλειά τους. Διαπιστώσαμε ότι με τη «λίστα» των δύο χιλιάδων ατόμων πολλές αρχές δεν έκαναν καλά τη δουλειά τους και πρέπει να απολογηθούν όλοι αυτοί που δεν έκαναν καλά τη δουλειά τους. Δεν μπορεί να διασύρεται όλος ο πολιτικός κόσμος επειδή κάποιοι δεν έκαναν ή δεν θέλουν να κάνουν καλά τη δουλειά τους. Είναι υποχρέωση της Κυβέρνησης και υποχρέωση της Βουλής αυτό να το επιβάλει, να το απαιτήσει κι επιτέλους ο πολίτης να αισθάνεται ότι σ’ αυτόν τον τόπο λειτουργούν οι θεσμοί. 
Όλοι ξέρουμε κι όλοι ξέρετε ότι ο πολίτης δέχεται αγόγγυστα τα μέτρα, αν πειστεί ότι είναι δίκαια, αν πειστεί ότι είναι προς το συμφέρον του και κυρίως αν πειστεί ότι κι ο διπλανός του πληρώνει το ίδιο για την κρίση. Τώρα, κύριε Υπουργέ, δεν έχουν πειστεί όλοι ότι πληρώνουν όλοι το ίδιο για την κρίση. Είναι απαίτηση του πολιτικού κόσμου να πληρώσουν όλοι δίκαια για την κρίση, για να μπορέσουμε πραγματικά να δούμε μία καλύτερη μέρα για την Ελλάδα, μία καλύτερη μέρα για τα παιδιά μας. 
Και το κυριότερο, αυτό το οποίο όλοι πρέπει να κρατήσουμε ως κόρη οφθαλμού, είναι να μη χαθεί η εμπιστοσύνη στους θεσμούς. Χωρίς θεσμούς, χωρίς οράματα, χωρίς βατήρες δεν μπορεί να κρατηθεί ένας λαός, μία κοινωνία όρθια. Έχουμε υποχρέωση να την κρατήσουμε όρθια, έχουμε υποχρέωση να στηρίξουμε αυτούς που πραγματικά δίνουν την καθημερινή μάχη, έτσι ώστε αυτό το κράτος, αυτή η κοινωνία να λειτουργήσει αποτελεσματικότερα και δικαιότερα.
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"111849"," Κι εμείς ευχαριστούμε.
Το λόγο έχει ο κ. Κουρουμπλής για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111850"," Κύριε Πρόεδρε, θέλω κατ’ αρχάς να θέσω ένα ζήτημα που έχει να κάνει με τη διαδικασία. Έχει υποβληθεί από δεκαέξι Βουλευτές του ΣΥΡΙΖΑ ένα αίτημα για ονομαστική ψηφοφορία. Μπορεί το Προεδρείο –και δεν είναι η πρώτη φορά- να έχει επιφυλάξεις για το αν το αίτημα αυτό υπάγεται στην άλφα διάταξη ή στη βήτα, αν και κατά τη δική μας εκτίμηση, κύριε Πρόεδρε, εδώ δεν συνεπάγεται κόστος για τον κρατικό προϋπολογισμό. Παρά ταύτα, τουλάχιστον έπρεπε να δοθεί ο λόγος, να αντιλέξουν οι Βουλευτές απέναντι στην άποψη αυτή του Προεδρείου, γιατί νομίζω ότι μέσα από μια τέτοια  δημοκρατική διαδικασία εκτονώνεται και η ένταση που μπορεί να υπάρχει και αμβλύνονται ενδεχομένως και οι επιφυλάξεις ή μπορεί να γίνει και κατανοητό ότι μπορεί να έχει δίκιο η μία πλευρά ή η άλλη. Τώρα παραμένει ένα παράπονο που αγγίζει τα όρια μιας θεσμικής αταξίας και επ’ αυτού νομίζω ότι πρέπει να υπάρξει και από σας μια τοποθέτηση. 
Θέλω να κάνω δύο σχόλια πριν τοποθετηθώ στο θέμα, κύριε Πρόεδρε, σε μία δήλωση του κ. Δένδια. Ήμουν ο πρώτος Βουλευτής που έφθασε στη διαμαρτυρία που έγινε στο Υπουργείο Εθνικής Άμυνας. Πραγματικά με ένδεια παρακολουθώ τα επιχειρήματα του κ. Δένδια, τα οποία πραγματικά εμπεριέχουν αυτό που είπα: ένδεια. Διότι, κύριε Πρόεδρε, προσπαθήσαμε όλοι οι Βουλευτές που ήμασταν εκεί -και του Κομμουνιστικού Κόμματος και του ΣΥΡΙΖΑ- να διευκολύνουμε την κατάσταση, για να εκτονωθεί η διαμάχη που είχε προκύψει. Αντί, λοιπόν, να επαινεθούν οι Βουλευτές –και επικαλούμαι και την ηγεσία του Υπουργείου Εθνικής Άμυνας- είδαμε μπροστά μας μία δήλωση του κ. Δένδια, η οποία πραγματικά είναι προκλητική. Ο κ. Δένδιας θα έπρεπε να είχε βάλει σε μια διαδικασία ελέγχου τις δυνάμεις των ΜΑΤ, για τις οποίες πραγματικά, κύριε Πρόεδρε, για άλλη μια φορά διαπιστώνω ότι όταν βλέπουν απεργούς, τις καταλαμβάνει ένα περίεργο αμόκ.
Σε ό,τι αφορά, κύριε Πρόεδρε, αυτή τη συμπεριφορά της Κυβέρνησης, να μην έρχεται ο Πρωθυπουργός να απαντά σε ερωτήσεις Αρχηγών των κομμάτων, να μην έρχονται οι Υπουργοί και να στέλνουν τους Υφυπουργούς, είναι μια θεσμική εκτροπή, ας μου επιτραπεί η έκφραση. Διότι με βάση τον Κανονισμό της Βουλής και στις επίκαιρες ακόμα ερωτήσεις έπρεπε να έλθουν, όπως πολύ καλά το ξέρετε, κύριε Πρόεδρε. Ξέρετε πολύ καλά πόσο είχαμε διαμαρτυρηθεί και εγώ και εσείς σε συγκεκριμένες περιπτώσεις που απαξιούσαν να έρθουν οι Υπουργοί να απαντήσουν και έρχονται οι Υφυπουργοί και μάλιστα με ένα θράσος και μια αυθάδεια, θα έλεγα, να απευθύνονται σε αρχηγούς της Αξιωματικής Αντιπολίτευσης με χαρακτηρισμούς όπως «Ο Αρχηγός της Αξιωματικής Αντιπολίτευσης δεν έχει τσίπα».
Ποιος δεν έχει τσίπα, κύριε Πρόεδρε; Ο κ. Τσίπρας ή οι κύριοι αυτοί που επί τέσσερα χρόνια συντηρούν το μεγαλύτερο σκάνδαλο της φοροαποφυγής των πολυεθνικών και των ομίλων και διατηρούν τη Διεύθυνση Ενδοομιλικών Συναλλαγών στο Υπουργείο Ανάπτυξης με δύο νόμους το ν. 3875 και ν.3828, έναν του Υπουργείου Οικονομικών και έναν του Υπουργείου Ανάπτυξης, για να μη λειτουργεί η πιο ουσιαστική υπηρεσία παρακολούθησης της φοροαποφυγής των ομίλων και των πολυεθνικών; Στην  Αμερική, κύριε Πρόεδρε, η Διεύθυνση αυτή έχει την καλύτερη στελέχωση και την καλύτερη βάση δεδομένων. 
Από τις διαμαρτυρίες Βουλευτών όλων των κομμάτων αναγκάστηκε πέρυσι το Υπουργείο Οικονομικών να συστήσει μια επιτροπή να μελετήσει το θέμα αυτό. Και κατέθεσε πόρισμα το Σεπτέμβριο. Ε, από το Σεπτέμβριο έως σήμερα ούτε μας ενημερώνουν ούτε το καταθέτουν, προσβάλλοντας το Κοινοβούλιο. Και έρχεται εδώ ο κ. Σκορδάς και μιλάει με έναν τρόπο προκλητικό και επιδεικνύει μια αλαζονεία απαράδεκτη.
Εγώ, κύριε Πρόεδρε, θα ήθελα να καλέσω από το Βήμα αυτό και το Κομμουνιστικό Κόμμα Ελλάδος και τη Δημοκρατική Αριστερά να συστρατευθούν σε αυτήν την προσπάθεια. Εμείς δεν θεωρούμε ότι η πρόταση νόμου κατέχει την μοναδική αλήθεια. Μπορεί να έχει και αδυναμίες. Άλλωστε αυτή την έννοια έχει η διαβούλευση στο Κοινοβούλιο, να συζητήσουμε, να βρούμε τις καλύτερες δυνατές λύσεις, να την ολοκληρώσουμε, να αποβάλλουμε ενδεχομένως αδυναμίες για να μπορέσουμε να στηρίξουμε μια κατάσταση πολύ δύσκολη για τον τόπο.
Κύριε Πρόεδρε, αν άκουγε τα επιχειρήματα της συγκυβέρνησης ο Σόλων ίσως εκείνη η μεγάλη μεταρρύθμιση για την οποία διδασκόμαστε στα σχολεία και τη θεωρούμε πολύ κρίσιμη και πολύ μεγάλη κατάκτηση, γιατί ήταν η πρώτη φορά,  που μια μεταρρύθμιση ερχόταν να συγκρουστεί με το κατεστημένο της εποχής, να μη γινόταν.
Και η συγκυβέρνηση αδυνατεί να συγκρουστεί με το τραπεζικό σύστημα, ένα τραπεζικό σύστημα που έχει βαρύτατες ευθύνες για το ότι έφτασε η χώρα εδώ και στην Ελλάδα και στο Ευρώπη. Ένα τραπεζικό σύστημα άπληστο, ασύδοτο, αχαλίνωτο, με τις μεγαλύτερες αποκλίσεις από τις καταθέσεις ταμιευτηρίου και τα δάνεια χορηγήσεων. Ένα τραπεζικό σύστημα, κύριε Πρόεδρε, που υπέβαλε τον ελληνικό λαό σε καθεστώς βελούδινης σκλαβιάς. Και βρήκαμε, κύριε Πρόεδρε, να καλύψουμε το «κούρεμα» των 28 δισεκατομμυρίων ευρώ των τραπεζιτών, χωρίς να βάλουν ούτε 1 ευρώ. 
Πού είναι, κύριε Πρόεδρε, τα δισεκατομμύρια που κέρδιζαν και προέβαλαν τα προηγούμενα χρόνια διά των ισολογισμών τους και δεν έχουν βάλει ούτε 1 ευρώ οι τραπεζίτες στις τράπεζες τους; Και έρχεται το ελληνικό κράτος, ο ελληνικός λαός δηλαδή, να στηρίξει την επιβίωση του τραπεζικού συστήματος. Και δεν έδωσε μόνο 28 δισεκατομμύρια αλλά και άλλα 20 δισεκατομμύρια για τις επισφάλειες! 
Ποιος δημιούργησε, κύριε Πρόεδρε, τις επισφάλειες; Στον κ. Καρούζο, ποιος έδωσε τα εκατομμύρια, κύριε Πρόεδρε, και σε όλους αυτούς τους «ημετέρους» τους, τα τέκνα τους, τους συνεργάτες τους, τις εταιρείες; Γιατί δεν μας καταθέτει η συγκυβέρνηση, κύριε Πρόεδρε, την έκθεση της «BLACKROCK», για να δούμε τις αμαρτίες και τις λαθροχειρίες του τραπεζικού συστήματος στη χορήγηση δανείων με επισφάλειες; 
Και έρχεται σήμερα και βρίσκει μεγάλο επιχείρημα ο κύριος Υφυπουργός ότι, ξέρετε, το κόστος θα είναι 7 δισεκατομμύρια.
Ε, λοιπόν, το κόστος μπορεί να είναι 7 δισεκατομμύρια, αλλά ψεύδεστε και δεν λέτε την αλήθεια ολόκληρη. Διότι, αν προκύψουν τα 7 δισεκατομμύρια, την άλλη στιγμή πεντακόσιες χιλιάδες δάνεια που μπορούν να μπουν σε μια τέτοια διαδικασία, θα αρχίσουν να πληρώνουν και θα μετατραπούν από παθητικά σε ενεργητικά, σε ενήμερα δάνεια.
Επίσης, κύριε Πρόεδρε, έχει συμβεί κάτω από τις επιλογές της συγκυβέρνησης το έγκλημα κατά της Αγροτικής Τράπεζας, όπου αποδεικνύεται ότι πριν από δύο χρόνια η αποτίμηση της πραγματικής ακίνητης περιουσίας ξεπερνούσε τα 2,5 δισεκατομμύρια και την πουλήσαμε για 90 εκατομμύρια.
Κύριε Πρόεδρε, υπάρχει και ένα μεγάλο ζήτημα της αγροτικής γης που είναι στα δάνεια που δεν είναι ενήμερα, δηλαδή, που έχουν μείνει στην παλιά Αγροτική. Είναι το 25% της αγροτικής γης και επειδή προέρχεστε και εσείς από μια αγροτική περιοχή και το γνωρίζετε πολύ καλά, πρέπει και επί αυτού να αναληφθεί μια πρωτοβουλία, όπως και για τις μικρομεσαίες επιχειρήσεις.
Θα μπορέσουμε με έναν τέτοιον τρόπο να αντιμετωπίσουμε το μεγάλο πρόβλημα στην οικονομία, διότι με έναν τέτοιον τρόπο, κύριε Πρόεδρε, θα υπάρξει ένα άλλο κλίμα και μια άλλη ψυχολογία στον ελληνικό λαό, ο οποίος μονομερώς και κατ’ εξακολούθηση πληρώνει τα μέτρα της Κυβέρνησης και η συγκυβέρνηση έχει δείξει γενναιότητα, αποφασιστικότητα, μαχητικότητα και αποτελεσματικότητα στο να περικόπτει τις συντάξεις και τους μισθούς.
Όμως, δυο χρόνια τη λίστα δεν μας την έδωσε εμάς, κύριε Πρόεδρε, η παραοικονομία και εδώ υπάρχει μια παραπληροφόρηση. Η λίστα των χιλίων εννιακοσίων πενήντα δόθηκε από ένα παγκόσμια γνωστό πρόσωπο, από την κ. Λαγκάρντ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111851"," Παρακαλώ να ολοκληρώνετε, κύριε Κουρουμπλή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111852"," Αν διέπραξε κάτι η κ. Λαγκάρντ, ας τα βρει η νομοθεσία με την κ. Λαγκάρντ.
Εμείς, κύριε Πρόεδρε, ήταν τόσο δύσκολο να ελέγξουμε; Τι ζητάει ο ελληνικός λαός;
Μπορεί οι άνθρωποι αυτοί, κύριε Πρόεδρε, νομίμως να έβγαλαν τα λεφτά τους στο εξωτερικό. Δεν το ξέρει κανείς.
Ο ελληνικός λαός τι ζητάει, κύριε Πρόεδρε; Είναι εκτός τόπου; Είμαστε εκτός τόπου; Είμαστε παράλογοι, όταν λέμε ο ελληνικός λαός και εμείς -τι θέλουμε;- να ξέρουμε ότι τα χρήματα αυτά βγήκαν με νόμιμο τρόπο και ελέγχθηκε το «πόθεν έσχες» τους.
Έχει μαλλιάσει η γλώσσα μας, κύριε Πρόεδρε, πολλών Βουλευτών όλων των κομμάτων να ελεγχθεί το «πόθεν έσχες» των χρημάτων αυτών.
Ένας δειγματοληπτικός έλεγχος -και κλείνω, κύριε Πρόεδρε- στις πενήντα έξι χιλιάδες περιπτώσεις που έβγαλαν τα λεφτά, που έχει το ΣΔΟΕ στα χέρια του, έδειξε στα εννιακόσια άτομα που ελέχθησαν, μέσο ποσοστό μαύρου χρήματος 3,5 εκατομμύρια ευρώ.
Όταν, λοιπόν, όλα αυτά συμβαίνουν, μπορεί να έρχεται εδώ η Κυβέρνηση και να μιλάει με έναν τέτοιο τρόπο σε Αρχηγούς κομμάτων, σε Βουλευτές; Τουλάχιστον λίγο μέτρο! Έλεος!
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111853"," Τελειώνετε, κύριε Κουρουμπλή. Σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111854"," Λίγο μέτρο, κύριε Πρόεδρε, γιατί αυτό προκαλεί το δημόσιο αίσθημα.
Σας ευχαριστώ.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111855"," Κύριε Πρόεδρε, μπορώ να έχω το λόγο;","ΑΘΑΝΑΣΙΟΣ ΣΚΟΡΔΑΣ",465
"111856"," Ορίστε, κύριε Υπουργέ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111857"," Πράγματι, κύριε Πρόεδρε, λίγο μέτρο χρειάζεται, αλλά από ποιους; Διότι η αλαζονεία και η αυθάδεια είναι να έρχεστε εδώ και να κάνετε τον τιμητή όλων. Εγώ έχω μάθει να σέβομαι και θεσμούς και ρόλους και ήμουν πολύ ευγενικός το πρωί. Τώρα δεν θα είμαι ευγενικός.
Αλαζονεία και αυθάδεια είναι να εγκαλείται για απουσία ο Πρωθυπουργός από εκείνον ο οποίος έλειπε δυο μήνες διακοπές. Αλαζονεία και αυθάδεια…","ΑΘΑΝΑΣΙΟΣ ΣΚΟΡΔΑΣ",465
"111858"," Δεν ντρέπεστε λίγο;","ΖΩΗ ΚΩΝΣΤΑΝΤΟΠΟΥΛΟΥ",272
"111859"," Ποιος έλειπε διακοπές;","ΝΙΚΟΛΑΟΣ ΒΟΥΤΣΗΣ",75
"111860"," Ο Πρόεδρός σας.","ΑΘΑΝΑΣΙΟΣ ΣΚΟΡΔΑΣ",465
"111861"," Ποιος έλειπε διακοπές;","ΝΙΚΟΛΑΟΣ ΒΟΥΤΣΗΣ",75
"111862"," Σας παρακαλώ!","ΑΘΑΝΑΣΙΟΣ ΣΚΟΡΔΑΣ",465
"111863"," Κύριε Βούτση, θα σας δώσω το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111864"," Είσαι ψεύτης!","ΝΙΚΟΛΑΟΣ ΒΟΥΤΣΗΣ",75
"111865"," Θα μάθετε να ακούτε την αλήθεια.","ΑΘΑΝΑΣΙΟΣ ΣΚΟΡΔΑΣ",465
"111866"," Ντροπή σας!","ΖΩΗ ΚΩΝΣΤΑΝΤΟΠΟΥΛΟΥ",272
"111867"," Πού βρίσκεσαι;","ΝΙΚΟΛΑΟΣ ΒΟΥΤΣΗΣ",75
"111868"," Θα πάρετε το λόγο. Αφήστε τον Υπουργό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111869"," Ποιους καλύπτετε; Ποιος είστε;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111870"," Κύριε Κουρουμπλή, σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111871"," Εσείς ποιος είστε; Πιο σεμνά!","ΑΘΑΝΑΣΙΟΣ ΣΚΟΡΔΑΣ",465
"111872"," Έχετε κανένα επιχείρημα; Θα έπρεπε να ντρέπεστε.","ΝΙΚΟΛΑΟΣ ΒΟΥΤΣΗΣ",75
"111873"," Έχετε δώσει το λόγο, κύριε Πρόεδρε;","ΑΘΑΝΑΣΙΟΣ ΣΚΟΡΔΑΣ",465
"111874"," Κύριε Βούτση, σας παρακαλώ πάρα πολύ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111875"," Κύριε Πρόεδρε, το λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111876"," Θα σας δώσω μετά το λόγο, κύριε Κουρουμπλή.
Συνεχίστε, κύριε Υπουργέ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111877"," Αλαζονεία και αυθάδεια, κύριε Πρόεδρε, είναι να έρχονται κάποιοι εδώ και να προσπαθούν να πείσουν ότι ενδιαφέρονται για τη λύση των προβλημάτων του λαού ψευδόμενοι...","ΑΘΑΝΑΣΙΟΣ ΣΚΟΡΔΑΣ",465
"111878"," Αυτοί είστε εσείς.","ΖΩΗ ΚΩΝΣΤΑΝΤΟΠΟΥΛΟΥ",272
"111879"," Το 50% της νεολαίας με ψήφισε.","ΝΙΚΟΛΑΟΣ ΒΟΥΤΣΗΣ",75
"111880"," Και είσαστε ψευδόμενοι…","ΑΘΑΝΑΣΙΟΣ ΣΚΟΡΔΑΣ",465
"111881"," Κύριε Βούτση, σας παρακαλώ. Θα μιλήσετε, εάν το θέλετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111882"," Πείτε μας κάποιο επιχείρημα.","ΝΙΚΟΛΑΟΣ ΒΟΥΤΣΗΣ",75
"111883"," Μην προκαλείτε.","ΑΘΑΝΑΣΙΟΣ ΣΚΟΡΔΑΣ",465
"111884"," Θα προκαλούμε.","ΝΙΚΟΛΑΟΣ ΒΟΥΤΣΗΣ",75
"111885"," Μην προκαλείτε.","ΑΘΑΝΑΣΙΟΣ ΣΚΟΡΔΑΣ",465
"111886"," Γιατί; Τι θα μου κάνετε;","ΝΙΚΟΛΑΟΣ ΒΟΥΤΣΗΣ",75
"111887"," Μην προκαλείτε σας λέω.","ΑΘΑΝΑΣΙΟΣ ΣΚΟΡΔΑΣ",465
"111888"," Σε καφενείο βρισκόμαστε;","ΝΙΚΟΛΑΟΣ ΒΟΥΤΣΗΣ",75
"111889"," Κύριε Βούτση, σας παρακαλώ.
(Θόρυβος στην Αίθουσα)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111890"," Εσείς έχετε αντίληψη κοινοβουλίου-καφενείου. Γιατί διακόπτετε; Έχω καμμιά υποχρέωση να ακούω τον καθένα να με λέει ψεύτη, αυθάδη και αλαζόνα και να μην απαντάω;","ΑΘΑΝΑΣΙΟΣ ΣΚΟΡΔΑΣ",465
"111891"," Να απαντάτε …","ΝΙΚΟΛΑΟΣ ΒΟΥΤΣΗΣ",75
"111892"," Αυτά στις «κόβες» σας, όχι εδώ.","ΑΘΑΝΑΣΙΟΣ ΣΚΟΡΔΑΣ",465
"111893"," Τι είπατε;","ΖΩΗ ΚΩΝΣΤΑΝΤΟΠΟΥΛΟΥ",272
"111894"," Και μη νομίζετε ότι θα φοβηθώ.","ΑΘΑΝΑΣΙΟΣ ΣΚΟΡΔΑΣ",465
"111895"," Εσείς κάνατε χαρακτηρισμούς.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111896"," Έχετε εκτραπεί εντελώς.","ΖΩΗ ΚΩΝΣΤΑΝΤΟΠΟΥΛΟΥ",272
"111897"," Θα εκτραπώ κι άλλο. Όσο συνεχίζετε, θα εκτρέπομαι κι άλλο.","ΑΘΑΝΑΣΙΟΣ ΣΚΟΡΔΑΣ",465
"111898"," Κύριε Υπουργέ, σας παρακαλώ, στα καθήκοντά σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111899"," Διότι θα λύσετε το πρόβλημα των δανειοληπτών, όπως λύσατε το πρόβλημα της θέρμανσης με το πετρέλαιο από τον Τσάβες! 
Κόψτε την πλάκα. Σοβαρευτείτε ...","ΑΘΑΝΑΣΙΟΣ ΣΚΟΡΔΑΣ",465
"111900"," Κουνήστε μας το δάχτυλο.","ΖΩΗ ΚΩΝΣΤΑΝΤΟΠΟΥΛΟΥ",272
"111901"," Είστε Αξιωματική Αντιπολίτευση και έχετε υποχρέωση.","ΑΘΑΝΑΣΙΟΣ ΣΚΟΡΔΑΣ",465
"111902"," Εσείς έχετε υποχρέωση να φύγετε από εκεί.","ΖΩΗ ΚΩΝΣΤΑΝΤΟΠΟΥΛΟΥ",272
"111903"," Στοπ στο καλαμπούρι! Γίνετε επιτέλους, υπεύθυνοι. 
(Θόρυβος στην Αίθουσα)","ΑΘΑΝΑΣΙΟΣ ΣΚΟΡΔΑΣ",465
"111904"," Παρακαλώ πολύ.
Κυρία Βούλτεψη, έχετε το λόγο για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111905"," Ποιους καλύπτετε;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111906"," Γι’ αυτό είστε τόσο νευρικός.
(Θόρυβος στην Αίθουσα)","ΝΙΚΟΛΑΟΣ ΒΟΥΤΣΗΣ",75
"111907"," Σας παρακαλώ πάρα πολύ! Κύριε Βούτση, κύριε Κουρουμπλή, σας παρακαλώ πολύ!
Ορίστε, κυρία Βούλτεψη έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111908"," Ευχαριστώ πολύ, κύριε Πρόεδρε. 
Με δεδομένο ότι πληροφορηθήκαμε ότι η Κυβέρνηση έχει φέρει σε διαβούλευση σχετικό νομοθέτημα, σχετικό δηλαδή, με αυτό που περιλαμβάνει η πρόταση νόμου….","ΣΟΦΙΑ ΒΟΥΛΤΕΨΗ",73
"111909"," Και σε διαβούλευση υπό επεξεργασία για τις καλένδες.","ΖΩΗ ΚΩΝΣΤΑΝΤΟΠΟΥΛΟΥ",272
"111910"," Κύριε Πρόεδρε, θα προστατευθώ σήμερα;","ΣΟΦΙΑ ΒΟΥΛΤΕΨΗ",73
"111911"," Σας παρακαλώ πάρα πολύ, κύριοι συνάδελφοι, αφήστε την ομιλήτρια.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111912"," Με δεδομένο, λοιπόν, ότι η Κυβέρνηση έχει φέρει σε διαβούλευση σχετικό νομοθέτημα και με δεδομένο ότι πρόκειται να έλθει σχετική πρόταση νόμου στη Βουλή, δεν θα ασχοληθώ με αυτό καθαυτό. Εξάλλου έχω καλυφθεί και από τις ομιλίες του κυρίου Υπουργού και του εισηγητή μας και πολλών μελών του Κοινοβουλίου.
Θέλω όμως, να πω κάποια πράγματα διότι αυτή η συζήτηση σήμερα έδωσε την αφορμή για πραγματικά μερικές πολύ αποκαλυπτικές στιγμές μέσα στο Κοινοβούλιο.
Ακούσαμε πάρα πολλές φορές μέσα σ’ αυτήν την Αίθουσα για τη συγκυβέρνηση της Νέας Δημοκρατίας, του ΠΑΣΟΚ, της ΔΗΜΑΡ και από τον ίδιο τον αξιότιμο Πρόεδρο του ΣΥΡΙΖΑ και από Βουλευτές του ΣΥΡΙΖΑ. Ναι, αυτή ήταν η μοναδική κυβέρνηση, που μπορούσε να σχηματιστεί μετά από δύο εκλογές και ενώ προηγουμένως δεν είχε σταθεί δυνατόν να σχηματιστεί άλλη κυβέρνηση.
Βλέπω, όμως, σήμερα εδώ ότι τα πράγματα είναι σε καλό δρόμο και δεν πρέπει να ανησυχούμε. Απ’ όσα ακούσαμε εδώ, βλέπουμε ότι το επόμενο κυβερνητικό σχήμα, που θα μπορούσε κάποια στιγμή να έχει τη δεδηλωμένη, εξασφαλίζοντας ίσως μεγαλύτερη δύναμη από το λαό, βρίσκεται στο δρόμο.
Βλέπουμε ότι συμφώνησαν μέσα σ’ αυτήν την Αίθουσα ο ΣΥΡΙΖΑ, η Χρυσή Αυγή και οι Ανεξάρτητοι Έλληνες. Λείπουν προς το παρόν μερικές ψήφοι, αλλά, εντάξει, ας κάνουμε υπομονή.
Η Χρυσή Αυγή μάλιστα, άκουσα να υπερασπίζεται το ΣΥΡΙΖΑ και έναντι επιχειρήματος του εισηγητή μας ως αυτόκλητος συνήγορος. Και, μάλιστα, μου έκανε πάρα πολύ μεγάλη εντύπωση ότι ο ΣΥΡΙΖΑ, που επιδεικτικά αποχωρούσε στις ηρωικές πρώτες μέρες αυτής της κοινοβουλευτικής μας συμβίωσης όταν έμπαινε η Χρυσή Αυγή στην Αίθουσα, αυτήν τη φορά κάθισε και άκουσε ευλαβικά την ομιλία, κράτησε σημειώσεις με τις παρατηρήσεις της Χρυσής Αυγής επί βελτιωτικών προτάσεων, τις οποίες προφανώς μπορεί να αποδεχθεί. 
Ποιος τη χάρη σας! Ό,τι δεν καταφέραμε τον Μάιο, μπορούμε να το καταφέρουμε τώρα. Ό,τι δεν έγινε τότε, μπορεί να γίνει τώρα. 
Νομίζω ότι έχει σχηματιστεί μια καλή βάση για μια μελλοντική συνεργασία. Εκεί που δεν θέλατε ούτε να βλέπετε τη Χρυσή Αυγή, τώρα δέχεστε και τις ψήφους της και τις συμβουλές της. Σωστά, έτσι εθνικοσοσιαλιστικά ξεκινούν όλα. Και ο Χίτλερ και ο Μουσολίνι φιλολαϊκά μιλούσαν.","ΣΟΦΙΑ ΒΟΥΛΤΕΨΗ",73
"111913"," Ντροπή σας, διότι εσείς ρίχνετε νερό στο μύλο της Χρυσής Αυγής!
(Θόρυβος στην Αίθουσα)","ΖΩΗ ΚΩΝΣΤΑΝΤΟΠΟΥΛΟΥ",272
"111914"," Σας παρακαλώ πάρα πολύ, αφήστε την ομιλήτρια και θα μιλήσετε μετά. Γιατί διακόπτετε την ομιλήτρια;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111915"," Κύριε Πρόεδρε, μπορώ να έχω το λόγο;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111916"," Τώρα υπερασπίζεστε εσείς τη Χρυσή Αυγή. Ωραία!","ΣΟΦΙΑ ΒΟΥΛΤΕΨΗ",73
"111917"," Σας παρακαλώ πολύ να ηρεμήσουμε λίγο! Αφήστε την ομιλήτρια να τελειώσει και μπορείτε, κύριε Κουρουμπλή, να πάρετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111918"," Δεν αναφέρομαι σε εσάς. Δεν καταλαβαίνετε κιόλας;","ΣΟΦΙΑ ΒΟΥΛΤΕΨΗ",73
"111919"," Γιατί δεν αφήνετε την κ. Βούλτεψη να τελειώσει; Δεν είναι αυτή συμπεριφορά προς τον ομιλητή. Είδατε, όση ώρα μιλούσατε, κύριε Κουρουμπλή, σας άκουσαν όλοι οι συνάδελφοι με προσοχή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111920"," Εγώ ακούω την κ. Βούλτεψη με πολλή προσοχή και με πολύ σεβασμό, αλλά ο ταυτισμός τώρα με Μουσολίνι και με…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111921"," Έχω εντρυφήσει στον εθνικοσοσιαλισμό. Αν εσείς βλέπετε τον εαυτό σας σε αυτό, να απαντήσετε. Δεν βλέπω καμμία άλλη πτέρυγα να απαντάει. Άρα δεν χρειάζεται να απαντάτε.","ΣΟΦΙΑ ΒΟΥΛΤΕΨΗ",73
"111922"," Αυτό είπατε, εκτός αν δεν ξέρετε τι λέτε.
(Θόρυβος στην Αίθουσα)","ΖΩΗ ΚΩΝΣΤΑΝΤΟΠΟΥΛΟΥ",272
"111923"," Μίλησα, λοιπόν, για τον εθνικοσοσιαλισμό.","ΣΟΦΙΑ ΒΟΥΛΤΕΨΗ",73
"111924"," Σας παρακαλώ, δεν είναι εικόνα αυτή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111925"," Απαντάτε και για τον εθνικοσοσιαλισμό;","ΣΟΦΙΑ ΒΟΥΛΤΕΨΗ",73
"111926"," Απαντάμε σε αυτά...","ΖΩΗ ΚΩΝΣΤΑΝΤΟΠΟΥΛΟΥ",272
"111927"," Μα, κύριοι συνάδελφοι, δεν είναι κανείς εκεί. Τι πάθατε;","ΣΟΦΙΑ ΒΟΥΛΤΕΨΗ",73
"111928"," Κυρία Κωνσταντοπούλου, κύριε Κουρουμπλή, σας παρακαλώ, σεβαστείτε τον ομιλητή. Μα, δεν είναι εικόνα Κοινοβουλίου αυτή, σας παρακαλώ. Είστε έμπειρος κοινοβουλευτικός. Δεν σας διέκοψε κανείς.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111929"," Κύριε Πρόεδρε…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111930"," Παρακαλώ, με το σεβασμό στο πρόσωπό σας, είστε έμπειρος κοινοβουλευτικός. Δεν μπορείτε να διακόπτετε τον ομιλητή. Είπατε και εσείς ορισμένα καυστικά πράγματα τα οποία δεν αφορούσαν κανέναν, πιθανόν να αφορούσαν όλους, κανέναν προσωπικά. Δεν σας διέκοψε κανείς, κύριε Κουρουμπλή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111931"," Δεν μείωσα τα δημοκρατικά αισθήματα κανενός Βουλευτή.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111932"," Ωραία, εντάξει, τότε μπορείτε να συμμαχήσετε. Δεν έχω πρόβλημα. Αλήθεια σας το λέω. Εγώ είδα μέσα στην Αίθουσα ότι δημιουργήθηκε μία συμμαχία.
(Θόρυβος στην Αίθουσα)
Θα με αφήσετε να μιλήσω; Για να σταματήσουμε τώρα εδώ πέρα! Μιλάω και είμαι στο Βήμα! Έχω ιερό δικαίωμα! Όπως δεν διέκοψα κανέναν…","ΣΟΦΙΑ ΒΟΥΛΤΕΨΗ",73
"111933"," Νομίζετε ότι έχετε ιερό δικαίωμα να προσβάλλετε; Ντροπή!","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"111934"," Αυτή είναι κοινοβουλευτική δημοκρατία;","ΠΑΥΛΟΣ ΧΑΪΚΑΛΗΣ",533
"111935"," Περιμένω να τελειώσετε. Δεν είστε της αρμοδιότητάς μου. Περιμένω να τελειώσετε. Εγώ δεν διέκοψα κανέναν. Κάθομαι εδώ από το πρωί. 
Λέω τι σχηματίστηκε εδώ στην Αίθουσα. Δεν σας αρέσει τώρα, γιατί τώρα πήρατε την έγκριση της Χρυσής Αυγής και δεν σας αρέσει αυτό. Θέλετε να σας πω κάτι; Εγώ αν ήμουν στη θέση σας και είχα κάνει τέτοια πρόταση και μου έδιναν την έγκρισή τους, δεν θα τη δεχόμουν, θα απέσυρα το νομοσχέδιο. Αυτό σας λέω μόνο. 
Με τις ευλογίες, λοιπόν, της Χρυσής Αυγής…
(Θόρυβος στην Αίθουσα)","ΣΟΦΙΑ ΒΟΥΛΤΕΨΗ",73
"111936"," Εσείς έχετε Κοινοβουλευτικό Εκπρόσωπο τον κ. Βορίδη από το ΛΑΟΣ και τα τσεκούρια…","ΖΩΗ ΚΩΝΣΤΑΝΤΟΠΟΥΛΟΥ",272
"111937"," Άρα, εντάξει, σωστά. Εσείς παίρνετε τη Χρυσή Αυγή και εμείς το ΛΑΟΣ.","ΣΟΦΙΑ ΒΟΥΛΤΕΨΗ",73
"111938"," Κυρία Βούλτεψη, σας παρακαλώ ένα λεπτό. Δώστε μου το λόγο. 
Κύριοι συνάδελφοι, νομίζω ότι το ελληνικό Κοινοβούλιο διαθέτει ένα επίπεδο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111939"," Ποιο επίπεδο; Είναι επίπεδο αυτό; Προσβάλλει όλους τους Βουλευτές. Δεν ντρέπεται με το «υφάκι»; Δεν ντρέπονται λίγο;","ΡΑΧΗΛ ΜΑΚΡΗ",293
"111940"," Δεν μπορεί να μιλήσει ούτε ο Πρόεδρος. Διακόπτετε και τον Πρόεδρο! Τι είπατε;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111941"," Δεν ντρέπεται λίγο με το «υφάκι»; Ήρθε εδώ με το «υφάκι»…","ΡΑΧΗΛ ΜΑΚΡΗ",293
"111942"," Ακούστε με λίγο και μετά θα πάρετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111943"," ...(Δεν ακούστηκε)","ΡΑΧΗΛ ΜΑΚΡΗ",293
"111944"," Σας παρακαλώ, ακούστε με λίγο. 
Το ελληνικό Κοινοβούλιο έχει ένα επίπεδο και αυτό το επίπεδο, τουλάχιστον εμείς πρέπει οι ίδιοι να φροντίσουμε να το διατηρήσουμε υψηλό. Η εικόνα το τελευταίο τέταρτο δεν νομίζω ότι τιμά το ελληνικό Κοινοβούλιο. Παρακαλώ, λοιπόν, όλες τις πλευρές και όλους τους συναδέλφους να σέβονται αυτόν τον ιερό χώρο και να μην τον καταντήσουν σιγά-σιγά σαν κάποιους χώρους οι οποίοι δεν τιμούν κανέναν από εμάς, αλλά δεν τιμούν και την ελληνική κοινωνία. 
Κύριε Κουρουμπλή, είστε ένας έμπειρος κοινοβουλευτικός. 
Κυρία Βούλτεψη, κύριε Μωραΐτη, κύριε Μαριά, κύριε Υπουργέ…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111945"," Γιατί απευθύνεστε σε εμένα, κύριε Πρόεδρε;","ΕΠΑΜΕΙΝΩΝΔΑΣ ΜΑΡΙΑΣ",304
"111946"," Ως Κοινοβουλευτικό Εκπρόσωπο, κύριε Μαριά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111947"," Ωραία.","ΕΠΑΜΕΙΝΩΝΔΑΣ ΜΑΡΙΑΣ",304
"111948"," Σας παρακαλώ πάρα πολύ, λοιπόν, να πέσουν οι τόνοι και να συνεχίσουμε τη συζήτηση του νομοσχεδίου. Σας ευχαριστώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111949"," Έχω το λόγο, κύριε Πρόεδρε;","ΣΟΦΙΑ ΒΟΥΛΤΕΨΗ",73
"111950"," Ναι, κυρία συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111951"," Εγώ ανέβηκα στο Βήμα και έκανα μερικές παρατηρήσεις, οι οποίες προφανώς ενόχλησαν.","ΣΟΦΙΑ ΒΟΥΛΤΕΨΗ",73
"111952"," Κυρία Βούλτεψη, σας παρακαλώ να μιλήσετε επί του νομοσχεδίου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111953"," Επί του νομοσχεδίου μιλάω, κύριε Πρόεδρε και κάνω παρατηρήσεις, όσον αφορά τον τρόπο με τον οποίο υπερψηφίζεται εδώ το νομοσχέδιο. Έχω δικαίωμα να το κάνω και δεν έχω κανένα «υφάκι». Από εκεί και πέρα, θέλω να πω και κάποια πράγματα ακόμα. Τώρα βέβαια έχω χάσει το χρόνο μου. Όμως, έτσι και αλλιώς, εγώ δεν καταναλώνω πολύ χρόνο. 
Άκουσα εδώ τον Πρόεδρο του ΣΥΡΙΖΑ να μιλά για τις λίστες και να λέει ότι υπάρχουν μέσα ενημέρωσης τα οποία μπορεί να βρίσκονται μέσα σ’ αυτό το σύστημα. Ναι, όλα μπορεί να συμβαίνουν. Προσέξτε μην εκπλαγούμε και εκτός από τη λίστα που αυτή τη στιγμή έχει κάνει την εμφάνισή της, υπάρχουν και άλλες λίστες που ενδεχομένως μέσα σ’ αυτές να είναι και μερικοί από τους πιο διαπρύσιους αγωνιστές του αντι-μνημονιακού αγώνα. Λέω ότι μπορεί, γιατί, όπως ξέρετε, με τα μέσα ενημέρωσης ποτέ δεν ξέρεις.","ΣΟΦΙΑ ΒΟΥΛΤΕΨΗ",73
"111954"," Κάτι θα ξέρετε!","ΖΩΗ ΚΩΝΣΤΑΝΤΟΠΟΥΛΟΥ",272
"111955"," Φυσικά, η δουλειά μου είναι. Βεβαίως.","ΣΟΦΙΑ ΒΟΥΛΤΕΨΗ",73
"111956"," Σας παρακαλώ, κυρίες συνάδελφοι, μην κάνετε διάλογο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111957"," Υπάρχει και η «λίστα Χριστοφοράκου».","ΖΩΗ ΚΩΝΣΤΑΝΤΟΠΟΥΛΟΥ",272
"111958"," Σας παρακαλώ, μην κάνετε διάλογο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111959"," Επομένως, θέλω να πω ότι πράγματι υπάρχει ένα ζήτημα. Εγώ έχω εκφραστεί σχετικά σ’ αυτό το Βήμα και μάλιστα και με αδόκιμους όρους, γεγονός που σημαίνει ότι ουσιαστικά οι δικές μου εκφράσεις αποτέλεσαν και τη θρυαλλίδα που οδήγησε σ’ αυτό. 
Δεν έχω, λοιπόν, να πω κάτι παραπάνω πάνω σ’ αυτό, παρά μόνο να είμαστε λίγο πιο εγκρατείς όταν μιλάμε για διαπλεκόμενους οι οποίοι είναι διαμορφωτές της κοινής γνώμης, γιατί δεν υπάρχουν «καλοί» και «κακοί» διαμορφωτές της κοινής γνώμης. Δηλαδή, δεν είναι «κακοί» οι διαμορφωτές της κοινής γνώμης που τάσσονται υπέρ του μνημονίου και «καλοί» εκείνοι που καλούν τον κόσμο να κατέβει σε εκατομμύρια κάτω στις πλατείες κ.λπ.. Όλοι είναι διαμορφωτές της κοινής γνώμης. Ας προσέξουμε μήπως σε καμμιά μελλοντική λίστα υπάρχουν και ονόματα ανθρώπων οι οποίοι αυτή τη στιγμή βρίσκονται επικεφαλής του αντι-μνημονιακού αγώνα. 
Άκουσα, επίσης, ότι ο Πρωθυπουργός απέχει από τα καθήκοντά του. Έχω πει ξανά σ’ αυτήν την Αίθουσα να κάνετε λίγη υπομονή, γιατί γίνεται μια διαπραγμάτευση. Αν δεν το δέχεστε, δεν έχει σημασία. Εμείς κάνουμε διαπραγμάτευση. Η Αντιπολίτευση έχει κάθε δικαίωμα να λέει ότι αυτή δεν είναι διαπραγμάτευση, ότι δεν γίνεται σωστά κ.λπ.. 
Και επειδή άκουσα κάτι και για το ζήτημα της πολιτικής διαπραγμάτευσης, θα ήθελα να πω ότι έτσι κι αλλιώς τα τρία κόμματα που αποτέλεσαν τη μοναδική μέχρι στιγμής δυνατότητα να υπάρχει κυβέρνηση στη χώρα -γιατί δεν νομίζω ότι η χώρα θα άντεχε τις τρίτες εκλογές- έχουν επιλέξει από τον Ιούλιο ως στρατηγική τους την πολιτική διαπραγμάτευση σε ανώτατο πολιτικό επίπεδο. Αυτό δεν είναι τωρινό. Μπορεί, λοιπόν, κάποιος να έχει άποψη για το αν γίνεται σωστά ή λάθος, αλλά από εκεί και πέρα αυτό αποτελεί στρατηγική της Κυβέρνησης. 
Επίσης, θέλω να πω ότι διακρίνω έναν πανικό και ακούω και ανακρίβειες. Άκουσα, δηλαδή, να μιλούν για την Αγροτική Τράπεζα. Και γι’ αυτό το θέμα ο καθένας μπορεί να έχει τις απόψεις του. Και το λέω αλήθεια. Πλην, όμως, αυτό το οποίο εμείς βλέπουμε και ξέρουμε στην πραγματικότητα είναι ότι δεν έχουν εγκαταλειφθεί οι αγροτικές γαίες στο καινούργιο σχήμα. Οι αγροτικές γαίες έχουν παραμείνει, προκειμένου να καλλιεργούνται στο κομμάτι που ελέγχει το κράτος. Αυτό είναι το πρώτο.","ΣΟΦΙΑ ΒΟΥΛΤΕΨΗ",73
"111960"," Κυρία Βούλτεψη, καλόπιστα σας το λέω. Το ερώτημα που μας απασχολεί είναι τι θα κάνει και ο εκκαθαριστής.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"111961"," Κύριε Κουρουμπλή, σας παρακαλώ μη διακόπτετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111962"," Εντάξει. Εγώ δεν έχω όρεξη να υπερασπιστώ κανέναν και σεμνύνομαι να πω ότι δεν φοβάμαι και τίποτα. Όμως, βλέπω ότι και το νέο σχήμα λειτουργεί και ανταποκρίνεται στα καθήκοντά του προς τους αγρότες. Για παράδειγμα, δόθηκαν νωρίτερα από τις ευρωπαϊκές επιδοτήσεις οι επιδοτήσεις για τους πυρόπληκτους της Σάμου. Επομένως, δεν βλέπω κάποιο ειδικό πρόβλημα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Και θα ήθελα να πω και κάτι τελευταίο.","ΣΟΦΙΑ ΒΟΥΛΤΕΨΗ",73
"111963"," Στο Ηράκλειο οι αγρότες και τα δακρυγόνα έχουν σκεπάσει τη μισή πόλη!","ΜΙΧΑΗΛ ΚΡΙΤΣΩΤΑΚΗΣ",262
"111964"," Εντάξει τώρα. 
Κύριε Πρόεδρε, έχω διακοπές στα επτά λεπτά από τα δώδεκα.","ΣΟΦΙΑ ΒΟΥΛΤΕΨΗ",73
"111965"," Κύριε Κριτσωτάκη, σας παρακαλώ μην διακόπτετε. Δεν είναι επίπεδο τώρα αυτό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111966"," …(δεν ακούστηκε)","ΜΙΧΑΗΛ ΚΡΙΤΣΩΤΑΚΗΣ",262
"111967"," Εντάξει, εγώ δεν διαφωνώ, αρκεί να μη προκαλούνται φωνές. Οι διακοπές δεν με πειράζουν. 
Αυτό το οποίο θέλω να πω είναι το εξής. Άκουσα τον κ. Τσίπρα να λέει σήμερα ότι ο ΣΥΡΙΖΑ, ο ίδιος και τα στελέχη του θα κάνουν ό,τι περνάει από το χέρι τους με βάση το Σύνταγμα και τους νόμους, ώστε να σταματήσει να υφίσταται η παρούσα Κυβέρνηση. Όμως, έχω να πω ότι υπάρχουν αντιφάσεις σ’ αυτά. 
Όταν στις 19 Σεπτεμβρίου ο κ. Τσίπρας μίλησε στην Κοινοβουλευτική Ομάδα του ΣΥΡΙΖΑ, είπε ότι αυτός ο λαός έριξε δύο μνημονιακές κυβερνήσεις –ουσιαστικά δεν έριξε τίποτα, γιατί η μία έφυγε μόνη της και η άλλη είχε έρθει για να κάνει τις εκλογές- και ζήτησε να τριτώσει το «καλό». 
Την 1η Οκτωβρίου εκδόθηκε ανακοίνωση από το ΣΥΡΙΖΑ που μιλά και λέει ότι η ανατροπή συνιστά ζήτημα ζωής ή θανάτου. Όταν, λοιπόν, λέμε ότι η ανατροπή συνιστά ζήτημα ζωής ή θανάτου, παύουμε να συζητούμε ότι όλα θα γίνουν στο πλαίσιο του Συντάγματος. Διότι όταν έχεις ζήτημα ζωής ή θανάτου κάνεις ανατροπή, δεν σκέφτεσαι αν αυτό το επιτρέπει το Σύνταγμα και ο νόμος.
Πρέπει, λοιπόν, να αποφασίσουμε εδώ –γιατί διακρίνω έναν πανικό, μια ανησυχία, μια τάση να προτρέχουμε σε διάφορα θέματα- τι θα γίνει; Θα υπάρξει ανατροπή; Θα υπάρξει κανονική κοινοβουλευτική διαδικασία; Θα υπάρξει ακτιβισμός; Δεν μπορεί να γίνουν όλα μαζί.","ΣΟΦΙΑ ΒΟΥΛΤΕΨΗ",73
"111968"," Όλα μαζί.","ΝΙΚΟΛΑΟΣ ΒΟΥΤΣΗΣ",75
"111969"," Το λέω αυτό επειδή επικαλείστε πάρα πολύ συχνά τη δημοκρατική τάξη, την οποία όμως βλέπω να μην σέβεστε τουλάχιστον στα λόγια.","ΣΟΦΙΑ ΒΟΥΛΤΕΨΗ",73
"111970"," Εις μάτην το επικαλούμαστε.","ΖΩΗ ΚΩΝΣΤΑΝΤΟΠΟΥΛΟΥ",272
"111971"," Εγώ δεν πιστεύω ότι πρόκειται βεβαίως να υπάρξει τέτοιο ζήτημα. Στα λόγια, όμως, όταν λέμε η ανατροπή είναι ζήτημα ζωής ή θανάτου, δεν εισπράττουμε αυτό που λέτε εσείς μετά «στο πλαίσιο του Συντάγματος και των νόμων». Και επειδή είναι πονηρές οι εποχές, το επισημαίνω.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"111972"," Ο κ. Μωραΐτης έχει το λόγο για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111973"," Ευχαριστώ, κύριε Πρόεδρε.
Κυρίες και κύριοι συνάδελφοι, η συζήτηση και στην επιτροπή, αλλά και σήμερα στην Ολομέλεια προχωρά μέσα σε ένα πλαίσιο έντασης, αλλά το θεωρώ αυτονόητο, γιατί το θέμα το οποίο συζητάμε δεν είναι ένα απλό θέμα. Είναι ένα μεγάλο πρόβλημα που συνιστά σήμερα μια κοινωνική και οικονομική βόμβα για όλη την ελληνική κοινωνία. Είναι όντως μία εκρηκτική κατάσταση και ο καθένας από μας κάθε μέρα το έχει μπροστά του, το βλέπει, το αντιμετωπίζει. 
Θα ήθελα να ξεκαθαρίσω λέγοντας το εξής. Είναι μια εκρηκτική κατάσταση για την οποία ευθύνεται το τραπεζικό σύστημα στη χώρα μας, σε ένα πολύ μεγάλο βαθμό, με τις τακτικές τις οποίες υιοθέτησε και ακολούθησε όλα τα τελευταία χρόνια. Το λέω αυτό γιατί πολλοί προβάλλουν μια μονοδιάστατη λογική σ’ αυτό το πρόβλημα.
Βεβαίως κάποιοι υπερδανείστηκαν, αλλά μην ξεχνάμε ότι κάποιοι υπερδάνεισαν και φέρουν μία μεγάλη ευθύνη. Άρα το τραπεζικό σύστημα μιας εποχής παχιών αγελάδων, το τραπεζικό σύστημα των υπερκερδών δεν μπορεί σήμερα σ’ αυτήν τη συγκυρία να στέκει άμοιρο ευθυνών και κοινωνικά αδιάφορο. Γιατί αυτό βλέπουμε. 
Και βεβαίως δεν μπορώ να μην αναφέρω στην Αίθουσα του ελληνικού Κοινοβουλίου όλο αυτό το οποίο παίζεται σήμερα στο χώρο της αγοράς της οικονομίας, αλλά και των υπερχρεωμένων νοικοκυριών. Τι έχει το τραπεζικό σύστημα; Έχει μία επιλεκτική ευαισθησία. Αυτό βιώνουμε κάθε μέρα. Από τη μια βλέπουμε να κλείνουν οι πόρτες χιλιάδων μικρομεσαίων επιχειρήσεων και την ίδια ώρα, αγαπητοί συνάδελφοι, αυτό το τραπεζικό σύστημα τους κολλητούς, τους φίλους να τους κρατά εν ζωή, για να μπορεί να τους χειραγωγεί και να συνεχίζουν αυτό το οποίο επί χρόνια κάποιες δυστυχώς λίγες οικογένειες και κάποιοι λίγοι επιχειρηματίες έκαναν σ’ αυτή τη χώρα.
Τα λέω αυτά και πιστεύω ότι μπροστά μας έχουμε μία μεγάλη πρόκληση όλα τα κόμματα και όλοι οι Βουλευτές σ’ αυτήν την Αίθουσα. Έχουμε μπροστά μας το μεγάλο θέμα της ανακεφαλαιοποίησης και εκεί ακριβώς πιστεύω ότι ο καθένας από μας θα δείξει με ποιον είναι και ποιον αφήνει. Εκεί ακριβώς θα δούμε. Και πιστεύω ότι πρέπει το πολιτικό σύστημα να πάρει γενναίες αποφάσεις. Πρέπει το πολιτικό σύστημα, αγαπητοί φίλοι και φίλες συνάδελφοι και συναδέλφισσες, να μην ακολουθήσει το δρόμο που ακολούθησε πάνω στο συγκεκριμένο θέμα.
Έχουμε, λοιπόν, σήμερα μια κοινωνία και μια οικονομία στην εντατική. Γι’ αυτό και οι τράπεζες πιστεύω πρέπει να ανταποκριθούν στο θεσμικό και κοινωνικό τους ρόλο για την εθνική οικονομία και άρα, για τη στήριξη των νοικοκυριών.
Ακούστηκαν και σήμερα και στην επιτροπή διάφορα στοιχεία από πάρα πολλούς συναδέλφους. 
Έχουμε και τα στοιχεία της Τράπεζας της Ελλάδος πως τα επισφαλή δάνεια, κυρίως στεγαστικά και καταναλωτικά, τριπλασιάστηκαν μέσα σε τρία χρόνια, ενώ σημαντικές είναι οι καθυστερήσεις αποπληρωμής δανειακών δόσεων. Αυτό όμως που καθιστά «εκρηκτικό» το πρόβλημα είναι η κοινωνική διάστασή του. Χιλιάδες δανειολήπτες σήμερα ασφυκτιούν. 
Θέλω εδώ να σημειώσω ότι στο βαθμό που μπορούσαμε και στο μέτρο που νομοθετήσαμε πιστεύω ότι συμβάλαμε σαν ΠΑΣΟΚ με τις αποφάσεις που πήραμε στο να δώσουμε κάποιες λύσεις τα τελευταία δύο χρόνια. Δεν λύσαμε το πρόβλημα και το γνωρίζουμε πάρα πολύ καλά. Είναι ένα πρόβλημα το οποίο πιστεύω ότι δεν λύνεται εύκολα και λύνεται, όπως είπα πριν, με γενναίες πολιτικές αποφάσεις. 
Θέλω να θυμίσω σ’ όλους –το θύμισε και ο εισηγητής μας- ότι ήμασταν εμείς που ψηφίσαμε το ν. 3869. Είναι ο νόμος ΠΑΣΟΚ για τα υπερχρεωμένα νοικοκυριά που πιστεύω ότι έφερε αρκετά αποτελέσματα σε πάρα πολλά επίπεδα. Ήταν επίσης η πίεση που ασκήθηκε όχι μόνο από μας αλλά και από τα άλλα κόμματα προς τις τράπεζες και οδήγησε ήδη – έχουμε τα στοιχεία και κατατέθηκαν στην επιτροπή- σε εκατοντάδες χιλιάδες ρυθμίσεις μεταξύ τραπεζών και δανειοληπτών. Είναι το ΠΑΣΟΚ που θέσπισε το πλαίσιο για τη ρύθμιση των χρεών των δημοσίων υπαλλήλων μέσω του Ταμείου Παρακαταθηκών και Δανείων. Είναι το ΠΑΣΟΚ που δύο μήνες πριν από τις εκλογές είχε κινήσει τη νομοθετική πρωτοβουλία με το Γιώργο Κουτρουμάνη. Ήταν μία παρέμβαση που διόρθωνε τον παλιό νόμο για τα υπερχρεωμένα νοικοκυριά και έθετε αρκετές νέες διατάξεις ώστε να μπορέσουμε πράγματι να πλησιάσουμε περισσότερο το πρόβλημα και να είναι περισσότερες οι λύσεις.
Θυμίζω επίσης τη με νομοθετικές παρεμβάσεις απαγόρευση κατάσχεσης της πρώτης κατοικίας οφειλετών τουλάχιστον μέχρι τις 31-12-2012. Αυτό είναι κάτι που πρέπει να δούμε άμεσα γιατί πιστεύω –και το λέω ξεκάθαρα- ότι πρέπει να δοθεί παράταση, γιατί δεν νομίζω ότι για κανέναν από τους συμπολίτες μας μέσα σ’ αυτό το οικονομικό περιβάλλον έχει αλλάξει κάτι και δεν νομίζω ότι μπορούν να πληρώσουν. 
Θυμίζω επίσης τις επανειλημμένες συναντήσεις που κάναμε με την Ένωση των Τραπεζών για την άμεση λήψη μέτρων για την περαιτέρω προστασία και πίεση από την πλευρά μας προς αυτούς ώστε να κατεβάσουν ένα πλαίσιο προτάσεων. Κλείνοντας, θα ήθελα να πω ότι κάναμε τη δική μας προσπάθεια η οποία πιστεύω ότι πρέπει να συμπληρωθεί απ’ όλους μας.
Αγαπητοί συνάδελφοι, θέλω να ξεκαθαρίσω κάτι που ειπώθηκε στην Αίθουσα, ότι δηλαδή το ΠΑΣΟΚ δεν ψηφίζει τη σημερινή πρόταση του ΣΥΡΙΖΑ γιατί ο ΣΥΡΙΖΑ πριν από ενάμιση-δύο χρόνια δεν είχε ψηφίσει την πρόταση του ΠΑΣΟΚ. Αυτό δεν ισχύει, αυτό δεν ειπώθηκε από μένα, δεν ειπώθηκε από τον εισηγητή μας. Δεν ειπώθηκε από το κόμμα σας, κύριε Βούτση που με κοιτάτε.
Εμείς δεν ψηφίζουμε την πρόταση του ΣΥΡΙΖΑ γιατί πιστεύουμε ότι το πολιτικό σύστημα, μπροστά σ’ αυτά τα μεγάλα κοινωνικά προβλήματα και τις οικονομικές «βόμβες» που έχουμε να αντιμετωπίσουμε, πρέπει να σοβαρευτεί και να αντιμετωπίσει αυτού του είδους τα προβλήματα με ολοκληρωμένες, τεκμηριωμένες προσπάθειες και προτάσεις και να μην προσπαθούμε μεταξύ μας, σε μια περίοδο που ο Έλληνας αντιμετωπίζει τόσα προβλήματα και το πολιτικό σύστημα δεν περνάει τις καλύτερες μέρες του, να απαξιωνόμαστε ακόμα περισσότερο.
Θέλω να πω λοιπόν ότι θα μπορούσατε να παρουσιάσετε μια σειρά από οικονομικά στοιχεία, θα μπορούσε αυτή η πρόταση να είναι πιο ολοκληρωμένη, να είναι συγκεκριμένη και να μην είναι μία πρόταση που στηρίζεται σε ξεπερασμένες παθογένειες του πολιτικού συστήματος, τότε που τα λόγια για τους πολιτικούς ήταν πάρα πολύ εύκολα, τότε που ο καθένας ανέβαινε σ’ αυτό το Βήμα ή έμπαινε στο γραφείο ενός Υπουργείου και έπαιρνε όσες υπογραφές ήθελε, όσα εκατομμύρια ήθελε. Τα πράγματα άλλαξαν και αυτό πρέπει να το καταλάβουμε, να το αποδεχθούμε. Αυτές οι εποχές τελείωσαν. Άρα λοιπόν είναι δύσκολες οι προτάσεις και δεν πρέπει να λέγονται εύκολα τα μεγάλα και ωραία λόγια που ακούσαμε και σήμερα αλλά και στην επιτροπή.
Εγώ δεν λέω ότι η πρόταση του ΣΥΡΙΖΑ δεν είναι ένα εργαλείο. Είναι ένα εργαλείο πολιτικής και για εμάς που τις επόμενες τρεις ημέρες κατεβάζουμε την πρότασή μας και για τον Υπουργό που άκουσα ότι και αυτοί από την πλευρά τους ετοιμάζουν μία νομοθετική πρωτοβουλία. Βεβαίως. Και από κοινού, πιστεύω, πρέπει να κληθούμε άμεσα να πάρουμε αυτές τις γενναίες αποφάσεις, ώστε να μπορέσουμε να δώσουμε περισσότερες λύσεις πάνω σε αυτό το μεγάλο πρόβλημα το οποίο αντιμετωπίζει η ελληνική κοινωνία.
Εμείς αυτό το οποίο θα κάνουμε πλέον είναι να καταθέσουμε τη δική μας πρόταση -στις αρχές της επόμενης εβδομάδας κατατίθεται από το κόμμα μας- όπου θα είναι μία συνέχεια της μεγάλης δουλειάς που κατατέθηκε το Μάρτιο του 2012 από το Γιώργο τον Κουτρουμάνη, ένα σχέδιο ολοκληρωμένο το οποίο υποβλήθηκε στην Ευρωπαϊκή Κεντρική Τράπεζα ως όφειλε. Διότι για να μπορέσουμε να συζητήσουμε πραγματικά ένα σχέδιο νόμου το οποίο αφορά τα υπερχρεωμένα νοικοκυριά, έπρεπε εκεί να κατατεθεί.
Και, βεβαίως, αυτό το σχέδιο νόμου πλαισιώνεται από πέντε συγκεκριμένους άξονες, με πρώτο άξονα τη γενίκευση και τη ρύθμιση στο 30%. Οι τράπεζες θα είναι υποχρεωμένες να ρυθμίζουν ως ανώτατο όριο δόσης εξυπηρέτησης των δανείων το 30% του μισθού, σύνταξης ή εισοδήματος των οφειλετών. Για το υπόλοιπο ποσό θα υπάρχει επιμήκυνση.
Και επειδή, αγαπητοί συνάδελφοι, πολλοί αναφέραμε σε αυτή την Αίθουσα το θέμα της επιμήκυνσης, πρέπει να δώσουμε μία δίκαιη και ρεαλιστική λύση στο πρόβλημα, στο πολυσυζητημένο αυτό θέμα της επιμήκυνσης και ποιος θα αναλάβει αυτό το μεγάλο κόστος. 
Και πιστεύω ότι εδώ ακριβώς πρέπει να έρθουμε, κύριε Υπουργέ, να νομοθετήσουμε και να τραβήξουμε κόκκινες γραμμές. 
Δεν μπορεί η όλη αυτή διευκόλυνση που θα παρέχουμε προς το δανειολήπτη, να είναι κάτι το οποίο θα γυρίσει στην πλάτη του, να είναι κάτι το οποίο θα το πληρώσει δύο και τρεις φορές. 
Θέλουμε να επεκτείνουμε τις διαδικασίες του ν. 3869 και για φυσικά πρόσωπα που ασκούν εμπορική δραστηριότητα, κυρίως αυτοαπασχολούμενοι. Τα πρόσωπα αυτά δεν έχουν πτωχευτική ικανότητα και ως εκ τούτου δικαιούνται να υποβάλουν αίτηση για δικαστική ρύθμιση των χρεών.
Τρίτο σημείο: Να βελτιώσουμε –και βελτιώνουμε- λειτουργικά τις διατάξεις του ν. 3869 σε σχέση με τη συμβιβαστική ρύθμιση των οφειλών, την ισότητα στη μεταχείριση των αιτήσεων από τα ειρηνοδικεία –όλοι ξέρουμε το πρόβλημα- την προστασία της πρώτης κατοικίας και βεβαίως καλύτερες ρυθμίσεις για οφειλέτες που αντιμετωπίζουν μεγαλύτερα προβλήματα. Πρέπει να υπάρχει μία ειδική κατηγορία για οφειλέτες με τα μεγαλύτερα προβλήματα.
Τέταρτον, καθιερώνεται το ακατάσχετο για ποσό έως 2.000 ευρώ -είναι κάτι το οποίο το προτείναμε το Μάρτη, το προτείνουμε και τώρα- σε λογαριασμό του οφειλέτη, σε πιστωτικό ίδρυμα, ώστε να διασφαλίζεται η πρόσβαση των καταναλωτών σε τραπεζικές συναλλαγές κρίσιμες για την καθημερινότητά του.
Πέμπτο και τελευταίο σημείο: Πιστεύω, αγαπητοί συνάδελφοι, ότι ήρθε η ώρα να προσαρμόσουμε τους κανόνες λειτουργίας του «Τειρεσία». Θα συμφωνήσω με όλους αυτούς που είπαν στην Αίθουσα σήμερα ότι πέρα από τα υπερχρεωμένα νοικοκυριά, υπάρχουν οι μικρομεσαίοι, οι επαγγελματίες που βεβαίως και πρέπει να δούμε. Και αυτό θα κάνουμε με τη δική μας πρόταση. Δεν μπορούμε, όμως, να κλείσουμε τα μάτια σε αυτό το μεγάλο πρόβλημα, τη βόμβα που έχουμε δίπλα μας και λέγεται «Τειρεσίας». Και πιστεύω ότι εκεί θα πρέπει να πάρουμε γενναίες αποφάσεις. Πρέπει να δούμε όλους αυτούς τους ανθρώπους που δίνουν μάχη κάθε μέρα να σώσουν τα μαγαζιά τους ή τις επιχειρήσεις τους, όπου δυστυχώς η κρίση τους τσάκισε τα πόδια και τους οδήγησε στον «Τειρεσία», με αποτέλεσμα σήμερα να μην μπορούν να περάσουν το κατώφλι της τράπεζας.
Πιστεύω ότι εκεί θα πρέπει όλοι μας να πάρουμε γενναίες αποφάσεις και να ξεπεράσουμε, αν θέλετε, αγκυλώσεις ή κωλύματα τα οποία μπορεί να είχαμε κατά το παρελθόν.
Επαναλαμβάνω και πάλι ότι καταψηφίζουμε την πρόταση του ΣΥΡΙΖΑ, γιατί πιστεύω ότι το ελληνικό Κοινοβούλιο θα πρέπει να νομοθετήσει μία ολοκληρωμένη πρόταση, η οποία θα απαντά στα αδιέξοδα, τα προβλήματα τα οποία αντιμετωπίζει σήμερα η ελληνική κοινωνία, αντιμετωπίζουν σήμερα τα υπερχρεωμένα νοικοκυριά.
Πιστεύω ότι θα μπορέσουμε πράγματι να δημιουργήσουμε αυτή την πρόταση, τη νομοθετική, που θα απαντά στις ανάγκες και θα μπορεί να τους βγάζει από τα αδιέξοδα τα οποία βιώνουν σήμερα.
Σας ευχαριστώ.","ΑΘΑΝΑΣΙΟΣ ΜΩΡΑΪΤΗΣ",354
"111974","  Και εμείς σας ευχαριστούμε.
Ο κ. Επαμεινώνδας Μαριάς, έχει το λόγο για έξι λεπτά λόγω του ότι προηγήθηκε ο Αρχηγός των Ανεξαρτήτων Ελλήνων, ο κ. Καμμένος. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κυρίες και κύριοι συνάδελφοι, το θέμα που συζητούμε είναι πάρα πολύ σοβαρό. Πρέπει να καταλάβουμε -και να καταλάβετε όλοι- ότι αυτή τη στιγμή με την πολιτική του μνημονίου έχει πτωχεύσει η ελληνική οικογένεια, ο ελληνικός λαός βρίσκεται σε απόγνωση. 
Θέλουμε να καταγγείλουμε από το Βήμα της Βουλής την κυβερνητική πολιτική, την επίθεση που γίνεται αυτή τη στιγμή σ’ όλους τους αγρότες της Κρήτης στο Ηράκλειο, οι οποίοι ξεκίνησαν ένα ειρηνικό, δημοκρατικό, παγκρήτιο αγροτικό συλλαλητήριο για να διαδηλώσουν τα αιτήματά τους, τα οποία στηρίξαμε χθες με ερώτηση που καταθέσαμε στη Βουλή. 
Τι ζητούν, κύριε Υπουργέ; Ζητούν να μην κοπεί η αγροτική σύνταξη των 30 ευρώ. Τι ζητούν; Ζητούν να μην μειωθεί η επιστροφή του ΦΠΑ από 11% στο 6%. Ο αγροτικός κόσμος αυτήν τη στιγμή σ’ όλη την Κρήτη ζητά τη στήριξη. Μαζεύτηκαν ειρηνικά να διαδηλώσουν και αυτήν τη στιγμή έχουμε πάρα πολλά τηλεφωνήματα, καταγγελίες από φίλους μας, οι οποίοι μας λένε ότι έχει πνιγεί το Ηράκλειο στα δακρυγόνα, έχουν χτυπηθεί οι πολίτες. Να καταλάβετε ότι αυτή η πολιτική δεν μπορεί να προχωρήσει. 
Μαθαίνουμε ότι όλους όσους έπιασαν στο Σκαραμαγκά, τους εκατόν τριάντα, τους πάνε στα δικαστήρια τώρα με πούλμαν. Ακούστε, για να το ξεκαθαρίσουμε. Είναι δεδομένο και φαίνεται, ακόμα και οι δανειστές σας έχουν εγκαταλείψει. Σας έχουν εγκαταλείψει και οι δανειστές γιατί έχουν καταλάβει πέραν των άλλων ότι εδώ στην Ελλάδα γίνεται ένα μεγάλο πλιάτσικο όχι μόνο από τους δανειστές αλλά και από την ντόπια τραπεζοκρατία. Αυτή είναι η πραγματικότητα.
Είδα μεγάλο εκνευρισμό. Να καταλάβετε, λοιπόν, ότι πρώτον, εμείς ως υπεύθυνη πολιτική δύναμη δεν πρόκειται να αφήσουμε τη χώρα να πάει στην καταστροφή, να πτωχεύσει, να χρεοκοπήσει η ελληνική οικογένεια -που εκεί πάτε- και μαζί μ’ άλλες δυνάμεις του αντιμνημονιακού δημοκρατικού τόξου θα δώσουμε τη μάχη για να σώσουμε την πατρίδα μας. 
Αυτό το καταλάβατε ότι γίνεται πράξη εδώ. Ξεκίνησε χαλαρά με χειροκροτήματα που υπερέβαιναν τις διάφορες πτέρυγες και ο συνάδελφος μας από τη ΔΗΜΑΡ, από την Κρήτη, χειροκροτήθηκε απ’ όλους γιατί στην πράξη τι έγινε; Δεν το καταλάβατε; Και δεν απευθύνομαι προσωπικά, για να μην έχουμε κουβέντες. Στην πράξη οικοδομείται εδώ αυτό το μεγάλο αντιμνημονιακό δημοκρατικό μέτωπο, το οποίο είναι ικανό να αναλάβει και τη διακυβέρνηση της χώρας. Μέσα από τέτοιες προτάσεις, πρακτικές, βήμα προς βήμα, με τη λειτουργική μέθοδο και όχι με δογματισμούς εδώ μέσα το δημοκρατικό τόξο θα οικοδομήσει τη συμφωνία και τη συμμαχία και στην πράξη θα οικοδομούμε κάθε μέρα το αντιμνημονιακό πρόγραμμα που θα κληθούμε να εφαρμόσουμε. 
Αυτό γίνεται εδώ, γι’ αυτό έχετε εκνευρισμό. Διότι δεν σας πείραξε παλαιότερα που ομιλητές του ΠΑΣΟΚ χειροκροτούνταν από τη Νέα Δημοκρατία. Τώρα έγινε πράξη το άλλο, ότι ομιλητές των Ανεξάρτητων Ελλήνων και ο Πρόεδρος μας χειροκροτήθηκε και από Βουλευτές του ΣΥΡΙΖΑ και αντίστοιχα όταν μίλησαν Βουλευτές του ΣΥΡΙΖΑ χειροκροτήθηκαν και από Βουλευτές της ΔΗΜΑΡ. Καταλάβετέ το, στην πράξη οικοδομείται αυτό το πράγμα.
Κι επειδή άκουσα περί Χίτλερ κ.λπ., να σας πω το εξής: Αν έχετε όλη αυτήν την ευαισθησία με τον Χίτλερ, θα κάνετε τίποτα για τις γερμανικές αποζημιώσεις; Θα το βάλετε μπροστά για να μπορέσουμε να εισπράξουμε; 
(Χειροκροτήματα από την πτέρυγα των Ανεξάρτητων Ελλήνων)
Κύριοι συνάδελφοι, προσέξτε: Πήρα δύο γραπτές απαντήσεις για το θέμα των γερμανικών αποζημιώσεων και διαπιστώνω ότι εκεί μέσα κουρεύετε ως Κυβέρνηση τις απαιτήσεις που έχουμε από τις γερμανικές αποζημιώσεις και τις κουρεύετε άσχημα. Δηλαδή, το παραμύθι είναι καινούργιο. Δεν μπορούν να αρνηθούν πλέον ούτε οι Γερμανοί, ούτε οι υπόλοιποι ότι υπάρχει οφειλή. Πάνε να την περιορίσουν, ότι είναι 5, 10, 15, 20 δισεκατομμύρια. Να σας πω κάτι; Η οφειλή των Γερμανών για τις γερμανικές αποζημιώσεις είναι 7,5 δισεκατομμύρια δολάρια του ‘38 για τις επανορθώσεις και το κατοχικό δάνειο είναι απ’ έξω.
Ο Υπουργός σας, όμως, ο κ. Σταϊκούρας είπε ότι είναι μέσα. Έχετε ενσωματώσει, δηλαδή, την ιστορία και πάτε να τα κουρέψετε. Δεν θα περάσει ούτε αυτό, εμείς σας το λέμε. 
Πάμε, λοιπόν, παρακάτω στο θέμα των νοικοκυριών. Ποιος δημαγωγεί; Διότι εδώ ειπώθηκε ότι δημαγωγούν διάφορες δυνάμεις. Ποιος έδωσε είκοσι οκτώ εκατομμύρια ευρώ εγγυήσεις και ρευστό στις τράπεζες; Δεν ήταν η κυβέρνηση Καραμανλή; Είπατε ότι είναι εγγυήσεις. Έσκασαν, όμως, οι εγγυήσεις. Και ξαφνικά τον προηγούμενο Ιούνιο αυξήθηκε το δημόσιο χρέος σε μια νύκτα είκοσι πέντε δισεκατομμύρια. Γιατί; Γιατί έσκασαν οι εγγυήσεις. 
Σας είπε τώρα ο Πάνος Καμμένος ότι υπάρχουν σαράντα εννέα δισεκατομμύρια ευρώ εγγυήσεις προς τις τράπεζες, οι οποίες θα σκάσουν. Ποιος θα τα πληρώσει αυτά; 
Ποιος πραγματικά δημαγωγεί; Ποιος είναι με το λαό και ποιος είναι με τις τράπεζες; Πήρατε κανένα μέτρο να πάρετε τις μετοχές, να πάρετε τη διοίκηση των τραπεζών; Οι τράπεζες πήραν όλη αυτή τη μεγάλη ενίσχυση τόσα χρόνια και από το ΠΑΣΟΚ και από τη Νέα Δημοκρατία. Διασφαλίσατε ότι αυτά θα πάνε στη αγορά; Στην αγορά δεν πήγε τίποτα. Να σας πω τι έγινε; Έγινε η μεγαλύτερη ληστεία που μπορούσε να γίνει. Οι τράπεζες κατάφεραν σε μια δεκαετία και έβγαλαν εκατό δισεκατομμύρια ευρώ κέρδος –αυτά τα ανέφεραν και αρκετοί Βουλευτές- και όταν ήρθε η ώρα να πληρώσουν, εξαφανίστηκαν. Έτσι, η ζημιά κοινωνικοποιείται. Εδώ είναι η πραγματικότητα. Διότι, στο σύγχρονο νεοφιλελευθερισμό αυτό που έγινε –και δεν ξέρω αν στη δευτερολογία μου μπορέσω να μιλήσω, γιατί δεν έχω χρόνο- είναι ότι ενώ χτυπήθηκαν τα εισοδήματα των εργαζομένων, για να μην πέσει η ζήτηση και η κατανάλωση, το σύστημα έσπρωξε τους εργαζόμενους να παίρνουν δάνεια. Αυτό, όμως, δεν μπορούσε να πάει επ’ άπειρον κι έσκασε η φούσκα. Η επόμενη κίνηση ήταν να χρεώσουν τις ζημιές των τραπεζών. Δηλαδή το τραπεζικό πιστωτικό πρόβλημα το μετέτρεψαν σε δημοσιονομικό. 
Να σας πω, ποια είναι η αλήθεια; Η αλήθεια είναι αλλού. Το πρόβλημα είναι η άνιση κατανομή της διανομής τους πλούτου. Εκεί είναι το μυστικό. Η κοινωνία παράγει πλούτο και δεν μοιράζεται σωστά. Κι οι τράπεζες φόρτωσαν δημοσιονομικά το πρόβλημα αυτό και θα το πληρώσουν οι φορολογούμενοι. Αυτή είναι η πραγματικότητα. Έχουμε, λοιπόν, εδώ αυτήν την κατάσταση. 
Όταν μιλάμε για λογιστικό έλεγχο, θα σας εξηγήσουμε το εξής: Οι τράπεζες πρέπει να δώσουν και μια απάντηση. Τώρα υπάρχει και εκπρόσωπος του δημοσίου. Θα ασκήσει τα δικαιώματά του, να ελέγξει τι έγινε; Οι μετοχές αργά ή γρήγορα θα έρθουν στο κράτος. Διότι η αντιμνημονιακή διακυβέρνηση θα ασκήσει τα δικαιώματα και θα πει: «Κύριοι, πήρατε στήριξη. Έσκασαν οι εγγυήσεις». Επομένως, δεν θα κάνει κρατικοποίηση, ούτε εθνικοποίηση. Θα εφαρμόσει το Εμπορικό Δίκαιο και θα πει: «Κύριε, οφείλετε στο κράτος τα χρήματα αυτά, επομένως, εμείς με βάση το Εμπορικό Δίκαιο είμαστε πλέον οι ιδιοκτήτες των τραπεζών». Και τότε θα αρχίσει δεύτερη ιστορία, ποιος θα πληρώσει το λογαριασμό; 
Αυτές οι δήθεν επενδύσεις που έκαναν οι τράπεζες στα Βαλκάνια ήταν έτσι; Διότι έχω στοιχεία και σας τα είπα στη Βουλή. Πήραν σαράντα τέσσερα δισεκατομμύρια από την Ευρωπαϊκή Κεντρική Τράπεζα και επένδυσαν την ίδια χρονιά πενήντα δισεκατομμύρια στα Βαλκάνια. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111975"," Κύριε συνάδελφε, προσέξτε το χρόνο σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111976"," Τελειώνω, κύριε Πρόεδρε. 
Αυτά τα λεφτά ήταν επενδύσεις ή ήταν κάτι άλλο; 
Θα πρέπει εδώ να ξέρετε ότι θα έρθει η ώρα του λογαριασμού. Είπε ο Υπουργός σας ότι έχει πάρει τριακόσια δισεκατομμύρια ευρώ η Ελλάδα τα δύο χρόνια. Θα δώσετε λογαριασμό γι’ αυτό. Πού πήγαν τα λεφτά αυτά; Γιατί πεινάει ο λαός; Γιατί έχουμε ανεργία; Θα υπάρξει λογαριασμός, θα έρθει. Κι αυτός ο λογαριασμός θα γίνει και πολιτικά και οικονομικά και θα ελεγχθεί. 
Γι’ αυτό, λοιπόν, όταν μιλάμε για λογιστικό έλεγχο, τι εννοούμε; Εννοούμε ότι θα βρούμε πόσα δήθεν χρωστάει το κράτος. Διότι εδώ το ιδιωτικό χρέος το μετέτρεψαν σε δημόσιο. Αφού δούμε, λοιπόν, πόσα χρωστάει το κράτος και διαγράψουμε το επονείδιστο χρέος, θα μείνει κι ένα κομμάτι δημόσιο χρέος. Αυτό, λοιπόν, το δημόσιο χρέος θα καταλογιστεί στην τραπεζοκρατία και στην κλεπτοκρατία, δηλαδή θα ιδιωτικοποιηθεί γι’ αυτούς που έφαγαν τα λεφτά και πήγαν στην Ελβετία. Δεν τα πληρώσουμε εμείς αυτά ως νέα διακυβέρνηση. Θα τα πληρώσουν αυτοί που τα έφαγαν. Και τα στοιχεία θα βρεθούν.
Ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)","ΕΠΑΜΕΙΝΩΝΔΑΣ ΜΑΡΙΑΣ",304
"111977"," Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς, κ. Νικόλαος Τσούκαλης, για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111978"," Ευχαριστώ, κύριε Πρόεδρε.
Κυρίες και κύριοι συνάδελφοι, η Δημοκρατική Αριστερά δεν υιοθετεί τη λογική του πλαισίου. Ποια είναι η λογική του πλαισίου; Να εντάσσεται αυτομάτως κάθε κόμμα σε ένα πλαίσιο, σε ένα κάδρο, ανάλογα με το εάν ταυτίζεται η θέση του, η ψήφος του, με έναν άλλο χώρο. Αυτή η λογική είναι έξω από εμάς. 
Όμως, υπάρχει ένα άλλο πλαίσιο, εκτός από αυτό, όταν δηλαδή τα κόμματα δεν ετεροκαθορίζονται. Υπάρχει το πλαίσιο των επιχειρημάτων, το πλαίσιο της υπονόμευσης δυστυχώς οποιωνδήποτε αντιλήψεων άλλων χώρων, κυρίως της γενικευμένης αφασίας, αυτό δηλαδή που ουσιαστικά εκμηδενίζει κάθε αξία οποιουδήποτε επιχειρήματος και κυρίως το να αγρεύεις με τον πλέον εύκολο τρόπο στα θολά νερά της πολύ μίζερης δυστυχώς, της δύσκολης κατάστασης που βιώνει η χώρα.
Γιατί τα λέω αυτά; Γιατί σήμερα ένιωσα για άλλη μια φορά πως ό,τι επιχειρήματα και να καταθέσεις σε αυτήν εδώ την Αίθουσα, όσο καλή διάθεση και να έχεις να τα θέσεις, να τα συζητήσεις, προκειμένου να βρεις τη χρυσή τομή, φαίνεται ότι απευθύνονται σε ώτα μη ακουόντων και νιώθω μεγαλύτερη ανάγκη να απευθυνθώ στους συμπολίτες και στις συμπολίτισσες μου, παρά να απευθυνθώ σε αυτήν εδώ την Αίθουσα. 
Πριν από δεκαπέντε μέρες, αν θυμάμαι καλά, κάναμε μια ολοκληρωμένη συζήτηση για την ανακεφαλοποίηση των τραπεζών. Κατατέθηκαν επιχειρήματα και είπαμε ότι αυτή τη στιγμή βρίσκεται σύσσωμο το πολιτικό σύστημα, διαμέσου της Κυβέρνησης αναγκαστικά, σε μία πολύ δύσκολη διαπραγμάτευση με την τραπεζοκρατία, με αυτούς που διοικούν τις τράπεζες. Είναι πολύ δύσκολη κατάσταση πραγματικά. Είναι μία διελκυστίνδα απίστευτη, που οι τραπεζίτες προσπαθούν να διαφυλάξουν πάση θυσία τα δικαιώματα τους. Θέλουν να έχουν τα μεγαλύτερα προνόμια. Δεν χρειάζεται να αναφέρουμε συγκεκριμένες διαδικασίες, τις οποίες βιώνουμε. Είμαστε σε αυτή τη διαδικασία. Και όμως, επικράτησε σε αυτήν εδώ την Αίθουσα, κυρίως από την Αντιπολίτευση, η εικόνα της τραπεζοκρατίας, όπως τη γνωρίζαμε μέχρι το 2009-2010. 
Θέλετε να το θέσω στο πραγματικό επίπεδο; Όλοι οι οικονομολόγοι, όλοι οι σοβαροί αναλυτές, οι πάντες ανεξαρτήτως πτερύγων Βουλής λένε –και το γνωρίζετε πολύ καλά- ότι δεν μπορεί να συζητηθεί σοβαρά θεσμικό πλαίσιο για τα υπερχρεωμένα νοικοκυριά, για τους πολίτες κ.λπ., εάν δεν δούμε τους όρους ανακεφαλοποίησης των τραπεζών. Και ποιων τραπεζών; Των δημόσιων τραπεζών.
Θα επαναλάβω για άλλη μια φορά ότι οι τράπεζες μετά την ανακεφαλοποίηση θα είναι από 87% έως 92% υπό κρατικό, δημόσιο έλεγχο. Πάμε όλοι μαζί, επιτέλους, να δούμε τους όρους της ανακεφαλοποίησης και μέσα από αυτή την ανακεφαλαιοποίηση να δούμε και τους όρους ανακούφισης των υπερχρεωμένων νοικοκυριών. Γι’ αυτό ακριβώς η Δημοκρατική Αριστερά βλέπει με επιφύλαξη την πρόταση νόμου του ΣΥΡΙΖΑ. Δεν μας αρέσει κάποιοι να επενδύουν περισσότερο στην ευαισθησία. 
Από αυτό εδώ το Βήμα πριν από ένα χρόνο, απευθυνόμενος προς τον κ. Βενιζέλο, είχα κάνει ολόκληρη ανάλυση για τη σεισάχθεια. Του είχα πει ότι ποτέ καμμία κοινωνία δεν μπήκε σε φάση ανάπτυξης, δεν ήκμασε, εάν προηγουμένως δεν υπήρχε μία σεισάχθεια, η οποία είναι ανακουφιστική, είναι αυτή που λυτρώνει την κοινωνία, για να πάει μπροστά. 
Αυτή η σεισάχθεια, όμως, πρέπει να έχει κάποιους κανόνες. Εάν δεν έχει τους κανόνες, μπορεί να μετατραπεί σε καρικατούρα. Και εδώ ερχόμαστε στη νομοθετική ρύθμιση. 
Απευθύνομαι προς τους παλαιότερους συναδέλφους και κυρίως προς τους νομικούς. Θα πρέπει να ξεχωρίσουμε το περίγραμμα μιας θέσης, κατά πόσο δηλαδή σε μία άποψη είμαστε κατ’ αρχάς θετικοί επί της αρχής και μετά να δούμε και την αποτύπωσή της στην εφαρμοσμένη πολιτική. Και ο νόμος είναι αυτή η εφαρμογή.
Για όσους από εμάς είμαστε νομικοί που εφαρμόζουμε τους νόμους, ξέρουμε ότι ένας κακός νόμος μπορεί να μετατρέψει την καλύτερη ιδέα σε καρικατούρα. Τι θέλω να πω, για να γίνω πιο σαφής; Παραδείγματος χάριν, στο εδάφιο 5, παράγραφος 2 του άρθρου 1, αναφέρεται η περίπτωση που μπορεί να εξαιρεθεί η εφαρμογή του γενικού κανόνα. Τότε μόνο επιτρέπεται η μη εφαρμογή των ευνοϊκών διατάξεων του παρόντος νόμου, όταν από το σύνολο της κινητής και ακίνητης περιουσίας και του τρόπου διαβίωσης του οφειλέτη προκύπτει η βεβαιότητα ότι αυτός έχει υψηλά και αδήλωτα εισοδήματα. Απλή ιδέα, δεν χρειάζεται να είσαι νομικός. Ποιος θα βεβαιώσει;","ΝΙΚΟΛΑΟΣ ΤΣΟΥΚΑΛΗΣ",520
"111979"," Υπάρχει καλύτερη διατύπωση; Είστε και νομικός.","ΑΛΕΞΙΟΣ ΜΗΤΡΟΠΟΥΛΟΣ",319
"111980"," Ποιος θα το βεβαιώσει, αγαπητέ;","ΝΙΚΟΛΑΟΣ ΤΣΟΥΚΑΛΗΣ",520
"111981"," Η επιτροπή.","ΑΛΕΞΙΟΣ ΜΗΤΡΟΠΟΥΛΟΣ",319
"111982"," Ποια επιτροπή;","ΝΙΚΟΛΑΟΣ ΤΣΟΥΚΑΛΗΣ",520
"111983"," Μα το λέμε πιο κάτω.","ΑΛΕΞΙΟΣ ΜΗΤΡΟΠΟΥΛΟΣ",319
"111984"," Η συγκεκριμένη επιτροπή με ποια κριτήρια θα το βεβαιώσει; Δεν αναφέρεται.","ΝΙΚΟΛΑΟΣ ΤΣΟΥΚΑΛΗΣ",520
"111985"," Τα έχει. Το λέμε πιο κάτω.","ΑΛΕΞΙΟΣ ΜΗΤΡΟΠΟΥΛΟΣ",319
"111986"," Δεν αναφέρετε.","ΝΙΚΟΛΑΟΣ ΤΣΟΥΚΑΛΗΣ",520
"111987"," Θα το διορθώσουμε μαζί. Ψηφίστε την!","ΑΛΕΞΙΟΣ ΜΗΤΡΟΠΟΥΛΟΣ",319
"111988"," Ερώτηση: Μπορείτε να μου πείτε πώς θα εφαρμοστεί η συγκεκριμένη διάταξη, ο συγκεκριμένος νόμος σε όλους αυτούς που περιέχονταν στη λίστα του 2009 που παραδόθηκε στη Βουλή και είναι γνωστό ότι είχαν δηλώσεις από 0 έως 10.000 ευρώ και είχαν εκατομμύρια;","ΝΙΚΟΛΑΟΣ ΤΣΟΥΚΑΛΗΣ",520
"111989"," Θα το αλλάξουμε μαζί.","ΑΛΕΞΙΟΣ ΜΗΤΡΟΠΟΥΛΟΣ",319
"111990"," Κύριε Μητρόπουλε, γιατί το  λέω; Μαζί είμαστε στην ιδέα και το ξέρετε πάρα πολύ καλά. Το άγχος μας και η αγωνία μας είναι το να διατυπωθεί με τέτοιο τρόπο ούτως ώστε να μην δικαιώνει τους μπαταχτσήδες, να μην δικαιώνει τους φοροφυγάδες, να μην δικαιώνει όλους αυτούς που ξέρετε πάρα πολύ καλά ότι προσφεύγουν τώρα στο νόμο Κατσέλη, χωρίς να έχουν τις προδιαγραφές και εκμεταλλεύονται αυτό το νόμο κάνοντας μία αγωγή στο ειρηνοδικείο και περιμένοντας το 2017 για να εκδικαστεί. Αυτά δεν είναι στις αξίες της αριστεράς, επιτρέψτε μου να το πω.
Αυτό λοιπόν το οποίο λέμε είναι συγκεκριμένο. Επειδή είμαστε και μέλος της Κυβέρνησης, εμείς θα το πούμε –ο κ. Μωραΐτης λείπει- υπάρχει σαφής κυβερνητική δέσμευση, μνημονιακή, όπως τη λέτε και εσείς κύριε Υπουργέ, ότι είναι υποχρεωμένη η Κυβέρνηση άμεσα να φέρει νόμο. Έτσι δεν είναι; Ετοιμάζετε το νόμο. Δεν χρειάζεται κάθε κόμμα, από εμάς τουλάχιστον που συμμετέχουμε στην Κυβέρνηση, να φέρνει το δικό του σχέδιο νόμου και να το καταθέτει. 
Το ίδιο θα έπρεπε να κάνει και η Αντιπολίτευση, αφού γνωρίζει πάρα πολύ καλά ότι θα έρθει. Να πάμε λοιπόν όλοι μαζί σε αυτό το νομοσχέδιο και να κάνουμε τον αγώνα μας να μπουν όλες αυτές οι ευνοϊκές διατάξεις. Η διαδικασία κατάρτισης ενός νομοσχεδίου είναι επώδυνη. Περνάει από την ΚΕΝΕ, θέλει νομοτεχνική διατύπωση που να είναι λεπτομερής, που να μην αφήνει περιθώρια, όσο το δυνατόν. Αυτή είναι η ένσταση της Δημοκρατικής Αριστεράς απέναντι στο συγκεκριμένο νομοσχέδιο. Επ’ αυτού θα είμαστε σαφείς. Δεν μπορεί όμως να λέει ο καθένας ότι «εγώ θα φέρω την πρότασή μου αύριο» ή «θα φέρω την πρότασή μου για τον «Τειρεσία»», όταν είναι γνωστό ότι και για τον «Τειρεσία» υπάρχει πρόταση και θα έρθει πάρα πολύ σύντομα. Δεν υπάρχουν υπερευαίσθητοι ή οτιδήποτε άλλο.
Κυρίες και κύριοι συνάδελφοι, το μεγάλο στοίχημα είναι η ανακεφαλαιοποίηση των τραπεζών. Αυτό το οποίο πρέπει να γίνει κατανοητό είναι ότι μέσα από την ανακεφαλαιοποίηση αυτή μπορούν να υπάρξουν βελτιωτικές παρεμβάσεις για όλα αυτά τα οποία συζητάμε. Το μεγάλο στοίχημα είναι να πετύχουμε τη ρευστότητα στην αγορά, το οποίο νομίζω ότι είναι θέληση όλων των πτερύγων της Βουλής και κυρίως βεβαίως η πλήρης διασφάλιση των συμφερόντων του δημοσίου.
Επειδή όλα εξαρτώνται από τη δυνατότητα ελέγχου της Βουλής, θα σας αναφέρω ένα παράδειγμα που ήταν μέσα σε μία επίκαιρη ερώτηση η οποία θα συζητούσαμε σήμερα αλλά λόγω κωλύματος του κ. Στουρνάρα δεν συζητήθηκε.","ΝΙΚΟΛΑΟΣ ΤΣΟΥΚΑΛΗΣ",520
"111991"," Πολλά κωλύματα υπάρχουν…","ΕΠΑΜΕΙΝΩΝΔΑΣ ΜΑΡΙΑΣ",304
"111992"," Το περιεχόμενο, λοιπόν, της ερώτησής μου είχε να κάνει με το ρόλο των επιτροπών του δημοσίου στη διαδικασία διαμόρφωσης πολιτικής μισθών και προνομίων στις τράπεζες. Στο νόμο Αλογοσκούφη περιείχετο σαφής αναφορά που παρείχε στον επίτροπο του δημοσίου καθοριστικό ρόλο στη διαμόρφωση των μισθολογικών πολιτικών των προνομίων, των μπόνους, όπως λέμε. Δηλαδή, είχε τη δυνατότητα ο επίτροπος να παρέμβει, να μειώσει προνόμια, να διαμορφώσει μισθούς και στη διοίκηση και στα διευθυντικά στελέχη.
Η ερώτηση που απευθύνθηκε στον κ. Στουρνάρα ήταν να μας πει ποιες παρεμβάσεις έγιναν συγκεκριμένα. Έγιναν αυτές τις παρεμβάσεις; Μειώθηκαν τα μπόνους; Γιατί οι πληροφορίες μας μάς λένε ότι οι επίτροποι εκεί απλώς παρίσταντο ή διήρχοντο. Αυτές είναι οι παρεμβάσεις οι οποίες πρέπει να γίνουν.
Όμως, κυρίες και κύριοι συνάδελφοι, για να τελειώσουμε –και εδώ πρέπει να δείξει σοβαρότητα ο καθένας- για να μπορέσει να γίνει η ανακεφαλαιοποίηση των τραπεζών πρέπει αναπόφευκτα, δυστυχώς, να εισπράξουμε τη δόση των 35,1 δισεκατομμυρίων. Δεν γίνεται αλλιώς. Και από αυτά τα 35,1 δισεκατομμύρια της ανακεφαλαιοποίησης θα δοθούν και για τα υπερχρεωμένα νοικοκυριά. 
Αλλά για να εισπραχθούν αυτά τα 35,1 δισεκατομμύρια ξέρετε πάρα πολύ καλά τις προδιαγραφές και τις προϋποθέσεις. Αυτό το πλαίσιο θα έρθει προς ψήφιση στη Βουλή αργότερα.","ΝΙΚΟΛΑΟΣ ΤΣΟΥΚΑΛΗΣ",520
"111993"," Απαγορεύει η τρόικα από την ανακεφαλαιοποίηση των τραπεζών. Ρωτήστε τον κύριο Υπουργό.","ΑΛΕΞΙΟΣ ΜΗΤΡΟΠΟΥΛΟΣ",319
"111994"," Κύριε Μητρόπουλε, το ίδιο ερώτημα υπάρχει και για ρευστότητα. Ακούστε, θα σας πω εγώ που το ξέρουμε πάρα πολύ καλά και από την επιτροπή ότι οι τράπεζες αντιστέκονται και στο θέμα της ρευστότητας. Λένε: «Εμείς είμαστε τσίμα-τσίμα. Δεν μπορούμε να δώσουμε ούτε ένα ευρώ στη ρευστότητα».","ΝΙΚΟΛΑΟΣ ΤΣΟΥΚΑΛΗΣ",520
"111995"," Πώς θα το κάνεις;","ΑΛΕΞΙΟΣ ΜΗΤΡΟΠΟΥΛΟΣ",319
"111996"," Οι τράπεζες το λένε αυτό. Δεν το λέει η Τράπεζα της Ελλάδας. Λένε: «Θα κάνουμε την ανακεφαλαιοποίηση όπως χρειάζεται; Εμείς συμμετέχουμε στην ανακεφαλαιοποίηση. Θα την κάνουμε;».","ΝΙΚΟΛΑΟΣ ΤΣΟΥΚΑΛΗΣ",520
"111997"," Η ανακεφαλαιοποίηση των τραπεζών…","ΕΠΑΜΕΙΝΩΝΔΑΣ ΜΑΡΙΑΣ",304
"111998"," Όχι διάλογο, παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"111999"," Τελειώνω, κύριε Πρόεδρε.
Λοιπόν, η σοβαρότητα αποδεικνύεται στην πράξη και είναι πάρα πολύ κρίσιμη η περίοδος αυτή για να μπορέσουμε να αντιμετωπίσουμε τις προκλήσεις. Έχουμε και το πρόβλημα του πολιτικού συστήματος. Αυτό το συζητάμε καθημερινά στα τηλεπαράθυρα, όμως, αυτά όλα πρέπει να αξιολογηθούν και να συνεκτιμηθούν.
Ευχαριστώ πάρα πολύ.
(Χειροκροτήματα από την πτέρυγα της Δημοκρατικής Αριστεράς)","ΝΙΚΟΛΑΟΣ ΤΣΟΥΚΑΛΗΣ",520
"112000"," Κι εμείς ευχαριστούμε.
Το λόγο έχει ο κ. Αθανάσιος Παφίλης, Κοινοβουλευτικός Εκπρόσωπος του Κομμουνιστικού Κόμματος Ελλάδας, για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"112001"," Ακούστηκε πολύ συμπάθεια, από την πλευρά της Κυβέρνησης κυρίως, για τα χρεωκοπημένα νοικοκυριά, για τα αδιέξοδα, για τη δύσκολη κατάσταση που διέρχεται η χώρα, και την ίδια στιγμή ετοιμάζεται ένα πακέτο 13,5 δισεκατομμυρίων που θα συντρίψει κυριολεκτικά τους εργαζόμενους, τα λαϊκά στρώματα, τους επαγγελματίες, τους συνταξιούχους, τους νέους, όσους έχουν δουλειά. Και αυτό είναι μια τραγική ειρωνεία. 
Ε, λοιπόν, δεν θα περάσει. Εμείς καλούμε το λαό να ματαιώσει τα μέτρα. Να βγουν στο δρόμο όλοι. Σήμερα κάνουμε συλλαλητήρια σε όλη την Ελλάδα. Καλούμε τους πάντες, ανεξάρτητα του τι ψήφισαν στις τελευταίες εκλογές, να βγουν και να ματαιώσουν με τη δράση τους αυτή, με την κινητοποίηση, αυτή την καινούργια καρμανιόλα που έρχεται απέναντι στον ελληνικό λαό.
Και την ίδια στιγμή, λοιπόν, που λέτε όλα αυτά σήμερα, χτυπάτε τους εργαζόμενους στα ναυπηγεία. Εκατόν τριάντα ανθρώπους τους πάτε στα δικαστήρια. Από ό,τι ακούμε χτυπάτε τους αγρότες στο Ηράκλειο, οι οποίοι διαμαρτύρονται. Γιατί χτυπάτε τους εργαζόμενους στα ναυπηγεία;
Εσείς –ο κ. Βενιζέλος πρώτα απ’ όλα, συνεπικουρούμενος από όλους τους υπόλοιπους- δεν ανακοινώσατε το προηγούμενο διάστημα ότι έληξε το θέμα των ναυπηγείων με τη συμφωνία που κάνατε; Ποιο ήταν το αποτέλεσμα; Να δουλεύουν μια φορά την εβδομάδα για έξι μήνες. Εσείς, κύριε Υπουργέ, και εσείς οι υπόλοιποι ζείτε με τέσσερα μεροκάματα το μήνα; Απαντήστε. 
Τι ζητάνε, δηλαδή; Είναι έκνομοι; Ποιος είναι νόμιμος; Αυτοί που ρούφηξαν το αίμα του ελληνικού λαού όλα αυτά τα χρόνια, από τον Ανδρεάδη μέχρι τη HDW και τους υπόλοιπους; Αυτοί που έκλεισαν ένα στρατηγικό τομέα της χώρας που είναι τα ναυπηγεία; Και χτυπάτε ποιους; Τους εργαζόμενους; Τους αγρότες; Και βγαίνει και ο κ. Δένδιας και μιλά για τραμπούκους; Πιο τραμπούκικη πολιτική από αυτήν που ασκείτε, που στέλνει τον κόσμο στην ανεργία, στην ανέχεια και στη δυστυχία, υπάρχει;
Είστε γελασμένοι, αν νομίζετε ότι με το νόμο και την τάξη, όπως έχετε εξαγγείλει, και με το χτύπημα, θα γονατίσετε το εργατικό κίνημα. Το ξύλο έχει δυο άκρες, να ξέρετε. Και οι εργάτες και οι εργαζόμενοι γενικότερα θα ξεσηκωθούν και θα απαιτήσουν αυτό που δικαιούνται. Γιατί ένα πράγμα τους χρωστάτε, την εξουσία την ίδια, την οικονομία, γιατί αυτοί δουλεύουν. Οι άλλοι είναι παράσιτα. Όλα αυτά τα χρόνια τους ρουφάνε το αίμα. Κάνετε λάθος υπολογισμούς, αν νομίζετε ότι θα τρομοκρατήσετε ακόμα περισσότερο τον κόσμο.
Είναι γεγονός –για να περάσουμε και στο νομοσχέδιο- ότι η μεγάλη πλειοψηφία των λαϊκών νοικοκυριών πνίγεται κυριολεκτικά από τραπεζικά δάνεια. Είναι σε αδιέξοδο πάρα πολύς κόσμος. Υπάρχει ένα ερώτημα και εδώ δεν συμφωνούμε και με τα εισηγητικά και με τις τοποθετήσεις. Γιατί;
Πρώτο θέμα. Γιατί υπάρχει ανάγκη δανεισμού το 2000, για να πάρεις ένα σπίτι που θα το πληρώνεις επί είκοσι πέντε χρόνια τρεις φορές παραπάνω; Εδώ είναι το ερώτημα.  Δεν έχει δυνατότητες σήμερα η κοινωνία με τον πλούτο που παράγει, που τον παράγει ο ίδιος ο εργαζόμενος, να έχει στέγη δική του, σύγχρονη, δωρεάν και όχι μια, αλλά δύο; Εμείς λέμε ότι έχει. Γιατί δεν έχει; Γιατί υποχρεώνεται να πάει να πάρει δάνειο; Γιατί το σύστημα μας είναι τέτοιο, τόσο βάρβαρο –μιλώ για τον καπιταλισμό, που κανείς δεν τον αναφέρει εδώ, γιατί φοβάται, καίει- που το 2000 δεν μπορεί να εξασφαλίσει δωρεάν στέγη, ενώ οι άλλοι έχουν οκτακόσια σπίτια, ξοδεύουν σ’ ένα βράδυ 200 εκατομμύρια για ένα πάρτι και πάρα πολλά άλλα. Γι’ αυτό αναγκάζονται, γιατί δεν καλύπτονται οι λαϊκές ανάγκες. 
Ιδιαίτερα τα τελευταία δεκαπέντε χρόνια σύμφωνα με στοιχεία -όχι του ΚΚΕ, αλλά επίσημα- πέφτει το βιοτικό επίπεδο των εργαζομένων συνεχώς. Διευρύνονται οι ανάγκες, δημιουργείται κενό και πρέπει να καλυφθεί στην παιδεία, στην υγεία κ.λπ..
Τι παρέχει σήμερα το σύστημά σας; Ό,τι να κάνεις, πρέπει να πληρώσεις. Και για να πληρώνεις, σημαίνει ότι κάποιος κερδίζει. Γι’ αυτό λοιπόν υποχρεώνονται και υποχρεώθηκαν τα λαϊκά νοικοκυριά να καταφύγουν στο δανεισμό. Υπάρχουν, βεβαίως, υπερβολές. Αυτές όμως είναι οι εξαιρέσεις. Δεν μπορούμε να τις συζητάμε καν.
Δεύτερο θέμα. Ήταν τυχαία η αύξηση του τραπεζικού δανεισμού των λαϊκών νοικοκυριών αυτά τα τελευταία χρόνια; Από την άλλη πλευρά, γιατί το παιχνίδι έχει δυο παίκτες. Μια πλευρά είναι οι ανάγκες των εργαζομένων και η άλλη είναι οι τράπεζες. Οι άλλοι είναι οι κεφαλαιοκράτες και θα αναφερθώ παρακάτω, γιατί όλοι κρύβεστε πίσω από τις τράπεζες. 
Σε περίοδο ανάπτυξης, λοιπόν, συσσώρευσης υπερκερδών γίνεται τοποθέτηση υπερσυσσωρευμένων κεφαλαίων -που αλλιώς θα λίμναζαν και επομένως δεν θα έβγαζαν κέρδη- και στο δανεισμό, ο οποίος έφερε και απίστευτη κερδοφορία. Το τραπεζικό σύστημα της Ελλάδας ήταν πρώτο σε κερδοφορία μέσα στις χώρες της Ευρωπαϊκής Ένωσης τα τελευταία χρόνια.
Πώς; Με επιτόκια ληστρικά, με τοκογλυφία σε βάρος του ελληνικού λαού. Μέχρι 17% ήταν το επιτόκιο στις κάρτες -θηλιά στο λαιμό -και στηρίχτηκε βέβαια από την κυβερνητική πολιτική όλων των Κυβερνήσεων τα προηγούμενα χρόνια. 
Επομένως, εμείς δεν συμφωνούμε όπως τίθεται το θέμα και από την πλευρά του ΣΥΡΙΖΑ που λέει το εξής: Πρέπει να παραδεχθούμε σήμερα όλοι ότι οι τράπεζες, πρώτον, δεν προστάτευαν τους πολίτες από τη δανειακή υπερεπέκταση και υπερέκθεσή τους, δεύτερον, δεν τους ενημέρωσαν για τα ψιλά γράμματα των δανειακών συμβάσεων, τρίτον, δεν προώθησαν τη συνειδητοποίηση ότι η ποσότητα του εικονικού χρήματος πρέπει γενικά να συμβαδίζει με την πραγματική αξία της οικονομίας, των παραγόμενων αγαθών για την αποταμίευση.","ΑΘΑΝΑΣΙΟΣ ΠΑΦΙΛΗΣ",425
"112002"," Υπάρχει ταξικότερη ερμηνεία της απάτης των τραπεζών;","ΑΛΕΞΙΟΣ ΜΗΤΡΟΠΟΥΛΟΣ",319
"112003"," Κύριε  Μητρόπουλε, μην διαμαρτύρεσθε.","ΑΘΑΝΑΣΙΟΣ ΠΑΦΙΛΗΣ",425
"112004"," Ταξικότερη ερμηνεία υπάρχει;","ΑΛΕΞΙΟΣ ΜΗΤΡΟΠΟΥΛΟΣ",319
"112005"," Πρώτον, δεν σας διέκοψα.","ΑΘΑΝΑΣΙΟΣ ΠΑΦΙΛΗΣ",425
"112006"," Με συγχωρείτε πολύ.","ΑΛΕΞΙΟΣ ΜΗΤΡΟΠΟΥΛΟΣ",319
"112007"," Και δεύτερον, άμα αυτήν τη θεωρείτε ταξική ερμηνεία, να σκίσουμε όχι το μαρξισμό, αλλά την απλή λογική.","ΑΘΑΝΑΣΙΟΣ ΠΑΦΙΛΗΣ",425
"112008"," Όχι «ταξική», είπα «ταξικότερη».","ΑΛΕΞΙΟΣ ΜΗΤΡΟΠΟΥΛΟΣ",319
"112009"," Έχετε ένα στιλάκι να διακόπτετε. Ξέρετε, σε αυτά, άμα αποφασίσουμε, είμαστε πιο δυναμικοί και δεν «μασάμε» κιόλας. Λοιπόν, αφήστε με να τοποθετηθώ και απαντήστε εσείς μετά.
Τι κάνει αυτό, λοιπόν; Συσκοτίζει τις πραγματικές αιτίες της κατάστασης. Αθωώνει το ίδιο το καπιταλιστικό σύστημα που γεννά αυτήν την κατάσταση, αντικειμενικά. Θολώνει το τοπίο για το χαρακτήρα των τραπεζών. Δηλαδή, υπάρχει τίμιο τραπεζικό σύστημα στον καπιταλισμό; Υπάρχει τραπεζικό σύστημα που μπορεί να λειτουργεί μέσα στον καπιταλισμό και να μην κλέβει, να μην εκμεταλλεύεται τους εργαζόμενους; Ακόμα και στις καταθέσεις δίνει μικρότερο από αυτό που δανείζει. Αυτό τι είναι; Να μην χρησιμοποιήσω εκφράσεις άλλες, δεν τις χρησιμοποιώ. Κλέψιμο δεν είναι; Συγκεντρώνει τις καταθέσεις και δίνει δάνεια εκεί που θέλει. Και πού δίνει; Στο μεγάλο κεφάλαιο με άλλους όρους. Το τραπεζικό σύστημα υπηρετεί την κερδοφορία του κεφαλαίου μέσα στον ίδιο τον καπιταλισμό. Εκτός αν κανένας άλλος έχει εφεύρει άλλη οικονομία. Δεν μπορεί να υπάρξει, λοιπόν, ούτε τίμιος καπιταλισμός -γιατί είναι εκμεταλλευτικός- ούτε τίμιο τραπεζικό σύστημα ούτε σύστημα που θα το εξυγιάνουμε και θα λειτουργεί σε όφελος της κοινωνίας χωρίς να αλλάξει η ίδια η εξουσία.
Ας προχωρήσουμε όμως και λίγο παραπέρα, γιατί εδώ φλομώσαμε –για να καταλαβαίνει και ο κόσμος- στους τραπεζίτες, το τραπεζικό σύστημα κ.λπ.. Να πάμε να δούμε, λοιπόν. Τι είναι οι τράπεζες; Ευαγή ιδρύματα; Όσοι υποστηρίζουν το καπιταλιστικό σύστημα λένε ότι είναι μία από τις κινητήριες δυνάμεις της οικονομίας. Τι είναι οι τράπεζες; Τι είναι οι τραπεζίτες; Ποιοι τις έχουν –αλήθεια- τις τράπεζες; Δεν είναι οι εφοπλιστές, που είναι ταυτόχρονα και τραπεζίτες και ιδιοκτήτες Μέσων Μαζικής Ενημέρωσης και βιομηχανιών και άλλων; Αυτοί δεν είναι; Τι είναι οι τράπεζες; Κάτι αφηρημένο; Είναι «ένας τραπεζίτης, ο τάδε»; Όλοι αυτοί δεν συμμετέχουν; Όλοι αυτοί δεν έχουν και τα μέσα ενημέρωσης; Όλοι αυτοί δεν έχουν και το πολιτικό προσωπικό που εξυπηρετεί τα συμφέροντά τους;
Αυτοί, λοιπόν, είναι η πλουτοκρατία που λέμε και που ενοχλεί και θεωρείται «ξύλινη γλώσσα». Αλλά ο λαός το αντιλαμβάνεται πια. Είναι αυτοί που του πίνουν το αίμα χρόνια ολόκληρα. Το μοντέλο σας τέλειωσε ιστορικά. Το θέμα είναι να το τελειώσει ο λαός με την πάλη του. Εδώ τη φτάσατε την Ελλάδα. Αυτή η χούφτα της ολιγαρχίας που εκμεταλλεύεται τον ιδρώτα του εργαζόμενου, που τον στέλνει στην κόλαση σήμερα, είναι οι καπιταλιστές που κατέχουν τα μέσα παραγωγής. Αυτοί είναι, ντόπιοι και ξένοι. Μια χούφτα είναι, κυριολεκτικά. 
Αυτοί, λοιπόν, είναι οι τραπεζίτες, δεν είναι κάτι διαφορετικό, κάτι αφηρημένο. Επαναλαμβάνω ότι είναι αυτοί που αγόρασαν εκατόν έντεκα πλοία τελευταίας τεχνολογίας, είναι αυτοί που κερδίζουν ακόμα και στην κρίση σήμερα, είναι αυτοί που ζουν στον αμύθητο πλούτο, στον παράδεισο, καταδικάζοντας στην κόλαση τους εργαζόμενους. Αυτοί έχουν και την εξουσία και αυτό το θέμα που τίθεται σήμερα αντικειμενικά μπροστά στην κοινωνία είναι ότι ο λαός πρέπει να αποφασίσει να τους τα πάρει. Και το Κομμουνιστικό Κόμμα Ελλάδας σε αυτήν τη γραμμή τον καλεί να παλέψει: Να παλέψει για να πάρει στα χέρια του αυτό που του ανήκει, γιατί όλο τον πλούτο που παράγεται δεν τον φτιάχνουν αυτοί, αυτοί τον εκμεταλλεύονται. Είναι παράσιτα και να πού οδήγησαν τη χώρα μας. Μέσος δρόμος δεν υπάρχει. Όσοι καλλιεργούν αυταπάτες ότι θα κάνουν καλύτερη διαχείριση ή θα αλλάξουν τα πράγματα, το λιγότερο είναι ότι κοροϊδεύουν τον κόσμο και το χειρότερο είναι ότι δεν έχουν καμμία σχέση με την κοινωνική εξέλιξη.
Μπορεί να γίνει αυτό με κοινωνική συνοχή; Διότι γράφει εδώ: «διαταράσσεται η κοινωνική συνοχή». Ποια κοινωνική συνοχή; Είναι δυνατόν όχι μόνο σήμερα αλλά και παλιότερα, ιδιαίτερα όμως σήμερα, να συζητάμε για συνοχή με ποιους; Να συζητάει για συνοχή ένας που δεν έχει να φάει με εκείνον που ξοδεύει περισσότερα για να ταΐσει τη γάτα του; Υπάρχουν αντιτιθέμενα συμφέροντα στην κοινωνία. Υπάρχουν οι καπιταλιστές, αυτοί που ελέγχουν την οικονομία, αυτοί που έχουν τον πλούτο στα χέρια τους, και υπάρχουν και οι άλλοι που παράγουν και ζουν στη δυστυχία. Ή ο ένας ή ο άλλος. Μέσος δρόμος δεν υπάρχει. «Ή αυτοί ή εμείς», αυτό λέμε στο λαό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου κι εμένα όσο χρόνο δώσατε και στους υπόλοιπους, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"112010"," Βεβαίως, κύριε Παφίλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"112011"," Αυτή είναι η πραγματικότητα. Μέσος δρόμος δεν υπάρχει ούτε μπορεί να υπάρξει κοινωνική συνοχή. Και κοινωνική συναίνεση και αύξηση των κερδών και να κερδίζουν οι καπιταλιστές και να περνάνε καλύτερα οι εργάτες δεν γίνεται ούτε ιστορικά έγινε ποτέ. Μπορεί να βελτιώνονταν, αλλά πάντα ήταν πίσω από τις ανάγκες, πολύ περισσότερο τώρα που δεν ξαναγυρίζει αυτό που ορισμένοι νόμισαν, ότι με την ανάπτυξή του ο καπιταλισμός θα μπορούσε να βελτιώσει και το κοινωνικό επίπεδο. 
Επομένως, αυτό είναι το θέμα που τίθεται. Κι όσοι δημιουργούν αυταπάτες στον κόσμο ότι φεύγοντας το μνημόνιο έληξε και το θέμα, λένε ψέματα. Γιατί τι είναι το μνημόνιο; Μια μορφή διαχείρισης της κρίσης. Για ποιο λόγο έγινε το μνημόνιο; Λένε ότι απέτυχε. Δεν απέτυχε γι’ αυτούς. Αυτό ήθελαν, να ρίξουν την τιμή της εργατικής δύναμης σε πρωτοφανές χαμηλό επίπεδο, να έχουν τζάμπα δούλους. Το πετυχαίνουν. Εκτός κι αν τους επιτεθεί ο λαός. Θέλουν να αγοράσουν ό,τι υπάρχει από τον πλούτο τζάμπα, να αξιοποιήσουν όλες τις πλουτοπαραγωγικές πηγές. Το πετυχαίνουν. Εδώ το λένε μνημόνιο. Στην Ευρωπαϊκή Ένωση η ίδια πολιτική δεν υπάρχει; Σ’ όλες τις καπιταλιστικές χώρες το ίδιο δεν γίνεται; Άρα, μεσαίες λύσεις δεν υπάρχουν για να αλλάξουν τα πράγματα. Τίθεται αυτό που λέω: ή ο  λαός παίρνει την εξουσία στα χέρια του ή τον στέλνουν στα τάρταρα οι καπιταλιστές σήμερα. Για το σήμερα εμείς δεν μένουμε αδιάφοροι. 
Και να μιλήσω και για την πρόταση νόμου, αν και τοποθετήθηκε αναλυτικά ο εισηγητής μας κ. Καραθανασόπουλος. Εμείς έχουμε καταθέσει συγκεκριμένη πρόταση. Θα ήταν καλό να την συμβουλευόσασταν τουλάχιστον. Θα είχατε αποφύγει και μερικά πράγματα. Τέλος πάντων δίνει κάποια άμεση ανακούφιση. Να ξεκαθαρίσουμε όμως και για τον κόσμο -για να ξέρει και τι σημαίνει Κοινοβούλιο- ότι δεν υπάρχει καμμία περίπτωση ποτέ να περάσει πρόταση κόμματος της Αντιπολίτευσης. Πολιτική συζήτηση γίνεται εδώ πέρα. Ούτε ψηφοφορίες γίνονται, διότι το απαγορεύει ο Κανονισμός. Τα έχουν «φτιάξει» έτσι που να μην μπορεί να περάσει τίποτα. 
Η δική μας πρόταση, λοιπόν, κατ’ αρχάς είναι πιο πλήρης. Είναι «κουτσή» αυτή που κατατέθηκε εδώ και δεν καλύπτει τους πάντες. Παραδείγματος χάριν, τι θα γίνει με τους επαγγελματίες; Τι θα  γίνει με τα φτωχά αγροτικά νοικοκυριά, τι θα γίνει με τους ψαράδες; Αυτή η πρόταση νόμου δεν τους περιλαμβάνει. Η δική μας πρόταση όμως τα περιλαμβάνει. 
Υψηλά εισοδήματα. Τι πάει να πει «υψηλά εισοδήματα»; Πώς θα καθοριστούν; Με τι; Με αυτό που καθορίζουν σήμερα ως κατώτατο όριο της φτώχειας, τα 12.000 ευρώ; 
Επίσης, πρέπει να υπάρξει ένα όριο. Δεν μπορεί να αντιμετωπίζεται το ίδιο ένας που πήρε ένα εκατομμύριο δάνειο και δεν μπορεί να το πληρώσει. Γιατί ένα εκατομμύριο δεν πήρε ο εργαζόμενος, τα λαϊκά στρώματα. Τα ίδια επίσης ισχύουν και με τα καταναλωτικά δάνεια και με τις κάρτες. 
Επομένως, εμείς συμφωνούμε με ορισμένα άρθρα, παρ’ ότι τα θεωρούμε ελλιπή. Δεν συμφωνούμε στο σκεπτικό. Αποπροσανατολίζει, κατά τη γνώμη μας. Και φυσικά, για να μιλήσουμε και για πρακτική αξία, από τη στιγμή που δεν γίνεται και ψηφοφορία, αυτή η πρόταση νόμου δεν έχει. Την τοποθέτησή μας την κάναμε. 
Τέλος, έγινε πολλή συζήτηση για τις λίστες. Αλήθεια, τι ανακαλύψατε; Την Αμερική; Ποιος δεν ξέρει ότι όλοι αυτοί –υπάρχουν και κάποιοι παρατρεχάμενοι- που έχουν την οικονομία στα χέρια τους, που ληστεύουν τον ελληνικό λαό, έχουν καταθέσεις στην Ελβετία; Όσοι υπερασπίζεστε τον καπιταλισμό, δείτε το απαύγασμά του: Ελβετία, το μεγαλύτερο «ξέπλυμα» του κόσμου! Και θεωρείται και χώρα - πρότυπο! Κτίστηκε, έγινε, συγκροτήθηκε γι’ αυτούς. Νησιά Κεϊμάν, Σιγκαπούρη. Δείτε σ’ όλο τον κόσμο τα «καταφύγια». Δεν τα ξέρετε; 
Ποια είναι η διαφορά μας; 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΑΘΑΝΑΣΙΟΣ ΠΑΦΙΛΗΣ",425
"112012"," Ολοκληρώστε παρακαλώ, κύριε Παφίλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"112013"," Εδώ δεν είναι θέμα να τους φορολογήσεις. 
Εμείς τι λέμε; Εμείς λέμε ότι τα πεντακόσια και τα εξακόσια περίπου δισεκατομμύρια που είναι στις offshore, πολλά απ’ αυτά τα θεωρείτε νόμιμα με τους νόμους που έχετε φτιάξει. Για εμάς δεν είναι. Είναι ο ιδρώτας του ελληνικού λαού και πρέπει να τον πάρει πίσω. Και να αποφασίσει να τον πάρει πίσω, να πάρει το αίμα του πίσω που του το ρουφάνε καθημερινά οι καπιταλιστές και τα μεγάλα μονοπώλια.
Σας ευχαριστώ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"112014"," Επανερχόμεθα τώρα στους αγορητές επί της αρχής.
Το λόγο έχει ο κ. Αθανάσιος Πετράκος, για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"112015"," Η Κυβέρνηση θέλοντας να τρομοκρατήσει τον αγωνιζόμενο λαό, ο οποίος θα βγει κατά εκατοντάδες χιλιάδες –να είναι βέβαιη- στους δρόμους όταν θα φέρει τα μέτρα, σήμερα επιτίθεται στους άνεργους, οι οποίοι παίρνουν ένα μεροκάματο το μήνα, εργάτες των ναυπηγείων και τους πάει σιδηροδέσμιους και την ίδια ώρα επιτίθεται στους αγρότες του Ηρακλείου. 
Χθες φτάσανε στο σημείο να εμποδίσουν να μπουν στο Κοινοβούλιο όλα τα μέλη του διοικητικού συμβουλίου της Ομοσπονδίας των Εργαζομένων στις Συνεταιριστικές Οργανώσεις, και προσπάθησαν να εμποδίσουν και τρεις Βουλευτές οι οποίοι τους συνόδευαν. 
Κάναμε και εμείς ερώτηση. Λάθος που κάναμε ερώτηση στον κ. Δένδια γιατί φαίνεται ότι η κατεύθυνση της Κυβέρνησης είναι να τρομοκρατήσει τον κόσμο και αυτό αποδεικνύεται αυτή τη στιγμή. 
Την ώρα, λοιπόν, που γίνονται αυτές οι προκλητικές ενέργειες στέλνει η Κυβέρνηση τον κύριο Υπουργό εδώ –κρύβονται οι υπόλοιποι ο κ. Χατζηδάκης, ο κ. Μηταράκης, ο κ. Στουρνάρας, ο κ. Σταϊκούρας, δεν έρχονται εδώ- και τον στέλνει –και δεν το καταλαβαίνει- για να τον εκθέσουν, να επιτεθεί στο ΣΥΡΙΖΑ και στον Πρόεδρο του με κάτι κιτρινισμούς που λυπάμαι πάρα πολύ, αλλά είναι σε κάτι κουτσομπολίστικα περιοδικά. Και τα υιοθετεί Υπουργός της Κυβέρνησης, για να επιτεθεί στον Πρόεδρο της Αξιωματικής Αντιπολίτευσης!
Λυπάμαι, κύριε Σκορδά, λυπάμαι πραγματικά γιατί προσπαθείτε να πετάξετε την μπάλα στην εξέδρα. Δεν θα σας γίνει η χάρη. Η Κυβέρνηση σας κρύβεται γιατί τα προβλήματα του λαού είναι μεγάλα. Τα προβλήματα του λαού είναι τεράστια και αν κάποιος τζογάρισε στη δυστυχία του λαού προεκλογικά, τρομοκρατώντας το λαό, είσαστε εσείς και το επιτελείο των Μέσων Μαζικής Ενημέρωσης που σας στηρίζει. 
Δεν τζογάρει ο ΣΥΡΙΖΑ στην αγωνία του κόσμου. Ο ΣΥΡΙΖΑ ήταν, είναι και θα είναι στο πλάι του λαού να υπερασπίζει τα συμφέροντα του. Κύριε Σκορδά ο ΣΥΡΙΖΑ-ΕΚΜ καταθέτει συγκεκριμένη πρόταση. Και σε αυτή τη συγκεκριμένη πρόταση οφείλετε να τοποθετηθείτε, αλλά επειδή δεν έχετε επιχειρήματα να τοποθετηθείτε, μας μιλάτε και λέτε πράγματα για τα οποία αν δεν είμαστε στο χώρο του Κοινοβουλίου να τον σεβόμαστε, θα μιλούσαμε με διαφορετικό τρόπο.
Αλήθεια δεν είναι σοβαρά αυτά που λέει ο ΣΥΡΙΖΑ; Καλύπτουμε τη φοροδιαφυγή και την εισφοροδιαφυγή, εμείς; Γιατί πέρα από την λίστα, σας καταθέσαμε και ερώτηση στη Βουλή και δεν τολμήσατε να την απαντήσετε. 
Υπάρχει το σύστημα Target 2, που ξέρετε ποιοι βγάζουν τα λεφτά τους στο εξωτερικό μέσω του τραπεζικού συστήματος ανά πάσα ώρα και στιγμή και αν θέλατε να διαπιστώσετε αν αυτά δεν ταυτίζονται με τη φορολογική τους δήλωση και την περιουσιακή τους κατάσταση, μπορούσατε να το κάνατε. Και δεν απαντήσατε στην ερώτησή μας.
Εμείς καλύπτουμε τη φοροδιαφυγή, με την πρόταση μας; Εμείς καλύπτουμε την ανεργία, όταν φτάσατε την ανεργία εσείς και το ΠΑΣΟΚ στο 30% και ένας στους δύο νέους είναι άνεργοι; Και μετά λέτε όχι στην πρόταση του ΣΥΡΙΖΑ για τα υπερχρεωμένα νοικοκυριά; 
Μιλάτε με τον κόσμο; Μιλάτε με τους ανθρώπους που έχουν πάρει ένα δάνειο για να βάλουν ένα κεραμίδι πάνω από το κεφάλι τους και μειώθηκαν τα εισοδήματα τους 40% και 50% και ένα 30% των ανέργων δεν έχουν καθόλου εισοδήματα και τους παίρνουν οι τράπεζες καθημερινά τηλέφωνο και τους απειλούν να τους πάρουν τα σπίτια τους; 
Μιλάτε με τους ανθρώπους που έχουν δάνειο και πόσο έχει φτάσει τώρα το εισόδημά τους; Πριν εκτιμούσαν ότι μπορούσαν να αποπληρώσουν τη δόση τους. Μιλάτε με αυτό τον κόσμο, και μας μιλάτε ότι εμείς θα καλύψουμε τους εφοπλιστές;
Για να δείτε το πόσο φτηνά είναι αυτά που λέτε, γνωρίζω πάρα πολύ καλά ότι στην Πελοπόννησο και στην Εύβοια πυρόπληκτος εφοπλιστής δεν υπήρξε το 2007 από αυτούς που πήραν τα δάνεια. Δεν σας αρέσει η πρόταση του ΣΥΡΙΖΑ, γιατί θα καταστρέψει τις τράπεζες. Διότι, πράγματι, ο κ. Στουρνάρας -το έχω ξαναπεί και το ξανακαταγγέλλω- απαντώντας σε οκτώ Βουλευτές του ελληνικού Κοινοβουλίου που θέσαμε το ερώτημα για τη ρύθμιση των δανείων των πυρόπληκτων επιχειρήσεων, είπε το εξής: «Σας απαντώ την απάντηση που δίνει ο Πρόεδρος της Ένωσης Ελληνικών Τραπεζών». Αυτά μας απάντησε.
Λέτε ότι η πρότασή μας δεν είναι σοβαρή. Την πρόταση για να ρυθμιστούν τα δάνεια των επιχειρήσεων που φέρνουν τα επιμελητήρια και έχει πει ναι ο Πρωθυπουργός, γιατί δεν την κάνατε, που δεν έχει κανένα κόστος; Ξέρετε γιατί δεν την κάνατε; Διότι δεν σας αφήνουν οι τράπεζες, διότι είστε υποχείρια των τραπεζιτών. Γι’ αυτό δεν την κάνατε.
Άρα, μη χρησιμοποιείτε τέτοια φτηνά επιχειρήματα. Ο ΣΥΡΙΖΑ έφερε συγκεκριμένη πρόταση, διότι τα προβλήματα του κόσμου είναι μεγάλα, το εισόδημά του το μείωσαν οι μνημονιακές σας πολιτικές στο απροχώρητο και λέμε: Πρώτον, ολική διαγραφή των δανειακών υποχρεώσεων προς τις τράπεζες όσων δανειοληπτών το ατομικό οικογενειακό εισόδημα είναι κάτω από το όριο της φτώχειας. Μας είπατε στην επιτροπή για να απορρίψετε την πρότασή μας ότι δεν ξέρετε ποιο είναι το όριο της φτώχειας, δεν το έχουμε προσδιορίσει.
Δεύτερον, μιλάμε για μερική διαγραφή των δανειακών υποχρεώσεων προς τις τράπεζες όσων δανειοληπτών έχουν υποστεί μείωση του ονομαστικού τους εισοδήματος. Είναι τζογάρισμα αυτό στο πρόβλημα των ανθρώπων ή είναι το άκρον άωτον της λογικής; Μιλάμε για μείωση των συνολικών δανειακών υποχρεώσεων προς τις τράπεζες ενός ατομικού δανειολήπτη ή μιας οικογένειας, ώστε η μηνιαία καταβολή των δόσεων προς όλες τις τράπεζες να μην ξεπερνά το 30% των μηνιαίων ατομικών οικογενειακών του αποδοχών. Αυτό τι είναι; Δεν είναι απολύτως λογικό; Πώς θα ζήσει ο κόσμος, όταν του έχετε μειώσει το εισόδημά του με τις πολιτικές σας;
Μιλάμε για εκλογίκευση των επιτοκίων, για πάγωμα κάθε διαδικασίας αναγκαστικής είσπραξης, εκτέλεσης των απαιτήσεων από την κατάθεση της αίτησης. Μιλάμε για θέσπιση αναγκαστικών κανόνων ρύθμισης προς τις τράπεζες -αυτό σας πονάει, όμως- ώστε οι δανειολήπτες να μην εξαρτώνται από τις χρονοβόρες και πολυδάπανες δικαστικές διαδικασίες, αλλά να γίνεται άμεσα, να υπάρχει νόμος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τα μέτρα, λοιπόν, που προτείνουμε δεν είναι απλώς αναγκαία. Είναι κάτι παραπάνω από απαραίτητα για την επιβίωση των Ελλήνων εργαζομένων, αγροτών, μικρομεσαίων, των ανέργων, της νεολαίας.","ΑΘΑΝΑΣΙΟΣ ΠΕΤΡΑΚΟΣ",428
"112016"," Κύριε συνάδελφε, ολοκληρώστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"112017"," Αυτά που προτείνουμε είναι κάτι παραπάνω από σωστά, αλλά βέβαια δεν μπορείτε να τα κάνετε. Θα τα κάνει ο λαός με μια άλλη διακυβέρνηση της χώρας, που θα φέρει πολύ σύντομα στην εξουσία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)
(Στο σημείο αυτό ο Βουλευτής κ. Αθανάσιος Πετράκος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΑΘΑΝΑΣΙΟΣ ΠΕΤΡΑΚΟΣ",428
"112018"," Και εμείς ευχαριστούμε.
Ο κ. Ευάγγελος Αποστόλου έχει το λόγο, για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"112019"," Κύριε Υπουργέ, ο τρόπος που ασκούμε την κοινοβουλευτική μας δραστηριότητα είναι θέμα δικό μας. Δεν θέλουμε υποδείξεις. Δεν θέλω να σας κάνω υποδείξεις, αλλά ο τρόπος που τουλάχιστον εσείς προσεγγίσατε την πρότασή μας δεν ήταν πολιτικός. Δεν σκεφθήκατε καν αυτούς τους ανθρώπους που πραγματικά έχουν το πρόβλημα και μπορούσατε μέσα από τη συζήτηση που κάναμε να προσεγγίσετε την πρότασή μας, αναδεικνύοντας τις δικές σας προτάσεις. Όχι αυτή η προκλητική συμπεριφορά.
Πραγματικά, εμείς, κύριε Υπουργέ, φέραμε τη συγκεκριμένη πρόταση νόμου γιατί νομίζουμε, όπως κι εσείς και όλη η Αίθουσα αναγνωρίζει, ότι υπάρχει τεράστιο πρόβλημα με τη δανειακή εξυπηρέτηση των νοικοκυριών. Είναι ένα ζήτημα, το οποίο πρέπει να αντιμετωπιστεί άμεσα διότι όλοι γνωρίζετε ότι οι επιπτώσεις είναι τεράστιες στην κοινωνία, από ψυχολογικές διαταραχές μέχρι αυτοκτονίες. Και όσο πιο γρήγορα αντιμετωπιστεί το συγκεκριμένο ζήτημα, θα γλυτώσουμε περισσότερες ζωές. Αυτή είναι η πραγματικότητα που βιώνει η ελληνική κοινωνία. Γι’ αυτό φέραμε τη συγκεκριμένη πρόταση εμείς.
Βέβαια, στη συζήτηση εκ των πραγμάτων πρέπει να αναδείξουμε και ποιοι έχουν ευθύνες που φτάσαμε στη σημερινή κατάσταση. Το γνωρίζετε –όλοι το γνωρίζουν- ότι οι ευθύνες των τραπεζών είναι τεράστιες. Εδώ είχαν φτάσει στο σημείο η υπηρέτηση του χρέους προς μια τράπεζα να μεταβιβάζεται στην άλλη τράπεζα και ουσιαστικά να δημιουργείται ένα κύκλωμα, που έφερνε τον κάθε πιστούχο με γεμάτες τις τσέπες του από ένα πορτοφόλι με κάρτες. 
Δεν έχει τεράστια ευθύνη η Τράπεζα Ελλάδος, η οποία επέτρεπε τέτοιες πιστοληπτικές δραστηριότητες; Το ξέρανε όλοι αυτό το πράγμα, αλλά το έκανε γιατί υπηρετούσε το μοναδικό της στόχο, που ήταν η τοκογλυφική κερδοφορία.
Τι γινόταν; Τι γίνεται μέχρι σήμερα όσον αφορά την αντιμετώπιση των υπερχρεώσεων των νοικοκυριών; Έχουμε ουσιαστικά τρεις περιπτώσεις για να σταθώ και στη δική μας την πρόταση:
Η μια είναι η πρόσκληση της τράπεζας. Η τράπεζα όταν αντιληφθεί ότι ένας δανειολήπτης δεν μπορεί να υπηρετήσει τη δανειακή του σύμβαση, τον καλεί. Εκεί αντιλαμβάνεστε ότι μέσα από τερτίπια περιόδου χάριτος και χρονικής επιμήκυνσης της δανειακής σύμβασης το μόνο τελικά που καταφέρνει είναι να μετατοπίζει το πρόβλημα διογκώνοντάς το, διότι δεν αντιμετωπίζει τα βασικά. Το ένα βασικό είναι η αδυναμία πληρωμής και το άλλο είναι τα υπερβολικά επιτόκια. Το έχουμε ζήσει αυτό το πράγμα. Και εκεί αντιλαμβάνεστε ότι στις ρυθμίσεις που ακολουθούν, καθώς βρίσκεται σε δύσκολη θέση ο πιστούχος, είναι να πάρουν μία πρόσθετη διασφάλιση –είναι κανόνας αυτό το πράγμα- μήπως τυχόν μπορέσουν να υπηρετηθεί το δάνειο. 
Σ’ αυτές τις περιπτώσεις, κύριε Υπουργέ, ούτε τα μισά δάνεια δεν υπηρετούνται με αυτές τις ρυθμίσεις.
Επειδή ειπώθηκε πριν από λίγο κάτι σχετικό με τα δάνεια που υπάρχουν στην Αγροτική Τράπεζα, προχθές στην Επιτροπή Οικονομικών ο κ. Προβόπουλος ομολόγησε ότι υπάρχουν δανειακές συμβάσεις με έγκυρες υποθήκες εικοσαπλάσιας αξίας αυτών που προβλέπονται από τη δανειακή σύμβαση. Κάπου εκεί, βέβαια,  ειπώθηκε ότι θα τακτοποιηθεί το συγκεκριμένο ζήτημα. 
Εμείς ρωτάμε διαρκώς και περιμένουμε πότε θα τακτοποιηθεί το συγκεκριμένο ζήτημα γιατί υπάρχει ένα τεράστιο πρόβλημα, ειδικά με την κακή τράπεζα, όπου έχουν αρχίσει οι διαδικασίες από τον εκκαθαριστή και μεταφέρθηκαν στο ΤΑΙΠΕΔ. Αντιλαμβάνεστε ότι εκεί πέρα είναι ένα τεράστιο ζήτημα. Πρέπει να λυθεί με μία νομοθετική πρωτοβουλία που την περιμένουμε.
Ο δεύτερος τρόπος προσέγγισης είναι η προσφυγή στα ειρηνοδικεία. Το ξέρετε ότι είναι μία χρονοβόρος και σπάταλη διαδικασία. Βεβαίως, τώρα ο δανειολήπτης έχει απέναντί του να αντιμετωπίσει ένα τραπεζικό σύστημα, το οποίο είναι και οργανωμένο, έχει και τις νομικές υπηρεσίες και μπορεί να το τραβήξει όσο θέλει.
Ο τρίτος τρόπος είναι ο εξώδικος διακανονισμός: «έλα εδώ, θα στα βγάλω σε πλειστηριασμό». Εκεί, λοιπόν, αρχίζει το θέμα των περιουσιακών στοιχείων. Αντιλαμβάνεστε ότι ο πολίτης -τι να κάνει;- φέρνει πρόσθετα περιουσιακά στοιχεία για να διασφαλιστεί το δάνειο. Ο μόνος, δηλαδή, που μπορεί να είναι κερδισμένος από μία τέτοια διαδικασία είναι αυτός, ο οποίος δεν έχει περιουσία, δεν υποκύπτει πουθενά.
Τι λέμε τώρα εμείς; Ότι αυτό το τεράστιο ζήτημα έχει οδηγήσει σήμερα τα νοικοκυριά σε καταστάσεις σαν κι αυτές που σας ανέφερα στην αρχή. 
Και επειδή λέτε διαρκώς πώς θα πληρωθούν, ποιο είναι το κόστος, το κόστος, κύριε Υπουργέ, είναι η ζημιά που θα έχουν οι τράπεζες από τη συγκεκριμένη ρύθμιση. Και αυτή η ζημιά σίγουρα με τη δική μας πρόβλεψη μπορεί από τις επισφάλειες που μπορεί να υπάρχουν κάθε χρόνο στις τράπεζες να υπηρετηθεί. Βεβαίως, το ξέρετε και εσείς, το ξέρουμε όλοι ότι αυτές οι επισφάλειες καλύπτονται μετά με την ανακεφαλαιοποίηση. Είχαμε μέχρι τώρα μία ανακεφαλαιοποίηση, έρχονται και άλλα χρήματα. 
Άρα, λοιπόν, στη συγκεκριμένη περίπτωση, έχουμε και ανακεφαλαιοποίηση και ταυτόχρονα δεν σβήνουν οι δανειακές υποχρεώσεις -να το έχετε υπ’ όψιν σας αυτό το πράγμα- εξακολουθούν να υπάρχουν, οι τράπεζες δηλαδή εξακολουθούν να απαιτούν, άσχετα αν έχει γίνει η ρύθμιση ή δεν έχει γίνει. 
Από αυτήν την άποψη, λοιπόν, σας λέμε, κλείνοντας, ότι έπρεπε τουλάχιστον το συγκεκριμένο ζήτημα της πρότασης νόμου να το προσεγγίσετε πολιτικά, για να δείξετε και εσείς στην ελληνική κοινωνία ότι υπάρχει πρόβλημα και ότι πρέπει να το λύσουμε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΑΓΓΕΛΟΣ ΑΠΟΣΤΟΛΟΥ",35
"112020"," Ευχαριστούμε πολύ. 
Το λόγο έχει ο κ. Σταύρος Κοντονής έχει το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"112021"," Ευχαριστώ, κύριε Πρόεδρε.
Κύριοι συνάδελφοι, θα ξεκινήσω με ένα θέμα το οποίο είναι νομικής, αλλά και ηθικής υπόστασης. Το λέω αυτό, διότι η σημερινή συζήτηση ενώπιον της Εθνικής Αντιπροσωπείας δεν θα καταλήξει σε ψηφοφορία, διότι το Προεδρείο της Βουλής επικαλείται το άρθρο 73, παράγραφο 3 του Συντάγματος, το οποίο προβλέπει ότι αν υπάρχει δαπάνη ή ζημιά του δημοσίου από το συγκεκριμένο σχέδιο νόμου, δεν μπορεί να προχωρήσει και να καταλήξει σε ψηφοφορία. 
Ερωτώ, λοιπόν, κύριοι συνάδελφοι. Προβλέπει το σχέδιο νόμου που κατέθεσε η Κοινοβουλευτική Ομάδα του ΣΥΡΙΖΑ κάποια κρατική δαπάνη; Βαρύνεται με κρατική δαπάνη ο κρατικός προϋπολογισμός; Το σχέδιο νόμου του ΣΥΡΙΖΑ προβλέπει είτε την απαλλαγή ορισμένων συμπολιτών μας, οι οποίοι διαβιούν στα όρια της φτώχειας είτε τον περιορισμό των δόσεων στο 30% του εισοδήματος. Πού υπάρχει, λοιπόν, η επιβάρυνση στον κρατικό προϋπολογισμό;
Εκτός αν, κύριοι συνάδελφοι, ταυτίζετε τα κρατικά συμφέροντα με τα συμφέροντα των τραπεζών. Εδώ πλέον δεν νομοθετείτε προς όφελος των τραπεζών -και έχετε οδηγήσει την κοινωνία σε αυτό το επίπεδο που την οδηγήσατε- αλλά πλέον με έναν τρόπο απροσχημάτιστο μας λέτε ότι αυτές οι δαπάνες, αυτές οι απώλειες εσόδων, οι οποίες είναι απώλειες εσόδων ιδιωτικών τραπεζών, αυτές αυτομάτως είναι απώλειες του κρατικού προϋπολογισμού. Αυτός είναι παραλογισμός. 
Εκτός, αν, κύριοι συνάδελφοι, στηρίζεστε στην έκθεση του Λογιστηρίου του Κράτους, το οποίο αναφέρει ότι το ελληνικό κράτος από αυτήν την όλη υπόθεση θα έχει απώλειες κερδών από τα μερίσματα στα οποία είναι μέτοχος σε ιδιωτικές τράπεζες. Μα, κύριοι συνάδελφοι, σε αυτήν την περίπτωση, οι μετοχές που έχει το ελληνικό δημόσιο είναι μετοχές που αναφέρονται στην ιδιωτική περιουσία, η οποία –πρέπει να το ξέρετε, κύριε Υπουργέ- μπορεί ακόμα και να κατασχεθεί. Δεν είναι στα ακατάσχετα. 
Επομένως, εσείς εδώ ξεπερνάτε κάθε όριο νομικής και ηθικής προσέγγισης στο ζήτημα και δεν θέλετε η Εθνική Αντιπροσωπεία να καταλήξει ακόμα και σε μία αρνητική ψήφο επί του συγκεκριμένου νομοσχεδίου, το οποίο κατέθεσε ο ΣΥΡΙΖΑ. 
Η στάση σας, δηλαδή, προς όφελος των τραπεζών που τις ταυτίζετε με το κρατικό συμφέρον ξεπερνάει κάθε προηγούμενο. Δεν το έχουμε ξανακούσει και δεν το έχουμε ξαναδεί. 
Κύριοι συνάδελφοι, το παρόν σχέδιο νόμου που φέρνει ο ΣΥΡΙΖΑ πιστεύουμε ότι έρχεται σε μία στιγμή που η κοινωνία εμφανίζεται καθημαγμένη, η κοινωνία εμφανίζεται ένα ερείπιο. Νομίζουμε ότι δικαίως και σκοπίμως έρχεται αυτήν τη στιγμή να συζητηθεί στην Εθνική Αντιπροσωπεία. 
Είπε και ο εισηγητής μας και ο Κοινοβουλευτικός μας Εκπρόσωπος ότι πράγματι μπορεί καλόπιστα να εντοπιστούν κάποιες αδυναμίες. Γι’ αυτό, όμως, ακριβώς, γίνεται η συζήτηση. Το να αρνούμαστε το σύνολο και το πνεύμα του νομοσχεδίου και το να βρίσκουμε αφορμές από τα επουσιώδη, για να διαγράψουμε τα σοβαρά, αυτό είναι απόλυτη υποκρισία. 
Και είναι απόλυτη υποκρισία, κυρίες και κύριοι  Βουλευτές, διότι μέσα σε δύο χρόνια από το 2010 που ξεκίνησε αυτή η ιστορία, το εισόδημα των Ελλήνων εργαζομένων έχει φτάσει στα επίπεδα του 1990. Αυτή η ολοκλήρωση της προσπάθειας φτωχοποίησης της ελληνικής κοινωνίας και πολλαπλών αδιεξόδων της εργατικής τάξης, των νέων και των γυναικών είναι ένα άνευ προηγουμένου –εντός εισαγωγικών- «επίτευγμα». 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Αυτήν τη στιγμή η ανεργία των νέων έχει ξεπεράσει το 50% και η πραγματική ανεργία προσεγγίζει το 30%. Επομένως, δικαίως φέρνουμε το συγκεκριμένο θέμα προς συζήτηση αυτή τη στιγμή, γιατί η κοινωνία έχει κατά κυριολεξία καταστραφεί. 
Ας μην επιχαίρει, λοιπόν, ο κύριος Υπουργός Εργασίας κ. Βρούτσης για τα επιτεύγματά του. Το επίτευγμα να φέρει τις αμοιβές στα επίπεδα του 1990 αποτελεί όνειδος. Είναι κάτι που θα τον ακολουθεί ως ερινύα σε όλη του τη ζωή, αλλά και όσους ανέχονται αυτήν την κατάσταση. 
Κυρίες και κύριοι  Βουλευτές, εμείς φέραμε αυτό το νομοσχέδιο, γιατί πιστεύουμε ότι οι κοινωνικές ανάγκες οφείλουν να τίθενται πέρα και πάνω από τις αγορές, πέρα και πάνω από τις κερδοσκοπικές πολιτικές. Αυτό που σας είπα συμπυκνώνεται σε ένα σύνθημα του διεθνούς κοινωνικού forum «οι άνθρωποι πάνω από τα κέρδη», οι Έλληνες πολίτες, οι εργαζόμενοι πάνω από τις τράπεζες. Όμως, η Κυβέρνηση αυτό το πράγμα ούτε θέλει ούτε μπορεί να το καταλάβει. 
Κυρίες και κύριοι συνάδελφοι, μου προκαλεί πραγματικά έκπληξη το γεγονός ότι όλη αυτή η συζήτηση και όλες αυτές οι αιτιάσεις –οι οποίες, μάλιστα, ακούστηκαν και με έναν εξυπνακίστικο τρόπο από πολλές πλευρές- έρχονται μία μέρα μετά τη συνεδρίαση της Επιτροπής Θεσμών και Διαφάνειας στην οποία αποκαλύφθηκε ότι επίλεκτα στελέχη μιας εκ των τριών συνιστωσών της σημερινής Κυβέρνησης, του ΠΑΣΟΚ, κατείχαν επί ενάμιση και πλέον χρόνο μία λίστα με καταθέτες του εξωτερικού. Εμείς δεν τους ονομάζουμε «φοροφυγάδες», διότι αν δεν ελεγχθούν, δεν μπορούμε να ξέρουμε, όπως και κανένας δεν μπορεί να ξέρει, εάν αυτοί οι άνθρωποι νομίμως έβγαλαν τα χρήματά τους στο εξωτερικό. Όμως, γιατί έγινε όλο αυτό το πράγμα;
(Στο σημείο αυτό κκτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Ακούσαμε χθες στην επιτροπή από τον κ. Διώτη, πρώην Εισαγγελέα και Ειδικό Γραμματέα του ΣΔΟΕ, ότι ο ίδιος γνωμοδότησε στον εαυτό του ότι αυτή η λίστα ήταν προϊόν παράνομο και ως εκ τούτου, δεν μπορούσε να το μεταχειριστεί ως αποδεικτικό μέσο. Μα, ο κ. Διώτης δεν ήταν εισαγγελέας ποινικής δίωξης. Δεν θα συνέτασσε κατηγορητήριο. Αφορμή θα έπαιρνε για να ψάξει περαιτέρω την υπόθεση και να βρει εκείνα τα νόμιμα στοιχεία που θα στοιχειοθετούσαν ενδεχομένως κάποια άδικη πράξη. Γιατί δεν έγινε τίποτα από όλα αυτά και ενώ η Ελλάδα βοά γι’ αυτή τη λίστα; Και έχουμε και κάτι άλλο. Ο Αρχηγός του ΠΑΣΟΚ κατέχει αυτή τη λίστα, δεν λέει τίποτα επί τόσο καιρό και την προσκομίζει τελευταία στιγμή στο Μέγαρο Μαξίμου στον Πρωθυπουργό; 
Εδώ, λοιπόν, βλέπουμε μια κατάσταση άνευ προηγουμένου, η οποία αν συνδυαστεί με αυτό που ο κ. Διώτης είπε χθες στην επιτροπή, δηλαδή ότι δεν υπήρχε μέχρι τις 10 Αυγούστου λίστα πολιτικών προσώπων –αυτή η λίστα που ανέφερε στη Βουλή ο κύριος Υπουργός Οικονομικών των τριάντα δύο, που μπορεί να είναι και τριάντα τέσσερις και μπορεί να γίνει και λίστα των τριάντα έξι- τότε εδώ προκύπτει μέγιστο θέμα ηθικής τάξεως για την Κυβέρνηση. Και ξέρετε κάτι, κύριοι της Πλειοψηφίας; Καμμιά φορά, τα ηθικά ζητήματα που αναδεικνύονται είναι πολύ σπουδαιότερα από τα πολιτικά ζητήματα. 
Γι’ αυτό ακριβώς σας είπε σήμερα ο Αρχηγός της Αξιωματικής Αντιπολίτευσης, ο σύντροφος, ο Αλέξης ο Τσίπρας ότι είναι ώρα να φεύγετε. Ο ελληνικός λαός δεν μπορεί να δεχτεί άλλο, ούτε τον τρόπο με τον οποίο νομοθετείτε και πολιτεύεστε ούτε τον ανήθικο τρόπο που διαχειρίζεστε τις υποθέσεις του ελληνικού λαού και το δημόσιο χρήμα.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112022"," Το λόγο έχει ο συνάδελφος κ. Παύλος Χαϊκάλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112023"," Ευχαριστώ πολύ, κύριε Πρόεδρε.
Κύριε Πρόεδρε, αγαπητοί κύριοι συνάδελφοι, η πρόταση νόμου που συζητάμε σήμερα είναι μία μοναδική ευκαιρία να κοιταχτούμε στον καθρέπτη σαν νομοθετικό σώμα. Η κοινωνία γονάτισε και περιμένει κάτι από μας. Κι εμείς τι έχουμε να επιδείξουμε; Τίποτα.
Δύο μήνες δε περίμενε το νομοσχέδιο του ΣΥΡΙΖΑ για να έρθει για να έρθει στη Βουλή, γιατί η Κυβέρνηση αδυνατούσε. Μελετούσε φαίνεται πώς θα φέρει το δικό της σχέδιο. «Θα» το φέρει, λέει. Πότε θα το φέρει; Πότε θα φέρει ένα νομοσχέδιο για τα υπερχρεωμένα νοικοκυριά; Όταν θα έχει ισοπεδωθεί η χώρα; Άντε να περιμένουμε να δούμε πότε θα το δούμε κι αυτό στη ζωή μας.
Ακούσαμε επίσης εδώ πέρα ότι το ΠΑΣΟΚ δεν θα ψηφίσει το νομοσχέδιο γιατί δεν έχει ψηφίσει ο ΣΥΡΙΖΑ ένα νομοσχέδιο. Δηλαδή, φαίνεται ότι με τα νομοσχέδια τα κόμματα παίζουν βόλεϊ και τα καρφιά τα τρώει ο ελληνικός λαός. Μετά το ξαναπήραν πίσω και είπαν ότι τελικά θα φέρουν αυτό το νομοσχέδιο. Ελπίζουμε να το δούμε.
Σαν να μην έφταναν όλα αυτά, μετά από δύο μήνες φέρνει ο ΣΥΡΙΖΑ αυτήν την πρόταση νόμου και η κ. Βούλτεψη μας λέει ότι αυτό τελικά είναι ένα νομοσχέδιο το οποίο υπηρετεί άλλα συμφέροντα, διότι κρύβονται από κάτω κάποιες κινήσεις να μην πω τι, όταν θέλει να μπλέξει ομοϊδεατικά το ΣΥΡΙΖΑ κι όλα τα υπόλοιπα κόμματα που συμφωνούμε σ’ αυτό το νομοσχέδιο με τη Χρυσή Αυγή, με την οποία όλα τα κόμματα ξέρουμε εδώ πέρα ότι υπάρχουν κατά παρασάγγας μεγάλες διαφορές που μας συνδέουν.
Δεν είναι εδώ η κ. Βούλτεψη. Θα της έλεγα μία φράση από μία διαφημιστική ατάκα: «Κύριε Βούλτεψη, έχεις ξεφύγει». Και το λέω και το εννοώ, διότι εδώ μέσα έχουμε μπλέξει και έχουμε χάσει τη μπάλα. Και την έχουμε χάσει τη μπάλα εντελώς. Είμαστε εκπρόσωποι του ελληνικού λαού. Λείπει κι ο κύριος Υπουργός αυτή τη στιγμή, λείπουν όλοι. Τι να κάνουμε; Το κλείσαμε το μαγαζί.","ΠΑΥΛΟΣ ΧΑΪΚΑΛΗΣ",533
"112024"," Είμαστε εμείς εδώ.","ΖΩΗ ΚΩΝΣΤΑΝΤΟΠΟΥΛΟΥ",272
"112025"," Βάλτε ταμπέλα που λέει και ο Μαζωνάκης «Λείπει ο Θεός…». Τέλος πάντων.","ΠΑΥΛΟΣ ΧΑΪΚΑΛΗΣ",533
"112026"," Ούτε η Κυβέρνηση δεν εκπροσωπείται. Απαράδεκτο!","ΖΩΗ ΚΩΝΣΤΑΝΤΟΠΟΥΛΟΥ",272
"112027"," Ούτε η Κυβέρνηση, κανένας.
Είμαστε εκπρόσωποι του λαού, δεν είμαστε φίλοι του λαού. Κανένας δεν είναι φίλος του λαού. Είμαστε εκπρόσωποι του λαού. Εμείς το ξέρουμε, εσείς το ξέρετε;
Έχω συγχυστεί αφόρητα, όπως αφόρητες είναι οι δυσκολίες των πολιτών που υποτίθεται θα ελάφραινε ο ν. 3869, που μόνο αυτό δεν πέτυχε. 
Αντιθέτως, περνάω κατ’ ευθείαν στην ουσία και καταθέτω για τα Πρακτικά το Στατιστικό Δελτίο της Τράπεζας της Ελλάδας τον Ιούνιο του 2012, για να δείτε την κατάντια και την υποχώρηση όλων των στεγαστικών δανείων, καταναλωτικές οφειλές κ.λπ., κ.λπ.. 
Τι πιο περίτρανη απόδειξη ότι η αγορά βούλιαξε και βουλιάζει συνεχώς από το εύρημα του δελτίου, ότι από το 2008 μέχρι σήμερα μειώθηκαν οι καταναλωτικές οφειλές κατά 15,3%. Δηλαδή ενώ λογικά θα αυξανόντουσαν, η εξαθλίωση των μισθών και της καταναλωτικής δύναμης τις μείωσε. 
(Στο σημείο αυτό ο Βουλευτής κ. Παύλος Χαϊκάλης καταθέτει για τα Πρακτικά το προαναφερθέν δελτίο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Καταθέτω επίσης την αποτύπωση της εξέλιξης των ετήσιων για ρύθμιση οφειλών βάσει του 3869 από τη Γενική Γραμματεία Καταναλωτή, που εμπλέκει όλους τους εντεταλμένους φορείς. 
Έχουμε, λοιπόν, εδώ σε σαράντα χιλιάδες αιτήσεων για εξωδικαστικό συμβιβασμό από τις οποίες μόνο πέντε χιλιάδες έχουν συζητηθεί και απ’ αυτές μόνο 3.000 αποφάσεων έχουν δημοσιευθεί, από τις οποίες το εντυπωσιακό 50% είναι απορριπτικές. Δηλαδή, κανένας τους δεν συγκινείται. 
(Στο σημείο αυτό ο Βουλευτής κ. Παύλος Χαϊκάλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Καταθέτω, επίσης, για τα Πρακτικά στατιστική αποτύπωση μέχρι και τις 17-9-2012 για Αθήνα, Θεσσαλονίκη, Πάτρα των εξωδικαστικών συμβιβασμών που χειρίστηκε η ΕΚΠΟΙΖΩ συγκεκριμένα, εντεταλμένος διαμεσολαβητής με τον 3869. Σε σύνολο, αγαπητοί συνάδελφοι, ογδόντα χιλιάδων κλήσεων για βοήθεια στο ΕΚΠΟΙΖΩ που οδήγησαν σε είκοσι οκτώ χιλιάδες τετρακόσιες εξήντα πέντε αιτήσεων εξωδικαστικού συμβιβασμού –ακούστε παρακαλώ- δεν επετεύχθη κανένας εξωδικαστικός συμβιβασμός, ενώ έχει ρυθμιστεί μικρός αριθμός υποθέσεων περίπου τις εκατό που αφορούν μικρές οφειλές και μάλιστα καναδυό τράπεζες.
(Στο σημείο αυτό ο Βουλευτής κ. Παύλος Χαϊκάλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μάλιστα πολύ σωστά αναφέρει η πρόταση του ΣΥΡΙΖΑ ότι οι τράπεζες προτείνουν προγράμματα με επαχθή επιτόκια άνω του 10% ή αιώνιες δόσεις, αυξάνοντας την υποτιθέμενη επαναδιαπραγμάτευση με τα επιτόκια έως και 3%. Φαίνεται ότι ακολουθούν τα χνάρια της υποτιθέμενης διαπραγμάτευσης που κάνει η Κυβέρνηση με την τρόικα.
Αυτή η ληστρική αντιμετώπιση των απολυμένων, ανέργων και φτωχών ανθρώπων πρέπει να σταματήσει εδώ και τώρα. Όχι άλλα δώρα στους τραπεζίτες. Είναι λογικό δηλαδή να ανακεφαλαιοποιείτε συνεχώς τις τράπεζες; Είναι λογικό να σκύβετε συνεχώς στις απαιτήσεις της κατοχικής συμμορίας; Είναι λογικό να υποθάλπετε φοροφυγάδες και ξένα συμφέροντα; Είναι ακατανόητο όμως λογικές και ωφέλιμες προτάσεις για τους πολίτες να μην υιοθετούνται από καμμία κυβέρνηση. Είναι ντροπή και αίσχος. Οι τράπεζες να σωθούν, οι Έλληνες όχι. 
Έχει το θράσος ο κύριος Υπουργός να εγκαλεί το ΣΥΡΙΖΑ και να λέει αν υπολογίσατε εκείνο, αν υπολογίσατε το άλλο. Εσείς υπολογίσατε, κύριε Υπουργέ που είστε απών, τη μάνα που δεν έχει να πληρώσει το γάλα για το παιδί της; Είναι παρών για να τα ακούσει; Όχι, δεν είναι. Σκεφτήκατε έναν πατέρα που δεν έχει να δώσει τα δίδακτρα για το παιδί του ή για τα σχολικά είδη, έναν παππού που δεν έχει να πάρει σοκολάτα; Όταν εσείς «κόβατε» μισθούς και συντάξεις ρωτήσατε κανέναν; Σα να πάω εγώ με τη γυναίκα μου να πάρω ένα δάνειο και να πω «δεν με νοιάζει, θα πάρουμε εμείς το δάνειο και θα το πληρώσει ο Υπουργός». Αυτό κάνετε. Κάνατε λοβιτούρες και κομπίνες τόσα χρόνια, ξεφτιλίσατε ένα πολιτικό σύστημα…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε, έχω πολλά να πω, αλλά βλέπω όλες αυτές τις αδικίες που συμβαίνουν, γι’ αυτό θα πρέπει να είμαστε προσεκτικοί στα λόγια μας.
Αγαπητοί φίλοι και συνάδελφοι του ΣΥΡΙΖΑ, έχω να προτείνω σε σας και στον κύριο Υπουργό κάποια μέτρα, αν ποτέ τα λάβει υπ’ όψιν του. Το πρώτο μέτρο που μπορεί να ανακουφίσει κάπως είναι η αναστολή των πλειστηριασμών για τουλάχιστον τρία χρόνια. Το μέτρο αυτό θα ανακουφίσει τη μεγάλη πλειοψηφία των υπερχρεωμένων νοικοκυριών. Το χρονικό αυτό διάστημα θα δώσει τη δυνατότητα για πραγματικό διάλογο μεταξύ των υπερχρεωμένων και των τραπεζών ώστε να λειτουργήσουν οι ρυθμίσεις των οφειλών εκτός των δικαστηρίων. Ο κόσμος δεν έχει λεφτά να τρέχει στα δικαστήρια. Μ’ αυτό τον τρόπο δεν υπάρχει η απειλή της απώλειας της ακίνητης περιουσίας του υπερχρεωμένου, αλλά ούτε και ο κίνδυνος εκποίησης σε τιμές πολύ χαμηλότερες προς βλάβη και των δανειστών που δεν καταφέρνουν με τον τρόπο αυτό να εισπράξουν τα οφειλόμενα, αλλά και προς βλάβη του υπερχρεωμένου του οποίου η περιουσία εκποιείται σε τιμές πολύ χαμηλότερες της πραγματικής αξίας.
Δεύτερον, ένταξη στο ν. 3869/2010 των εμπόρων και μικροεπιχειρηματιών. Σύμφωνα με επίσημα στοιχεία της EUROSTAT, η Ελλάδα έχει επτακόσιες πενήντα χιλιάδες αυτοαπασχολούμενους επιχειρηματίες. Είναι αναγκαία η επέκταση της εφαρμογής του νόμου και για τα υπερχρεωμένα νοικοκυριά στους εμπόρους και τους μικροεπιχειρηματίες. Επιχειρηματίας χωρίς σπίτι δεν μπορεί να επιχειρήσει.","ΠΑΥΛΟΣ ΧΑΪΚΑΛΗΣ",533
"112028"," Κύριε Χαϊκάλη, πείτε τα πιο αργά, δεν πρόκειται να σας «κόψει» ο κύριος Πρόεδρος, δεν υπάρχει Υπουργός στην Αίθουσα.","ΕΠΑΜΕΙΝΩΝΔΑΣ ΜΑΡΙΑΣ",304
"112029"," Αυτή είναι ερμηνεία του Κανονισμού από τον κ. Μαριά.
Ολοκληρώστε, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112030"," Δεν κάνω κατάχρηση, κύριε Πρόεδρε, απλώς έχω εκνευριστεί μ’ όσα ακούστηκαν τόσες ώρες εδώ μέσα. Κύριε Πρόεδρε, εγώ στη ζωή μου δεν έμαθα να υποκρίνομαι, μόνο στο θέατρο. Εδώ πέρα ζω την αλήθεια και γι’ αυτό με βλέπετε «έξω από τα νερά μου».
Τρίτον, χορήγηση εγγράφων στις τράπεζες. Έχει γίνει άτυπο καθεστώς οι τράπεζες με διάφορες δικαιολογίες να αρνούνται να χορηγούν αντίγραφα των δανειακών συμβάσεων και της κίνησης του λογαριασμού αυτών ή να χρεώνουν τη χορήγηση αυτών με ποσά τα οποία είναι σημαντικά και δύσκολο να τα βρουν οι δανειολήπτες. Για το λόγο αυτό πρέπει οι τράπεζες να υποχρεωθούν να χορηγούν τα έγγραφα αυτά τα οποία σε κάθε περίπτωση δικαιούται ο οφειλέτης να έχει.
Τέταρτον, επιμήκυνση του χρόνου αποπληρωμής του ποσού για προστασία της κύριας κατοικίας από είκοσι σε σαράντα έτη. 
Πέμπτον, συμψηφισμός των καταβολών που γίνονται μετά την κατάθεση της αίτησης σε ειρηνοδικείο. Με δεδομένο ότι οι δικάσιμοι για την εξέταση των αιτήσεων ρύθμισης ορίζονται κατά μέσο όρο μετά από τρία έτη και για να μη μακραίνει υπερβολικά ο χρόνος ολοκλήρωσης των πληρωμών, αλλά και για να ενθαρρύνονται οι υπερχρεωμένοι να καταβάλουν ό,τι μπορούν στις τράπεζες στο ενδιάμεσο χρονικό διάστημα, προτείνω τον συμψηφισμό των όποιων καταβολών πραγματοποίησε ο υπερχρεωμένος από την ημέρα της κατάθεσης της αίτησης μέχρι την έκδοση της απόφασης.
Έκτον, διαγραφή χρεών και μείωση των επιτοκίων όπου χρειάζεται.
Έβδομον, δημιουργία και λειτουργία δικτύου παροχής συμβουλών για τη διαχείριση των χρεών στους δήμους. Ο πολίτης δεν μπορεί να τρέχει δεξιά και αριστερά και πολλές φορές χωρίς μέσο μεταφοράς και χωρίς πρόσβαση σε ίντερνετ για να βρει χρήσιμες πληροφορίες.
Όγδοον, πρόβλεψη για το ακατάσχετο ποσού σε τραπεζικό λογαριασμό. Είναι σημαντικό ο κάθε οφειλέτης να έχει τη δυνατότητα να διατηρεί έναν τραπεζικό λογαριασμό με ελάχιστο ποσό τις πέντε χιλιάδες προκειμένου να αντιμετωπίσει τα έξοδα διαβίωσης χωρίς να είναι μονίμως υπό την απειλή της κατάσχεσης.
Κλείνω, κύριε Πρόεδρε, με το εξής: Εγώ προσωπικά κρίνω θετική οποιαδήποτε πρόταση γίνεται και ανακουφίζει τους Έλληνες. Αυτή η πρόταση νόμου –το ξέρουμε, είναι, όμως, μια μεγάλη προσπάθεια και αυτό χαιρετίζουμε-  είναι ελλιπής, γιατί αφήνει εκατοντάδες χιλιάδες υπερχρεωμένους μικροεπιχειρηματίες απ’ έξω, οι οποίοι παλεύουν να τα βγάλουν πέρα με λουκέτα. 
Παρ’ όλα  αυτά, δεν μπορώ να κλείσω τα μάτια στο δράμα που συντελείται αυτή τη στιγμή στην πλάτη του ελληνικού λαού. Γι’ αυτό υπερψηφίζω κι εγώ προσωπικά και οι Ανεξάρτητοι Έλληνες την πρόταση νόμου του ΣΥΡΙΖΑ.
Ευχαριστώ πολύ. 
(Χειροκροτήματα)","ΠΑΥΛΟΣ ΧΑΪΚΑΛΗΣ",533
"112031"," Το λόγο έχει η κ. Έλενα Κουντουρά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112032"," Ευχαριστώ, κύριε Πρόεδρε. 
Κυρίες και κύριοι συνάδελφοι, πρώτα απ’ όλα θα ήθελα να πω κάτι όσον αφορά τη Βουλή. 
Με λύπη μου βλέπω τον τελευταίο καιρό - τους τελευταίους τρεις μήνες που είναι Κυβέρνηση η Νέα Δημοκρατία, το ΠΑΣΟΚ και η ΔΗΜΑΡ- να κάνουμε ερωτήσεις προς τον Υπουργό Οικονομικών και να μην έρχεται στη Βουλή να απαντάει. Ο Πρωθυπουργός το ίδιο. Μας αποφεύγουν. Δεν υπάρχει σωστός Κοινοβουλευτικός Έλεγχος. Και μας λένε συνέχεια ψέματα. 
Σήμερα είμαστε εδώ για να συζητήσουμε την πρόταση νόμου του ΣΥΡΙΖΑ για τα υπερχρεωμένα νοικοκυριά, ένα νόμο που προεκλογικά είπαν ότι θα φέρουν άμεσα. Ήταν στις προεκλογικές δεσμεύσεις τους. Επίσης, έλεγαν ότι δεν θα ψήφιζαν μέτρα που έχουν να κάνουν με μειώσεις μισθών και συντάξεων, με περισσότερους φόρους. 
Εδώ έχω -και θέλω να παραδώσω στη Βουλή, στα Πρακτικά- τη συνέντευξη του Πρωθυπουργού στις 10 Ιουνίου στο «ΠΡΩΤΟ ΘΕΜΑ» όπου έλεγε ότι όχι μόνο δεν θα παρθούν τέτοια σκληρά μέτρα, αλλά είναι και η σύμφωνη γνώμη των εταίρων μας να μην παρθούν τέτοια μέτρα. 
 (Στο σημείο αυτό η Βουλευτής κ. Έλενα Κουντουρά καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Μας λένε, λοιπόν, συνέχεια ψέματα. Κι έρχονται και κόβουν μισθούς και συντάξεις, έρχονται και κόβουν επιδόματα ευπαθών κοινωνικών ομάδων, παίρνουν μέτρα σκληρά, παίρνουν μέτρα άδικα και βάζουν βαριά φορολογία σε εισοδήματα που πια δεν υπάρχουν. 
Το νομοσχέδιο, λοιπόν, που δεν ήρθε από την Κυβέρνηση και που δεν ξέρουμε αν θα έρθει, είναι αυτό με το οποίο μας λένε ότι θα ρυθμίσουν καλύτερα και πιο ολοκληρωμένα όλα αυτά τα θέματα που απασχολούν την ελληνική κοινωνία, λόγω της τραγικής οικονομικής κρίσης που βρισκόμαστε, στην οποία φυσικά μας έφεραν οι ίδιοι. Και να θυμίσω: 
Η Κυβέρνηση Παπανδρέου. Η Κυβέρνηση Παπαδήμου με Νέα Δημοκρατία και ΛΑΟΣ. Και φυσικά, η Κυβέρνηση Σαμαρά με ΠΑΣΟΚ και ΔΗΜΑΡ. 
Δεν θα τιμωρηθεί κανείς για τα τόσα ψέματα; Η οικονομική κρίση πώς ήρθε στην Ελλάδα; Μήπως με την κακή διαχείριση τη δική τους; Μήπως με αυτά τα μνημόνια όπου πρώτα έλεγαν «είναι το λάθος πρόγραμμα και δεν βγαίνει», μετά «εμπιστευτείτε μας, πρέπει να πάρουμε τα μέτρα» και όχι «τζάμπα μάγκες όσοι δεν τα στηρίζουν» και τώρα έρχονται και λένε «δυστυχώς, εδώ που φτάσαμε, πρέπει να πάρουμε αυτά τα μέτρα γιατί δεν έχουμε άλλα περιθώρια»; Ψέματα! Ψέματα! Ψέματα!
Τα υπερχρεωμένα νοικοκυριά δεν δημιουργήθηκαν μόνο από τους Έλληνες πολίτες, οι οποίοι πήγαν και δανείστηκαν, γιατί όταν δανείστηκαν είχαν ένα εισόδημα το οποίο τους επέτρεπε να έχουν και κάποια δάνεια τα οποία μπορούσαν να εξυπηρετήσουν. Το εισόδημά τους, όμως, κόπηκε από 30% μέχρι και 50%. Και γιατί λέω 50%; Γιατί πρέπει να συνυπολογίσουμε και τις φορολογίες τις επιπλέον που μπήκαν και την ακρίβεια, όπου διαχρονικά οι κυβερνήσεις είναι ανίκανες να ελέγξουν. Αυτό είχε ως αποτέλεσμα να μην μπορούν σήμερα να ανταποκριθούν στις δόσεις αυτές οι οποίες υπερκαλύπτουν το 50% και 60% του εισοδήματός τους. 
Σε κάθε γειτονιά βλέπουμε κλειστά μαγαζιά. Οι επιχειρήσεις έχουν καταστραφεί. Έχουν μπει πολλά λουκέτα. Και όλοι αυτοί, οι οποίοι δεν μπορούν σήμερα να ανταποκριθούν στις υποχρεώσεις τους, έρχονται αντιμέτωποι με την αναλγησία της Κυβέρνησης και μια απίστευτη φοροεπιδρομή. 
Μην ξεχνάμε ότι δεν είναι μόνο η ανεργία που βρίσκεται στο 24%. Εγώ θα σας πω ότι δυστυχώς κοντεύει το 40% και το 50%. Γιατί; Έχετε υπολογίσει τους ελεύθερους επαγγελματίες; Έχετε υπολογίσει όλους αυτούς που δεν είναι εγγεγραμμένοι στον ΟΑΕΔ; Έχετε υπολογίσει όλους αυτούς που έκλεισαν τα μαγαζιά τους; Όχι, βέβαια.
Άρα, υπάρχει ένα τεράστιο πρόβλημα, το οποίο έρχεται ο ελληνικός λαός να αντιμετωπίσει μόνος του, γιατί κάθε ελληνική οικογένεια σήμερα ζει έναν εφιάλτη. Και βλέπετε ότι ενώ έχουν μειωθεί τα πάντα, έρχονται οι εισπρακτικές εταιρείες και απειλούν, έρχονται οι τράπεζες με νόμο και κατάσχουν από τις καταθέσεις αυτών των ανθρώπων τα ελάχιστα που μπορεί να έχουν για να ζήσουν και την τρόικα που έρχεται να πει: «Τέρμα. Μέχρι τις 31-12 δεν θα γίνονται πλειστηριασμοί για την πρώτη κατοικία; Δεν θα ανανεωθεί».
Είμαστε, λοιπόν, όλοι τρομοκρατημένοι για τo πως αντιμετωπίζει η ελληνική Κυβέρνηση το πρόβλημα των υπερχρεωμένων νοικοκυριών. Θέλω, λοιπόν, να δω τι θα κάνετε με τον «Τειρεσία». Θέλω να δω τι θα κάνετε με τους φοροφυγάδες, γιατί υπάρχουν φοροφυγάδες. Τους έχετε μπερδέψει, όμως, με τους κατεστραμμένους. Οι κατεστραμμένοι με βεβαιωμένα χρέη δεν είναι φοροφυγάδες. Οι κατεστραμμένοι είναι αυτοί που καταστράφηκαν λόγω κακής πολιτικής και διαχείρισης δικής σας και σήμερα τους πάτε με χειροπέδες και χάνουν την αξιοπρέπεια τους στη γειτονιά τους, στον περίγυρό τους, γιατί αυτοί οι άνθρωποι, νοικοκύρηδες που μέχρι σήμερα πληρώνανε, δεν μπορούν πια να ανταποκριθούν στις υποχρεώσεις τους.
Θα μιλήσω επίσης, και για τα δάνεια, που οι οφειλέτες δεν μπορούν να ανταποκριθούν. Και προσέξτε κάτι το οποίο δεν έχει ειπωθεί καθόλου: Οι τράπεζες κυνηγάνε και τους εγγυητές. Και εάν οι οφειλέτες δεν μπορούν να πληρώσουν και εάν και οι εγγυητές δεν μπορούν να πληρώσουν, τότε δείτε πόσες οικογένειες κυνηγάνε. Επίσης, εάν οι οφειλέτες δεν μπορούν να ανταποκριθούν, οι τράπεζες δεν κάνουν διακανονισμό μαζί τους εάν και εφ’ όσον δουν ότι ο εγγυητής έχει ίσως την οικονομική δυνατότητα ή ένα σπίτι που έχει να του το πάρουν και αυτό, έτσι ώστε να κυνηγήσουν πια τον ίδιο τον εγγυητή και όχι μόνο τον οφειλέτη.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Η χώρα έχει καταστραφεί οικονομικά και κανείς δεν τιμωρείται. Η χώρα πνίγεται στη διαφθορά και τις μίζες και κανείς δεν τιμωρείται. Μας εγκαλούν γιατί οι Ανεξάρτητοι Έλληνες ή τα υπόλοιπα κόμματα στηρίζουμε το νόμο που έφερε ο ΣΥΡΙΖΑ. Φυσικά και θα στηρίξουμε ένα νόμο σωστό, ο οποίος μπορεί να χρειάζεται και κάποιες επιπλέον βελτιώσεις και κάποια επιπλέον άρθρα και να προστεθούν και κάποια άλλα πράγματα. Αν μη τι άλλο, όμως, ήρθε στη Βουλή και είναι προς τη σωστή κατεύθυνση για να ανακουφιστούν οι Έλληνες πολίτες, όλοι αυτοί που υποφέρουν. 
Εσείς τι κάνετε τόσο καιρό; Που είναι το νομοσχέδιο το οποίο θα φέρνατε;","ΕΛΕΝΑ ΚΟΥΝΤΟΥΡΑ",248
"112033","   Έχετε περάσει τα όρια.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112034"," Κλείνω, κύριε Πρόεδρε.
Αν μη τι άλλο να πάψουμε πια στην ελληνική Βουλή να λέμε: «Α, αυτόν τον νόμο τον έφερε η αντιπολίτευση, δεν τον στηρίζουμε. Α, αυτόν το νόμο τον έφερε κάποιο άλλο κόμμα, δεν τον στηρίζουμε». Είναι πραγματικά απαράδεκτο να ακούγονται αυτά στο ναό της Δημοκρατίας.
Εμείς τον υπερψηφίζουμε.
Σας ευχαριστώ πάρα πολύ.
(Χειροκροτήματα)","ΕΛΕΝΑ ΚΟΥΝΤΟΥΡΑ",248
"112035"," Το λόγο έχει ο κ. Μαρίνος Ουζουνίδης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112036"," Ευχαριστώ, κύριε Πρόεδρε.
 Κυρίες και κύριοι συνάδελφοι, εμείς οι Ανεξάρτητοι Έλληνες στην πλειοψηφία μας είμαστε νέα παιδιά και ερχόμαστε πρώτη φορά στην ελληνική Βουλή. Να είστε σίγουροι ότι εκπροσωπούμε τα συμφέροντα του κόσμου που μας έστειλε εδώ. 
Σήμερα, έχει κατεβάσει μια πολύ ωραία πρόταση νόμου ο ΣΥΡΙΖΑ και θα τη στηρίξουμε. Αν αύριο κατεβάσετε μια πολύ ωραία πρόταση εσείς, θα τη στηρίξουμε. Μεθαύριο, αν κατεβάσει μια ωραία πρόταση το ΚΚΕ, θα τη στηρίξουμε. Το ίδιο θα κάνουμε και για τη Χρυσή Αυγή. Είμαστε εδώ για να εκπροσωπήσουμε τον κόσμο, ο οποίος περνάει δύσκολες στιγμές. Ό,τι καλό φέρετε θα το ψηφίσουμε.
Το ερώτημα είναι: Για ποιο λόγο, από τη στιγμή που κατατέθηκε από τις 2 Αυγούστου δεν κάνετε κάποιες προτάσεις αλλαγής αυτής της πρότασης νόμου. Εμείς θα ήμασταν ανοιχτοί σε οτιδήποτε θα φέρνατε για το καλό των νοικοκυριών. 
Και δεν είναι μόνο τα νοικοκυριά. Είναι και οι ελεύθεροι επαγγελματίες, οι μικρές, αλλά και οι μεγάλες επιχειρήσεις, οι οποίες περνούν δύσκολες στιγμές. Κι αναρωτιέμαι: Εσάς δεν σας έχει πει κανείς φίλος σας, γνωστός σας, συγγενής, ψηφοφόρος ότι δεν βγαίνουν οικονομικά οι άνθρωποι και ότι θέλουν κάτι να γίνει; Τουλάχιστον, εμένα που κυκλοφορώ –δεν ξέρω, αν κάποιοι από εσάς κυκλοφορούν έξω- οι άνθρωποι μου λένε αυτό το πράγμα, ότι έχουν δυσκολίες. 
Έχω την εντύπωση, όμως, ότι πολλοί από εμάς –βέβαια δεν έρχονται και πολλοί εδώ και δεν ξέρουμε και τι ακριβώς κάνουν επαγγελματικά- δεν είναι εδώ για να συζητήσουν και να φέρουν προτάσεις για το καλό των συμπολιτών μας.
Κύριε Σκρέκα, εάν είμαι καλά ενημερωμένος, πρέπει να είστε πολιτικός μηχανικός. Εγώ μπορώ να σας φέρω, αν αναλάβετε τα έξοδα, ένα σωρό πολιτικούς μηχανικούς, αρχιτέκτονες, μηχανολόγους ηλεκτρολόγους, χημικούς, που όχι δώδεκα χιλιάδες ευρώ, αλλά ούτε δύο χιλιάδες ευρώ δεν βγάζουν για να πάνε να τακτοποιήσουν τις εισφορές τους στο ΤΣΜΕΔΕ. Πιστεύω ότι και στην περιοχή σας δεν θα υπάρχει σήμερα τέτοια μεγάλη ανοικοδόμηση για να έχουν οι άνθρωποι δουλειά και χρήματα. Τα λέω διότι είπατε ότι κατά μέσο όρο βγάζει δώδεκα χιλιάδες ευρώ ο ελεύθερος επαγγελματίας. Συμφωνώ ότι υπάρχει μια μεγάλη μερίδα ή ένα μέρος ανθρώπων, οι οποίοι πραγματικά φοροδιαφεύγουν. Εκείνους να πιάσετε, όχι τους άλλους. 
Είναι λυπηρό ο μηχανικός που τελείωσε το Πολυτεχνείο, να μην μπορεί να πληρώσει δύο χιλιάδες ευρώ το εξάμηνο. Συγκεκριμένα είναι δύο χιλιάδες δεκαπέντε ευρώ. Προχθές πήγα και το πλήρωσα. Πέρασα κι εγώ βέβαια, δύσκολες στιγμές και νομίζω ότι αυτά τα γνωρίζετε. Επομένως, υπάρχει θέμα και πρέπει να γίνει κάποια ρύθμιση, τόσο για τα νοικοκυριά, όσο και για τους ελεύθερους επαγγελματίες. Δεν υπάρχει αμφιβολία. 
Άκουσα –βρίσκομαι στην Αίθουσα από το πρωί, θα συμπληρώσω δωδεκάωρο και θα δικαιολογήσουμε και το μισθό μας- τον κ. Λοβέρδο να μιλάει για το ΕΣΠΑ και για τη γραφειοκρατία. Έρχεται ο κ. Λοβέρδος να μας πει εμάς για γραφειοκρατία; Ο κόσμος έχει τρελαθεί από τη γραφειοκρατία. Εγώ προσωπικά δεν έκανα κάτι άλλο από το να πηγαίνω στις εφορίες, στο ΙΚΑ, στην πολεοδομία για λόγους γραφειοκρατίας. Έρχεται τώρα ο κ. Λοβέρδος να μας πει, τι; Επί χρόνια στην κυβέρνηση αυτή ήταν. Αντί να βελτιώσουν κάτι, με την πάροδο των χρόνων τα χειροτέρεψαν μέχρι που φτάσαμε σε αυτό το σημείο. Δυστυχώς, σήμερα το ελληνικό κράτος έρχεται και τιμωρεί τον συνεπή, το νομοταγή στις φορολογικές και λοιπές υποχρεώσεις. 
Αναφέρθηκε κάποιος άλλος συνάδελφος από τη Νέα Δημοκρατία στις «μαϊμού» συντάξεις. Ποιος τις δίνει επί τόσα χρόνια; Η Νέα Δημοκρατία και το ΠΑΣΟΚ τις έδιναν. Απλό είναι το πράγμα: Θα υποχρεώσουν τον ασφαλισμένο να πηγαίνει σ’ ένα αστυνομικό τμήμα ή στη δημαρχία κάθε χρόνο και κάνοντας μια υπεύθυνη δήλωση να παίρνει τη βεβαίωση και να τη στέλνει στο ασφαλιστικό του ταμείο. Αν είναι νεκρός και το κάνει αυτό ο συγγενής, να τον πιάσουν και να του κατάσχουν τα περιουσιακά του στοιχεία. Αντί να έρθουν σήμερα και αδιακρίτως να χρεώνουν όλους, για να πληρώνουν τη φοροδιαφυγή και τις αμαρτίες των άλλων, υπάρχει λύση. Δυστυχώς, όμως, δεν βλέπουμε να γίνεται τίποτα προς τη σωστή κατεύθυνση.
Ένα άλλο μεγάλο πρόβλημα, στο οποίο ίσως εσείς, κύριε Πρόεδρε, μπορείτε να μεσολαβήσετε, είναι το ακόλουθο. Πρέπει να ξεκαθαρίσει αυτή η ιστορία με τα ονόματα, τις λίστες κ.λπ.. Εμείς θέλουμε να κυκλοφορούμε έξω και να μην ακούγεται συνέχεια ότι και εσείς είστε στην ίδια κατηγορία. Θέλουμε να βγαίνουμε έξω στον κόσμο και όποιος πραγματικά έχει παρανομήσει, να πληρώσει. Αυτή είναι η δική μας φιλοσοφία των Ανεξάρτητων Ελλήνων και η προτροπή του Προέδρου μας: Να είμαστε και να παραμείνουμε καθαροί έτσι όπως έχουμε έρθει στη Βουλή. 
Δυστυχώς, όλα αυτά τα χρόνια υπήρχε μία φορά ο δημόσιος τομέας. Οι κυβερνήσεις της Νέας Δημοκρατίας και του ΠΑΣΟΚ πήραν τους ανθρώπους που δεν ευθύνονται σε τίποτα τους δημοσίους υπαλλήλους και τους ανέβασαν τους μισθούς. Οι άνθρωποι χρεώθηκαν στις τράπεζες και σήμερα, μετά τις μειώσεις, δεν έχουν να πληρώσουν. Θεωρώ ότι είναι λογικό να βρεθεί μία λύση, όχι γι’ αυτούς οι οποίοι, όπως είπε κάποιος προηγουμένως, έπαιρναν τα χρήματα και τα σπαταλούσαν από εδώ και εκεί, αλλά για τους οικογενειάρχες που δεν έχουν την οικονομική δυνατότητα να πληρώσουν. Γι’ αυτούς μιλάμε και νομίζω ότι υπάρχουν κάποιες δικλίδες, οι οποίες μπορούν να βρεθούν και να τακτοποιηθούν οι άνθρωποι. 
Από τη μία πλευρά είναι οι άνθρωποι του δημοσίου και από την άλλη πλευρά είναι οι άνθρωποι του ιδιωτικού τομέα. Γνωρίζετε πολύ καλά ότι σήμερα πληρώνει κάποιος που διαθέτει ένα γραφείο έξι ή επτά φόρους. Τι να πρωτοπρολάβει να πληρώσει; Το ΦΠΑ, την παρακράτηση φόρου, τις εισφορές στο ταμείο του, τις πενταετίες, τις τριετίες, τα χαρτιά που κάνουμε κάθε μέρα για να κατέβουμε σε ένα δημόσιο έργο; Επομένως, δείξτε λίγη κατανόηση και προς τον ιδιωτικό τομέα.
Επειδή κυκλοφορούν κάποιες πληροφορίες σε δημοσίευμα για τη φορολόγηση των ελευθέρων επαγγελματιών, θέλω να πιστεύω ότι ο Υπουργός Οικονομικών τουλάχιστον αυτό εδώ δεν θα το περάσει. Θα το καταθέσω στα Πρακτικά. Εάν αληθεύει, ας το αλλάξει, για να μην διαλύσει τους δέκα ή είκοσι ελεύθερους επαγγελματίες που έχουν μείνει σε κάθε πόλη. 
Ευχαριστώ πολύ.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειρoκροτήματα από την πτέρυγα των Ανεξάρτητων Ελλήνων)","ΜΑΡΙΝΟΣ ΟΥΖΟΥΝΙΔΗΣ",381
"112037"," Θα παρακαλέσω να συντομεύσουμε. Υπάρχουν ακόμα δώδεκα αγορητές.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112038"," Αρκετοί λείπουν, κύριε Πρόεδρε.","ΑΛΕΞΙΟΣ ΜΗΤΡΟΠΟΥΛΟΣ",319
"112039"," Η εμπειρία μου λέει ότι μπορεί να είναι έξω και να περιμένουν τη σειρά τους.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112040"," Κάποιοι, ασφαλώς, λείπουν. Θα το διαπιστώσετε.","ΑΛΕΞΙΟΣ ΜΗΤΡΟΠΟΥΛΟΣ",319
"112041"," Το λόγο έχει ο κ. Κριτσωτάκης, που αντικαθιστά τον κ. Σταθά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112042"," Είμαι σε αντικατάσταση, κύριε Πρόεδρε, του συναδέλφου μου κ. Σταθά, που είναι αυτή την ώρα δίπλα σε ανθρώπους που συλλαμβάνονται, που κυνηγιούνται, γιατί κινητοποιούνται απ’ όλα αυτά που κάνετε σήμερα ή που δεν κάνετε, κύριε Υφυπουργέ, για να χρειάζονται αυτά που σήμερα εμείς σας φέρνουμε, για να κάνετε.
Στα Ναυπηγεία έχουμε συλλήψεις εργαζομένων, στο Πεντάγωνο προκλητική στάση των ΜΑΤ. Βροχή τα δακρυγόνα στους αγρότες στο Ηράκλειο και αντί για μέριμνα στους υπερχρεωμένους, εσείς βρίζετε, κύριε Υφυπουργέ, όπως δεν οφείλετε, τον Αρχηγό της Αξιωματικής Αντιπολίτευσης. 
Απ’ ό,τι ρωτώ τους παλαιότερους και από εμένα εδώ, μου λένε ότι είναι η πρώτη φορά που συμβαίνει. Από πού βρήκατε αυτό το θάρρος, για να μην το πω διαφορετικά, κύριε Υφυπουργέ, αλλάζοντας ένα «ρ»; Πώς το κάνετε αυτό; Δεν έχετε καταλάβει ότι σας εκθέτουν οι Υπουργοί που δεν ήρθαν σήμερα να απαντήσουν, από τη μία πλευρά προφανώς για να υποβαθμίσουν την πρόταση νόμου και από την άλλη πλευρά γιατί θέλουν να αφήσουν εσάς να εκτεθείτε; Δεν το βλέπετε; Το βλέπετε. Πιστεύω ότι τώρα πια το έχετε αντιληφθεί.
Τι ζητούσαν οι αγρότες στο Ηράκλειο; Μιλούσαν για το ΦΠΑ και ζητούσαν να μη μειωθεί η τεράστια σύνταξη που παίρνουν οι αγρότες, απόμαχοι πια, όταν βγουν σε σύνταξη από τον ΟΓΑ. Είναι δυνατόν; Εσείς λέτε ότι δεν ψηφίζετε την πρόταση νόμου, ότι είναι κακή, ότι δεν έχει σοβαρότητα. Ποια είναι η σοβαρότητα; Να κόψετε 30 ευρώ απ’ αυτόν που έπαιρνε 300 ευρώ; Να κάνετε τα μνημόνια και να εφαρμόζετε όλους αυτούς τους νόμους, μεσοπρόθεσμους και εφαρμοστικούς κ.λπ.; Αλήθεια, επιμένετε σ' αυτό και θέλετε να το ακούμε και να μην βράζουμε μέσα μας; Να σεβαστούμε την Αίθουσα, να σεβαστούμε και το τυπικό της δημοκρατίας. Θα σεβαστείτε εσείς το ουσιαστικό της δημοκρατίας; Όχι, από ό,τι φαίνεται.
Αυτή την ώρα είναι ένα μεγάλο ζήτημα ουσιαστικής δημοκρατικής λειτουργίας του Κοινοβουλίου. Όποτε γίνεται μια συζήτηση στην αρμόδια επιτροπή και μια συζήτηση στην Ολομέλεια για μια πρόταση νόμου που καταθέτει η Αντιπολίτευση, έχουμε πάντοτε το ίδιο πράγμα. Επικαλούμαστε το άρθρο 73 παράγραφος 3 του Συντάγματος, δεν υπάρχει η έκθεση από το Γενικό Λογιστήριο, έσταξε η ουρά του γαϊδάρου, δεν μπορούμε να κάνουμε τίποτα.
Κύριε Υπουργέ, ξέρετε πολύ καλά ότι δεν υπάρχει καμμιά επιβάρυνση του κρατικού προϋπολογισμού, διότι οι απαλλαγές ή ο περιορισμός των ποσών που θα γίνουν από την πρόταση νόμου που λέμε, δεν επιβαρύνουν τον προϋπολογισμό, αλλά τις τράπεζες. Θα μου πείτε ότι έμμεσα κ.λπ.. Βεβαίως, αλλά δεν επιβαρύνουν τον προϋπολογισμό. Άρα, η επίκληση του Γενικού Λογιστηρίου κ.λπ. είναι τυπικό θέμα και κρύβεστε πίσω από το δάκτυλό σας κυριολεκτικά. 
Δεν είναι δυνατόν –και δεν πρέπει- να είναι πλέον ανεκτό η ουσία της κοινοβουλευτικής εργασίας να υποβαθμίζεται συνεχώς μαζί με το κύρος και την πεμπτουσία του Κοινοβουλίου. Συνιστά έλλειμμα δημοκρατίας. Δεν είναι δικό σας θέμα, κύριε Υφυπουργέ. Άλλοι πάνω από εσάς πρέπει να το κάνουν αυτό, αλλά δεν θα το κάνουν, γιατί είναι μια Κυβέρνηση που φοβάται τον ελληνικό λαό και που φοβάται να ακούει φωνή από το λαό κ.λπ..
Πάσχει, λέει ο Υπουργός κ. Σκορδάς, η πρόταση του ΣΥΡΙΖΑ από σοβαρότητα. Να δούμε τη δική σας. Αλλά θα τη φέρετε, αφού πάρετε και άλλα μέτρα, για να είναι πιο αναγκαία. Και τι θα φέρετε; Περιμένουμε να δούμε. Τίποτα δεν θα φέρετε. 
Εν πάση περιπτώσει, αυτό που δεν αμφισβητείται σήμερα είναι ότι όλοι έχουμε την ίδια κοινωνική ευαισθησία θεωρητικά. Πρακτικά τώρα αυτό που αμφισβητείται και μάλιστα έντονα είναι η πολιτική αξιοπιστία και η πολιτική φερεγγυότητα της Κυβέρνησης και των κομμάτων που την συναπαρτίζουν, διότι μέχρι στιγμής δεν έχουν φέρει τίποτα και αύριο που θα φέρουν τα μέτρα να δούμε τι θα απαντήσουν σε όλα αυτά που τους λέμε. 
Μας λέτε και κάτι άλλο: από πού θα βρούμε τα λεφτά. Μην κάνετε τον εξωδικαστικό συμβιβασμό που επιχειρείτε να κερδίσετε 2 δισεκατομμύρια. Είναι μια πρόταση αυτή; Το αντίθετο είναι ένα κατάπτυστο που θα σας ακολουθεί σε όλη σας τη ζωή, και εσάς προσωπικά και σε όλους όσους μετέχετε στην Κυβέρνηση: να δώσετε στη «SIEMENS» αυτά που έχει κλέψει στην ουσία και όχι στον ελληνικό λαό που τα έχει και ανάγκη; 
Τέτοιες προτάσεις μπορούμε να σας κάνουμε και μάλιστα αρκετές. Θα μου πείτε, φτάνουν αυτές; Να δούμε. Αλλά γιατί δεν μπαίνετε καθόλου σε μια τέτοια συζήτηση; Και έτσι αυτό που φωνάζουν οι διαδηλωτές «εσείς με τις τράπεζες, εμείς με τους πολίτες», δεν είναι ψέματα και εμείς αυτό υποστηρίζουμε.
Θα πω κάτι για τη φορολογική σας πολιτική που συνεχίζει να απαλλάσσει από τους φόρους τους πλούσιους και τις επιχειρήσεις και να τα φορτώνουν όλα στους φτωχούς, τους εργαζόμενους και σε όλα τα χαμηλά εισοδηματικά στρώματα, επιδεινώνοντας με αυτό τον τρόπο την ανθρωπιστική κρίση στη χώρα. Και για να γίνει καθαρό το τι λέμε, θα σας εκθέσω ορισμένα χαρακτηριστικά στοιχεία παρμένα από τη EUROSTAT και το τελευταίο δελτίο εκτέλεσης του κρατικού προϋπολογισμού.
Οι φόροι των φυσικών προσώπων, κύριε Υπουργέ, από το 2003 έως το 2012 αυξήθηκαν κατά 94,6% από 5,6 σε 10,9 δισεκατομμύρια. Οι φόροι των νομικών προσώπων, των επιχειρήσεων δηλαδή, μειώθηκαν το ίδιο διάστημα κατά 55,3% από 4,7 σε 2,1 δισεκατομμύρια. 
Αυτά δεν είναι δικά μου στοιχεία, κύριε Υπουργέ. Αν τα αμφισβητείτε να σας τα  καταθέσω. Αν δεν τα αμφισβητείτε, απαντήστε. Αυτό είναι λοιπόν, το αποτέλεσμα της μείωσης του συντελεστή φορολόγησης των νομικών προσώπων από 40% που ήταν το 2003 σε 21% που είναι σήμερα. Είπατε γι’ αυτό, κύριοι εισηγητές της Νέας Δημοκρατίας και των άλλων δυο ακολουθούντων κομμάτων, κάτι; Αν μπορείτε σας παρακαλώ να πείτε. Και για να προλάβω το όποιο επιχείρημα ότι αυτό είναι αποτέλεσμα της κρίσης, θα σας αναφέρω το εξής στοιχείο που είναι άκρως αποκαλυπτικό και είναι και καθαρά ταξικής υφής: Με τη φορολογική πολιτική που ακολουθείται όλα αυτά τα χρόνια από το 2004 έως το 2008, τα φορολογητέα κέρδη των νομικών προσώπων αυξήθηκαν κατά 35%, αλλά οι φόροι τους μειώθηκαν κατά 2%. Πώς το εξηγείτε; Είναι ψέματα; Εάν δεν είναι ψέματα, εξηγήστε το. 
Αυτή είναι η κατάσταση, κυρίες και κύριοι συνάδελφοι και όλες οι όμορφες υποσχέσεις και διακηρύξεις για κυνήγι και πάταξη της φοροδιαφυγής και φοροκλοπής αποδεικνύονται αναλήθειες, παραμύθια καλά φυλαγμένα στα συρτάρια του κ. Παπακωνσταντίνου ή ακόμα καλύτερα στα συρτάρια του κ. Βενιζέλου, όπως το περιβόητο πλέον cd με τη λίστα των φοροφυγάδων. 
Με ποιο δικαίωμα το κρατάει κάποιος που ήταν αρμόδιος όταν ήταν Υπουργός; Αλλά κι όταν δεν ήταν Υπουργός τι ήταν και το κρατούσε; Αυτούς τους φοροφυγάδες τους καλύπτατε και συνεχίζετε πολιτικά να τους καλύπτετε. Όποιος δεν θέλει να τους καλύψει, ας προχωρήσει σε πράξεις. Ο νοών νοείτω, κύριοι συνάδελφοι και των τριών κομμάτων της Συγκυβέρνησης.
Όσον αφορά τώρα την πρότασή μας για την οικονομική ανακούφιση των υπερχρεωμένων νοικοκυριών εμείς πιστεύουμε ότι αποτελεί μία κοινωνικά δίκαιη, οικονομικά τεκμηριωμένη, και πολιτικά ρεαλιστική νομοθετική πρωτοβουλία, η οποία απαντά πραγματικά στα προβλήματα των υπερχρεωμένων νοικοκυριών. Αν έχετε αντίρρηση έπρεπε να είχατε προηγηθεί γιατί είστε Κυβέρνηση, εμείς είμαστε αντιπολίτευση, για να κάνουμε σύγκριση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε  Πρόεδρε, σας παρακαλώ.
Αν θέλατε, ας ερχόσασταν εδώ με βελτιωτικές προτάσεις ή ας είχατε προηγηθεί για να κάνουμε εμείς τις βελτιωτικές προτάσεις. Πώς να ανταποκριθούν στις εκβιαστικές απαιτήσεις των τραπεζών οι χιλιάδες εργαζόμενοι στον τουρισμό και τον επισιτισμό, ένα κλάδο με κύριο χαρακτηριστικό την εποχικότητα της απασχόλησης; Είναι μία ειδική κατηγορία στην οποία θέλω να αναφερθώ. Μετά το πετσόκομμα των μισθών, του μεροκάματου, την ανεργία, την κατάργηση των συλλογικών συμβάσεων, κύριε  Πρόεδρε, μετά τη διάλυση των εργασιακών σχέσεων και τη μετατροπή τους σε συνθήκες γαλέρας, κυριολεκτικά, μαύρης ανασφάλιστης εργασίας, μετά τη μείωση της τουριστικής περιόδου εξαιτίας της ανερμάτιστης πολιτικής που έχετε παρεμπιπτόντως για τον τουρισμό όλα τα τελευταία χρόνια, όλες οι τελευταίες κυβερνήσεις, έρχεται η σημερινή Κυβέρνηση να κόψει και το εποχικό επίδομα και κυρίως να περιορίσει την έκταση και το ύψος του επιδόματος ανεργίας για όλους τους εποχικά απασχολούμενους. Πώς λοιπόν, θα επιβιώσουν όλοι αυτοί οι εργαζόμενοι και ακόμα χειρότερα οι άνεργοι και οι συνταξιούχοι; Θα τους πετάξουν έξω οι τράπεζες, σε λίγο δεν θα έχουν τα σπίτια τους, θα τους κατάσχουν ό,τι περιουσιακό στοιχείο έχουν, θα τους στερήσουν τη δυνατότητα να μεγαλώσουν και να σπουδάσουν τα παιδιά τους με αξιοπρεπή τρόπο και έτσι θα πάρουν πίσω τα 50 δισεκατομμύρια ευρώ περίπου που είναι τα καθυστερούμενα δάνεια; Είναι δυνατόν; Απαντήστε τουλάχιστον στο τελευταίο ερώτημα, αν δεν μπορείτε στα υπόλοιπα.","ΜΙΧΑΗΛ ΚΡΙΤΣΩΤΑΚΗΣ",262
"112043"," Ολοκληρώστε, παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112044"," Τελειώνω, κύριε  Πρόεδρε.
Εμείς συζητάμε για την ολική διαγραφή των χρεών προς τις τράπεζες των δανειοληπτών που βρίσκονται κάτω από τα όρια της φτώχειας –αυτό έχει οριστεί από την Ευρωπαϊκή Ένωση- για τη μερική διαγραφή των χρεών σε ίδιο ποσοστό με τη μείωση των εισοδημάτων του στα δυόμισι χρόνια –αυτό είναι δίκαιο- και για τη διαγραφή της μηνιαίας δόσης των δανείων τους ως προς το ποσό που υπερβαίνει το 30% του μηνιαίου εισοδήματός τους. 
Αυτό γίνεται πρώτα απ' όλα για να μπορέσουμε να αποτρέψουμε το κοινωνικό κραχ που έρχεται με μαθηματική ακρίβεια το αμέσως επόμενο διάστημα και λόγω της συνέχισης των δικών σας μνημονιακών πολιτικών. Επίσης, γίνεται για να είμαστε συνεπείς, ανάμεσα στα υπόλοιπα και στις προεκλογικές εξαγγελίες και τις μετεκλογικές μας πράξεις, γιατί δεν θέλουμε να ακολουθήσουμε το δικό σας παράδειγμα, αλλά και για αναπτυξιακούς λόγους, γιατί συμβάλλει στην αύξηση του διαθέσιμου εισοδήματος των λαϊκών νοικοκυριών και κατά συνέπεια, στην αύξηση της καταναλωτικής δυνατότητάς τους και στην επανεκκίνηση της οικονομίας.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΙΧΑΗΛ ΚΡΙΤΣΩΤΑΚΗΣ",262
"112045"," Το λόγο έχει ο συνάδελφος κ. Γεώργιος Γεωργαντάς.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112046"," Ευχαριστώ, κύριε Πρόεδρε.
Είμαι ευτυχής που στην πρώτη μου ομιλία στο Κοινοβούλιο αναφέρομαι σε ένα θέμα το οποίο ταλανίζει όλα τα ελληνικά νοικοκυριά και όχι μόνο τα λαϊκά, όπως ακούστηκε πριν. Είναι γεγονός ότι απαιτείται μία ρύθμιση των οφειλών των υπερχρεωμένων νοικοκυριών. Είναι γεγονός επίσης, ότι αυτή η ανάγκη για τη ρύθμιση αυτών των οφειλών δεν είναι τωρινή. Υπάρχει εδώ και μερικά χρόνια. Αυτό όμως που δεν πρέπει να ξεχνάμε και αυτό που ουσιαστικά αποτελεί το σημείο της διαφωνίας μας με το ΣΥΡΙΖΑ, είναι ότι νόμος για τα υπερχρεωμένα νοικοκυριά υπάρχει. Είναι ο ν.3869/2010, που η Νέα Δημοκρατία ως Αντιπολίτευση τον ψήφισε γιατί είδε την αναγκαιότητα πράγματι να ανακουφιστούν τα νοικοκυριά.
Σήμερα, που πολλοί συμπολίτες μας περιμένουν να ακούσουν κάτι συγκεκριμένο και ρεαλιστικό από εμάς, νομίζω ότι θα ήταν πιο παραγωγικό εάν η πρόταση νόμου του ΣΥΡΙΖΑ ουσιαστικά επικεντρώνονταν στις αναγκαίες τροποποιήσεις επί του ν.3869. 
Είναι ένας νόμος που λειτούργησε δύο χρόνια, χρόνος αρκετός για να δούμε τις αστοχίες του, για να δούμε τις βελτιώσεις οι οποίες απαιτούνται. Πρέπει να ομολογήσουμε όλοι ότι ο νόμος αυτός, πρωτόγνωρος για το δίκαιο στην Ελλάδα, είχε καλά αποτελέσματα μέχρι σήμερα, ίσως όχι αυτά που χρειάζεται η ελληνική κοινωνία αυτή τη στιγμή, αλλά είχε αποτελέσματα. Ο ν. 3869 έδινε και τη δυνατότητα της μείωσης των μηνιαίων δόσεων για τα δάνεια, αλλά και τη δυνατότητα διαγραφής όταν αυτό απαιτούνταν.
Προσπάθησα ως μαχόμενος δικηγόρος εικοσαετίας, να συγκρίνω την πρόταση νόμου, η οποία έρχεται σήμερα ενώπιον μας, για να δω τι το καινοτόμο, τι το διαφορετικό σε σχέση με τη φιλοσοφία του ν. 3869 φέρνει ενώπιον μας. Δεν μπόρεσα να βρω μία ουσιαστική πτυχή αυτού του νόμου, η οποία να δείχνει και τη διαφορά τους. Αντιθέτως, και με λύπη μου διαπίστωσα ότι ο ΣΥΡΙΖΑ στη βιασύνη του να προλάβει ίσως πρώτος τις εξελίξεις και να καταθέσει πρώτος ένα τέτοιο σχέδιο για τα υπερχρεωμένα νοικοκυριά –και μάλιστα, ενώ θα μπορούσε να το λέει ως τροποποίηση των διατάξεων του ν. 3869, επέλεξε να μην αναφέρει τον ν.3869- έχει μέσα μερικές προβλέψεις-ρυθμίσεις οι οποίες, κατά την ταπεινή μου άποψη, είναι τουλάχιστον ανεδαφικές.
Η μεγάλη διαφορά, όπως εγώ την αντιλαμβάνομαι, σε αυτό το νόμο σε σχέση με το ν. 3869 είναι ότι πλέον το «κούρεμα» ή τη διαγραφή των χρεών δεν την κάνει το δικαστήριο, το ειρηνοδικείο στο οποίο μέχρι σήμερα απευθύνονταν οι δανειολήπτες, αλλά είναι υποχρεωμένη η τράπεζα να την κάνει αυτόματα σε ποσοστό 30% επί του μηνιαίου καθαρού εισοδήματος του δανειολήπτη, αφού πρώτα αφαιρεθούν οι φόροι και οι διάφορες εισφορές, χωρίς καμμία άλλη διαδικασία και χωρίς καμμία άλλη κρίση και αξιολόγηση.
Και ερωτώ το Σώμα: Ο κάτοχος της μεγάλης ακίνητης περιουσίας των πέντε ή δέκα ακινήτων, περιουσίας που μπορεί να αποκτήθηκε είτε από παράνομες είτε από απλή φοροδιαφυγή, ο οποίος όμως, δηλώνει ένα εισόδημα το οποίο είναι χαμηλό, θα μπορέσει να πάει με το εκκαθαριστικό του στην τράπεζα να ζητήσει τη μείωση της μηνιαίας δόσης του στο 30% και αυτό είναι δίκαιο για την κατανομή των βαρών απέναντι σε όλους τους πολίτες; Είναι κάτι που μπορεί να το δεχθεί η κοινωνία;","ΓΕΩΡΓΙΟΣ ΓΕΩΡΓΑΝΤΑΣ",95
"112047"," Με το Ε9 θα πάει.","ΜΑΡΙΝΟΣ ΟΥΖΟΥΝΙΔΗΣ",381
"112048"," Προσπάθησα να ακούσω με προσοχή άπαντες χωρίς να διακόπτω κανένα.","ΓΕΩΡΓΙΟΣ ΓΕΩΡΓΑΝΤΑΣ",95
"112049"," Με συγχωρείτε, κύριε συνάδελφε.
Πριν από λίγο μιλήσατε και είπατε πράγματα με τα οποία πιθανόν κάποιοι δεν συμφωνούσαν, αλλά δεν σηκώθηκε κανένας επάνω να φωνάζει. 
Κύριε συνάδελφε, συνεχίστε, παρακαλώ την ομιλία σας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112050"," Κύριε Πρόεδρε, ο συνάδελφος είχε την ευκαιρία να μιλήσει, αλλά δεν μίλησε για τα υπερχρεωμένα νοικοκυριά. Αυτό είναι το αντικείμενο σήμερα και τουλάχιστον γι’ αυτό ήρθα εγώ να πω την άποψή μου.
Και στους μισθωτούς και στους συνταξιούχους είναι εύκολο να συμβεί αυτό. Κύριε καθηγητά, και στους μισθωτούς και στους συνταξιούχους είναι εύκολο με το εκκαθαριστικό σημείωμα …","ΓΕΩΡΓΙΟΣ ΓΕΩΡΓΑΝΤΑΣ",95
"112051"," Είπαμε κινητή και ακίνητη περιουσία.","ΑΛΕΞΙΟΣ ΜΗΤΡΟΠΟΥΛΟΣ",319
"112052"," Με προσπάθεια και με καλή διάθεση, κύριε καθηγητά, προσπάθησα να δω ποια δικλίδα υπάρχει. Στον συνταξιούχο και στο μισθωτό είναι καθαρό το εισόδημα του και μπορεί ίσως ακόμη κι αυτός ο τρόπος, αφού δείξει την ακίνητη περιουσία του, μαζί να καταλήξουμε κάπου. Στον ελεύθερο επαγγελματία, που φοροδιαφεύγει –γιατί κάποιοι ελεύθεροι επαγγελματίες πένονται και κάποιοι φοροδιαφεύγουν, το ξέρουμε αυτό- με ποιον τρόπο και με ποια ασφαλιστική δικλίδα, αν όχι αυτής της προσφυγής στο δικαστήριο, όπου εξετάζονται όλα τα στοιχεία σε έναν ενδελεχή έλεγχο…","ΓΕΩΡΓΙΟΣ ΓΕΩΡΓΑΝΤΑΣ",95
"112053"," Μαζί θα το λύσουμε.","ΑΛΕΞΙΟΣ ΜΗΤΡΟΠΟΥΛΟΣ",319
"112054"," Μα, δεν μιλάει αυτός ο νόμος για δικαστική διαδικασία.","ΓΕΩΡΓΙΟΣ ΓΕΩΡΓΑΝΤΑΣ",95
"112055"," Το λέει.","ΑΛΕΞΙΟΣ ΜΗΤΡΟΠΟΥΛΟΣ",319
"112056"," Εγώ νομίζω ότι δεν το λέει.","ΓΕΩΡΓΙΟΣ ΓΕΩΡΓΑΝΤΑΣ",95
"112057"," Τώρα τι θα κάνουμε, διαλογική συζήτηση;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112058"," Συγγνώμη, κύριε Πρόεδρε.","ΓΕΩΡΓΙΟΣ ΓΕΩΡΓΑΝΤΑΣ",95
"112059"," Σας παρακαλώ, κύριε συνάδελφε, δεν θα απαντάτε ούτε θα μπαίνετε σε διαλογική συζήτηση.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112060"," Κύριε Πρόεδρε, πολύ εύστοχα ο κύριος Υπουργός εντόπισε –και νομίζω και πολλοί προλαλήσαντες συνάδελφοι- τα σημεία στα οποία χρειάζεται βελτίωση ο ν. 3869. Ένα από αυτά είναι ότι πρέπει με μόνη την κατάθεση της αιτήσεως να αναστέλλεται κάθε πράξη εκτελέσεως κατά δανειολήπτη και του εγγυητή. Δεν χρειάζεται να προσφεύγουν οι δανειολήπτες στη διαδικασία των ασφαλιστικών μέτρων για να παίρνουν αναστολές. Μόνη η κατάθεση της αιτήσεως θα μπορεί να τον προστατεύει.
Και επειδή ακριβώς η εκδίκαση των υποθέσεων γίνεται σε πολύ μακρό χρονικό διάστημα, νομίζω ότι οι τράπεζες είναι αυτές που πλέον θα επιδιώξουν με πιο ειλικρινή τρόπο τον όποιο συμβιβασμό, που αυτή τη στιγμή δεν επιδιώκουν –γιατί ξέροντας ότι η εκδίκαση θα γίνει μετά από δύο ή τρία χρόνια χωρίς να λαμβάνουν κανένα ποσό όλο αυτό το διάστημα- και θα προσφύγουν μόνοι τους στο δικαστικό συμβιβασμό του οποίου η υποχρεωτικότητα θα πρέπει να αρθεί.
Δεν πρέπει να είναι υποχρεωτικός ο εξώδικος συμβιβασμός. Απέτυχε πράγματι αυτό το μέτρο. Είναι προαιρετικός. Ούτως ή άλλως σε κάθε δικαστική αντιδικία μπορεί να επέλθει ανάμεσα στα δύο μέλη.
Νομίζω, λοιπόν, ότι όλες οι πτέρυγες της Βουλής συμφωνούμε στο ότι είναι αναγκαίες οι τροποποιήσεις στο ν. 3869, ο οποίος στη φιλοσοφία του και στη βάση του δεν έρχεται να πει διαφορετικά πράγματα από την πρόταση νόμου που σήμερα συζητάμε αλλά απλά προσδιορίζει ως ελάχιστη μηνιαία δόση το 30%. Και χαίρομαι που ακούω το 30% γιατί ο Πρόεδρός μας είναι αυτός που το ανέφερε και δεσμεύτηκε γι’ αυτό προφορικά.
Νομίζω ότι με λίγη υπομονή θα περιμένουμε την πρόταση νόμου, τις βελτιωτικές και διορθωτικές προτάσεις που θα έρθουν από την Κυβέρνηση. Εκεί υπάρχει πεδίο δόξης λαμπρό σε όλους, για να δούμε με ποιον τρόπο θα προσπαθήσουμε με έναν ρεαλιστικό και αποτελεσματικό τρόπο να απαλύνουμε και να ανακουφίσουμε τα υπερχρεωμένα νοικοκυριά.  
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΓΕΩΡΓΑΝΤΑΣ",95
"112061"," Το λόγο έχει η κ. Χρυσούλα Γιαταγάνα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112062"," Ευχαριστώ πολύ, κύριε Πρόεδρε. 
Συζητείται σήμερα η άκρως ενδιαφέρουσα πρόταση του ΣΥΡΙΖΑ για τα υπερχρεωμένα νοικοκυριά. Είναι μία πρόταση που ήρθε να καλύψει το κενό, καθώς η Κυβέρνηση δεν έφερε τη συγκεκριμένη νομοθετική ρύθμιση. Είναι μια πρόταση που καλύπτει ένα μεγάλο κοινωνικό πρόβλημα που μαστίζει τον ελληνικό λαό, έναν λαό που οι κυβερνήσεις του ΠΑΣΟΚ και της Νέας Δημοκρατίας έχουν ωθήσει στη φτώχεια, στη μεγάλη ανεργία και στην εξαθλίωση, έναν λαό που πάνω απ’ όλα του έχουν στερήσει την αξιοπρέπειά του. Γιατί η αξιοπρέπεια είναι αυτή που ωθεί σήμερα τους ανθρώπους στην αυτοκτονία και δυστυχώς οι αυτοκτονίες έχουν υπερβεί μέχρι σήμερα τις τρεις χιλιάδες πεντακόσιες. 
Η τρικομματική Κυβέρνηση αποδείχθηκε για άλλη μία φορά ότι είναι υπέρ των τραπεζών σε μεγάλο βαθμό για την κατάσταση που βρίσκεται σήμερα η οικονομία μας. Οι τράπεζες ευθύνονται βεβαίως και για τις επισφάλειες των δανείων. Μάλιστα ευθύνονται γιατί ώθησαν τους απλούς πολίτες στη λήψη δανείων που ήταν πάνω από τις δυνατότητές τους και αυτήν την ώθηση την έκαναν με δόλο. 
Εμείς, οι Ανεξάρτητοι Έλληνες, είπαμε ότι υπερψηφίζουμε αυτό το νομοσχέδιο. Μετά την ολοκληρωμένη πρόταση που έκανε η εισηγήτριά μας, κ. Ραχήλ Μακρή και μετά την τοποθέτηση του Προέδρου μας δεν θέλω να πω περισσσότερα πάνω σ’ αυτό το θέμα. Εκτιμώντας όμως τη σοβαρή εργασία που έχει κάνει ο ΣΥΡΙΖΑ, ήρθα να συμπληρώσω κάποια κενά που έχει κατά τη γνώμη μου αυτό το νομοσχέδιο. 
Συγκεκριμένα στο άρθρο 1, παρ’ όλο που η συγκυβέρνηση δεν θα το ψηφίσει, εγώ θεωρώ υποχρέωσή μου να πω τις συμπληρώσεις που έχω κάνει. Ήδη η νομολογία των δικαστηρίων που εφαρμόζει το ν. 3869/2010 έχει δεχθεί και μάλιστα με σωρεία αποφάσεων ότι στους αυτοαπασχολούμενους ελεύθερους επαγγελματίες που διατηρούν ατομικές επιχειρήσεις και δεν απασχολούν προσωπικό εφαρμόζεται ο ν. 3869. Υπάρχει σωρεία αποφάσεων σ’ αυτό. Αυτό σημαίνει ότι κατά την εφαρμογή του ν. 3869 διαπιστώθηκε αυθεντικά από τα δικαστήρια με βάση τις συγκεκριμένες υποθέσεις που είχαν ότι πρέπει και αυτή η κατηγορία των ελευθέρων επαγγελματιών να τύχει των ευνοϊκών ρυθμίσεων του νόμου, εμπίπτοντας προφανώς στην τελολογία του νόμου. 
Επομένως, στο 1 α΄ μετά τη φράση «ανεξαιρέτως τα φυσικά πρόσωπα δανειολήπτες» να προστεθεί και να διευκρινιστεί «όπως και για τους αυτοαπασχολούμενους ελεύθερους επαγγελματίες που διατηρούν ατομικές επιχειρήσεις και δεν απασχολούν προσωπικό». Επίσης, στη φράση «στεγαστικών, επισκευαστικών, προσωπικών και καταναλωτικών δανείων» να προστεθεί η φράση «και επαγγελματικών δανείων μέχρι του ποσού των 50.000 ευρώ», πάντα αναφερόμενη σε αυτές τις επιχειρήσεις που δεν απασχολούν προσωπικό. Ακόμα, στο υπ’ αριθμόν 1 δεν έχει γίνει προσδιορισμός των εξαιρετικά υψηλών εισοδημάτων. Μπορεί να προστεθεί μία φράση και να πούμε παραδείγματος χάριν «εισοδημάτων άνω του ποσού των 70.000 ευρώ οικογενειακό εισόδημα». Το αναφέρετε, αλλά είναι αόριστο εκεί που λέτε «υψηλών εισοδημάτων». 
Στο υπ’ αριθμόν 2, στη φράση «καθαρού ατομικού εισοδήματος» να προστεθεί: «Όταν δανειολήπτης είναι μόνο ο ένας σύζυγος» ή «οικογενειακού εισοδήματος, όταν δανειολήπτες είναι και οι δύο σύζυγοι». Επίσης, στη φράση «εισφορών» να προστεθεί «προς οποιοδήποτε ασφαλιστικό ταμείο ή φορέα ασφάλισης. Στο υπ’ αριθμόν 2 περίπτωση δ΄ στη φράση «το ετήσιο χρεωστικό υπόλοιπο» να προστεθεί «όπως αυτό έχει διαμορφωθεί μετά τόκων και λοιπών εξόδων». Πρέπει να γίνουν κάποιες βελτιώσεις, αυτό ζητάω. 
Πρέπει να διευκρινιστεί ότι η ρύθμιση για τη μείωση του ποσού των δανείων ότι αφορά όλους τους δανειολήπτες και όχι μόνο όσους έχουν υποβάλλει αίτηση για υπαγωγή στο ν. 3869/2010, γιατί όλοι οι δανειολήπτες έχουν υποστεί σημαντική μείωση στις αποδοχές τους. 
Στο άρθρο 2 α΄ στη φράση «να εκδώσουν διαταγές πληρωμής» να προστεθεί και η φράση «και να προβούν στην εγγραφή-προσημείωση στις υποθήκες για όσες διαταγές πληρωμής έχουν ήδη εκδοθεί». Στη φράση «απαγορεύεται η πραγματοποίηση τηλεφωνικών οχλήσεων από εισπρακτικές εταιρείες» να προστεθεί εδάφιο «σε περίπτωση αποδεδειγμένων τηλεφωνικών οχλήσεων παρά την αντίθετη επιθυμία του δανειολήπτη, επιβάλλεται στις εισπρακτικές εταιρείες χρηματική ποινή 300 ευρώ για κάθε όχληση. Στη φράση «απαγορεύεται να επιβαρυνθεί η οφειλή με τόκους υπερημερίας» να προστεθεί η φράση «από την ημέρα κατάθεσης αίτησης του δανειολήπτη για ρύθμιση της οφειλής προς την αρμόδια τράπεζα ή το νομικό πρόσωπο δημοσίου δικαίου». 
Στο άρθρο 2 β΄ να διευκρινιστεί ότι για τα στεγαστικά δάνεια θα ισχύσει το επιτόκιο της Ευρωπαϊκής Κεντρικής Τράπεζας, ενώ για τα καταναλωτικά το επιτόκιο δεν μπορεί να υπερβαίνει το νόμιμο δικαιοπρακτικό επιτόκιο. 
Στο άρθρο 3 για τα πρόσωπα που έχουν αναπηρία άνω του 67% και πάσχουν από ανίατες ασθένειες να προστεθεί εκτός από την πρόβλεψή σας «ακόμα και αν έχουν εισόδημα, να τύχουν ευνοϊκών ρυθμίσεων για ολική ή μερική διαγραφή του χρέους ανάλογα με το ύψος του εισοδήματός τους».
Τέλος, με υπουργική απόφαση να τύχουν μεγαλύτερης περικοπής δόσης και οι τρίτεκνες ή πολύτεκνες οικογένειες λόγω των καταργούμενων φοροαπαλλαγών που επέρχονται στις οικογένειες με τρία και άνω τέκνα, παραδείγματος χάριν μείωση δόσης άνω του 40% μηνιαίως. 
Ευχαριστώ.
(Χειροκροτήματα)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"112063"," Το λόγο έχει ο συνάδελφος κ. Ιωάννης Κουράκος.
Κύριε Μητρόπουλε, είδατε ότι είναι όλοι εδώ;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112064"," Μάλιστα, κύριε Πρόεδρε. Με συγχωρείτε.","ΑΛΕΞΙΟΣ ΜΗΤΡΟΠΟΥΛΟΣ",319
"112065"," Η εμπειρία είναι μεγάλο πράγμα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112066"," Δεν έχω την εμπειρία σας, κύριε Πρόεδρε. Με συγχωρείτε.
Ορίστε, κύριε συνάδελφε.","ΑΛΕΞΙΟΣ ΜΗΤΡΟΠΟΥΛΟΣ",319
"112067"," Κυρίες και κύριοι συνάδελφοι, θα ήθελα να κάνω τρεις παρατηρήσεις. 
Η πρώτη παρατήρηση αφορά την Κοινοβουλευτική Εκπρόσωπο της Νέας Δημοκρατίας, την κ. Βούλτεψη, και είναι η απάντηση σ’ αυτά που έλεγε προηγουμένως, όταν οι περισσότεροι Βουλευτές της Νέας Δημοκρατίας ήταν απόντες και ήταν παρών μόνο ο εισηγητής  της. Τη Νέα Δημοκρατία που ίδρυσε ο Κωνσταντίνος Καραμανλής την κατάντησε ο κ. Σαμαράς «Πολιτική Άνοιξη - Νέα Δημοκρατία». Καταφέρατε το ακατόρθωτο, κύριοι της Νέας Δημοκρατίας και κύριε Πρωθυπουργέ: Συνενώσατε όλες τις πτέρυγες της Βουλής. Για ποιο πράγμα; Για ένα και μοναδικό. Εξαθλιώσατε την ελληνική οικογένεια και γι’ αυτό ακριβώς καταφέρατε και συνενώσατε όλες τις πτέρυγες της Βουλής. Αυτό είναι το ακατόρθωτο. Μπράβο σας!
Δεύτερη παρατήρηση. Ο παριστάμενος Υπουργός έκανε συστάσεις στον Αρχηγό των Ανεξάρτητων Ελλήνων για το σχέδιο νόμου.
Κύριε Υπουργέ, τα τελευταία χρόνια ήσασταν ο Γενικός Διευθυντής της Νέας Δημοκρατίας, όταν ο Πρόεδρός σας και σημερινός Πρωθυπουργός μίλαγε για την εξαθλίωση των ελληνικών οικογενειών με το μνημόνιο όπου μας οδήγησε  το ΠΑΣΟΚ. Τότε ήσασταν βέβαια αντιμνημονιακοί, όπως ήμασταν όλοι. Από το Νοέμβριο του 2011 και μετά ταυτιστήκατε με το ΠΑΣΟΚ και μάλιστα με τον κ. Βενιζέλο, με αποκορύφωμα να ψηφίσετε το δεύτερο μνημόνιο. Ξέρετε τι μου θυμίζετε Σαμαράς – Βενιζέλος ή Βενιζέλος – Σαμαράς; Ένα ζευγάρι που χορεύει ταγκό και την πρώτη φορά ντάμα είναι ο Σαμαράς και τη δεύτερη φορά, από τον Ιούνιο μέχρι σήμερα, είναι ντάμα ο Βενιζέλος στο Σαμαρά. 
Ξέρετε τι άλλο κάνετε; Καταφέρατε και κουβαλήσατε κι έναν «παράνομο καρπό», τη ΔΗΜΑΡ τη δεύτερη φορά και την πρώτη φορά τον ΛΑΟΣ.
Τρίτη παρατήρηση. Κύριοι της Κυβέρνησης, φέρνετε συνέχεια πράξεις νομοθετικού περιεχομένου. Τουλάχιστον εμείς σας έχουμε καταθέσει πρόταση σχεδίου νόμου, όπως είναι η ιθαγένεια, εδώ και τρεις μήνες. Αφού δεν είστε ικανοί να καταθέσετε νομοσχέδια, φέρτε τουλάχιστον τις προτάσεις νόμου που σας καταθέτει  η Αντιπολίτευση έτσι ώστε να τα συζητήσετε. 
Κυρίες και κύριοι συνάδελφοι, η υπό συζήτηση πρόταση νόμου έρχεται να καλύψει την κλιμακούμενη ύφεση που βιώνουν  οι ελληνικές οικογένειες. Κι επειδή ζούμε  την εποχή  των μεγάλων διαψεύσεων και ανακατατάξεων, είναι απαραίτητο να περιγράψουμε το περιβάλλον μέσα στο οποίο έρχεται προς συζήτηση. Η ανεργία διογκώνεται. Τα εισοδήματα συρρικνώνονται. Το βιοτικό επίπεδο του Έλληνα μειώνεται δραματικά και η κοινωνική συνοχή δοκιμάζεται καθημερινά. Το προσχέδιο του προϋπολογισμού, που πρόσφατα καταθέσατε στη Βουλή, προμηνύει την επέκταση της ύφεσης της οικονομίας για έκτη συνεχόμενη χρονιά. Η Ελλάδα οδηγείται, προκλητικά εκτεθειμένη και με τα «μαγειρεμένα» στατιστικά στοιχεία που καταθέσατε, στην αστάθεια. Το τεράστιο δημόσιο χρέος, τα υπέρογκα ελλείμματα και η χαμηλή ανταγωνιστικότητα της χώρας εύκολα αποτέλεσαν το στόχο των διεθνών χρηματαγορών. Αποτέλεσμα όλων αυτών ήταν να γίνουμε το πειραματόζωο της Ευρώπης. 
Κυρίες και κύριοι συνάδελφοι, σε όλη τη χώρα κυριαρχεί η ανασφάλεια  και ο φόβος, φόβος για το μέλλον και τις προοπτικές του, φόβος που συντρίβει τα όνειρα και δυσκολεύει τις προσπάθειες για μια καλύτερη ζωή. Η σημερινή κατάσταση έκτακτης ανάγκης υποχρεώνει όλους μας να σταθούμε στο ύψος των περιστάσεων. Πρέπει ίσως για πρώτη φορά να λειτουργήσουμε υπεράνω των μικροκομματικών σκοπιμοτήτων. 
Αυτό ξέρετε τι σημαίνει, κύριοι της Κυβέρνησης; Ότι σήμερα θα έπρεπε, έστω και διαφωνώντας, να συζητήσετε τη σημερινή πρόταση νόμου και να καταθέσετε βελτιώσεις, τροποποιήσεις, ή έστω σε τελευταία ανάλυση μετά από διεξοδική συζήτηση να καταλήγαμε κάπου υπέρ του λαού. Αυτό δεν το κάνετε. Και δεν το κάνετε, γιατί δεν είστε Κυβέρνηση, είστε εντολοδόχοι της τρόικας. 
Σε αυτό το πλαίσιο η λήψη ουσιαστικών μέτρων ανακούφισης των νοικοκυριών αποτελεί προτεραιότητα για την προάσπιση της κοινωνικής συνοχής. Οι λόγοι είναι προφανείς. Είναι τουλάχιστον παράλογο να απαιτούμε από τα ελληνικά νοικοκυριά να ανταποκριθούν στις υποχρεώσεις τους, όταν η ανεργία έχει αυξηθεί από το 10% που ήταν πριν από λίγο καιρό στο 25%, των δε νέων υπερβαίνει το 55%, τα εισοδήματα τους έχουν περικοπεί από το 30%, που ήταν μέχρι πρόσφατα, στο 50% ή 60% και η φορολογία έχει αυξηθεί από το 20% στο 40%. 
Επειδή ο χρόνος είναι λίγος θα ήθελα να σας πω τα εξής: 
Κυρίες και κύριοι συνάδελφοι, η Αρχή Προστασίας Δεδομένων Προσωπικού Χαρακτήρα για αυτές τις περίφημες λίστες της ντροπής με την υπ’ αριθμόν 48 απόφασή της καταργεί ακόμα και τα ευαίσθητα προσωπικά δεδομένα, όταν είναι να έρθουν στο ελληνικό Κοινοβούλιο για κοινοβουλευτικό έλεγχο. Μην κρύβεστε, κύριοι της Κυβέρνησης και κύριοι συγκυβερνούντες, κ. Παπακωνσταντίνου, κ. Βενιζέλος και τώρα κ. Σαμαράς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγο χρόνο θα παρακαλούσα να έχω, κύριε Πρόεδρε.","ΙΩΑΝΝΗΣ ΚΟΥΡΑΚΟΣ",250
"112068"," Ένα λεπτό, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112069"," Κύριε Πρόεδρε, επειδή είστε και Πρόεδρος στην επιτροπή για το «πόθεν έσχες», ξέρετε πολύ καλά ότι μόνο με αυτήν την απόφαση που υπάρχει από την Αρχή Προστασίας Δεδομένων Προσωπικού Χαρακτήρα, θα μπορείτε να πάρετε το cd -και όχι τα «στικάκια» που λέει ο κ. Βενιζέλος- που παρέδωσε η κ. Λαγκάρντ στον κ. Παπακωνσταντίνου. Και να μην είναι  μαγειρεμένα και αυτά. 
Την καταθέτω για τα Πρακτικά.  
(Στο σημείο αυτό ο Βουλευτής κ. Ιωάννης Κουράκος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Γιατί απ’ ό,τι ξέρουμε υπάρχει μαγείρεμα στα «στικάκια» που έχουν δοθεί από το cd και μάλιστα με πολύ υψηλά ιστάμενα πρόσωπα της ελληνικής πολιτείας ή πολιτικά πρόσωπα ή μεγαλοεπιχειρηματίες, που σας στηρίζουν.
Εάν δεν το κάνετε αυτό, σας διαβεβαιώνω ότι θα είναι πολύ σύντομη η έκρηξη του ελληνικού λαού. Γι’ αυτό ακριβώς χρειαζόμαστε όλοι δικαιοσύνη και με εθνικό σχέδιο δράσης, έτσι ώστε να μπορέσουμε να ξεφύγουμε από αυτά τα αδιέξοδα. Και ένας τρόπος υπάρχει. Μόνο όταν φύγουμε από το μνημόνιο άμεσα και από τα μνημόνια.
Κυρίες και κύριοι συνάδελφοι, οι αλλαγές που συντελούνται στην κοινωνία ως συνέπεια της κρίσης, μας υποχρεώνει να αφήσουμε στο χτες ιδεοληψίες και αγκυλώσεις. Κατά καιρούς όλα τα κόμματα έχουν καταθέσει ερωτήσεις, προτάσεις σχετικές με τα ζητήματα των υπερχρεωμένων νοικοκυριών που έχουν στον πυρήνα τους κάποιες κοινές αρχές, όπως αναστολή πλειστηριασμών, κούρεμα δανείων, επέκταση του χρόνου αποπληρωμής υπό προϋποθέσεις.","ΙΩΑΝΝΗΣ ΚΟΥΡΑΚΟΣ",250
"112070"," Κύριε Κουράκο, σας παρακαλώ!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112071"," Τελειώνω, κύριε Πρόεδρε.
Η ελληνική οικογένεια αποτελεί το στυλοβάτη και τον πυρήνα του κράτους σε τούτες τις δύσκολες μέρες. Δεν πρέπει και δεν μπορούμε να την αφήσουμε έρμαιο των άψυχων τραπεζικών αγορών. Πρέπει τώρα η πολιτική να ρυθμίσει την αγορά και όχι η αγορά την πολιτική. 
Στο σημείο αυτό, εδώ σήμερα, κύριοι της τροΐκανής Κυβέρνησης του εσωτερικού, θα πρέπει ακριβώς στο σημείο αυτό να φτάσουμε. Γιατί ποτέ σε καμμία απόφαση σας μέχρι σήμερα δεν λειτουργήσατε με πρώτη προτεραιότητα τον Έλληνα πολίτη αλλά μόνο με πρώτη προτεραιότητα τον διεθνή και Έλληνα τραπεζίτη. Και στηρίζουμε αυτήν την προσπάθεια.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)","ΙΩΑΝΝΗΣ ΚΟΥΡΑΚΟΣ",250
"112072"," Περισσότερο από 30% επιπλέον, κύριε Κουράκο! Να που λέμε για το 30%!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112073"," Ευχαριστώ πολύ για την ανοχή σας, κύριε Πρόεδρε.","ΙΩΑΝΝΗΣ ΚΟΥΡΑΚΟΣ",250
"112074"," Η κ. Αμμανατίδου-Πασχαλίδου, έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112075"," Κυρίες και κύριοι Βουλευτές, ακούσαμε τον κύριο Υπουργό. Ο κύριος Υπουργός σήμερα προσπάθησε να δώσει μια εικόνα για την Αξιωματική Αντιπολίτευση, για το ΣΥΡΙΖΑ-Ενωτικό Κοινωνικό Μέτωπο, για τον Πρόεδρό του και μάλιστα, μίλησε για τζόγο, για τζογάρισμα του ΣΥΡΙΖΑ-Ενωτικό Κοινωνικό Μέτωπο στις ανάγκες των εργαζομένων και στη δυστυχία των πολιτών.
Ξέρετε τι ονομάζω εγώ τζόγο, κύριε Υπουργέ;
Τζόγος, κύριε Υπουργέ, είναι όταν οι τράπεζες κερδοφορούν εδώ και δεκαετίες και τώρα, ποντάροντας στις ανάγκες των εργαζομένων, θέλουν να συνεχίσουν έναν πιο άγριο τζόγο.
Τζογάρισμα, κύριε Υπουργέ, είναι όταν οι εργαζόμενοι εδώ και δεκαετίες, για να μπορούν να έχουν μια καλή ποιότητα ζωής, για να μπορούν να έχουν μια αξιοπρεπή στέγη, για να μπορούν να σπουδάσουν τα παιδιά τους -γιατί δεν υπάρχει ούτε δημόσια ούτε δωρεάν παιδεία- για να έχουν όλα όσα δικαιούνται, αναγκάζονται να καταφύγουν στις τράπεζες και σταδιακά ολοένα και περισσότερο, ολοένα και περισσότεροι καλούνται να ακουμπήσουν το μεγαλύτερο μέρος του μισθού, της σύνταξης, του συνόλου των εσόδων τους στις τράπεζες.
Μάλλον, κύριε Υπουργέ, δεν έχετε κάνει φτωχός, δεν έχετε φτάσει σε αυτή την κατάσταση. Σήμερα, αυτοί οι πολίτες καλούνται να πληρώσουν από το εισόδημα που δεν έχουν. Και για όλα αυτά ποιος φταίει; Φταίει μια πολιτική που εδώ και χρόνια ασκούν οι εναλλασσόμενες κυβερνήσεις και βεβαίως, οι τελευταίες συγκυβερνήσεις, είτε λέγεται συγκυβέρνηση Παπαδήμου είτε λέγεται συγκυβέρνηση Σαμαρά.
Τζογάρισμα, κύριε Υπουργέ, είναι όταν οι τράπεζες μεταβιβάζουν τη χασούρα τους εις διπλούν στις πλάτες των εργαζομένων. Πόσες φορές θα σώσει ο μεροκαματιάρης, ο άνεργος, ο αγρότης, ο μικροεπαγγελματίας το τραπεζικό σύστημα; Πόσες φορές θα πληρώσει πακέτα διάσωσης και ανακεφαλαιοποίησης;
Κύριε Υπουργέ, οι τράπεζες είναι αυτές που χρωστούν στους Έλληνες πολίτες και όχι το αντίστροφο. Γιατί το λέω αυτό; Διότι οι τράπεζες έβαζαν τους τόκους υπερημερίας και όλα αυτά που έβαζαν όλα αυτά τα χρόνια, όπως βάζουν και στο δημόσιο χρέος που καλείται σήμερα να πληρώσει ο ελληνικός λαός, κάτι που δεν είναι βιώσιμο και το ξέρετε πολύ καλύτερα εσείς και οι οικονομολόγοι του παγκόσμιου οικονομικού λόμπυ -και αυτοί το γνωρίζουν- και καλούνται σήμερα οι εργαζόμενοι να ξαναστηρίξουν αυτές τις τράπεζες που τους χρωστούν για τη βιωσιμότητά τους.
Μήπως θέλετε να μιλήσουμε, κύριε Υπουργέ, για νούμερα; Να μιλήσουμε. Ένας στους τρεις Έλληνες διαβιούν κάτω από τα απόλυτα όρια της φτώχειας και το πιο τραγικό είναι ότι ένα στα πέντε παιδιά, επίσης, ζει κάτω από τα όρια της φτώχειας στην Ελλάδα της Ευρώπης. Δεν είμαστε τριτοκοσμική χώρα. Δυστυχώς, αυτό αυξάνει συνεχώς με γεωμετρική πρόοδο.
Εσείς αυτή την Ελλάδα οραματίζεστε; Είστε Υπουργός μιας Κυβέρνησης, μιας συγκυβέρνησης Νέας Δημοκρατίας, ΠΑΣΟΚ και ΔΗΜΑΡ και ήρθατε εδώ να μας πείτε με έναν τρόπο ότι εμείς είμαστε οι ανεύθυνοι και εσείς είστε η υπεύθυνη Κυβέρνηση.
Να επανέλθω στα νούμερα: Το 25,5% δεν μπορεί να ανταποκριθεί στις ανάγκες του. Όχι δεν θέλει, δεν μπορεί. Στο 50% υπολογίζεται η απώλεια εισοδήματος των πολιτών από το 2009 μέχρι σήμερα. Η ανεργία φτάνει στο 30%. Οι άστεγοι υπολογίζονται στους σαράντα χιλιάδες. Πριν το καλοκαίρι ήταν είκοσι χιλιάδες. Από τότε που ξεκίνησε αυτή η Κυβέρνηση και στο μεσοδιάστημα του καλοκαιριού οι τράπεζες έκαναν πάρτι, οι άστεγοι αυξήθηκαν και βέβαια, η ανεργία έφτασε στο κόκκινο. Και αυτά τα νούμερα είναι με βάση τις επίσημες εκτιμήσεις.
Αυτά τα νούμερα, όμως, δεν απασχολούν τη δική σας τρικομματική Κυβέρνηση, όπως δεν απασχόλησαν και τις προηγούμενες.
Τα νούμερα που απασχολούν εσάς, κύριε Υπουργέ και τους υπόλοιπους της συγκυβέρνησης είναι η ταχύτητα που μειώνονται οι δείκτες του εργατικού κόστους και η ταχύτητα που αυξάνονται τα κέρδη των τραπεζιτών και των υπολοίπων κεφαλαιοκρατών.
Κύριοι Βουλευτές, οι εργαζόμενοι δεν μπορούν να πληρώσουν για το νοίκι τους, οι αγρότες δεν έχουν τα απαιτούμενα για να καλλιεργήσουν τα χωράφια τους, τα μαγαζιά κλείνουν το ένα μετά το άλλο και είναι επαναλαμβανόμενο το φαινόμενο πολίτες να αυτοκτονούν όντας σε οικονομικό αδιέξοδο. Τι έχετε να πείτε γι’ αυτά;
Τα χρέη έχουν στην κυριολεξία πλήξει μισθωτούς, συνταξιούχους, αγρότες, αυτοαπασχολούμενους, μικρομεσαίες επιχειρήσεις, αλλά η Κυβέρνηση επιμένει από επιλογή να ασχολείται με τα προβλήματα των τραπεζιτών, τα προβλήματα του Συνδέσμου Ελλήνων Βιομηχάνων, των εφοπλιστών, των ντόπιων και ξένων κεφαλαιοκρατών. 
Ο ν. 3869, που επικαλείται η Κυβέρνηση ότι ρυθμίζει το πρόβλημα, έχει αποτύχει παταγωδώς. Το 99% των προσπαθειών για εξωδικαστικό συμβιβασμό αποτυγχάνει. Οι τράπεζες αναγκάζουν τον κόσμο να προσφύγει στο δικαστήριο και στα πρόσθετα έξοδα που αυτό συνεπάγεται, καταργώντας τον εξωδικαστικό συμβιβασμό. Απέτυχε και αυτός ο νόμος γιατί αφήσατε την εφαρμογή του στην ευχέρεια των τραπεζιτών κάνοντας επί της ουσίας μία «τρύπα στο νερό».
Η πρόταση νόμου του ΣΥΡΙΖΑ για τα υπερχρεωμένα νοικοκυριά επιδιώκει να βγάλει μία από τις «θηλιές» που οι πολιτικές των νεοφιλελεύθερων κυβερνήσεων έχουν πλέξει στο λαιμό του ελληνικού λαού. Και αποτελεί απαίτηση όχι του ΣΥΡΙΖΑ- Ενωτικό Κοινωνικό Μέτωπο, αλλά των Ελλήνων πολιτών, τους οποίους η πολιτική οδηγεί στην πλήρη εξόντωση.
Κύριε Υπουργέ, σας άκουσα πως είπατε ότι κάνουμε καλαμπούρι.
Κύριε Υπουργέ, δεν κάνουμε κανένα καλαμπούρι και ειδικά στις πλάτες του ελληνικού λαού. Μάλλον εσείς είστε αυτοί που κάνετε το καλαμπούρι και κάνετε καλαμπούρι ακόμη και με τις ευαίσθητες κοινωνικά ομάδες, τα άτομα με αναπηρία, τις πολύτεκνες οικογένειες, τις μονογονεϊκές οικογένειες. 
Οι άνεργοι ολοένα και πληθαίνουν, όπως είπα και στην αρχή. Κάποτε είπε ο προηγούμενος πρωθυπουργός, ο κ. Παπανδρέου, ότι το όραμά του ήταν να εργάζεται ένας σε κάθε οικογένεια. Εσείς πήγατε ένα βήμα παραπάνω, να μην εργάζεται κανένας στην οικογένεια, γιατί εδώ τα φτάσατε τα πράγματα, ή το πολύ-πολύ να κάνουν κανένα μεροκάματο την εβδομάδα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Τα βλέπουμε στα εργοστάσια. Βλέπουμε τι γίνεται. Βλέπουμε τι έγινε και σήμερα. Και εσείς συνεχίζετε από τη μια σκληρά μέτρα και από την άλλη καταστολή, όπως στους αγρότες του Ηρακλείου, όπως έγινε σήμερα με τους εργάτες από το Σκαραμαγκά και όπως γίνεται κάθε μέρα, όπως έγινε την προηγούμενη εβδομάδα στις 26, που είχε τη γενική απεργία.
Δεν έχετε κανένα δικαίωμα να εξαθλιώσετε άλλο τους πολίτες αυτής της χώρας. Όταν μιλούσατε εσείς και οι προηγούμενοι για PSI, το PSI γιατί δεν το κάνατε σε αυτούς που σήμερα δεν έχουν ούτε ένα ευρώ εισόδημα;. Το PSI εκεί ακριβώς έπρεπε να γίνει και όχι στα ασφαλιστικά ταμεία.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"112076"," Μήπως πρέπει να ολοκληρώσετε, κυρία συνάδελφε;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112077"," Σέβομαι, κύριε Πρόεδρε, το χρόνο. Θα κατέβω. 
Όμως, αν ήσασταν πραγματικά υπεύθυνη Κυβέρνηση, αυτήν την πρόταση νόμου θα την είχατε πάρει, θα την είχατε κάνει σχέδιο νόμου και τότε θα έλεγα ότι, ναι, προσπαθείτε για το καλό αυτού του λαού.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"112078"," Το λόγο έχει ο κ. Γεώργιος Κωνσταντόπουλος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112079"," Κύριε Πρόεδρε, άκουσα με προσοχή τον Εισηγητή του ΣΥΡΙΖΑ-Ενωτικό Κοινωνικό Μέτωπο για την πρόταση νόμου για τη σεισάχθεια. Η έκπληξή μου ήταν όταν τον άκουσα να μιλάει για γενικευμένη σεισάχθεια.
Είχα παρακολουθήσει αντίστοιχη πρόταση νόμου του ΣΥΡΙΖΑ το 2005 για το ελάχιστο εγγυημένο εισόδημα. Η διαφορά των δύο προτάσεων νόμου είναι ότι ενώ η πρόταση του 2005 ήταν εξαιρετικά στοχευμένη σε συγκεκριμένες ομάδες του πληθυσμού, με συγκεκριμένη διάρκεια, με συγκεκριμένη φιλοσοφία, με συγκεκριμένους πόρους, η σημερινή πρόταση –επαναλαμβάνω- είναι αόριστη και γενικευμένη.","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112080"," Εκείνη, δηλαδή, που ήταν καλή την είχατε ψηφίσει;","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112081"," Η σεισάχθεια δεν είναι κάτι καινούριο. Εδώ και δύο χιλιάδες τετρακόσια χρόνια τουλάχιστον, εδώ στην ίδια πόλη, απασχόλησε τους Αθηναίους.
Πριν από εκατόν δώδεκα χρόνια, το 1900, ο Μπίχολμ είχε μιλήσει σε έναν περίφημο λόγο υπέρ φτωχών στοχευμένα και εκείνος και για σεισάχθεια. Για το ίδιο θέμα περίπου ο Γιόνους πήρε το νόμπελ οικονομίας με τα μικροδάνεια στους φτωχούς και με την περιβόητη «τράπεζα φτώχειας». 
Για το ίδιο θέμα ούτε ο Σρέντερ μπόρεσε να αντισταθεί -κέρδισε τις εκλογές το 2003- όταν στην Bundestag τότε, απευθυνόμενος στους πλημμυροπαθείς της Δρέσδης, είχε πει «έχετε χάσει τα πάντα. Ένα πράγμα δεν έχετε χάσει, τα χρέη σας. Γι’ αυτά, εγώ είμαι εδώ», τους είπε τότε. Κέρδισε στις εκλογές, αλλά μετά από λίγο καιρό ο λόγος αυτός αποτέλεσε ουσιαστικά την πολιτική του ταφόπλακα, όταν υπέστη πολιτικό Βατερλό στις περιοχές της Δρέσδης και της Λειψίας εξ αιτίας του ότι δεν μπόρεσε να υλοποιήσει αυτά τα οποία είχε πει τότε στην Bundestag. 
Κυρίες και κύριοι, γιατί έρχεται το θέμα αυτό; Και γιατί αντίστοιχα θέματα έχουν απασχολήσει το ελληνικό Κοινοβούλιο, είτε είναι προτάσεις για ελάχιστο εγγυημένο εισόδημα είτε για όρια αξιοπρεπούς διαβίωσης είτε όπως σήμερα για τη σεισάχθεια; 
Σε αντίθεση με άλλα κράτη-μέλη της Ευρωπαϊκής Ένωσης, η Ελλάδα, δυστυχώς, δεν διαθέτει κάποιο επιτελικό όργανο σχεδιασμού και παρακολούθησης των πολιτικών καταπολέμησης της φτώχειας και του κοινωνικού αποκλεισμού. 
Θέλω να σας υπενθυμίσω ότι το πλέον χαρακτηριστικό παράδειγμα εντοπίζεται στη βρετανική Social Inclusion Unit, η οποία είναι μία αυτόνομη μονάδα σε επίπεδο Γραφείου Πρωθυπουργού, η οποία συντονίζει τις παρεμβάσεις των Υπουργείων για την καταπολέμηση της φτώχειας και παρεμβαίνει σε κρίσιμες περιόδους, όπως η σημερινή, όπου υπάρχει πραγματικά ανάγκη. 
Δεν τα καταφέραμε με τη θεσμοθέτηση του Εθνικού Ταμείου Κοινωνικής Συνοχής –και το γνωρίζετε- και δεν κάλυψε, δυστυχώς, το κενό αυτό, εξ αιτίας της στόχευσης και των αρμοδιοτήτων του ταμείου. 
Θα μπορούσαμε, όμως, κύριοι συνάδελφοι, να επικαιροποιήσουμε τη στόχευση του ταμείου αυτού με διακομματική συμφωνία και κατάθεση αντίστοιχης τροπολογίας. Μπορούμε να το κάνουμε, φυσικά. 
Θα περίμενα κυρίως από το ΣΥΡΙΖΑ-Ενιαίο Κοινωνικό Μέτωπο και μάλιστα σε μία φάση στην οποία βρίσκεται, ανοδική -δημοσκοπικά ή όχι, δεν έχει σημασία- να δει αντίστοιχες προτάσεις νόμου μεγάλων κομμάτων είτε στην Ιταλία είτε στη Γαλλία, τα οποία πέρασαν αντίστοιχες φάσεις με προτάσεις νόμου που κατέβασαν, ώστε να δώσουν επιχείρημα και πόρους για μια τέτοια πρόταση. 
Θυμάστε, φυσικά, τις προτάσεις νόμου για τα ανώτατα επιτρεπόμενα όρια πλούτου. Γιατί δεν το συνδυάζετε με κάτι τέτοιο; Πολύς θόρυβος δημιουργήθηκε εδώ σήμερα για την αναδιανομή πλούτου, για τον πλούτο γενικά, Δονκιχωτισμοί εναντίον του πλούτου. Μια τέτοια πρόταση, όμως, η οποία υπάρχει από αντίστοιχα κόμματα της φιλοσοφίας του ΣΥΡΙΖΑ, δεν βλέπω να κατατίθεται σήμερα ή έστω να είναι στην προεκλογική φαρέτρα. 
Ξέρω ότι ενοχλείστε. Ξέρω ότι δεν θέλετε να βάλετε τα δάχτυλά σας επί τον τύπον των ήλων.","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112082"," Βάλτε τα εσείς που είστε κυβέρνηση.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112083"," Γνωρίζετε πάρα πολύ καλά ότι εμείς έχουμε τους λόγους μας που δεν το κάνουμε. Εσείς γιατί δεν το κάνετε; Γιατί μας φέρνετε μια πρόταση νόμου εδώ, που γνωρίζετε ότι δεν πρόκειται να περάσει, ότι προσκρούει στο άρθρο 73;","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112084"," Εσείς δεν μας αφήνετε να την ψηφίσουμε!","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112085"," Το ξέρετε πολύ καλά ότι αντίστοιχη πρόταση δεν πέρασε ποτέ. Το γνωρίζετε πάρα πολύ καλά αυτό. 
Το επιχείρησε και ο Τσουκάτος κάποτε, το 2000. Δεν πέρασε -αν και κυβερνόν κόμμα τότε- πρόταση νόμου Βουλευτών του ΠΑΣΟΚ. Το 2005 η δική σας. Αργότερα, το 2007 η πρόταση νόμου για το επίδομα θέρμανσης Βουλευτών του ΠΑΣΟΚ.","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112086"," Τι σχέση έχει αυτό;","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112087"," Τι σχέση έχει η πρόταση Τσουκάτου, κύριε Υπουργέ; Τι σχέση έχει;","ΑΛΕΞΙΟΣ ΜΗΤΡΟΠΟΥΛΟΣ",319
"112088"," Πρόκειται για αντίστοιχες προτάσεις οι οποίες ουσιαστικά στοχεύουν στο ίδιο αντικείμενο.","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112089"," Το ίδιο πράγμα είναι;","ΑΛΕΞΙΟΣ ΜΗΤΡΟΠΟΥΛΟΣ",319
"112090"," Είναι στην ίδια φιλοσοφία και το γνωρίζετε πάρα πολύ καλά αυτό.","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112091"," Κύριε Κωνσταντόπουλε, μην απαντάτε στους συναδέλφους και ολοκληρώστε την ομιλία σας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112092"," Και προσκρούουν οι ίδιες προτάσεις στο άρθρο 73.","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112093"," Τι σχέση έχουν οι προτάσεις Τσουκάτου;","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112094"," Κύριε Κωνσταντόπουλε, ολοκληρώστε την ομιλία σας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112095"," Ποιος χλευάζει ποιον; Ποιος θέλει να χαϊδέψει αυτιά; Ποιος λοιπόν χαϊδεύει αυτιά και μάλιστα…","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112096"," Κύριε Κωνσταντόπουλε, σας παρακαλώ μην απαντάτε και ολοκληρώστε την ομιλία σας. Θα πάρετε και εσείς τα δύο λεπτά που πήραν όλοι.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112097"," …αυτιά ανήμπορων και ουσιαστικά απροστάτευτων συμπολιτών μας, μπαίνοντας ουσιαστικά σε ένα εμπόριο ελπίδας προς όλους αυτούς που μας παρακολουθούν σήμερα και ελπίζουν; Διότι κάθε νόμισμα έχει δύο όψεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μήπως μπορούμε να θυμηθούμε όλοι τις χορηγίες των διάφορων εορτοδανείων και καταναλωτικών δανείων διαφόρων τραπεζών σε διάφορες τηλεοπτικές ή ραδιοφωνικές εκπομπές στις οποίες συμμετείχαμε σχεδόν όλοι; Το αρνηθήκαμε; Αρνήθηκε μήπως κανένας να μιλήσει σε ένα τηλεοπτικό παράθυρο μιας εκπομπής, επειδή η χορηγία ήταν από ένα καταναλωτικό δάνειο, προσωπικό δάνειο ή εορτοδάνειο ή οτιδήποτε άλλο; Μήπως έφερε κάποιος καμμία τροπολογία όλα αυτά τα χρόνια που να απαγορεύει τις χορηγίες από αυτά τα δάνεια σε τηλεοπτικές ή ραδιοφωνικές εκπομπές που παρέσυραν όλο και πιο πολλούς συμπολίτες μας; Το έκανε κανένας αυτό, ώστε να μπορεί σήμερα να μιλάει για ευθύνες μόνο της μίας πλευράς; Διότι τα δάνεια δεν τα δίνουν μόνο κάποιοι, αλλά και κάποιοι τα παίρνουν. 
Και φυσικά, θα καταλάβαινα την πρόταση νόμου αν αφορούσε μόνο τα στεγαστικά δάνεια για την πρώτη κατοικία. Όμως, δεν μπορεί να βάζουμε στην ίδια πλευρά αυτόν που παίρνει ένα στεγαστικό δάνειο στη Δραπετσώνα με έναν ο οποίος παίρνει δάνειο για να αγοράσει μια πολυτελή κατοικία στη Μύκονο. Δεν μπορείς να βάλεις στην ίδια πλευρά κάποιον ο οποίος παίρνει ένα δάνειο για να καλύψει τις βασικές του ανάγκες με κάποιον άλλον ο οποίος θέλει απλώς να καταναλώσει παρασυρμένος από μια καταναλωτική κοινωνία, η οποία συνέχεια του λέει να καταναλώνει. Οι ευθύνες, λοιπόν, υπάρχουν από όλες τις πλευρές, κύριοι συνάδελφοι και ας μην κρυβόμαστε πίσω από το δάχτυλό μας.","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112098"," Ολοκληρώστε, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112099"," Ολοκληρώνω, κύριε Πρόεδρε. 
Κύριε συνάδελφε, η πρόταση νόμου θα είχε ουσιαστική σημασία αν δεν είχατε δραπετεύσει από τη διαπραγματευτική ομάδα που σήμερα υπάρχει από τη Νέα Δημοκρατία, το ΠΑΣΟΚ και τη Δημοκρατική Αριστερά και θα διαπραγματευθεί στην επικείμενη ανακεφαλαιοποίηση των τραπεζών, ώστε ένα κομμάτι της ανακεφαλοποίησης να πάει εκεί που πρέπει, δηλαδή στα δάνεια, τα χρέη και στα υπερχρεωμένα νοικοκυριά.","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112100"," Δεν είμαστε για να διαπραγματευτούμε.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112101"," Θα λείπετε από αυτή τη διαπραγματευτική ομάδα και όσες προτάσεις νόμου και αν φέρετε, δεν θα μπορέσουν να καλύψουν αυτό το κενό. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"112102"," Και εμείς σας ευχαριστούμε. 
Το λόγο έχει η κ. Μαρία Κανελλοπούλου. 
Κυρία Κανελλοπούλου, αυτή είναι η πρώτη σας ομιλία;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112103"," Όχι, κύριε Πρόεδρε, είναι η δεύτερη.","ΜΑΡΙΑ ΚΑΝΕΛΛΟΠΟΥΛΟΥ",183
"112104"," Το λέω αυτό, γιατί στην πρώτη ομιλία υπάρχει μεγαλύτερη ανοχή. Άρα, λοιπόν, αφού είναι η δεύτερη ομιλία σας, δεν θα υπάρξει καμμία ανοχή.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112105"," Όχι, κύριε Πρόεδρε, δεν θέλω καμμία ανοχή. Θα φροντίσω να είμαι εντός χρόνου. 
Κύριε Πρόεδρε, κύριε Υφυπουργέ, παρά το γεγονός ότι είμαι νέα –εννοώ νέα Βουλευτής- και ούσα άνθρωπος που έχει βιωματική και όχι επαγγελματική σχέση με την πολιτική, σήμερα νιώθω μια μεγάλη σιγουριά. Η σημερινή συζήτηση επιβεβαιώνει όχι μόνο τη δική μου σταθερή εμπιστοσύνη στην Αριστερά, αλλά η σημερινή πρόταση νόμου του ΣΥΡΙΖΑ-ΕΚΜ επιβεβαιώνει κυρίως τις μεγάλες προσδοκίες των Ελλήνων πολιτών από το κόμμα μας, προσδοκίες που κορυφώνονται με την ελπίδα πως γρήγορα θα είμαστε κυβέρνηση. 
Η σημερινή πρόταση νόμου αποτελεί επιβεβαίωση και για το ότι έχουμε προτάσεις και θέσεις τεκμηριωμένες –και άρα και μπορούμε, αλλά και θέλουμε να κυβερνήσουμε- αλλά και για το ότι υλοποιούμε όλα όσα υποσχεθήκαμε προεκλογικά και τέλος, ότι βάζοντάς τα με τις τράπεζες μέσα από αυτήν την πρόταση νόμου, δεν στρογγυλεύουμε τις διεκδικήσεις μας, δεν υπαναχωρούμε και δεν ξεχνούμε τι έχουμε υποσχεθεί. 
Βεβαίως όση σιγουριά με κάνουν να νιώθω οι σύντροφοί μου που εισηγούνται αυτό το περίφημο από τεχνικής, αλλά και ουσιαστικής άποψης κείμενο, άλλη τόση ανασφάλεια νιώθω παρατηρώντας και βιώνοντας στον περίγυρό μου και στην κοινωνία την κατάσταση που επικρατεί σε κάθε μεσοαστικό, μικροαστικό, σε κάθε λαϊκό σπίτι αυτής της χώρας.
Κύριοι της Κυβέρνησης, επιλέξατε να χτυπήσετε και πάλι τους αδύναμους, όχι μόνον τους από πάντα αδύναμους, τους από πάντα αποκλεισμένους –αυτοί είναι εκπαιδευμένοι στη φτώχεια- αλλά κι αυτούς οι οποίοι με μια μικρή, μια σχετική οικονομική άνεση κατά τα «χρυσά χρόνια» του Σημίτη πήραν ένα δάνειο, αγόρασαν ένα σπίτι και τώρα κινδυνεύουν να το χάσουν. Αφού πρώτα έχετε κατασυκοφαντήσει εφ’ όλης της ύλης εκπαιδευτικούς, γιατρούς, ιδιωτικούς, δημόσιους υπαλλήλους, μικρομεσαίους επιχειρηματίες ως ανίκανους, χαραμοφάηδες, τεμπέληδες, φοροδιαφεύγοντες, προχωράτε σήμερα ένα βήμα παραπάνω. 
Φτάσατε δηλαδή στο σημείο να μέμφεστε και να τιμωρείτε ένα ζευγάρι, παραδείγματος χάριν, εκπαιδευτικών που μετά από είκοσι πέντε χρόνια υπηρεσίας αποφάσισαν να φύγουν από το νοίκι και να στεγάσουν με μεγαλύτερη ασφάλεια και μια μικρή άνεση τα δύο ή τα τρία παιδιά τους. Έχετε κατρακυλήσει τόσο που θεωρείτε προνομιούχους δύο γονείς μικρομεσαίους, ελεύθερους επαγγελματίες, στους οποίους ποτέ δεν έφτασαν τα χρυσά κουτάλια που ευαγγελιζόσασταν τότε και οι οποίοι αναγκάστηκαν ή παρακινήθηκαν ανοιχτά να πάρουν δάνεια από την τράπεζα, για να μεγαλώσουν τον κύκλο των εργασιών τους, να συντηρήσουν το σπίτι τους και για να στείλουν τα παιδιά τους στο φροντιστήριο Αγγλικών ή σε ένα μεταπτυχιακό.
Έχετε φτάσει σε τέτοιο επίπεδο ύβρεως που ενώ αφήνετε τα καρτέλ των σούπερ μάρκετ να συνεχίζουν το πάρτι της κερδοσκοπίας, να συνεχίζουν το πάρτι σε βάρος του νοικοκυριού που μετράει πλέον σε λίγα χαρτονομίσματα το μηνιαίο κόστος τροφής, κύριε Υφυπουργέ, την ίδια ώρα απειλείτε τη στέγη ανθρώπων που βρίσκονται επίσημα κάτω από το όριο της φτώχιας. Ενώ η εσωτερική υποτίμηση του ευρώ είναι η πραγματικότητα που ζει η πλειοψηφία των ανθρώπων αυτής της χώρας, εσείς προβαίνετε σε μία άνευ προηγουμένου ανατίμηση του τραπεζικού κεφαλαίου. 
Πού θα φτάσει πια αυτή η λατρεία του τραπεζικού συμφέροντος; Πού θα φτάσει η αναλγησία; Πόσα ακόμα κοράκια θα κάνουν ουρές στις αίθουσες των πλειστηριασμών;
Πείτε μας τι θα γίνει με τον άνθρωπο που έμεινε άνεργος από τις συγχωνεύσεις που εσείς υπογράφετε; Τι θα γίνει με τους ανέργους που εσείς έμμεσα ή άμεσα απολύσατε; Τι θα γίνει με αυτόν που είχε προϋπολογίσει την πληρωμή του δανείου όχι για το σπίτι στη Μύκονο, αλλά του σπιτιού του, του μοναδικού σπιτιού του, αλλά τώρα –τι να κάνουμε- δεν μπορεί να πληρώσει γιατί δεν έχει δουλειά, εξαιτίας των πολιτικών σας; Το μόνο που δεν έχετε επιτρέψει στις τράπεζες – ακόμα, γιατί ποτέ δεν ξέρουμε- είναι να μην δίνουν δάνεια σε υπαλλήλους των οποίων η θέση εργασίας πρόκειται να χαθεί.
Και επειδή αυτά δεν είναι ένα ευφάνταστο κεφάλαιο του βιβλίου της επιστημονικής φαντασίας της Αριστεράς, ακούστε ένα από τα πιο ακραία παραδείγματα και μ’ αυτό θα κλείσω. 
Γνωρίζετε, ενδεχομένως, την περίπτωση της Αχαϊκής Συνεταιριστικής Τράπεζας. Η τράπεζα αυτή έκλεισε αφήνοντας στο δρόμο οριστικά 65 από τους 100 εργαζόμενους, ενώ οι υπόλοιποι ουσιαστικά περιμένουν τη λήξη της τρέχουσας εκκαθάρισης για να μάθουν κι αυτοί την απόλυσή τους. Οι εργαζόμενοι αυτοί εκτός από το να εργάζονται στην τράπεζα και επειδή πραγματικά κόπιασαν για να στηθεί αυτό το ίδρυμα, αποφάσισαν να παίρνουν τα δάνειά τους από το ίδρυμα το οποίο οι ίδιοι προστάτευαν με την εργασία τους. Ε, λοιπόν, το εξωφρενικό: Ενώ έχουν απολυθεί δεν έχουν πάρει τις αποζημιώσεις που όφειλαν να έχουν πάρει, η τράπεζα τους εκβιάζει να πληρώσουν εγκαίρως το δάνειό τους.
Κύριοι, καταψηφίζοντας την πρότασή μας, είτε αρθρώνοντας ένα προκλητικό «όχι», είτε αρθρώνοντας ένα ακόμα πιο προκλητικό και θρασύδειλο «παρών», είμαι σίγουρη ότι γνωρίζετε ότι σκαλίζετε ακόμα ένα «όχι» στο «μάρμαρο» της ταφόπλακας που θα θάψει τον παλιό πολιτικό κόσμο, έναν κόσμο που τόσο λυσσαλέα πασχίζετε να κρατήσετε στη ζωή με τεχνητές αναπνοές.
Εμείς θέλουμε να δώσουμε ανάσα στα νοικοκυριά, θέλουμε να δώσουμε ανάσα στους φτωχούς. Προβλέπω και ελπίζω ότι με την εμμονή σας στην καταστροφή της χώρας η ανάσα που δεν δίνετε στους αδικημένους θα γίνει άνεμος οργής, θα γίνει άνεμος ανεξέλεγκτος και ο άνεμος αυτός, κυρία Βούλτεψη, που φύγατε αφού πετάξατε τα δηλητηριώδη σας βέλη, ναι, αυτός ο άνεμος θα μετατραπεί σε ανατροπή.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΚΑΝΕΛΛΟΠΟΥΛΟΥ",183
"112106"," Το λόγο έχει ο κύριος Γεώργιος Πάντζας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112107"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Πρωθυπουργέ, θα ήθελα να πω «φωνή βοώντος εν τη ερήμω». Έχω να σας δω –όχι εσάς, κύριε Υφυπουργέ- από τη μέρα που λειτούργησε αυτή η Βουλή μετά τις εκλογές στις 17 του Ιούνη. Τελικά καταλαβαίνει κανείς ότι είστε μία αόρατη Κυβέρνηση. Έχουμε ενάμισι εκατομμύριο ανέργους, μεγάλες περικοπές σε μισθούς και συντάξεις, χιλιάδες μαγαζιά που έχουν κλείσει. Τζίρος στα μαγαζιά δεν υπάρχει και η ύφεση καλπάζει. ΠΑΣΟΚ και Νέα Δημοκρατία καταστρέψατε μία χώρα, τη χρεοκοπήσατε, διαλύσατε τη δημόσια διοίκηση και φτιάξατε το κράτος που λέγεται «ο κλέψας του κλέψαντος» και «ο εξαπατήσας του εξαπατήσαντος». Χρόνια τώρα σπρώχνατε τον ελληνικό λαό να πάρει δάνεια για σπίτια, αυτοκίνητα, διακοπές, δάνεια για γάμο, ομόλογα, κάρτες και ο λαός «τσίμπησε». Σήμερα που οι μισοί είναι άνεργοι και στους άλλους μισούς «κόψατε» τους μισθούς και τις συντάξεις, τους στείλατε να πληρώσουν εφορίες δυσανάλογες με το εισόδημά τους, τους ζητάτε χαράτσια και διάφορα ΕΤΑΚ, ΛΑΦΚΑ και δεν συμμαζεύεται. Σήμερα που η χώρα γερνάει βιολογικά, αντί να στηρίξετε την οικογένεια, θεωρείτε τα παιδιά ως τεκμήριο για την εφορία. Αυτή τη στιγμή τα ελληνικά νοικοκυριά καλούνται να πάνε να πληρώσουν στις τράπεζες και στην εφορία όλα τα παραπάνω που σας ανέφερα. 
Κύριοι συνάδελφοι, πού θα βρει τα λεφτά ο κοσμάκης; Θα κλέψει όπως κλέβουν σήμερα πάρα πολλοί ένθεν και ένθεν και κανείς δεν πάει φυλακή; Κανείς δεν επιστρέφει τα κλεμμένα, όταν υπάρχουν χιλιάδες άνθρωποι με καταθέσεις δισεκατομμυρίων στο εξωτερικό και τόσα χρόνια δεν μπορείτε να τους βρείτε. Δεν τους βρίσκετε γιατί δεν θέλετε να τους βρείτε, διότι αυτοί κι εσείς είστε μία παρέα και «κόρακας κοράκου μάτι δεν βγάζει». Οι τράπεζες απαιτούν από τον κοσμάκη να πάει να πληρώσει τα οφειλόμενα. Πώς θα γίνει αυτό; Ουκ αν λάβοις παρά του μη έχοντος. Μαζί με τα μέτρα που ετοιμάζει η παρέα σας, οι τράπεζες, οι «γκάγκστερ» τοκογλύφοι και η τρόικα, θέλετε να δώσετε τη χαριστική βολή στην ελληνική οικογένεια, στον ελληνικό λαό.
Επιτέλους, κύριοι της συγκυβέρνησης, πού ζείτε; Όλα αυτά συμβαίνουν δίπλα σας. Οι συνάνθρωποί μας δυστυχούν. Τα λαϊκά συσσίτια θυμίζουν γερμανική κατοχή. Έχουμε πέντε χιλιάδες αυτοκτονίες. Για σας είναι λαϊκισμός οι ζωές των ανθρώπων που χάνονται, τα παιδιά που λιποθυμούν στο σχολείο; Μα, εσείς δεν είστε άνθρωποι; Μπορείτε το βράδυ να κοιμάστε; Δεν έχετε πρόβλημα με τη συνείδησή σας; Δεν σας κυνηγούν ερινύες; Εκτός αν είστε από άλλο πλανήτη και λειτουργείτε σαν ρομπότ με την κασέτα που σας έχουν βάλει η τρόικα, η Μέρκελ, οι τράπεζες και ο βάρβαρος καπιταλισμός σας.
Να είστε σίγουροι ότι ο ΣΥΡΙΖΑ δεν θα σας επιτρέψει να δώσετε αυτή τη χαριστική βολή.
Θα μπούμε μπροστά στο λαό μας, στις πλατείες, στις πόλεις και στα χωριά, μέσα στη Βουλή, στην Ευρώπη, σε όλο τον κόσμο. Βεβαιώνουμε τον ελληνικό εργαζόμενο λαό, την κάθε οικογένεια, τον κάθε συνταξιούχο, τον άνεργο, τον φοιτητή, τη νεολαία μας, τον ελεύθερο επαγγελματία, τον κάθε άνθρωπο που πλήττεται σήμερα από μνημόνια και το Διεθνές Νομισματικό Ταμείο, ότι είμαστε δίπλα του. Και μαζί με το λαό μας, όλοι μαζί, θα τους ανατρέψουμε! Ή εμείς ή αυτοί!
Ο ελληνικός λαός καταλαβαίνει κάθε μέρα, συνειδητοποιεί, ότι ο μεγαλύτερος εχθρός του ανθρώπου είναι ο καπιταλισμός.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"112108"," Εγώ ευχαριστώ για τη συντομία. 
Ο κ. Απόστολος Βεσυρόπουλος έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112109"," Κύριε Πρόεδρε, κυρίες και κύριοι συνάδελφοι, είμαι νέος Βουλευτής. Πιστεύω στην πολιτική της σύνθεσης και της συνεννόησης. Είναι αναμφισβήτητα θετικό και προάγει την κοινοβουλευτική μας δημοκρατία το να καταθέτει η Αξιωματική Αντιπολίτευση προτάσεις νόμου και ακόμα θετικότερο οι προτάσεις αυτές να στηρίζονται από τη Συμπολίτευση. 
Για να συμβούν όλα αυτά, κυρίες και κύριοι συνάδελφοι, πρέπει να συντρέχουν συγκεκριμένες προϋποθέσεις. 
Προϋπόθεση πρώτη: Ειλικρίνεια και ορθολογισμός. 
Προϋπόθεση δεύτερη: Απουσία σκοπιμοτήτων.
Προϋπόθεση τρίτη: Συνεργασία και όχι μονομέρεια.
Ποιες από αυτές τις προϋποθέσεις συντρέχουν στην πρόταση που κατέθεσε ο ΣΥΡΙΖΑ; Απάντηση: Ούτε μία δυστυχώς.
Κυρίες και κύριοι συνάδελφοι, κατατέθηκε μία πρόταση νόμου μόνο και μόνο για να κατατεθεί, για να δημιουργήσει εντυπώσεις και να χαϊδέψει αυτιά. Εκεί έξω, εκτός από οργή, υπάρχει ανθρώπινη δυστυχία, απόγνωση. Η δυστυχία, η απόγνωση, οι δυσκολίες της επιβίωσης δεν μπορούν να αποτελούν εμπόριο ελπίδας, ελπίδας ψεύτικης.
Έρχεστε σήμερα κι ενώ κυοφορούνται κρίσιμες διεργασίες στην Ευρωπαϊκή Ένωση που επηρεάζουν το μέλλον της χώρας κι ενώ βρίσκεται σε εξέλιξη η κρίσιμη διαπραγμάτευση με την τρόικα, καταθέτετε μία πρόταση νόμου που δεν εδράζεται στην πραγματικότητα. Δεν μπορεί να εφαρμοστεί. Είναι εξ αντικειμένου πρόχειρη και βεβιασμένη. Γιατί; Διότι ακόμα δεν έχει ολοκληρωθεί η ανακεφαλαιοποίηση των τραπεζών. Δεν υπάρχει, δηλαδή, μία σταθερή βάση για να πατήσουμε και μετά να σχεδιάσουμε μέτρα ανακούφισης των υπερχρεωμένων νοικοκυριών.
Υπόσχεστε σεισάχθεια, με τη χαρακτηριστική ευκολία αυτού που υπόσχεται κάτι, γιατί ξέρει ότι ποτέ δεν θα πραγματοποιήσει την υπόσχεσή του. Ολική διαγραφή χρεών. Μερική διαγραφή με αυθαίρετους και αναπόδεικτους υπολογισμούς και κούρεμα μηνιαίων δόσεων για να μην ξεπερνούν το 30% του μηνιαίου εισοδήματος.
Σε αυτό το τελευταίο θα μπορούσαμε να συμφωνήσουμε, αφού αποτελεί προεκλογική μας δέσμευση. Και μπορούμε να συμφωνήσουμε στο άμεσο μέλλον. Πότε; Όταν έρθει, σε σύντομο χρονικό διάστημα, μία ολοκληρωμένη νομοθετική πρόταση για την ανακούφιση των υπερχρεωμένων νοικοκυριών. 
Για να έρθει, όμως, πρέπει πρώτα να ξέρουμε πού πατάμε, να υπάρχουν συνθήκες ασφάλειας στο τραπεζικό σύστημα. Και αυτό θα συμβεί με την ανακεφαλαιοποίηση των τραπεζών, την επάνοδο του κλίματος εμπιστοσύνης και σταθερότητας.
Χωρίς υγιές τραπεζικό σύστημα δεν υπάρχει οικονομία, προοπτική και περιθώρια ανάπτυξης προς όφελος του κοινωνικού συνόλου.
Φυσικά, το τραπεζικό σύστημα έχει και αυτό τις δικές του ευθύνες για τη σημερινή κατάσταση της οικονομίας και οφείλει να αλλάξει.
Κυρίες και κύριοι συνάδελφοι, σε αυτό το σημείο θα ήθελα να κάνω μία αναφορά στις επιχειρήσεις που αδυνατούν να ανταποκριθούν στις δανειακές τους υποχρεώσεις. Και ξέρετε ότι αυτή η αδυναμία μπορεί να μετατραπεί σε μία βραδυφλεγή βόμβα, που αν εκραγεί, θα απειλήσει την κοινωνία με νέες στρατιές ανέργων.
Η στήριξη των υγιών επιχειρήσεων, που εξαιτίας της κρίσης αντιμετωπίζουν πρόβλημα ρευστότητας και δεν έχουν πρόσβαση σε κεφάλαια, αποτελεί επιτακτική ανάγκη. Για παράδειγμα, υπάρχουν επιχειρήσεις που αντιμετωπίζουν αδυναμία εξυπηρέτησης δανείων που πήραν από το ΤΕΜΠΜΕ προ κρίσης. Αυτά τα δάνεια πρέπει να τύχουν μιας κάποιας ρύθμισης.
Και επειδή προέρχομαι από αγροτικό νομό γνωρίζω ότι σοβαρά προβλήματα αντιμετωπίζουν και οι επιχειρήσεις που δραστηριοποιούνται στον αγροτικό τομέα και εμμένω στην ανάγκη ενιαίων και ορθολογικών ρυθμίσεων που θα ισχύσουν προκειμένου να δοθεί ανάσα στις υπερχρεωμένες επιχειρήσεις.
Κυρίες και κύριοι συνάδελφοι, διανύουμε τον πιο κρίσιμο μήνα. Ο μήνας αυτός πρέπει να ολοκληρωθεί με το ξεμπλοκάρισμα των διαδικασιών για τη δόση των 31,5 δις ευρώ, με τα θεμέλια επανεκκίνησης της οικονομίας, μ’ ένα θετικό και φιλικό επενδυτικό κλίμα, με την ανακεφαλαιοποίηση των τραπεζών απαραίτητη συνθήκη για να τονωθεί η αγορά, για να αρχίσει να λειτουργεί και πάλι η οικονομία. Μ’ ένα μαξιλάρι ασφαλείας για την σταθερότητα του τραπεζικού μας συστήματος μπορούμε να συζητήσουμε νομοθετικές ρυθμίσεις και παρεμβάσεις για την ανακούφιση των υπερχρεωμένων νοικοκυριών, για την προστασία των δανειοληπτών. Δεν υπάρχει κανείς που να μην βλέπει το πρόβλημα. 
Εγώ ζω και κινούμαι μέσα στον κόσμο. Άνθρωποι που γνωρίζω στον τόπο μου αντιμετωπίζουν δυσκολίες με τις δανειακές τους υποχρεώσεις προς τα πιστωτικά ιδρύματα. Η μείωση εισοδημάτων, η ύφεση, είναι μια πραγματικότητα που την αντιλαμβανόμαστε και εμείς. Δεν έχετε a priori την υψηλή κυριότητα στην κοινωνική ευαισθησία. 
Άρα, στοχευμένα και συγκροτημένα στο επόμενο χρονικό διάστημα πρέπει να πάμε σε ολοκληρωμένες, γενναίες και τολμηρές νομοθετικές πρωτοβουλίες στα όρια αντοχής του τραπεζικού συστήματος, πρωτοβουλίες που επιβάλλουν στο τραπεζικό σύστημα να κινηθεί σύστοιχα με τις κοινωνικές συνθήκες που επικρατούν στη χώρα, να πληρώνουν μόνο τόκο οι δανειολήπτες που κινούνται στα όρια της υπερχρέωσης και της αδυναμίας κάλυψης των υποχρεώσεων τους και η δόση να μην ξεπερνά το 30% του μηνιαίου εισοδήματος. Ήταν και εξακολουθεί να είναι δέσμευση του Πρωθυπουργού, δέσμευση που αφορά και εμάς. 
Στην πλειονότητα των δανείων οφείλουμε να πάμε σ’ ένα μοντέλο ρυθμίσεων που θα κινείται σε δύο άξονες. Ο πρώτος άξονας είναι η μείωση της δόσης και ο δεύτερος η επιμήκυνση του χρόνου αποπληρωμής. Υπάρχουν και άνθρωποι που το κεκτημένο ζωής και διαβίωσης ανατράπηκε. Υπάρχουν μειώσεις μισθών στον ιδιωτικό τομέα, μείωση του οικογενειακού εισοδήματος. Υπάρχουν και άνεργοι. Είναι πολύ εύκολο να λες σε κάποιον που έχει χάσει τη δουλειά του ότι «θα σου διαγράψω το χρέος σου. Την απομείωση του χρέους ή το «κούρεμα» θα μπορούσαμε να το δούμε μελετημένα και ρεαλιστικά. Για τους ανέργους, όμως, μπορούμε να εξετάσουμε το ενδεχόμενο να υπάρξει περίοδος χάριτος μέχρι να βρουν πάλι δουλειά. Και βέβαια πρέπει να δούμε το πλαίσιο και τη διαβάθμιση των υποχρεώσεων των υπερχρεωμένων επιχειρήσεων σε συνεργασία μ’ όλους με αντικειμενικά κριτήρια.
Κυρίες και κύριοι συνάδελφοι, είναι σαφές ότι η πρόταση νόμου του ΣΥΡΙΖΑ κατατέθηκε για να κατατεθεί. Η δική μας, όμως, πρόταση που θα έρθει σύντομα στη Βουλή, οι δικές μας νομοθετικές πρωτοβουλίες που θα κατατεθούν, θα γίνουν νόμος του κράτους και θα απευθύνονται σ’ αυτούς που πραγματικά έχουν ανάγκη, αυτούς που χρειάζονται στήριξη για να σταθούν όρθιοι. Και αυτοί είναι οι οικογένειες και οι επιχειρήσεις που πρέπει να κρατηθούν για να κρατηθεί και η κοινωνική συνοχή με αλήθειες και όχι με υποσχέσεις και εμπόριο ελπίδας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΠΟΣΤΟΛΟΣ ΒΕΣΥΡΟΠΟΥΛΟΣ",60
"112110","   Το λόγο έχει ο κ. Γεώργιος Στύλιος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112111"," Κύριε Πρόεδρε, κυρίες και κύριοι συνάδελφοι, θα αποτελούσε κοινοτυπία να επαναλάβω ή να περιγράψω την οικονομική κρίση στην οποία βρίσκεται σήμερα η πατρίδα μας και η οποία αγγίζει το σύνολο σχεδόν του πληθυσμού αυτής της χώρας. Τα αποτελέσματα είναι τραγικά και είναι περισσότερο τραγικά για όσους δανείστηκαν τα τελευταία χρόνια είτε για την απόκτηση κατοικίας, είτε για τους επιχειρηματικούς λόγους, είτε γιατί το life style της προηγούμενης δεκαετίας τούς ωθούσε σ’ έναν υπέρμετρο καταναλωτισμό.
Ειδικά για το τελευταίο θα ήθελα να τονίσω ότι ασφαλώς έχουν ευθύνη οι δανειολήπτες, αλλά θα πρέπει να υπογραμμίσουμε και την τεράστια ευθύνη των τραπεζικών ιδρυμάτων, τα οποία συνέβαλαν με τα εορτοδάνεια, τα διακοποδάνεια και κάθε λογής τεχνικής marketing για να παρασύρουν συμπολίτες μας να ζήσουν έναν ψεύτικο τρόπο ζωής.
Σήμερα, όμως, βρισκόμαστε ενώπιον μιας πραγματικότητας. Τα στοιχεία της Τράπεζας της Ελλάδος είναι κάτι παραπάνω από αποκαλυπτικά. Μέσα σε τρία χρόνια τα επισφαλή δάνεια τριπλασιάστηκαν. Συνολικά τα ποσά των καθυστερούμενων δανείων ξεπερνούν ήδη τα 45 δις ευρώ. Οι δε προβλέψεις για το άμεσο μέλλον είναι δυσοίωνες. Αυτή είναι η πραγματικότητα, η οποία πρέπει να αντιμετωπιστεί άμεσα και αποτελεσματικά.
Κυρίες και κύριοι συνάδελφοι, μπορεί η πρόταση του ΣΥΡΙΖΑ να αντιμετωπίσει το πρόβλημα; Σαφέστατα, όχι. Θα εξηγήσω το λόγο.
Η πρόταση σας, κυρίες και κύριοι συνάδελφοι του ΣΥΡΙΖΑ, έρχεται σε συνέχεια του γνωστού νόμου 3869/2010, γνωστό ως νόμο Κατσέλη. Ο νόμος Κατσέλη είχε ορισμένα θετικά σημεία, είχε, όμως, και πάρα πολλά αρνητικά: Διαχώριζε τους πολίτες σε επιχειρηματίες και μη, σε εμπόρους και μη. Και οι επιχειρηματίες αποκλειόταν από τις διατάξεις του νόμου αυτού, όταν μάλιστα, όλοι γνωρίζουμε τη δραματική κατάσταση, στην οποία βρίσκεται η αγορά.
Γνωρίζετε όλοι ότι οι έμποροι και οι επιχειρηματίες αναγκάζονταν από τις συνθήκες που επικρατούν να πάρουν δάνεια στεγαστικά, να δεσμεύσουν το σπίτι τους και να χρησιμοποιήσουν τα χρήματα από αυτό το δάνειο για καθαρά εμπορικούς λόγους, για ρευστότητα στην επιχείρηση τους. Στο σχέδιο, όμως, νόμου που καταθέσατε δεν προβλέπεται καμία πρόταση για να λυθεί αυτό το πρόβλημα. Δεν προβλέπεται καμία πρόταση σε κανένα άρθρο. 
Ο νόμος Κατσέλη δεν ήταν αποτελεσματικός. Σας αναφέρω ότι μέχρι σήμερα έχουν κατατεθεί, σύμφωνα με τα επίσημα στοιχεία, στα αρμόδια δικαστήρια σαράντα χιλιάδες αιτήσεις δανειοληπτών για ανακούφιση. Από τις σαράντα χιλιάδες αιτήσεις, οι είκοσι χιλιάδες έχουν κατατεθεί από φορείς όπως είναι το Ινστιτούτο Καταναλωτών και άλλα. Οι υπόλοιπες είκοσι χιλιάδες αιτήσεις έχουν κατατεθεί από δικηγόρους. Από τις είκοσι χιλιάδες αιτήσεις που έχουν κατατεθεί από δικηγόρους, έχουν εκδικαστεί οι επτά χιλιάδες αιτήσεις και έχουν εκδοθεί τρεισήμισι χιλιάδες αποφάσεις. Σύμφωνα με τη δική μου πληροφόρηση και ενημέρωση, μία μόνο εξωδικαστική απόφαση έχει υπάρξει που οδήγησε σε συμβιβασμό και σε λύση. Μάλιστα, έχει εκδοθεί μια απόφαση που αναφερόταν σε πολύ μικρά ποσά. 
Κυρίες και κύριοι συνάδελφοι, καταθέτω στα Πρακτικά της Βουλής αίτηση υπαγωγής στο νόμο που κατατέθηκε στις 27 Σεπτεμβρίου 2012 –πριν από λίγες μέρες- και η οποία έχει πάρει δικάσιμο για τις 11 Μαΐου 2016. Μπορεί να λειτουργήσει και να εφαρμοστεί αυτός ο νόμος ή οποιαδήποτε πρόταση νόμου, όταν η υπόθεση κατατίθεται το 2012 και πρόκειται να εκδικαστεί το 2016; 
Ο Εισηγητής, καθώς και άλλοι Βουλευτές του ΣΥΡΙΖΑ γνωρίζουν αυτές τις διαδικασίες. Σε κανένα άρθρο της πρότασής τους δεν προσπαθούν να λύσουν αυτό το πολύ σοβαρό πρόβλημα. 
(Στο σημείο αυτό ο Βουλευτής κ. Γεώργιος Στύλιος καταθέτει για τα Πρακτικά τα προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κυρίες και κύριοι συνάδελφοι, ποιον προσπαθεί να προστατεύσει αυτός ο νόμος; Προσπαθεί να προστατεύσει τους νοικοκυραίους, τους έντιμους και συνεπείς, οι οποίοι εκπλήρωναν τις υποχρεώσεις τους και οι οποίοι βρέθηκαν στη θέση να μην μπορούν να τις εκπληρώσουν, χωρίς δική τους υπαιτιότητα; Και προσπαθεί να προστατεύσει ο νόμος αυτός τους ανθρώπους αυτούς, οι οποίοι βρέθηκαν σε αυτήν τη θέση, λόγω των περικοπών που έγιναν στα εισοδήματά τους σίγουρα χωρίς δική τους ευθύνη ή όλους; Συνεπώς, προστατεύει και αυτούς που σκορπούσαν δίχως μέτρο. 
Η πρότασή σας, κυρίες και κύριοι συνάδελφοι του ΣΥΡΙΖΑ, δημιουργεί εντυπώσεις και κλείνει το μάτι στους μπαταχτσήδες, ότι μπορούν κι αυτοί να βολευτούν. 
Θα ήθελα να επισημάνω το εξής: Για κάθε άδικο δάνειο που χαρίζεται, αντιστοιχεί κάποιος άδικος φόρος και σίγουρα μια άδικη απόλυση. Επίσης, για κάθε δόλιο δάνειο που δίνεται υπάρχει από πίσω κάποια δόλια τράπεζα ή κάποιος υπάλληλος που λειτούργησε με δόλο. Στην πρότασή σας δεν υπάρχει καμμία πρόβλεψη για τιμωρία όλων αυτών. 
Συνεπώς, είναι κάτι παραπάνω από επιτακτική ανάγκη να βρεθεί άμεσα μια βιώσιμη λύση που θα ανακουφίζει τα νοικοκυριά, αλλά και θα μειώσει τους κινδύνους για το τραπεζικό σύστημα. 
Η προστασία και ανακούφιση των δανειοληπτών ήταν άλλωστε και μια από τις προεκλογικές υποσχέσεις του κόμματός μου, της Νέας Δημοκρατίας. Το δημόσιο συμφέρον επιβάλλει να γίνει πράξη, αλλά και η αξιοπιστία μας απέναντι στους πολίτες επιβάλλει να έρθει στο ελληνικό Κοινοβούλιο –και σύντομα μάλιστα- ένα ολοκληρωμένο, βιώσιμο και αποτελεσματικό νομοσχέδιο που θα δίνει λύσεις. 
Ευχαριστώ πολύ.","ΓΕΩΡΓΙΟΣ ΣΤΥΛΙΟΣ",487
"112112","  Κι εγώ σας ευχαριστώ.
Το λόγο έχει ο κ. Παρίσης Μουτσινάς.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112113"," Ευχαριστώ, κύριε Πρόεδρε.
 Κυρίες και κύριοι συνάδελφοι, κύριε Υπουργέ, όταν πρωτοανέλαβε ο Υπουργός Οικονομικών. κ. Στουρνάρας, το δύσκολο πόστο του, του είχα ευχηθεί «καλή επιτυχία», του επισήμανα όμως, να θυμάται πως πίσω από τους λογιστικούς αριθμούς υπάρχουν ανθρώπινες ψυχές και όνειρα νέων παιδιών. 
Σήμερα, παρά τις αμυδρές προσδοκίες που γέννησε αυτή η Κυβέρνηση, ότι κάτι θα αλλάξει στα πράγματα του τόπου, η κοινωνία των εργαζομένων, συνταξιούχων, μικρομεσαίων, επιχειρηματιών, αγροτών, γυναικών και νέων έχει φθάσει ή και ξεπεράσει τα όριά της, πριν καν ενσκήψουν ακόμη τα νέα σκληρά  μέτρα που έρχονται.
Η συνεχιζόμενη ύφεση επί πέντε συνεχή χρόνια, που είναι 25% συνολικά, η καταγεγραμμένη ανεργία στο 23% σήμερα, με τάσεις αύξησης, το γεγονός ότι η πραγματική ανεργία είναι 30%, εάν λάβουμε υπ' όψιν μας φοιτητές και άλλους, όλα αυτά επιτείνουν τα οικονομικά και κοινωνικά προβλήματα. 
Τετρακόσιες χιλιάδες και πλέον οικογένειες δεν έχουν ούτε ένα εργαζόμενο μέλος. Το 30% της κοινωνίας είναι κάτω από το επίπεδο της φτώχειας. Την ίδια στιγμή κάποιοι, οι ίδιοι πάντοτε άνθρωποι, κερδοσκοπούν και ασκούνται στο σπορ των εμβασμάτων στο εξωτερικό, χωρίς μάλιστα να δηλώνουν εισοδήματα ανάλογα με τα εμβάσματα που εξάγουν. Οι πρώτοι έχουν «φουσκωμένα» δάνεια στις τράπεζες και αδυνατούν να τα αποπληρώσουν και οι δεύτεροι έχουν «φουσκωμένα» πορτοφόλια κυρίως στις τράπεζες του εξωτερικού. Η τελευταία λίστα είναι ενδεικτική του νοσηρού κλίματος που έχει ενσκήψει στη χώρα μας το τελευταίο διάστημα και έχει φύγει και το τελευταίο φύλλο συκής.
Η υπερχρέωση των ελληνικών νοικοκυριών στις τράπεζες έγινε πλέον ένα εκρηκτικό πρόβλημα. Είναι πρόβλημα πολιτικό, το οποίο πρέπει πλέον να αντιμετωπιστεί όχι με ημίμετρα, αλλά με πολιτικά μέτρα, σοβαρά και ολοκληρωμένα. 
Ο ν.3869/2010, αν και φάνηκε να ανοίγει ένα δρόμο για την αντιμετώπιση του προβλήματος, έχει πλέον αδυναμία να ανταποκριθεί σήμερα στο πρόβλημα λόγω των εκρηκτικών και ραγδαίων οικονομικών εξελίξεων. Υπάρχει μια ραγδαία φτωχοποίηση της μεσαίας τάξης και σημαντική αναδιανομή του πλούτου.
Ήδη, με μία επίσκεψη που έκανα στο ΕΚΠΟΙΖΩ προχθές, φάνηκε από τις επαφές που έχει με τις τράπεζες αυτή η οργάνωση, η οποία ασχολείται με τα δάνεια και τα υπερχρεωμένα νοικοκυριά, ότι κανένας εξωδικαστικός συμβιβασμός δεν έχει ολοκληρωθεί. 
Η επικαιροποίηση, λοιπόν, της λύσης, για να είναι αποτελεσματική, πρέπει να είναι ριζοσπαστική. Αυτό σημαίνει ότι πρέπει να υποχρεωθούν πλέον οι τράπεζες -και το τονίζω αυτό- να συμβάλλουν στη ρύθμιση ή στη διαγραφή χρεών, όπου χρειάζεται, ώστε ξεπερνώντας δημιουργικά τα βραχυπρόθεσμα συμφέροντά τους να στηρίξουν τα φτωχοποιημένα στρώματα της κοινωνίας και συγχρόνως να υπηρετήσουν τα μακροπρόθεσμα δικά τους συμφέροντα και επιχειρηματικά σχέδια. Πρέπει και οι τράπεζες να καταλάβουν ότι είναι επιχειρήσεις που αφορούν το κοινωνικό σύνολο.
Θέλω να αναφέρω μερικά στοιχεία, για να γίνω σαφής. Οι τράπεζες και ιδιαίτερα οι ιδιωτικές έχουν συμβάλλει στην υπερχρέωση των νοικοκυριών με την πολιτική τους, μια πολιτική προσέλκυσης πελατείας, δανειζομένων, η οποία εξελίχθηκε σε προκλητική και ανόσια πολιτική προσέλευσης πελατών δια τηλεφώνου και χωρίς να τηρείται η τραπεζική δεοντολογία σε καμμία περίπτωση.
Ευθύνες, βέβαια, έχουμε όλοι, όλες οι πολιτικές δυνάμεις που ανεχθήκαμε επί χρόνια αυτό το φαινόμενο να γίνεται πάνω από τα κεφάλια μας, δίπλα στους ανθρώπους μας και να μην παίρνουμε θέση. Αυτό είναι σαφές. Κυρίως, όμως, έχει ευθύνη και η Τράπεζα της Ελλάδος, η οποία ουδέποτε έλεγχε τις ιδιωτικές τράπεζες για την τραπεζική τους δεοντολογία στην άσκηση τραπεζικής πίστης.
Τα επιτόκια χορηγήσεως είναι ακόμη και σήμερα υπερβολικά μεγάλα για εποχή κρίσης, ληστρικά, θα έλεγα και μακράν των δικαιοπρακτικών επιτοκίων. Τα δε επιτόκια των υπερήμερων τόκων έχουν επιβαρύνει σημαντικά έως και 30% τα νοικοκυριά.
Η πολιτική μεγέθυνση των τραπεζών έχει οδηγήσει κάποιες τράπεζες, με τη διαδικασία του fast track, να διογκώνονται. Η περίπτωση της ΑΤΕ και της Πειραιώς είναι χαρακτηριστική. Με τη διαδικασία fast track, χωρίς διαβούλευση, χωρίς διαφάνεια, με εξευτελιστικό τίμημα, η Τράπεζα Πειραιώς, που έχει πολλά οικονομικά προβλήματα, ρευστότητας κυρίως και τους χειρότερους χρηματοπιστωτικούς δείκτες, πήρε το φιλέτο της καλής Αγροτικής, χρεώνοντας το δημόσιο με 3,5 δισεκατομμύρια από την κακή Αγροτική. Και αυτό είναι σημαντικό. Η ωφέλεια που θα προκύψει, αφού πρόκειται να ανακεφαλαιοποιηθεί συνολικά η Τράπεζα Πειραιώς, είναι περίπου 13,2 δισεκατομμύρια.
Τα λέω όλα αυτά, για να καταλάβετε ότι μέσα σε αυτό το πλαίσιο γίνεται η ανακεφαλαιοποίηση των τραπεζών, η οποία πραγματικά θα δώσει στις τράπεζες συνολικά γύρω στα 200 δισεκατομμύρια σε «ζεστό» χρήμα και σε εγγυητικές επιστολές, που ήδη μερικές καταπίπτουν. 
Καταλαβαίνετε ότι μέσα σε αυτό το πλαίσιο οι τράπεζες έχουν υποχρέωση να δεσμευθούν να στηρίξουν την κοινωνία. Δεν έχουμε άλλη επιλογή. Αν δεν κάνουμε αυτό που είναι το αυτονόητο, όλα όσα λέμε εδώ είναι λόγια, έπεα πτερόεντα.
Θα έλεγα, λοιπόν –και είναι μία πρόκληση σήμερα-  ότι πέραν της απώλειας εισοδημάτων των μικρομετόχων και των μικροομολογιούχων που έχασαν αρκετά εκατομμύρια χωρίς να φταίνε σε τίποτα, είναι αναγκαία και εντελώς επιβεβλημένη, με βάση αυτά που λέω, η ανάγκη για άμεση αντιμετώπιση του προβλήματος των υπερχρεωμένων νοικοκυριών. Είμαστε στη δίνη μιας κρίσης και για να κάνουμε μία νέα αρχή πρέπει να έχουμε την κοινωνία όρθια και την οικονομία ζωντανή. Εκεί, λοιπόν, πρέπει να συμβάλουμε τολμηρά και αποφασιστικά με μια βαθειά ριζοσπαστική αντίληψη για μια ρύθμιση ούτως ώστε ακόμα και η διαγραφή χρεών γι’ αυτούς που αδυνατούν να πληρώσουν να είναι στοιχεία της πρότασης. 
Η πρόταση του ΣΥΡΙΖΑ για να φθάσω εκεί είναι μία ενδιαφέρουσα πρόταση, αλλά χωρίς βαθιές και ολοκληρωμένες επεξεργασίες, ώστε να μπορεί να γίνει νόμος, να εφαρμοστεί και να δώσει πραγματικά λύση. Η ειδική αγορήτρια της ΔΗΜΑΡ, κ. Ξηροτύρη, έχει αναφερθεί σε ένα πιο ολοκληρωμένο σχέδιο και έδωσε ένα περίγραμμα σημαντικό για μια κοινωνική πολιτική, η οποία θα βοηθήσει συνολικά τα προβλήματα αυτά. Και είμαστε στη διάθεση και της Κυβέρνησης και των άλλων πλευρών σε μια συνολική επεξεργασία για να δώσουμε ένα σχέδιο, το οποίο θα ανταποκρίνεται στις σημερινές ανάγκες.
Για να είμαι πιο σαφής και να μην αδικώ κανέναν, στην παράγραφο 1 του άρθρου 1, ποιο είναι το εξαιρετικά υψηλό εισόδημα; Και θα σας πω για παράδειγμα, το εξής: Κάποιοι, κύριε Μητρόπουλε,  δηλώνουν μικρό εισόδημα, δεν εμφανίζουν ταυτότητα, έχουν of shore εταιρείες, δεν έχουν πόθεν έσχες και έχουν καταθέσεις στο εξωτερικό. Πώς θα ελεγχθούν αυτοί, οι οποίοι έχουν και διασυνδέσεις με τις τράπεζες; 
Το άρθρο 3 έχει θετικά στοιχεία όπως και το άρθρο 2. Για να μην μακρηγορώ, θα έλεγα ότι υπάρχει και μια πρόταση του ΣΥΡΙΖΑ από πέρυσι περί του εγγυημένου εισοδήματος, το οποίο πρέπει να ληφθεί υπ’ όψιν μαζί με όλα τα άλλα για να φτιάξουμε το καλύτερο δυνατό πρόγραμμα.
Θέλω να τελειώσω, κύριε Υπουργέ, λέγοντας ότι είναι ανάγκη να έρθει άμεσα στη Βουλή αυτό το νομοσχέδιο ολοκληρωμένο. Δεν χρειάζεται να αντιδικούμε στο επίπεδο μιας προεκλογικής λογικής. Πρέπει να δούμε ουσιαστικά τα προβλήματα αυτά, πρέπει να δούμε τις θετικές προτάσεις του ΣΥΡΙΖΑ, τις προτάσεις των άλλων κομμάτων και να θελήσουμε πραγματικά να στηρίξουμε αυτά τα κοινωνικά στρώματα και υποφέρουν σήμερα. 
Πέρα από μία τέτοια συλλογιστική δεν φθάνει η ευαισθησία. Χρειάζεται και πολιτική βούληση απέναντι στην αδιαφορία των τραπεζιτών, ακόμα και μία αποφασιστική συμπεριφορά απέναντι σε αυτούς που χρόνια τώρα κερδίζουν από την κρίση. Πρέπει κάποτε να κλείσουμε όλες αυτές τις χαραμάδες, ούτως ώστε να  ικανοποιήσουμε το περί δικαίου αίσθημα των πολιτών. Η κρίση είναι μία μεγάλη ευκαιρία που πρέπει να αξιοποιήσουμε.
Ευχαριστώ.","ΠΑΡΙΣΗΣ ΜΟΥΤΣΙΝΑΣ",334
"112114"," Ολοκληρώθηκε ο κύκλος των ομιλητών.
Οι περισσότεροι Εισηγητές έχουν κατά την πρωτολογία τους περάσει κατά πολύ το χρόνο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112115"," Δεν υπάρχει αυτό.","ΖΩΗ ΚΩΝΣΤΑΝΤΟΠΟΥΛΟΥ",272
"112116"," Δεν υπάρχει; Τι δεν υπάρχει πάλι;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112117"," Αυτό που κάνετε. Δεν υπάρχει τέτοιος συμψηφισμός.","ΖΩΗ ΚΩΝΣΤΑΝΤΟΠΟΥΛΟΥ",272
"112118"," Αυτό που κάνω δεν υπάρχει; Εν πάση περιπτώσει. 
Ο κ. Αλέξιος Μητρόπουλος έχει το λόγο για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112119"," Επτά δικαιούται.","ΖΩΗ ΚΩΝΣΤΑΝΤΟΠΟΥΛΟΥ",272
"112120"," Επτά θα εδικαιούτο, αν είχε μιλήσει δεκαπέντε και έχει μιλήσει δεκαοκτώμισι λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112121"," Δικαιούται οκτώ λεπτά.","ΖΩΗ ΚΩΝΣΤΑΝΤΟΠΟΥΛΟΥ",272
"112122"," Δεκαοκτώμισι λεπτά έχει μιλήσει!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112123"," Δικαιούται οκτώ.","ΖΩΗ ΚΩΝΣΤΑΝΤΟΠΟΥΛΟΥ",272
"112124"," Δεκαοκτώμισι έχει μιλήσει. 
Για πέντε λεπτά έχετε το λόγο, κύριε Μητρόπουλε. 
Και θα κλείσω και το μικρόφωνο αν υπάρξει υπέρβαση, κυρία Κωνσταντοπούλου, γιατί βλέπω ότι ψάχνεστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112125"," Τι θα κάνετε, για πείτε μας;","ΖΩΗ ΚΩΝΣΤΑΝΤΟΠΟΥΛΟΥ",272
"112126"," Θα κλείσω τα μικρόφωνα, όπως έχω δικαίωμα, εάν υπερβείτε την ώρα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112127"," Πείτε τα αυτά, έτσι. Τι άλλο θα μας κάνετε;","ΖΩΗ ΚΩΝΣΤΑΝΤΟΠΟΥΛΟΥ",272
"112128"," Θα σκεφθώ. 
Ορίστε, κύριε Μητρόπουλε, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112129"," Ερμηνεύσατε αυθεντικά σήμερα το άρθρο 73. Δεν είχα το ρόλο να υποστηρίξω ότι παραβιάστηκε ο Κανονισμός σήμερα, διότι όπως καλώς πρέπει να γνωρίζετε, θα εισαγάγω και ερώτημα στη Νομική Υπηρεσία  της Βουλής. 
Το άρθρο 73 παράγραφος 3 για να το εφαρμόσετε, όπως προσπαθήσατε αυθεντικά να το ερμηνεύσετε, έχει δύο προϋποθέσεις. Η μία ανεφέρθη από το συνάδελφο κ. Κοντονή, να υπάρχει βάρος του δημοσίου, δηλαδή να βλάπτεται το δημόσιο, προκειμένου –λέει- να δοθεί μισθός ή σύνταξη ή γενικά όφελος, που εννοείται πρωτογενές όφελος και εννοεί επιδόματα.
Αυτή τη στιγμή έχουμε και την έκθεση του Γενικού Λογιστηρίου του Κράτους, την οποία οφείλει να ξέρει ο κύριος Υπουργός. Εσείς τι κάνατε; Πήρατε τη βλάβη των τραπεζών, την αναγορεύσατε σε βλάβη του δημοσίου και πήρατε τη διαγραφή του χρέους, δηλαδή το πέμπτο μέτρο της πρότασης μας, από τους μνημονιακούς πένητες, δηλαδή από τους συμπατριώτες μας που εμείς εισηγούμεθα σε αυτούς να διαγραφεί επειδή είναι σε προθανάτιο ή προϊδρυματικό καθεστώς. Έτσι βαφτίσατε όφελος τη ζημιά των τραπεζών την αναδεχθήκατε ως κράτος -η ταύτισή σας με την τραπεζική λογική, εδώ είναι προφανής θα μιλήσω γι αυτό- και έτσι παραβιάσατε το άρθρο 73 παρ. 3 του Συντάγματος. Θα εισαγάγουμε το ερώτημα και πρέπει εδώ να το ξαναδείτε. 
Κύριε Υπουργέ, δεν ενημερώσατε ότι έχετε ήδη συντάξει σχέδιο νόμου. Δεν ενημερώσατε ούτε τα στελέχη σας. Δεν ενημερώσατε και τα παριστάμενα στελέχη σας και τον έντιμο φίλο μου του ΠΑΣΟΚ ότι η τρόικα ήδη απήντησε στο σχέδιο σας. Μην απορείτε. Σας διαβάζω το αποκλειστικό του προχθεσινού βήματος και θέλω την προσοχή όλων των συναδέλφων. «Προς έγκριση στην Τράπεζα της Ελλάδος και στην τρόικα …»","ΑΛΕΞΙΟΣ ΜΗΤΡΟΠΟΥΛΟΣ",319
"112130"," Τι είναι αυτό, κύριε συνάδελφε;","ΑΘΑΝΑΣΙΟΣ ΣΚΟΡΔΑΣ",465
"112131"," Αποκλειστικό του προχθεσινού Βήματος. Μη διαπορείτε. Είπατε πολλά και για τον Τσίπρα και για τον Καμμένο και για τον Κουρουπλή, τον οποίο δεν σεβαστήκατε λόγω της ιδιαιτερότητας της περίπτωσης του.
Συνεχίζω, αποκλειστικό του προχθεσινού Βήματος. Έχετε και σχέδιο, έχετε και έγκριση της τρόικα η οποία σας απαγόρευσε να κάνετε και χρήση του 30% επί ατομικού εισοδήματος που τόσα είπαν οι δικοί σας άνθρωποι, οι οποίοι δυστυχώς παρασύρθηκαν διότι τους αποκρύψατε το εξής: «Προς έγκριση στην Τράπεζα της Ελλάδος και στην τρόικα που χρηματοδοτεί την ανακεφαλοποίηση έστειλε η Ένωση Τραπεζών το σχέδιο της για τη ρύθμιση των στεγαστικών δανείων…»","ΑΛΕΞΙΟΣ ΜΗΤΡΟΠΟΥΛΟΣ",319
"112132"," Η Ένωση Τραπεζών το λέει αυτό;","ΑΘΑΝΑΣΙΟΣ ΣΚΟΡΔΑΣ",465
"112133"," Το λέει το σχέδιο της Ελληνικής Ένωσης Τραπεζών. Μη διαπορείτε. Το αποκρύψατε και από τα στελέχη σας. Δεν είπατε τι σας ενέκρινε. Σας ενέκρινε μόνο μείωση του 30% των δόσεων μόνο στους απόλυτα πένητες; Και συνεχίζει.","ΑΛΕΞΙΟΣ ΜΗΤΡΟΠΟΥΛΟΣ",319
"112134"," Εκτίθεστε.","ΑΘΑΝΑΣΙΟΣ ΣΚΟΡΔΑΣ",465
"112135"," Θα δούμε ποιος έχει εκτεθεί. 
Συνεχίζει, λοιπόν, λέγοντας ότι η προεκλογική εξαγγελία σας με περιορισμό της μηνιαίας δόσης του 30% είναι αδύνατον, είπε η τρόικα, να εφαρμοστεί διότι έχει κόστος 20 δισεκατομμύρια ευρώ. Αυτά πήρε ο κύριος Πρόεδρος, και μίλησε για ζημιά του δημοσίου απαγορεύοντας στην κ. Κωνσταντοπούλου να υποβάλλει την πρόταση για να μπει σε ψηφοφορία η πρότασή μας.
Το χειρότερο είναι αυτό που θα σας διαβάσω τώρα, αυτό που θα κληθείτε να εφαρμόσετε. Φοβάμαι ότι θα εκτεθείτε εδώ στους έντιμους πολιτικούς συνεταίρους σας. Σήμερα σας το ενέκρινε η τρόικα και πρέπει να το πείτε. «Με την προτεινόμενη πρόταση της τρόικας και της Ένωσης Τραπεζών σημειώνεται ότι τα ίδια κεφάλαια περιορίζονται μόνο σε 2 με 2,5 δισεκατομμύρια και προσδοκά να τα εισπράξουν οι τράπεζες από τις επιστροφές των καταθέσεων των Ελλήνων όταν ψηφιστεί το πακέτο». Γιατί τα αποκρύψατε αυτά; 
Βρήκατε να πείτε για τον Τσίπρα που σας είπε να μην είστε δουλοπρεπείς στην τρόικα, για τον Καμμένο που σας είπε ό,τι σας είπε και επιτεθήκατε στον κ. Κουρουμπλή. Το αποκρύψατε όμως από την κ. Βούλτεψη, από τον κ. Μωραΐτη, από τον φίλο μου κ. Μουτσινά ότι έχετε συμφωνήσει με την τρόικα μόνο στο 30% των δόσεων αυτών οι οποίοι είναι σε δύσκολη μνημονιακή κατάσταση. Επ’ αυτού θέλω να πάρετε θέση αν είστε έντιμος και σέβεστε τους συναδέλφους που είναι εδώ, ότι έχετε έτοιμη πρόταση, την πρόταση των τραπεζών. Ούτε τη δική σας μίζερη πρόταση του 30% επί των δόσεων. Αυτό δεν μπορείτε να το αποκρύπτετε και γι αυτό σας εγκαλώ. Αν είσαστε έντιμος και αξιοπρεπής επ’ αυτού θα απαντήσετε. Θα σας το καταθέσω. Έρχεται μείωση μόνο του 30% των δόσεων και λέει ότι πριν από δέκα μέρες οι τράπεζες σας έδωσαν το σχέδιο έτοιμο και ενέκρινε η τρόικα μόνο 30% επί των δόσεων το οποίο θα κάλυπταν από την πηγή που σας είπα.
Το καταθέτω για τα Πρακτικά.
(Στο σημείο αυτό ο Βουλευτής κ. Μητρόπουλος Αλέξιος καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"112136"," Το λόγο έχει ο συνάδελφος κ. Κωνσταντίνος Σκρέκας για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112137"," Ευχαριστώ, κύριε Πρόεδρε.
Κατ’ αρχάς, κυρίες και κύριοι συνάδελφοι, θα ήθελα να…","ΚΩΝΣΤΑΝΤΙΝΟΣ ΣΚΡΕΚΑΣ",468
"112138"," Απορώ που παρασύρθηκε και αυτός ο αξιοπρεπής πολιτικός. Τι να πει τώρα ο κ. Σκρέκας που σας καλούσε για το 30%...","ΑΛΕΞΙΟΣ ΜΗΤΡΟΠΟΥΛΟΣ",319
"112139"," Επειδή ακούστηκαν πάρα πολλά σε αυτήν την Αίθουσα σήμερα, θέλω να ξεκαθαρίσω ένα θέμα το οποίο κάθε φορά που το ακούω με ενοχλεί. Η Κυβέρνηση και η Βουλή η οποία έχει προκύψει, έχει προκύψει από τις τελευταίες εκλογικές αναμετρήσεις. Ο κόσμος έκρινε και την ιστορία των ανθρώπων που ψήφισε και αυτή τη στιγμή τον αντιπροσωπεύουν και τους έχει δώσει τη δυνατότητα να δείξουν τι μπορούν να κάνουν στο μέλλον. 
Εδώ από την ομάδα που βλέπετε από το κόμμα της Νέας Δημοκρατίας είμαστε όλοι καινούργιοι. Δεν μπορείτε, λοιπόν, μια ζωή να ανεβαίνετε πάνω και με ένα λαϊκίστικο τρόπο…","ΚΩΝΣΤΑΝΤΙΝΟΣ ΣΚΡΕΚΑΣ",468
"112140"," Λαϊκίστικος είναι αυτός;","ΑΛΕΞΙΟΣ ΜΗΤΡΟΠΟΥΛΟΣ",319
"112141"," Μου επιτρέπετε να ολοκληρώσω;
…να αναφέρεστε σε γεγονότα και πράγματα, είτε συμφωνώ είτε δεν συμφωνώ, που αυτήν τη στιγμή, σήμερα, όλοι πρέπει να κάτσουμε να δούμε πώς θα αντιμετωπίσουμε, ώστε να έχουμε ένα μέλλον καλύτερο από το παρελθόν που ζήσαμε. Και όταν σας είπα ότι πρέπει πρώτα εμείς να αλλάξουμε νοοτροπία και να μην αναπαράγουμε προηγούμενες πολιτικές, ιδεολογίες και τρόπους συμπεριφοράς, θα σας εξηγήσω τι εννοούσα. 
Αναφέρατε πάρα πολλές φορές τους εμβασματούχους στο εξωτερικό, τις λίστες, κάποιες μάθαμε κι εμείς λίαν προσφάτως, αυτούς τους δύο χιλιάδες και για τους οποίους δεν γίνεται τίποτα. Και θα συμφωνήσω μαζί σας και μάλιστα δεκατρείς συνάδελφοι από τη Νέα Δημοκρατία πριν μια-δυο βδομάδες καταθέσαμε επίκαιρη ερώτηση προς τον Υπουργό Οικονομικών, να μας πει τι γίνεται με τους πενήντα πέντε περίπου χιλιάδες εμβασματούχους που έχουν στείλει εμβάσματα στο εξωτερικό αξίας 22 δισεκατομμυρίων ευρώ από το 2009 μέχρι σήμερα. Γιατί κι εμείς πιστεύουμε, ότι καταπολεμώντας τη φοροδιαφυγή θα μπορέσουμε να βρούμε ισοδύναμα χρήματα για να κάνουμε αυτό που πρέπει και να απαλύνουμε τις ομάδες που βάλλονται.
Θα παρατηρήσω, όμως, το εξής, γιατί ανέβηκε σήμερα στο Βήμα ο Πρόεδρός σας ο κ. Τσίπρας και θα το συνδέσω με αυτό που είπα για παλιές νοοτροπίες. Είναι νέος άνθρωπος -αλλά παλιός πολιτικός- και είπε το εξής: Είναι ένα επικοινωνιακό σόου αυτό που έγινε το καλοκαίρι, αυτή η προσπάθεια που έκανε η Κυβέρνηση να πατάξει και να περιορίσει την φοροδιαφυγή κυρίως στις τουριστικές περιοχές αναφέροντας το παράδειγμα της άμοιρης ταβερνιάρισσας, μιας άμοιρης ταβερνιάρισσας που κάποια άλλη στη θέση της ή αυτή, μπορεί να έχει σε ένα νησί, όπως η Ύδρα ή όπως η Σκιάθος ή όπως η Μύκονος, αντίστοιχα μαγαζιά τα οποία τζιράρουν σε τρεις μήνες 1 και 1,5 εκατομμύριο ευρώ και δηλώνουν μόνο 50.000 ευρώ έσοδα. Τα έσοδα αυτών των καταστημάτων και αυτών των επιχειρηματιών είναι αυτά τα οποία συνθέτουν τα δισεκατομμύρια της φοροδιαφυγής που εμείς πρέπει να συλλέξουμε. 
Έτσι, με έναν απλοϊκό τρόπο, ο Πρόεδρός σας έδειξε μια επιείκεια σε μια φοροφυγά και μου θύμισε μια άλλη φράση που είχε πει κάποιος άλλος αρχηγός κάποτε, ο οποίος είπε: «Είπαμε να κάνει ένα δωράκι στον εαυτό του, αλλά όχι και 500.000.000 δραχμές», αν θυμάμαι καλά.
Εγώ εκείνο που θέλω να πω, είναι ότι ό,τι λέμε και ό,τι κάνουμε πρέπει να συνοδεύεται από μια σοβαρότητα. Εσείς συμφωνείτε με αυτό που είπε ο Πρόεδρός σας με την επιείκεια αυτή που έδειξε σε ένα πρόβλημα που αυτήν τη στιγμή ταλανίζει όλη τη χώρα και που σε μεγάλο βαθμό, μαζί με πολλά άλλα, έχει φέρει τη χώρα εδώ που βρίσκεται;","ΚΩΝΣΤΑΝΤΙΝΟΣ ΣΚΡΕΚΑΣ",468
"112142"," Σε αντιδιαστολή με αυτό, όχι σε συνδυασμό. Δείτε την ομιλία του Προέδρου.","ΝΙΚΟΛΑΟΣ ΒΟΥΤΣΗΣ",75
"112143"," Ολοκληρώστε, κύριε Σκρέκα, χωρίς να απαντήσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112144"," Επειδή άκουσα εδώ πέρα ότι εκπροσωπούμε τράπεζες, ότι είναι σαν να είμαστε σε σύσκεψη ένωσης τραπεζών, θα σας πω το εξής: Εγώ και πολλοί άλλοι εδώ μέσα, οι περισσότεροι, αν όχι όλοι, δεν χρωστάμε τίποτα, κύριοι, σε κανέναν παρά μόνο σε αυτούς που μας ψήφισαν και μας έχουν στείλει εδώ για να προασπίσουμε τα συμφέροντά τους. Ο  κ. Στρατούλης…","ΚΩΝΣΤΑΝΤΙΝΟΣ ΣΚΡΕΚΑΣ",468
"112145"," Ολοκληρώστε, κύριε Σκρέκα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112146"," Θα μου δώσετε δύο λεπτά, κύριε Πρόεδρε.","ΚΩΝΣΤΑΝΤΙΝΟΣ ΣΚΡΕΚΑΣ",468
"112147"," Όχι, δεν θα σας δώσω. Θα ολοκληρώσετε. Σας παρακαλώ πολύ να ολοκληρώσετε, γιατί μετά αυτό θα πάει έτσι συνέχεια.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112148"," Είχε πει στη συζήτηση της επιτροπής ότι θα κοστίσει περίπου 7 δισεκατομμύρια το χρόνο η πρόταση νόμου που κατατίθεται. Θα σας πω ότι πέρυσι μόνο οι τέσσερις μεγαλύτερες τράπεζες –από τη «ΝΑΥΤΕΜΠΟΡΙΚΗ» το είδα- είχαν 4 δισεκατομμύρια ζημιές. Λέτε ότι θα κοστίσει η πρότασή σας 7 δισεκατομμύρια επιπλέον, χωρίς να υπολογίσουμε επισφάλειες που θα προέρχονται από εμπορικές επιχειρήσεις κ.λπ.. 
Θέλω να σας πω το εξής: Οι τράπεζες έχουν αρνητικά κεφάλαια. Γι’ αυτό το λόγο γίνεται και ανακεφαλαιοποίηση. Όλες οι τράπεζες κοστίζουν περίπου 3 δισεκατομμύρια αυτή τη στιγμή, έχουν χρηματιστηριακή αξία. Και προσέξτε, τις ανακεφαλαιοποιούμε με 50 δισεκατομμύρια και αξίζουν 3 δισεκατομμύρια. Εσείς λέτε ότι κάθε χρόνο θα χρειαζόμαστε 7 με 10 δισεκατομμύρια. Για τα επόμενα τρία έως πέντε χρόνια, 50 δισεκατομμύρια είναι τα δάνεια τα οποία πρέπει να καλύψουμε; 
Και σας λέω το εξής, γιατί συνέχεια λέτε «αυτή η τρόικα», «οι εκπρόσωποι των τραπεζών, του παγκόσμιου τραπεζικού συστήματος, των παγκόσμιων τοκογλύφων». Ξέρετε τι είπε κάποιος συνάδελφός σας; Εύκολο είναι. Το πρόβλημα αυτό θα λύνεται…","ΚΩΝΣΤΑΝΤΙΝΟΣ ΣΚΡΕΚΑΣ",468
"112149"," Κύριε Σκρέκα, τελειώστε παρακαλώ. Αυτή η κουβέντα που κάνετε τώρα, δεν τελειώνει ποτέ. Τελειώστε, λοιπόν, γιατί είμαστε από το πρωί εδώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112150"," Ολοκληρώνω.
Με μία απλή ανακεφαλαιοποίηση θα λύνεται αυτό το πρόβλημα, το πού θα βρούμε αυτά τα 7 με 10 δισεκατομμύρια.","ΚΩΝΣΤΑΝΤΙΝΟΣ ΣΚΡΕΚΑΣ",468
"112151"," Δύο μέτρα και δύο σταθμά, κύριε Πρόεδρε. Είστε πολύ συνεπής στον τρόπο που διαχειρίζεστε τη συζήτηση! Συνεχίστε!","ΖΩΗ ΚΩΝΣΤΑΝΤΟΠΟΥΛΟΥ",272
"112152"," Σοβαρολογείτε; Πόση ώρα μίλησε ο κ. Μητρόπουλος;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112153"," Είναι πολύ προκλητικό αυτό που κάνετε. Απορώ που δεν ανησυχείτε για το πώς εκτίθεστε.","ΖΩΗ ΚΩΝΣΤΑΝΤΟΠΟΥΛΟΥ",272
"112154"," Όπως προκλητικό είναι και το ότι μιλάτε συνέχεια. Για όνομα του Θεού!","ΜΙΧΑΗΛ ΚΑΣΣΗΣ",206
"112155"," Κύριε Σκρέκα, ολοκληρώστε παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112156"," Θα τελειώσω με μία φράση. Θα μείνω στο τελευταίο στο οποίο είπε πάλι ένας συνάδελφος. Καταθέσατε αυτό το νόμο για να είστε συνεπείς στις προεκλογικές σας δεσμεύσεις. Ελπίζω αυτό το νόμο να μην τον καταθέσατε γι’ αυτό το λόγο, αλλά ως πρόταση προς περισυλλογή ώστε να ληφθεί υπ’ όψιν σε ένα νομοσχέδιο που πολύ εμπεριστατωμένα και πολύ προσεκτικά θα έχει σχεδιάσει και θα κατεβάσει λίαν συντόμως η Κυβέρνηση.","ΚΩΝΣΤΑΝΤΙΝΟΣ ΣΚΡΕΚΑΣ",468
"112157"," Το λόγο έχει ο κ. Μιχαήλ Κασσής.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112158"," Μετά από τόσες ώρες συζήτησης πρέπει να δούμε την ουσία γιατί ο κόσμος που μας παρακολουθεί έχει πολύ μεγάλη αγωνία. Άσχετα αν η πρόταση ήρθε από το ΣΥΡΙΖΑ ή δεν ξέρω από ποιο άλλο κόμμα, είναι γεγονός ότι η κοινωνία έξω είναι ανάστατη γιατί οφείλουν χρήματα οι πολίτες. Γι’ αυτό χρειάζεται σεβασμός.
Δεν ξέρω αν έχει πάρει κανείς από εσάς δάνειο. Εγώ έχω πάρει δάνειο και χρωστάω και κάνω και ρυθμίσεις και περιμένω να περάσει και αυτή η ρύθμιση για να ρυθμίσω τα δικά μου. Γιατί όταν πήρα τα δάνεια ήταν άλλες εποχές και σήμερα είναι άλλες εποχές. Αυτό πρέπει να κατανοήσουμε, κύριε Υπουργέ, για να είμαστε πρακτικοί εδώ, για να βγούμε έξω από αυτή την πόρτα στον κόσμο και να πούμε «Κύριοι θα κάνουμε ένα, δύο, τρία, πέντε πράγματα για να πετύχουμε τον στόχο». Δεν ξέρω αν αυτά που είπε ο κ. Μητρόπουλος αληθεύουν.","ΜΙΧΑΗΛ ΚΑΣΣΗΣ",206
"112159"," Τα έχετε μπροστά σας.","ΑΛΕΞΙΟΣ ΜΗΤΡΟΠΟΥΛΟΣ",319
"112160"," Αληθεύουν; Άρα, σημαίνει ότι πέρα από τη γενικότερη πολιτική είναι γεγονός ότι εδώ το Βήμα αυτό προσφέρεται για πολιτική, όχι για λαϊκισμό. Δόξα τω Θεώ! Και μην σας κακοφαίνεται που μίλησε έτσι απέναντι στον κ. Κουρουμπλή. Μα, εσείς τον Βενιζέλο τον λούσατε από πάνω μέχρι κάτω σήμερα χωρίς να είναι παρών.","ΜΙΧΑΗΛ ΚΑΣΣΗΣ",206
"112161"," Τι σημαίνει αυτό; Πότε είναι παρών;","ΖΩΗ ΚΩΝΣΤΑΝΤΟΠΟΥΛΟΥ",272
"112162"," Νομίζετε ότι έχετε αυτό το προνόμιο, επειδή κάθεστε και πρώτη θέση, να μιλάτε συνέχεια; Άρα, σεβασμός σε όλους.
Είπαμε, κύριε Πρόεδρε, οι λίστες να έρθουν στη Βουλή και να δημοσιευθούν -τελεία και παύλα- για να μπορούμε να μιλάμε στον κόσμο και να τους κοιτάμε πράγματι στα μάτια, γιατί αλλιώς είμαστε όλοι μας υποκριτές. Για να λέμε ότι θα πάρουμε μέτρα και θα ψηφίσουμε εδώ στο Κοινοβούλιο, πρέπει να βγουν αυτές οι λίστες, είτε είναι των δύο χιλιάδων είτε είναι των πενήντα τεσσάρων ή δεν ξέρω τι άλλο είναι.
Και πάμε στις τράπεζες. Ποιος δεν θα συμφωνήσει ότι οι τράπεζες ήταν τα μαγαζιά εκείνα που ρούφηξαν το αίμα του ελληνικού λαού; Ειλικρινά, δηλαδή. Υπάρχει όμως πρόταση για το πώς θα ξεφύγουμε από τις τράπεζες; Εγώ δεν την έχω ακούσει ακόμη. Και παρ’ ότι με την ανακεφαλαιοποίηση θα πάρουν και άλλα χρήματα, δεν ξέρω αν τα χρήματα του ελληνικού κράτους, των Ελλήνων πολιτών θα τα πάρουν κάποιοι τραπεζίτες για να κάνουν κουμάντο. Να φύγουν και από τις διοικήσεις. Αν οι μετοχές πραγματικά είναι κοινές και δεν έχουν και το δικαίωμα να έχουν τις διοικήσεις, να φύγουν. Γιατί είναι γεγονός –δεν μπορεί να διαφωνήσει κανένας- ότι η Αγροτική Τράπεζα πήγε στην Τράπεζα Πειραιώς και δεν ξέρω πώς θα ξεκαθαρίσει όλο αυτό το τοπίο με τα δάνεια.","ΜΙΧΑΗΛ ΚΑΣΣΗΣ",206
"112163"," Εσείς τα ψηφίσατε.","ΙΩΑΝΝΗΣ ΚΟΥΡΑΚΟΣ",250
"112164"," Αφήστε το τι έχουμε ψηφίσει. Δεν έχουμε ψηφίσει ακόμη. Και δεν ξέρω πού ήσασταν πριν, σε ποιο χώρο πολιτικό ανήκατε. Εγώ είμαι σε αυτό το χώρο εδώ που ξέρω ότι έχει δημιουργήσει προβλήματα και απολογήθηκε στον κόσμο και απολογείται καθημερινά. Και ο κόσμος ξέρει πολύ καλά. Το ΠΑΣΟΚ το έφτασε στο 12%, γιατί είχε αυτές τις συμπεριφορές. Ας σταματήσουμε να λέμε εδώ: «Κοιτάξτε να δείτε, θέλουμε να λύσουμε τα προβλήματα». Τα προβλήματα θα λυθούν μόνο με σύμπνοια και συναίνεση. 
Εγώ είπα και στην αρχική μου εισήγηση -όχι ότι είναι λάθος που ήρθε η πρόταση νόμου από το ΣΥΡΙΖΑ- και γιατί ο ΣΥΡΙΖΑ δεν είχε ψηφίσει το νόμο του 2010. Με όλα αυτά που ακούστηκαν εδώ αναλάβετε τη δέσμευση και σε συμπλήρωμα της πρότασης νόμου του ΣΥΡΙΖΑ και των δικών σας και των δικών μας και των άλλων πολιτικών κομμάτων άμεσα μέσα σ’ ένα μήνα να λυθεί το θέμα των υπερχρεωμένων νοικοκυριών και των επιχειρήσεων.
Να σας πω και το εξής: Εγώ μέχρι πριν από τις εκλογές ήμουν Πρόεδρος σε μία από τις μεγαλύτερες συνεταιριστικές οργανώσεις. Ξέρετε πολύ καλά εσείς, κύριε Υπουργέ, ότι ήθελαν να με παρουσιάσουν και για καρτέλ τα Μέσα Μαζικής Ενημέρωσης. Ξέρετε όμως, ότι μια επιχείρηση με χίλιους εργαζόμενους στα Γιάννενα και με δανεισμό από την Αγροτική Τράπεζα με 15% ήταν από τους μοναδικούς συνεταιρισμούς που πλήρωνε τα τοκοχρεολύσια όλα και δεν όφειλε ούτε ένα ευρώ σε σχέση με άλλες επιχειρήσεις που δεν έχουν πληρώσει; Άρα, σημαίνει ότι πρέπει να δούμε και το θέμα των επιχειρήσεων, όχι γιατί είναι ο πτηνοτροφικός συνεταιρισμός στα Γιάννενα που σήμερα έχει χίλιους εργαζόμενους και εξακόσιους παραγωγούς. Υπάρχουν και άλλοι –λείπει ο κ. Αποστόλου- όπως στη Χαλκίδα, στη Θεσσαλονίκη και δεν ξέρω πού αλλού σε όλη την Ελλάδα. 
Σχετικά με τις οι επιχειρήσεις και τη ρύθμιση του ΙΚΑ, ξέρετε ότι αν δεν έχεις ασφαλιστική και φορολογική ενημερότητα δεν μπορείς να λειτουργήσεις. Και όχι μόνο αυτό, αλλά και αυτά τα παραμάγαζα, οι τράπεζες δεν έδιναν και δεν δίνουν και σήμερα σε κανέναν δάνειο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Συγγνώμη, κύριε Πρόεδρε, ένα λεπτό. 
Εγώ θα σας πω τη μαρτυρία μου, γιατί στη ζωή μου έμαθα να είμαι ειλικρινής. Έκανα εδώ μέσα στην Εθνική αίτηση, για να πάρω ένα δάνειο να πληρώσω την εφορία, γιατί δεν «έβγαινα» να την πληρώσω. Και αφού την κράτησαν καμιά δεκαριά μέρες εδώ, ξέρετε τι μου είπαν; «Χρωστάς πολλά και δεν σου το δίνουμε». Άρα, καταλαβαίνετε τι τραβάει ο κόσμος έξω. 
Ας αφήσουμε τις κουβέντες και τα μεγάλα λόγια. Εδώ και τώρα συμπλήρωμα στο νόμο αυτό. Δεσμευθείτε ότι σε σύντομο χρονικό διάστημα θα φέρετε να ψηφίσουμε νόμο, προκειμένου να δώσουμε λύση στα νοικοκυριά και στις υπερχρεωμένες επιχειρήσεις.","ΜΙΧΑΗΛ ΚΑΣΣΗΣ",206
"112165"," Ευχαριστώ.
Το λόγο έχει η κ. Ραχήλ Μακρή.
Από τη θέση σας. Ο Κανονισμός λέει, όταν είναι λιγότερα από οκτώ λεπτά…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112166"," Εφτά λέει, κύριε Πρόεδρε, και δικαιούται να μιλήσει οκτώ.","ΖΩΗ ΚΩΝΣΤΑΝΤΟΠΟΥΛΟΥ",272
"112167"," Πάλι και αυτό το ξέρετε, κυρία Κωνσταντοπούλου; Όλα τα ξέρετε!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112168"," Διαβάζω τον Κανονισμό, κύριε Πρόεδρε, έχω αυτό το ελάττωμα!","ΖΩΗ ΚΩΝΣΤΑΝΤΟΠΟΥΛΟΥ",272
"112169"," Τι λέτε!
Ορίστε, κυρία Μακρή, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112170"," Κύριε Πρόεδρε, κυρίες και κύριοι συνάδελφοι, με την ολοκλήρωση της συζήτησης επί της πρότασης νόμου του ΣΥΡΙΖΑ για τα υπερχρεωμένα νοικοκυριά καταλήγουμε τελικά σε δύο ασφαλή συμπεράσματα. Πρώτον, τα κόμματα της συγκυβέρνησης και κυρίως η Νέα Δημοκρατία και το ΠΑΣΟΚ, που φέρουν και τις ευθύνες της διακυβέρνησης της χώρας, δεν ήθελαν ποτέ, δεν θέλουν και ούτε πρόκειται να λύσουν το σοβαρό πρόβλημα που έχει δημιουργηθεί στα ελληνικά νοικοκυριά με ευθύνες των δικών τους κυβερνήσεων, των κυβερνήσεων που έφεραν τη χώρα σ’ αυτό το σημείο, με τους πολίτες της να χάνουν το μεγαλύτερο μέρος των εισοδημάτων τους και να οδηγούνται στη φτώχεια και στην εξαθλίωση, των κυβερνήσεων που δεν φρόντισαν να θωρακίσουν θεσμικά τους δανειολήπτες, ώστε να μην καταστούν έρμαια των τραπεζών και σήμερα καθυστερούν συνειδητά να περάσουν τις τροποποιήσεις για την ανακούφιση των Ελλήνων, που τόσο έχουν ανάγκη. 
Δεύτερο συμπέρασμα. Η ελληνική κοινωνία έχει ανάγκη άμεσης παρέμβασης σ’ αυτό το καυτό ζήτημα. Ήδη θα έπρεπε να έχει έρθει στη Βουλή το νομοσχέδιο που θα προβλέπει την επίλυση των προβλημάτων, που όσο κι αν σας φαίνεται περίεργο, θα ήταν προς το συμφέρον των ίδιων των τραπεζών. Γιατί πολύ απλά οι τράπεζες στη μανία τους να κερδίσουν οι τραπεζίτες δεν έχουν κατανοήσει ότι ο πιστωτής πληρώνει πρώτος το αδιέξοδο του δανειολήπτη και στη συγκεκριμένη περίπτωση οι τράπεζες πρέπει να γνωρίζουν ότι όσο κι αν τις στηρίζει η πολιτική ηγεσία της χώρας, η πραγματική τους δύναμη είναι η αγαστή συνεργασία με τους δανειολήπτες και κατά συνέπεια με τον ελληνικό λαό. Κανένα PSI και καμία ανακεφαλαιοποίηση δεν θα σώσει τις τράπεζες από την καταστροφή, αν δεν λειτουργήσουν βέβαια βάσει των αρχών που πρέπει να διέπουν ένα υγιές τραπεζικό σύστημα. Κι αυτό σας το λέει μία οικονομολόγος ειδικευμένη στην τραπεζική επιστήμη. Γιατί ακούστηκαν πολλά εδώ μέσα, να χρησιμοποιούνται από νομικούς, από μηχανικούς κ.λπ. 
Η Κυβέρνηση λοιπόν οφείλει να βάλει σε τάξη τον τραπεζικό τομέα, για να μπορέσει να δουλέψει υπέρ του δημοσίου συμφέροντος και όχι με τα καιροσκοπικά και τοκογλυφικά παιχνίδια των τραπεζιτών. Βέβαια θα μου πείτε: «Ποια κυβέρνηση; Αυτή που χάρισε τη μεγαλύτερη δημόσια ελληνική τράπεζα σε τραπεζίτη;»
Κυρίες και κύριοι συνάδελφοι, στελέχη της Νέας Δημοκρατίας και του ΠΑΣΟΚ προεκλογικά θεωρούσαν ότι έπρεπε να σταματήσει η αιχμαλωσία των ελληνικών νοικοκυριών, ενώ στέλεχος της ΔΗΜΑΡ καυτηρίαζε το άδικο χρέος που δημιούργησαν τα ενοχικά κόμματα, που σε καμμία περίπτωση δεν μπορεί να εξαθλιώνει τον Έλληνα, να ματώνει την αξιοπρέπειά του και να τον καταντά ένοχο για κάτι για το οποίο κυρίως ευθύνονται άλλοι. 
Σήμερα όμως, κύριοι της συγκυβέρνησης, έχετε από κοινού τις ίδιες ευθύνες. Τον περασμένο Μάρτιο κορυφαίο στέλεχος της Νέας Δημοκρατίας μιλώντας σε μεγάλο τηλεοπτικό σταθμό είχε αποκαλύψει ότι το κόμμα του επεξεργαζόταν σχέδιο «κουρέματος» ιδιωτικών δανείων και δήλωνε τότε με στόμφο ότι είναι πια καιρός να προχωρήσει μια τέτοια ενέργεια, λέγοντας ότι τα νοικοκυριά ασφυκτιούν αλλά και πολλές επιχειρήσεις, ακόμη κι αυτές που είναι συνεπείς στις τραπεζικές τους συναλλαγές. Ο Βουλευτής της τότε αξιωματικής αντιπολίτευσης δήλωσε ότι ολόκληρο το σχέδιο θα το ανακοίνωνε τότε ο ίδιος ο Πρόεδρος της Νέας Δημοκρατίας και πως θα αφορούσε το «κούρεμα» και των επιχειρηματικών δανείων, προκειμένου να ανασάνει η αγορά. Και για του λόγου το αληθές, καταθέτω στα Πρακτικά και τις δηλώσεις του. 
(Στο σημείο αυτό η Βουλευτής κυρία Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σήμερα ο Πρωθυπουργός δεν είναι εδώ. Βέβαια αυτό δεν μας κάνει εντύπωση. Έχει δουλειές, έχει διαπραγματεύσεις με την τρόικα. Θα έρθει βέβαια στη Βουλή για να περάσει τα μέτρα που θα στραγγαλίσουν τους Έλληνες πολίτες. Εμείς αναρωτιόμαστε: «Πού είναι τελικά αυτό το περιβόητο σχέδιο της Νέας Δημοκρατίας και γιατί ακόμη δεν το έχουν φέρει;» Γιατί; Διότι το πρώτο μέλημά τους είναι να φέρουν κατάπτυστα νομοσχέδια στη Βουλή. Το πρώτο νομοσχέδιο που έφεραν, με τη διαδικασία μάλιστα του κατεπείγοντος στο ελληνικό Κοινοβούλιο, ήταν το σχέδιο της διάλυσης των εκπαιδευτικών ιδρυμάτων της χώρας αυτής. 
Τα μόνα σχέδια που φέρνουν είναι σχέδια που αφορούν τη διάλυση των κοινωνικών δομών του κράτους. Εκεί δεν υπάρχουν επιφυλάξεις από τους ίδιους. Εκεί δεν δέχονται συζητήσεις και αντιρρήσεις. 
Μας είπαν βέβαια και στην επιτροπή ότι θα φέρουν τις δικές τους νομοθετικές πρωτοβουλίες. Όμως, ξέρουν και οι ίδιοι ότι θα έχουν την ίδια τύχη με το ν. 3869 και ότι θα είναι ανεφάρμοστα, αφού οι τραπεζίτες θα είναι αυτοί, οι οποίοι θα τα σχεδιάσουν και επειδή πολύ απλά, δεν θα τους αφήσει η τρόικα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΡΑΧΗΛ ΜΑΚΡΗ",293
"112171","  Ολοκληρώστε, κυρία συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112172"," Είπε ο εισηγητής της Κοινοβουλευτικής Ομάδας του ΠΑΣΟΚ για τα θέματα ανάπτυξης στην Επιτροπή Παραγωγής και Εμπορίου της Βουλής, για μια ρεαλιστική, εφαρμόσιμη πρόταση νόμου που θα φέρουν στη Βουλή για το θέμα των υπερχρεωμένων νοικοκυριών που θα στηριχθεί στην επανακεφαλαιοποίηση των τραπεζών.
Και ακούστηκε εδώ από συγκεκριμένο Βουλευτή της συγκυβέρνησης ότι θα δουν τους όρους της ανακεφαλαιοποίησης, δηλαδή «Φέξε μου και γλίστρησα». Ο κόσμος έξω χάνει τα σπίτια του, δεν μπορεί να ανταπεξέλθει και να πληρώσει τα δάνειά του, όχι γιατί το θέλει, αλλά γιατί δεν μπορεί, γιατί του έχουν κόψει το μισθό και τη σύνταξη.","ΡΑΧΗΛ ΜΑΚΡΗ",293
"112173","  Ολοκληρώστε, παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112174"," Θα μου επιτρέψετε, κύριε Πρόεδρε, γιατί στην πρωτολογία μου χρησιμοποίησα μόνο τα εννέα λεπτά.","ΡΑΧΗΛ ΜΑΚΡΗ",293
"112175"," Δεκατέσσερα μου λέει ο υπηρεσιακός παράγων, κυρία Μακρή.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112176"," Θα ολοκληρώσω, κύριε Πρόεδρε.
Επίσης, μας λένε ότι θα την βελτιώσουν –δηλαδή τι νόμο φέρνουν;- χαρακτηρίζοντας την πρόταση νόμου του ΣΥΡΙΖΑ ανεφάρμοστη, πρόχειρη και ανεπεξέργαστη.  Αυτοί φέρνουν ένα σχέδιο νόμου, που θα είναι εφαρμόσιμο βέβαια και ρεαλιστικό, γιατί τι θα κάνουν; Θα βελτιώσουν λειτουργικά τις διατάξεις του ν. 3869 σε σχέση με τη συμβιβαστική ρύθμιση των οφειλών, την ίση μεταχείριση των αιτήσεων από τα ειρηνοδικεία.","ΡΑΧΗΛ ΜΑΚΡΗ",293
"112177"," Ολοκληρώστε, κυρία συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112178"," Ποια ειρηνοδικεία; Πώς θα το επιβάλλουν αυτό στα ειρηνοδικεία και σε ποια ειρηνοδικεία; Σε αυτά, τα οποία συγχωνεύουν και κλείνουν;
Κυρίες και κύριοι συνάδελφοι, κατευθυντήριος γνώμονας για την επιτυχημένη εφαρμογή του «κουρέματος» των δανείων των πολιτών θα πρέπει να είναι η κοινωνική χροιά που πρέπει να δοθεί, η δίκαιη και ουσιαστική ελάφρυνση των νοικοκυριών, η θέσπιση σοβαρού πλαισίου για τη διαμόρφωση της πολιτικής των τραπεζών για όλα τα είδη των δανείων και η διατήρηση της κοινωνικής συνοχής και των προοπτικών ανάπτυξης της χώρας.","ΡΑΧΗΛ ΜΑΚΡΗ",293
"112179","   Ολοκληρώσατε, κυρία Μακρή.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112180"," Κλείστε το μικρόφωνο, κύριε Πρόεδρε.","ΣΟΦΙΑ ΒΟΥΛΤΕΨΗ",73
"112181"," Ολοκληρώνω, κύριε Πρόεδρε. 
Οι Ανεξάρτητοι Έλληνες είμαστε έτοιμοι να στηρίξουμε…","ΡΑΧΗΛ ΜΑΚΡΗ",293
"112182","   Ολοκληρώσατε, κυρία Μακρή.
Έχουν ολοκληρωθεί οι εισηγήσεις...","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112183"," Ένα λεπτό, κύριε Πρόεδρε.","ΡΑΧΗΛ ΜΑΚΡΗ",293
"112184"," Σας παρακαλώ! Υπάρχει και κάποιο όριο, τελικά. 
Το να αδιαφορείτε για το τι σας λέει το Προεδρείο και να συνεχίζετε σαν να μην τρέχει τίποτα είναι κάτι το οποίο είναι απαράδεκτο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112185"," Ούτε δέκα δευτερόλεπτα δεν θέλω, κύριε Πρόεδρε, και τελειώνω, συγγνώμη.
Οι Ανεξάρτητοι Έλληνες είμαστε έτοιμοι να στηρίξουμε κάθε σοβαρή προσπάθεια για την επίτευξη των στόχων μας που είναι μια κοινωνία συνοχής, μια κοινωνία δικαιοσύνης με στήριξη στους ανθρώπους, που πραγματικά το έχουν ανάγκη και την απεξάρτηση των Ελλήνων από ένα άδικο και ανεπαρκές τραπεζικό σύστημα.","ΡΑΧΗΛ ΜΑΚΡΗ",293
"112186"," Ολοκληρώθηκε ο κύκλος των εισηγητών και ειδικών αγορητών και ερωτώνται εάν θα δευτερολογήσουν και ποιοι εκ των ομιλητών.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112187"," Κύριε Πρόεδρε, θα ήθελα να λάβω το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"112188","   Η κ. Κωνσταντοπούλου έχει το λόγο, για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112189"," Έχω να πω ότι λυπάμαι για πάρα πολλούς λόγους.
Λυπάμαι, κύριε Υφυπουργέ, διότι επιλέξατε στη συζήτηση αυτού του τόσο σοβαρού θέματος που είναι η υπερχρέωση εκατοντάδων χιλιάδων συνανθρώπων μας, να κουνήσετε το δάκτυλό σας σε αυτή εδώ την Αίθουσα, που ήταν άδεια βέβαια από Βουλευτές του ΠΑΣΟΚ και της Νέας Δημοκρατίας και να μιλήσετε με αυτό τον σκαιό, χυδαίο και αγοραίο τρόπο.
Λυπάμαι, διότι δεν διστάσατε καν να μας αποκαλύψετε ότι εσείς είστε πίσω από εκείνα τα κατάπτυστα δημοσιεύματα, τα πληρωμένα που εμφάνιζαν τον Αλέξη Τσίπρα, δήθεν να κάνει διακοπές. 
Ξέρετε όμως, σας διαψεύδουν τα Πρακτικά αυτής της Βουλής. Σας διαψεύδει αυτή η ίδια η κατάθεση νόμου στις 3 Αυγούστου. Σας διαψεύδει το γεγονός ότι το νόμο αυτό τον κρατούσατε στα συρτάρια επί δυο μήνες. Και σας διαψεύδει ακόμη-ακόμη το γεγονός ότι ο Αλέξης Τσίπρας, όπως και ολόκληρη η κοινοβουλευτική ομάδα του ΣΥΡΙΖΑ είναι σκληρά εργαζόμενοι νυχθημερόν, ήταν και από παλιά. Δεν κλείστηκαν ποτέ στους τέσσερις τοίχους του σπιτιού τους να περνούν μια δήθεν πολιτική έρημο, όπως δήλωσε ο δικός σας πολιτικός Αρχηγός.
Θα είναι πάντοτε εδώ για να σας θυμίζουν πώς πραγματικά ασκείται η πολιτική και πώς πραγματικά ασκείται η αντιπολίτευση. Όσο για διακοπές, εσείς έχετε στείλει τον ελληνικό λαό διακοπές στην κόλαση των πολιτικών σας και επιδιώκετε να παρατείνετε αυτή την κολασμένη εμπειρία.
Λυπάμαι, επίσης, για τη στάση της Νέας Δημοκρατίας, του ΠΑΣΟΚ και της ΔΗΜΑΡ, που κρύβονται πίσω από το δάκτυλό τους και θέλουν να πουν ότι η πρότασή μας δεν είναι αρκετά μελετημένη, διότι δεν υπολογίσαμε τη μια περίπτωση ή την άλλη και ανησυχεί ο εισηγητής της Νέας Δημοκρατίας μήπως και απομείνει κανένας με μέσο μεταφοράς ή με σπίτι. Έχετε κάνει εσείς όλα όσα πρέπει για να μην απομείνει στον τελευταίο συνάνθρωπο και συμπολίτη μας το παραμικρό περιουσιακό στοιχείο και γι’ αυτό σας αξίζουν συγχαρητήρια από εκείνους τους οποίους υπηρετείτε και από εκείνους με τους οποίους συμβάλλεστε.
Λυπάμαι, επίσης, για το γεγονός ότι παραβιάστηκε για άλλη μια φορά το Σύνταγμα με ευθύνη του Προεδρείου.
Αρνηθήκατε, κύριε Πρόεδρε, την ονομαστική ψηφοφορία, μολονότι τη ζητήσαμε και αρνηθήκατε ακόμη-ακόμη να μας δώσετε το λόγο για να αναπτύξουμε γιατί πρέπει να γίνει η ονομαστική ψηφοφορία.
Έχω, όμως, να ρωτήσω το εξής: Γιατί εξαφανίσατε την Έκθεση του Γενικού Λογιστηρίου του Κράτους και δεν την περιλάβατε στο διανεμηθέν έγγραφο; Γιατί δεν είναι ούτε στο internet; Μήπως γιατί σας εκθέτει; Μήπως γιατί αποδεικνύει ότι δεν προκύπτει καμία ζημία του ελληνικού δημοσίου, αντίθετα όφελος προκύπτει, διότι θα εισπραχθούν πρόστιμα από τις τράπεζες, που θα εισρεύσουν στα ταμεία του ελληνικού δημοσίου.
Λυπάμαι για την επίσπευση αυτής της υπεράσπισης στον κ. Βενιζέλο, τον οποίο εμείς υποτίθεται ότι «λούσαμε». Μάλλον τον κ. Βενιζέλο έλουσε κρύος ιδρώτας, όταν ασκήθηκε προκαταρκτική εξέταση για υπεξαγωγή της λίστας Λαγκάρντ.
Όσο γι’ αυτή την υποκρισία, να πάει ο Αντιπρόεδρος της Βουλής να ζητήσει από τον οικονομικό εισαγγελέα το φλασάκι με τη λίστα, εγώ θα σας πρότεινα κάτι πιο απλό; Πείτε στον κ. Βενιζέλο να σας δώσει ένα αντίγραφο, εκτός αν θέλετε όλοι εμείς να πιστέψουμε ότι δεν κράτησε αντίγραφο ούτε ο κ. Βενιζέλος, ούτε ο κ. Παπακωνσταντίνου, ούτε ο κ. Διώτης, ούτε ο κ. Καπελέρης.","ΖΩΗ ΚΩΝΣΤΑΝΤΟΠΟΥΛΟΥ",272
"112190"," Με συγχωρείτε, αλλά αυτή ήταν ομόφωνη απόφαση της Διάσκεψης των Προέδρων…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112191"," Και τέλος, λυπάμαι, κύριε Πρόεδρε, για σας για το γεγονός ότι είπατε ότι θα κλείσετε τα μικρόφωνα. Κλείστε όσα μικρόφωνα θέλετε. Η φωνή του ΣΥΡΙΖΑ θα είναι πάντα δυνατή και μέσα σε αυτή την Αίθουσα και εκτός και θα την ακούτε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"112192"," Θα ήθελα να διευκρινίσω το εξής: Η Διάσκεψη των Προέδρων εξουσιοδότησε τον Πρόεδρο της Επιτροπής του άρθρου 21 -εμένα- να στείλω αύριο επιστολή στον κ. Πεπόνη, προκειμένου να πάρουμε το αντίγραφο της καταστάσεως. Αυτή ήταν ομόφωνη απόφαση. Δεν ξέρω αν εσείς είστε υπερκείμενος βαθμός του εκπροσώπου του ΣΥΡΙΖΑ στη διάσκεψη, διότι αλλάζετε…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112193"," Εσείς είστε υπερκείμενος όλων.","ΖΩΗ ΚΩΝΣΤΑΝΤΟΠΟΥΛΟΥ",272
"112194"," …την πρόταση που έγινε στη Διάσκεψη των Προέδρων.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112195"," Εσείς είστε υπερκείμενος όλων. Εμείς δεν υπερκείμεθα κανενός.","ΖΩΗ ΚΩΝΣΤΑΝΤΟΠΟΥΛΟΥ",272
"112196"," Αυτά προς διευκρίνιση.
Το λόγο έχει ο κ. Κοντονής, για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112197"," Κύριε Πρόεδρε, ακούσαμε στην Αίθουσα αυτή σήμερα ότι ο ΣΥΡΙΖΑ διακατέχεται από ξεπερασμένες ιδεολογικές εμμονές και αυτό αναφέρθηκε, διότι με την πρόταση νόμου την οποία εισαγάγαμε προς συζήτηση σήμερα ζητήσαμε να ρυθμιστεί το θέμα των καταχρεωμένων νοικοκυριών, δηλαδή, όλων αυτών των ανθρώπων που βρίσκονται σε απόγνωση και ήδη πάρα πολλοί από αυτούς έχουν χάσει και τη ζωή τους.
Πράγματι, διακατεχόμαστε από αυτές τις εμμονές γιατί είναι προϊόν της ιδεολογίας μας. Εμείς δεν μπορούμε να αφήνουμε ανυπεράσπιστους τους συνανθρώπους μας. Εμείς θα μαχόμαστε και μέσα στη Βουλή και έξω από τη Βουλή υπέρ αυτών.
Όμως, μας κάνει εντύπωση, κύριε Πρόεδρε, πως για τους συναδέλφους της Νέας Δημοκρατίας επικρατούν δύο μέτρα και δύο σταθμά. Για την περίπτωση των τραπεζών δεν μπορεί την κατάσταση να τη διαχειρίζεται η αγορά. Εκεί πρέπει να επεμβαίνει το κράτος νομοθετικά και, μάλιστα, να ανακεφαλαιοποιεί και, μάλιστα, να ενισχύει και, μάλιστα, να εγγυάται. Για τους απλούς ανθρώπους δεν πρέπει να υπάρχει νομοθετική ρύθμιση, δεν πρέπει να υπάρχει παρέμβαση του κράτους, πρέπει να μένουν βορά στην αγορά, βορά στις τράπεζες, βορά στο νεοφιλελευθερισμό.
Πολύ ωραία, κύριοι συνάδελφοι!  Υπάρχουν δύο μέτρα και δύο σταθμά και, μάλιστα, υπέρ των ισχυρών. Δεν παίρνετε ούτε καν μία νομοθετική πρωτοβουλία να υπάρχει μία ρύθμιση σε αυτήν την αθλιότητα που επικρατεί με τα καρτέλ των τροφίμων και όλων των άλλων υπηρεσιών στην Ελλάδα, που έχουν ξεζουμίσει τη λαϊκή οικογένεια και τους φτωχούς ανθρώπους. Αυτός είναι ο καπιταλισμός σας, δηλαδή προστασία στους ισχυρούς, βορά οι φτωχοί άνθρωποι στις τράπεζες, στους ισχυρούς και στα καρτέλ. Συγχαρητήρια!
Το δεύτερο που ήθελα να πω, κύριε Πρόεδρε,  είναι το εξής: Ακούσαμε από τη Νέα Δημοκρατία ότι ετοιμάζεται σχέδιο νόμου, το οποίο είναι έτοιμοι να φέρουν. Και τι έγιναν όλα αυτά τα «Ζάππειο» 1, 2, 3, 15; Αυτοί μας υπόσχοντο ότι αμέσως μετά την εκλογή τους θα έφερναν νόμο για τη ρύθμιση αυτών των προβλημάτων. Γιατί δεν το φέρνουν;
Φέρνουν, όμως, στη Βουλή το συμβιβασμό με τη «SIEMENS». Φέρνουν στη Βουλή το ξεπούλημα των λιμανιών. Ε, αυτές είναι οι προτεραιότητες της Δεξιάς, αυτές είναι οι προτεραιότητες της Κυβέρνησης. Οι προτεραιότητες είναι δεδομένες και έχουν καταγραφεί. Καμμία φροντίδα δεν υπάρχει για τα λαϊκά νοικοκυριά. Το λέω αυτό γιατί υπάρχουν και λαϊκοί άνθρωποι και φτωχοί άνθρωποι και τίμιοι άνθρωποι, που υπερψήφισαν προσδοκώντας κάτι από το Κόμμα που σήμερα κυβερνά.
Το τρίτο που ήθελα να πω, κύριε Πρόεδρε, είναι όσον αφορά την επίθεση που δέχθηκαν οι τράπεζες σήμερα από εκπροσώπους του ΠΑΣΟΚ. Δικαίως! Αλήθεια είναι σε ό,τι είπαν.
Όμως, οι τράπεζες, κύριε Πρόεδρε και κύριοι συνάδελφοι, λειτουργούν σε ένα πλαίσιο έννομης τάξης. Τους νόμους με βάση τους οποίους λειτουργούν τους ψηφίζει η Βουλή. Και ποιοι τους ψήφιζαν τους νόμους, με τους οποίους νόμους οι τράπεζες είχαν φτάσει μέχρι και στα περιβόητα πανωτόκια, τα οποία νομιμοποιούσε με αποφάσεις και με νόμους η Βουλή; Το ΠΑΣΟΚ.
Έρχεται, σήμερα, λοιπόν, το ΠΑΣΟΚ, που έχει ακεραία την πολιτική ευθύνη, να πει ότι φταίνε για όλα οι τράπεζες; Οι τράπεζες λειτουργούσαν στο νομοθετικό πλαίσιο και έδαφος που το ΠΑΣΟΚ ψήφιζε και το ΠΑΣΟΚ δρομολογούσε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Ακούστηκε, επίσης, για το σύντροφο Αλέξη Τσίπρα ότι δίνει «συγχωροχάρτι» σε μικροπαραβάτες. 
Αυτό που είπε ο Πρόεδρος, κύριοι Βουλευτές,  ήταν σε αντιδιαστολή με αυτό που ζούμε ιδίως τις τελευταίες μέρες. Δεν δίνει «συγχωροχάρτι» σε κανέναν. Καταδεικνύει, όμως, την υποκρισία από τη μια, να υπάρχει αυτό το τεράστιο σκάνδαλο με τους λογαριασμούς του εξωτερικού και από την άλλη, να επιστρατεύονται τα ΜΑΤ για μία περίπτωση στις Σπέτσες ή στην Ύδρα. Δεν θυμάμαι καλά.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112198"," Μάλιστα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112199"," Τελειώνω, κύριε Πρόεδρε, λέγοντας αυτό. Τις υποδείξεις σχετικά με το τι θα κάνει ο ΣΥΡΙΖΑ και η Αριστερά στα σχέδια νόμου, που φέρνει προς ψήφιση, τις επιστρέφουμε, όπως αφήνουμε στη χλεύη των σοβαρών κοινοβουλευτικών ανδρών και γυναικών, αλλά και στη χλεύη της κοινωνίας, αυτά που ακούστηκαν περί δήθεν προοπτικής συγκυβέρνησης της Αριστεράς με τη ναζιστική νεοσυμμορία της Χρυσής Αυγής.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112200"," Κύριε Κοντονή, παρακαλώ ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112201"," Κύριε Πρόεδρε, αυτά τα γελοία εμείς δεν τα σχολιάζουμε και ο ελληνικός λαός, αλλά και οι σοβαροί κοινοβουλευτικοί άνδρες και γυναίκες καταλαβαίνουν το αδιέξοδο αυτών που τα εκστομίζουν.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112202"," Δεν ξέρω αν κάποιος από τους Κοινοβουλευτικούς Εκπροσώπους θέλει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112203"," Εγώ, κύριε Πρόεδρε.","ΣΟΦΙΑ ΒΟΥΛΤΕΨΗ",73
"112204"," Εγώ, κύριε Πρόεδρε.","ΑΘΑΝΑΣΙΟΣ ΜΩΡΑΪΤΗΣ",354
"112205"," Η κ. Βούλτεψη προηγείται. 
Ορίστε, κυρία Βούλτεψη, έχετε το λόγο για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112206"," Δεν χρειάζομαι πέντε λεπτά, κύριε Πρόεδρε. Θέλω να κάνω δύο επισημάνσεις. 
Η πρώτη είναι ότι –δόξα τω Θεώ- μετά από την πρωινή μου επισήμανση περί αποδοχής εκ μέρους του ΣΥΡΙΖΑ της ψήφου της Χρυσής Αυγής, ασχολήθηκε κάποιος συνάδελφος με το θέμα, βεβαίως, χωρίς να απαντήσει επί της ουσίας, δηλαδή πώς δέχεται τη συμπαράταξη με τη Χρυσή Αυγή. 
Ειπώθηκαν πάρα πολλά σε αυτήν την Αίθουσα, αλλά για την ταμπακιέρα απάντησαν μόνο οι Ανεξάρτητοι Έλληνες, οι οποίοι είπαν επί λέξει –ο εκπρόσωπός τους- ότι συγκροτείται στην πράξη εδώ μέσα ένα μεγάλο αντιμνημονιακό μέτωπο που θα οικοδομεί το αντιμνημονιακό πρόγραμμα. Άρα, δεν χρειάζεται χροιά άλλης δικής μου επισήμανσης. Είναι, προφανώς, γεγονός. Η αποδοχή της ψήφου…","ΣΟΦΙΑ ΒΟΥΛΤΕΨΗ",73
"112207"," Καθένας ψηφίζει ό,τι θέλει, κυρία Βούλτεψη.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112208"," Δημοκρατικού τόξου, είπε.","ΕΠΑΜΕΙΝΩΝΔΑΣ ΜΑΡΙΑΣ",304
"112209"," Εγώ, όμως, ρώτησα όχι εσάς, άλλους, πώς δέχεστε αυτήν τη συμπαράταξη. Εντάξει, του δημοκρατικού τόξου. Όλοι λένε ότι είναι δημοκράτες, σας το είπα αυτό. Βεβαίως, όλοι δημοκράτες λένε. Τι λένε; Είμαστε φασίστες; Ακούσατε κανέναν να το λέει; 
Δεύτερον, η συνάδελφος κ. Κανελλοπούλου –δεν είναι εδώ αυτήν τη στιγμή- κατήγγειλε ότι έλειπα εγώ και μετά έφυγε η ίδια.","ΣΟΦΙΑ ΒΟΥΛΤΕΨΗ",73
"112210"," Είναι στην επιτροπή Ευρωπαϊκών Υποθέσεων, κυρία Βούλτεψη.","ΖΩΗ ΚΩΝΣΤΑΝΤΟΠΟΥΛΟΥ",272
"112211"," Και εγώ ήμουν στην επιτροπή, αλλά η κυρία με κατήγγειλε από το Βήμα.","ΣΟΦΙΑ ΒΟΥΛΤΕΨΗ",73
"112212"," Είναι μέλος της επιτροπής.","ΖΩΗ ΚΩΝΣΤΑΝΤΟΠΟΥΛΟΥ",272
"112213"," Και εγώ είμαι μέλος της Επιτροπής.","ΣΟΦΙΑ ΒΟΥΛΤΕΨΗ",73
"112214"," Εμείς έχουμε εκφράσει αντίρρηση γι’ αυτό και έχουμε πει ότι δεν επιτρέπεται.","ΖΩΗ ΚΩΝΣΤΑΝΤΟΠΟΥΛΟΥ",272
"112215"," Ένα λεπτό, θέλω να πω κάτι άλλο.","ΣΟΦΙΑ ΒΟΥΛΤΕΨΗ",73
"112216"," Σας παρακαλώ, μην διακόπτετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112217"," Τι γίνεται εδώ; Τι θα κάνουμε; Δεν μπορώ να το καταλάβω. Δηλαδή, δεν μπορείτε να συγκρατηθείτε; Το στόμα σας δεν μπορείτε να το κλείσετε;","ΣΟΦΙΑ ΒΟΥΛΤΕΨΗ",73
"112218"," Το Προεδρείο θα εξασκήσει όλα του τα δικαιώματα. Εσείς μπορείτε να κάνετε κάτι απλό, κυρία Βούλτεψη, να κοιτάτε το Προεδρείο και να απευθύνεστε στο Προεδρείο. Μην κοιτάτε προς τα εκεί.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112219"," Μα, σε εσάς μιλάω, δεν μιλάω σε κανέναν άλλο. 
Θέλω, λοιπόν, να κάνω μία επισήμανση για την κυρία η οποία είπε αυτό και έφυγε. Και εγώ στην ίδια επιτροπή ήμουν και επέστρεψα. Θέλω να πω κάτι, γιατί μας ακούει κόσμος και νομίζει ότι μιλάμε και φεύγουμε και εγώ δεν το έχω κάνει αυτό ποτέ. Είμαστε εδώ από το πρωί από τις 11.00΄. Υπάρχει ένας Υπουργός, ένας εισηγητής, ένας Κοινοβουλευτικός Εκπρόσωπος από όλα τα κόμματα. Είναι ανθρωπίνως και βιολογικώς αδύνατο από τις 11.00΄ το πρωί μέχρι τις 21.00΄ που είναι τώρα να μην χρειαστεί να βγει κάποιος για κάτι στο οποίο ακόμα και ο βασιλιάς πάει μόνος του.","ΣΟΦΙΑ ΒΟΥΛΤΕΨΗ",73
"112220"," Νοσταλγείτε διαρκώς άλλα καθεστώτα.","ΖΩΗ ΚΩΝΣΤΑΝΤΟΠΟΥΛΟΥ",272
"112221"," Απλώς, να πείτε στην κυρία ότι θα φροντίσω άλλη φορά, όταν έχω ανάγκη να εξέλθω της Αιθούσης, να μην συμπίπτει αυτό με τη δική της ομιλία. 
Ευχαριστώ.","ΣΟΦΙΑ ΒΟΥΛΤΕΨΗ",73
"112222"," Το λόγο έχει ο κ. Μωραΐτης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112223"," Ευχαριστώ, κύριε Πρόεδρε. 
Θέλω να μεταφέρω σε όλους τους συναδέλφους και τις συναδέλφισσες που από το πρωί σήμερα συμμετείχαμε –πιστεύω- σε μια παραγωγική συζήτηση για ένα θέμα που είναι «βόμβα», όπως και στην πρώτη μου τοποθέτηση ανέφερα, στα θεμέλια και της κοινωνίας μας και της οικονομίας μας, που είναι τα υπερχρεωμένα νοικοκυριά, ότι ο πολιτικός χάρτης τις τελευταίες εκλογές άλλαξε. Πρώτα εμείς το ΠΑΣΟΚ από το 44% πήγαμε στο 12% και μας ακολούθησε και η Νέα Δημοκρατία. 
Πιστεύω ότι αυτό δεν έγινε καθόλου τυχαία. Ο κόσμος κατήγγειλε μέσα από αυτήν την ψήφο κόμματα, αλλά κυρίως ένα πολιτικό προσωπικό το οποίο θεωρούσε υπεύθυνο για το ότι έσυρε τη χώρα στα βράχια. 
Πρόσθεσα πριν και θα προσθέσω και τώρα ότι στα βράχια οδηγήθηκε η χώρα από τα μεγάλα λόγια και των δύο κομμάτων, οδηγήθηκε από τις μεγάλες υποσχέσεις, οδηγήθηκε από τον πολιτικό πολιτισμό που υπέδειξαν τρεις δεκαετίες. 
Δεν είπαν σε κανέναν «όχι», χτύπησαν όλες τις πλάτες και βεβαίως μοιράστηκαν ακάλυπτες επιταγές, για τις οποίες δεν ξέρω ποια γενιά θα είναι αυτή που θα πληρώσει. Πάντως, το μέλλον των παιδιών μας σήμερα είναι υποθηκευμένο. 
Αυτά τα λέω, γιατί είναι κρίμα σ’ αυτήν την τόσο κρίσιμη συγκυρία για τη χώρα να θέλουμε να δώσουμε λύσεις σε τόσο μεγάλα και κρίσιμα ζητήματα και να ερχόμαστε στο Κοινοβούλιο όχι με πρόχειρες προτάσεις και πρόχειρα σχέδια νόμου, αλλά με μία λογική ότι θα λύσουμε όλα τα προβλήματα. 
Ειλικρινά σας λέω με όλο το σεβασμό –όχι σε σας, κύριε καθηγητά- στο ΣΥΡΙΖΑ-ΕΚΜ ότι δεν μπορούμε σήμερα και στη συγκυρία που βρίσκεται η χώρα να λέμε σε όλους «ναι» και ότι θα καλύψουμε τα πάντα.","ΑΘΑΝΑΣΙΟΣ ΜΩΡΑΪΤΗΣ",354
"112224"," Πού το είπαμε αυτό;","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112225"," Δεν σας διέκοψα, κύριε συνάδελφε. 
Πιστεύω ότι πρέπει να σεβαστούμε και την κρισιμότητα της περιόδου, αλλά και το ποια είναι η οικονομική κατάσταση και να προσπαθήσουμε ως κόμματα να συμβάλουμε θετικά, ώστε να δημιουργηθεί άμεσα αυτό το νομοθετικό περιεχόμενο το οποίο θα δώσει λύση στα προβλήματα τα οποία αντιμετωπίζουν σήμερα τα ελληνικά νοικοκυριά. 
Δεν είπα ότι το σχέδιό σας ήταν ελλιπές και άχρηστο. Για όνομα του Θεού! Αυτό το πράγμα δεν ακούστηκε από κανέναν από εμάς. Όμως, βάλαμε τρία βασικά ζητήματα. Το ένα ήταν ο ακατάσχετος λογαριασμός, το δεύτερο το θέμα των ελεύθερων επαγγελματιών, που είναι ένα μεγάλο θέμα και δεν το περιελάμβανε η πρότασή σας και το τρίτο -και μεγάλο βεβαίως θέμα- ήταν το θέμα του «Τειρεσία». Δεν μπορούμε σήμερα να κοιτάξουμε την αγορά στα μάτια, αν δεν παρέμβουμε πάνω σ’ αυτό το καρκίνωμα και τα αποτελέσματά του που λέγεται «Τειρεσίας».
Για να είμαι ειλικρινής, εγώ πιστεύω ότι αυτή η πρόταση νόμου κατατέθηκε, γιατί στο Κοινοβούλιό μας είθισται –και λάθος είθισται- να μην περνούν και να μην ψηφίζονται προτάσεις άλλων κομμάτων. Πιστεύω πως αν υπήρχε αυτή η παράδοση, και εσείς θα φέρνατε μια πιο ολοκληρωμένη πρόταση…","ΑΘΑΝΑΣΙΟΣ ΜΩΡΑΪΤΗΣ",354
"112226"," Πάντως, εμείς έχουμε ζητήσει ψηφοφορία.","ΖΩΗ ΚΩΝΣΤΑΝΤΟΠΟΥΛΟΥ",272
"112227"," ...αλλά και όλοι από κοινού νομίζω ότι θα μπορούσαμε να δούμε πώς μπορούμε να συμφωνήσουμε σ’ ένα νομοθέτημα το οποίο θα ήταν λύση για το θέμα των υπερχρεωμένων νοικοκυριών, των επαγγελματιών και συνολικά της ελληνικής κοινωνίας. 
Όμως, κύριε Πρόεδρε, θέλω να κλείσω με κάτι που θεωρώ πάρα πολύ σημαντικό. 
Ενοχλήθηκε ένας συνάδελφος, γιατί ξαφνικά οι συνάδελφοι του ΠΑΣΟΚ μιλούν για τις τράπεζες.","ΑΘΑΝΑΣΙΟΣ ΜΩΡΑΪΤΗΣ",354
"112228"," Δεν ενοχλήθηκε κανείς. Απλώς το επισημάναμε.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"112229"," Μπορεί απλά να το επισημάνατε. 
Θέλω να πω, λοιπόν, ότι ο πυρήνας του προβλήματος είναι οι τράπεζες. Και πιστεύω ότι θα λύσουμε αυτό το μεγάλο πρόβλημα, αν σ’ αυτήν την Αίθουσα νομοθετήσουμε πρώτον, όπως πρέπει να νομοθετήσουμε και δεύτερον, περιφρουρήσουμε κατά τη διαδικασία της ανακεφαλαιοποίησης αυτά που πρέπει να περιφρουρήσουμε. Διότι, όπως είπα και στην τοποθέτησή μου, εγώ λυπάμαι που πέντε οικογένειες κυβερνούν μια χώρα μέσα από τρεις τράπεζες. Και λέω ότι το πολιτικό σύστημα φέρει ευθύνη. Άλλωστε, αυτό το πλήρωσε το πολιτικό σύστημα. 
Όμως, θα πρέπει κάποια στιγμή να πάρουμε μεγάλες αποφάσεις και να συγκρουστούμε. Και εδώ πιστεύω ότι είναι ευθύνη όλων των κομμάτων στο επόμενο διάστημα να τολμήσουμε και να ξεκαθαρίσουμε ποιον θέλουμε ειλικρινά να υπερασπίσουμε σ’ αυτήν την Αίθουσα και ποιον όχι. 
Σας ευχαριστώ.","ΑΘΑΝΑΣΙΟΣ ΜΩΡΑΪΤΗΣ",354
"112230"," Το λόγο έχει ο κ. Επαμεινώνδας Μαριάς.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112231"," Κύριε Πρόεδρε, βλέπω ότι προξενούν εντύπωση, ενδιαφέρον, αγωνία και άγχος τα περί αντι-μνημονιακού μετώπου. 
Θέλω να πω ότι όσοι ασχολούνται με τον αντι-μνημονιακό αγώνα, θα έχουν δει ότι αυτές ήταν οι βασικές επιδιώξεις και οι δικές μου, αλλά και πάρα πολλών άλλων φίλων οι οποίοι αυτή τη στιγμή βρίσκονται σ’ αυτήν εδώ την Αίθουσα. 
Θα ήθελα, επίσης, να επισημάνω ότι ήδη από το 2011 με άρθρο μου στην «ΑΥΓΗ» έχω ζητήσει τη συγκρότηση αυτού του μεγάλου αντι-μνημονιακού κοινωνικού μετώπου εξουσίας, το οποίο θα είναι και το μοναδικό, προκειμένου να μπορέσει να σπάσει τα δεσμά της εξάρτησης και των δανειστών. Και αυτή είναι μια ξεκάθαρη θέση. Φαντάζομαι ότι και η κ. Βούλτεψη -που τότε ήταν σε μια φάση αντι-μνημονιακή- ίσως να το είχε υπ’ όψιν της.","ΕΠΑΜΕΙΝΩΝΔΑΣ ΜΑΡΙΑΣ",304
"112232"," Και είμαι, αλλά δεν είμαι με τη Χρυσή Αυγή.","ΣΟΦΙΑ ΒΟΥΛΤΕΨΗ",73
"112233"," Δεν λέμε, λοιπόν, κάτι το διαφορετικό. Σ’ αυτό το πλαίσιο, επίσης, υπενθυμίζω ότι οι αντι-μνημονιακοί πολίτες, μια μεγάλη ομάδα πολιτών που συμπράξαμε και συνεργαστήκαμε με τους Ανεξάρτητους Έλληνες, έχουμε υπογράψει συμβόλαιο τιμής με τον Πάνο Καμμένο για τη συγκρότηση μεγάλου αντι-μνημονιακού μετώπου. Άρα, λοιπόν, αυτό είναι ξεκάθαρο. 
Δεύτερον, το ότι σ’ αυτήν εδώ την Αίθουσα στην πράξη συγκροτείται αυτό το αντιμνημονιακό μέτωπο του δημοκρατικού τόξου, είναι μεγάλη κατάκτηση και να είστε βέβαιοι ότι κάθε μέρα αυτό θα εντείνεται. Θα εντείνεται όχι μόνο εδώ σε επίπεδο κοινοβουλευτικό, αλλά κυρίως –κι αυτό είναι το βασικό- θα υπάρχει και θα δρα και δρα μέσα στην κοινωνία. Γιατί για να υπάρξει, πρέπει να έχει δράση μέσα στην κοινωνία. Και μέσα στην κοινωνία έχει δράση και εντείνεται.
Να σας πω κι ένα δεύτερο, διότι βλέπω ότι διακατέχεστε από μεγάλη αγωνία. Ειπώθηκαν μερικές ενδιαφέρουσες κουβέντες, όπως ότι οι πέντε οικογένειες, οι οποίες κουμαντάρουν αυτήν τη χώρα. Μην ξεχνάτε ότι αυτή η χώρα από το 1949 μπήκε σε ένα συγκεκριμένο δίκτυο επιρροής και αυτοί οι οποίοι ήθελαν να κάνουν κουμάντο στη χώρα, ανέθεσαν σε ένα συγκεκριμένο πολιτικό προσωπικό και σε συγκεκριμένες κοινωνικές ομάδες να κάνουν τη δουλειά. 
Αλλά ήθελα να σας υπενθυμίσω ότι στη φάση του Διεθνούς Νομισματικού Ταμείου ακόμα και οι δανειστές αρνούνται τους ντόπιους κατσαπλιάδες, γιατί θέλουν να τα παίρνουν μόνοι τους απ’ ευθείας. Έτσι, λοιπόν, αυτό που πρέπει να μελετήσετε είναι το ρόλο του ΔΝΤ. Το ΔΝΤ πλέον δεν θέλει ούτε ντόπιο υπηρετικό προσωπικό, γιατί θέλει τους δικούς του υπαλλήλους, ούτε ντόπιο πολιτικό προσωπικό γι’ αυτό το καταργεί, ούτε διάφορη πλουτοκρατία τοπική, γιατί θέλει να «οικονομήσει» απ’ ευθείας το ίδιο. 
Καταλάβετέ το, λοιπόν, ότι από τη μία μεριά είναι οι αντιμνημονιακές δυνάμεις που θέλουν να σπάσουν την εξάρτηση και από την άλλη είναι οι δυνάμεις οι οποίες σε λίγο δεν θα υπάρχουν, γιατί οι δανειστές σας εγκαταλείπουν και δεν πρόκειται να σας κρατήσουν διότι τους στοιχίζετε ακριβά και θα σας πάνε στην άκρη. Διότι αυτό έκανε το ΔΝΤ και στην Κορέα και σε άλλες περιοχές.
Έτσι, για κάποιους συναδέλφους που λένε «μα εμείς  θέλουμε να εκφράσουμε το λαό» καταλάβετε τι υπηρετείτε. Σε λίγο η περίφημη συμμαχία που είχε στηθεί στην περιοχή ΔΝΤ, Γερμανίας, Ευρωπαϊκής Ένωσης, σπάει. Αφού σπάει, θα ξεκαθαρίσει και η ιστορία απέναντί σας. Αν προσδοκάτε ότι δήθεν θα πάρετε τα λεφτά από το Διεθνές Νομισματικό Ταμείο, υπάρχει μεγάλο ενδιαφέρον να δούμε αν θα τα πάρετε. Κι αν τα πάρετε αυτά τα λεφτά, πού θα πάνε; Σε ποιες τράπεζες θα πάνε; Σε ποιων τις τσέπες θα πάνε;
Σας ξεκαθαρίζουμε, λοιπόν, ότι οι μέρες της μνημονιακής πλειοψηφίας είναι λίγες, διότι έχετε απέναντί σας τον ελληνικό λαό και διότι καταρρέει το μεγάλο σχήμα και η σύμπραξη των δανειστών, που για συγκυριακούς λόγους σας κρατούσαν στην εξουσία. Είχαμε πει σε ανύποπτο χρόνο ότι θα σας χρησιμοποιήσουν, ότι η ντόπια εδώ αστική τάξη και πλουτοκρατία νομίζει ότι κάτι κέρδισε που έβαλε το ΔΝΤ εδώ. Έβαλε ένα ντόπερμαν που σε λίγο θα φάει και την ίδια. Γι’ αυτό ο στόχος των δανειστών είναι να τα απομυζήσουν όλα και δεν σας έχουν ανάγκη. 
Εμείς, λοιπόν, εδώ με μια συνεπή πολιτική θα είμαστε παρόντες και δεν θα επιτρέψουμε να υπάρξει, πέραν της πτώχευσης της ελληνικής οικογένειας και της κοινωνίας, η καταστροφή του ελληνικού κράτους. Οι μέρες σας είναι λίγες. Το θέμα είναι ότι δεν θα σας επιτρέψουμε να καταστρέψετε τη χώρα, για να έρθουν μετά οι αντιμνημονιακές δυνάμεις να μας φορτώσετε επάνω όλα αυτά τα οποία κάνατε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γι’ αυτό σας λέμε ότι θα είμαστε πάντοτε απέναντι, θα είμαστε ξεκάθαροι, θα έχουμε τις απόψεις μας, θα δώσουμε τη μάχη, μια μάχη η οποία ξεκινά σε διάφορα επίπεδα και βεβαίως είναι μάχη επιβίωσης, αλληλεγγύης, αντίστασης και στήριξης του ελληνικού λαού, ενός ελληνικού λαού ο οποίος έχει πτωχεύσει, ο οποίος δεν μπορεί να ζήσει, ο οποίος αυτοκτονεί, ο οποίος πλέον είναι στην απόγνωση.","ΕΠΑΜΕΙΝΩΝΔΑΣ ΜΑΡΙΑΣ",304
"112234"," Έχει τελειώσει ο χρόνος σας, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112235"," Τελειώνω, κύριε Πρόεδρε.
Καταλάβετέ το, λοιπόν, ότι αυτή είναι η ιστορική συγκυρία. Κοιτάξτε και στο διεθνές πεδίο τι γίνεται, για να καταλάβετε ότι αυτοί που σας προστάτευαν θα σας παρατήσουν, όπως παράτησαν διάφορους άλλους.
Αλλά να ξέρετε –κι αυτή είναι η πρότασή μας- ότι δεν θα συμβεί ό,τι έγινε το ’45 που συνεργάστηκαν κάποιοι με τους ντόπιους κατακτητές και τη γλύτωσαν. Θα υπάρξει παραδειγματική τιμωρία όσων παραβίασαν το Σύνταγμα και τους νόμους. Αυτό να το θυμόσαστε.","ΕΠΑΜΕΙΝΩΝΔΑΣ ΜΑΡΙΑΣ",304
"112236"," Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος, κ. Αθανάσιος Παφίλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112237"," Δεν σκόπευα να μιλήσω, αλλά θα ήθελα να κάνω ορισμένα σχόλια, κύριε Πρόεδρε.
Αντιμνημονιακό μέτωπο, λοιπόν. Για να δούμε ποιος επέβαλε το μνημόνιο και ποια είναι η τρόικα!
Αν δεν κάνουμε λάθος –και διαψεύστε με- είναι η Ευρωπαϊκή Ένωση, η Ευρωπαϊκή Κεντρική Τράπεζα και το Διεθνές Νομισματικό Ταμείο. Τα δύο στα τρία είναι η Ευρωπαϊκή Ένωση; Έχω δίκιο; Εμπρός λοιπόν. Αντιμνημονιακό μέτωπο, μονομερής διαγραφή του χρέους, αποδέσμευση από την Ευρωπαϊκή Ένωση και η εξουσία σ’ αυτούς που παράγουν τον πλούτο. Να η πρόταση. Τα υπόλοιπα είναι υπεκφυγές γιατί το πρόβλημα είναι ποιος έχει την οικονομία στα χέρια του και τι είναι η Ευρωπαϊκή Ένωση στην οποία ορκίζεστε όλοι από το πρωί μέχρι το βράδυ.
Για ποια αντιμνημονιακή πολιτική μιλάτε όταν η Ευρωπαϊκή Ένωση είναι αυτή που κυρίως μαζί με όλους τους υπόλοιπους, για να εξυπηρετήσει τα συμφέροντα του ευρωπαϊκού κεφαλαίου, όχι απλά επιβάλλει τη «θηλιά», αλλά κλωτσάει και το καρεκλάκι κάτω από την «κρεμάλα»; Αν θέλετε λοιπόν να είστε κατά του μνημονίου, να είστε κατά της Ευρωπαϊκής Ένωσης με αποδέσμευση της χώρας από την Ευρωπαϊκή Ένωση. Μονομερής διαγραφή του χρέους. Δεν χρωστάμε, μας χρωστάνε. Τι χρωστά ο λαός; Οι πλουτοκράτες τα χρωστάνε. Τίποτα δεν χρωστάει ο κόσμος. 
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: … (Δεν ακούστηκε)","ΑΘΑΝΑΣΙΟΣ ΠΑΦΙΛΗΣ",425
"112238"," Κύριε Μαριά, σας παρακαλώ.
	Συνεχίστε, κύριε Παφίλη.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112239"," Λέω ότι ο καθένας κάνει ορισμένους σχολιασμούς. Εγώ δεν σχολίασα κανέναν. Άκουσα προσεκτικά το συνάδελφο.
	Μιλάμε λοιπόν για αποδέσμευση γιατί αλλιώς δεν υπάρχει άλλος δρόμος ανάπτυξης. Ποιον κοροϊδεύετε; Τι θα αναπτύξετε; Θα κοινωνικοποιήσετε τις τράπεζες μέσα στην Ευρωπαϊκή Ένωση; Τι θα κάνετε; Θα πάρετε την ενέργεια; Τι λέει η Ευρωπαϊκή Ένωση; Απελευθερωμένη αγορά και ο ιδιωτικός και ο δημόσιος. Τι λέτε; Θα κάνετε δημόσια, δωρεάν υγεία; Σου λέει: Και δημόσιο και ιδιωτικό. Αυτή είναι η πρότασή μας συνολικά και αυτό πρέπει να αποφασίσει ο λαός.
	Δεύτερο θέμα: Δύο πόλεμοι εξελίσσονται σήμερα. Ο ένας είναι θεμελιώδης. Είναι ο πόλεμος του κεφαλαίου κατά της εργατικής τάξης και του λαού, ένας πόλεμος σκληρός και αδυσώπητος. Ο πόλεμος έχει δικούς του νόμους. Πόλεμο στον πόλεμο λοιπόν. 
Εμείς δεν κάνουμε πίσω. Καλούμε τον κόσμο να συμπορευτεί με το ΚΚΕ για να πληρώσουν όλοι αυτοί που τον έφεραν σ’ αυτή την κατάσταση και να βρουν την τύχη που τους αξίζει και να δρομολογηθεί μία άλλη ανάπτυξη για την κοινωνία με τα μέσα παραγωγής και τον πλούτο στα χέρια των εργαζομένων. Υπάρχουν όλες οι δυνατότητες σήμερα για να πάει μπροστά ο λαός. 
	Υπάρχει και ένας δεύτερος πόλεμος, ο πόλεμος των τμημάτων του κεφαλαίου και των συμφερόντων για το ποιος θα βγει πιο ισχυρός και θα διασωθεί από την κρίση. 
Δεν μας αφορά ούτε να πάμε με το ένα ούτε με το άλλο και το λέω αυτό και ο νοών νοείτω. Ο πόλεμος αυτών των τμημάτων του κεφαλαίου δεν αφορά το λαό. Και τα δύο τμήματα πρέπει να τα στείλει εκεί που τους αξίζει και να πληρώσουν για το πού φέρνουν τον κόσμο σήμερα, το 2012, να ζει σε συνθήκες του ’50 και θα πάμε και πιο πίσω. 
Προς αυτή την κατεύθυνση λοιπόν εμείς καλούμε το λαό να ξεσηκωθεί, να ανατρέψει την εξουσία, όχι μόνο την κυβερνητική αλλά την οικονομική, να πάρει στα χέρια του τον πλούτο και να τιμωρήσει όλους αυτούς που όλα αυτά τα χρόνια καταλήστεψαν τη χώρα και ήπιαν το αίμα του ελληνικού λαού. Εμείς θα κάνουμε ό,τι μπορούμε. Πίσω δεν κάνουμε.","ΑΘΑΝΑΣΙΟΣ ΠΑΦΙΛΗΣ",425
"112240"," Το λόγο έχει ο κύριος Υπουργός. Χρειάζεστε πολύ χρόνο;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112241"," Θα μιλήσω για έξι-επτά λεπτά το πολύ, κύριε Πρόεδρε.
	Ακούστηκαν σχόλια για τη μη προσέλευση του Υπουργού Ανάπτυξης. Θα διευκρινίσω ότι λείπει στο εξωτερικό σήμερα, γι’ αυτό δεν είναι εδώ.
	Θέλω να κάνω μία γενικότερη παρατήρηση για το κλίμα και την ένταση στη διεξαγωγή της σημερινής συζήτησης.
Παραπονέθηκαν οι κύριοι Βουλευτές του ΣΥΡΙΖΑ. Γιατί; Η ένταση και οι ύβρεις είναι καλές όταν προέρχονται από εσάς και σας ενοχλούν οι απαντήσεις; 
Σημείωσα την αρχή από την εισήγηση του κ. Μητρόπουλου, τη μομφή ότι όποια ρύθμιση φέρει η Κυβέρνηση, θα είναι κατόπιν συνεννόησης με τις τράπεζες. Ο, δε, κ. Τσίπρας μας εγκάλεσε για εξάρτηση από την τραπεζοκρατία, έβρισε τον Πρωθυπουργό ως απόντα κι έφυγε. Μα, τι περιμένετε μετά από αυτά;
(Θόρυβος από την πτέρυγα του ΣΥΡΙΖΑ-ΕΚΜ)
Σας παρακαλώ. Τι περιμένετε μετά από αυτά; Να λέτε ό,τι θέλετε και να μην σας απαντάμε; Δεν γίνεται.
Δεν καταγράφω όλα τα υπόλοιπα που ακούστηκαν στην πορεία της κουβέντας. 
Μία ακόμη παρατήρηση θέλω να κάνω σχετικά με τη λειτουργία του ν. 3869, γιατί φαίνεται ότι –και το λέω καλόπιστα- τοποθετείστε χωρίς να έχετε διαβάσει τι ισχύει. 
Είπε μία συνάδελφός σας «κοράκια πάνω από τα σπίτια». Μα, αγνοείτε ότι από το 2009 έχουν ανασταλεί οι πλειστηριασμοί; Εντάξει, υπήρχαν κοράκια όταν γινόντουσαν πλειστηριασμοί.","ΑΘΑΝΑΣΙΟΣ ΣΚΟΡΔΑΣ",465
"112242"," Πρώτης κατοικίας.","ΖΩΗ ΚΩΝΣΤΑΝΤΟΠΟΥΛΟΥ",272
"112243"," Μια ακόμη κουβέντα για το ίδιο θέμα. Λογαριασμοί μισθοδοσίας και συντάξεις κάτω των 1.000 ευρώ: Ξέρετε ότι επίσης δεν κατάσχονται. Γιατί τα λέτε; Για να δημιουργούνται εντυπώσεις.","ΑΘΑΝΑΣΙΟΣ ΣΚΟΡΔΑΣ",465
"112244"," Από το Ταμείο Παρακαταθηκών και Δανείων καταργούνται.","ΖΩΗ ΚΩΝΣΤΑΝΤΟΠΟΥΛΟΥ",272
"112245"," Σας παρακαλώ.","ΑΘΑΝΑΣΙΟΣ ΣΚΟΡΔΑΣ",465
"112246"," Κύριε Πρόεδρε, να σεβαστούν λίγο τη διαδικασία.","ΑΘΑΝΑΣΙΟΣ ΜΠΟΥΡΑΣ",350
"112247"," Εγώ νομίζω ότι αν είμαστε όλοι λίγο πιο υπεύθυνοι…","ΑΘΑΝΑΣΙΟΣ ΣΚΟΡΔΑΣ",465
"112248"," Θα σας παρακαλέσω θερμά.","ΑΘΑΝΑΣΙΟΣ ΜΠΟΥΡΑΣ",350
"112249"," Κύριε Μπούρα, υπάρχει και μία κατάσταση η οποία είναι απερίγραπτη. Εγώ έχω έντεκα ώρες εδώ…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112250"," Αυτό που γίνεται, δεν έχει υπάρξει ξανά.","ΑΘΑΝΑΣΙΟΣ ΜΠΟΥΡΑΣ",350
"112251"," …και δεν κάνω άλλη δουλειά παρά να ανακαλώ στην τάξη την κ. Κωνσταντοπούλου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112252"," Υπάρχει πρόβλημα.","ΑΘΑΝΑΣΙΟΣ ΜΠΟΥΡΑΣ",350
"112253"," Κύριε Υπουργέ, θα μου επιτρέψετε μία παρατήρηση.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112254"," Ναι, κύριε Πρόεδρε.","ΑΘΑΝΑΣΙΟΣ ΣΚΟΡΔΑΣ",465
"112255"," Κύριε Πρόεδρε, συνεχίστε να συνεννοείστε με τον κ. Μπούρα!","ΖΩΗ ΚΩΝΣΤΑΝΤΟΠΟΥΛΟΥ",272
"112256"," Λέτε «οι του τάδε κόμματος, αυτό». Δεν θα τους κοιτάτε κατάματα και θα λέτε «αυτό που είπες». Θα αναφέρεστε γενικά. Αυτή είναι η διαδικασία.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112257"," Ο κ. Μπούρας ήρθε τώρα στην Αίθουσα να μας πει…","ΖΩΗ ΚΩΝΣΤΑΝΤΟΠΟΥΛΟΥ",272
"112258"," Κοιτάξτε, ο ν. 3869 προβλέπει ορισμό δικασίμου εντός 6μήνου για τους προσφεύγοντες. Γι’ αυτό ορίζει διακοπή κάθε πληρωμής μέχρι τη δικάσιμο. 
Δυστυχώς, όπως είδατε και από παραδείγματα που αναφέρθηκαν, οι δικάσιμοι ορίζονται όχι μόνο μέχρι το ’16, μέχρι το ’18. Αυτό δημιουργεί σοβαρό πρόβλημα στη λειτουργία του νόμου. Κανείς δεν έχει κίνητρο εξωδικαστικής επίλυσης του προβλήματος. Κι αν συνυπολογίσετε και τις δευτεροβάθμιες δικαστικές διαδικασίες, αντιλαμβάνεστε που οδηγείται η λειτουργία του νόμου. Νομίζω στην πλήρη καταστρατήγηση.
Νομίζω, λοιπόν, ότι αν θέλουμε να συζητήσουμε σοβαρά το θέμα, πρέπει να συμφωνήσουμε –και να το τηρήσουμε- ότι η εποχή που τα κόμματα έκλειναν το μάτι στους ψηφοφόρους, χωρίς να δίνουν εξηγήσεις για το πόσο στοιχίζουν οι προτάσεις τους και το πού θα βρουν τα χρήματα, έχουν περάσει ανεπιστρεπτί.
Όσο πιο γρήγορα γίνει αυτό κατανοητό από όλους μας, τόσο περισσότερες είναι οι πιθανότητες να ανακτήσουν κάποια στιγμή τα κόμματα και οι πολιτικοί τη χαμένη τους αξιοπιστία. 
Ο Πρόεδρος του ΣΥΡΙΖΑ, ο κ. Τσίπρας, όταν παρουσίαζε την πρόταση νόμου, προσπάθησε να υποστηρίξει ότι το κόστος των ρυθμίσεων μπορεί να καλυφθεί από τα 50.000.000.000 ευρώ που προβλέπονται για την ανακεφαλαιοποίηση των τραπεζών. Λέω, «μέγιστη ανακρίβεια», κύριε Πρόεδρε. Δεν λέω, «ψέμα». Τα ποσά που έχει εξασφαλίσει η Ελλάδα από τους δανειστές της γι’ αυτό το σκοπό, δεν περιλαμβάνουν τις προτάσεις του ΣΥΡΙΖΑ για μερικές ή ολικές διαγραφές δανείων. Εάν τεθεί σε άλλη κουβέντα, έστω με το κόστος που έχει κάνει ο κ. Στρατούλης, να το δούμε. Περιλαμβάνουν αποκλειστικά και μόνο τους πόρους που χρειάζονται, ώστε οι ελληνικές τράπεζες να καλύψουν τους δείκτες κεφαλαιακής επάρκειας, να μπορούν, δηλαδή, να εγγυώνται τις καταθέσεις των εκατομμυρίων μικροκαταθετών τους και να είναι ταυτόχρονα σε θέση να παρέχουν, έστω στοιχειωδώς, μία ρευστότητα στην αγορά.
Το είχα πει και στην επιτροπή που συζητήσαμε το σχέδιο νόμου και δεν του δώσατε σημασία. Σήμερα όποιος διαθέτει 2.000.000.000 με 3.000.000.000, αποκτά τον πλήρη έλεγχο του συνόλου του τραπεζικού συστήματος της χώρας. Αναρωτιέστε γιατί δεν συμβαίνει αυτό; Αναρωτιέστε γιατί δεν υπάρχει ενδιαφέρον με ένα τέτοιο ποσό;
(Θόρυβος στην Αίθουσα)
Ας σταματήσετε, λοιπόν, αυτή την ανέξοδη μικροπολιτική.","ΑΘΑΝΑΣΙΟΣ ΣΚΟΡΔΑΣ",465
"112259"," Συνεχίστε στο δρόμο του κ. Στουρνάρα.","ΖΩΗ ΚΩΝΣΤΑΝΤΟΠΟΥΛΟΥ",272
"112260"," Όταν ένα κράτος…","ΑΘΑΝΑΣΙΟΣ ΣΚΟΡΔΑΣ",465
"112261"," Ο κ. Στουρνάρας κατάφερε να κατρακυλήσει…","ΖΩΗ ΚΩΝΣΤΑΝΤΟΠΟΥΛΟΥ",272
"112262"," Συνεχίστε όσο θέλετε.","ΑΘΑΝΑΣΙΟΣ ΣΚΟΡΔΑΣ",465
"112263"," Να μη γράφεται στα Πρακτικά καμμία διακοπή. Καμμία διακοπή!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112264"," Είναι προφανές, κύριε Πρόεδρε, ότι μιλάμε για διαφορετικά πράγματα όταν συζητάμε για το χρηματοπιστωτικό σύστημα…","ΑΘΑΝΑΣΙΟΣ ΣΚΟΡΔΑΣ",465
"112265","   Μιλάμε, όμως. Ουαί και αλίμονο αν δεν μιλάμε και δεν μπορεί κανείς να μιλήσει.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112266"," Τουλάχιστον για όσους μας παρακολουθούν…","ΑΘΑΝΑΣΙΟΣ ΣΚΟΡΔΑΣ",465
"112267"," …","ΖΩΗ ΚΩΝΣΤΑΝΤΟΠΟΥΛΟΥ",272
"112268"," Κανείς δεν σας διέκοψε και δεν κάνετε άλλη δουλειά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112269"," …","ΖΩΗ ΚΩΝΣΤΑΝΤΟΠΟΥΛΟΥ",272
"112270"," Από το πρωί δεν κάνετε άλλη δουλειά κ. Κωνσταντοπούλου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112271"," …","ΖΩΗ ΚΩΝΣΤΑΝΤΟΠΟΥΛΟΥ",272
"112272","   Εγώ σας κοροϊδεύω;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112273"," …","ΖΩΗ ΚΩΝΣΤΑΝΤΟΠΟΥΛΟΥ",272
"112274"," Δεν ντρέπεστε; Έπρεπε να ντρέπεστε. Ξέρετε τι λέτε; Επειδή δεν έγινε το δικό σας κατά παράβαση του Κανονισμού, θα διακόπτετε του ομιλητές. Ωραία αγωγή έχετε και δημοκρατική ευαισθησία.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112275"," …","ΖΩΗ ΚΩΝΣΤΑΝΤΟΠΟΥΛΟΥ",272
"112276"," Πάρα πολύ ωραία αγωγή έχετε. Εκβιασμός δηλαδή; Ή θα γίνει το δικό σας ή θα τορπιλίζετε την συνεδρίαση; Έπρεπε να ντρέπεστε γι’ αυτό που είπατε. Εκβιασμός λέγεται.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112277"," …","ΖΩΗ ΚΩΝΣΤΑΝΤΟΠΟΥΛΟΥ",272
"112278"," Εγώ ξέρω ότι αυτό λέγεται εκβιασμός.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112279"," …","ΖΩΗ ΚΩΝΣΤΑΝΤΟΠΟΥΛΟΥ",272
"112280","   Εγώ ξέρετε πως έχω ανέβει εδώ, κυρία Κωνσταντοπούλου;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112281"," …","ΖΩΗ ΚΩΝΣΤΑΝΤΟΠΟΥΛΟΥ",272
"112282","   Σοβαρά μιλάτε; Είστε πολύ φρέσκια για να μας πείτε πως ανεβήκαμε εδώ επάνω!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112283"," …","ΖΩΗ ΚΩΝΣΤΑΝΤΟΠΟΥΛΟΥ",272
"112284"," Σας παρακαλώ!
Παρακαλώ, κύριε Υπουργέ, συνεχίστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112285"," Όταν, λοιπόν, …","ΑΘΑΝΑΣΙΟΣ ΣΚΟΡΔΑΣ",465
"112286"," …","ΑΘΑΝΑΣΙΟΣ ΜΠΟΥΡΑΣ",350
"112287"," Μισό λεπτό.
Κύριε Μπούρα, εγώ πιστεύω ότι υπάρχει μεγάλο θέμα με τη συμπεριφορά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112288"," …","ΑΘΑΝΑΣΙΟΣ ΜΠΟΥΡΑΣ",350
"112289"," Να τελειώσει η συνεδρίαση σήμερα. Έχουμε καταπονηθεί από το πρωί. Να ολοκληρώσει ο κύριος Υπουργός.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112290"," Όταν, λοιπόν, κύριε Πρόεδρε, ένα κράτος παράγει πρωτογενές έλλειμμα και ταυτόχρονα αδυνατεί να δανειστεί για την καταβολή μισθών και συντάξεων, δεν είναι ούτε υπεύθυνο, ούτε σοβαρό να συνεχίζουν κάποιοι να χαϊδεύουν αυτιά και να πλειοδοτούν σε προτάσεις που δεν είναι δυνατόν να εφαρμοστούν. Δεν είναι υπεύθυνο, ούτε σοβαρό, ούτε και έντιμο να αντιμετωπίζουν κάποιοι την απόγνωση και την ανασφάλεια που αισθάνονται σήμερα οι συμπολίτες μας. Ούτε φυσικά είναι εφικτή η διαγραφή χρεών που προτείνει τώρα ο ΣΥΡΙΖΑ χωρίς να αναλαμβάνει κανένα κόστος για το τι θα στοιχίσει μια τέτοια πρόταση. 
Εγώ, κύριε Μητρόπουλε, θα διαψεύσω απολύτως το δημοσίευμα που επικαλεστήκατε, γιατί δεν νομοθετεί κανένας κοινωνικός φορέας, νομοθέτηση γίνεται εδώ σ’ αυτήν την Αίθουσα. Να δω, όμως, εσείς πως θα διαψεύσετε τώρα αυτά που θα σας πω.","ΑΘΑΝΑΣΙΟΣ ΣΚΟΡΔΑΣ",465
"112291"," …","ΑΛΕΞΙΟΣ ΜΗΤΡΟΠΟΥΛΟΣ",319
"112292"," Στο «ΒΗΜΑ» στις 9 Μαΐου ο κ. Σταθάκης δηλώνει σε συνέντευξη του. Ρωτάται για τις καταθέσεις. «Οι τράπεζες έχουν δύο πηγές. Η μια είναι οι καταθέσεις και η δεύτερη και βασικότερη τα τελευταία πενήντα χρόνια είναι τα δάνεια που παίρνουν οι τράπεζες από τη διεθνή διατραπεζική αγορά. Δανείζονται, λοιπόν και δανείζουν λεφτά. Αυτήν τη στιγμή το τραπεζικό σύστημα δανείζεται επειδή έχει αποκοπεί από τη διεθνή χρηματαγορά, από την Ευρωπαϊκή Κεντρική Τράπεζα. Αυτή είναι η βασική πηγή χρηματοδότησης των τραπεζών. Ο δανεισμός είναι αναπόφευκτο στοιχείο και θα πρέπει να συνεχίσει αν δανείζονται από την Ευρωπαϊκή Κεντρική Τράπεζα.» Αυτό πως το βλέπετε;","ΑΘΑΝΑΣΙΟΣ ΣΚΟΡΔΑΣ",465
"112293"," …","ΑΛΕΞΙΟΣ ΜΗΤΡΟΠΟΥΛΟΣ",319
"112294"," Μάλιστα. Πάμε παρακάτω, λοιπόν.
Ο κ. Δραγασάκης στις 18 Μαΐου του 2012 στο ραδιόφωνο «Στο Κόκκινο». «Οι τράπεζες έχουν χάσει κεφάλαια. Έχουν απαξιωθεί οι διάφορες αξίες που είχαν οι μετοχές. Άρα, στις τράπεζες πρέπει να μπει χρήμα. Το χρήμα δεν μπορούν ή δεν θέλουν να το βάλουν οι ιδιώτες. Άρα, θα το βάλει το δημόσιο, το κράτος το οποίο και αυτό δεν έχει τα χρήματα. Θα τα δανειστούμε για να σώσουμε τις τράπεζες».
Ο ίδιος στο «ΒΗΜΑ» την ίδια μέρα. «Εμείς προτείνουμε κάτι κοντά στο σουηδικό μοντέλο. Όταν η χώρα κρατικοποίησε τις τράπεζες, τις τροφοδότησε με κεφάλαια, τις εξυγίανε, τις κατέστησε κερδοφόρες και τις πούλησε σε ιδιώτες». 
Και συνεχίζω για να δούμε γιατί δεν πέρασε ούτε βόλτα σήμερα ο τομεάρχης ανάπτυξης και οικονομίας από εδώ. Ο κ. Δραγασάκης, στο «Ρεπόρτερ» στο διαδικτυακό δηλαδή στις 17/5. «Σας είπα ότι γι’ εμάς οι τράπεζες αποτελούν βασικό εργαλείο ανάπτυξης της οικονομίας και μας ενδιαφέρει η σταθερότητα του συστήματος και η ασφάλεια των καταθέσεων».
Εσείς μ’ αυτήν την πρόταση νόμου ασχολείστε καθόλου με την σταθερότητα του συστήματος;","ΑΘΑΝΑΣΙΟΣ ΣΚΟΡΔΑΣ",465
"112295"," …","ΝΙΚΟΛΑΟΣ ΒΟΥΤΣΗΣ",75
"112296"," Εγώ λέω τι λένε τα στελέχη σας σαν αρμόδια για την οικονομία.","ΑΘΑΝΑΣΙΟΣ ΣΚΟΡΔΑΣ",465
"112297","   Ολοκληρώστε, κύριε Υπουργέ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112298"," Και ο κ. Δραγασάκης, πάλι στο «ΒΗΜΑ» στις 13/5 αυτή τη φορά.","ΑΘΑΝΑΣΙΟΣ ΣΚΟΡΔΑΣ",465
"112299"," …","ΝΙΚΟΛΑΟΣ ΒΟΥΤΣΗΣ",75
"112300"," Ακούστε.","ΑΘΑΝΑΣΙΟΣ ΣΚΟΡΔΑΣ",465
"112301"," Ολοκληρώστε, κύριε Υπουργέ, απευθυνόμενος προς το Σώμα και όχι προς συγκεκριμένη πτέρυγα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112302"," Ερωτάται για τις τότε δηλώσεις του κ. Στρατούλη, σχετικά με τη χρήση των τραπεζικών καταθέσεων και απαντά: «Πολύς θόρυβος για το τίποτα. Δεν παίρνεις τις καταθέσεις να τις κάνεις ό,τι θέλεις». Στην ίδια συνέντευξη λίγο πιο κάτω λέει: «Σε καμμιά περίπτωση δεν σημαίνει ότι επειδή είναι δημόσιες οι τράπεζες, θα πρέπει να χαρίσουν δάνεια». Αυτά λέτε, κύριοι. Σήμερα έρχεστε εδώ και «κάνετε τον Κινέζο» σε σχέση με τις δηλώσεις που έχουν κάνει τα στελέχη που έχετε για την οικονομία.","ΑΘΑΝΑΣΙΟΣ ΣΚΟΡΔΑΣ",465
"112303"," …","ΝΙΚΟΛΑΟΣ ΒΟΥΤΣΗΣ",75
"112304"," Εγώ σας λέω, ποια είναι η συνέπειά σας. Η αλήθεια μπορεί να μην είναι ευχάριστη, αλλά είναι χρήσιμη.","ΑΘΑΝΑΣΙΟΣ ΣΚΟΡΔΑΣ",465
"112305"," …","ΝΙΚΟΛΑΟΣ ΒΟΥΤΣΗΣ",75
"112306"," Κύριε Υπουργέ, καταθέστε τις απόψεις σας, όπως σας πρότεινα. Κάντε μου, σας παρακαλώ, τη χάρη.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112307"," Κατόπιν αυτού, κορώνες του τύπου «δεν σας αφήνουν οι τράπεζες», «μάχη εναντίον της τραπεζοκρατίας» κ.λπ., νομίζω επιστρέφονται από εκεί που εκπορεύθηκαν. 
Η κρίση που περνάει η πατρίδα μας σήμερα είναι σε μεγάλο βαθμό, κύριε Πρόεδρε, αποτέλεσμα αυτής της νοοτροπίας η οποία κυριαρχεί και σήμερα στη σημερινή συζήτηση. Έστω και τώρα νομίζω ότι είναι καιρός να αλλάξουμε. Είναι καιρός να αρχίσουμε να μιλάμε με αλήθειες και με στοιχεία, να αρχίσουμε να αναλαμβάνουμε το κόστος και την ευθύνη για όσα λέμε στους πολίτες. Διαφορετικά, η επόμενη μέρα θα αργήσει πολύ να ξημερώσει. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΣΚΟΡΔΑΣ",465
"112308"," Κι εγώ σας ευχαριστώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112309"," Κύριε Πρόεδρε, θα ήθελα το λόγο.","ΕΠΑΜΕΙΝΩΝΔΑΣ ΜΑΡΙΑΣ",304
"112310"," Ορίστε, κύριε Μαριά, έχετε το λόγο για δυο λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112311"," Κύριε Πρόεδρε, δεν γίνεται αυτό. Υπάρχει θέμα λειτουργίας του Κοινοβουλίου.","ΣΟΦΙΑ ΒΟΥΛΤΕΨΗ",73
"112312"," Κυρία συνάδελφε, μην εξανίστασθε. Από τον Κανονισμό ο συνάδελφος έχει το δικαίωμα να μιλήσει. Κι εσείς, κυρία Βούλτεψη, έχετε το δικαίωμα να μιλήσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112313"," Εντάξει, τι να κάνουμε τώρα.","ΣΟΦΙΑ ΒΟΥΛΤΕΨΗ",73
"112314"," Ο κύριος συνάδελφος θέλει να ασκήσει το δικαίωμα αυτό. Εγώ δεν μπορώ να μην του επιτρέψω να ασκήσει το δικαίωμά του. 
Ορίστε, κύριε Μαριά έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112315"," Δεν θα έπαιρνα το λόγο, κύριε Πρόεδρε, αλλά άκουσα με ενδιαφέρον τον Κοινοβουλευτικό Εκπρόσωπο του ΚΚΕ, που αφιέρωσε τα δυόμιση από τα πέντε λεπτά της ομιλίας του στο αντιμνημονιακό μέτωπο. Θα του πω, λοιπόν, ότι είμαστε ανοιχτοί να κάνουμε τη συζήτηση.
Δεύτερον, για μας αντιμνημονιακό μέτωπο σημαίνει μέτωπο πατριωτικό, σημαίνει μέτωπο αντικατοχικό και δεν σημαίνει μέτωπο ταξικό.
Τρίτον, θα του επισημάνω ότι οι βασικές μας θέσεις –αν θέλει να τις ακούσει για να ξεκινήσει και η συζήτηση –είναι η τιμωρία των ενόχων που έφεραν τη χώρα σε αυτήν την κατεύθυνση και παραβίασαν το Σύνταγμα και τους νόμους, η καταγγελία μνημονίων και δανειακών συμβάσεων, λογιστικός έλεγχος του χρέους, διαγραφή του επονείδιστου χρέους που στην ουσία φθάνει στο 90%, γερμανικές αποζημιώσεις, δίκαιη κατανομή πλούτου και προστασία δημοσίων αγαθών. Αυτά είναι σημαντικά θέματα που απασχολούν τον ελληνικό λαό.
Όλα αυτά, εμείς τα βάζουμε σε διάλογο. Πιστεύουμε ότι αν θέλουμε στην Αίθουσα αυτή να ξεκινήσει μία διαδικασία -διότι από την άλλη πλευρά έχει οικοδομηθεί το μαύρο μέτωπο του μνημονίου- πρέπει να είμαστε συνεπείς και να το αντιμετωπίσουμε αυτό. Δεχόμαστε με ενδιαφέρον κάθε πρόταση και κάθε συζήτηση. 
Σε κάθε περίπτωση, στην πράξη, όσο θα υπάρχει το μαύρο μέτωπο του μνημονίου εδώ, εκ των πραγμάτων το δημοκρατικό αντιμνημονιακό τόξο θα έχει μία συγκεκριμένη παρουσία κοινοβουλευτική, τέτοια, η οποία θα διευκολύνει την προστασία του ελληνικού λαού. Στην πράξη, βεβαίως και μέσα στα μαζικά κινήματα μπορούμε να δούμε πώς θα παλέψουμε και τι θα κάνουμε καλώντας σε μαζικές κινητοποιήσεις τον ελληνικό λαό. Εμείς δεν διαχωρίζουμε ούτε τα όργανα, τα οποία θα καλέσουν, ούτε τίποτα. Εμάς μας ενδιαφέρει μία μαζική παρουσία ενωτική, δημοκρατική, για να δώσουμε τη μάχη απέναντι σε αυτό. 
Είμαι χαρούμενος που ξεκινάει η συζήτηση. Προφανώς, θα έχουμε μία πρώτη απάντηση. Έχουμε ενδιαφέρον να προχωρήσουμε παραπέρα, για να δώσουμε επιτέλους μία λύση και να πετάξουμε τους δανειστές έξω από τη χώρα. 
Ευχαριστώ πολύ.","ΕΠΑΜΕΙΝΩΝΔΑΣ ΜΑΡΙΑΣ",304
"112316"," Ο κ. Παφίλης έχει το λόγο  για δύο λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112317"," Ορισμένοι, κύριε Πρόεδρε, κάνουν ότι δεν καταλαβαίνουν και δεν απαντούν επί της ουσίας. 
Επαναλαμβάνω σε απλή λογική: Ποιος έφτιαξε το μνημόνιο; Το έφτιαξε η Ευρωπαϊκή Κεντρική Τράπεζα και το Διεθνές Νομισματικό Ταμείο.
Ποιος είναι, λοιπόν, ο αντίπαλος; Θα μιλήσω με απλή λογική. Η Ευρωπαϊκή Ένωση, η Ευρωπαϊκή Κεντρική Τράπεζα και το Διεθνές Νομισματικό Ταμείο. Άρα, λοιπόν, για να είσαι κατά του μνημονίου, πρέπει να είσαι εναντίον αυτών των τριών παραγόντων που το επέβαλαν.
Και επειδή ορισμένοι σφυρίζουν αδιάφορα και εννοούν ότι δεν υπάρχει ταξικό θέμα, πρέπει να τους πούμε ότι και ο πιο αφελής εργαζόμενος αντιλαμβάνεται ότι το μνημόνιο είναι ένα εργαλείο, για να βγει από την κρίση το σύστημα, όσο βγει,  διασφαλίζοντας τα συμφέροντα του κεφαλαίου. Όσοι, λοιπόν, πιστεύουν ή κοροϊδεύουν τον κόσμο ή νομίζουν ότι τον κοροϊδεύουν ότι δεν είναι ταξικό το θέμα, κατά τη γνώμη μας, αλλού το πάνε, σε μια καλύτερη διαχείριση. Επομένως, όσοι θέλουν με συνέπεια να ονομάζονται αντιμνημονιακοί, εμπρός!","ΑΘΑΝΑΣΙΟΣ ΠΑΦΙΛΗΣ",425
"112318"," Κύριε Πρόεδρε, παρακαλώ το λόγο για ένα λεπτό.","ΑΛΕΞΙΟΣ ΜΗΤΡΟΠΟΥΛΟΣ",319
"112319"," Δεν έχετε το λόγο ούτε για ένα λεπτό. Ο Κοινοβουλευτικός σας Εκπρόσωπος, ο κ. Κουρουμπλής, δικαιούται δύο λεπτά. Εσείς είστε εισηγητής. Πώς ζητάτε ένα λεπτό; Δεν έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112320"," Κύριε Πρόεδρε, μπορώ να πω κάτι;","ΑΘΑΝΑΣΙΟΣ ΠΑΦΙΛΗΣ",425
"112321"," Ολοκληρώστε, κύριε Παφίλη.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112322"," Να τελειώνουμε, επιτέλους! Μιλώ και ο κ. Μητρόπουλος ζητά το λόγο. Σοβαρευτείτε, επιτέλους! Μιλώ αυτή τη στιγμή. Τη στιγμή που μιλώ, εσείς ζητάτε το λόγο και κάνετε φασαρία;","ΑΘΑΝΑΣΙΟΣ ΠΑΦΙΛΗΣ",425
"112323"," Μετά τη λήξη της ομιλίας σας, ζήτησα το λόγο. Δεν κάναμε φασαρία.","ΑΛΕΞΙΟΣ ΜΗΤΡΟΠΟΥΛΟΣ",319
"112324"," Να περιμένετε να τελειώσω. Ούτε αυτό δεν μπορείτε να περιμένετε; 
Όσοι, λοιπόν, θέλουν να τιμωρηθούν, είναι υπεύθυνοι. Ποιοι είναι υπεύθυνοι; Ποιος πήρε τον πλούτο όλα αυτά τα χρόνια που δεν τολμάτε να μιλήσετε; Ποιοι είναι; Οι τραπεζίτες. Είναι το κεφάλαιο της Ελλάδας, ναι ή όχι; Είναι οι πεντακόσιες ελληνικές και ξένες εταιρείες. Αυτοί δεν έχουν 600 ή 500 δισεκατομμύρια στις off shore; Ναι ή όχι;","ΑΘΑΝΑΣΙΟΣ ΠΑΦΙΛΗΣ",425
"112325"," Εάν με ακούσατε, τα είπα πριν από λίγο.","ΕΠΑΜΕΙΝΩΝΔΑΣ ΜΑΡΙΑΣ",304
"112326"," Κρυβόμαστε. Ξαφνικά όλοι ανακαλύψαμε τις εισπρακτικές και τον «Τειρεσία». Ποιος έκανε τον «Τειρεσία»; Ο Αρχηγός σας ήταν στην Κυβέρνηση τότε που έγινε ο «Τειρεσίας» και μάλιστα πανηγύριζαν. Δείτε και τα Πρακτικά. Ξαφνικά ανακαλύψατε τον καπιταλισμό; Τώρα; Αυτός είναι. Αυτό που ζούμε είναι ο ίδιος ο καπιταλισμός. Αυτό είναι το πρόσωπό του. Και επειδή ορισμένοι θέλουν και την πίτα ολόκληρη και το σκύλο χορτάτο, να είναι και με τον αστυφύλαξ και με τον χωροφύλαξ, αυτό δεν γίνεται. 
Πρώτον, μονομερής διαγραφή του χρέους. Δεν χρωστά τίποτα ο ελληνικός λαός. Δεν πληρώνουμε. Μπορούμε να τα βγάλουμε πέρα.
Δεύτερον, έξω από την Ευρωπαϊκή Ένωση. Γιατί, τι κάνει σήμερα η Ευρωπαϊκή Ένωση; Βοηθά τον ελληνικό λαό; Όλα αυτά που λέτε εσείς οι ίδιοι δείχνουν ότι καταστρέφει τον εργαζόμενο συνέχεια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΘΑΝΑΣΙΟΣ ΠΑΦΙΛΗΣ",425
"112327"," Ολοκληρώστε, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112328"," Για τις τράπεζες εσείς οι ίδιοι τα λέτε και μετά ορκίζεστε «ναι, στην Ευρωπαϊκή Ένωση». Έξω, λοιπόν, αποδέσμευση.
Τρίτο και βασικότερο είναι ποιος θα έχει την εξουσία. Ποιος παράγει τον πλούτο; Οι εργάτες, οι εργαζόμενοι, οι άνθρωποι του πνεύματος, οι δημόσιοι υπάλληλοι, οι ιδιωτικοί, οι επιστήμονες ή αυτοί που τον κλέβουν; Εμείς λέμε στην εξουσία να είναι αυτός που ιδρώνει, που δουλεύει και παράγει τον πλούτο της χώρας. Τα υπόλοιπα είναι για να βοηθήσουμε τον καπιταλισμό να βγει από την κρίση, που δεν βγαίνει βέβαια από μόνος του.","ΑΘΑΝΑΣΙΟΣ ΠΑΦΙΛΗΣ",425
"112329"," Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής της πρότασης νόμου αρμοδιότητας του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Για την οικονομική ανακούφιση των υπερχρεωμένων νοικοκυριών». 
Η πρόταση νόμου δεν θα τεθεί σε ψηφοφορία διότι εμπίπτει στις διατάξεις του άρθρου 73 παράγραφος 3 του Συντάγματος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112330"," Έχουμε αντιρρήσεις γι’ αυτό, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"112331"," Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"112332"," Μάλιστα, μάλιστα.
Με τη συναίνεση του Σώματος και ώρα 21.15΄ λύεται η συνεδρίαση για αύριο ημέρα Παρασκευή 5 Οκτωβρίου 2012 και ώρα 10.00΄ με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 9/6/18-9-2012 επίκαιρης επερώτησης του Προέδρου του Λαϊκού Συνδέσμου-Χρυσή Αυγή κ. Νικολάου Μιχαλολιάκου και Βουλευτών του κόμματός του προς τους Υπουργούς Περιβάλλοντος, Ενέργειας και Κλιματικής Αλλαγής, Εθνικής Άμυνας και Εξωτερικών σχετικά με την ανακήρυξη της Ελληνικής Αποκλειστικής Οικονομικής Ζώνης.
Ο","ΠΟΛΛΟΙ ΒΟΥΛΕΥΤΕΣ",NA
