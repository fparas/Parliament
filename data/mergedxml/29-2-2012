"","Content","name","ParlmemberID"
"97309","Date","29-2-2012",NA
"97310"," Σύμφωνα με την από 28-2-2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ϞΓ΄ συνεδριάσεώς του, της Τρίτης 28ης Φεβρουαρίου 2012, σε ό,τι αφορά στην ψήφιση στο σύνολό των σχεδίων νόμων: 
1.«Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις».
2. «Ρυθμίσεις συνταξιοδοτικού περιεχομένου και άλλες επείγουσες ρυθμίσεις εφαρμογής του Μνημονίου Συνεννόησης του ν. 4046/2012»).
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Νικόλαο Παπακωνσταντίνου, Βουλευτή Β΄ Αθήνας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που αντιμετωπίζουν στη μετακίνησή τους οι μαθητές με αναπηρία (ΑΜΕΑ).
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις προτάσεις του Υφυπουργού κ. Ιωάννη Μανιάτη για την τροφοδοσία φυσικού αερίου σε πόλεις της δυτικής Ελλάδας.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις θέσεις του ΤΕΕ Δυτικής Ελλάδος σχετικά με το νέο σχεδιασμό του Υφυπουργού Περιβάλλοντος για το υγροποιημένο αέριο
4) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία η Πανελλήνια Ένωση Ιδιοκτητών Βιντζότρατας αιτείται, με τις αλλαγές του αλιευτικού κανονισμού της Μεσογείου που θα γίνουν το 2012-2013,να γίνουν συμπληρωματικές έρευνες ώστε με την αναθεώρηση του ευρωπαϊκού κανονισμού να μπορέσει η βιντζότρατα να εξαιρεθεί από αυτόν, ως παραδοσιακό εργαλείο.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε παρακράτηση χρημάτων από τη διοίκηση του ΠΓΝΠ από τη μισθοδοσία υπαλλήλου, προς εξόφληση καταναλωτικών δανείων που είχε λάβει.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ταλαιπωρία την οποία βίωσε πολίτης όταν έπρεπε να μεταφερθεί εσπευσμένα από το Νοσοκομείο του Ρίο στο Ιπποκράτειο Νοσοκομείο Θεσσαλονίκης
7) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία ο Δήμος Μετσόβου αιτείται την έκτακτη οικονομική ενίσχυσή του για την αντιμετώπιση των αυξημένων λειτουργικών εξόδων των σχολείων του δήμου, λόγω της υψηλής τιμής του πετρελαίου θέρμανσης.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ικανοποιηθέν αίτημα ειδικού φρουρού για μετάθεσή του κατόπιν σχετικής δημοσιεύσεως του θέματος στον Τύπο.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε αγωγές που έχουν ασκήσει πρώην εργαζόμενοι της ΕΤΑΑ Πατρών σχετικά με τη μετακίνησή τους στο δήμο.
10) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία η κ. Εύα -Μαρία Συρεγγέλλα καταγγέλλει τη νέα πρόκληση των Σκοπίων για την εθνικότητα του Μεγάλου Αλεξάνδρου, μέσω του εκδοτικού οίκου ταξιδιωτικών οδηγών «LONELY PLANET».
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Χαρίκλεια Παργανά εκφράζει τη διαμαρτυρία της σχετικά με αδικία την οποία θεωρεί ότι έχει υποστεί λόγω του ασφαλιστικού και συνταξιοδοτικού συστήματος.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ένωση Συνταξιούχων Υγειονομικών (ΠΕΣΥ) προτείνει τροπολογία σχετικά με τη δυνατότητα παρακράτησης εισφοράς των συνταξιούχων υγειονομικών υπέρ της ΠΕΣΥ.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος (ΑΣΠΕ) εκφράζει τη δυσαρέσκειά της σχετικά με την οικονομική κατάσταση της χώρας.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Ίδρυμα Οικονομικών και Βιομηχανικών Ερευνών εκφράζει τις θέσεις του σχετικά με τα προβλήματα και τις προοπτικές του κλάδου των αλκοολούχων ποτών στη χώρα.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος του Αναπηρικού Κινήματος κ. Ι. Βαρδακαστάνης εκφράζει τη δυσαρέσκειά του για το μνημόνιο και αιτείται τη λήψη μέτρων για την προστασία των ατόμων με αναπηρία και των οικογενειών τους.
16) Ο Βουλευτής Λακωνίας κ. ΓΡΗΓΟΡΙΟΣ ΑΠΟΣΤΟΛΑΚΟΣ κατέθεσε αναφορά με την οποία το Σωματείο Ιδιοκτητών Ταξί Σπάρτης και Υπολοίπου Νομού Λακωνίας αιτείται την επίλυση θέματος που αφορά την αδυναμία καταβολής ασφαλίστρων ιδιοκτητών ταξί στον ΟΑΕΕ.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε προσφυγή του κ. Ηλία Ασπρούκου, σχετικά με πρόστιμο που του είχε επιβληθεί από το Δήμο Αιγίου, η οποία έγινε δεκτή.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Εμπορικών Συλλόγων Κεντρικής - Ανατολικής Μακεδονίας και Θράκης και ο Εμπορικός Σύλλογος Θεσσαλονίκης εκφράζουν την ανησυχία και τη δυσαρέσκειά τους για το διαφαινόμενο αφανισμό της ελληνικής επιχειρηματικότητας.
19) Ο Βουλευτής Κορινθίας κ. ΑΓΓΕΛΟΣ ΜΑΝΩΛΑΚΗΣ κατέθεσε αναφορά με την οποία το Ενιαίο Σωματείο Εργαζομένων στο Γενικό Νοσοκομείο Κορίνθου αιτείται την αποκατάσταση της εύρυθμης λειτουργίας του Τμήματος Διατροφής του Νοσοκομείου.
20) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Κωνσταντίνος Δήμου αιτείται την επανεξέταση των μισθολογικών αμοιβών των ναυτικών της Ανώνυμης Εταιρείας Διώρυγας Κορίνθου (ΑΕΔΙΚ) και την εφαρμογή της συλλογικής σύμβασης εργασίας.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε κύκλωμα τοκογλύφων με δράση στην Πάτρα και στη δυτική Ελλάδα.
22) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία το Δ.Σ. του Δήμου Λουτρακίου - Αγίων Θεοδώρων αιτείται την παραχώρηση προς αξιοποίηση ακινήτων του ΕΟΤ στους οικείους δήμους και όχι στις περιφέρειες, όπως προβλέπεται στο άρθρο 38 του νομοσχεδίου για την αντιμετώπιση της βίας στα γήπεδα.
23) Ο Βουλευτής Χίου κ. ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ κατέθεσε αναφορά με την οποία ο Παγχιακός Σύλλογος Ατόμων με Ειδικές Ανάγκες αιτείται τη λήψη μέτρων για την εύρυθμη λειτουργία του Κέντρου Πιστοποίησης Αναπηρίας Χίου.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καθυστέρηση ολοκλήρωσης των έργων στο φράγμα Πείρου - Παραπείρου.
25) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία οι εκπαιδευτικοί των Μουσικών Σχολείων Θεσσαλίας αιτούνται τον άμεσο και μόνιμο διορισμό τους, την αποκατάσταση της πραγματικής προυπηρεσίας τους και την αναγνώριση των πτυχιακών και διπλωματικών τίτλων των παραδοσιακών και λαϊκών οργάνων.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στον κίνδυνο διακοπής της λειτουργίας του Ινστιτούτου Υγείας του Παιδιού στο Νοσοκομείο Παίδων «Αγία Σοφία» λόγω περικοπών.
27) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Ηλίας Σελέκος ζητεί ενημέρωση για τις ενέργειες στις οποίες θα πρέπει να προβεί ώστε να βάλει τα σχέδια οχημάτων του στην παραγωγή.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις ΕΠΑΕ και στον τρόπο λειτουργίας τους, με αφορμή παραθαλάσσια κατοικία στα Τσουκαλέικα.
29) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Ευάγγελος-Ιωάννης Αντζουλάτος θέτει το σοβαρό θέμα της αποπληρωμής επιχειρηματικών δανείων και αιτείται την επιμήκυνση της αποπληρωμής τους με μικρότερες δόσεις.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαμαρτυρία των δικηγόρων της Πάτρας για την καταβολή των νοσηλειών τους σε νοσοκομεία. 
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αντικειμενικότητα χορήγησης των πιστοποιητικών βιολογικών προιόντων από ιδιωτικές εταιρίες.
32) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Γεώργιος Παπαδάτος αιτείται την μείωση προστίμου για αυθαίρετο ιδιοκτησίας του και προτείνει μέτρα για τη διευκόλυνση της διαδικασίας νομιμοποίησης των αυθαιρέτων.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην περιγραφή της λειτουργίας του κυκλώματος μεταφοράς λαθρομεταναστών.
34) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Δημήτριος Φούντας αιτείται την παρέμβαση της Εθνικής Τράπεζας/Εθνικής Κεφαλαίου, προκειμένου να του παραχωρηθεί σε συμβολική αξία ακίνητο που έχει στην ιδιοκτησία της, ως υπεύθυνη για την οικονομική καταστροφή του κατόπιν αποτυχημένης αποκρατικοποίησης το 1993.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1838/23-11-2011 ερώτηση του Βουλευτή κ. Ντινόπουλου Αργύριου δόθηκε με το υπ ‘ αριθμ. Β-3195/30-01-2012 έγγραφο από τον Υπουργό Υποδομών, Μεταφορών και Δικτύων η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
2. Στην με αριθμό 2741/13-12-2011 ερώτηση του Βουλευτή κ. Χατζηδάκη Κωνσταντίνου δόθηκε με το υπ’ αριθμ. Β-3280/30-01-2011 έγγραφο από τον Υπουργό Υποδομών, Μεταφορών και Δικτύων η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
3. Στην με αριθμό 2936/20/12/2011 ερώτηση του Βουλευτή κ. Ντινόπουλου Αργύριου δόθηκε με το υπ’ αριθμ. Β-3301/30-01-2012έγγραφο από τον Υπουργό Υποδομών, Μεταφορών και Δικτύων η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
4. Στην με αριθμό 3265/21-12-2011 ερώτηση του Βουλευτή κ. Κεφαλογιάννη Εμμανουήλ δόθηκε με το υπ’ αριθμ. Β-3324/30-01-2012 έγγραφο από τον Υπουργό Υποδομών, Μεταφορών και Δικτύων η ακόλουθη απάντηση:
5. Στην με αριθμό 3360/22-12-2011 ερώτηση του Βουλευτή κ. Ανατολάκης Γεωργίου δόθηκε με το υπ’ αριθμ. Β-3350-30-01-2012 έγγραφο από τον Υπουργό Υποδομών, Μεταφορών και Δικτύων η ακόλουθη απάντηση:
6. Στην με αριθμό 3686/03-01-2012 ερώτηση του Βουλευτή κ. Χατζηδάκη Κωνσταντίνου δόθηκε με το υπ’ αριθμ. Δ16/Φ1.5/2344/94/31-01-2012 έγγραφο από τον Υφυπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
7. Στην με αριθμό 4376/12-01-2012 ερώτηση του Βουλευτή κ. Μαρκογιαννάκη Χρήστου δόθηκε με το υπ’ αριθμ. 7017/4/14398/30-01-2012 έγγραφο από τον Υπουργό Προστασίας του Πολίτη η ακόλουθη απάντηση:
8. Στην με αριθμό 4396/12-01-2012 ερώτηση του Βουλευτή κ. Τσιάρα Κωνσταντίνου δόθηκε με το υπ’ αριθμ. 10005/0092/30-01-2011 έγγραφο από τον Αναπληρωτή Υπουργό Οικονομικών η ακόλουθη απάντηση:","ΕΠΙΚΥΡΩΣΗ ΠΡΑΚΤΙΚΩΝ",NA
"97311"," Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 1ης Μαρτίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρο 130 παράγραφοι 2 και 3 του Κανονισμού της Βουλής)
 1.- Η με αριθμό 570/24-2-2012 επίκαιρη ερώτηση του πρώην Προέδρου της Βουλής και Βουλευτή του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με τη λήψη μέτρων κατά της αύξησης των τιμών στην αγορά.
 2.- Η με αριθμό 561/24-2-2012 επίκαιρη ερώτηση του Βουλευτή της Νέας Δημοκρατίας κ. Γεωργίου Κασαπίδη προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και Παιδείας, Διά Βίου Μάθησης και Θρησκευμάτων, σχετικά με την κάλυψη κενών θέσεων ιερέων σε μητροπόλεις της Εκκλησίας της Ελλάδος. 
 3.- Η με αριθμό 573/24-2-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Χαραλάμπους προς τον Υπουργό Πολιτισμού και Τουρισμού, σχετικά με την αντιμετώπιση των προβλημάτων στη Σχολή του Οργανισμού Τουριστικής Εκπαίδευσης και Κατάρτισης (ΟΤΕΚ) στην Κέρκυρα.
 4.- Η με αριθμό 568/24-2-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Αστέριου Ροντούλη προς τον Υπουργό Εργασίας και Κοινωνικής Ασφάλισης, σχετικά με την κατάργηση του Οργανισμού Εργατικής Κατοικίας.
 5.- Η με αριθμό 571/24-2-2012 επίκαιρη ερώτηση της Βουλευτού του Συνασπισμού Ριζοσπαστικής Αριστεράς κ. Ευαγγελίας Αμμανατίδου - Πασχαλίδου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη μεταφορά των καθηκόντων της Αγροφυλακής στην Δασική Υπηρεσία. 
 Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και του Κανονισμού της Βουλής)
 1.- Η με αριθμό 565/24-2-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Θεοδώρας Τζάκρη προς τον Υπουργό Αγροτικής Ανάπτυξης και Τροφίμων, σχετικά με την καταβολή των αποζημιώσεων από τον ΕΛΓΑ σε παραγωγούς του Νομού Πέλλας.
 2.- Η με αριθμό 562/24-2-2012 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Κόλλια προς την Υπουργό Παιδείας, Διά Βίου Μάθησης και Θρησκευμάτων, σχετικά με την κατάργηση του δημοτικού σχολείου Καισαρίου-Κλημεντίου στο Νομό Κορινθίας. 
 3.- Η με αριθμό 574/24-2-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Εργασίας και Κοινωνικής Ασφάλισης και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων του Ταμείου Υγείας Δικηγόρων Επαρχίας (ΤΥΔΕ)
 4.- Η με αριθμό 569/24-2-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Κωνσταντίνου Κιλτίδη προς τους Υπουργούς Εργασίας και Κοινωνικής Ασφάλισης και Υγείας και Κοινωνικής Αλληλεγγύης, σχετικά με τη νοσηλεία των ψυχικώς πασχόντων ατόμων.
 5.- Η με αριθμό 572/24-2-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Εργασίας και Κοινωνικής Ασφάλισης, σχετικά με την κατάργηση των Οργανισμών Εργατικής Κατοικίας και Εργατικής Εστίας.","Î–Î·ÏƒÎ· Î¡Î¿Î´Î¿Ï…Î»Î±",154
"97312"," Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου: «Εφαρμοστικός νόμος αρμοδιότητας Υπουργείων Υγείας και Κοινωνικής Αλληλεγγύης και Εργασίας και Κοινωνικής Ασφάλισης σχετικά με τον ψηφισθέντα νόμο «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (ΕΤΧΣ), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 23/2/2012 τη συζήτηση του νομοσχεδίου σε δύο συνεδριάσεις.
Κύριε Υπουργέ, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"97313"," Κυρίες και κύριοι Βουλευτές, κυρία Πρόεδρε, ζητώ από το Σώμα να κάνει δεκτό το αίτημά μας -το οποίο έχουμε υποβάλει προς τη Βουλή εδώ και περίπου δέκα ημέρες- να συζητηθεί το συγκεκριμένο σχέδιο νόμου με τη διαδικασία του επείγοντος. Υποσημειώνω -αν και δεν υπάρχει μεγάλη ανάγκη, ως εκ περισσού δηλαδή- ότι κάνουμε λόγο για τη διαδικασία του επείγοντος και όχι του κατεπείγοντος. Όπως ξέρουν όλοι οι συνάδελφοι στην Αίθουσα αυτή η διαδικασία του επείγοντος είναι πανομοιότυπη με την κανονική διαδικασία. Απλώς ανάμεσα στην πρώτη και την δεύτερη ανάγνωση, στη Διαρκή Επιτροπή Κοινωνικών Υποθέσεων, μεσολαβούν δύο ημέρες αντί για δέκα. 
Κατά τα λοιπά, η Ολομέλεια σύμφωνα με το αίτημά μας, αν το κάνετε δεκτό, θα συζητήσει επί της αρχής και επί των άρθρων το σχέδιο νόμου σήμερα. Το επείγον προσδιορίζεται από το γεγονός ότι αύριο το μεσημέρι, δηλαδή πρώτη του μηνός, στη συνεδρίαση του Eurogroup θα πρέπει ο Αντιπρόεδρος της Κυβέρνησης να έχει στα χέρια του ολοκληρωμένη την εφαρμογή του προγράμματος και το σχετικό κανονιστικό πλαίσιο που εξειδικεύει το πρόγραμμα αυτό. 
Τι εννοώ, κυρίες και κύριοι συνάδελφοι; Δεν φτάνει απλώς, για να θεωρηθεί η ελληνική δημοκρατία έτοιμη και σύμφωνη με τα όσα έχει υπογράψει και η Βουλή έχει μέχρι στιγμής εγκρίνει, να ψηφίσει τους σχετικούς νόμους, αν δεν υπάρξει έκδοση των κανονιστικών εκείνων πράξεων με τις οποίες κατά την εξουσιοδότηση του νόμου η εκτελεστική εξουσία διαρρυθμίζει ειδικές θεματικές λεπτομέρειες. 
Άρα, λοιπόν, εμείς θα πρέπει μέχρι το βράδυ να έχουμε τελειώσει με το σχέδιο νόμου στο μέτρο που η Βουλή το ψηφίσει και ταυτοχρόνως με τη διαδικασία δημοσιεύσεως του νόμου να προωθούνται προς δημοσίευση και οι σχετικές υπουργικές αποφάσεις, τις οποίες έχουμε εδώ, τις έχουμε ολοκληρώσει. Και κατά το παρελθόν, κυρίες και κύριοι Βουλευτές, χωρίς να υπάρχουν αυτές οι ανάγκες, όταν εγώ ως Υπουργός εισηγούμην σχέδια νόμου φρόντιζα ένα μεγάλο μέρος των υπουργικών αποφάσεων να είναι εδώ, ούτως ώστε η Εθνική Αντιπροσωπεία να ξέρει τι ακριβώς η κανονιστικώς δρώσα Δημόσια Διοίκηση θα κάνει μετά.
Άρα, για να ολοκληρώσω, κυρία Πρόεδρε, ως αρμόδιος Υπουργός Υγείας προτείνω τη συζήτηση του σχεδίου νόμου με τη διαδικασία όχι του κατεπείγοντος, αλλά του επείγοντος και σας παρακαλώ πάρα πολύ να βάλετε την πρότασή μου στην κρίση του Σώματος.","ΑΝΔΡΕΑΣ ΛΟΒΕΡΔΟΣ",286
"97314"," Ευχαριστούμε, κύριε Υπουργέ.
Συμφωνεί το Σώμα;","Î–Î·ÏƒÎ· Î¡Î¿Î´Î¿Ï…Î»Î±",154
"97315"," Όχι, κυρία Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"97316"," Όχι, κυρία Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"97317"," Έχει αποφασιστεί στην επιτροπή.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"97318"," Το λόγο έχει ο κ. Χαλβατζής Κοινοβουλευτικός Εκπρόσωπος του Κομμουνιστικού Κόμματος Ελλάδας.","Î–Î·ÏƒÎ· Î¡Î¿Î´Î¿Ï…Î»Î±",154
"97319"," Κυρία Πρόεδρε, και στην επιτροπή καταγγείλαμε και σήμερα στην Ολομέλεια θέλουμε να τονίσουμε ότι αυτή η πολιτική πρακτική με το επείγον και το κατεπείγον πάει να γίνει κανόνας. Ξεθεμελιώνεται η ζωή των εργαζομένων. Καταστρέφεται η ζωή του λαού. Με τις αποφάσεις της Κυβέρνησης εξαθλιώνονται καθημερινά πλατειά τμήματα των εργαζομένων. Παίρνονται αποφάσεις οι οποίες θα ισχύσουν για δεκάδες χρόνια και ερχόμαστε στο άψε-σβήσε σαν τον κλέφτη σε λίγες ώρες να πάει πίσω, όπως θέλει η Κυβέρνηση, ό,τι έχει κατακτήσει η εργατική τάξη και το λαϊκό κύμα τον προηγούμενο αιώνα. 
Είμαστε κατηγορηματικά αντίθετοι με αυτήν τη λογική. Επιτέλους, κάποια στιγμή θα πρέπει και αυτές οι τυπικές διαδικασίες να μην εξαφανίζονται, να μην ακυρώνονται. Δεν συμφωνούμε σε καμμία περίπτωση με αυτήν τη λογική του επείγοντος και κατεπείγοντος.","ΣΠΥΡΙΔΩΝ ΧΑΛΒΑΤΖΗΣ",534
"97320"," Ευχαριστούμε τον κ. Χαλβατζή.
Το λόγο έχει ο κ. Λαφαζάνης, Κοινοβουλευτικός Εκπρόσωπος του ΣΥΡΙΖΑ.","Î–Î·ÏƒÎ· Î¡Î¿Î´Î¿Ï…Î»Î±",154
"97321"," Ο κύριος Υπουργός προσπάθησε να επιχειρηματολογήσει, αλλά δεν ήταν καθόλου πειστικός. Το μόνο επιχείρημα που άκουσα εγώ από την πλευρά του ήταν ότι γίνεται αύριο το Eurogroup. Μάλιστα. Να γίνουν χίλια Eurogroup. Βεβαίως να γίνουν, όσα θέλουν να γίνουν. Αλλά τι σχέση έχει αυτό με τη Βουλή, με τη λειτουργία της; Καμμία απολύτως σχέση. Είναι μία επίκληση η οποία είναι αυθαίρετη εντελώς, αβάσιμη και καμμία σχέση δεν έχει με την πραγματικότητα. Και αν εν πάση περιπτώσει το Eurogroup θα εξετάσει κατά πόσο με διαδικασίες εξπρές έχει η ελληνική Βουλή ψηφίσει και το δεύτερο μνημόνιο και όλους τους δεύτερους εφαρμοστικούς, θα μπορούσε αυτό το περίφημο Eurogroup να πάει και μια βδομάδα μετά και δέκα μέρες μετά. Εδώ είχαμε Σύνοδο Κορυφής στις 29 του μηνός. Την ανέβαλαν την Σύνοδο Κορυφής, δεν μας ρώτησαν όμως, δεν μας είπαν γιατί αναβάλλεται.
Άρα, εδώ προσχηματικά ανακαλύπτετε Eurogroup και ημερομηνίες οι οποίες υποτίθεται είναι αμετάκλητες μόνο και μόνο για να ακολουθήσετε διαδικασίες που ακυρώνουν την κοινοβουλευτική διαδικασία, που ακυρώνουν την ίδια τη Βουλή, διότι κάνετε κατάχρηση δικαιώματος και ο κ. Λοβέρδος ξέρει πολύ καλά τι σημαίνει κατάχρηση δικαιώματος. Το επείγον και το υπερεπείγον δεν είναι ο κανόνας, είναι μία εξαίρεση εκτάκτου ανάγκης. Όταν όμως χρησιμοποιείται συνεχώς για να περνάνε ιστορικά νομοσχέδια που κατεδαφίζουν τα πάντα σε αυτήν τη χώρα, τότε αντί για επείγον και κατεπείγον έχουμε πραξικοπηματικές διαδικασίες που ακυρώνουν τη Βουλή και ευτελίζουν τις κοινοβουλευτικές διαδικασίες. Γιατί περί αυτού πρόκειται. Αυτό που φοβάστε είναι ο λαός. Αυτό που φοβάστε είναι η άπλετη συζήτηση. Αυτό που φοβάστε είναι το φως. Αυτό που φοβάστε είναι οι κινητοποιήσεις των εργαζομένων. Τρέμετε όλα αυτά τα πράγματα, γι’ αυτό θέλετε άρον-άρον «ψεκάστε – σκουπίστε - τελειώσατε» να ξεμπερδεύετε με τις διαδικασίες αυτές, να ξεμπερδεύετε με την αποτελείωση της χώρας, με το ξεθεμελίωμα της χώρας, με το ρήμαγμα αυτής της χώρας, το οποίο κάνετε εδώ και δυόμισι χρόνια και δυστυχώς το κλιμακώνετε συνέχεια. 
Δεν συμφωνούμε καθόλου με το επείγον. Θεωρούμε ότι είναι εντελώς απαράδεκτο αυτό και ότι ο Υπουργός δεν έχει καμμία τελεσιγραφική ημερομηνία, προκειμένου να βάζει αυτές τις διαδικασίες. Είναι αυθαίρετες αποφάσεις πολιτικής σκοπιμότητας. 
Ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"97322"," Το λόγο έχει ο Κοινοβουλευτικός Εκπρόσωπος του ΛΑΟΣ κ. Αλέξανδρος Χρυσανθακόπουλος.","Î–Î·ÏƒÎ· Î¡Î¿Î´Î¿Ï…Î»Î±",154
"97323"," Σαφώς και η λογική της επιβολής των κανόνων νομοθέτησης στην ελληνική Βουλή δεν είναι δημοκρατική διαδικασία και υπεισέρχεται στην εθνική μας κυριαρχία. Το θέμα που μας απασχολεί όμως στην ουσία του ζητήματος είναι η δυνατότητα συμμετοχής των Βουλευτών στο διάλογο με επαρκή χρόνο για την ολοκλήρωση των επιχειρημάτων και αντεπιχειρημάτων. 
Κατά συνέπεια, προτείνουμε αύριο το πρωί να υπάρξει τρίτη συνεδρίαση, να μετακυληθεί η ημερήσια διάταξη για το απόγευμα σε εμβόλιμη για τη δίκαιη δίκη και να υπάρξει πλήρης διευκόλυνση όλων των συναδέλφων να εκφραστούν και διάλογος ουσίας που δεν θα παρεμποδιστεί από ασφυκτικά μέτρα Κανονισμού που θα ορίζουν ελάχιστα λεπτά διαλόγου και τοποθέτησης και καταληκτική ώρα ψηφοφορίας. Έτσι, μπορούμε να ορίσουμε αύριο το μεσημέρι τη διαδικασία η οποία θα ολοκληρωθεί ως γνωστόν εκ μέρους του Λαϊκού Ορθόδοξου Συναγερμού με ονομαστική ψηφοφορία και θα δοθεί η δυνατότητα στη Βουλή να εκφέρει τη γνώμη της. 
Αυτή είναι η πρόταση την οποία κάνουμε προς όλες τις πτέρυγες της Βουλής να τοποθετηθούν και μετά να πει το Προεδρείο τις λεπτομέρειες της εφαρμογής της. Τρεις, λοιπόν, συνεδριάσεις και όχι δυο.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"97324"," Ευχαριστούμε τον κ. Χρυσανθακόπουλο.
Ολοκληρώθηκε η συζήτηση…","Î–Î·ÏƒÎ· Î¡Î¿Î´Î¿Ï…Î»Î±",154
"97325"," Κυρία Πρόεδρε, παρακαλώ.","ΑΝΔΡΕΑΣ ΛΟΒΕΡΔΟΣ",286
"97326"," Παρακαλώ, κύριε Υπουργέ.
Δεν υπάρχει όμως θέμα, κύριε Υπουργέ. Δεν ξέρω αν θέλετε να πείτε κάτι. Θα αποφασίσει η Βουλή. Εσείς τοποθετηθήκατε.","Î–Î·ÏƒÎ· Î¡Î¿Î´Î¿Ï…Î»Î±",154
"97327"," Θέλω ένα λεπτό, κυρία Πρόεδρε.","ΑΝΔΡΕΑΣ ΛΟΒΕΡΔΟΣ",286
"97328"," Ωραία. 
Παρακαλώ, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"97329"," Δεν θα ζητούσα το λόγο. Τα επιχειρήματα είναι πεντακάθαρα. Ζητώ το λόγο για να απαντήσω στον Κοινοβουλευτικό Εκπρόσωπο του ΣΥΡΙΖΑ. Με τους υπόλοιπους συναδέλφους στην Εθνική Αντιπροσωπεία υπάρχει πεδίο συνεννόησης. Κάποιος συμφωνεί, κάποιος διαφωνεί, εκθέτει τα επιχειρήματά του.
Αυτού του είδους η προσέγγιση, δήθεν φιλολαϊκή, αγνοεί τα στοιχειώδη της κοινοβουλευτικής διαδικασίας. Υπογραμμίζω, λοιπόν, την άγνοια αυτή που δεν είναι μία άγνοια φυσιολογική, αλλά μία άγνοια προσχηματική, διότι ο Κοινοβουλευτικός Εκπρόσωπος του ΣΥΡΙΖΑ κ. Λαφαζάνης είναι πολύπειρος, δεν είναι απλώς έμπειρος.
Κυρίες και κύριοι Βουλευτές, επαναλαμβάνω ότι η διαδικασία του επείγοντος επιτρέπει την πλήρη συζήτηση. Ενημερώνω το Σώμα ότι στη Διαρκή Επιτροπή Κοινωνικών Υποθέσεων έγιναν δεκτές παρεμβάσεις Βουλευτών, τροπολογίες, προσθήκες, ακόμα και χθες στη δεύτερη ανάγνωση. 
Έγιναν τρεις συνεδριάσεις για την πρώτη ανάγνωση και μία, η χθεσινή, συνεδρίαση για τη δεύτερη ανάγνωση. Και η Ολομέλεια συνεδριάζει εν όψει των διαδικασιών που αφορούν την πατρίδα. Τα όσα λέει ο κύριος συνάδελφος -που προσχηματικά υποστηρίζει ότι δεν έχει αντιληφθεί πού ακριβώς βρίσκεται η σχετική διαδικασία χρηματοδότησης της χώρας- πολιτικά πάσχουν, είναι αίολα και επικίνδυνα, αλλά και κοινοβουλευτικά είναι ανάρμοστα. 
Η συζήτηση ήταν πλήρης, θα είναι πλήρης για όσες ώρες θέλετε, κύριε συνάδελφε, μέχρι τελικής πτώσεως, για να ακούσουμε και τα ουσιώδη σας επιχειρήματα. Γιατί για να είμαι ειλικρινής σε σχέση ειδικά με τα θέματα του Υπουργείου Υγείας δεν υπάρχει σαφής διαφοροποίηση ως προς τα επιχειρήματά σας. Ελπίζω στην Ολομέλεια να καταφέρετε να κάνετε αυτό που δεν κάνατε στην επιτροπή. 
Ο διάλογος είναι ανοικτός. Να μην λέτε όμως ότι δεν έγινε, ότι δεν γίνεται, ότι υπάρχει κουκούλωμα. Αυτά όλα είναι έξω από το Σύνταγμα, έξω από τον Κανονισμό της Βουλής και σας επιστρέφονται προσωπικώς. 
(Χειροκροτήματα από την πτέρυγα του ΠΑΣΟΚ)","ΑΝΔΡΕΑΣ ΛΟΒΕΡΔΟΣ",286
"97330"," Κυρία Πρόεδρε …","ΠΑΝΑΓΙΩΤΗΣ ΛΑΦΑΖΑΝΗΣ",279
"97331"," Κύριε Λαφαζάνη, βάσει του Κανονισμού έχει ολοκληρωθεί η διαδικασία.","Î–Î·ÏƒÎ· Î¡Î¿Î´Î¿Ï…Î»Î±",154
"97332"," Ένα λεπτό μόνο, κυρία Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"97333"," Κύριε Λαφαζάνη, γιατί δεν θέλετε να τηρήσουμε τον Κανονισμό;","Î–Î·ÏƒÎ· Î¡Î¿Î´Î¿Ï…Î»Î±",154
"97334"," Μα, τι είδους απάντηση είναι αυτή …","ΠΑΝΑΓΙΩΤΗΣ ΛΑΦΑΖΑΝΗΣ",279
"97335"," Ό,τι έχετε να πείτε θα το πείτε στην ομιλία σας. Σας παρακαλώ να τηρήσουμε τον Κανονισμό!","Î–Î·ÏƒÎ· Î¡Î¿Î´Î¿Ï…Î»Î±",154
"97336"," Μα, τώρα θα είχα τελειώσει, κυρία Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"97337"," Σας ευχαριστώ πάρα πολύ, κύριε Λαφαζάνη.","Î–Î·ÏƒÎ· Î¡Î¿Î´Î¿Ï…Î»Î±",154
"97338"," Θα ήθελα ένα λεπτό, κυρία Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"97339"," Ολοκληρώθηκε η συζήτηση, σύμφωνα με την παράγραφο 2 του άρθρου 110 του Κανονισμού της Βουλής.","Î–Î·ÏƒÎ· Î¡Î¿Î´Î¿Ï…Î»Î±",154
"97340"," Μα, είναι δυνατόν να το κάνετε αυτό;","ΠΑΝΑΓΙΩΤΗΣ ΛΑΦΑΖΑΝΗΣ",279
"97341"," Οι αποδεχόμενοι την πρόταση της Κυβέρνησης πως το νομοσχέδιο θα συζητηθεί με τη διαδικασία του επείγοντος, παρακαλώ να εγερθούν.
(Εγείρονται οι αποδεχόμενοι την πρόταση της Κυβέρνησης)
Είναι προφανές ότι ηγέρθησαν οι περισσότεροι. Συνεπώς η πρόταση της Κυβέρνησης γίνεται δεκτή και το νομοσχέδιο θα συζητηθεί με τη διαδικασία του επείγοντος.
Προτείνω η πρωινή συνεδρίαση να διατεθεί για τη συζήτηση επί της αρχής και η απογευματινή για τη συζήτηση των άρθρων και των τροπολογιών. Η απογευματινή συνεδρίαση, σύμφωνα με την παράγραφο 8 του άρθρου 110, τερματίζεται την δωδεκάτη νυκτερινή ώρα και πάντως το αργότερο με τη συμπλήρωση έξι ωρών από την έναρξή της.
Με επιστολή του προς τον Πρόεδρο της Βουλής, ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπύρος Χαλβατζής για τη συζήτηση του νομοσχεδίου, αρμοδιότητας Υπουργείου Υγείας και Κοινωνικής Αλληλεγγύης, ορίζει ως ειδικό αγορητή το Βουλευτή κ. Νικόλαο Παπακωνσταντίνου.
Ο Γραμματέας της Κοινοβουλευτικής Ομάδας του Λαϊκού Ορθόδοξου Συναγερμού κ. Ηλίας Πολατίδης για το νομοσχέδιο αυτό ορίζει ειδική αγορήτρια την κ. Ουρανία Παπανδρέου – Παπαδάκη και Κοινοβουλευτικό Εκπρόσωπο τον κ. Αλέξανδρο Χρυσανθακόπουλο.
Ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας, με επιστολή του προς τον Πρόεδρο της Βουλής, ορίζει για τη συζήτηση του νομοσχεδίου ως ειδικό αγορητή τον κ. Μιχάλη Κριτσωτάκη.
Το λόγο έχει η εισηγήτρια του ΠΑΣΟΚ κ. Ευαγγελία Κουρουπάκη.","Î–Î·ÏƒÎ· Î¡Î¿Î´Î¿Ï…Î»Î±",154
"97342"," Κυρία Πρόεδρε, μπορώ να καταθέσω κάποιες προσθήκες;","ΑΝΔΡΕΑΣ ΛΟΒΕΡΔΟΣ",286
"97343"," Το λόγο έχει ο κύριος Υπουργός για να καταθέσει κάποιες νομοτεχνικές βελτιώσεις.","Î–Î·ÏƒÎ· Î¡Î¿Î´Î¿Ï…Î»Î±",154
"97344"," Κυρίες και κύριοι συνάδελφοι, κάνω κάποιες νομοτεχνικές βελτιώσεις. Έχω στο σχετικό έγγραφο τις παρεμβάσεις με bold γράμματα για να καταλαβαίνετε αυτό που προστίθεται. Τις καταθέτω για τα Πρακτικά.
(Στο σημείο αυτό ο Υπουργός Υγείας και Κοινωνικής Αλληλεγγύης κ. Ανδρέας Λοβέρδος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελ. 18-34)","ΑΝΔΡΕΑΣ ΛΟΒΕΡΔΟΣ",286
"97345"," Επίσης, σας παρακαλώ να δεχτείτε αυτό που είπα στην αρχή, να διανεμηθούν στους συναδέλφους οι υπουργικές αποφάσεις που θα δημοσιευτούν και αυτές απόψε το βράδυ, κατ’ εφαρμογή του νόμου που τίθεται σήμερα ενώπιον της Εθνικής Αντιπροσωπείας. Τις καταθέτω για τα Πρακτικά.
(Στο σημείο αυτό ο Υπουργός Υγείας και Κοινωνικής Αλληλεγγύης κ. Ανδρέας Λοβέρδος καταθέτει για τα Πρακτικά τις προαναφερθείσες υπουργικές αποφάσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι Βουλευτές, οι προσθήκες έχουν γίνει με την ολοκλήρωση του διαλόγου χθες με την Ευρωπαϊκή Επιτροπή και σχετίζονται κατά μείζονα λόγο με τη φαρμακευτική μας πολιτική. Θα μου δοθεί η ευκαιρία στην ομιλία μου, κυρία Πρόεδρε, να απευθύνω λόγο στην Εθνική Αντιπροσωπεία και δι’ αυτής σε όλη την ελληνική κοινωνία. 
Κυρίες και κύριοι Βουλευτές, εδώ και πέντε μέρες διεξάγεται μία λυσσώδης μάχη με τα πιο απάνθρωπα, ανάρμοστα, αναληθή, ψευδή, στημένα, προσχηματικά επιχειρήματα εναντίον μίας πανευρωπαϊκής, μίας παγκόσμιας πολιτικής για την ισορρόπηση της κυκλοφορίας στις χώρες των γενοσήμων φαρμάκων με τα πρωτότυπα φάρμακα. Στον αγώνα που δίνουν υπό το φως του ηλίου και χωρίς το φως του ηλίου …","ΑΝΔΡΕΑΣ ΛΟΒΕΡΔΟΣ",286
"97346"," Μα, τι πράγματα είναι αυτά, κυρία Πρόεδρε; Έχει δοθεί ο λόγος…","ΠΑΝΑΓΙΩΤΗΣ ΚΑΜΜΕΝΟΣ",181
"97347"," …οι περισσότεροι, απαντάμε με μια συγκροτημένη πολιτική. 
Κυρία Πρόεδρε, θα μου δοθεί η ευκαιρία στην ομιλία μου να είμαι ακόμα πιο σαφής. Όλες οι προσθήκες που σας κατέθεσα αφορούν αυτό το θέμα, για να ξέρουν οι συνάδελφοι πραγματικά ποια είναι η ολοκληρωμένη παρέμβαση του Υπουργείου Υγείας.","ΑΝΔΡΕΑΣ ΛΟΒΕΡΔΟΣ",286
"97348"," Σεβαστείτε τον Κανονισμό.","ΠΑΝΑΓΙΩΤΗΣ ΚΑΜΜΕΝΟΣ",181
"97349"," Σας παρακαλώ, κύριε Καμμένε. Είμαι εδώ για να τηρήσω τον Κανονισμό.
Οι νομοτεχνικές βελτιώσεις και οι υπουργικές αποφάσεις που κατέθεσε ο κύριος Υπουργός να διανεμηθούν στους συναδέλφους. 
Κυρία Κουρουπάκη, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"97350"," Ευχαριστώ πολύ, κυρία Πρόεδρε.
Κύριοι Υπουργοί, κυρίες και κύριοι συνάδελφοι, με την κατάθεση του παρόντος νομοσχεδίου αναδεικνύεται στην πράξη η πολιτική βούληση της ηγεσίας των δύο Υπουργείων για ουσιαστικές μεταρρυθμίσεις. Οι μεταρρυθμίσεις αυτές αφορούν σε θέματα υγείας, κοινωνικής ασφάλισης και εργασίας, που στόχο έχουν την αναβάθμισή τους με ταυτόχρονη μείωση του δημοσίου χρέους και ως εκ τούτου τη διάσωση της εθνικής οικονομίας.
 Το παρόν νομοσχέδιο υπό το πρίσμα των τελευταίων εξελίξεων απαντά δυναμικά σε τρεις μεγάλες προκλήσεις για τη χώρα. Πρώτον, συνεχίζει τη μεταρρύθμιση του συστήματος υγείας που άρχισε το 2010, με βασικό στόχο τη διατήρηση και περαιτέρω διεύρυνση της καθολικής πρόσβασης και βελτίωσης των παρεχόμενων υπηρεσιών υγείας και αυτό υπό τον περιορισμό που θέτει το αναγκαίο δημοσιονομικό πλαίσιο εξυγίανσης των οικονομικών της υγείας.
Στόχο βάζει την καταπολέμηση του κάθε φαινομένου σπατάλης και κακοδιαχείρισης και τη βέλτιστη αξιοποίηση του τελευταίου ευρώ του Έλληνα φορολογούμενου.
Δεύτερον, προχωρά στη σύσταση Ενιαίου Ταμείου Επικουρικής Ασφάλισης με στόχο τη μακροπρόθεσμη βιωσιμότητα της επικουρικής ασφάλισης και την μακροπρόθεσμη αναλογιστική ισορροπία. 
 Τρίτον, αποτελεί τον εφαρμοστικό νόμο για τις υποχρεώσεις της χώρας, όπως αυτές προκύπτουν από τα μέτρα και τις δράσεις που προσδιορίζονται στο μνημόνιο συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδας.
Το Α΄ κεφάλαιο αποσκοπεί στη ρύθμιση θεμάτων Εθνικού Συστήματος Υγείας και εποπτευόμενων φορέων, επιχειρώντας την αναδιάταξη του υγειονομικού χάρτη της χώρας. Σκοπός είναι η βέλτιστη παροχή υπηρεσιών υγείας, υπό τον περιορισμό βέβαια των δημοσιονομικών δεδομένων.
Γίνεται αναδιάταξη των υπηρεσιών υγείας και γεωγραφική ταύτιση με τις νέες αποκεντρωμένες διοικήσεις, ώστε αυτές να συμπίπτουν με τα γεωγραφικά όρια αρμοδιοτήτων των υγειονομικών περιφερειών και με αυτά των αποκεντρωμένων διοικήσεων. Ο Υπουργός Υγείας δύναται να μεταβιβάζει αρμοδιότητες στο Γενικό Γραμματέα της Αποκεντρωμένης Διοίκησης. 
Με το άρθρο 2, για λόγους ενιαίας και αποτελεσματικότερης λειτουργίας, ενοποιούνται τα νοσοκομεία του ΕΣΥ σε ογδόντα δύο νομικά πρόσωπα δημοσίου δικαίου. 
Με το άρθρο 3 επανακαθορίζονται τα συμβούλια διοίκησης για την καλύτερη εκτελεστική και εποπτική καθημερινή διαδικασία σε κάθε ένα από τα νοσοκομεία του ΕΣΥ. 
Στα άρθρα 4, 5 και 6 ρυθμίζονται γενικά θέματα νοσοκομείων και κέντρων υγείας και διαχείρισης ανθρωπίνων πόρων. Αξίζει να τονίσουμε ότι με την παράγραφο 5 του άρθρου 6 προβλέπεται η εξαιρετική δυνατότητα πρόσληψης επικουρικού προσωπικού για τις άγονες και νησιωτικές περιοχές για την κάλυψη των αναγκών των νοσοκομείων. Αυτό είναι πάρα πολύ σημαντικό. Το αντιλαμβάνεστε όλοι.
Επίσης, με την παράγραφο 10 μειώνεται ο συντελεστής με τον οποίο υπολογίζεται το ωρομίσθιο των εφημεριών των ιατρών του ΕΣΥ για λόγους καθαρά δημοσιονομικής προσαρμογής, με στόχο την εξοικονόμηση για το 2012 ποσού 50 εκατομμυρίων ευρώ. 
Με το Β΄ κεφάλαιο καθορίζονται θέματα Εθνικού Στρατηγικού Πλαισίου Αναφοράς, με στόχο την υπέρβαση των χρονοβόρων γραφειοκρατικών μηχανισμών και, μέσω διαδικασιών fast track, την πλήρη και αποτελεσματική αξιοποίηση των κονδυλίων του Εθνικού Στρατηγικού Πλαισίου Αναφοράς. Κατά συνέπεια, τονώνεται η ανάπτυξη και στηρίζονται οι υποδομές υγείας με τον καλύτερο δυνατό τρόπο. 
Το Γ΄ Κεφάλαιο αποτελεί μία σπουδαία διαρθρωτική μεταβολή. Πρόκειται για την αναδιάταξη υπηρεσιών των Υπουργείων Υγείας και Κοινωνικής Αλληλεγγύης και Εργασίας και Κοινωνικών Ασφαλίσεων. Από 1ης Ιουλίου του 2012 το Υπουργείο Υγείας και Κοινωνικής Αλληλεγγύης μετονομάζεται σε Υπουργείο Υγείας και Ασφάλισης και μεταφέρονται σ’ αυτό ασφαλιστικές αρμοδιότητες για την υγεία, τη μητρότητα και κάθε ιατροφαρμακευτική κάλυψη των μισθωτών και λοιπών ασφαλισμένων. Το δε Υπουργείο Εργασίας και Κοινωνικής Ασφάλισης μετονομάζεται σε Υπουργείο Εργασίας, Κοινωνικής Ασφάλισης και Αλληλεγγύης και σ’ αυτό υπάγεται η Γενική Διεύθυνση Πρόνοιας του Υπουργείου Υγείας και Κοινωνικής Αλληλεγγύης. Κατ’ αυτόν τον τρόπο επιτυγχάνεται η ενίσχυση της διαχείρισης των πολιτικών υγείας, η βελτίωση της συνοχής αυτών, καθώς και η μείωση του κατακερματισμού υπηρεσιών υγείας. Πλέον τα ασφαλιστικά ταμεία εντάσσονται στον ΕΟΠΥΥ και τίθενται υπό την ευθύνη του Υπουργείου Υγείας και Ασφάλισης. 
Στο Δ΄ Κεφάλαιο περιλαμβάνονται ρυθμίσεις για τον ΕΟΠΥΥ. Με το άρθρο 11 καθορίζεται ανώτατο όριο της μηνιαίας φαρμακευτικής δαπάνης και των λοιπών φορέων κοινωνικής ασφάλισης. 
Κυρίες και κύριοι συνάδελφοι, το «πάρτι» με τα χρήματα των ασφαλισμένων πρέπει να λάβει τέλος. Δεν θα διατίθεται πλέον ούτε ευρώ από τα χρήματα που προορίζονται για συντάξεις στην υπερσυνταγογράφηση, σε φάρμακα που ο τελικός προορισμός τους μπορεί να είναι κάποια χωματερή. Όμως κι ο Έλληνας πολίτης πρέπει επιτέλους να αποκτήσει συνείδηση χρήστη των υπηρεσιών υγείας. 
Ενδεικτικά αναφέρω ότι το 2009 η φαρμακευτική δαπάνη στην Ελλάδα για το σύνολο των ασφαλιστικών ταμείων άγγιξε το εξωφρενικό ποσό των 5,6 δισεκατομμυρίων. Σημειώνω ότι το 2011 το αντίστοιχο ποσό δεν ξεπέρασε τα 3,850 δισεκατομμύρια. ευρώ. Δηλαδή σε δύο χρόνια εξοικονομήθηκαν 1,8 δισεκατομμύριο ευρώ, ήτοι 0,83% του ΑΕΠ. 
Σήμερα καλούμαστε να συνεχίσουμε αυτή την υπερπροσπάθεια και να μειώσουμε τη δαπάνη του 2012 κατά 0,5% του ΑΕΠ, δηλαδή 1 δισεκατομμύριο ευρώ επιπλέον. Αυτό οδηγεί τη φαρμακευτική δαπάνη στο 1,34% του ΑΕΠ έναντι 1,7% του 2011, 2% του 2010 και 2,4% του 2009. Είναι κατανοητή η μείωση όσον αφορά τη φαρμακευτική δαπάνη. 
Όμως η προσπάθεια δεν σταματάει εκεί. Το 2013 η εν λόγω δαπάνη θα πρέπει να προσεγγίσει το 1%. Αυτή η προσπάθεια ταυτίζεται ουσιαστικά με τη συνολική προσπάθεια της χώρας και η επίτευξή της ανοίγει την ελπίδα για το μέλλον, καθώς μόνο περικόπτοντας δαπάνες μπορούμε να ελπίζουμε στην ανάπτυξη. 
Με το άρθρο 12, οι απαιτήσεις των ασφαλιστικών φορέων έναντι των φαρμακευτικών εταιρειών εκχωρούνται υποχρεωτικά προς τα νοσοκομεία έναντι καταβολής νοσηλίων ασφαλισμένων τους. Τα νοσοκομεία συμψηφίζουν υποχρεωτικά το ποσό των απαιτήσεών τους με οφειλές τους προς τις φαρμακευτικές εταιρείες. 
Στο ΣΤ΄ Κεφάλαιο αναφέρονται οι ρυθμίσεις που αφορούν στα φαρμακεία. Διευκρινίζεται έτσι η ακριβής διαδικασία, σύμφωνα με την οποία θα μπορούν να λειτουργούν τα φαρμακεία, με τη βούληση των αδειούχων φαρμακοποιών, πέραν του κανονικού ωραρίου, για συγκεκριμένες μέρες. 
Το Κεφάλαιο Ζ΄ αφορά σε ρυθμίσεις θεμάτων του Εθνικού Οργανισμού Φαρμάκων. Επανακαθορίζονται αρμοδιότητες του Τμήματος Τιμών Φαρμάκων της Διεύθυνσης Φαρμάκων και Φαρμακείων του Υπουργείου Υγείας και Κοινωνικής Αλληλεγγύης. Με απόφαση του Υπουργού καθορίζονται οι όροι και οι προϋποθέσεις χορήγησης των αδειών χονδρικής πώλησης φαρμάκων από τον ΕΟΦ. Προβλέπεται ότι η τιμή κάθε φαρμακευτικού προϊόντος καθορίζεται εφεξής από τον Ελληνικό Οργανισμό Φαρμάκων. 
Στο επόμενο κεφάλαιο περιλαμβάνεται η υλοποίηση των ανειλημμένων υποχρεώσεων της χώρας έναντι των πιστωτών της, σχετικά με την πολιτική του φαρμάκου. Όλα τα μέτρα στοιχίζονται στην επίτευξη του βασικού μας στόχου, που είναι η μείωση της φαρμακευτικής δαπάνης στο 1% του ΑΕΠ ως το τέλος του 2014. 
Ειδικότερα, ρυθμίζονται θέματα τιμών των φαρμάκων, ο αυτόματος μηχανισμός μείωσης κάθε υπερβάλλουσας έναντι του στόχου δαπάνης, rebate, περιθώρια κέρδους και θέματα συνταγογράφησης και ελέγχου. Επεκτείνεται και ολοκληρώνεται η τρέχουσα ηλεκτρονική συνταγογράφηση για όλους τους γιατρούς, τα κέντρα υγείας και τα νοσοκομεία. Δεν θα υπάρχει γιατρός ή φαρμακοποιός που δεν θα είναι σε θέση να αξιοποιήσει την ηλεκτρονική συνταγογράφηση. 
Καταρτίζονται και δημοσιεύονται κατευθυντήριες οδηγίες και πρωτόκολλα συνταγογράφησης από τον ΕΟΦ, με βάση τις διεθνείς προδιαγραφές. Στόχος είναι η οικονομικά ορθολογική, αλλά και επιστημονικά τεκμηριωμένη χρήση του φαρμάκου. 
Προωθείται η αυξανόμενη χρήση των γενόσημων φαρμάκων, δηλαδή φαρμάκων ουσιωδώς όμοιων, που αντιμετωπίζουν το ίδιο αποτελεσματικά με τα πρωτότυπα τις ασθένειες μέσω της ίδιας δραστικής ουσίας που περιέχουν. 
Στο Κεφάλαιο Θ΄ με διατάξεις κοινωνικής αλληλεγγύης αναπροσαρμόζονται παροχές και ορίζονται οι άστεγοι ως ευπαθής ομάδα, στην οποία παρέχεται κοινωνική προστασία. 
Με τις σχετικές διατάξεις του Κεφαλαίου Ι΄ επανακαθορίζεται η ψυχική υγεία ως αναπόσπαστο κομμάτι της νοσοκομειακής περίθαλψης. Έτσι πέντε ψυχιατρικά νοσοκομεία ενσωματώνονται σε κεντρικά νοσοκομεία του ΕΣΥ. Οι γιατροί και το πάσης φύσεως προσωπικό μεταφέρονται σε θέσεις νοσοκομείων, αντιστοίχων της ειδικότητάς τους. 
Κυρίες και κύριοι συνάδελφοι, βασικό ζητούμενο είναι οι συντάξεις να καταστούν επαρκείς και βιώσιμες μακροπρόθεσμα, να δημιουργηθούν οι συνθήκες για ένα υψηλό επίπεδο συμμετοχής των γυναικών και των ανδρών στο εργατικό δυναμικό σε όλη τη διάρκεια της ζωής τους, να ενισχύσουμε τις ευκαιρίες για τη δημιουργία ασφαλούς επικουρικής συνταξιοδοτικής αποταμίευσης. Οφείλουμε να χαράξουμε υπεύθυνη πολιτική, να προχωρήσουμε σε ριζοσπαστικές μεταρρυθμίσεις, να κατοχυρώσουμε ότι στο μέλλον θα είναι δυνατή η κάλυψη των σημερινών απωλειών.
Η επικουρική συνταξιοδοτική αποταμίευση πρέπει να διαδραματίσει μεγαλύτερο ρόλο στη διασφάλιση της μελλοντικής επάρκειας των συντάξεων. Σ’ αυτό το ζητούμενο ανταποκρίνεται στο μέγιστο βαθμό το παρόν νομοσχέδιο. 
Στο επόμενο κεφάλαιο δημιουργείται το Ενιαίο Ταμείο Επικουρικής Ασφάλισης. Συνιστάται νομικό πρόσωπο δημοσίου δικαίου με την επωνυμία Ενιαίο Ταμείο Επικουρικής Ασφάλισης, το οποίο τελεί υπό την εποπτεία του Υπουργείου Εργασίας και Κοινωνικής Ασφάλισης.
Σκοπός του είναι η παροχή μηνιαίας επικουρικής σύνταξης λόγω γήρατος, αναπηρίας ή θανάτου στους εργαζόμενους στον ιδιωτικό, δημόσιο και ευρύτερο δημόσιο τομέα, στις τράπεζες, στις επιχειρήσεις κοινής ωφελείας, καθώς και στα μέλη των οικογενειών τους. 
Το ΕΤΕΑ λειτουργεί με ενιαία διοικητική και οικονομική οργάνωση. Έναρξη λειτουργίας του ορίζεται η 1η Ιουλίου του 2012. Τα ταμεία επικουρικής ασφάλισης, τομείς ή κλάδοι που δεν εντάσσονται μέχρι 31-12-2012 στο ΕΤΕΑ μετατρέπονται αυτοδίκαια σε νομικά πρόσωπα ιδιωτικού δικαίου, υποχρεωτικής όμως ασφάλισης. 
Με επόμενα κεφάλαια προσαρμόζεται η εθνική νομοθεσία με το περιεχόμενο των κοινοτικών οδηγιών και συγκεκριμένα με την οδηγία 38 της Ευρωπαϊκής Κοινότητας, το δικαίωμα των εργαζομένων δηλαδή στην ενημέρωση και διαβούλευση σε κοινοτικής κλίμακας επιχειρήσεις και ομίλους επιχειρήσεων. 
Σκοπός της οδηγίας είναι η αποτελεσματική διασφάλιση του δικαιώματος των εργαζομένων για ενημέρωση και διαβούλευση σε επιχειρήσεις και ομίλους επιχειρήσεων κοινοτικής κλίμακας.
Η οδηγία 30/2007 έχει τις προδιαγραφές που πρέπει να πληρούν οι εκθέσεις, οι οποίες στέλνονται στα κοινοτικά όργανα για την ασφάλεια και υγεία στην εργασία. Προστατεύονται δηλαδή αποτελεσματικά οι εργαζόμενοι στο χώρο εργασίας τους. 
Η οδηγία 123 αφορά την προσαρμογή της εθνικής νομοθεσίας για τη σύσταση και λειτουργία των ιδιωτικών γραφείων ευρέσεως εργασίας. 
Η οδηγία 104 αφορά την εργασία μέσω επιχείρησης προσωρινής απασχόλησης. Με δεδομένο ότι η εργασία μέσω επιχειρήσεων προσωρινής απασχόλησης ανταποκρίνεται στη δημιουργία θέσεων εργασίας, η προς ενσωμάτωση οδηγία θεσπίζει για τους προσωρινά απασχολούμενους προστατευτικό πλαίσιο, το οποίο δεν επιτρέπει διακρίσεις και χαρακτηρίζεται από διαφάνεια. 
Με επόμενα κεφάλαια επανακαθορίζεται το θεσμικό πλαίσιο λειτουργίας της Εθνικής Σχολής Δημόσιας Υγείας στα εξής κατά βάση σημεία. 
Η Εθνική Σχολή Δημόσιας Υγείας λειτουργεί εφεξής ως ανώτατο εκπαιδευτικό ίδρυμα ειδικού σκοπού αντί ως εκπαιδευτικό και ερευνητικό ίδρυμα, όπως ισχύει σήμερα. Προσδιορίζονται επακριβώς θέματα που αφορούν στη λειτουργία της Σχολής, επί των οποίων ασκούν την αποκλειστική εποπτεία οι αρμόδιοι Υπουργοί, και που ρυθμίζονται με τον οργανισμό και τον εσωτερικό Κανονισμό της. 
Κυρίες και κύριοι συνάδελφοι, αναμφίβολα οι τομές που επιχειρούνται με το εν λόγω νομοσχέδιο δεν γίνονται σε κλίμα προηγουμένων καλών εποχών, όταν οι Υπουργοί κι οι κυβερνήσεις είχαν παράλληλα στη διάθεσή τους κονδύλια και πιστώσεις για να μοιράζουν. Ωστόσο σήμερα είμαστε υποχρεωμένοι όχι μόνο να κάνουμε αυτές τις μεταρρυθμίσεις χωρίς πόρους, αλλά και ταυτόχρονα να εξοικονομήσουμε χρήματα, να μειώσουμε τη δημόσια δαπάνη υγείας στα επίπεδα του μέσου όρου της δαπάνης των χωρών-μελών της Ευρωπαϊκής Ένωσης, του ΟΟΣΑ, που είναι κάτω από το 6% του ΑΕΠ. Είναι μια τιτάνια προσπάθεια, γιατί λαμβάνουμε ειδικά μέτρα, που είναι αναγκαία για τη δημοσιονομική προσαρμογή και την εκπλήρωση των στόχων του μνημονίου. 
Αυτό το νοικοκύρεμα το οφείλουμε στους Έλληνες πολίτες, με τον ύψιστο σεβασμό για τις θυσίες στις οποίες υποβάλλονται και για να έχει μέλλον το Εθνικό Σύστημα Υγείας, η καθολική ιατροφαρμακευτική περίθαλψη και η σωστή πρόσβαση των πολιτών σε αυτά.
Στόχος είναι η εξυγίανση των οικονομικών της υγείας αλλά και η περιφρούρηση των υψηλού δείκτη υπηρεσιών αυτής. Είμαστε αποφασισμένοι γιατί δεν υπάρχει άλλος δρόμος.
Κυρίες και κύριοι συνάδελφοι, βρισκόμαστε ενώπιον ισχυρών προκλήσεων που θα πρέπει να αντιμετωπιστούν μόνο με επιτυχία. Δεν υπάρχουν περιθώρια μετάθεσης της επίλυσης των προβλημάτων στο μέλλον. Είναι τώρα η ώρα ευθύνης, η ώρα αποφασιστικότητας και τήρησης των υποχρεώσεων και των δεσμεύσεων που η χώρα έχει αναλάβει διεθνώς. 
Η πολιτική ηγεσία των Υπουργείων Εργασίας και Υγείας με το παρόν νομοσχέδιο αντιμετωπίζει με επιτυχία αυτές τις προκλήσεις και παρέχει μακροπρόθεσμη βιωσιμότητα σε ζωτικούς τομείς που αφορούν την κοινωνία, την υγεία και την εργασία. 
Κυρίες και κύριοι συνάδελφοι, σας καλώ να υπερψηφίσετε το νομοσχέδιο.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΙΑ ΚΟΥΡΟΥΠΑΚΗ",253
"97351"," Ευχαριστούμε την εισηγήτρια του ΠΑΣΟΚ, κ. Ευαγγελία Κουρουπάκη.
 Το λόγο έχει ο εισηγητής της Νέας Δημοκρατίας, κ. Νικόλαος Νικολόπουλος.","Î–Î·ÏƒÎ· Î¡Î¿Î´Î¿Ï…Î»Î±",154
"97352"," Κυρίες και κύριοι συνάδελφοι, βρισκόμαστε σήμερα εδώ για να συζητήσουμε τον εφαρμοστικό νόμο των Υπουργείων Εργασίας και Υγείας. Βρισκόμαστε σήμερα εδώ σε μια κρίσιμη στιγμή της κοινοβουλευτικής διαδικασίας. Όλοι έχουμε συνειδητοποιήσει ότι η σημερινή διαδικασία ψήφισης του εφαρμοστικού νόμου της νέας δανειακής σύμβασης αφορά έναν από τους πλέον σημαντικούς νόμους που έχουμε ψηφίσει και πως δεν είναι μία από τις συνηθισμένες ψηφοφορίες. Όλοι έχουμε συνειδητοποιήσει τι πραγματικά διακυβεύεται σήμερα: η έξοδος της Ελλάδας από το ευρώ. Και αυτό είναι κάτι που πρέπει μέχρι τέλους να το αποτρέψουμε.
Όλοι επίσης συμφωνούν ότι το σοκ που θα υποστεί η χώρα από μία τέτοια εξέλιξη, είναι δύσκολο να το αντέξει οποιαδήποτε κοινωνία, οποιαδήποτε δημοκρατία και οποιαδήποτε οικονομία κυρίως όταν είναι αναγκασμένη να εισάγε σχεδόν τα πάντα.
Η Νέα Δημοκρατία αμφισβήτησε εξαρχής τη συνταγή της μονομερούς λιτότητας. Η Νέα Δημοκρατία επέμενε και επιμένει πάντα να ζητά άμεσα μέτρα ανάκαμψης. Η Νέα Δημοκρατία συνέβαλε στο να ψηφιστεί η νέα δανειακή σύμβαση και σήμερα ψηφίζει αυτόν τον εφαρμοστικό νόμο ζητώντας ταυτόχρονα να δοθεί στο εξής προτεραιότητα στην ανάκαμψη.
Κυρίες και κύριοι συνάδελφοι, η Ελλάδα χρειάζεται να μειωθεί το χρέος της και αυτό γίνεται τώρα με το κούρεμα κατά 107 δισεκατομμύρια ευρώ. Χρειάζεται να αλλάξει η εικόνα της Ελλάδας στην Ευρώπη και να συνειδητοποιηθεί όσο γίνεται ευρύτερα ότι η μονόπλευρη λιτότητα βυθίζει την Ελλάδα μας και την Ευρώπη στην ύφεση.
Πρέπει λοιπόν να αρχίσει η ανάκαμψη και η ανάπτυξη το ταχύτερο δυνατόν, να μπει σε προτεραιότητα και στην Ελλάδα αλλά και πανευρωπαϊκά. Αν τούτο δεν συμβεί, στο επόμενο διάστημα η πτώση του βιοτικού επιπέδου θα πλησιάσει το 50% από το 2009. Γι’ αυτό πρέπει να παλέψουμε με όλα τα μέσα.
Αν ακολουθήσουμε αποκλειστικά μια πολιτική λιτότητας, ξέρουμε πού θα φτάσουμε σύντομα: στην τελική πτώση. Δεν υπάρχει καμμία άλλη δυνατότητα και δεν είναι δίκαιο να καλούνται ολοένα οι πλέον αδύναμοι να φέρουν το βάρος της οικονομικής κρίσης. 
Δυστυχώς, θα ξεκινήσω τη συζήτηση αυτού του νομοσχεδίου με παρατηρήσεις που δεν περιποιούν τιμή στη διαδικασία. Δεν χρειάζεται ιδιαίτερη μελέτη για να δει κανείς ότι το νομοσχέδιο ελάχιστη σχέση έχει με τον εφαρμοστικό νόμο για τη νέα δανειακή σύμβαση. Φαίνεται ως εάν οι κύριοι Υπουργοί βρίσκονται εκτός της συγκεκριμένης διαδικασίας. Μεγάλο μέρος του εφαρμοστικού νόμου, που παρουσίασαν, είναι βασικά μια σειρά πρόχειρων και κακοσχεδιασμένων ιδεών διάφορων συμβουλατόρων.
Για μία ακόμη φορά, εκ μέρους του ΠΑΣΟΚ, η κοινοβουλευτική διαδικασία υποβαθμίζεται.
Νιώθω την ανάγκη από του Βήματος της Βουλής με επίσημο τρόπο να τοποθετηθώ και να καταδικάσω εκ μέρους της Νέας Δημοκρατίας το πρωτοφανές φαινόμενο της βροχής τροπολογιών που κρύβουν ολόκληρα νομοσχέδια. Η κατάθεση τροπολογιών αυτής της εκτάσεως σε ένα τόσο σημαντικό νομοσχέδιο, είναι πολιτικά ανεπίτρεπτο και ειδικά σ’ αυτό το νομοσχέδιο που εισήχθη με τη μορφή του κατεπείγοντος για συγκεκριμένους λόγους. Η συμπλήρωσή του με τέτοιας έκτασης τροπολογίες, παραβιάζει κάθε κανόνα πολιτικής ηθικής και κοινοβουλευτικής διαδικασίας.
Η Κοινοβουλευτική Ομάδα της Νέας Δημοκρατίας μετά την απώλεια της δεδηλωμένης από το ΠΑΣΟΚ, στηρίζει την Κυβέρνηση Παπαδήμου για συγκεκριμένα πράγματα και για την πραγματοποίηση του ειδικού σκοπού. Η ψήφιση λοιπόν από την Κοινοβουλευτική μας Ομάδα ρουσφετολογικών τροπολογιών σε προεκλογική περίοδο, δεν θα είναι θετική. Είπαμε από την αρχή να αποσυρθούν διατάξεις που δεν έχουν καμμιά σχέση με τον τίτλο του σχεδίου νόμου και γίνομαι συγκεκριμένος: Β΄, Γ΄, Δ΄, Θ΄, ΙΒ΄, ΙΓ΄, ΙΔ΄, ΙΕ΄ και ΙΣΤ΄. 
Από αυτό το Βήμα έχουμε εγκαλέσει πολλάκις την προηγούμενη κυβέρνηση για την προχειρότητα των νομοθετημάτων που παρουσίαζε σε αυτή την Αίθουσα, μια προχειρότητα όμως που τη βλέπουμε και σήμερα και που καταδεικνύει μεταξύ άλλων περιφρόνηση ως προς την κοινοβουλευτική διαδικασία.
Η Βουλή κινδυνεύει περισσότερο από αυτό το ευτελές νομοθετικό έργο, που δεν λαμβάνει υπ’ όψιν του την κρισιμότητα των περιστάσεων, τις ανάγκες του έθνους και των πολιτών, παρά από τους αγανακτησμένους πολίτες, όπως είπα χθες στην επιτροπή.
Κυρίες και κύριοι συνάδελφοι του ΠΑΣΟΚ, φοβάμαι πως δείχνετε σαν να μην έχετε συναίσθηση σε ποια κατάσταση είναι η χώρα. Δεν έχετε καταλάβει ότι ναι, η χώρα πήρε ανάσες μετά τις πρόσφατες αποφάσεις του Eurogroup –αποφάσεις τις οποίες ειρήσθω εν παρόδω δεν θα είχαμε καταλήξει αν δεν υπήρχε η συγκεκριμένη, η υπεύθυνη στάση της Νέας Δημοκρατίας και του Προέδρου της Αντώνη Σαμαρά- αλλά τίποτα δεν έχει τελειώσει ακόμη, ότι τώρα είναι η ώρα για προσκλητήριο προς όλη την ελληνική κοινωνία, προσκλητήριο για εθνική προσπάθεια, προσκλητήριο για να δώσουμε πάλι ελπίδα στους χειμαζόμενους Έλληνες, προσκλητήριο για να μπορέσουν οι οικογένειες να ορθοποδήσουν, για να μπορέσει η χώρα να σταθεί στα πόδια της.
Αυτό για να επιτευχθεί δεν μπορεί να γίνεται με υποτιθέμενους εφαρμοστικούς νόμους, οι οποίοι προβλέπουν –ήμαρτον, Κύριε!- τη σύσταση επιτροπών για την αξιολόγηση, λέει, συγχρηματοδοτούμενων προγραμμάτων, όπου οι ημέτεροι θα αμείβονται με 2.000 ευρώ το μήνα.
Έλεος, κύριοι! Την ίδια ώρα που καλούμε τους Έλληνες πολίτες να επιδείξουν –και την επιδεικνύουν- υπομονή, εχεφροσύνη, ταπεινότητα, ήθος, που καλούμε τους Έλληνες και τις Ελληνίδες να συνεισφέρουν όπως και όσο δύναται ο καθένας, την ίδια ώρα που οι Έλληνες δαγκώνουν τα χείλη γιατί με δυσκολία πλέον μπορούν να ανταποκριθούν στις υποχρεώσεις τους, την ίδια ώρα ο Υπουργός Εργασίας με άλλη διάταξη, φωτογραφική, φροντίζει να δημιουργήσει αμειβόμενες επιτροπές στο ΙΚΑ;
Αναρωτηθήκαμε και χθες στη συζήτηση για παράδειγμα εάν το «Βοήθεια στο Σπίτι» πρόκειται για το παλιό ή για ένα καινούργιο πρόγραμμα. Απάντηση όμως δεν πήραμε. Φαίνεται πως οι Υπουργοί του ΠΑΣΟΚ έχουν βγάλει από τα συρτάρια ό,τι ξεχασμένο πρόγραμμα είχαν και τώρα προσπαθούν να το περάσουν γρήγορα για να το φορτώσουν στις πλάτες της Νέας Δημοκρατίας. Οι πληροφορίες μιλούν για ένα πρόγραμμα που αφορά ηλικιωμένους, ΑΜΕΑ, που ονομάζεται «Αυτόνομη Διαβίωση» και δίνεται η δυνατότητα υποστηρικτικής διαβίωσης.
Τώρα, πώς μία τόσο πολύπλοκη δράση που συνδυάζει διάγνωση αναγκών, επιδότηση, συμβουλευτική υποστήριξη κατ’ οίκον, στεγαστική συνδρομή, συνδρομή σε διαμόρφωση χώρων διαβίωσης, συνδρομή σε κινητικότητα, μας την πλασάρουν μόνο στον τίτλο της δράσης και τα άλλα παραπέμπονται στις καλένδες όπου θα λυθούν και θα ρυθμιστούν με υπουργικές αποφάσεις, πώς γίνεται δεν μπορώ να ξέρω. Είναι μια από τις πολλές, συχνές κινήσεις που αντί να λύνουν προβλήματα, δημιουργούν καινούργια και δυσκολότερα. Είναι μάλιστα τόση η προχειρότητα, που ενώ το πρόγραμμα αναφέρεται ως «πρόγραμμα κατ’ οίκον φροντίδας συνταξιούχων», στην παράγραφο 10 αναφέρεται ως «πρόγραμμα βοήθειας στο σπίτι συνταξιούχων».
Σίγουρα, αν δεν λειτουργήσει τίποτα από τα παραπάνω υπέρ των αδυνάτων, θα βολευτούν οι δυνατοί σε μια νέα ακόμη επιτροπή για τους θεσιθήρες. Μα, δεν φτάνει αυτό, αλλά φτιάχνουν και μια διεύθυνση στο ΙΚΑ. Έτσι θα έχουμε μία διεύθυνση και μια επιτροπή από πάνω να κάνει τα ίδια. 
Την ίδια ώρα που χιλιάδες συμπολίτες μας καταδικάζονται στην ανεργία, ο Υπουργός Εργασίας κοιτάζει, σε παράβαση κάθε ευρωπαϊκής πολιτικής, σε στρέβλωση κάθε έννοιας μέριμνας προς τους συμπολίτες μας που είναι άνεργοι, αλλά και προς τους μετανάστες που διαβιώνουν νόμιμα χρόνια στη χώρα μας, πώς να νομιμοποιήσει τους παράνομους μετανάστες. Αποτελεί μία από τις μεγαλύτερες πράσινες κομπίνες για νομιμοποίηση παράνομων μεταναστών. Είναι δείγμα και αυτό του τι προτεραιότητες έχει το ΠΑΣΟΚ.
Να ποιες είναι οι κύριες μέριμνες του κυρίου Υπουργού.
Προφανώς οι σύμβουλοί του ενδιαφέρονται για το πώς θα βοηθήσουν στο να αυξηθούν περαιτέρω οι αριθμοί της ανεργίας στη χώρα μας, πώς θα αυξηθούν οι άνεργοι στη χώρα μας. Προφανώς ούτε το γεγονός ότι οι άνεργοι έφτασαν το 20,9% το Νοέμβριο συγκινεί τον κύριο Υπουργό, ο οποίος φροντίζει, ώστε οι παράνομοι μετανάστες να μεταφερθούν με έξοδα του ελληνικού δημοσίου στη χώρα τους για διακοπές και να επιστρέψουν μετά με μία πρόσκληση. Εύγε! Οι οπαδοί της Υπατίας θριαμβεύουν στην ηγεσία του Υπουργείου Εργασίας.
Διαβάστε, αγαπητοί κύριοι Υπουργοί, την ευρωπαϊκή στρατηγική για τη μετανάστευση. Δεν σας έχουν ενημερώσει οι σύμβουλοί σας επ’ αυτού. 
Πέρα από αυτά, είναι και ύπουλος ο τρόπος που πηγαίνει να περάσει αυτή η τροπολογία. Αντί να το βάλουν σε ένα σχετικό νομοσχέδιο, αφού ξέρουμε ότι το είχαν έτοιμο από εξαμήνου, κάνουν την κουτοπονηριά και το ρίχνουν ως τροπολογία, μπας και περάσει στο ντούκου και δεν το μυριστεί κανένας.
Η συγκεκριμένη νομοθετική διάταξη, κυρίες και κύριοι συνάδελφοι, είχε βγει σε διαβούλευση στο «stop and go», οπότε κανονικά θα έπρεπε να συνοδεύεται από την έκθεση διαβούλευσης. Τώρα, επί της ουσίας, το νομοσχέδιο καλεί τους παράνομους μετανάστες να δηλώσουν μαζί με τον εργοδότη τους τα στοιχεία τους. Δηλαδή, σε ένα νομοσχέδιο που ενσωματώνεται η οδηγία για κυρώσεις σε όσους απασχολούν παράνομους μετανάστες, εμείς εισάγουμε την καινοφανή διαδικασία να τη χαρίσουμε στον εργοδότη. Ο κάθε ένας και η κάθε μια, ανεξαρτήτως του πότε και πώς εισήλθε στη χώρα, θα δύναται με μία απλή δήλωση στο ΚΕΠ και χωρίς καμμία υποχρέωση κατάθεσης εγγράφων νόμιμης εισόδου και παραμονής στη χώρα, να προμηθεύεται αμέσως Αριθμό Κοινωνικής Ασφάλισης. Πρόκειται περί πρωτοφανούς έμμεσης νομιμοποίησης εκατοντάδων χιλιάδων παρανόμως εισελθόντων αλλοδαπών μέσω του κυριότερου ασφαλιστικού φορέα της χώρας.
Στη διαδικασία του εργόσημου θα συμπεριληφθούν και όλοι οι μετανάστες, ανεξαρτήτως του εάν έχουν άδεια εισόδου στη χώρα και θα μπορούν με μία απλή δήλωση στο ΚΕΠ και χωρίς καμμία υποχρέωση κατάθεσης εγγράφων νόμιμης εισόδου και παραμονής στη χώρα να προμηθεύονται αμέσως ΑΜΚΑ. 
Για να αποκτήσει, όμως, οποιοσδήποτε Έλληνας ή αλλοδαπός Αριθμό Κοινωνικής Ασφάλισης απαιτείται η κατάθεση απαραίτητων εγγράφων, πράγμα το οποίο αποκλείει τους παράνομους μετανάστες.
Το ότι το ΙΚΑ δεν έχει δικαίωμα να ελέγχει τη νομιμότητα αδειών παραμονής των μεταναστών παρά μόνο την εργασιακή τους κατάσταση επιβάλλοντας τα ανάλογα πρόστιμα, το γνωρίζετε κι έχει ειπωθεί και σε αυτή εδώ την Αίθουσα.
Υπάρχει κίνδυνος λόγω της εισφοροεισπρακτικής λογικής, να αγνοηθεί το γεγονός ότι το μεταναστευτικό ζήτημα είναι θέμα εθνικής σημασίας και απαιτείται μία άλλη, συντονισμένη πολιτική.
Είναι εθνικά επικίνδυνη η τακτική της κυβέρνησης του ΠΑΣΟΚ και των Υπουργών του ΠΑΣΟΚ που σήμερα βρίσκονται στην Κυβέρνηση Παπαδήμου, να επιχειρούν και πάλι, με κάθε τρόπο, τη μετατροπή της Ελλάδας σε παράδεισο των παράνομων μεταναστών σε βάρος των Ελλήνων πολιτών και των νομίμως εργαζομένων αλλοδαπών.
Πρέπει να αποσυρθεί αμέσως κάθε ανάλογη σκέψη ή κάθε ανάλογη απόφαση.
Εμείς θα το καταψηφίσουμε. Κι αν ψηφιστεί, θα καταργήσουμε αμέσως αυτή τη διάταξη μετά την εκλογή της νέας κυβέρνησης. 
Από αυτό το Βήμα σας έχουμε πολλές φορές εγκαλέσει για την προχειρότητα των νομοθετημάτων που παρουσιάζονται σε αυτή την Αίθουσα, μία προχειρότητα με την οποία καταδεικνύεται μεταξύ άλλων, φανερώνεται και η περιφρόνηση προς όλη την κοινοβουλευτική μας διαδικασία.
Κυρίες και κύριοι συνάδελφοι, στη συζήτηση που κάναμε το Σεπτέμβριο εδώ για την κοινωνική οικονομία καταθέσαμε συγκεκριμένες προτάσεις. Και προειδοποιήσαμε τότε την κυβέρνηση ότι εκείνο το νομοσχέδιο που παρουσίασε, είχε μία σειρά από προβλήματα. Μάλιστα, καταθέσαμε άρθρο προς άρθρο τις δικές μας προτάσεις.
Για εμάς πρωτεύον είναι το εθνικό συμφέρον και ό,τι εξυπηρετεί αυτό το συμφέρον, το στηρίζουμε. Δεν μένουμε σε στείρες και αντιπαραγωγικές αντιπαραθέσεις. Γι’ αυτό και τότε δημιουργικά προσήλθαμε σε εκείνη τη συζήτηση. Οι καιροί και οι ανάγκες του λαού μας δεν επιτρέπουν, άλλωστε, κάτι διαφορετικό. 
Τώρα, στον εφαρμοστικό νόμο έρχεστε, κύριοι του ΠΑΣΟΚ, να περάσετε διατάξεις για να διορθώσετε ατοπήματα εκείνου του νόμου που περάσατε μόλις πριν από πέντε μήνες, ένα νόμο για την υλοποίηση του οποίου δεν κάνατε τίποτα έως σήμερα, εκτός από το να προκηρύξετε ένα διαγωνισμό για μία βάση δεδομένων, η οποία θα στοιχίσει στον ελληνικό λαό 60.000 ευρώ. Συγνώμη, τις υπηρεσίες σας, με τους εκατοντάδες υπαλλήλους, τις ρωτήσατε εάν μπορούσαν να κάνουν μία βάση δεδομένων;
Κυρίες και κύριοι συνάδελφοι, επιμένει μέχρι αυτής της ώρας ο κύριος Υπουργός να βαφτίζει τροπολογία την εισαγωγή της νέας ασφαλιστικής παροχής από όλα τα ασφαλιστικά ταμεία, αυτή που, όπως σας είπα λίγο πριν, ονομάζει «Πρόγραμμα κατ’ οίκων φροντίδας συνταξιούχων». Η κάλυψη αυτή θα παρέχεται από δημόσιες και ιδιωτικές επιχειρήσεις. 
Είναι πράγματι ένα ολόκληρο κεφάλαιο που ανοίγει. Γι’ αυτό τον παρακαλούμε να το αποσύρει. Είναι μία από τις πολλές, συχνές κινήσεις που αντί να λύνουν προβλήματα, δημιουργούν καινούργια και δυσκολότερα. Αν δεν λειτουργήσει τίποτα από αυτά, είναι βέβαιο ότι θα βρούμε μεγάλα εμπόδια στο αύριο.
Είχαμε κάνει από την αρχή σαφή τη στάση μας. Γι’ αυτό θέλω να πω δύο λόγια για την πρώτη τροπολογία, που αναφέρεται στην εξασφάλιση της ιατροφαρμακευτικής περίθαλψης των ανέργων και των οικογενειών τους, όπου θα είμαστε θετικοί λόγω του επείγοντος του χαρακτήρα. 
Κυρίες και κύριοι συνάδελφοι, κλείνοντας θέλω να προσθέσω ότι η βιωσιμότητα κάθε ασφαλιστικού συστήματος εξαρτάται από τις δημογραφικές παραμέτρους και από παράγοντες που έχουν άμεση συνάρτηση με την οικονομική σταθερότητα, την ανάπτυξη και την κοινωνική συνοχή. 
Ως εκ τούτου, όταν μιλάμε για βελτίωση του συστήματος, πρέπει να λαμβάνεται υπ’ όψιν και το γενικότερο κοινωνικό και οικονομικό περιβάλλον. Κανείς πολίτης δεν είναι διατεθειμένος να πληρώνει τόσα πολλά για να πάρει μία πενιχρή σύνταξη σε άγνωστη γι’ αυτόν ηλικία και συνεχώς μεταβαλλόμενη.
Δεν πρέπει να απαξιωθούν ακόμα περισσότερο οι κοινωνικές μας δομές.
Μπορούμε να απαριθμήσουμε πλήθος θεσμικών ερωτημάτων για τα οποία έχουμε υποχρέωση όλοι οι πολιτικοί –πρωτίστως, όμως, η Κυβέρνηση- να απαντήσουμε στην ελληνική κοινωνία. 
Θα ήθελα, κύριε Υπουργέ, να πω για τα θέματα τα δικά σας τα εξής: Δυστυχώς, σε πολλές διατάξεις βρήκαμε μία αποσπασματική, και όχι συνολική, μεταρρύθμιση του Εθνικού Συστήματος Υγείας. Ο στόχος της καθολικής πρόσβασης και της αναβάθμισης των παρεχομένων υπηρεσιών υγείας, αποτελεί ουσιαστικά μία ουτοπία, γιατί το νομοσχέδιο εστιάζεται καθαρά στο στόχο της οικονομικής εξυγίανσης βάσει των μνημονιακών υποχρεώσεων της χώρας μας και μόνο.
Κυρίες και κύριοι συνάδελφοι, σήμερα, με αυτό το νομοσχέδιο, δεν επιχειρείται η ανασυγκρότηση του ΕΣΥ, αλλά με βίαιο, δυστυχώς, τρόπο η οικονομική του προσαρμογή. Δηλαδή, η προσαρμογή των οικονομικών μεγεθών του Υπουργείου Υγείας στους στόχους που έχει θέσει στην τρόικα. Περί αυτού μόνο πρόκειται και τίποτε άλλο.
Η πραγματική μεταρρύθμιση του Εθνικού Συστήματος Υγείας αρχίζει με την εφαρμογή του προγράμματος για την Υγεία της Νέας Δημοκρατίας ακριβώς την επομένη των εκλογών.
Σας ευχαριστώ για την προσοχή σας.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΝΙΚΟΛΟΠΟΥΛΟΣ",363
"97353"," Ευχαριστούμε τον κ. Νικολόπουλο, εισηγητή της Νέας Δημοκρατίας.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι οκτώ μαθητές και μαθήτριες και δύο εκπαιδευτικοί από το 10ο Δημοτικό Σχολείο Καλλιθέας.
Η Βουλή σας καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Νικόλαος Παπακωνσταντίνου.","Î–Î·ÏƒÎ· Î¡Î¿Î´Î¿Ï…Î»Î±",154
"97354"," Ευχαριστώ, κυρία Πρόεδρε.
Δύο επισημάνσεις θα ήθελα να κάνω:
Η πρώτη είναι ότι η Κοινοβουλευτική Ομάδα του ΚΚΕ θα καταθέσει αίτηση ονομαστικής ψηφοφορίας επί της αρχής του νομοσχεδίου και επί συγκεκριμένων άρθρων. Για τον αριθμό τους θα συνυπολογίσουμε και τα τωρινά κείμενα που λάβαμε.
Με τη δεύτερη επισήμανση απευθυνόμαστε στο σύνολο του ελληνικού λαού, ο οποίος πρέπει να έχει υπ’όψιν του ότι οι ηγήτορες της Νέας Δημοκρατίας εμφανίζονται κατά τη διάρκεια και αυτής της συζήτησης να φορούν αντιπασοκική λεοντή, ακριβώς για να συγκαλύψουν το αναντίρρητο και ακαταμάχητο γεγονός, ότι επί διακοσίων δέκα νόμων που ψηφίστηκαν τα τελευταία δυόμισι χρόνια, η Κοινοβουλευτική Ομάδα της Νέας Δημοκρατίας έχει ψηφίσει τα εκατόν είκοσι πέντε. Καίρια νομοσχέδια!
Επίσης υπάρχουν άλλα σαράντα νομοσχέδια, τα οποία τα καταψήφισε κάνοντας ορθογραφικές και γραμματολογικές παρατηρήσεις. Οι ηγήτορες της Νέας Δημοκρατίας εμφανίζονται αγέρωχοι, ακριβώς γιατί σήμερα θέλουν να γίνουν οι σημαιοφόροι του μνημονίου 2. Ακριβώς γι’ αυτό και ο ηγέτης της Νέας Δημοκρατίας, ο κ. Σαμαράς, χθες μιλούσε με τρυφερότητα σχεδόν για το μνημόνιο 2 και έριχνε όλα τα αναθέματα στο μνημόνιο 1. Κοντά ποδάρια έχει η δημαγωγία και η πολιτική απάτη, γιατί η Νέα Δημοκρατία έχει ζωτικό ενδιαφέρον να πάρει τη σημαία εφαρμογής του μνημονίου 2. Ακριβώς αυτό αποδεικνύουν και οι με σχεδόν τρυφερότητα παραινέσεις που κάνει και ο Αντιπρόεδρος της σημερινής Κυβέρνησης προς τους ηγέτες της Νέας Δημοκρατίας.
Το πρώτο ζήτημα. Οι αποφάσεις της Ευρωπαϊκής Ένωσης σε πλήρη συντονισμό με την κυβέρνηση της Νέας Δημοκρατίας, που βρίσκεται σε αγκαλιά με το ΠΑΣΟΚ, φέρνουν πιο κοντά με καλπάζοντα ρυθμό την ανεξέλεγκτη χρεοκοπία του βιοπαλαιστή και εργαζόμενου ελληνικού λαού. Η συντριβή, το ποδοπάτημα της τιμής της εργατικής δύναμης του λαού σ’ όλο το φάσμα των πολύμορφων κοινωνικών αναγκών του γίνονται και πραγματοποιούνται με σχεδιασμένο τρόπο για να μπουν οι μεγιστάνες του κεφαλαίου, οι βαθύπλουτοι και στη χώρα μας σε τροχιά εκτινασσόμενης κερδοφορίας.
Όλοι αυτοί οι προκομμένοι κύριοι έχουν ζωτική ανάγκη να φτωχύνει ο λαός. Δεν το έχει υπ’όψιν της αυτό η Νέα Δημοκρατία; Είναι γνωστή και δημοσιευμένη η αρχή, το γρύλισμα της γενικής συνέλευσης του ΣΕΒ, ότι είναι αδήριτη εθνική ανάγκη να πτωχεύσουμε ως λαός για να διασωθούν τα χρηματοκιβώτιά τους, γενική συνέλευση του ΣΕΒ 24 Μαΐου 2011.
Αυτό το έργο που υλοποιείτε, κύριοι της Κυβέρνησης και τα διλήμματα των πασάδων και μεγαλομετόχων των επιχειρηματικών ομίλων το εκφράζετε εσείς ως γενικό πολιτικό ζήτημα με το ψευτοδίλημμα: «λαέ ή θα φτωχύνεις ή θα πεινάσεις» και εννοείται ότι η κινδυνολογία, η τρομοκρατία, ο ψυχολογικός, κοινωνικός και πολιτικός καταναγκασμός, η ενοχοποίηση της πάλης του λαού είναι στην πρώτη γραμμή.
Εμείς εφιστούμε την προσοχή του ελληνικού λαού ότι όλα αυτά τα κυβερνητικά μέτρα, τα σημερινά και τα αυριανά, βεβαίως και τα χθεσινά, που κάθε τρεις μήνες θα επανέρχονται, πραγματοποιούνται με κύριο σκοπό να διασωθούν τα ταξικά ιδιοτελή προνόμια και τα περιουσιακά στοιχεία των μεγαλομετόχων, των επιχειρηματικών ομίλων, των Θεών του Ολύμπου, που κρατούν τα κλειδιά της ελληνικής οικονομίας.
Εφιστούμε την προσοχή του ελληνικού λαού να προβληματιστεί σε βάθος ότι η επιδίωξη της εκτινασσόμενης κερδοφορίας των επενδυτών, η ανάκτηση της ανταγωνιστικότητας και η λεγόμενη ανεμπόδιστη επιχειρηματικότητα φέρνουν τη λαϊκή δυστυχία, τα λαϊκά συντρίμμια ακριβώς με τον ίδιο τρόπο που το σύννεφο κουβαλάει τη βροχή. Ακριβώς γι’ αυτόν το λόγο επιχειρούν να φυλακίσουν τη σκέψη και την αγωνία του ελληνικού λαού, να εξαρθρώσουν κυριολεκτικά το συλλογισμό του. Ακριβώς γι’ αυτόν το λόγο οι πολύμορφοι και πολυπλόκαμοι Θεοί, προπαγανδιστικοί μηχανισμοί, επιδιώκουν να ενοχοποιήσουν κάθε λαϊκό δικαίωμα και την ίδια την πάλη του λαού.
Το ΚΚΕ υποστηρίζει την ισοτιμία μπροστά στην αρρώστια, την κατάργηση της κερδοσκοπικής δραστηριότητας στην υγεία, την πρόνοια, την περίθαλψη, το φάρμακο. Αντιτάσσεται στην προστασία της υγείας και την αντιμετώπιση της αρρώστιας με εισοδηματικά εξαρτώμενα κριτήρια. Εναντιώνεται στην κερδοσκοπική επιχειρηματική μετάλλαξη των κρατικών νοσοκομειακών και υγειονομικών μονάδων. Στιγματίζουμε την επιβολή χαρατσιών στους ασθενείς και τους ασφαλισμένους για ιατρικές, χειρουργικές, διαγνωστικές, φαρμακευτικές και θεραπευτικές πράξεις. Αντιπαλεύουμε τις συγχωνεύσεις ή καταργήσεις τμημάτων, εργαστηρίων, κρεβατιών, εξειδικευμένων μονάδων, κλινικών, υγειονομικών μονάδων στη βάση κερδοσκοπικών κριτηρίων στα κρατικά νοσοκομεία.
Στα έξι πρώτα άρθρα του νομοσχεδίου υπάρχουν ρυθμίσεις οργανωτικής και λειτουργικής ενιαιοποίησης των διοικητικών μηχανισμών στην εποπτεία της κερδοσκοπικής αγοράς υγείας, που ήδη έχετε νομοθετήσει από προηγούμενα νομοσχέδια, που αναφέρονται και στον εποπτικό ρόλο της αποκεντρωμένης κρατικής διοίκησης, αναφέρονται στη διασύνδεση των ιδρυματικών νοσοκομείων με την ολοκληρωτική βύθισή τους στα βρομόνερα της κερδοσκοπικής αγοράς υγείας. 
Επίσης, υπάρχει διάταξη για το περιεχόμενο και τη ρευστή οργανωτική διάρθρωση των κρατικών νοσοκομείων ανάλογα με τις κάθε φορά κυμαινόμενες ρευστές ανάγκες της αγοράς υγείας, με τη γενίκευση των επικουρικών θέσεων σε όλο ανεξαιρέτως το προσωπικό, που σημαίνει γενίκευση των συμβάσεων ορισμένου χρόνου. Τα πενήντα εξάλλου συγχωνευθέντα νοσοκομεία στα ογδόντα δύο κινούνται στον αστερισμό της εξάτμισής τους ως νοσοκομειακές οντότητες.
Εμείς για το νοσοκομείο «Ερρίκος Ντυνάν» υποστηρίζουμε να περάσει άμεσα στον άμεσο κρατικό έλεγχο με χρηματοδότηση από τον κρατικό προϋπολογισμό, με δωρεάν παροχές υγείας στους ασθενείς και με άμεση πληρωμή των δεδουλευμένων μισθών πάνω από τέσσερις μήνες στο προσωπικό. Η ευθύνη του Υπουργείου Υγείας είναι άμεση, πολιτική και διαχειριστική, γιατί συμμετέχει στις ομόφωνες αποφάσεις της τελευταίας επταετίας που οδήγησαν με εκπροσώπους τρεις στους επτά στη σημερινή χρηματοοικονομική κατάσταση του νοσοκομείου. Εμείς αντιτασσόμαστε στην πώληση, ενοικίαση, παραχώρηση τμημάτων, κομματιών είτε ξεχωριστών περιουσιακών στοιχείων του νοσοκομείου ακόμα και με τη μορφή του υβριδικού πάρκου και της υβριδικής ζεύξης με το γειτνιάζον νοσοκομείο «Κοργιαλένειο – Μπενάκειο».
Για τα ζητήματα του φαρμάκου θα χρησιμοποιήσουμε την ορολογία που σας είναι προσιτή και πολλοί συνάδελφοι τη χρησιμοποιούν. Το πάρτι της δεκαπενταετίας, που ξεκίνησαν οι κυβερνήσεις του ΠΑΣΟΚ και που οι κυβερνήσεις της Νέας Δημοκρατίας το οδήγησαν σε ξεφάντωμα, σήμερα συνεχίζεται έξαλλα και πληθωρικά με μια απλώς διαφορά, ότι σήμερα οι καλεσμένοι αντί να είναι εκατό, είναι απλώς τριάντα. Γι’ αυτό γκρινιάζουν οι αποκλεισμένοι. 
Οι πρίγκιπες της φαρμακοβιομηχανίας επικρίνουν την Κυβέρνηση για τη στήριξη που δίνει στους βασιλιάδες και βγάζουν στη φόρα με ανακοινώσεις τους μεθόδους που χρησιμοποιούν οι βασιλιάδες για την περιφρούρηση των μεριδίων στην αγορά, την επιτήρηση των ανταγωνιστών στο άρμεγμα των ασθενών, στο γδάρσιμο των ασφαλισμένων, συμβουλεύουν κιόλας στην ευρωενωσιακή αργκό για co-payment και co-responsibility, συνευθύνη και συμπληρωμές, επί το ελληνικότερο χαράτσια και συμμετοχές των ασθενών.
Εμείς εφιστούμε την προσοχή του ελληνικού λαού για τις ταξινομήσεις για θετικές και αρνητικές λίστες, για μη συνταγογραφούμενα φάρμακα, για επώνυμα γενόσημα και ανώνυμα γενόσημα, με πατέντα και χωρίς πατέντα, καινοτόμα και παλιά, ευρωενωσιακά ή από την Ινδία. Μιλάμε για μια κατάσταση όπου αναπτύσσεται λυσσώδης ανταγωνισμός στην αγορά φαρμάκου και με βίαιες αναπροσαρμογές στα μερίδια αγοράς. Αυτά αποβλέπουν και οι ρυθμίσεις για το φαρμακείο με τη δημιουργία και διείσδυση επώνυμων δικτύων brand names στη λιανική του φαρμάκου, με την παρεκτόπιση και εξουθένωση των μικρών φαρμακοποιών. Όσο για τη λατρεία της ηλεκτρονικής συνταγογράφησης σας αφιερώνουμε τη ρήση του Προέδρου της φαρμακοβιομηχανίας, ότι η ηλεκτρονική συνταγογράφηση είναι ένα εργαλείο ευφυούς επιχειρηματικότητας.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Το ΚΚΕ υποστηρίζει το δωρεάν αποτελεσματικό και σωστό φάρμακο για τους ασθενείς και ασφαλισμένους. Λέμε όχι στην αντιμετώπιση της νόσου με εισοδηματικά, εξαρτώμενα κριτήρια, όχι στην ανισοτιμία μπροστά στην αρρώστια. Εμείς, οι κομμουνιστές γιατροί, υποστηρίζουμε ότι οι συνταγές των φαρμάκων πρέπει να δίνονται με αποκλειστικά επιστημονικά κριτήρια από γιατρούς απελευθερωμένους από την αρχαία σκουριά της κερδοφορίας, από επιστήμονες, υγειονομικούς, χειραφετημένους στην υπηρεσία του λαού, των φτωχών, των βιοπαλαιστών, των ξωμάχων των βουνών και του κάμπου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ την επιείκεια σας, κύριε Πρόεδρε.","ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ",407
"97355"," Παρακαλώ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97356"," Εκφράζουμε την αντίθεσή μας στη γενίκευση της λειτουργίας και τη στήριξη στις εταιρείες προσωρινής απασχόλησης και στα ιδιωτικά γραφεία ευρέσεως εργασίας, γιατί διευκολύνουν τις επιχειρήσεις στη χρήση των εργαζομένων -ακούστε!- λες και είναι ανταλλακτικά. Η στόχευση των διατάξεων πάνω από 40, 50 -πόσα είναι αυτά - αποβλέπει στο να αναπτυχθεί ο ανταγωνισμός των επιχειρήσεων και να γίνει ελκυστική η προσωρινή απασχόληση.
Για τις επικουρικές συντάξεις ασκείτε μια πολιτική με μέτρα συντριβής των ασφαλιστικών ταμείων και τσάκισμα της επικουρικής ασφάλισης. Το ανατριχιαστικό είναι ότι βάζετε το θέμα των δημογραφικών δεδομένων, που σημαίνει ότι αν οι συνταξιούχοι δεν σας κάνουν το χατίρι να ζήσουν μόνο επτά και εννιά χρόνια και ζήσουν δώδεκα και δεκαπέντε χρόνια, θα έχουν περαιτέρω πετσόκομμα των συντάξεων τους.
Για τα θέματα των τροπολογιών υποστηρίζουμε και προτείνουμε ιατροφαρμακευτική περίθαλψη γι’ όλους τους ανέργους και τις οικογένειές τους δωρεάν και άνευ προϋποθέσεων ενσήμων. Είμαστε κατά του ορίου για 31/12/2012. 
Για τα προγράμματα «Βοήθεια στο Σπίτι» θεσμοθετείται ειδική εισφορά ασφαλισμένων, συνταξιούχων και εργαζομένων.
Δημιουργείτε κατηγορίες παρόχων, δηλαδή οργάνωση της κερδοσκοπικής αγοράς της κατ’ οίκον φροντίδας. 
Εμείς αντιπροτείνουμε ενιαίο πανελλαδικό δίκτυο δημόσιων υποδομών με πυρήνα το κέντρο υγείας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Για τα θέματα των μεταναστών αυτό που πρέπει να κρατήσουμε και υποκριτικά η Νέα Δημοκρατία κάνει την «πάπια», είναι ότι ουσιαστικά απαλλάσσονται οι οργανωτές της «μαύρης» και ανασφάλιστης εργασίας. Αυτοί που μιλούν για λαθρομετανάστες, θέλουν παράνομους μετανάστες. Γιατί ακριβώς με τον ίδιο τρόπο που εξοντώνουν τους Έλληνες εργαζόμενους θέλουν και τσάμπα μετανάστες. Γιατί τα στοιχεία του Σώματος Επιθεώρησης είναι αποκαλυπτικά, ότι η «μαύρη» και ανασφάλιστη εργασία περιλαμβάνει τα 2/3 σε Έλληνες και το 1/3 σε μετανάστες.","ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ",407
"97357"," Τα υπόλοιπα θα τα αναλύσετε στα άρθρα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97358"," Θα ήθελα να πω μια κουβέντα μόνο για τα θέματα της προνοιακής αγοράς ο τζίρος και η οργάνωσή της προβλέπεται και από την αναγκαιότητα ότι έχει 3 δισεκατομμύρια τζίρο. Και οι καταβολάδες του κεφαλαίου πρέπει να γιγαντωθούν γρήγορα, αφού πρώτα ταϊστούν οι πιο γερές καταβολάδες, για να γίνουν τζέντλεμαν.","ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ",407
"97359"," Ευχαριστούμε τον κ. Παπακωνσταντίνου. 
Παρακαλείται η ειδική αγορήτρια του Λαϊκού Ορθόδοξου Συναγερμού, κ. Ουρανία Παπανδρέου- Παπαδάκη, να λάβει το λόγο. 
Ορίστε, κυρία Παπανδρέου, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97360"," Ευχαριστώ, κύριε Πρόεδρε. 
Θα ήθελα κι εγώ δώδεκα λεπτά τουλάχιστον για την ομιλία μου.","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97361"," Ορίστε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97362"," Κυρίες και κύριοι συνάδελφοι, με το που πήρα προχθές στα χέρια μου το νομοσχέδιο που συζητούμε σήμερα με τα εκατόν σαράντα οκτώ άρθρα και με το γεγονός ότι πρέπει αυτό το νομοσχέδιο να συζητηθεί στη Βουλή των Ελλήνων με τη διαδικασία του επείγοντος, κατέληξα για άλλη μια φορά δυστυχώς στο συμπέρασμα ότι, ναι, κυρίες και κύριοι συνάδελφοι, πλέον τελούμε υπό κατοχή. 
Και τελούμε υπό κατοχή, κύριοι Υπουργοί, όχι μόνο λόγω της διευρυμένης εποπτείας πλέον της τρόικας και των Γερμανών στην Αθήνα, αλλά λόγω και του γεγονότος ότι εδώ και δύο χρόνια, κύριοι της Κυβέρνησης, δεν κάνατε αυτά που έπρεπε σαν Κυβέρνηση, δεν πήρατε τα μέτρα που έπρεπε να έχετε λάβει, προκειμένου να αποτρέψετε την κατάσταση στην οποία φτάσαμε μέχρι σήμερα. Δεν εφαρμόσατε, δηλαδή, προηγούμενες δεσμεύσεις της Κυβέρνησής σας, για να μπορούμε σήμερα σαν Έλληνες, σαν γιατροί, να πούμε σε αυτό το νομοσχέδιο, κύριε Υπουργέ, έστω κι ένα δυνατό «όχι». 
Είναι πασιφανές ότι αυτοί οι άνθρωποι και βέβαια, δυστυχώς και οι ευρωπαίοι κατά τα άλλα φίλοι μας, μας βλέπουν μόνο σαν αριθμούς, μόνο σαν ποσοστά, μόνο σαν νούμερα και δεν υπάρχει ένας κυβερνητικός παράγοντας να χτυπήσει το χέρι στο τραπέζι και να τους πει «Φτάνει πια, μέχρι εδώ. Δεν μιλάμε για αριθμούς, μιλάμε για ανθρώπους, μιλάμε για έναν υπερήφανο λαό και για την υγεία του». 
Λείπει, ο κύριος Υπουργός. Πιστεύω ότι τον αντικαθιστάτε επαξίως, κύριε Υφυπουργέ.","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97363"," Ένα πράγμα είναι.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"97364"," Γιατί χθες μας είπε ότι σήμερα μπορούμε να υποβάλουμε κάποιες επιπλέον τροπολογίες-προσθήκες. Και βέβαια πρέπει να του πω, ότι όντως χθες έκανε δεκτές δύο βασικές τροπολογίες, μια που στηρίζει το φθηνό φάρμακο -νομίζω ότι είναι κάτι πάρα πολύ θετικό- και δεύτερον, βέβαια μια τροπολογία για την οποία τον ευχαριστεί ο λαός της Καρύστου, που πήγαινε μια -ανόητη θα έλεγα- συνένωση ή να το πω καλύτερα, κατάργηση του νοσοκομείου της Καρύστου, να αφήσει ανθρώπους στο έλεος του Θεού. Το είδε ο Υπουργός χθες και δεσμεύτηκε ότι το Νοσοκομείο της Καρύστου θα παραμείνει με το καθεστώς που είναι και σήμερα. Πιστεύω ότι με την πάροδο του χρόνου να προσπαθήσουμε όλοι, αυτό το νοσοκομείο να γίνει καλύτερο για την υγεία του λαού του. 
Προσθέτω εδώ, λοιπόν, μια τροπολογία, μια προσθήκη στο άρθρο 21, που νομίζω, κύριε Υφυπουργέ, κύριε Τιμοσίδη, εάν αλλάξετε μόνο μια λέξη, όσον αφορά τη δραστική ουσία, το «αποκλειστικά» και το κάνετε «και», τότε θα έχετε προσφέρει πάρα πολύ μεγάλη υπηρεσία στον Έλληνα άρρωστο. 
Επίσης, όσον αφορά στη δεύτερη τροπολογία για το φθηνό φάρμακο, θα αναφερθώ με λεπτομέρεια τι εννοώ. Νομίζω ότι το φθηνότερο φάρμακο καλό είναι ο φαρμακοποιός να μην το δίνει έτσι μόνο με τη δραστική ουσία, αλλά να είναι ένα προϊόν φθηνότερο σε μια φαρμακευτική κατηγορία. 
Θα σταθώ επίσης σε μια άλλη τροπολογία για το θέμα του rebate, όσον αφορά στις φαρμακευτικές εταιρείες, στα φαρμακεία που έχουν δύο ή περισσότερους συνεταίρους. 
Καταθέτω τις τροπολογίες.
(Στο σημείο αυτό η Βουλευτής κ. Ουρανία Παπανδρέου-Παπαδάκη      καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Θα ήθελα να τα δώσετε στον ίδιο τον Υπουργό, σας παρακαλώ. Όχι στα Πρακτικά, στον Υπουργό. 
Όπως είπα και στην αρχή μιλάμε σήμερα για δεκαετπά Κεφάλαια, τα οποία απαρτίζονται από εκατόν σαράντα οκτώ άρθρα. 
Στο Κεφάλαιο Α΄ ρυθμίζονται τα θέματα του Εθνικού Συστήματος Υγείας και των εποπτευόμενων φορέων. Εμείς δεν λέμε όχι στην συνένωση των υγειονομικών περιφερειών για προφανής οικονομικούς λόγους, αλλά νομίζω ότι μόνο η συνένωση δεν αρκεί, όταν λείπουν οι ικανοί πεσυάρχες. Είμαστε, βέβαια, τελείως αντίθετοι στα πολυέξοδα και αμέτρητα διοικητικά συμβούλια των νοσοκομείων και των διαφόρων υγειονομικών φορέων. 
Εδώ νομίζω, κύριε Υπουργέ, πως μειώνοντας αυτά τα πολυάριθμα και πολυέξοδα διοικητικά συμβούλια των νοσοκομείων θα μπορούσατε να κάνετε κάποιες περικοπές και όχι να περικόψετε -προς Θεού- τις ήδη χαμηλοαμειβόμενες εφημερίες των ιατρών και του νοσηλευτικού προσωπικού. Αλήθεια, έχετε σκεφτεί ότι μειώνοντας το ποσοστό των εφημεριών και τα χρήματα των εφημεριών, ποιοι θα εφημερεύουν στα νοσοκομεία μας, κύριε Τιμοσίδη; Έλεος πια! 
Στο Κεφάλαιο Β΄ ρυθμίζονται τα θέματα του ΕΣΠΑ που έχουν να κάνουν με το χώρο της υγείας. Όλοι ξέρουμε ότι είναι ένας πολύπαθος χώρος, υπάρχει πάρτι εκατομμυρίων, που δυστυχώς συνεχίζει να κρατεί καλά. 
Εμείς θεωρούμε πως η διαφάνεια δεν μπορεί να διασφαλιστεί μόνο με μέτρα επιδερμικά, αλλά με τομείς που θα κάνουν πολλούς να χάσουν τον ύπνο τους και άλλους που πρέπει να οδηγηθούν αμέσως στον εισαγγελέα. Γιατί δυστυχώς, το πάρτι καλά κρατεί. Και ξέρω ακριβώς τι εννοώ. 
Στο κεφάλαιο Γ΄ αναφέρονται θέματα που έχουν σχέση με την αναδιοργάνωση των Υπουργείων Υγείας και Εργασίας και τη μεταφορά του τομέα της πρόνοιας στο Υπουργείο της Εργασίας. Δεν ξέρω αν οι αλλαγές ονομάτων και οι μεταφορές και οι μεταθέσεις της πρόνοιας, που όλοι γνωρίζουμε και ιδιαίτερα στις μέρες μας πόσο σημαντικό ζήτημα αποτελεί για χιλιάδες ανθρώπους μας, θα λύσουν το θέμα. 
Το πρόβλημα είναι ότι δεν χρειάζονται μόνο αλλαγές, αλλά χρειάζεται αλλαγή της εφαρμοζόμενης πολιτικής, βαθιές τομές αλλά και σύγκρουση με ένα κατεστημένο, που εδώ και πολλά χρόνια εκμεταλλεύεται με κάθε τρόπο, τον τόπο της και τον χώρο της πρόνοιας και δυστυχώς παραμένουν αβοήθητοι οι φτωχοί και οι ανήμποροι. 
Στο Κεφάλαιο Δ΄ υπάρχουν ρυθμίσεις του ΕΟΠΥΥ που αφορούν την ετήσια φαρμακευτική δαπάνη αλλά και τον συμψηφισμό απαιτήσεων φορέων κοινωνικής ασφάλισης, νοσοκομείων και φαρμακευτικών εταιρειών, με τη μηνιαία αποζημίωση να μην υπερβαίνει το 1/12. 
Και αν αυτό συμβεί, κύριε Υπουργέ, και μάλιστα σε περιόδους με αυξημένη νοσηρότητα, τότε τι γίνεται; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κύριε Πρόεδρε, τελειώνω σε μερικά λεπτά. 
Στο Κεφάλαιο Ε΄ γίνεται θέμα για την Επιτροπή Προμηθειών Υγείας. Έχω ρωτήσει και σε επίκαιρες ερωτήσεις μου αν λειτουργεί αυτή η επιτροπή, γιατί εγώ δεν ξέρω κατ’ αρχάς αν λειτουργεί, τι κάνει και ποιοι ασχολούνται μ’ αυτήν που έπρεπε να έχει λειτουργήσει εδώ και πάρα πολλά χρόνια. Όμως, η δυσλειτουργία ή η μη λειτουργία της, εμάς τους κακόπιστους μας βάζει να σκεφθούμε πολλά πράγματα. 
Τώρα, όσον αφορά τα θέματα των φαρμακείων, δεχθήκατε χθες την απόφαση του Συμβούλιου της Επικρατείας. Εγώ σας είχα πει και στην επιτροπή να δεχθείτε την πρόταση των φαρμακοποιών για κάποιο μειωμένο ωράριο. 
Λέμε «ναι» στη μεταφορά αρμοδιοτήτων στον ΕΟΦ, αλλά στη διασφάλιση της απώτερης ποιότητας των φαρμάκων για τους ασθενείς με απόλυτη διαφάνεια. Απ’ ό,τι ακούσαμε από τον Πρόεδρο του ΕΟΦ, δεν ξέρω αν η υποστελέχωση του οργανισμού μας δίνει τη δυνατότητα να πιστέψουμε ότι θα έχει και άψογη λειτουργία. 
Όσον αφορά στο Κεφάλαιο Η΄ που αφορά το θέμα του φαρμάκου, έχουμε πει τόσα πολλά στην Επιτροπή Κοινωνικών Υποθέσεων. Όμως, θα ήθελα να επαναλάβω και σήμερα ότι για μένα είναι θέμα εθνικό το ότι όλοι πρέπει πρώτα απ’ όλα να στηρίξουμε την εγχώρια βιομηχανία φαρμάκων. Μαζί μ’ αυτή θα στηριχθούν και περίπου εννιά χιλιάδες οικογένειες που εργάζονται σ’ αυτή, αλλά και θα τεθούν οι βάσεις για την κατασκευή νέων εργοστασίων που θα ανοίξουν τις πόρτες για νέες θέσεις εργασίας. Είναι αυτό, κύριε Υπουργέ, που έχει κάνει ακόμα και ο Ερντογάν στην Τουρκία, ενώ σε μας, τουλάχιστον τα δύο χρόνια που είστε στην Κυβέρνηση, δεν έχω δει την παραμικρή κίνηση προς αυτήν την κατεύθυνση. 
Εμείς λέμε «ναι» στο ελληνικό επώνυμο γενόσημο φάρμακο. Οι πολιτικές που έχετε εφαρμόσει μέχρι τώρα έχουν φτάσει στο εξής συμπέρασμα. Το 1990 το 55% των αναγκών να καλύπτεται από το ελληνικό φάρμακο και μόνο το 17% από το εισαγόμενο και σήμερα το 18% καλύπτεται μόνο από ελληνικό φάρμακο -δεν υπάρχει, δηλαδή, εγχώρια βιομηχανία- και 85% από το εισαγόμενο. Μόνο αυτά τα νούμερα, αγαπητοί συνάδελφοι, τα λένε όλα. 
Και πάλι εγώ επαναλαμβάνω «ναι» στα επώνυμα, ελεγμένα, φθηνά, αποτελεσματικά ελληνικά γενόσημα φάρμακα με εμπορική ονομασία, τα λεγόμενα «branded generics» φάρμακα που μπορούμε να τα ελέγξουμε ότι είναι αποτελεσματικά για τους ασθενείς μας και όχι στα όποια γενόσημα των γνωστών πολυεθνικών που πιθανώς είναι και φθηνότερα, γιατί τα φέρνουν από τρίτες χώρες, Ινδία, Μπαγκλαντές και δεν ξέρω τι, που υπάρχει και αμφιβολία όσον αφορά την ποιότητά τους. 
Όσον αφορά τη δραστική ουσία, θα ήθελα να πω ότι η συνταγογράφηση με βάση μόνο τη δραστική ουσία, αγαπητοί συνάδελφοι, πλήττει μονομερώς τα γενόσημα που παράγονται από ελληνικές φαρμακοβιομηχανίες που έχουν σημαντική προστιθέμενη αξία. Μας δίνουν θέσεις εργασίας για τα άνεργα ελληνόπουλα. Κάνουν επενδύσεις, κάνουν εξαγωγές και ευνοούν απόλυτα τα εισαγόμενα από μεγαλοεισαγωγείς που δεν έχουν επενδύσει ούτε ένα ευρώ στην Ελλάδα, έχουν τζίρο 5 δισεκατομμύρια και δηλώνουν ζημιές, δηλαδή δεν πληρώνουν ούτε καν φόρους. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Η συνταγογράφηση με βάση μόνο τη δραστική ουσία υποχρεώνει σε σημαντική ταλαιπωρία τους ασθενείς. 
Και σας ρωτώ, κύριοι συνάδελφοι Υπουργοί, που είστε και οι δυο γιατροί, το εξής: Θα πηγαίνετε κάθε φορά για την πίεσή σας –γιατί φεύγοντας από το Υπουργείο Υγείας, θα πρέπει τουλάχιστον να έχει υποστεί βλάβη η αρτηριακή σας πίεση- στο θεράποντα ιατρό σας, για να σας γράφει άλλο φάρμακο για την πίεση; Έλεος, δηλαδή! Έλεος!","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97365"," Συντομεύετε, σας παρακαλώ, κυρία Παπανδρέου-Παπαδάκη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97366"," Ο γιατρός είναι ο μόνος υπεύθυνος για την αποτελεσματική θεραπεία του ασθενούς του και δεν θα τον αντικαταστήσει κανένας φαρμακοποιός. 
Και τελειώνω –βέβαια, θα επανέλθω και στα άρθρα- με το εξής: Είναι άλλο πράγμα το φάρμακο και άλλο η δραστική ουσία -επιτέλους πια, ας το συνειδητοποιήσουμε όλοι- και μάλιστα αντίκειται και στο Κοινοτικό Δίκαιο. Ο ίδιος ο νόμος προσπάθησε να εισβάλλει και στην ιταλική κοινωνία.","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97367"," Κυρία συνάδελφε, μην κάνετε ανάλυση, σας παρακαλώ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97368"," Όμως, εκεί το δικαστήριο την απέρριψε. Μάλιστα, έχω και την απόφαση του δικαστηρίου. Επιπλέον, αντίκειται και στην οδηγία της Ευρωπαϊκής Ένωσης. 
Και ερωτώ εγώ….","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97369"," Μην ρωτάτε, κυρία Παπανδρέου. Καταλήξτε, σας παρακαλώ!","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97370"," Όλα αυτά της Ευρωπαϊκής Ένωσης, οι κύριοι της τρόικας δεν τα ξέρουν, αγαπητοί συνάδελφοι Υπουργοί; 
Σας ευχαριστώ, κύριε Πρόεδρε. 
(Χειροκροτήματα από την πτέρυγα του ΛΑΟΣ)","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97371"," Κύριε Πρόεδρε, θέλω το λόγο επί της διαδικασίας.","ΠΑΥΛΟΣ ΜΑΡΚΑΚΗΣ",306
"97372"," Δεν υπάρχει διαδικασία, κύριε συνάδελφε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97373"," Δεν υπάρχει;","ΠΑΥΛΟΣ ΜΑΡΚΑΚΗΣ",306
"97374"," Διαβάστε τον Κανονισμό!","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97375"," Όλοι οι ομιλητές και οι εισηγητές μίλησαν δεκαεπτά λεπτά.","ΠΑΥΛΟΣ ΜΑΡΚΑΚΗΣ",306
"97376"," Διαβάστε τον Κανονισμό!","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97377"," Δεν αλλάζει η διαδικασία από το Προεδρείο, επειδή αλλάζει ο Πρόεδρος!","ΠΑΥΛΟΣ ΜΑΡΚΑΚΗΣ",306
"97378"," Δεν υπάρχει διαδικασία. Βάσει του Κανονισμού, θα πρέπει να δώσετε σημείωμα με δύο υπογραφές…","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97379"," Όλοι οι εισηγητές μίλησαν δεκαεπτά λεπτά!","ΠΑΥΛΟΣ ΜΑΡΚΑΚΗΣ",306
"97380"," Εντάξει, φτάνει τώρα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97381"," Εντάξει;","ΠΑΥΛΟΣ ΜΑΡΚΑΚΗΣ",306
"97382"," Δεν πειράζει, κύριε Πρόεδρε. Είστε πάντοτε πιο αυστηρός μαζί μας.","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97383"," Εσείς δεν είστε εντάξει, κυρία Παπανδρέου. Είπαμε ότι θα μιλήσετε όσο οι άλλοι. Αυτό, λοιπόν, το υπερβήκατε και έχετε και την Κοινοβουλευτική σας Ομάδα να δημιουργεί επεισόδιο. Γιατί;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97384"," Δώδεκα λεπτά μίλησα, κύριε Πρόεδρε.","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97385"," Δεν είναι δώδεκα. Είναι δεκατριάμισι!","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97386"," Δεκαπέντε ήταν επί της αρχής, κύριε Πρόεδρε, για όλους.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"97387"," Κύριε Πρόεδρε, αυτό που είπαν οι συνάδελφοι θα πρέπει να το λάβετε σοβαρά υπ’ όψιν.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"97388"," Δεν σας άκουσα, κύριε Χρυσανθακόπουλε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97389"," Κύριε Πρόεδρε, μίλησαν όλοι δεκαπέντε λεπτά με την ανοχή του Προεδρείου…","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"97390"," Δεν τον ξέρετε τον Κανονισμό, κύριε συνάδελφε. Μάθετέ τον, γιατί είστε Κοινοβουλευτικός Εκπρόσωπος.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97391"," Ωραία, κύριε Πρόεδρε. Τον ξέρω τον Κανονισμό.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"97392"," Δεν τον ξέρετε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97393"," Σας ενημερώνω, κύριε Πρόεδρε, ότι υπήρξε δεκαπεντάλεπτο σε όλους με την ανοχή του Προεδρείου.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"97394"," Ακούστε, λοιπόν, την απάντηση. Συν τω χρόνω να μαθαίνετε. Στον πρώτο αιώνα κάτι θα μάθετε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97395"," Όσο περνάνε τα χρόνια, κύριε Πρόεδρε, μαθαίνουμε.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"97396"," Η σημερινή συζήτηση διεξάγεται με τη διαδικασία του «επείγοντος». Σ’ αυτή τη διαδικασία, λοιπόν, ορίζονται οι εισηγητές και οι ειδικοί αγορητές. Οι εισηγητές έχουν δεκαπέντε λεπτά. Οι ειδικοί αγορητές έχουν οκτώ λεπτά. Από τα οκτώ λεπτά, με την ανοχή, την επιείκεια και για τη ζώσα συζήτηση, το Προεδρείο έδωσε στους ειδικούς αγορητές περισσότερο χρόνο. Έδωσε στον έναν δώδεκα λεπτά και στην κ. Παπανδρέου δεκατριάμισι λεπτά. Πού είναι ο λόγος της αντιδικίας;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97397"," Σας ευχαριστώ πάρα πολύ, κύριε Πρόεδρε.","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"97398"," Παρακαλώ. 
Ρωτάω τον Κοινοβουλευτικό Εκπρόσωπο και τους άλλους συναδέλφους.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97399"," Να σας πούμε, κύριε Πρόεδρε. Ο κ. Λοβέρδος μας είπε ότι θα έχουμε άπλετο χρόνο και ότι δεν έχει διαφορά το «επείγον» με το «κατεπείγον». Έχει επιβάλλει μια κυβερνητική δικτατορία μέσα στη Βουλή…","ΠΑΝΑΓΙΩΤΗΣ ΛΑΦΑΖΑΝΗΣ",279
"97400"," Κύριε Λαφαζάνη, μιλάτε χωρίς άδεια.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97401"," Κύριε Πρόεδρε, μου επιτρέπετε να πάρω το λόγο για δέκα δεύτερα;","ΑΣΤΕΡΙΟΣ ΡΟΝΤΟΥΛΗΣ",446
"97402"," Ηρεμήστε όλοι, γιατί έχετε άδικο. 
Κύριε Ροντούλη, δεν έχετε το λόγο. Τα τεχνάσματα δεν ευνοούν τη συζήτηση και προπαντός τον μετερχόμενο τα τεχνάσματα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97403"," Αν μου δώσετε το λόγο, κύριε Πρόεδρε, θα σας δικαιώσω.","ΑΣΤΕΡΙΟΣ ΡΟΝΤΟΥΛΗΣ",446
"97404"," Όχι! Δεν θέλω καμμία δικαίωση. 
Το λόγο έχει ο ειδικός αγορητής του Συνασπισμού Ριζοσπαστικής Αριστεράς κ. Κριτσωτάκης.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97405"," Κύριε Πρόεδρε, ό,τι πω δεν έχει σχέση με το πρόσωπό σας, αλλά έχει σχέση άμεσα με το πώς η Κυβέρνηση εφαρμόζει τον Κανονισμό. 
Θέλω, λοιπόν, να σας πω ότι δεκαπέντε λεπτά μίλησαν οι δύο πρώτοι ομιλητές, τα δύο κόμματα που κατά τύχη –όμως, βάλτε και ένα ερωτηματικό δίπλα- είναι στη συγκυβέρνηση και θα ήθελα να επισημάνω, κύριε Πρόεδρε, ότι οι υπόλοιποι εφαρμόζουν κατά γράμμα για πρώτη φορά τον Κανονισμό, που άλλες φορές, όμως, δεν είχε εφαρμοστεί. 
Και εδώ θα ήθελα να επισημάνω αυτό που σας είπε και ο κ. Λαφαζάνης, ότι έχουμε και τη ρήση του κυρίου Υπουργού, ο οποίος τώρα πανηγυρικά διαψεύδεται, όταν μίλησε για άπλετο χρόνο. Αλήθεια; Τι θα προλάβουν να πουν οι ομιλητές με τρία λεπτά το απόγευμα επί των εκατόν σαράντα οκτώ άρθρων; Θα προλάβουν να πουν «Γεια σας» και «Γεια σας που φεύγω»;","ΜΙΧΑΗΛ ΚΡΙΤΣΩΤΑΚΗΣ",262
"97406"," Κύριε Κριτσωτάκη, επιτρέψτε σε μένα τώρα, σας παρακαλώ, μια μικρή διακοπή.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97407"," Βεβαίως, κύριε Πρόεδρε.","ΜΙΧΑΗΛ ΚΡΙΤΣΩΤΑΚΗΣ",262
"97408"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα δύο μαθητές και μαθήτριες και τέσσερις εκπαιδευτικοί συνοδοί τους από το Γυμνάσιο Καστελλίου Πεδιάδας Ηρακλείου, δηλαδή από τον τόπο σας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Συνεχίστε, κύριε Κριτσωτάκη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97409"," Πρέπει να προσέχω τώρα, γιατί ό,τι πω μπορεί να είναι δίκαιο, κύριε Πρόεδρε, αλλά τα παιδιά που ακούν, τι θα συναποκομίσουν;","ΜΙΧΑΗΛ ΚΡΙΤΣΩΤΑΚΗΣ",262
"97410"," ….σοβαρή λογοκρισία.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97411"," Θα πω, κύριε Πρόεδρε, όμως, γιατί δεν μπορεί να εμποδίζεται από τη διαφάνεια η αλήθεια, ότι εδώ η Κυβέρνηση αποδεικνύει εν τοις πράγμασι –και πρέπει να μας αποδείξει αν έχει άλλο επιχείρημα- ότι ολισθαίνει λόγω του μνημονίου σε επικίνδυνες ατραπούς, υποβαθμίζοντας και την κοινοβουλευτική διαδικασία και την ίδια τη δημοκρατία. 
Επίσης, θέλω να σας πω, κύριε Πρόεδρε και να απευθυνθώ στο Σώμα, ότι όλα αυτά που βλέπετε είναι τροπολογίες και αν είχατε μια ζυγαριά εδώ και βάζαμε από την άλλη μεριά το νομοσχέδιο θα διαπιστώναμε ότι είναι βαρύτερα. Αυτή είναι η διαδικασία του επείγοντος, αυτή είναι η μνημονιακή πολιτική στη χώρα μας, αυτό είναι το ότι υποβαθμίζεται το Κοινοβούλιο και πλήττεται ο ελληνικός λαός. Όταν κανείς ποδοπατά τη δημοκρατία, κάποιος πλήττεται. Και αυτός που πλήττεται είναι η πλειοψηφία.
Τέλος πάντων, εδώ επιχειρήθηκε πριν από λίγο, όταν μιλούσε ο κύριος Υπουργός, μέσα από νομοθετικές βελτιώσεις να μας πει για το βρώμικο πόλεμο, ο οποίος γίνεται. Κι εγώ θα ήθελα να πω, ότι πράγματι γινόταν παλιότερα ένας βρώμικος πόλεμος, εκείνος που ανέβασε τις δαπάνες του φαρμάκου, της υγείας και υποβάθμισε την ποιότητά της και σήμερα με ένα «εντάξει, κάναμε λάθος», έρχονται οι ίδιοι άνθρωποι με τις ίδιες πολιτικές να μας πουν ότι κάνουν άλλα πράγματα και ότι έχουν καταφέρει και θα καταφέρουν πολλά και διάφορα. 
Ένα άλλο ζήτημα, κύριε Πρόεδρε, στο λίγο χρόνο που έχω είναι το εξής: Με τις πανομοιότυπες και σε ύφος και σε επιχειρηματολογία, ακόμη και σε λεξιλόγιο, επιθέσεις εκφοβισμού και τρομοκράτησης των πολιτών από τον Πρωθυπουργό, τον κ. Παπαδήμο, αλλά και από τους κ. Παπανδρέου και Βενιζέλο και Σαμαρά πριν από είκοσι μέρες, για να περάσουν το δεύτερο μνημόνιο, χθες είχαμε τις ολόιδιες, λες και ήταν γραμμένες από το ίδιο χέρι επιθέσεις Βενιζέλου και Σαμαρά κατά της Αριστεράς παρακαλώ! Λέει ότι φταίει τέλος πάντων η Αριστερά για τις δολοφονικές μειώσεις μισθών και συντάξεων. Η Αριστερά φταίει για την κατάργηση των συλλογικών συμβάσεων εργασίας; Η Αριστερά φταίει για το ξεπούλημα της χώρας; Σε κάποια στιγμή θα μας πούνε ότι η Αριστερά φταίει και για τον κατακλυσμό του Νώε.
Είναι κάτι παραπάνω από προφανές ότι μετά από τις δηλώσεις Γιούνκερ και το φόβο μήπως κι έρθουν στην εξουσία κόμματα που είναι αντίθετα με το μνημόνιο, η εγχώρια τρόικα, η δικομματική πια συγκυβέρνηση, ανέλαβε να εκφράσει το φόβο της για το αυξανόμενο κύμα αμφισβήτησης και της αντίδρασης στην πολιτική τους με επιθέσεις κατά της Αριστεράς. 
Εκτιμώντας ότι αυτή η επίθεση θα κλιμακωθεί και θα οξυνθεί, απευθυνόμαστε σε όλους, από τον εαυτό μας μέχρι σύμπας από την Αριστερά και πηγαίνουμε και στον κάθε Βουλευτή επικαλούμενοι και το Σύνταγμα να πούμε ότι αυτά τα πράγματα κάποια στιγμή πρέπει να σταματήσουν. Αυτή η δυσαρμονία που υπάρχει ανάμεσα στο εκλογικό Σώμα, τον ελληνικό λαό και σ’ αυτήν την Κυβέρνηση πρέπει κάποια στιγμή να τελειώνει.
Θέλω να σας πω ότι υπέρτατο δημόσιο συμφέρον για τις πραγματικές ανάγκες των εργαζομένων και της χώρας δεν είναι τα συμφέροντα των βιομηχάνων, των τραπεζιτών και των εφοπλιστών και όλο αυτό το κλίμα δεν είναι άσχετο με το γενικότερο ζήτημα δημοκρατικής λειτουργίας συνολικά της Βουλής. Έχουμε επείγοντα, έχουμε κατεπείγοντα, έχουμε και τα παράξενα. Χθες το κατεπείγον δεκαέξι λεπτά οι εισηγητές, σήμερα εφαρμόζεται ο Κανονισμός. Άλλος Κανονισμός φαίνεται, άλλες ανάγκες εξυπηρετεί.
Δεν είναι, λοιπόν, δυνατόν όλα αυτά να γίνονται και δεν είναι δυνατόν με αυτά που σας είπα, με αυτές εδώ τις τροπολογίες και όταν δεν ξέρουμε πόσα άρθρα έχει το νομοσχέδιο -διότι αυτό κυμαίνεται- να προσπαθείτε να μας κάνετε όλους αδιάβαστους ψηφοφόρους των διαταγμάτων της τρόικας.
Δεν πάει άλλο με τα πρόχειρα, με τα βεβιασμένα και τα ουσιαστικά ανεπεξέργαστα νομοσχέδια που φέρνετε στις επιτροπές, με τις αμέτρητες υπουργικές αποφάσεις και διατάγματα, τα οποία σε επόμενα νομοσχέδια διορθώνετε και τα τροποποιείτε. Δεν γίνεται να φέρνετε τροπολογίες-νομοσχέδια. Καταλαβαίνουμε ότι πιέζεστε ασφυκτικά, αλλά καταλαβαίνουμε επίσης και αυτό που είπε κάποιος πολύ σωστά σ’ αυτήν εδώ την Αίθουσα, ότι μερικοί εδώ μαρτυρούν χωρίς ξύλο. Δεν επιτρέπεται, λοιπόν, να παίζετε με τους θεσμούς και να βάζετε τη χώρα σε επικίνδυνους δρόμους. 
Το σχέδιο για την αναδιάρθρωση και αναδιοργάνωση δεν είναι τίποτε άλλο παρά ένας σχεδιασμός συρρίκνωσης και κατάργησης δομών και υπηρεσιών του ΕΣΥ. Οι συγχωνεύσεις δεν έχουν να κάνουν με επιστημονική διασύνδεση, αλλά αποκλειστικά με καταργήσεις και συγχωνεύσεις υπηρεσιών, κλινικών, τμημάτων, οδηγώντας σε υποβάθμιση νοσοκομεία κάτω των διακοσίων κλινών που θα υπολειτουργούν, χωρίς να μπορούν να καλύψουν τις ανάγκες του πληθυσμού σε νοσοκομειακή περίθαλψη. Πρόκειται για ολοκληρωτική μετάλλαξη του δημόσιου συστήματος υγείας για ένα ΕΣΥ υποβαθμισμένο, με υποβαθμισμένα νοσοκομεία και χωρίς καμμία δυνατότητα αναβάθμισης και ενδυνάμωσής του. Η περιφέρεια κυριολεκτικά θα μείνει χωρίς υπηρεσίες και δομές υγείας και θα γυρίσουμε σε παλιές εποχές, ένα νοσοκομείο στο κέντρο, διαλυμένα κέντρα υγείας και όξυνση των ανισοτήτων. Προετοιμάζετε την κατάργηση κλινικών και με αυτό το νομοσχέδιο και των τμημάτων στα νοσοκομεία και ενοποιείτε διασυνδεόμενα νοσοκομεία ως ενιαία νομικά πρόσωπα δημοσίου δικαίου με ενιαίους οργανισμούς δίνοντας τη δυνατότητα στις διοικήσεις των νοσοκομείων να μετακινούν το προσωπικό σε οποιοδήποτε από τα διασυνδεόμενα νοσοκομεία. Η προώθηση κοινού οργανισμού εσωτερικής υπηρεσίας των νοσοκομείων πρακτικά σημαίνει έμμεσες απολύσεις και πλήρη οικονομική εξαθλίωση των εργαζομένων και των οικογενειών τους.
Η εφεδρεία και οι απολύσεις στο δημόσιο δεκαπέντε χιλιάδων υπαλλήλων μέχρι το τέλος του 2012 θα σημάνουν απολύσεις εργαζομένων και στο χώρο της υγείας, ενώ οι αποδοχές των εργαζομένων του ΕΣΥ θα υποστούν περαιτέρω μειώσεις, αφού θα επανεξεταστούν πέραν όλων των άλλων οι ωριμάνσεις. 
Με το χθεσινό νόμο περικόψατε κατά 50 εκατομμύρια ευρώ το κονδύλι για τις εφημερίες των γιατρών του Εθνικό Σύστημα Υγείας, γεγονός που μειώνει κατά 17% το ωρομίσθιο αποζημίωσης των εφημεριών, αλλά το κύριο εδώ είναι ότι μειώνει τις εφημερίες και χαλάει ακόμα περισσότερο την παρεχόμενη υγεία προς τον ελληνικό λαό.
Διευρύνετε τις ελαστικές σχέσεις εργασίας. Η καθιέρωση των επικουρικών επεκτείνεται πλέον σε όλες τις ειδικότητες. Νέες γενιές εργαζομένων σε ομηρία που τώρα δεν θα λέγονται συμβασιούχοι, αλλά επικουρικοί. Αλλά ακόμα και για αυτούς θα εγκρίνονται ελάχιστες από τις αναγκαίες θέσεις. 
Η ανακίνηση του ζητήματος των ιατρικών τομέων στα νοσοκομεία γίνεται με προφανή στόχο την περαιτέρω μείωση του ιατρικού και νοσηλευτικού προσωπικού, την κατάργηση τμημάτων που προκαλούν κόστος και τις εφημερίες. 
Παράλληλα με το χθεσινό νόμο που ψηφίσατε, κάνατε ακόμα ένα Βήμα για τη σωτηρία της υγείας του λαού. Περικόπτετε την επιχορήγηση στον Εθνικό Οργανισμό Παροχής Υπηρεσιών Υγείας, κατά 500 εκατομμύρια ευρώ, αδιαφορώντας πλήρως για την ιατροφαρμακευτική περίθαλψη εκατομμυρίων πολιτών αυτής της χώρας.
Σχετικά με το φάρμακο τώρα που μας εγκάλεσε κιόλας ο κύριος Υπουργός ότι εμείς δεν έχουμε θέση, θέλω να πω τα εξής:
Πρώτον, δεν έχουμε τέτοια θέση που έχετε, όπου δηλαδή το φάρμακο θεωρείται ότι είναι εμπόρευμα προϊόν, τίποτε άλλο και μιλάτε για ό,τι έχετε πετύχει μόνο με ευρώ. Σας έχω εγκαλέσει πολλές φορές στην επιτροπή και δεν έχετε απαντήσει. Πείτε μου τι έχετε κάνει, χωρίς να χρησιμοποιήσετε τη λέξη ευρώ και τη λέξη κόστος για το φάρμακο. Το φάρμακο είναι βασικό στοιχείο για το ότι πολεμούμε για τη δημόσια υγεία. 
Θεωρούμε το φάρμακο κοινωνικό αγαθό και φυσικά δεν συμμεριζόμαστε απόψεις του τύπου, πόσο αποτελεσματικά και ασφαλή φάρμακα και υλικά βιοτεχνολογίας παράγονται και διακινούνται μόνο από πολυεθνικές φαρμακοβιομηχανίες κολοσσούς, ούτε μας ενδιαφέρει η επιβίωση ή η διατήρηση της ηγεμονίας και η αύξηση της κερδοφορίας των πολυεθνικών φαρμακοποιών και μόνο. Δεν έχουμε αντίρρηση, απεναντίας συμφωνούμε, με τη διευρυμένη χρήση των γενόσημων φαρμάκων. Διαφωνούμε, όμως, με τον τρόπο της εφαρμογής που θέλουμε να το κάνετε, επειδή το λέει το μνημόνιο και με μνημονιακό και όχι επιστημονικό τρόπο. 
Μας ενδιαφέρει η ποιότητα και η ασφάλεια, μας ενδιαφέρει να υπάρχει πλήρης έλεγχος από κρατικές δομές και το ερώτημα που θέσαμε και στην επιτροπή, είναι κατά πόσο ο ΕΟΦ μπορεί να εγγυηθεί, όχι με τα λόγια του Υπουργού και όχι μόνο με διακήρυξη προθέσεων, αλλά με επιστημονική επάρκεια και με υπάρχον προσωπικό που να είναι επαρκές. Διακόσια πενήντα ήταν τα άτομα στον ΕΟΦ, έχουν κατέβει στα εκατόν πενήντα και η προοπτική είναι να πάνε στα εκατόν τριάντα. Δεν υπάρχει προοπτική προσλήψεων και δεν μπορεί να κάνει με διαρκώς μειούμενο το προσωπικό του καλούς και ποιοτικούς ελέγχους. Αυτό είναι ένα βασικό σημείο. 
Απαιτείται, λοιπόν, εξασφάλιση όρων ποιότητας ασφάλειας αποτελεσματικότητας. Η βιοδιαθεσιμότητα και η βιοισοδυναμία είναι κάτι σημαντικό μαζί με τις χαμηλές τιμές για τα γενόσημα, διότι έχει παρατηρηθεί και αυτό το φαινόμενο να έχουμε γενόσημα, τα οποία να είναι περίπου στην ίδια τιμή του προηγμένου φαρμάκου. 
Είναι, λοιπόν, τεράστιο το θέμα του φαρμάκου κι εσείς το χειρίζεστε αποκλειστικά με όρους εμπορευματοποίησης και κόστους-οφέλους. 
Σε συνθήκες, λοιπόν, φτώχειας και εξαθλίωσης, που δημιουργεί και η συνολική σας πολιτική, πιέζετε τους φτωχούς να συμφωνήσουν στο φθηνότερο φάρμακο, με όποιες συνέπειες μπορεί να έχει αυτό για την υγεία τους. Είναι στο άρθρο 21, στην παράγραφο 6. Αυτό που εσείς ονομάζετε συναίνεση του ασφαλισμένου, στην πράξη είναι καταναγκασμός λόγω της φτώχειας και της ανισότητας. Εξευτελίζετε, λοιπόν, την ανθρώπινη αξιοπρέπεια. Η ανθρώπινη ζωή, όμως, δεν είναι εμπόρευμα. 
Με τη ρύθμιση που προωθείτε για το «Ερρίκος Ντυνάν» στο άρθρο 34, τη δυνατότητά πια πώλησης του αλλά και τη δυνατότητα διασύνδεσής του με το «Κοργιαλένειο-Μπενάκειο -Ερυθρός Σταυρός», ανοίγει νέους ορίζοντες και νέες μεθόδους ιδιωτικοποίησης δημόσιων νοσοκομείων, δημόσιας περιουσίας γενικά. Αποτελεί πραξικοπηματική, κατά τη γνώμη μας, προσπάθεια ιδιωτικοποίησης δημόσιων νοσοκομείων του ΕΣΥ με τη διαδικασία του επείγοντος στον εφαρμοστικό για την υγεία νόμο, μέσω της παράνομης διασύνδεσης ενός κοινωφελούς ιδρύματος, του «Ντυνάν», με ένα δημόσιο νοσοκομείο, το «Κοργιαλένειο-Μπενάκειο Ερυθρός Σταυρός».
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε, να ολοκληρώσω.
Ανοίγει ο δρόμος για διοικητικό και επιχειρησιακό έλεγχο δημόσιων νοσοκομείων του ΕΣΥ από τα ιδιωτικά συμφέροντα. Συγκεκριμένα μέσω αυτής της συνένωσης από τη μία πλευρά, το δημόσιο αναλαμβάνει την ενίσχυση και τη χρηματοδότηση των ιδιωτικών νοσοκομείων, εν προκειμένω το τεράστιο χρέος της υγείας, αίρονται τα εργασιακά δικαιώματα των εργαζομένων και αποτελεί βόμβα στα θεμέλια του ΕΣΥ εκατοντάδων εκατομμυρίων του «Ερρίκος Ντυνάν» και από την άλλη, συντελείται απώλεια δημοσίων περιουσιακών στοιχείων και άλλων δημόσιων επενδύσεων. Καταργείται ο δημόσιος και κοινωνικός χαρακτήρας της υγείας. Θεωρώ ότι αυτό θα εκτιμηθεί θετικά από τους επιτηρητές της Κυβέρνησης, αλλά αρνητικά από αυτόν που εκλέγει αυτήν την Κυβέρνηση, τον ελληνικό λαό δηλαδή.
Κύριε Πρόεδρε, καταλαβαίνω ότι κι εσείς δεν μπορείτε να μου δώσετε άλλο χρόνο. Θα πω μόνο τους τίτλους των θεμάτων που θα έλεγα αν είχαμε πραγματικά ανοιχτές διαδικασίες. 
Το Ενιαίο Ταμείο Επικουρικής Ασφάλισης είναι ένα πολύ σημαντικό θέμα. Επίσης, πάρα πολύ σημαντικό θέμα είναι η σύσταση και η λειτουργία ιδιωτικών γραφείων εύρεσης εργασίας και μεγάλο θέμα είναι η εργασία μέσω επιχείρησης προσωρινής απασχόλησης. Για τις πέντε υπό κύρωση περιπτώσεις που έχουμε -έχουμε μιλήσει στην επιτροπή για τα υπόλοιπα- δεν προλάβαμε να μιλήσουμε ούτε στην επιτροπή ούτε εδώ. Αυτή είναι άλλη μια απόδειξη ότι μιλάμε με το λουρί στο σβέρκο και ότι αυτό δεν είναι δημοκρατία, είναι καταναγκασμός και είναι και εις βάρος του ελληνικού λαού. Όλα αυτά νομίζω ότι πρέπει να ανατραπούν και υπάρχει πολιτικό πλαίσιο και δυνατότητα. 
Κύριε Πρόεδρε, ευχαριστώ. Νομίζω ότι οι καταγγελίες δεν αφορούν το Προεδρείο, αλλά διά του Προεδρείου πρέπει να διαβιβαστούν και στην Κυβέρνηση και πρέπει να δημοσιοποιηθούν.
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΜΙΧΑΗΛ ΚΡΙΤΣΩΤΑΚΗΣ",262
"97412"," Να σας απαντήσω, κύριε Κριτσωτάκη, και προς όλους όσους προέβαλαν αυτήν την ένσταση περί Κανονισμού: Άρθρο 110 παράγραφος 6 «Κατά τη συζήτηση νομοσχεδίων και προτάσεων νόμων επείγοντος χαρακτήρα η διάρκεια της ομιλίας στην κατ’ αρχάς συζήτηση των Υπουργών, των Προέδρων των Κοινοβουλευτικών Ομάδων και των εισηγητών ορίζεται σε δεκαπέντε λεπτά της ώρα, των ειδικών αγορητών σε οκτώ λεπτά της ώρα και των εγγεγραμμένων στον κατάλογο των ομιλητών Βουλευτών σε πέντε λεπτά της ώρας. Στην κατ’ άρθρον συζήτηση η διάρκεια της ομιλίας ορίζεται για όλους τους ομιλητές σε τρία λεπτά της ώρας».
Ο Κανονισμός είναι αυτός. Αυτόν τον Κανονισμό εφαρμόζουμε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97413"," Κύριε Πρόεδρε, εγώ πρέπει να σας πω ότι συμφωνώ. Ξέρετε που διαφώνησα; Εγώ δεν είπα ότι δεν είναι αυτός ο Κανονισμός, αλλά είπα ότι πρώτη φορά εφαρμόζεται και νομίζω για τις ανάγκες…","ΜΙΧΑΗΛ ΚΡΙΤΣΩΤΑΚΗΣ",262
"97414"," Δεν έχετε δίκιο. Οσάκις ήταν επείγον ένα νομοσχέδιο και συζητείτο με τη διαδικασία του επείγοντος, γινόταν αυτή η κατανομή του χρόνου.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97415"," Και χθες κατεπείγον ήταν, κύριε Πρόεδρε, σας το είπα στην ομιλία μου.","ΜΙΧΑΗΛ ΚΡΙΤΣΩΤΑΚΗΣ",262
"97416"," Κύριε Πρόεδρε, έχουμε κι εμείς να πούμε κάτι επ’ αυτού.","ΑΣΤΕΡΙΟΣ ΡΟΝΤΟΥΛΗΣ",446
"97417"," Όχι, δεν έχετε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97418"," Μα γιατί, κύριε Πρόεδρε;","ΑΣΤΕΡΙΟΣ ΡΟΝΤΟΥΛΗΣ",446
"97419"," Διότι δεν έχετε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97420"," Για ποιο λόγο; Γίνεται μία συζήτηση επί της διαδικασίας και του Κανονισμού…","ΑΣΤΕΡΙΟΣ ΡΟΝΤΟΥΛΗΣ",446
"97421"," Δεν γίνεται συζήτηση επί της διαδικασίας. Δεν υπάρχει στη Βουλή, υπάρχει μόνο στα αμφιθέατρα των πανεπιστημίων το «επί της διαδικασίας», ή ακόμη υπάρχει και στις συνδικαλιστικές αίθουσες. Εδώ υπάρχει λόγος και αιτίαση επί του Κανονισμού. Ο λόγος…","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97422"," Πρέπει να μας δώσετε το λόγο για τρία δευτερόλεπτα…","ΑΣΤΕΡΙΟΣ ΡΟΝΤΟΥΛΗΣ",446
"97423"," Αφήστε με να σας πω. 
Ο λόγος και η αιτίαση επί του Κανονισμού, πάλι κατά πρόβλεψη του Κανονισμού, προβάλλεται εγγράφως με δύο υπογραφές και το λόγο επί του Κανονισμού λαμβάνει ο πρώτος υπογράφων. Λήξης, λοιπόν.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαεννέα μαθητές και δύο εκπαιδευτικοί από το 6ο Δημοτικό Σχολείο Χαλανδρίου.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Εισερχόμεθα στον κατάλογο των ομιλητών επί της αρχής. Ο κ. Χρήστος Πρωτόπαπας, Βουλευτής Β΄ Αθηνών και σε άλλες περιπτώσεις Κοινοβουλευτικός Εκπρόσωπος του ΠΑΣΟΚ, έχει το λόγο.
Ορίστε, κύριε Πρωτόπαπα, έχετε το λόγο για πέντε λεπτά.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97424"," Σας ευχαριστώ, κύριε Πρόεδρε.
Για πέντε λεπτά; Γιατί; Μειώθηκε ο χρόνος;","ΧΡΗΣΤΟΣ ΠΡΩΤΟΠΑΠΑΣ",436
"97425"," Το λέει ο Κανονισμός.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97426"," Θα κοιτάξω να είμαι επιγραμματικός. Έτσι είναι το επείγον.
Βέβαια, δεν είναι εδώ ο κ. Κουτρουμάνης, γιατί κάποιες από τις παρεμβάσεις μου αφορούν το κομμάτι του νομοσχεδίου που έχει να κάνει με το θέμα του κ. Κουτρουμάνη. Εν πάση περιπτώσει, ας του τα μεταφέρει κάποιος. Φαντάζομαι ότι είναι κάποιοι από το επιτελείο του εδώ.
Το πρώτο ζήτημα έχει να κάνει με τα επικουρικά ταμεία που ενοποιούμε. Προβλέπεται –και ορθά προβλέπεται- ότι κάποια ταμεία μπορούν να μείνουν με τη θέλησή τους ως ανεξάρτητα νομικά πρόσωπα ιδιωτικού δικαίου. Πρέπει, όμως, να οριστούν κάποια πράγματα στο νομοσχέδιο, προκειμένου να μην ακυρώνεται αυτή η δυνατότητα. 
Παράδειγμα, νεοπροσλαμβανόμενοι: Πρέπει σαφώς να προβλέπεται ότι οι νεοπροσλαμβανόμενοι στους χώρους που καλύπτουν τα ταμεία, πηγαίνουν στα ταμεία αυτά τα οποία παραμένουν ως ανεξάρτητα πρόσωπα ιδιωτικού δικαίου, ότι θα ανήκει η σημερινή περιουσία στα ίδια ταμεία, ότι θα συνεχίσει να λειτουργεί με τα σημερινά έσοδα και πόρους και θα πρέπει να προσδιοριστεί και η μεταβατική μορφή διοίκησης από την 1η Ιουλίου του 2012 μέχρι την πλήρη μετατροπή σε νομικό πρόσωπο ιδιωτικού δικαίου το 2013. 
Εάν, δηλαδή, δίδουμε τη δυνατότητα να προτιμήσει κάποιος μία ανεξάρτητη πορεία και να τα βγάλει πέρα μόνος του, πρέπει να φροντίσουμε ώστε να έχει τη δυνατότητα να τα βγάζει πέρα μόνος του και να μην είναι αυτό μία εικονική πραγματικότητα. Θέλω, λοιπόν, να ζητήσω να περιληφθούν στο νόμο αυτές οι προβλέψεις. Αυτή είναι η πρώτη παρατήρηση.
Η δεύτερη παρατήρηση αφορά το θέμα ΟΕΚ και Εργατικής Εστίας. Ακούγεται για τροπολογία. Δεν έχει έρθει μέχρι στιγμής τροπολογία. Ερώτημα: Θα έρθει τροπολογία σε αυτό το σχέδιο νόμου;","ΧΡΗΣΤΟΣ ΠΡΩΤΟΠΑΠΑΣ",436
"97427"," Πότε θα έρθει; Μέχρι το μεσημέρι;","ΠΑΝΑΓΙΩΤΗΣ ΛΑΦΑΖΑΝΗΣ",279
"97428"," Κύριε Λαφαζάνη, ρωτώ. Θα έρθει σε αυτό; Αν ναι, πρέπει να έρθει τώρα, συμφωνώ μαζί σας. Αν όχι, ας προσδιορίσει ο Υπουργός Εργασίας σε ποιο νομοσχέδιο θα είναι αυτή, διότι είναι ένα πολύ κρίσιμο ζήτημα, ένα σοβαρό ζήτημα, θέλουμε να το συζητήσουμε, αλλά για να το συζητήσουμε πρέπει να έχει τεθεί στην ημερήσια διάταξη και πρέπει να τεθεί στην ημερήσια διάταξη. Αυτά τα δύο όσον αφορά το Υπουργείο Εργασίας.
Θα αναφερθώ τώρα πάλι επιγραμματικά στα θέματα του Υπουργείου Υγείας. 
Το πρώτο θέμα είναι ένα μικρό ζήτημα. Κύριε Υπουργέ, το έχουμε θέσει και στον κ. Τιμοσίδη και νομίζω ότι μπορεί να γίνει. Υπάρχουν κάποιοι γιατροί του ΕΣΥ που ταλαιπωρούνται, διότι βάζουν υποψηφιότητα για κάποια ανώτερη θέση σε κάποιο άλλο νοσοκομείο του ΕΣΥ, την παίρνουν και πρέπει να παραιτηθούν, να ξαναπροσληφθούν και να μπουν στον κανόνα 1/5.","ΧΡΗΣΤΟΣ ΠΡΩΤΟΠΑΠΑΣ",436
"97429"," Κύριε Πρόεδρε, μία παρέμβαση θα ήθελα να κάνω.","ΜΙΧΑΗΛ ΤΙΜΟΣΙΔΗΣ",502
"97430"," Να περιληφθεί ο χρόνος μόνο, κύριε Πρόεδρε.","ΧΡΗΣΤΟΣ ΠΡΩΤΟΠΑΠΑΣ",436
"97431"," Ορίστε, κύριε Τιμοσίδη, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97432"," Έχει γίνει συνεννόηση με τον κ. Ρόβλια και σε μία βδομάδα το αργότερο θα έχω νομοθετική πρωτοβουλία με την οποία λύνεται το πρόβλημα αυτό.","ΜΙΧΑΗΛ ΤΙΜΟΣΙΔΗΣ",502
"97433"," Πολύ θετικό αυτό, κύριε Τιμοσίδη.","ΧΡΗΣΤΟΣ ΠΡΩΤΟΠΑΠΑΣ",436
"97434"," Θα λέει η εξής διάταξη, που θα ισχύει σε όλο το δημόσιο, ότι όποια θέση δημοσίου μεταφέρεται για οποιονδήποτε λόγο, είτε γιατί κατέλαβε άλλη θέση είτε όχι, θα μεταφέρεται όλο το κονδύλιο και δεν θα είναι καινούργιος διορισμός.","ΜΙΧΑΗΛ ΤΙΜΟΣΙΔΗΣ",502
"97435"," Μπράβο, πολύ θετικό. Το έχουν ρωτήσει όλα τα κόμματα, απ’ ό,τι ξέρω. Και τον κ. Λεβέντη θυμάμαι και τον κ. Κριτσωτάκη με ερωτήσεις τους. Είναι πολύ θετικό ότι το λύνετε.
Στο θέμα τώρα της δραστικής ουσίας –και κλείνω με αυτό- έχουμε πει ότι το θέμα της δραστικής ουσίας –που βλέπω ότι υπάρχει μία επιμονή και στο μνημόνιο, κύριε Υπουργέ- στην προσπάθειά σας να εξοικονομήσετε πόρους έχουν εγερθεί σοβαρά ερωτηματικά. Δηλαδή, τελικά μήπως με αυτό το θέμα της δραστικής ουσίας που πάμε να κάνουμε αντί να κερδίσουμε σε πόρους χάσουμε. Διότι πρέπει να οριστούν οι δραστικές ουσίες, να υπάρξει θεραπευτικό πρωτόκολλο, να ξέρουμε τι αντιστοιχεί στον καθένα και να ξέρουμε ότι ο γιατρός που θα γράφει θα γράφει πραγματικά τη δραστική ουσία που μπορεί να κάνει καλό στον ασθενή κι όχι μία δραστική ουσία ελαφρώς παραλλαγμένη αλλά διαφορετική, η οποία αντιστοιχεί σε ένα πολύ ακριβότερο φάρμακο και το οποίο φάρμακο μάλιστα είναι «πατεντάτο», δηλαδή έρχεται από έξω από πολυεθνικές, πράγμα το οποίο μπορεί να λειτουργήσει ιδιαίτερα σε βάρος της ελληνικής φαρμακοβιομηχανίας.
Για τους λόγους αυτούς –έχω δει και κάποιες παρατηρήσεις που έκανε η κ. Ουρανία Παπαδάκη και νομίζω ότι είναι σε θετική κατεύθυνση και τις έχετε δεχθεί- θα πρέπει είτε να υπάρχει στο «και» η δραστική ουσία, δηλαδή κάνοντας χρήση και της δραστικής ουσίας του φαρμάκου, και να προσδιοριστούν οι δέκα δραστικές ουσίες, να γίνει συζήτηση στην Επιτροπή της Βουλής ή εδώ…","ΧΡΗΣΤΟΣ ΠΡΩΤΟΠΑΠΑΣ",436
"97436"," Έχει έρθει η απόφαση.","ΑΝΔΡΕΑΣ ΛΟΒΕΡΔΟΣ",286
"97437"," Δεν έχω προλάβει να τη δω, το καταλαβαίνετε.
Άρα, λοιπόν, είναι θετικό να δούμε από τώρα ποιες είναι αυτές οι δραστικές ουσίες. Καλό θα ήταν δε να βγουν από αυτές τις δραστικές ουσίες οι προβλέψεις για χρόνιες παθήσεις και ρυθμισμένους ασθενείς, για λόγους δημόσιας υγείας, γιατί μπορεί να είναι πολύ ακριβά φάρμακα, υπάρχουν σε αυτά δραστικές ουσίες που έχουν αλλάξει για λίγο και έχουν πάρει πατέντα και οδηγούνται σε πολύ ακριβά φάρμακα σε σχέση με τα ελληνικά γενόσημα. Δηλαδή, εάν υπάρχει επιμονή στο θέμα της δραστικής ουσίας, κύριε Υπουργέ, καλό θα είναι να εξαιρεθούν οι χρόνιες παθήσεις και οι ρυθμισμένοι ασθενείς.
Αναμφίβολα είναι ένα σημαντικό νομοσχέδιο, αλλά υπάρχει ένα τελευταίο θέμα που θα ήθελα να σας αναφέρω, κύριε Υπουργέ και να το προσέξετε παρακαλώ.
Στο άρθρο 33 παράγραφος 9, έτσι που είναι γραμμένη η διάταξη, δεν είναι σαφές τι γίνεται μεταξύ «Ερρίκος Ντυνάν» και «Κοργιαλένιου Μπενάκιου». Πρόκειται να κρατικοποιήσουμε το «Ερρίκος Ντυνάν» ή να ιδιωτικοποιήσουμε το «Κοργιαλένιο -Μπενάκιο»; Έτσι που είναι γραμμένη η διάταξη αφήνει να εννοηθούν και τα δύο. Σε αυτό το σημείο είναι λογικό να υπάρχει αντίθεση σε τυχόν ιδιωτικοποίηση του «Κοργιαλένιου Μπενάκιου», που είναι ένα πολύ μεγάλο Νοσοκομείο του ΕΣΥ, με πολύ μεγάλη προσφορά και δεν καταλαβαίνω ποιος είναι ο λόγος να προχωρήσει σε ιδιωτικοποίηση, αυτή τη στιγμή τουλάχιστον, αφού δεν έχουμε αλλάξει το γενικότερο σύστημα μέσα στο ΕΣΥ. 
Θεωρώ ότι πρέπει να ξαναγραφτεί, να γίνει σαφές ότι δεν αγγίζουμε το σημερινό καθεστώς του «Κοργιαλένιου -Μπενάκιου» και να δούμε από εκεί και πέρα τι ακριβώς θέλουμε να κάνουμε με τις άλλες παρεμβάσεις. Ειδικά όμως για το «Κοργιαλένιο Μπενάκιο» νομίζω ότι πρέπει να γίνει ένα ξεκαθάρισμα σήμερα ότι δεν υπάρχει κανένα θέμα, παραμένει στο ΕΣΥ και συνεχίζει να προσφέρει το πολύ σημαντικό έργο το οποίο κάνει. Θα επανέλθουμε στα άρθρα. 
Κατά τ’ άλλα βεβαίως με καλύπτει η τοποθέτηση της κ. Κουρουπάκη για το πολύ σημαντικό αυτό νομοσχέδιο.
Σας ευχαριστώ πολύ.","ΧΡΗΣΤΟΣ ΠΡΩΤΟΠΑΠΑΣ",436
"97438"," Ευχαριστούμε τον κ. Χρήστο Πρωτόπαπα.
Παρακαλείται ο κ. Αθανάσιος Γιαννόπουλος, Βουλευτής της Νέας Δημοκρατίας Φθιώτιδος, να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97439"," Κύριε Πρόεδρε, κύριοι συνάδελφοι, είναι γεγονός ότι στη ζωή μας άλλαξαν πάρα πολλά πράγματα, ιδιαίτερα τα τελευταία δύο χρόνια. Δεν άλλαξε μόνο η ζωή μας, άλλαξε και ο τρόπος της σκέψης μας. Παράλληλα άλλαξε και ο τρόπος της εκπομπής του κοινοβουλευτικού μας λόγου. Δεν είναι δυνατόν ένα νομοσχέδιο υπό τη μορφή του επείγοντος είτε του κατεπείγοντος, αυτών των τόσων σελίδων, των τόσων διατάξεων, των επιμέρους θεμάτων που άπτονται δύο ή τριών Υπουργείων να έχει κανείς την επάρκεια, για να είμαστε σοβαροί, να μπορεί να τα μελετήσει -και όπως έλεγε ο μακαρίτης ο καθηγητής μας ο Σκλαβούνος «όχι τα μελετώ, τα σπουδάζω»- να τα σπουδάσει, για να μπορεί να κάνει σωστές παρεμβάσεις. 
Εν πάση περιπτώσει, επειδή όπως είπα άλλαξαν τα πάντα, θα δώσω και εγώ τη δική μου διάσταση επάνω στα διάφορα θέματα του νομοσχεδίου. Προ ολίγου χρονικού διαστήματος μας κατετέθη εδώ μία σειρά τροπολογιών και υπουργικών αποφάσεων όπου πραγματικά δεσμεύεται ο κύριος Υπουργός ότι σήμερα το βράδυ όλα να έχουν δημοσιοποιηθεί, ότι θα έχουν περάσει όλα και να έχουν γίνει ΦΕΚ.
Αγαπητοί συνάδελφοι, το Υπουργείο και οι παράγοντές του, έχουν μπει σε μία λογική εργολαβίας, θα έλεγα, κατασυκοφάντησης και σπιλώσεως του Ιατρικού Σώματος. Τώρα δε, κινδυνεύουν και οι φαρμακοποιοί. 
Κύριοι Υπουργοί, είναι γεγονός ότι τα γενόσημα φάρμακα τα γράφουν οι γιατροί και τα γράφουν σε ένα πολύ μεγάλο ποσοστό. Αποτιμάται ένα 18%. Εγώ πιστεύω ότι είναι μεγαλύτερο το ποσοστό των γενοσήμων φαρμάκων. Θα πρέπει να γνωρίζετε ότι τα γενόσημα φάρμακα, στο μεγαλύτερο ποσοστό δεν αναγράφονται στα νοσοκομεία μας. Εκεί υπάρχει μία άλλη πολιτική, υπάρχει μία άλλη βαρύτητα των διαφόρων νοσολογικών οντοτήτων.
Κάναμε σχόλιο στην Επιτροπή Κοινωνικών Υποθέσεων και είχαμε κάποιο χρόνο να αναλύσουμε το θέμα του γενοσήμου. Γενόσημα ναι, αλλά ποια γενόσημα; Τα ποιοτικά γενόσημα. Πρέπει να υποστηριχθεί η ελληνική φαρμακοβιομηχανία η οποία έχει να επιδείξει πάρα πολύ καλά φάρμακα. Αν κάποια δεν είναι καλά μπορεί να αποκλειστούν από τον ΕΟΦ. Είπαμε να δοθεί μία πίστωση χρόνου ώστε το θέμα της δραστικής ουσίας να μετατοπιστεί για να έχουμε τη δυνατότητα, αφού ηλεκτρονικοποιηθεί απόλυτα το σύστημα της συνταγογράφησης και παράλληλα ο ΕΟΦ να μην κρύβεται, αλλά να δώσει στοιχεία, διότι ο κ. Τούντας μας λέει πάρα πολλές ανακρίβειες τις οποίες έχουμε ήδη καταγράψει. Δεν μας δίνει τους ποιοτικούς ελέγχους που κάνει ο ΕΟΦ για τα διάφορα φάρμακα τα οποία κυκλοφορούν και τα οποία πολλές φορές είναι και επικίνδυνα. Διότι δεν είναι μόνο η δραστική ουσία, είναι όλος ο τρόπος παρασκευής των φαρμάκων και κυρίως είναι τα έκδοχα τα οποία χρησιμοποιούν. Θα σας παρακαλούσα –το είπε και ο κ. Πρωτόπαπας- σε ασθενείς οι οποίοι έχουν σακχαρώδη διαβήτη, όπως και μεταμοσχευμένοι που βρίσκονται υπό τη συνεχή νοσηλεία συγκεκριμένων φαρμάκων, τουλάχιστον να υπάρξει μία ιδιαίτερη μέριμνα γι’ αυτούς.
Για το ωράριο των φαρμακείων θα πούμε δύο λόγια και στα άρθρα. Πιστεύω ότι πρέπει να δοθεί μία λύση και υπάρχουν προτάσεις εκ μέρους και του Πανελληνίου Φαρμακευτικού Συλλόγου και του Φαρμακευτικού Συλλόγου Αθηνών.
Έρχομαι τώρα στο θέμα της κατάργησης των ΥΠΕ. Εμείς είχαμε πει και είναι προγραμματική μας δέσμευση ότι θα υπάρξει κατάργηση των Υγειονομικών Περιφερειών. Δεν προσφέρουν τίποτε. Κόστος και αναποτελεσματικότητα. Ας προχωρήσετε, λοιπόν.
Για το νοσοκομείο «Ερρίκος Ντυνάν» λέμε ναι, πρέπει να δοθεί η δυνατότητα να επιβιώσει αυτό το νοσοκομείο. Σας είχα πει και άλλη φορά ότι εάν μπει ταφόπλακα στο «Ερρίκος Ντυνάν» δεν πρόκειται να τη βγάλει κανείς. Άρα, λοιπόν, πρέπει να υπάρξουν οι ανάλογες δυνατότητες γι’ αυτό το νοσοκομείο και θα έλεγα ότι θα πρέπει να δοθεί και η δυνατότητα ακόμη και το «Ασκληπιείο» Βούλας να μπορέσει να αξιοποιηθεί, τη στιγμή μάλιστα που ζητάμε αξιοποίηση όλων των δομών που έχουμε.
Κύριε Υπουργέ, τα διάφορα άλλα θέματα όπως επί παραδείγματι, τα προνοιακά, που δεν θα ήθελα να κάνω μεγάλο σχόλιο, θέλω να επικεντρωθώ στο θέμα των προνοιακών ιδρυμάτων, αυτών που έχουν νοσοκομειακή κάλυψη. Αυτά δεν πρέπει να πάνε στο Υπουργείο Εργασίας, αλλά πρέπει να παραμείνουν στο Υπουργείο Υγείας. Θα πρέπει οπωσδήποτε να σας απασχολήσει το θέμα. Τώρα θα μου πείτε ότι οι εκτός μνημονιακών δεσμεύσεων διατάξεις που θέλετε να περάσετε μπορούμε σε κάποιο άλλο νομοσχέδιο να τις διορθώσουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνοντας, κύριε Πρόεδρε και ευχαριστώ για την ανοχή σας, θα ήθελα να πω το εξής: Κύριε Υπουργέ, δεν δεσμεύεστε απόλυτα για το θέμα των γενοσήμων φαρμάκων. Πρέπει να καταλάβουν και οι ξένοι, πρέπει να καταλάβουν και οι τροικανοί ότι γνωρίζουμε ποιοι είναι πίσω από όλα τα γενόσημα. Είναι πολυεθνικές, γενοσημικές εταιρείες που ήδη δραστηριοποιούνται στο χώρο μας. Ας μη νομίζουν οι κύριοι της Εσπερίας ότι αυτοί είναι οι έξυπνοι και οι Έλληνες είναι κουτοί. Ας καταλάβουν δε, ότι οι Έλληνες πολίτες δεν είναι σε μία τριτοκοσμική χώρα. Θέλουμε και εμείς να έχουμε τις ίδιες ακριβώς υπηρεσίες υγείας όπως έχει ο Γάλλος, ο Γερμανός, ο Βέλγος και όχι να νομίζουν ότι αυτοί είναι οι πονηροί για να μας επιβάλλουν αρχές και κανόνες. 
Όσον αφορά το θέμα της φαρμακευτικής δαπάνης, μπορούμε να φτάσουμε σε αυτό το στόχο εάν πάρουμε ορισμένα μέτρα. Μη νομίζετε όμως ότι το συνεχές rebate είναι αυτό που θα σας δώσει τη δυνατότητα της εξοικονόμησης πόρων. Υπάρχουν άλλες παρεμβάσεις που μπορούμε να τις συζητήσουμε και μπορούμε να φτάσουμε στο να έχουμε την καλύτερη ποιότητα. Γιατί πρόκληση στο χώρο της υγείας είναι όσο το δυνατόν με λιγότερα χρήματα να έχουμε τις ίδιες ποιοτικά και ποσοτικά υπηρεσίες υγείας.
Σας ευχαριστώ.","ΑΘΑΝΑΣΙΟΣ ΓΙΑΝΝΟΠΟΥΛΟΣ",103
"97440"," Ευχαριστούμε τον κ. Αθανάσιο Γιαννόπουλο.
Παρακαλείται ο κ. Χαράλαμπος Χαραλάμπους, Βουλευτής του ΚΚΕ Κερκύρας να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97441"," Ευχαριστώ, κύριε Πρόεδρε.
Κυρίες και κύριοι συνάδελφοι, το Κομμουνιστικό Κόμμα Ελλάδας έχει εδώ και πολύ καιρό επισημάνει και καταγγείλει ότι μια σειρά από σοβαρά αντιλαϊκά μέτρα που παίρνονται στο χώρο της υγείας και με πρόφαση την υπαρκτή καπιταλιστική οικονομική κρίση είναι μέτρα που έχουν αποφασιστεί εδώ και πολλά χρόνια, πολύ πριν την εμφάνιση της καπιταλιστικής οικονομικής κρίσης και σκοπεύουν ουσιαστικά στην πλήρη ιδιωτικοποίηση και εμπορευματοποίηση της δημόσιας υγείας και ό,τι εναπομείνει στην δημόσια υγεία, ουσιαστικά να είναι τόσο εμπορευματοποιημένο που ο εργαζόμενος από τη στιγμή που θα μπει μέσα στο νοσοκομείο να βάζει βαθιά το χέρι στην τσέπη. 
Τέτοια μέτρα είναι η ολοήμερη λειτουργία των νοσοκομείων, η μετατροπή των νοσοκομείων σε αυτοχρηματοδοτούμενες επιχειρήσεις που θα δουλεύουν με ιδιωτικοοικονομικά κριτήρια, οι συμπτύξεις και το κλείσιμο νοσηλευτικών ιδρυμάτων, το κλείσιμο δεκάδων νοσηλευτικών κρεβατιών, το κλείσιμο χιλίων και επιπλέον κλινικών και πάει λέγοντας. Τέλος, είναι και οι σοβαρές μειώσεις των μισθών των υγειονομικών όπως επίσης και το κόψιμο σημαντικών κονδυλίων από τις εφημερίες και άρα μείωση της εφημερίας και της ασφάλειας που παρέχουν στους ασφαλισμένους, στους εργαζόμενους, στον ελληνικό λαό τα νοσοκομεία, αφού πολύ λιγότεροι θα εφημερεύουν. 
Ένα από αυτά τα αντιλαϊκά μέτρα που παίρνονται με αφορμή την κρίση είναι και ο υπό συζήτηση εφαρμοστικός νόμος του Υπουργείου Υγείας. Κύριε Πρόεδρε, ήταν τόση η βιασύνη, τόση η πρεμούρα του Υπουργείου να φέρει αυτό το νομοσχέδιο και με τη διαδικασία του επείγοντος που πραγματικά στην Επιτροπή Κοινωνικών Υποθέσεων εξελίχθησαν πρωτοφανέρωτες καταστάσεις. Δεν μπορούσαν να απαντήσουν οι αρμόδιοι ούτε στο πιο απλό ερώτημα «πόσα άρθρα έχει το νομοσχέδιο;». Ο κύριος Υπουργός έλεγε ότι έχει τριάντα τέσσερα. Μετά προστέθηκαν κάποια από το Υπουργείο Παιδείας για τη Σχολή Δημόσιας Υγείας. Ο εισηγητής της Νέας Δημοκρατίας έλεγε: «Μα, τι μας λέτε τώρα; Ο Υφυπουργός μας έδωσε ένα νομοσχέδιο με σαράντα τέσσερα άρθρα.». Στο τέλος απεδείχθη ότι τα άρθρα του νομοσχεδίου ήταν εκατόν σαράντα οκτώ. Σήμερα με τις τροπολογίες είναι βέβαιο ότι συζητούμε και ένα επιπλέον νομοσχέδιο. 
Είναι, όμως, ένα νομοσχέδιο, κύριε Πρόεδρε, με το οποίο ουσιαστικά συντελείται άλλο ένα έγκλημα από τις δυνάμεις του κεφαλαίου και των κομμάτων του ενάντια στην υγεία και τη ζωή της εργατικής τάξης, των αυτοαπασχολούμενων, των φτωχών εργατών, της νεολαίας, των λαϊκών γενικότερα οικογενειών. Ουσιαστικά με αυτό το νομοσχέδιο βάζουν ενέχυρο για τη νέα δανειακή σύμβαση τα εναπομείναντα δικαιώματα των εργαζομένων στις δημόσιες υπηρεσίες υγείας και πρόνοιας και στα φάρμακα. 
Αφού, κύριε Πρόεδρε, δημιούργησαν μια κατάσταση–κόλαση με τα συνεχή αντιλαϊκά μέτρα που παίρνονταν είτε από την κυβέρνηση του ΠΑΣΟΚ είτε από την τρικομματική κυβέρνηση του μαύρου μετώπου είτε από τη δικομματική τώρα Κυβέρνηση που ουσιαστικά είχαν ως αποτέλεσμα να περάσουν πάνω από το 40% του ελληνικού λαού βίαια κάτω από τα όρια της φτώχειας και κάποια από αυτά να φτάσουν στην εξαθλίωση και στην πείνα, αφού υπάρχουν αυτή τη στιγμή ενάμισι εκατομμύριο άνεργοι στη χώρα μας, αφού μείωσαν σε σημεία εξευτελιστικά και τους μισθούς και τις συντάξεις, δημιούργησαν δηλαδή, τέτοιες καταστάσεις που οι ίδιοι το παραδέχονται ότι τα λαϊκά στρώματα προστρέχουν μόνο στα δημόσια νοσοκομεία για να βρουν την υγεία τους –ο κύριος Υπουργός λέει ότι αυξήθηκε πάνω από 30% η προσέλευση του κόσμου στα νοσοκομεία- θα περίμενε κανένας ουσιαστικά να πάρουν μέτρα βελτίωσης των συνθηκών εργασίας στα νοσοκομεία, βελτίωσης της υλικοτεχνικής υποδομής, αφού θα έπρεπε να δεχθούν το 30% επιπλέον του κόσμου που προσφεύγει στα νοσοκομεία. 
Τι έγινε, όμως, κύριοι συνάδελφοι; Ουσιαστικά και το νομοσχέδιο αυτό μετατρέπει πάνω από πενήντα δημόσια νοσοκομεία σε παραρτήματα των υπολοίπων στο όνομα της καλύτερης λειτουργίας, ενώ καταργεί όλα τα ψυχιατρεία και τα μετατρέπει σε ψυχιατρικά τμήματα των νοσοκομείων. Πραγματικά κατά την άποψή μας αυτό θα είναι εγκληματικό. 
Εγώ έχω υπ' όψιν μου ένα Ψυχιατρικό Νοσοκομείο στην Κέρκυρα που έχει εκατόν σαράντα κρεβάτια και διακόσιους εργαζόμενους και ξαφνικά μας λένε ότι όταν και αν ποτέ γίνει το Ψυχιατρικό Τμήμα του Νοσοκομείου της Κέρκυρας που θα έχει δέκα με είκοσι κρεβάτια, θα αντιμετωπίσει όλα αυτά τα περιστατικά τα οποία και λόγω οικονομικής κρίσης έχουν αυξηθεί και τα οποία διαχειρίζεται το Ψυχιατρικό Νοσοκομείο της Κέρκυρας.
Για τα φάρμακα κατά την άποψή μας ουσιαστικά επιχειρείται μια άνευ προηγουμένου επίθεση ενάντια στην τσέπη της λαϊκής οικογένειας. Αυτή τη στιγμή πάνω από χίλια φάρμακα είναι εκτός λίστας και αν ακολουθηθεί αυτή η πολιτική, πολύ σύντομα δεν θα υπάρχει φάρμακο για το οποίο δεν θα πληρώνει ο Έλληνας ασφαλισμένος, ο Έλληνας εργαζόμενος.
Εμείς δεν είμαστε αιθεροβάμονες να πιστεύουμε ότι η Κυβέρνηση αυτή του μαύρου μετώπου θα μπορεί να πάρει βελτιωτικά, φιλολαϊκά μέτρα. Γι’ αυτό απευθυνόμαστε στον ελληνικό λαό και του ζητούμε να αγωνιστεί για μια πραγματικά σύγχρονη, δημόσια αποκλειστικά, δωρεάν υγεία.
Ευχαριστώ.","ΧΑΡΑΛΑΜΠΟΣ ΧΑΡΑΛΑΜΠΟΥΣ",541
"97442"," Ευχαριστούμε τον κ. Χαράλαμπο Χαραλάμπους.
 Το λόγο έχει ο Βουλευτής του Λαϊκού Ορθόδοξου Συναγερμού κ. Αστέριος Ροντούλης.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97443"," Ευχαριστώ πολύ, κύριε Πρόεδρε.
Κύριε Υπουργέ, γνωρίζετε ότι έχει αναπτυχθεί μια διελκυστίνδα αυτό τον καιρό σε σχέση με τα γενόσημα φάρμακα. Από τη μια πλευρά είναι αυτοί που a priori υπερασπίζονται μετά πάθους τη χρήση των γενοσήμων φαρμάκων. Από την άλλη πλευρά, είναι αυτοί που αντιτίθενται συλλήβδην στη χρήση του γενοσήμου φαρμάκου επικαλούμενοι προβλήματα που μπορεί να προκαλέσει στον ελληνικό πληθυσμό. Κατά την άποψή μας και ακολουθώντας την αριστοτελική προσέγγιση των πραγμάτων, την αριστοτελική θεωρία της μεσότητας, η αλήθεια βρίσκεται κάπου στη μέση. 
Τι εννοούμε; Εννοούμε ότι η «καρδιά» του προβλήματος έγκειται στους εγκριτικούς μηχανισμούς, στους εγκριτικούς ελέγχους που πρέπει να γίνουν επί των γενοσήμων φαρμάκων από τον Εθνικό Οργανισμό Φαρμάκων. Αυτό είναι το ζήτημα, λοιπόν, κύριε Υπουργέ, για το οποίο θα πρέπει να απαντήσετε και να δώσετε εχέγγυα αποτελεσματικότητας των γενοσήμων. 
Παραδείγματος χάριν το πρώτο ερώτημα είναι το εξής. Υπάρχουν κλινικές μελέτες που υποστηρίζουν τη χρήση των γενοσήμων και για πόσα γενόσημα υπάρχουν αυτές οι κλινικές μελέτες υποστήριξης αυτών; Δεύτερον, πόσες από τις εταιρείες που κάνουν γενόσημα φάρμακα έχουν ISO;
Τρίτον, έχει ο Εθνικός Οργανισμός Φαρμάκων πρόσβαση για να κάνει ελέγχους στις πρώτες ύλες από τις οποίες δημιουργούνται τα γενόσημα φάρμακα;
Με άλλα λόγια, το ζήτημα δεν είναι ένα ναι ή ένα όχι στο γενόσημο. Το ζήτημα είναι οι έλεγχοι που πρέπει να γίνουν επί του γενοσήμου φαρμάκου. Ο στόχος με άλλα λόγια να αυξηθεί η χρήση των γενοσήμων κατά 50% -και αναφέρομαι στα γενόσημα που καλύπτονται από τους ασφαλιστικούς οργανισμούς ή παρέχονται από τα νοσοκομεία του ΕΣΥ- είναι θεμιτός στόχος, να φτάσει στο 50% από το 18,5% και 25% που είναι σήμερα αντίστοιχα. Ναι, ο στόχος είναι θεμιτός, αλλά μπορεί να υποστηριχθεί από τις ελεγκτικές δομές, από τους ελεγκτικούς μηχανισμούς του ΕΟΦ; Αυτό είναι το μεγάλο ερώτημα, αγαπητοί συνάδελφοι, όσον αφορά τα γενόσημα φάρμακα. Θεωρούμε και πολύ φοβόμαστε ότι οι περιβόητοι ελεγκτικοί μηχανισμοί του ΕΟΦ είναι μηχανισμοί των χαρτιών. Καταγράφονται στα χαρτιά και από εκεί και πέρα ο ΕΟΦ μάλλον δεν έχει τα προσόντα να προχωρήσει σε αυτούς τους ελέγχους.
Έρχομαι τώρα σε ένα άλλο ζήτημα που αφορά το ωράριο των φαρμακείων. Ερώτηση, κύριε Υπουργέ: Προσπαθήσατε με προγενέστερη διάταξη που φέρατε στη Βουλή να αλλάξετε το ωράριο των φαρμακείων. Αποτύχατε. Καταψηφίστηκε αυτό από τη Βουλή. Γιατί, λοιπόν, επανέρχεστε σε ένα θέμα επί του οποίου η Βουλή έχει τοποθετηθεί, όταν μάλιστα το θέμα αυτό δεν αποτελεί, αγαπητοί συνάδελφοι, υποχρέωση του μνημονίου; Άρα, λοιπόν, δεν καταλαβαίνουμε γιατί επανέρχεται το ζήτημα αυτό. 
Αλλά όσον αφορά το ωράριο, επειδή παρακολουθώ τις συνεντεύξεις σας, κύριε Υπουργέ, πρέπει να απαντήσετε σε ένα ερώτημα κομβικής σημασίας. Και αν μου το απαντήσετε, εγώ τουλάχιστον θα το ψηφίσω το άρθρο 15 που έχει σχέση με το ωράριο. Πείτε μου, λοιπόν: Δεν αντιλαμβάνεστε ότι υπάρχει ένα ζήτημα αθεμίτου ανταγωνισμού; Με άλλα λόγια, ένας φαρμακοποιός ο οποίος εφημερεύει γιατί να κάνει την τακτική του εφημερία, όταν δίπλα του θα υπάρχει ένας άλλος φαρμακοποιός που εθελοντικά θα μπει στο διευρυμένο ωράριο, έχοντας επιλέξει ώρες όμως εμπορικής αιχμής; Άρα, λοιπόν, γιατί ο ένας να εφημερεύει και ο άλλος να καρπούται όλο το οικονομικό όφελος γιατί θα έχει επιλέξει τις ώρες εμπορικού ενδιαφέροντος;","ΑΣΤΕΡΙΟΣ ΡΟΝΤΟΥΛΗΣ",446
"97444"," Μπορώ να απαντήσω, με την άδεια του Προεδρείου;","ΑΝΔΡΕΑΣ ΛΟΒΕΡΔΟΣ",286
"97445"," Παρακαλώ, κύριε Υπουργέ. Με την άδεια του Προέδρου, δεν έχω πρόβλημα.
ΠΡΟΕΔΡEΥΩΝ (Βύρων Πολύδωρας): Ναι, κύριε Υπουργέ.","ΑΣΤΕΡΙΟΣ ΡΟΝΤΟΥΛΗΣ",446
"97446"," Επειδή είναι πολύ δημιουργική η παρέμβασή σας και συναρτάται τη στάση τη δική σας και της παράταξής σας από την απάντηση αυτή, γι' αυτό παρεμβαίνω στην ομιλία σας. Δεν θέλω να διακόψω τον ειρμό των σκέψεών σας.","ΑΝΔΡΕΑΣ ΛΟΒΕΡΔΟΣ",286
"97447"," Παρακαλώ, κύριε Υπουργέ.","ΑΣΤΕΡΙΟΣ ΡΟΝΤΟΥΛΗΣ",446
"97448"," Όταν κάνουν εφημερίες τα φαρμακεία δεν τις κάνουν για τα χρήματα που θα πάρουν. Αυτός είναι ο δεύτερος, προσωπικός και καθ’ όλα αποδεκτός στόχος. Ο πρώτος στόχος είναι ο Έλληνας πολίτης, ο πολίτης, ο άνθρωπος που θα χρειαστεί τα φάρμακα. Ναι;
Άρα, αυτός που κάνει την τακτική, όπως σωστά λέτε, εφημερία, τι κάνει, κύριε Ροντούλη; Παρέχει ασφάλεια στον πολίτη ότι και κανένας αν δεν άνοιγε, αυτός θα ήταν ανοιχτός. Θα το λέγαμε προσωπικό ασφαλείας, αν μιλάγαμε για υπηρεσία. Θα μπορούσαμε, αντί να τα πούμε εφημερεύοντα, να τα λέγαμε «φαρμακεία παρέχοντα υπηρεσίες ασφαλείας». Ναι;
Η απελευθέρωση του ωραρίου σημαίνει ότι κάθε φαρμακοποιός ως ελεύθερος επαγγελματίας εργάζεται όσο επιθυμεί μέσα στο πλαίσιο των διευθετημένων ωραρίων και όχι πειρατικά. Δηλαδή δεν λέμε να είναι ο φαρμακοποιός 8.00΄ με 14.30΄ τη Δευτέρα και αυτός που εφημερεύει τακτικά από 14.30΄ μέχρι 23.00΄ το βράδυ και να ανοίγει ο δήθεν ελεύθερος 14.30’ με 17.00’ που η αγορά έχει κόσμο, να παίρνει τον ιδρώτα του άλλου και μετά να το κλείνει και να τον αφήνει να ξεροσταλιάζει. Δεν λέμε αυτό. Λέγαμε και την περασμένη φορά που παρεξηγηθήκαμε και καταψηφιστήκαμε, το λέμε και σήμερα -αλλά με πολύ σαφείς όρους για να μην υπάρχουν λαθραία επιχειρήματα- ότι αν πεις «θα εργαστώ εθελοντικά περισσότερο», θα πας στο οκτάωρο από 14.30΄ έως 23.00΄, που είναι το τακτικό ωράριο των εφημεριών ή και αν θέλεις ακόμα και τη νύκτα. Άρα, το θέμα του αθέμιτου ανταγωνισμού θα ετίθετο εάν αυτός που έκανε τακτική εφημερία, κύριε Ροντούλη, το έκανε για λόγους οικονομικών του συμφερόντων. Δεν το κάνει γι’ αυτό. Το κάνει για λόγους που σχετίζονται με τον πολίτη και την υγεία του. Ο άλλος που αποφασίζει εθελοντικά να ανοίξει μπορεί να είναι κοντά του, μπορεί να είναι μακριά του. 
Και καθ’ ότι αφορά τη Θεσσαλονίκη και την Αθήνα, δηλαδή την Αττική γενικότερα, τους χώρους όπου οι πολίτες, κύριε Ροντούλη, πραγματικά ταλαιπωρούνται τις νύχτες κυρίως, κάνουν διαδρομές πολλών χιλιομέτρων το καλοκαίρι που οι εφημερίες και οι διανυκτερεύσεις γίνονται προσχηματικά, αλλά ο άλλος δεν πάει γιατί δεν έχει κανέναν, γιατί ο κόσμος είναι στις διακοπές, υπάρχουν άνθρωποι που ταλαιπωρούνται δύο και τρεις ώρες, που πηγαίνουν απευθείας στο Αεροδρόμιο, επειδή ξέρουν ότι εκεί διανυκτερεύει φαρμακείο. Γι’ αυτούς κάνουμε την απελευθέρωση. Συνεπώς να το κατανοήσετε έτσι και να κρίνετε φυσικά κατά τη συνείδησή σας τι είναι αυτό που πρέπει να κάνετε. 
Ευχαριστώ, κύριε Πρόεδρε.
ΠΡΟΕΔΡEΥΩΝ (Βύρων Πολύδωρας): Ορίστε, κύριε Ροντούλη.","ΑΝΔΡΕΑΣ ΛΟΒΕΡΔΟΣ",286
"97449"," Ευχαριστώ πολύ, κύριε Πρόεδρε.
Κύριε Υπουργέ, άκουσα με μεγάλη προσοχή την τοποθέτησή σας, πρέπει να σας πω όμως το εξής: Βεβαίως, υπάρχει μία κοινωνική σκοπιμότητα, όταν εφημερεύει ένα φαρμακείο. Δεν γίνεται για το κέρδος. Να συμφωνήσω απολύτως μαζί σας. Πρέπει όμως και εσείς να συμφωνήσετε μαζί μου ότι, έτσι όπως είναι διατυπωμένο το άρθρο, τίθεται ένα ζήτημα κόστους και βιωσιμότητας αυτού που εφημερεύει, σε σχέση με αυτόν που παραδίπλα μπαίνει σε αυτό που λέτε εσείς απελευθερωμένο ωράριο. Τίθεται εκ των πραγμάτων το θέμα αυτό. Εκ των πραγμάτων τίθεται, η ίδια η ζωή το θέτει. Και θα πρέπει να σας πω, μια που αναφερθήκατε σε διημερεύσεις, παραδείγματος χάριν ότι ο Φαρμακευτικός Σύλλογος Αθηνών έχει προχωρήσει και είναι εν εξελίξει ένα πολύ αποτελεσματικό πρόγραμμα διημερεύσεων. Άρα, λοιπόν, γιατί δεν αφήνετε τους Φαρμακευτικούς Συλλόγους να καθορίσουν οι ίδιοι τέτοιου είδους πράγματα; 
Ξέρετε, διατυπώνεται το εξής επιχείρημα και -αν θέλετε- είναι και μια πικρία του φαρμακευτικού κόσμου, μία υπόνοια, να το πω διαφορετικά, ότι όλες οι ρυθμίσεις που κάνετε αποσκοπούν στο να κλείσουν το μικρό φαρμακείο, να το πω έτσι, και να επικρατήσουν στην αγορά οι μεγάλες φαρμακευτικές αλυσίδες.","ΑΣΤΕΡΙΟΣ ΡΟΝΤΟΥΛΗΣ",446
"97450"," Το αντίθετο.","ΑΝΔΡΕΑΣ ΛΟΒΕΡΔΟΣ",286
"97451"," Εγώ δεν ασπάζομαι το επιχείρημα αυτό, γιατί ξέρω τις προθέσεις σας και βλέπω ότι λέτε το αντίθετο. Αλλά η ζωή, η πραγματικότητα θα οδηγήσει δυστυχώς στο να επαληθευθούν οι φόβοι του φαρμακευτικού χώρου, του κόσμου των φαρμακοποιών. Θα δείτε ότι η ίδια η ζωή θα το κάνει αυτό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και έρχομαι σε ένα τρίτο ζήτημα και τελειώνω με αυτό, κύριε Πρόεδρε. Έρχομαι στο ζήτημα της παραγράφου 22 του άρθρου 27 του νομοσχεδίου και αναφέρομαι στην περικοπή των πολυτεκνικών και τριτεκνικών επιδομάτων, κύριε Υπουργέ. Κοιτάξτε να δείτε τώρα. Πριν αλέκτορα φωνήσαι…, έχω επαληθευτεί, έχω δικαιωθεί στην προηγούμενη κριτική που σας άσκησα, όταν περιορίσατε διά των εισοδηματικών κριτηρίων τα πολυτεκνικά και τριτεκνικά επιδόματα. Είχατε βάλει ένα όριο τότε των 55.000 ευρώ ως εισοδηματικό όριο. Από του Βήματος της Βουλής είχα ρωτήσει τον Ανδρέα Λοβέρδο προσωπικά, γιατί ξέρω το προσωπικό ποιόν και τις ευαισθησίες του ανδρός: «Τι θα γίνει, κύριε Υπουργέ, εάν μετά από λίγους μήνες περιοριστεί το εισοδηματικό κριτήριο και μειωθεί;» και μου είχατε πει: «Δεν μπορεί να γίνει αυτό, κύριε Ροντούλη». Είναι καταγεγραμμένο στα Πρακτικά. Και βλέπετε ότι πάρα πολύ σύντομα πέσαμε κατά 10.000. Και σας λέω: Έρχεται ένας άλλος Υπουργός ή πάλι ο Λοβέρδος επικαλούμενος λόγους δημοσιονομικής ανάγκης και περιορίζει πάλι στις 35.000 το εισοδηματικό όριο. Πού θα πάμε, κύριε Υπουργέ; Πού θα σταματήσουμε;","ΑΣΤΕΡΙΟΣ ΡΟΝΤΟΥΛΗΣ",446
"97452"," Έχετε δίκιο.","ΑΝΔΡΕΑΣ ΛΟΒΕΡΔΟΣ",286
"97453"," Ναι, ευχαριστώ πολύ και πράγματι σας τιμά η εντιμότητα με την οποία συμπεριφέρεστε στο Κοινοβούλιο. Μου λέτε ότι έχω δίκιο. Ναι. Πού να το βρω το δίκιο μου; Δηλαδή, μου λέει ένας Υπουργός που φέρνει μία διάταξη ότι έχω δίκιο στην κριτική μου. Ναι, αλλά το δίκιο πρέπει να αποτυπωθεί και στο νομοθετικό κείμενο. 
Έχω, λοιπόν, τονίσει, κύριε Πρόεδρε, μετ’ επαναλήψεως και μετ’ επιτάσεως ότι δεν είναι συνταγματικά ανεκτό -και ο συνταγματολόγος Ανδρέας Λοβέρδος το γνωρίζει- να επιβληθούν εισοδηματικά κριτήρια, όπως έχει νομολογήσει και το Συμβούλιο της Επικρατείας και έχει πει και η Επιστημονική Επιτροπή της Βουλής. 
Το άρθρο 21 παράγραφος 2 του Συντάγματος επιτάσσει ειδική μέριμνα για την πολύτεκνη οικογένεια, γιατί είναι η πλέον ευπαθής κοινωνική ομάδα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω. Θα μου δώσετε ένα λεπτό με την ανοχή σας, γιατί είναι ιδιαιτέρως σημαντικό το ζήτημα και αφορά χιλιάδες οικογένειες.
Κύριε Υπουργέ, πόσο θέλουμε να εξοικονομήσουμε; Θέλουμε να εξοικονομήσουμε 43 εκατομμύρια ευρώ. Κάνω προσωπική έκκληση στον Ανδρέα Λοβέρδο. Υπάρχει και η λογική των δημοσιονομικών ισοδυνάμων. 
Θα σας πω δύο εξ αυτών και βγάλτε τα συμπεράσματά σας. Μπορούμε να έχουμε μια απλή υπουργική απόφαση της κ. Άννας Διαμαντοπούλου, που προβλέπεται από το άρθρο 2 του ν. 1566/85, η οποία θα προβλέπει ότι οι μαθητές υποχρεούνται να επιστρέφουν τα βιβλία τους για να χρησιμοποιηθούν από τους μαθητές της επόμενης χρονιάς, όπως γίνεται σε άλλες ευρωπαϊκές χώρες.
Ξέρετε πόσο θα εξοικονομήσουμε, κύριε Υπουργέ; Θα εξοικονομήσουμε 50 εκατομμύρια ευρώ, δηλαδή παραπάνω από τα 43 εκατομμύρια που κόβουμε τώρα από τις πολύτεκνες οικογένειες!
Να πω και ένα δεύτερο δημοσιονομικό ισοδύναμο, κύριε Πρόεδρε, και τελειώνω. Ξέρετε ότι τα κόμματα –ΠΑΣΟΚ, Νέα Δημοκρατία, ΛΑΟΣ, ΣΥΡΙΖΑ, όλοι- το 2011 πήραν 54 εκατομμύρια ευρώ. Γιατί δεν περικόπτουμε τις δαπάνες των κομμάτων και να δοθούν τα χρήματα για να καλύψουμε αυτό το δημοσιονομικό κενό, που τώρα προσπαθείτε να καλύψετε με περικοπές από την ευαίσθητη αυτή κοινωνική ομάδα;
Επιτέλους, πρέπει να καταλάβουμε, κύριε Πρόεδρε, ότι το 20% των γηγενών Ελλήνων, που είναι 9 εκατομμύρια, είναι άνω των εξήντα πέντε ετών. Δεν μπορούμε να αντιληφθούμε την τεράστια, αν θέλετε, αρνητική κατάσταση που προκαλείται στο ελληνικό έθνος από μια τέτοια κατάσταση πραγμάτων;","ΑΣΤΕΡΙΟΣ ΡΟΝΤΟΥΛΗΣ",446
"97454"," Σας ευχαριστώ, κύριε Ροντούλη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97455"," Φθίνει το ελληνικό αίμα, χάνεται ο ελληνικός πληθυσμός και πάμε και χτυπάμε, σε μια τέτοια οικονομική συγκυρία, τον αιμοδότη του ελληνικού έθνους, τους πολυτέκνους! Είναι δυνατόν; Για αυτά τα 43 εκατομμύρια να καθίσουμε κάτω μαζί και να βρούμε δημοσιονομικά ισοδύναμα. 
Σας παρακαλώ πολύ να το αποσύρετε. Θα είναι μια γενναία πράξη εκ μέρους σας. Θα καταγραφεί στο ελληνικό Κοινοβούλιο.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΛΑΟΣ)","ΑΣΤΕΡΙΟΣ ΡΟΝΤΟΥΛΗΣ",446
"97456"," Κύριε Ροντούλη, είπατε εν τη ρύμη του λόγου σας, όπως πράγματι συμβαίνει, ότι ο κύριος Υπουργός έδωσε δίκιο στα επιχειρήματά σας. Αυτό να το αξιοποιήσετε κοινοβουλευτικά. Το αξιοποιώ εγώ τώρα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97457"," Γι’ αυτό απευθύνθηκα προσωπικά.","ΑΣΤΕΡΙΟΣ ΡΟΝΤΟΥΛΗΣ",446
"97458"," Το αξιοποιώ εγώ με την έννοια ότι θα κριθεί οριστικά σε ευθετότερο χρόνο. Αυτό υπονοείτε με το να σας δίνει το δίκιο. Είναι έτσι, κύριε Υπουργέ, ή όχι;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97459"," Έτσι είναι.","ΑΝΔΡΕΑΣ ΛΟΒΕΡΔΟΣ",286
"97460"," Έχει τη γενναιότητα ο συγκεκριμένος Υπουργός…","ΑΣΤΕΡΙΟΣ ΡΟΝΤΟΥΛΗΣ",446
"97461"," Σας παρακαλώ, κύριε Ροντούλη. Αυτό είναι κατάχρηση πλέον.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97462"," …να πει «το αποσύρω και θα βρούμε μαζί δημοσιονομικό ισοδύναμο»;","ΑΣΤΕΡΙΟΣ ΡΟΝΤΟΥΛΗΣ",446
"97463"," Το είπατε, κύριε Ροντούλη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97464"," Αποσύρετέ το, κύριε Υπουργέ. Θα μείνει στην ιστορία του ελληνικού Κοινοβουλίου.","ΑΣΤΕΡΙΟΣ ΡΟΝΤΟΥΛΗΣ",446
"97465"," Κυρίες και κύριοι συνάδελφοι, ο Βουλευτής Δωδεκανήσου κ. Γεώργιος Κασσάρας, με επιστολή του στον Πρόεδρο της Βουλής κ. Φίλιππο Πετσάλνικο ζητεί άδεια ολιγοήμερης απουσίας από τις εργασίες της Βουλής, για το διάστημα από 2-3-2012 έως 5-3-2012, λόγω μετάβασής του στο εξωτερικό.
Η Βουλή εγκρίνει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97466"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"97467"," Συνεπώς η Βουλή ενέκρινε τη ζητηθείσα άδεια.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι δύο μαθητές και μαθήτριες και τρεις εκπαιδευτικοί από το Δημοτικό Σχολείο Αγίου Γεωργίου Βοιωτίας.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97468"," Κύριε Πρόεδρε, θα ήθελα το λόγο.","ΑΝΔΡΕΑΣ ΛΟΒΕΡΔΟΣ",286
"97469"," Το λόγο έχει ο κύριος Υπουργός.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97470"," Ευχαριστώ πολύ, κύριε Πρόεδρε. 
Συμβαίνει κάτι πρωτοφανές αλλά είναι η πίεση του χρόνου και η έννοια του επείγοντος. Ταυτόχρονα με τη δημοσίευση του νόμου που θα γίνει απόψε, αφού ψηφιστεί απόψε και στο σύνολο, θέλω να ενημερώσω το Σώμα ότι για να γίνει αυτό, οι δικές μας προσθήκες, οι τροπολογίες Βουλευτών και όλα τα άλλα θα γίνουν στην πρωινή συνεδρίαση, για να μην –όπως λέμε στην κοινοβουλευτική ορολογία- αλλάξει το σπλάχνο του σχεδίου νόμου μέχρι το βράδυ.","ΑΝΔΡΕΑΣ ΛΟΒΕΡΔΟΣ",286
"97471"," Πότε θα γίνουν, δηλαδή, αυτές οι τροποποιήσεις, κύριε Υπουργέ;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97472"," Αν υπάρχει κάτι από εμάς, θα έχει τελειώσει σε μισή ώρα, αλλά και αν κάποιος συνάδελφος θέλει να πει κάτι, θα ήταν προτιμότερο να το πει τώρα. Θα μας παιδέψει, αν γίνει αργότερα. Αν κάνουμε κάτι δεκτό, θα το πούμε από το πρωί.","ΑΝΔΡΕΑΣ ΛΟΒΕΡΔΟΣ",286
"97473"," Θα λάβετε υπ' όψιν σας ότι η δεύτερη συνεδρίαση τελειώνει στις δώδεκα τη νύχτα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97474"," Βεβαίως, κύριε Πρόεδρε. 
Το πρωτοφανές όμως για εμάς ως διοίκηση είναι ότι άμα τη δημοσιεύσει του νόμου πρέπει να δημοσιευθούν και οι κανονιστικές πράξεις, οι υπουργικές αποφάσεις κατ’ εφαρμογήν κατόπιν εξουσιοδοτήσεως. 
Το πρωί, πριν προεδρεύσετε εσείς, διένειμα στο Σώμα όσες καταρτίστηκαν μέχρι χθες και τώρα θέλω να καταθέσω αυτές που καταρτίστηκαν έως την Κυριακή το βράδυ, ώστε όλοι οι Βουλευτές να ξέρουν πώς θα εφαρμοστεί ο νόμος κανονιστικά και ποιες πράξεις θα δημοσιευτούν σήμερα το βράδυ στην Εφημερίδα της Κυβέρνησης. Τα καταθέτω στα Πρακτικά.
(Στο σημείο αυτό ο Υπουργός Υγείας και Κοινωνικής Αλληλεγγύης κ. Ανδρέας Λοβέρδος καταθέτει για τα Πρακτικά τις προαναφερθείσες υπουργικές αποφάσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΑΝΔΡΕΑΣ ΛΟΒΕΡΔΟΣ",286
"97475"," Παρακαλώ να κατατεθούν στα Πρακτικά και να διανεμηθούν στους συναδέλφους.
Το λόγο έχει ο κ. Θεόδωρος Δρίτσας, Βουλευτής του Συνασπισμού Ριζοσπαστικής Αριστεράς.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97476"," Ευχαριστώ, κύριε Πρόεδρε.
Σε συνθήκες κοινοβουλευτικής ασφυξίας, που εξελίσσεται και σε κοινοβουλευτική παρωδία, θα μπορούσε να υπάρχει και ένα ακροτελεύτιο άρθρο «και ό,τι άλλο θέλει ο κύριος Υπουργός» για να λήξει και να μην έχουμε εκκρεμότητες και να μπορούν να δημοσιευτούν αύριο πουρνό-πουρνό οι κανονιστικές διατάξεις. Αυτή είναι κοινοβουλευτική κατάπτωση, κύριε Πρόεδρε.
Εν πάση περιπτώσει, επιλέγω δυο, τρία ζητήματα σε αυτόν τον κυκεώνα των ρυθμίσεων που καταργεί και το σύστημα υγείας και τις εργασιακές σχέσεις και πολλά άλλα. Θα μιλήσω και εγώ για τα γενόσημα, σχολιάζοντας κατ’ αρχάς το ιερό μένος με το οποίο, στην αρχή της συνεδρίασης, κατήγγειλε ο κύριος Υπουργός το «βρώμικο πόλεμο συμφερόντων». 
Ναι, κύριε Υπουργέ, υπάρχει πόλεμος συμφερόντων. Από τη στιγμή που το φάρμακο είναι και αυτό εμπόρευμα και δεν έχετε κάνει τίποτα, χρόνια τώρα, για να εξαιρεθεί της λειτουργίας του ως εμπόρευμα, τα συμφέροντα τα έχετε νομιμοποιήσει εσείς με τις πολιτικές σας. 
Δεν ρυθμίζετε επί τη βάσει των αναγκών της παροχής έγκυρων υπηρεσιών υγείας στους πολίτες, αλλά επί τη βάσει των οικονομοτεχνικών και της εξοικονόμησης πόρων πολιτικών σας. Από τη στιγμή που κάνετε αυτήν την επιλογή, είναι λογικό να πυροδοτείτε συμφέροντα. Μάλιστα ελέγχεστε γι’ αυτό, διότι όταν ρυθμίζετε το θέμα των γενοσήμων με τέτοιον τρόπο, ώστε να μεταβληθεί η χορήγησή τους σε ένα καθημερινό χρηματιστήριο τιμών με ψηφιακό τρόπο, αυτό θα γίνει, κύριε Υπουργέ. Μην απορείτε.
Όποιος ξέρει πώς λειτουργεί η αγορά των φαρμάκων, μπορεί να σας το εξηγήσει αυτό. Δεν το ξέρετε. Στηρίζεστε σε συμβούλους. Το θέμα όμως δεν το κατέχετε. Ξέρετε πολύ καλά ότι είστε επίμονος και εγωκεντρικός. Δεν ακούτε τους καθ’ ύλην αρμόδιους. Θεωρείτε ότι οι φαρμακευτικοί ή οι ιατρικοί σύλλογοι έχουν κατ’ ανάγκη ιδιοτέλεια. Έχουν και τις ιδιοτέλειές τους, όπως όλες οι κοινωνικές ομάδες αλλά ξέρουν το θέμα. 
Έχετε, λοιπόν, να ρυθμίσετε τα γενόσημα. Πράγματι για να ρυθμιστεί σωστά το θέμα των γενοσήμων, δεν μπορεί να μην είναι κανείς υπέρ των γενοσήμων. Χρειάζεται να εξασφαλίζονται βασικοί όροι και προϋποθέσεις δυνατότητας ελέγχου της ισοδυναμίας τους και της δραστικής τους επάρκειας.
Τα φαινόμενα και τα κρούσματα όχι μόνο στα γενόσημα αλλά συνολικά στα φάρμακα ελλιπούς βιοϊσοδυναμίας είναι συχνά. Δεν είναι κάτι που συμβαίνει μία στο τόσο. 
Εκρηκτικό θέμα δημιουργήθηκε προ ολίγων ετών –δεν ξέρω αν σας έχουν ενημερώσει- για ένα απλό φάρμακο καθημερινής χρήσης –δεν είναι υψηλής τεχνολογίας- τη θυροξίνη για τον θυρεοειδή και μάλιστα παραγόμενο από ελληνική και δημοφιλή εταιρεία, διότι είχε καταφέρει να κυκλοφορεί το φάρμακο αυτό σε πολλές δραστικές δυναμικότητες κι έδινε τη δυνατότητα στους γιατρούς να κάνουν εξειδικευμένες παρεμβάσεις. Έγινε η «στραβή» λοιπόν και το έκδοχο δεν λειτουργούσε σωστά. Ταλαιπωρήθηκε η ελληνική κοινωνία, κι ιδίως οι γυναίκες, πάνω από εξάμηνο, μέχρι να βρεθεί η λύση. Επιβαρύνθηκε ο κρατικός προϋπολογισμός πάρα πολύ, διότι έρχονταν εισαγόμενα πλέον, για να καλύψουν το κενό, τα οποία ήταν πανάκριβα, είχαν πολλαπλάσια τιμή. Γιατί η θυροξίνη είναι φθηνό φάρμακο. 
Πώς θα τα λύσετε αυτά με μία τόσο διάχυτη αγορά γενοσήμων που νομοθετείτε και μ’ έναν ΕΟΦ –να μην τα επαναλάβω- που δεν επαρκεί ούτε για τα στοιχειώδη; Πώς θα τα λύσετε, στο όνομα της εξοικονόμησης πόρων και της μείωσης της φαρμακευτικής δαπάνης, που όλοι συμφωνούμε; Σας τα είπε αυτά κανείς; Έχει υπ’ όψιν του κανείς από τους συμβούλους σας πώς λειτουργεί η αγορά; Δεν είναι, λοιπόν, τόσο απλό το θέμα, που επαίρεστε ότι συγκρούεστε με συμφέροντα. Και πώς όταν καταρρακώνεται η ελληνική φαρμακοβιομηχανία δεν θα λάβουμε υπ’ όψιν και τις άλλες, δευτερογενείς παραμέτρους, όπως θέσεις εργασίας, ασφαλιστικές εισφορές, το ένα και το άλλο; 
Έρχομαι στο ωράριο φαρμακείων. Απαντήσατε στον κ. Ροντούλη πριν.","ΘΕΟΔΩΡΟΣ ΔΡΙΤΣΑΣ",139
"97477"," Αντιφάσκετε όμως, κύριε Δρίτσα.","ΑΝΔΡΕΑΣ ΛΟΒΕΡΔΟΣ",286
"97478"," Ωραία, να μου απαντήσετε λοιπόν. 
Εγώ θίγω ζητήματα τα οποία οι ρυθμίσεις σας τα παροξύνουν αντί να τα αντιμετωπίζουν, γιατί βιάζεστε πάρα πολύ να ανταποκριθείτε στις επιταγές της τρόικας. Τέτοιου είδους αλλαγές είναι πολύ ουσιαστικές σε μήκος χρόνου, με σωστή οργάνωση, με σωστές υποδομές κι όχι ως τεχνάσματα και «πυροτεχνήματα». 
Όσον αφορά το ωράριο φαρμακείων, έτσι σας συμβούλευσαν και πάλι; Ναι, οι φαρμακοποιοί κάνουν υπερωριακή απασχόληση εφημεριών και διανυκτερεύσεων και υπάρχουν τέτοια κρούσματα φαρμακοποιών που δεν ανταποκρίνονται στα καθήκοντά τους ως ελάχιστη εξαίρεση κι όχι ως κανόνας. Ο κανόνας είναι ότι όλοι οι φαρμακοποιοί βρίσκονται στις θέσεις τους χειμώνα καλοκαίρι και νύχτα και πάντα, και μάλιστα γυναίκες που κινδυνεύουν σε γειτονιές ερημικές. Διανυκτερεύουν και φέρνουν και το σύζυγό τους κοντά ή τον αδελφό τους, για να έχουν μία στοιχειώδη ασφάλεια και να μπορούν να αντεπεξέλθουν.
Δεν μπορώ να καταλάβω αυτήν την περίφημη «απελευθέρωση» που προβλέπει ότι ένα φαρμακείο μπορεί να είναι ανοιχτό και δεκαοκτώ ώρες. Μα, ένα φαρμακείο υποχρεωτικά, εκ του νόμου, λειτουργεί με χορήγηση φαρμάκων «διά χειρός φαρμακοποιού». Το ξέρει αυτό ο κύριος Υπουργός που έφυγε; Πώς μπορεί αυτός ο «εθελοντής», ο πολύ φιλότιμος -και με μεγάλη επιχειρηματική έγνοια να αναπτύξει την επιχείρησή του- φαρμακοποιός να είναι δεκαοκτώ ώρες κάθε μέρα; Διά χειρός φαρμακοποιού, απαιτεί ο νόμος. Πώς θα λειτουργεί λοιπόν; Θα είναι μια επιχείρηση υπερεκμετάλλευσης ανθρώπινης εργασίας άλλων και αθέμιτου ανταγωνισμού. Εδώ έρχεται ο Πανελλήνιος Φαρμακευτικός Σύλλογος, ο Σύλλογος Αττικής, ο Σύλλογος Πειραιά, ο Σύλλογος Αχαΐας και κάνουν προτάσεις να οργανωθούν οι εφημερίες με διεύρυνση του αριθμού των εφημερευόντων φαρμακείων, για να καλύπτονται όλες οι πραγματικές ανάγκες, εάν τίθεται θέμα μη κάλυψης. 
Όμως όλα αυτά, κύριε Πρόεδρε -μιας κι ο κύριος Υπουργός λείπει- αθροιζόμενα με τα υπόλοιπα μέτρα και το ωράριο οδηγούν στην απολύτως βέβαιη μη βιωσιμότητα του ελληνικού φαρμακείου. Ο χρόνος που θα μας έρθει ένας άλλος Υπουργός και θα μας πει να επιτρέψουμε στα φαρμακεία να λειτουργούν κι ως ανώνυμες ή ετερόρρυθμες εταιρείες δεν αργεί. Αυτό είναι και το «κλειδί» και αίτημα τριακονταετίας για τις μεγάλες φαρμακευτικές αλυσίδες. Κι εκεί είναι που αντέχει ακόμη, η τελευταία «γραμμή Μαζινό» για το ελληνικό φαρμακείο. Αν καταργηθεί κι αυτό –και θα έρθει ένας Υπουργός, όπως εξελίσσονται τα πράγματα και θα το εισηγηθεί κάποια στιγμή κι αυτό- θα το νιώσει απολύτως το ελληνικό φαρμακείο, με την υπευθυνότητα του υπεύθυνου φαρμακοποιού, και θα ενταχθεί στο συνολικό κύκλωμα του franchising και της μονοπωλιακής εκμετάλλευσης. Και τότε να δούμε τι συνομιλητή θα έχει το κάθε Υπουργείο και αν θα μπορεί να επιβάλει μείωση τιμών ή όχι, με τους τεράστιους εκβιασμούς που θα έχει ως δυνατότητα αυτό το μεγάλο, ισχυρό μπλοκ δύο-τριών μονοπωλίων φαρμακευτικής εμπορίας. 
Τελειώνω, κύριε Πρόεδρε, με δύο επισημάνσεις για τη λειτουργία των ιδιωτικών γραφείων ευρέσεως εργασίας στα άρθρα 98 και 112 και για τα άρθρα 113 και 115, που αφορούν την προσωρινή απασχόληση. Είναι η κατάργηση του ΟΑΕΔ, η κατάργηση της στοιχειώδους κρατικής έγνοιας για την αγορά εργασίας, ακόμη κι έτσι, με τους όρους και τους κανόνες που γίνεται! 
Δεν θα πω για τους αστέγους. Χρειάζεται μια ολόκληρη συζήτηση. 
Τελειώνω με τους μετανάστες και την «ιερή έξαρση» της Νέας Δημοκρατίας. Παράνομους και αόρατους τους θέλει τους μετανάστες το πολιτικό σύστημα και τα οικονομικά συμφέροντα στην Ελλάδα και με τις ρυθμίσεις που εισάγει αυτή η τροπολογία αυτό που κάνει είναι να δένει χειροπόδαρα κάποιους απ’ αυτούς σ’ έναν εργοδότη, ο οποίος θα έχει τη δυνατότητα να εκβιάζει κάθε μετανάστη. Χάριν μιας τρίμηνης ή εξάμηνης νόμιμης εργασίας του, με ευτελή ποσά αμοιβής, ο μετανάστης θα είναι δεσμευμένος σ’ έναν και μόνο εργοδότη. 
Κύριε Πρόεδρε, δεν υπάρχει άλλο περιθώριο χρόνου. Σταματώ, λοιπόν, εδώ κι ευχαριστώ για την ανοχή σας.
(Χειροκροτήματα από την πτέρυγα του ΣΥΡΙΖΑ)","ΘΕΟΔΩΡΟΣ ΔΡΙΤΣΑΣ",139
"97479"," Ευχαριστούμε τον κ. Δρίτσα.
Το λόγο έχει ο Ανεξάρτητος Βουλευτής Νομού Αττικής κ. Αθανάσιος Λεβέντης.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97480"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, κατ’ αρχάς έχουμε ένα τεράστιο νομοσχέδιο που έχει πάρα πολλά κεφάλαια και που, αν θέλετε, δεν είναι σ’ ένα ενιαίο σύνολο. Εκτός αυτού, έχουμε κι αυτόν το χείμαρρο των τροπολογιών, κύριε Υπουργέ, που είναι στην πράξη αδύνατο να τις παρακολουθήσει και να τις μελετήσει κανείς, όπως θα όφειλε. 
Έρχεται, λοιπόν, αυτό το νομοσχέδιο με τη διαδικασία του επείγοντος, όπως εσείς το χαρακτηρίσατε. Και, βέβαια, εδώ υπάρχουν και οι μνημονιακές πιέσεις που οδηγούν προς αυτήν την κατεύθυνση. 
Θα προσπαθήσω να τοποθετηθώ μέσα στα περιορισμένα πλαίσια που μου επιτρέπει ο χρόνος. 
Κατ’ αρχάς, όσον αφορά την ανασυγκρότηση των υγειονομικών περιφερειών, είπαμε και στην επιτροπή ότι έχουν γίνει διάφορες μεταρρυθμίσεις. Αλλάζει ο χαρακτήρας, αλλάζει το περιεχόμενο, αλλάζει, αν θέλετε, και η εδαφική επικράτεια της κάθε υγειονομικής περιφέρειας. Όμως τα πράγματα δεν αλλάζουν. Δεν πάνε προς το καλύτερο. Ξέρουμε πολύ καλά -το ξέρουν οι πάντες αλλά κι εσείς, κύριε Υπουργέ- ότι τα υγειονομικά μας πράγματα πάνε από το κακό στο χειρότερο. Δυστυχώς, αυτό το διαπιστώνει κάθε μέρα ο ελληνικός λαός και το πληρώνει κιόλας με την υγεία του, για να μην πω ότι μερικές φορές το πληρώνει και με την ίδια του τη ζωή. Δεν νομίζω ότι θα αλλάξουν και τώρα τα υγειονομικά μας πράγματα. 
Αυτό που θα ήθελα όμως να πω εδώ είναι ότι μέσα σ’ αυτά τα πλαίσια μπαίνει και το ζήτημα του πώς είναι πλαισιωμένες οι υγειονομικές μας μονάδες. Υπάρχουν τεράστιες ελλείψεις σε προσωπικό, ιδιαίτερα νοσηλευτικό, και με τους περιορισμούς που τίθενται –φεύγουν πέντε ή δέκα και προσλαμβάνεται ένας- δεν μπορούν να καλυφθούν οι ανάγκες, τη στιγμή μάλιστα που είχαμε και μία μαζική αποχώρηση υγειονομικού και άλλου προσωπικού από τα νοσοκομεία και τις άλλες υγειονομικές μονάδες λόγω όλων αυτών των διατάξεων που έχουν έρθει, με τις συνταξιοδοτήσεις και τα σχετικά.
Χθες μάλιστα ψηφίσαμε ότι θα περιοριστούν και τα ποσά τα οποία διατίθενται για τις εφημερίες των υγειονομικών. Αυτό το θέμα πρέπει να το έχουμε σοβαρά υπ’ όψιν. Περιορίζονται οι μισθοί, περιορίζονται οι συντάξεις, αλλά περιορίζονται και οι εφημερίες και έτσι δημιουργούνται τεράστια κενά. Αυτό είναι εις βάρος, δυστυχώς, των προσφερομένων υπηρεσιών, που όσο και να αγωνίζονται οι εργαζόμενοι στον υγειονομικό τομέα, δεν μπορούν να καλύψουν όλες αυτές τις ανάγκες. Κι από όλους έχει γίνει αποδεκτό ότι με τη δική τους αυτοθυσία μπορεί και στέκεται ό,τι στέκεται έως αυτήν τη στιγμή όρθιο. 
Όσον αφορά το άρθρο 6 για τον υπεύθυνο συντονιστή των κέντρων υγείας, λέτε ότι πρέπει να είναι γενικής ιατρικής ή παθολόγος. Δεν μπορώ να δεχθώ ότι ένας πεπειραμένος γυναικολόγος, γενικός χειρουργός, παιδίατρος, δεν έχει τη δυνατότητα να είναι συντονιστής. Αυτού του είδους η διακριτική μεταχείριση για μας είναι ακατανόητη και απαράδεκτη αν θέλετε. Δηλαδή, σε λίγο θα περάσουμε στα νοσοκομεία ότι δεν θα μπορούν να αναλάβουν διευθύνσεις και συντονιστικούς ρόλους κάποιες ειδικότητες. Αυτό νομίζω πως θα πρέπει να αποσυρθεί, κύριε Υπουργέ.
Όσον αφορά τη μηνιαία φαρμακευτική δαπάνη, έχουμε πει πολλές φορές ότι στην Ελλάδα ξοδεύονται πολύ περισσότερα για φάρμακα. Έχουμε πολύ μεγαλύτερη κατανάλωση φαρμάκων απ’ ό,τι στις άλλες ευρωπαϊκές και ανεπτυγμένες χώρες. Και αυτό είναι ζήτημα διαπαιδαγώγησης και των Ελλήνων πολιτών και των ασθενών, των συγγενών αλλά και των γιατρών. Μπορούμε να κάνουμε εξοικονόμηση στη φαρμακευτική δαπάνη, όχι γιατί το λέει το μνημόνιο, αλλά γιατί δεν χρειάζεται να χορηγούνται όλα αυτά τα φάρμακα. Οι βιταμίνες που χορηγούνται, δεν χρειάζονται. Και αυτά που χορηγούνται για τα εγκεφαλικά επεισόδια, δεν χρειάζονται στο συντριπτικό τους ποσοστό. Έχουμε υπερκατανάλωση αντιβιοτικών τα οποία δίνονται για ένα συνάχι κ.λπ..
Δεν μπορεί να συνεχιστεί άλλο αυτή η κατάσταση.
Όσον αφορά τη μηνιαία φαρμακευτική δαπάνη, λέτε ότι αν ξεπεραστεί το πλαφόν, θα αρχίσουμε να ζητάμε πίσω χρήματα. Τι θα κάνουμε δηλαδή; Αν ξοδέψαμε 1 δισεκατομμύριο ευρώ, ενώ έπρεπε να ξοδέψουμε 500 εκατομμύρια ευρώ, τον επόμενο μήνα δεν θα ξοδέψουμε τίποτα για φάρμακα; Εδώ λίγο το πράγμα μπατάρει και φοβάμαι ότι θα υπάρξουν σοβαρότατα προβλήματα.
Μπορεί να περιοριστεί η φαρμακευτική δαπάνη ξεκινώντας πρώτα με αυτό που είπα, με τη διαπαιδαγώγηση. Γίνεται υπερκατανάλωση από κακή, αν θέλετε, πληροφόρηση και κακή ιατρική αντιμετώπιση. Αυτό, όμως, δεν σημαίνει σε καμμία περίπτωση ότι όποιος έχει ανάγκη το φάρμακο, θα το στερείται. Μη φτάσουμε στο άλλο άκρο. Αυτήν τη στιγμή κινδυνεύουν καρκινοπαθείς να μην έχουν τα φάρμακά τους, γιατί υπάρχουν διάφορες διαδικασίες, γιατί πρέπει να περάσουν από σαράντα κύματα. Αυτά πρέπει οπωσδήποτε να αποκλειστούν.
Όσον αφορά τα φαρμακεία και το ωράριό τους, εμείς πιστεύουμε ότι πρέπει να απελευθερωθούν όλα τα επαγγέλματα, όπως πρέπει να απελευθερωθεί και το ωράριο των φαρμακείων. Δεν πρέπει όμως να παραγνωρίσουμε και ορισμένες πραγματικότητες. Τα περισσότερα φαρμακεία έχουν έναν φαρμακοποιό και αν χρειάζεται να είναι επί εικοσιτετραώρου στο πόστο του για να προσφέρει υπηρεσίες, θα δυσκολευτεί. Πρέπει, λοιπόν, να υπάρξουν και άλλες εναλλακτικές λύσεις.
Κύριε Υπουργέ, να φροντίσουμε να υπάρξει ένα νομικό πλαίσιο για τη διευκόλυνση των συνενώσεων μέσω αστικών συνεταιρισμών, ώστε να υπάρξουν πιο μεγάλες, πιο υγιείς και πιο ευέλικτες μονάδες.","ΑΘΑΝΑΣΙΟΣ ΛΕΒΕΝΤΗΣ",280
"97481"," Κύριε Πρόεδρε, μου επιτρέπετε μια διακοπή;","ΑΝΔΡΕΑΣ ΛΟΒΕΡΔΟΣ",286
"97482"," Ορίστε, κύριε Υπουργέ, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97483"," Στον προηγούμενο νόμο κάναμε τη ρύθμιση για τις συμπράξεις. Έχουν γίνει τριακόσιες συμπράξεις φαρμακοποιών. Είναι μια sui generis νομική μορφή.
Ο αστικός συνεταιρισμός τι διαφορετικό είναι από αυτήν τη σύμπραξη; Εάν μου το πείτε, θα το βάλω σήμερα. Αλλά να μου το διευκρινίσετε νομικά, γιατί δεν το ξέρω.","ΑΝΔΡΕΑΣ ΛΟΒΕΡΔΟΣ",286
"97484"," Θα μπορεί να υπάρξει μια ένωση δύο, τριών ή περισσότερων μικρών φαρμακείων, ώστε να μπορούν να συνεργάζονται και να αλληλοσυμπληρώνονται.","ΑΘΑΝΑΣΙΟΣ ΛΕΒΕΝΤΗΣ",280
"97485"," Το έχουμε κάνει αυτό. Θα σας φέρω τη διάταξη.","ΑΝΔΡΕΑΣ ΛΟΒΕΡΔΟΣ",286
"97486"," Κατ’ αρχάς καλύπτεται από τις συμπράξεις.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97487"," Εάν καλύπτεται, έχουμε ήδη συμφωνήσει. Εάν δεν καλύπτεται, πρέπει να συμφωνήσουμε τώρα.","ΑΝΔΡΕΑΣ ΛΟΒΕΡΔΟΣ",286
"97488"," Κύριε Υπουργέ, θα ήθελα τη διατύπωση.","ΑΘΑΝΑΣΙΟΣ ΛΕΒΕΝΤΗΣ",280
"97489"," Τα προνόμια στους συνεταιρισμούς…","ΝΙΚΟΛΑΟΣ ΤΣΟΥΚΑΛΗΣ",520
"97490"," Κύριε Πρόεδρε, θα φέρω την υφισταμένη ρύθμιση και αν υπάρχει ανάγκη συμπλήρωσης, οι κύριοι συνάδελφοι θα μου πουν. Είμαι πρόθυμος να τη δεχθώ.","ΑΝΔΡΕΑΣ ΛΟΒΕΡΔΟΣ",286
"97491"," Συνεχίστε, κύριε Λεβέντη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"97492"," Όλα αυτά γίνονται με πρωταρχικό σκοπό να εξυπηρετούνται οι πολίτες, ώστε να μπορούν να βρίσκουν το φάρμακο ευκολότερα. Κατ’ αυτόν τον τρόπο θα αποφύγουμε αυτό που συμβαίνει σε πολλές περιπτώσεις, να υπάρχει ένα φαρμακείο εδώ, ένα άλλο φαρμακείο χιλιόμετρα μακριά και το βράδυ, τη νύχτα ή την Κυριακή να δυσκολεύεται πολύ κάποιος να βρει το φάρμακο το οποίο έχει επιτακτική ανάγκη.
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Όσον αφορά τις χειρόγραφες συνταγές, όπου πληρώνει ο γιατρός όταν δεν συμπληρώνει την ηλεκτρονική συνταγή, αυτό θα μπορούσαμε να το απαιτήσουμε από τους γιατρούς, όταν πρώτα τους έχουμε δώσει τις απαιτούμενες δυνατότητες εκπαίδευσης και εργαλείων. Διαφορετικά, δεν μπορεί να ισχύσει αυτό.
Όσον αφορά τα γενόσημα, πιστεύω και ως γιατρός ότι η δραστική ουσία θα πρέπει να είναι το κριτήριο. Όμως, μην ξεχνάμε ότι τα φάρμακα δεν έχουν μόνο δραστική ουσία, έχουν και διάφορα έκδοχα. Και εδώ έχουμε τα παρατράγουδα. Έχουμε και φάρμακα που έρχονται από τρίτες χώρες. Πρέπει να δώσουμε προσοχή στα έκδοχα, στα στοιχεία που πρέπει να εξασφαλίζουν την καλή απόδοση -ανέφερε ο κ. Δρίτσας προηγουμένως τη θυροξίνη- και σε όλες τις προϋποθέσεις για να εξασφαλίζεται υγεία και για να μην υπάρχουν μολύνσεις, μικρόβια. Έχουμε δει τέτοια παρατράγουδα στο παρελθόν.
Δηλώσαμε για το Νοσοκομείο «Ερρίκος Ντυνάν» πως είμαστε κατά της πώλησής του, κατά της ενοποίησής του με τον τρόπο που πάει να γίνει και κατά…","ΑΘΑΝΑΣΙΟΣ ΛΕΒΕΝΤΗΣ",280
"97493"," Θα υπάρξει διόρθωση.","ΜΙΧΑΗΛ ΤΙΜΟΣΙΔΗΣ",502
"97494"," Κύριε Υπουργέ, θα περιμένω την τελική διατύπωση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ένα λεπτό την υπομονή σας και για μένα.","ΑΘΑΝΑΣΙΟΣ ΛΕΒΕΝΤΗΣ",280
"97495"," Κύριε Λεβέντη, πρέπει να ολοκληρώσετε. Έχετε πάρει διπλάσιο χρόνο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97496"," Όσον αφορά τα ψυχιατρεία, έτσι όπως τα περιορίζουμε, εμείς θα βρούμε μπροστά μας τα προβλήματα. Με την κρίση και με το κακό που έχει επιπέσει στη χώρα, έχουν αυξηθεί κατακόρυφα οι καταθλίψεις, οι αυτοκτονίες. Γι’ αυτό χρειάζονται προσεκτικές ενέργειες. Θα μπορούσαν να υπάρχουν ρυθμίσεις, αλλά το να καταργηθεί το Ψυχιατρείο της Τρίπολης, παραδείγματος χάριν, ή άλλα που νοσηλεύουν εκατοντάδες ανθρώπους, δεν είναι κάτι που μπορεί να επιτευχθεί γιατί θα έχει συνέπειες για την παρεχόμενη υγεία προς τον ελληνικό λαό.
Το δικαίωμα των εργαζομένων στην ενημέρωση και στη διαβούλευση είναι κάτι που θα έπρεπε ήδη να έχει κατοχυρωθεί.","ΑΘΑΝΑΣΙΟΣ ΛΕΒΕΝΤΗΣ",280
"97497"," Κύριε Λεβέντη, με όλο το σεβασμό στη γνώση που έχετε για το αντικείμενο…","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97498"," Τελείωσα, κύριε Πρόεδρε.
Όσον αφορά τα Ιδιωτικά γραφεία ευρέσεως εργασίας και την «ενοικίαση» των εργαζόμενων, είμαστε κατηγορηματικά αντίθετοι. 
Και για την Εθνική Σχολή Δημόσιας Υγείας θα ήθελα να πω ότι έχει τρία σκέλη: η δημόσια υγεία, τα οικονομικά της υγείας και το διοικητικό κομμάτι.
Για το δεύτερο και το τρίτο, ναι. Στο πρώτο, όμως, για το θέμα της δημόσιας υγείας, όπου η Σχολή Δημόσιας Υγείας θα μπορεί να ασχολείται με τη μικροβιολογία, με τη λοιμωξιολογία, με την επιδημιολογία, με την υγιεινή των παιδιών, με τα χρόνια και λοιμώδη νοσήματα και όλα τα σχετικά, εδώ έχουμε σοβαρές ενστάσεις. 
Νομίζω, κύριε Υπουργέ, ότι τα άρθρα αυτά θα έπρεπε να μελετηθούν καλύτερα, να ζητηθούν και οι γνώμες των ιατρικών σχολών, ώστε να μπορέσει να γίνει το καλύτερο δυνατό. Είναι μία σχολή η οποία έχει προσφέρει -και προσφέρει- εξαιρετικό έργο. Όχι, όμως, με αυτόν τον τρόπο. Γι’ αυτό εμείς διαφωνούμε με αυτόν τον τρόπο που τίθεται.
Επί της αρχής, λοιπόν, καταψηφίζουμε το νομοσχέδιο. Για τα άρθρα θα τοποθετηθούμε στη συνέχεια.
Ευχαριστώ.","ΑΘΑΝΑΣΙΟΣ ΛΕΒΕΝΤΗΣ",280
"97499"," Το λόγο έχει η κ. Αικατερίνη Περλεπέ – Σηφουνάκη, Βουλευτής του ΠΑΣΟΚ.
Παρακαλώ να τηρείται ο χρόνος, γιατί…","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97500"," Όχι από εμένα, κύριε Πρόεδρε. Όλοι μίλησαν πάνω από δέκα λεπτά. Όχι σε εμένα το πεντάλεπτο.","ΑΙΚΑΤΕΡΙΝΗ ΠΕΡΛΕΠΕ–ΣΗΦΟΥΝΑΚΗ",426
"97501"," Πρέπει να τηρείται ο χρόνος. Είναι κατεπείγον…","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97502"," Ευχαριστώ πολύ, κύριε Πρόεδρε. Κι εγώ θα έχω την ανοχή σας, γιατί μίλησαν όλοι για πάνω από δέκα λεπτά.","ΑΙΚΑΤΕΡΙΝΗ ΠΕΡΛΕΠΕ–ΣΗΦΟΥΝΑΚΗ",426
"97503"," Θα πρέπει να τηρείται ο χρόνος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97504"," Και κάποιοι στο τέλος δεν θα μιλήσουν καθόλου.","ΠΥΘΑΓΟΡΑΣ ΒΑΡΔΙΚΟΣ",53
"97505"," Κυρίες και κύριοι συνάδελφοι, με το παρόν νομοσχέδιο προωθούνται προσαρμογές στους τομείς της Υγείας και της Εργασίας, οι οποίες απαντούν αφ’ ενός μεν στις ανάγκες των εξελισσόμενων εδώ και καιρό μεταρρυθμίσεων σε αυτούς τους χώρους, αφ’ ετέρου, δε, στις επιταγές των μνημονιακών υποχρεώσεων της χώρας, όπως αυτές αποτυπώθηκαν στις σχετικές συμφωνίες.
Με τις παρεμβάσεις στο Δημόσιο Σύστημα Υγείας τροποποιείται η οργάνωση της λειτουργίας του με στόχο την αντοχή του στις πιέσεις από τη δυσμενέστατη οικονομική συγκυρία και τη βελτίωση των παρεχόμενων υπηρεσιών. 
Θα πρέπει, όμως, να προσεχθούν ιδιαίτερα ορισμένα ζητήματα από την εφαρμογή των επιμέρους άρθρων του νομοσχεδίου, για να μην υπάρξουν αντίθετα αποτελέσματα από τους παραπάνω στόχους.
Η λειτουργία υπό ενιαία διοίκηση διασυνδεόμενων νοσοκομείων ως αυτοτελών και ενιαίων νομικών προσώπων δημοσίου δικαίου και με τη νέα σύνθεση των διοικητικών συμβουλίων, δεν πρέπει σε καμμία περίπτωση να υποβαθμίσει τις παρεχόμενες υπηρεσίες των επιμέρους νοσοκομείων.
Είναι άλλο η εξοικονόμηση πόρων από τον εξορθολογισμό και την αντιμετώπιση της σπατάλης μέσω ενός μοντέλου διοίκησης ή ενός καλού συστήματος προμηθειών και άλλο οι περικοπές που υποβαθμίζουν ή «μαραίνουν» και τελικά καταργούν αναγκαίες λειτουργίες υπηρεσιών υγείας.
Ήδη έχουμε ένα βαρύτατο πλήγμα σε ό,τι αφορά τις εφημερίες των γιατρών.
Πρέπει να ξέρετε, κύριε Υφυπουργέ, ότι οι γιατροί για δέκα εφημερίες ετοιμότητας θα παίρνουν μόνο 300 ευρώ το μήνα. Και είναι γιατροί που έχουν σπουδάσει έντεκα, δώδεκα και δεκατρία χρόνια, εάν βάλουμε τα έξι χρόνια του πανεπιστημίου και τα πάνω από πέντε χρόνια ειδικότητας, που είναι πλέον όλες οι ειδικότητες. Έχουν μειωθεί πάρα πολύ τα κονδύλια.
Στο σημείο αυτό θα ήθελα να σας πω –και θέλω να το προσθέσετε, όπως είχε ανέβει στο διαδίκτυο όταν γινόταν η διαβούλευση- το εξής: Θα πρέπει οι γιατροί του ΕΣΥ να μπορούν να έχουν και ιατρεία. Εγώ το επαναφέρω εδώ. Δεν μπορούν να υπάρχουν στα νοσοκομεία γιατροί τριών ταχυτήτων. Είναι οι πανεπιστημιακοί στους οποίους επιτρέψαμε να έχουν ιατρείο, είναι οι γιατροί του ΙΚΑ στα πρώην νοσοκομεία του ΙΚΑ, οι οποίοι έχουν πλέον ενταχθεί στο ΕΣΥ, που έχουν δικαίωμα να έχουν ιατρείο και οι γιατροί του ΕΣΥ δεν μπορούν να έχουν. Θα έπρεπε να προβλέπεται όποιος θέλει, να μπορεί να έχει ιατρείο. Θα μπορούσε να προστεθεί, όπως είχε ανέβει στο διαδίκτυο και αυτό: «Όποιος θέλει, να μπορεί να έχει και ιατρείο.» Δεν μπορεί οι γιατροί του ΕΣΥ να είναι κατώτεροι όλων των άλλων. Και δεν θα διαλυθεί το Εθνικό Σύστημα Υγείας αν μπορέσουν να έχουν και οι γιατροί του ΕΣΥ ιατρείο. Ούτως ή άλλως έχουν όλοι οι υπόλοιποι σε ένα νοσοκομείο.","ΑΙΚΑΤΕΡΙΝΗ ΠΕΡΛΕΠΕ–ΣΗΦΟΥΝΑΚΗ",426
"97506"," Έχει δίκιο η κ. Περλεπέ.
ΑΙΚΑΤΕΡΙΝΗ ΠΕΡΛΕΠΕ – ΣΗΦΟΥΝΑΚΗ: Συμφωνείτε, κύριε Γιαννόπουλε. Χαίρομαι που συμφωνείτε.","ΑΘΑΝΑΣΙΟΣ ΓΙΑΝΝΟΠΟΥΛΟΣ",103
"97507"," Μόνο που ο Υπουργός δεν είναι εδώ.
ΑΙΚΑΤΕΡΙΝΗ ΠΕΡΛΕΠΕ – ΣΗΦΟΥΝΑΚΗ: Ναι, θα ήθελα να είναι εδώ ο Υπουργός, για να μου απαντήσει κιόλας.
Ένα από τα σημεία του νομοσχεδίου που θέλω να υπογραμμίσω με θετικό πρόσημο, είναι η μεταφορά του συνόλου των αρμοδιοτήτων σε ό,τι αφορά την υγεία, στο Υπουργείο Υγείας. Αναφέρομαι κυρίως στον ΕΟΠΥΥ, που θα υπάγεται πλέον αποκλειστικά στον έλεγχο του Υπουργείου Υγείας.
Πρέπει, όμως, να παρατηρήσω ότι συνυπάρχει ένας σοβαρός κίνδυνος που μπορεί να αποδειχθεί καταστροφικός για το σύστημα. Αυτός είναι το ζήτημα με τα ΚΕΝ, τα κλειστά νοσήλια. Έτσι όπως διαμορφώθηκαν, χρειάζονται σίγουρα επανεξέταση. 
Και υπάρχουν, απ’ ότι γνωρίζω, κύριε Υπουργέ, κι άλλες επεξεργασίες για τα ΚΕΝ που πρέπει να ληφθούν υπ’ όψιν. Διαφορετικά, το σύστημα θα τιναχθεί στον αέρα, έτσι όπως ήταν οι τιμές στα κλειστά νοσήλια. Ιατρικές πράξεις που πριν κοστολογούνταν «μηδέν», τώρα κοστολογούνται με 900 και 1.000 ευρώ.
Έρχομαι τώρα στο ζήτημα των φαρμάκων και της δραστικής ουσίας. Επειδή πολύς λόγος έχει γίνει και Υπουργοί έχουν βγει στα κανάλια και λένε ότι οι γιατροί δεν θέλουν τα γενόσημα, θέλω να πω το εξής: Αυτό είναι μέγα λάθος. Όλοι οι γιατροί θέλουν τα γενόσημα. Και γράφουν γενόσημα. Και θα γράψουν και πολλά περισσότερα. Κι ας πάνε και στο 50% και στο 80% οι συνταγές με γενόσημα. Να ξέρουμε, όμως, ποιο γενόσημο είναι. Να υπάρχει και η εμπορική ονομασία. 
Κατ’ αρχάς, από το μέτρο αυτό δεν υπάρχει κανένα οικονομικό αντίκρισμα. Μπορεί να είναι επιταγή της τρόικας, αλλά μπορεί να μας δίνει τη δραστική ουσία και να είναι και η εμπορική ονομασία.
Έχουμε χρόνια αρρώστους που παίρνουν συγκεκριμένα φάρμακα. Κύριε Τιμοσίδη, είστε γιατρός. Οι χρόνια άρρωστοι παίρνουν συγκεκριμένα φάρμακα. Όλοι έχουμε στην οικογένειά μας αρρώστους που παίρνουν συγκεκριμένα φάρμακα επί πολλά χρόνια, γιατί έχουν νευρολογικές παθήσεις είτε παθολογικές είτε οτιδήποτε. Δεν μπορείς σε αυτό τον άρρωστο που έχει ρυθμιστεί από μία αγωγή εδώ και χρόνια, να του πεις, «τώρα θα πάρεις τη φαρμακευτική ουσία και όποιο φάρμακο έρθει». Δεν είναι έτσι. 
Επίσης, με αυτόν τον τρόπο καταστρέφουμε την εγχώρια φαρμακοβιομηχανία, η οποία κάνει επενδύσεις, έχει θέσεις εργασίας…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Όχι, κύριε Πρόεδρε, θέλω την ανοχή σας. Όλοι μίλησαν για πάνω από δέκα λεπτά. 
Δεν θα καταστρέψουμε, λοιπόν, την εγχώρια φαρμακοβιομηχανία. Και γνωρίζουμε πάρα πολύ καλά ότι υπάρχει τρόπος να γίνεται κατάχρηση και να μην έχει κανένα όφελος η οικονομία. 
Τέλος πάντων, όλοι αυτοί που ασχολούνται με την οικονομία της υγείας ας είναι σε δεύτερο βαθμό σε αυτήν τη φάση.
Βέβαια, θα πρέπει υπεύθυνος να είναι πάντα ο γιατρός. Όπως είναι υπεύθυνος για τη διάγνωση, πρέπει να είναι και για τη θεραπεία. Δεν μπορεί ο φαρμακοποιός να αλλάζει το φάρμακο κατά το δοκούν, λέγοντας στον άρρωστο ότι υπάρχει φάρμακο πιο φθηνό από αυτό που του έχει γράψει ο γιατρός και να του δίνει το πιο φθηνό. Υπεύθυνος είναι μόνο ο γιατρός για τη θεραπεία που γράφει στον άρρωστό του.
Βέβαια, υπάρχει κι ένα δεύτερο σημείο: Μπορεί να δημιουργηθεί μία «καρτελοποίηση» σε αυτόν τον τομέα από εταιρείες εισαγωγής γενόσημων. Πώς θα μπορέσουμε να την αποτρέψουμε;
Δεν πρέπει να δημιουργήσουμε ανασφάλεια ούτε στον ασθενή ούτε στο γιατρό ούτε στο φαρμακοποιό. 
Δεν είναι τόσο απλό το πρόβλημα αυτό. 
Και, βέβαια, χρειάζεται διαρκώς ένας έλεγχος από τον ΕΟΦ. Θα πρέπει ο ΕΟΦ να κάνει τη δουλειά του, γιατί δεν την έκανε όπως έπρεπε. Θα πρέπει, λοιπόν, να ασχοληθεί και να δραστηριοποιηθεί όπως πρέπει. 
Επίσης, θα πρέπει να λειτουργήσει και η Επιτροπή Ανταγωνισμού. Και, βέβαια, όλοι οι επιστήμονες που ασχολούνται με το φάρμακο, να ασχοληθούν πάρα πολύ σοβαρά.
Πιστεύω ότι έχω γίνει κατανοητή.
Όσον αφορά τώρα το κοινωφελές Ίδρυμα «Ερρίκος Ντυνάν», εγώ είμαι κάθετα αντίθετη να υπάρξει μία ενιαία διοίκηση για το Ίδρυμα «Ερρίκος Ντυνάν» και για το Νοσοκομείο «Ερυθρός Σταυρός». Το Νοσοκομείο «Ερυθρός Σταυρός» είναι ένα νοσοκομείο του Εθνικού Συστήματος Υγείας. Μπορούν να γίνουν πάρα πολλά πράγματα. Δηλαδή, οι άρρωστοι από το «Κοργιαλένειο» να πηγαίνουν στο «Ερρίκος Ντυνάν». Να προσλαμβάνεται προσωπικό από το Ίδρυμα χωρίς ΑΣΕΠ για να πηγαίνει στο νοσοκομείο. Δεν μπορεί να είναι συγκοινωνούντα δοχεία ένα νοσοκομείο, που είναι αμιγώς του Εθνικού Συστήματος Υγείας, νομικό πρόσωπο δημοσίου δικαίου, με ένα νομικό πρόσωπο ιδιωτικού δικαίου.
Εδώ πρέπει να επισημάνω και κάτι άλλο: Το ελληνικό δημόσιο πληρώνει στον «Ερυθρό Σταυρό» για το «Κοργιαλένειο» και για το «Ασκληπιείο» εκατομμύρια ευρώ το χρόνο σαν ενοίκιο. Είχαμε νομοθετήσει, όταν ήταν Υπουργός ο κ. Αβραμόπουλος, και είχε αναπροσαρμοστεί το ενοίκιο στα 10.000.000 ευρώ, προσαυξημένο κάθε χρόνο με τον τιμάριθμο, συν 2%. Αυτό σημαίνει ότι θα μπορούσαμε κάθε πέντε χρόνια να φτιάχνουμε ένα καινούργιο νοσοκομείο μόνο με τα χρήματα που δίνουμε για το ενοίκιο γι’ αυτά τα δύο νοσοκομεία.
Θεωρώ, λοιπόν, ότι δεν πρέπει να υπάρξει μία διασύνδεση και το ένα να παραμείνει με τη διοίκησή του, ενώ όσον αφορά το Ίδρυμα «Ερρίκος Ντυνάν», ας βρεθούν τρόποι για να μην πωληθεί.
(Στο σημείο αυτό κτυπάει ξανά το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε, σε μισό λεπτό. Έχω πολύ λιγότερο χρόνο απ’ ό,τι είχαν όλοι οι άλλοι.
Σε ό,τι αφορά την Επιτροπή Προμηθειών είχαμε πει, κύριε Υπουργέ, να έρθει αυτή η επιτροπή και να μας πει ποιο ήταν το έργο της στον ενάμιση χρόνο. Διότι γνωρίζουμε οι περισσότεροι ότι όλα -το 80%- αυτό το διάστημα ήταν εξωσυμβατικά. Ελάχιστοι -εάν υπήρξε και κάποιος- από τους διαγωνισμούς τελεσφόρησαν.
Δεν καταλαβαίνω γιατί σε μια επιτροπή που δεν ξέρουμε το έργο της -δεν έχει έρθει να μας το πει στην αρμόδια επιτροπή της Βουλής- θα πρέπει να παρατείνουμε τη θητεία της μέχρι του χρόνου το καλοκαίρι.
Όσον αφορά τώρα το δεύτερο μέρος του νομοσχεδίου που αφορά τα ζητήματα του Υπουργείου Εργασίας, θέλω να αναφερθώ επιγραμματικά στη σύσταση του Ενιαίου Ταμείου Επικουρικής Ασφάλισης για τη διασφάλιση της βιωσιμότητας των επικουρικών συντάξεων, στην αναγνώριση των αστέγων ως ευπαθούς κοινωνικής ομάδας, αλλά βεβαίως και στις προβλέψεις της τροπολογίας για την ιατροφαρμακευτική κάλυψη των ανέργων ή των υποαπασχολούμενων, ρύθμιση ιδιαίτερα σημαντική αυτήν την περίοδο της αυξημένης ανεργίας.
Επίσης, θέλω να αναφερθώ στη ρύθμιση για τις διευκολύνσεις σε δανειολήπτες από φορείς κοινωνικής ασφάλισης και από το Μετοχικό Ταμείο Πολιτικών Υπαλλήλων. Τέτοιες αλλά και ακόμα πιο γενναίες διευκολύνσεις πρέπει να προωθηθούν άμεσα για όλους τους δανειολήπτες.
Σας ευχαριστώ πολύ για την ανοχή σας, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΑΘΑΝΑΣΙΟΣ ΓΙΑΝΝΟΠΟΥΛΟΣ",103
"97508"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι δύο μαθητές και μαθήτριες και τρεις εκπαιδευτικοί από το Γυμνάσιο Καστορείου Λακωνίας. 
Η Βουλή τους καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Υπουργός Υγείας και Κοινωνικής Αλληλεγγύης κ. Ανδρέας Λοβέρδος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97509"," Κυρία συνάδελφε, κυρία Περλεπέ, σας ευχαριστώ για τις ειδικές σας επισημάνσεις. Θα μου επιτρέψετε να μην ξεκινήσω την ομιλία μου με μια-δύο απαντήσεις σ’ αυτές, αλλά να πάρω θέση σ’ αυτά που είπατε και να βγάλουμε και ένα τελικό συμπέρασμα στην πορεία της ομιλίας μου, παρ’ ότι ειδικά το τελευταίο με την Επιτροπή Προμηθειών -επειδή θα καταλάβετε όταν αγορεύσω ότι έχετε απόλυτο άδικο- θα ήθελα να το πω πρώτο. Το άγχος μου είναι να το πω πρώτο, όμως θα πάρει τη σειρά του κανονικά με τη φορά του λόγου μου ανάλογα με τα επιχειρήματά μου και την ποιότητά τους.
Παίρνω το λόγο δεύτερος επιχειρηματολογών στην Αίθουσα αυτή για την ουσία και τις ειδικές πτυχές του σχεδίου νόμου μετά την κ. Κουρουπάκη. 
Θέλω να συγχαρώ τη συνάδελφο από το Βήμα αυτό, διότι ανέλαβε μέσα σε λίγες ώρες να διεκπεραιώσει ένα τραχύ έργο, κοινοβουλευτικά και πολιτικά, που σχετίζεται με δύο γιγαντιαίους τομείς του κοινωνικού κράτους, την εργασία και ασφάλιση και την υγεία, δύο τομείς οι οποίοι σχετίζονται με το μεγάλο μέρος των δαπανών της γενικής κυβέρνησης, με το μεγάλο μέρος των δαπανών του κράτους συνολικά, που πρέπει να εξορθολογιστούν. 
Η συνάδελφος, αλλά και όλοι εμείς που στηρίζουμε αυτόν τον αγώνα και αυτήν την πορεία, δεν έχουμε να προσφέρουμε δημαγωγικά επιχειρήματα στον ελληνικό λαό, έχουμε να προσφέρουμε μόνο απόπειρες εξορθολογισμού, κοινωνικής δικαιοσύνης, μείωσης σπατάλης των χρημάτων του ελληνικού λαού και τσακίσματος της διαφθοράς. Ευχαριστώ πολύ, κυρία συνάδελφε, για την προσπάθειά σας.
Δεν έχω χρόνο να γενικεύσω -δυστυχώς έχω πάρα πολλά θέματα- και μπαίνω κατευθείαν στην ουσία. 
Το πρώτο τμήμα του σχεδίου νόμου σχετίζεται με την υγεία και κατά μείζονα λόγο, κατά περίπου ένα ποσοστό 90%, οι ρυθμίσεις είναι εφαρμοστικές του δεύτερου προγράμματος, που πριν από λίγες ημέρες κυρώσαμε στη Βουλή των Ελλήνων. 
Πρώτη υποχρέωση μας -αλλά είναι κρίμα να το λέμε υποχρέωση, γιατί κατά την ταπεινή μου άποψη συνιστά μείζονα προτεραιότητα της ελληνικής πολιτείας, που όμως όλοι την έβρισκαν λογική αλλά τα τελευταία δεκαεπτά χρόνια ουδείς την έβαζε στην ημερήσια διάταξή του για να την κάνει πράξη- είναι να έχουμε ένα Υπουργείο αρμόδιο για όλα τα θέματα της υγείας, το Υπουργείο Υγείας. Ο πολίτης ποτέ του δεν κατάλαβε αν υπήρχε ένα θέμα με ένα γιατρό του ΙΚΑ ή με έναν ασφαλισμένο του ΙΚΑ, που δεν είχε τις υπηρεσίες που χρειαζόταν, ότι αυτό δεν αφορά την οδό Αριστοτέλους αλλά αφορά την οδό Πειραιώς και την οδό Σταδίου, το άλλο Υπουργείο δηλαδή. Και ορθώς δεν το καταλάβαινε. Δεν έφταιγε η έλλειψη πληροφόρησής του, έφταιγε η κακή θεσμική διάρθρωση της ελληνικής πολιτείας. Ευθυγραμμιζόμαστε με την κοινή λογική. 
Έπρεπε να φτάσει η χώρα σ’ αυτό το σημείο για να γίνει αυτό; Εγώ το είχα αναφέρει στον τέως Πρωθυπουργό, τον κ. Παπανδρέου, πολλές φορές. Αντί να μου το πιστώνει ο Τύπος, μου το χρέωνε ότι ήθελα να αυξήσω την ισχύ μου. Να πάρω, δηλαδή και τα ταμεία, που μόλις είχα αφήσει. Αυτά που τραβάει ο κ. Κουτρουμάνης, να τα τράβαγα εγώ, μαζί με τα νοσοκομεία. Πόσο κοντόφθαλμοι είναι η ελληνική δημόσια συζήτηση και τα υποκείμενά της, οι άνθρωποί της εννοώ; Έτσι αναφέρομαι στον όρο «υποκείμενα», οι άνθρωποί της δηλαδή. 
Έτσι, μου το χρέωναν αντί να μου το πιστώνουν. Και ήρθε η ώρα να το πιστωθώ, αλλά αλλιώς. Δεν έπρεπε να γίνει έτσι, έπρεπε μόνοι μας να το έχουμε κάνει αυτό. Να υπάρχει ένα Υπουργείο αρμόδιο γι’ όλες τις υπηρεσίες υγείας.
Θα μου πείτε και για τους κλάδους συντάξεων των ταμείων; Προφανώς όχι. Αυτά είναι ζητήματα του Υπουργείου Εργασίας και παραμένουν εκεί. Οι κλάδοι υγείας, όμως, όλων των ταμείων, ναι. Και όλα τα ταμεία πρέπει να υπάγονται στον ενιαίο οργανισμό που δημιουργήσαμε πριν από ένα χρόνο, που είχε μια οδύσσεια η εξέλιξη και η εφαρμογή του σχετικού νομοθετικού πλαισίου όλον αυτόν το χρόνο. Είχαμε πάρα πολλά προβλήματα στα τέλη Ιανουαρίου. Είχα πει ότι στα τέλη Φεβρουαρίου πολλά από αυτά θα έχουν λυθεί, αλλά όχι όλα. Και έτσι ακριβώς έχει γίνει τηρώντας όλα τα χρονοδιαγράμματα. Και στις φωνούλες εκείνες μέσα από το χώρο της υγείας, που έλεγαν ότι θα φύγει αυτός ή θα φύγει το ΠΑΣΟΚ και θα έρθει άλλο κόμμα, άρα άλλος Υπουργός και αυτός θα τον αλλάξει και θα τον καταργήσει τον ενιαίο οργανισμό και μου ζήταγαν παράταση μέχρι τον Ιούνιο, έλεγα «όχι». 
Ήταν θετικό ότι το δεύτερο πρόγραμμα συμπεριέλαβε και τον ΕΟΠΥΥ μέσα σ’ αυτά που πρέπει να βελτιώσουμε στην καθημερινή τους λειτουργία ως Ελληνική Δημοκρατία την επόμενη τετραετία. Και, τέλος, μ’ αυτήν την ακαταστασία των πονηρών. 
Θέλω να συγχαρώ τους συναδέλφους και να τους ευχαριστήσω που σ’ αυτήν τη Βουλή στήριξαν τη δημιουργία του ΕΟΠΥΥ όχι μόνο από την κυβερνητική τότε πλειοψηφία, αλλά και από τη μείζονα αντιπολίτευση. Ο Κοινοβουλευτικός Εκπρόσωπος σήμερα της Νέας Δημοκρατίας, ο κ. Σαλμάς, το είχε βοηθήσει το εγχείρημα αυτό. Μα, και η Νέα Δημοκρατία, ως παράταξη, μπορεί να το καταψήφισε, αλλά θυμάμαι και τον κ. Γιαννόπουλο και τον κ. Μαρκόπουλο -και αν κάνω κάπου λάθος, το διορθώνετε, κύριοι συνάδελφοι- που είχαν υποστηρίξει ορισμένες πλευρές του εγχειρήματος ή έστω τη θέση αρχής επ’ αυτού.
Κυρίες και κύριοι συνάδελφοι, με προσθήκη που με επιμονή κάναμε σήμερα το πρωί όχι απλώς τα τρία ταμεία που έμειναν από πιέσεις κομμάτων, εκτός ΕΟΠΥΥ μπαίνουν μέσα, αλλά προσδιορίσαμε και το χρόνο της ένταξής τους. Και για να δώσω και μια απάντηση σε συναδέλφους που έρχονται πάλι επί του πλαγίου να μου πουν: «Τι θα κάνεις μ’ αυτό το ταμείο;» λέω το εξής: 
Την 1η Απριλίου ο Οίκος Ναύτου γίνεται μέλος του ΕΟΠΥΥ. Οι υπάλληλοί του, φυσικά, δεν παθαίνουν τίποτα, συνεχίζουν, όπως και οι υπάλληλοι των προηγούμενων ταμείων, να εργάζονται για τον ΕΟΠΥΥ. Την 1η Μαΐου το ΤΑΥΤΕΚΩ γίνεται μέλος του ΕΟΠΥΥ. Και την 1η Ιουνίου το ΕΤΑΑ, το ταμείο δηλαδή των τριών μεγάλων επαγγελματικών κλάδων, γίνεται μέλος του ΕΟΠΥΥ και τέλος. Όλα τα ταμεία συγκροτούν πια ένα ταμείο που παρέχει πρωτοβάθμια υγεία. 
Θέλω να πω με την ευκαιρία που συζητώ το θέμα αυτό -δεν έχω χρόνο για περισσότερα- ότι χθες διεκπεραιώθηκε επιτέλους και διοικητικά η απόφασή μας με τον κ. Κουτρουμάνη, οι πρώην γιατροί του ΙΚΑ, νυν του ΕΟΠΥΥ, να προσφέρουν υπηρεσίες υγείας στους ασφαλισμένους και τα απογεύματα στα ιατρεία τους έως εκατόν πενήντα επισκέψεις, φυσικά, δωρεάν. Αυτό σημαίνει ένα εκατομμύριο επισκέψεις το χρόνο παραπάνω. Αυτό σημαίνει ελάφρυνση του πολίτη από τις ταλαιπωρίες της ουράς και ίσως όπως φιλοδοξούμε και οριστική εξάλειψη της ουράς.
Ένα ταμείο, ένα Υπουργείο. Τα θέματα της πρόνοιας, φυσικά, μεταφέρονται στο Υπουργείο Εργασίας, το αρμόδιο εξ αντικειμένου για ζητήματα που σχετίζονται με τον εργαζόμενο που έχει ανάγκη τη στοργή του κράτους, προνοιακά θέματα, με τον άνθρωπο που έχει ανάγκη της στοργή του κράτους, με την αναπηρία που το ίδιο αυτό Υπουργείο, με τον αρμόδιο Οργανισμό που ιδρύσαμε, ρυθμίζει κ.ο.κ..
Άρα δημοσιονομική διευθέτηση ναι μεν άλλα θέματα, αλλά και θεσμική διευθέτηση. Επιτέλους! 
Λυπάμαι, όμως, που έπρεπε να φτάσει η χώρα εκεί, για να κάνει τα αυτονόητα. Και είναι εδώ ο κ. Κρεμαστινός για να σας πει για ποιο λόγο διασπάστηκε το ενιαίο Υπουργείο, επί Δοξιάδη, επί Γεννηματά, από το ΠΑΣΟΚ, κακώς και έγινε α) Υπουργείο Υγείας και β) Υπουργείο Κοινωνικής Ασφάλισης. 
Κύριε Κρεμαστινέ, στην κριτική σας είχατε απόλυτο δίκιο. Έζησα τη σύγκρουση και των δύο γραφειοκρατιών και πόσο ζημιογόνες είναι για το τελικό αποτέλεσμα, που αφορά τον πολίτη. Και είναι πράγματι ένα καλό μέτρο πράγματι.
Πάμε τώρα σε άλλα θέματα, σε θέματα δημοσιονομικά, σπατάλης, διαφθοράς. Κυρίες και κύριοι Βουλευτές, είναι μέρες τώρα που η ηγεσία του Υπουργείου Υγείας κι εγώ προσωπικά δεχόμαστε έναν πρωτοφανή πόλεμο, σε προσωπικό, σε υπουργικό, σε υπηρεσιακό και σε πολιτικό επίπεδο, έναν πόλεμο από συνασπισμό συμφερόντων, έναν πόλεμο από συμφέροντα, που δεν αφορούν τις ορθολογικοποιημένες πατριωτικές, υγιείς, επιχειρηματικές δυνάμεις του τόπου. Όχι. Γιατί όλοι αυτοί οι υγιείς ελεύθεροι επαγγελματίες λειτουργούν με εθνικό φιλότιμο, με πατριωτισμό και με πραγματικά ευρωπαϊκό πνεύμα σε ό,τι αφορά την καθημερινή τους δουλειά. Είμαι περήφανος που έχω γνωρίσει τόσους στο χώρο της υγείας, γιατρούς, φαρμακοποιούς, φαρμακεμπόρους, επιχειρήσεις στο χώρο του φαρμάκου.
Εμείς είμαστε με αυτούς, με τους υγιείς, όχι με τον παρασιτισμό. Και δίνουμε μάχη για λογαριασμό του ελληνικού λαού επί δύο χρόνια, για να μειώσουμε τη σπατάλη και την εκεί κρυμμένη στην κακοδιοίκηση διαφθορά.
Κυρίες και κύριοι, παραλάβαμε μια φαρμακευτική δαπάνη 5.200.000.000 ευρώ τουλάχιστον, γιατί υπάρχει και άλλος ένας υπολογισμός που αυξάνει κατά 400.000.000 τη δαπάνη. Το 2009 μειώσαμε 1.750.000.000 τη δαπάνη των ασφαλιστικών ταμείων με τον κ. Κουτρουμάνη, σε δύο χρόνια εργασίας. Και τώρα τρέχουμε το έτος 2012, όπου η δαπάνη πρέπει να μειωθεί περισσότερο κατά 1 δισεκατομμύριο. Και αυτό θα επιτευχθεί σε όποιον αρέσει και σε όποιον δεν αρέσει. Και είτε είμαι εγώ είτε είναι οποιοσδήποτε άλλος συνάδελφος, το ίδιο θα κάνει. Γιατί ένα είναι το σωστό. Και αυτό είναι το σωστό.
Και τι θα κάνουμε; Έχουμε προβλέψει ήδη μια σειρά από μέτρα και προβλέπουμε και σήμερα μια σειρά από μέτρα με το παρόν σχέδιο νόμου. 
Σε αυτούς που πολεμούν με λάσπη, σε αυτούς που πολεμούν με μέσα ανίερα, σε αυτούς που έχουν βρει τις φωνούλες του ελληνικού δημόσιου λόγου για να περνούν μηνύματα και ακαταστασία, από χθες το πρωί όλη η ηγεσία του Υπουργείου, ο ΕΟΦ, εγώ προσωπικά, απαντάμε με κατάλληλα επιχειρήματα. Και σας ενημερώνω ότι ο πολίτης που κλυδωνίστηκε το Σαββατοκύριακο με όσα ακούστηκαν, άρχισε και ενημερώνεται και παίρνει θέση. 
Χθες είχα ένα e-mail από το νοσοκομείο της Λουκέρνης, από Έλληνα γιατρό εκεί, ο οποίος με συγχαίρει για τον αγώνα που δίνει το Υπουργείο Υγείας και μου δηλώνει ότι στην Ελβετία, χώρα παραγωγής φαρμάκων, όπως ξέρουν οι γιατροί, το 90% των φαρμάκων που συνταγογραφούν οι γιατροί είναι γενόσημα. 
Συγχαρητήρια, κυρίες και κύριοι εκτός Αιθούσης ευρισκόμενοι, λασπολόγοι. Η αλήθεια είναι απέναντι σας. Θα συναντηθείτε με αυτήν και τις επόμενες ημέρες και εκτός Βουλής. Ένα είναι το δεδομένο: Εμείς δεν κάνουμε πίσω ούτε έναν πόντο, γιατί έχουμε δίκιο. Και θα αποδειχθεί αυτό και στον πιο δύσπιστο αλλά ειλικρινών προθέσεων πολίτη.
Γενόσημα, λοιπόν. Με τι στόχο εμείς; Η Ελβετία με 90%, οι Ηνωμένες Πολιτείες με 85%, το Ηνωμένο Βασίλειο με 80%, η Γερμανία κοντά στο 80%. Αυτές είναι χώρες που παράγουν πρωτότυπα φάρμακα.","ΑΝΔΡΕΑΣ ΛΟΒΕΡΔΟΣ",286
"97510"," Εμείς έχουμε κακούς γιατρούς, γι’ αυτό.","ΔΗΜΗΤΡΙΟΣ ΒΑΡΒΑΡΙΓΟΣ",51
"97511"," Και όμως συνιστούν και έχουν επιτύχει την αξιοποίηση των γενοσήμων. 
Τι είναι γενόσημο; Αναφέρομαι στους μη γιατρούς ή φαρμακοποιούς εξ ημών. Είναι ένα φάρμακο με την ουσία που έχει το πρωτότυπο φάρμακο, όταν λήγει η δεκαετής προστασία της κυκλοφορίας του πρωτοτύπου αυτού. Το πρωτότυπο το υπερασπίζονται οι αγορές και τα κράτη. Γιατί; Γιατί εμπεριέχει μέσα έρευνα, είναι καλό, είναι καινοτόμο, βοηθάει τον άνθρωπο. Η εταιρεία που το εφευρίσκει, πρέπει να προστατευθεί για να έχει κίνητρα να ξανακάνει και άλλη έρευνα, να βρει και άλλο τέτοιο φάρμακο για άλλη ασθένεια ή καλύτερο για την ίδια. Όταν όμως λήγει αυτή η δεκαετία, το φάρμακο αντιγράφεται. Το ίδιο περιέρχεται σε μια «sui generis» κατάσταση, είναι τα λεγόμενα «εκτός πατέντας», όπως τα λέμε εδώ, φάρμακα, ένα πρωτότυπο, το οποίο πέρασε η δεκαετία του και μετά αντιγράφεται. Το αντίγραφο συνιστάμε να καταναλωθεί. 
 Βγαίνουν γιατροί με πτυχία Ιατρικής, στα μέσα ενημέρωσης και λένε: «Θα πεθάνουν οι άνθρωποι. Οδηγούνται στις ΜΕΘ σωρηδόν.» 
Σοβαρά; Και γιατί αυτό δεν έχει καταγγελθεί στον ΕΟΦ; Και πώς το ξέρει ο καθηγητής «Χ»; Και ποιος του είπε να πάει σε αυτό το κανάλι να τα πει αυτά, ποιος τον καθοδήγησε; Γιατί αυτό που ξέρει ο καθηγητής «Ξ», δεν το ξέρει ο Εθνικός Οργανισμός Φαρμάκων; Γιατί πέρυσι, το 2011, κυρίες και κύριοι Βουλευτές, ο πολίτης –για τον πολίτη δεν νοιαζόμαστε, έτσι δεν λεν οι λασπολόγοι, για τον πολίτη δεν νοιάζονται;- κατήγγειλε ο ίδιος στον Εθνικό Οργανισμό Φαρμάκου πενήντα δύο φάρμακα για παρενέργειες, που είχαν θεωρητικά, που μπορούσαν να έχουν, που δεν είχαν γίνει έλεγχοι, που δεν υπήρχε ο κατάλληλος υπάλληλος; Όχι, που ένας χρήστης, ένας ασθενής το καταγγέλλει. Από τα πενήντα δύο αυτά φάρμακα, τα τριάντα δύο ήταν πρωτότυπα και τα υπόλοιπα είκοσι ήταν γενόσημα. 
Παρακαλώ τι έχετε να πείτε επ’ αυτού, κύριοι εκτός Αιθούσης ευρισκόμενοι;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Ούτε στον ΕΟΦ καταγγέλλουν ούτε από τις καταγγελίες κατά φαρμάκων προκύπτει αυτό που λένε οι λασπολόγοι και οι ψεύτες. Άρα; Άρα κάτι υπάρχει από πίσω. Ας το βρουν οι περίεργοι. Εγώ δεν έχω καμμία, μα καμμία έγνοια, για να πείσω αυτόν, ο οποίος μπαίνει με προσχηματικό τρόπο στο διάλογο. 
Ναι, κύριε Γιαννόπουλε, υπάρχουν πολυεθνικές γενοσήμων. Είναι απόλυτα σωστό αυτό που λέτε. Όπως υπάρχουν και πολυεθνικές πρωτοτύπου. Λοιπόν, που είναι το πρόβλημα; Πού είναι η διαφορά; Γιατί η μια πολυεθνική είναι κακιά, και η άλλη είναι καλή; Σε εμένα το επιχείρημα αυτό δεν περνάει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Δεύτερον -απευθύνομαι σε όλους τους συναδέλφους- πολλές δραστικές ουσίες παράγονται σε χώρες του Τρίτου Κόσμου. Μήπως οι δραστικές ουσίες που παράγονται σε χώρες του Τρίτου Κόσμου, χρησιμοποιούνται μόνο από τις εταιρείες γενοσήμων και ποτέ από τις εταιρείες πρωτοτύπων; Μα και από τις δύο χρησιμοποιούνται. Γιατί είναι καλή μια ουσία όταν έρχεται από την Ινδία και πηγαίνει σε πρωτότυπο και είναι κακή όταν προέρχεται πάλι από την Ινδία και πηγαίνει σε γενόσημο;
Και ακόμη, ποιος σας τα λέει, αυτά, κυρίες και κύριοι Βουλευτές; Ποιον κοροϊδεύουν; Και ακόμη, δεν ξέρει κανείς στην Αίθουσα αυτή τον Ευρωπαϊκό Οργανισμό Φαρμάκων; Αναγκαστήκαμε και βγάλαμε σποτ στην τηλεόραση, ο ΕΟΦ το έβγαλε, για να πούμε το αυτονόητο, ότι για κάθε φάρμακο, του οποίου η παραγωγή γίνεται παντού στον πλανήτη και κυκλοφορεί στην Ευρωπαϊκή Ένωση, ελέγχεται η εγκατάσταση από τον Ευρωπαϊκό Οργανισμό και υπάρχει πιστοποίηση. Και από κει και πέρα, ελέγχεται και από τον ΕΟΦ, αν πρόκειται για την Ελλάδα και προεγκριτικά και μετεγκριτικά. 
Συμφωνώ, θέλει περισσότερες δυνάμεις ο ΕΟΦ. Δίκιο υπάρχει στο επιχείρημα αυτό αλλά όχι ότι δεν έχουμε ελέγχους. 
Αυτά τα πράγματα να τα πουν αλλού, όχι με μέλη της Εθνικής Αντιπροσωπίας, όχι στον ελληνικό λαό που έφτασε να καταριέται το Σαββατοκύριακο ότι δήθεν ο Σόιμπλε και η Μέρκελ μάς βάζουν να κάνουμε αυτό που κάνουν όλοι στο δυτικό ημισφαίριο του πλανήτη, 50% και άνω κατανάλωση γενοσήμων. Ξέρετε πόσο έχουμε εμείς κατανάλωση; Δεκαοκτώ τοις εκατό.","ΑΝΔΡΕΑΣ ΛΟΒΕΡΔΟΣ",286
"97512"," Δεκαεπτά τοις εκατό.","ΦΡΑΓΚΙΣΚΟΣ ΠΑΡΑΣΥΡΗΣ",420
"97513"," Ακόμα χειρότερα. Δεκαοκτώ τοις εκατό δίνουν οι επίσημες στατιστικές, όχι 17%. 
Συγχαρητήρια σε όλους αυτούς τους φοβερούς που βγαίνουν στο δημόσιο διάλογο και παραπληροφορούν τον Έλληνα πολίτη κινδυνολογώντας στο χειρότερο θέμα, στην ασθένεια. 
Τώρα, είναι φθηνά τα γενόσημα; Στην Αίθουσα αυτή οι επαΐοντες έχουν πει ότι είναι ακριβά. Σωστό, 40%, λοιπόν, από το νόμο αυτό και μετά της τιμής του πρωτοτύπου θα πωλείται το γενόσημο και αν είναι εκτός πατέντας, 50%. 
Για όλα τα φάρμακα; Με πρωτοβουλία της κ. Παπανδρέου-Παπαδάκη αλλά και με δική μας -απλώς κοινοβουλευτική ήταν η δική σας πρωτοβουλία, εμείς το συζητούσαμε από την αρχή και με την Ευρωπαϊκή Επιτροπή- είπαμε ότι όχι αυτή η κάθοδος της τιμής δεν επηρεάζει τα φάρμακα που κοστίζουν κάτω από 10 ευρώ. Γιατί; Για δύο λόγους. Ο πρώτος λόγος είναι γιατί στα φθηνά φάρμακα βρίσκει κανείς και πολλές ελληνικές βιομηχανίες που τα παράγουν, οι οποίες θέλουν και αυτές μια ενίσχυση. Το έχουμε ξαναπεί σ’ αυτήν την Αίθουσα και το έχουμε ψηφίσει και όλοι μαζί. Φτάνει αυτός ο λόγος; Δεν φτάνει. Θα έφτανε αυτήν την περίοδο; Δεν θα έφτανε. 
Υπάρχει, λοιπόν, και άλλος λόγος. Αυτός είναι ο λόγος υγείας. Γενικά στο φάρμακο, κύριοι συνάδελφοι, ο λόγος υγείας, ο λόγος της καλύτερης δυνατής παροχής ιατρικών υπηρεσιών είναι ο πρώτος μας λόγος. Ο δεύτερος λόγος είναι η κατά το δυνατόν οικονομικότερη λύση. Δεν λέω η φθηνότερη, αλλά η οικονομικότερη λύση. Μπορεί κάτι να είναι οικονομικότερο, αλλά να μην είναι φθηνό. Θα το χρησιμοποιήσεις. Και εδώ λέω ότι στην προκειμένη περίπτωση νομίζω ότι είμαι πάρα πολύ σαφής. Κάνουμε μια χρήση που φτάνει στοχοθετικά στο 50%, από το 18% που είναι σήμερα. 
Ας δούμε, όμως, τι γίνεται όταν ένα φάρμακο κοστίζει κάτω από 10 ευρώ. Διότι, για παράδειγμα, εμένα πολλοί γιατροί μου έχουν πει ότι οι βιομηχανίες αποσύρουν φάρμακα που κάνουν 2 ευρώ -γιατί δεν βγαίνουν με τα 2 ευρώ- ως «μη συμφέροντα». Όμως, υπάρχουν γιατροί που τα θέλουν αυτά τα φάρμακα. Η κ. Παπανδρέου, έχοντας και παιδιατρική γνώση, μίλησε και για τα μικρά παιδιά. Συμφωνώ. Το έχω ακούσει.
Άρα, λοιπόν, λέμε ότι αν το φάρμακο κοστίζει κάτω από 10 ευρώ –και αυτό το έχουμε περάσει και στο νόμο και στη σχετική υπουργική απόφαση- αυτός ο τιμολογιακός περιορισμός δεν θα ισχύσει, προκειμένου να μπορέσουν οι βιομηχανίες να κρατήσουν αυτά τα φάρμακα στην αγορά. 
Για να καταλάβετε, αντί του φαρμάκου που κάνει 2 ευρώ και αποσύρεται, ενώ ο γιατρός το θέλει, το επόμενο που μένει για να συνταγογραφηθεί με παρεμφερή δραστική ουσία, θα κάνει 70 ευρώ ή 19 ευρώ ή 24 ευρώ. Δεν θα συμφέρει, λοιπόν, και από ιατρικής και από οικονομικής πλευράς. 
Επίσης, προβλέπουμε μια σειρά από επιστροφές εάν η κατανάλωση δεν είναι αυτή που πρέπει. 
Κυρίες και κύριοι συνάδελφοι, ή θα πιάσουμε 3 δισεκατομμύρια για το 2012 ή δεν δίνουμε ούτε 1 ευρώ παραπάνω. Ό,τι υπάρχει παραπάνω από 3 δισεκατομμύρια ευρώ, θα το πάρουμε πίσω με ένα τελικό rebate που έχουμε θεσπίσει. Ο όρος που χρησιμοποιούμε γι’ αυτό, γι’ αυτήν την επιστροφή, σε διεθνές επίπεδο –συγγνώμη για τον όρο, εγώ δεν τα κάνω αυτά- είναι «clawback». Με συγχωρείτε πολύ για τη χρήση αυτού του όρου. 
Μας λένε, κύριε Πρόεδρε –με σφοδρό τηλεοπτικό λόγο- ότι αν πρόκειται για ένα καινοτόμο καινούργιο φάρμακο που θα κάνει καλό σε έναν καρκινοπαθή, με τις προϋποθέσεις που θέτουμε, αυτό δεν θα έρθει ποτέ ή ότι θα έρθει μετά από τρία χρόνια. Τι λέτε; Φοβερό! Δεν το είχαμε σκεφτεί. Πρόκειται για τόσο έξυπνο επιχείρημα, που το φτωχό μας το μυαλό δεν το έπιασε. 
Κάθε καινοτόμο φάρμακο, είτε είναι ογκολογικό είτε οτιδήποτε, δεν μπαίνει σε κανέναν κανόνα. Θα το φέρουμε και θα το βάλουμε αμέσως στην αγορά μας. Ποιου του ήρθε η ιδέα ότι θα θέλουμε τρία χρόνια για να φέρουμε ένα φάρμακο που θα σώσει έναν ασθενή; 
Επίσης, κάτι άλλο που ακούστηκε είναι ότι αν κάποιος ασθενήσει, θα πρέπει ο γιατρός να του αλλάξει φάρμακο, γιατί ο γιατρός πρέπει να συνταγογραφεί και γενόσημα. Ναι, και γενόσημα αλλά και πρωτότυπα. Δεν θα αλλάξει το φάρμακο ενός ασθενή, αν αυτό κάνει για τη δική του ασθένεια. Λένε ψέματα! Και τα λένε «πολυβοληδόν». Από χθες το πρωί η αλήθεια αποκαθίσταται. 
Όσον αφορά τα υπόλοιπα φάρμακα, για να τα εντάξουμε στο δικό μας ασφαλιστικό σύστημα και να τα πληρώνουμε, θέλουμε να έχουν και αυτά κυκλοφορήσει και καλυφθεί σε άλλες δώδεκα χώρες που έχουν μηχανισμούς ελέγχου της Ευρωπαϊκής Ένωσης. 
Ακόμα και στα φαρμακεία μειώσαμε κι άλλο το κέρδος αλλά και στους χονδρεμπόρους αλλά όχι παράλογα, όπως λένε στο σημείωμά τους. 
Κυρία Περλεπέ-Σηφουνάκη, η Επιτροπή Προμηθειών έχει κάνει έναν αγώνα. Εγώ δεν έχω κανένα λόγο να τους υποστηρίξω. Εγώ τους βρήκα και δεν τους ξέρω. Οι Βουλευτές της Εθνικής Αντιπροσωπείας που είχαν συμμετάσχει σ’ αυτά μέσω του «open government», ίσως τους ξέρουν καλύτερα. Εγώ τους άκουσα όταν πήγα εκεί. 
Όσον αφορά τις προμήθειες, κυρία Περλεπέ-Σηφουνάκη, έχω απαντήσει στη Βουλή σε παρέμβαση του κ. Μαρκόπουλου ως Κοινοβουλευτικού Εκπροσώπου τότε της Νέας Δημοκρατίας, αλλά δεν ήσασταν εδώ. Από το 2009 και μετά, 90% ήταν αναθέσεις. Μετά από δύο χρόνια λειτουργίας αυτής της μορφής των προμηθειών, έχουμε ένα περίπου 50%, όπως είχα πει τότε -δεν έχω καινούργιο στοιχείο και αν υπάρχει, θα το φέρω μέχρι το βράδυ- των προμηθευομένων υλικών των νοσοκομείων που το παίρνουμε με διαγωνισμούς, αλλά που δυστυχώς, είχα πει, καλύπτει το 20% της δαπάνης. Και χρειάζεται να προχωρήσουμε κι άλλο. 
Στο ενεργητικό, λοιπόν, αυτής της επιτροπής είναι ότι πήρε το μηδέν και το έκανε το ποσοστό που σας είπα πριν από τρεις μήνες. Θα ενημερωθώ μέχρι το βράδυ και θα σας επικαιροποιήσω το απόγευμα. Όμως, παράλληλα έκανε και τις πρώτες ηλεκτρονικές δημοπρασίες για τα φάρμακα του Εθνικού Συστήματος Υγείας. Όλοι οι πολίτες το έχουν μάθει αυτό. Απορώ πώς δεν το έχετε σημειώσει. Και η διατήρηση της Επιτροπής Προμηθειών γίνεται ως μνημονιακός όρος -και μάρτυρές μου είναι όσοι ήταν μπροστά στη συζήτηση με την τρόικα στην τελευταία της επίσκεψη σε μένα- και λέγεται ότι μου ετέθη από εκεί. Και τους είπα, παράλληλοι δρόμοι, το ίδιο προτείνω. Διότι εγώ είχα δουλέψει για να την αλλάξω και να την κάνω Επιτροπή Προδιαγραφών. Το επιχείρημα -και το δικό μου και το δικό τους- ήταν τώρα που αρχίζει να κυλάει, τώρα θα τη γυρίσεις πίσω; Γιατί το κάνεις; Δεν είχα κανένα λόγο να το κάνω και, κατά τη γνώμη μου, δεν έχετε δίκιο σ’ αυτό που λέτε. 
Κύριε Πρόεδρε, μνημονιακή υποχρέωση -άκουσον, άκουσον- η τιμωρία των όσων προκαλούν την προκλητή μη χρήσιμη υπερσυνταγογράφηση. Πριν από περίπου δεκαπέντε μέρες, η Βουλή ψήφισε νόμο με τον οποίο δίνει στο Διοικητή του ΕΟΠΥΥ το δικαίωμα να θέτει έξω από τον ΕΟΠΥΥ για δύο χρόνια το γιατρό που υπερσυνταγογραφεί. Και σας παρουσίασα έντεκα περιπτώσεις. Αυτοί οι γιατροί έχουν κληθεί σε απολογία. Σε τέσσερις μέρες από σήμερα, λήγει και η προθεσμία για να απολογηθούν. Και μετά, ανάλογα με την κάθε περίπτωση, θα πάρουμε αποφάσεις. Επίσης, άλλες τριάντα περιπτώσεις έχουν πάρει το δρόμο τους, γιατί κάνουμε ελέγχους. Όμως, δεν προεβλέπετο σχετικό πειθαρχικό αδίκημα στα παλιά ασφαλιστικά ταμεία και στον ΕΟΠΥΥ και το προβλέπουμε τώρα. Όμως, ακόμα και τώρα που μιλάμε δεν προβλέπεται σχετικό ποινικό αδίκημα. Αναζητούμε, λοιπόν, να δούμε ποιο ποινικό αδίκημα δίνει τη βάση, προκειμένου να πάμε στον εισαγγελέα. Δεν υπάρχει ασφαλής ποινική βάση. 
Έχουμε ετοιμάσει διάταξη –εγώ θα σας την καταθέσω, αλλά είναι πολύ πρόχειρη, γιατί την κάναμε χθες- την οποία δεν καταθέτω για να την ψηφίσουμε, αλλά θα σας τη διανείμω –αυτή είναι και η σωστή έκφραση- για να τη δείτε. Δεν την έχω στείλει ακόμα στο Υπουργείο Δικαιοσύνης. Τις επόμενες μέρες θα καταθέσουμε -εάν συμφωνεί ο κ. Παπαϊωάννου- σχετική τροπολογία, για να τελειώνουμε μ’ αυτό το θέμα, γιατί η φαρμακοβιομηχανία πουλάει, το φαρμακείο πουλάει, αλλά κάποιος συνταγογραφεί. Και αυτό πρέπει να σταματήσει. 
Εδώ σπεύδω να πω κάτι για τους ανησυχούντες συναδέλφους, σχετικά με τη δραστική ουσία. 
Βέβαια, κατανοώ ότι καταχρώμαι της καλοσύνης του Προέδρου, αλλά ο Πρόεδρος πρέπει να ξέρει ότι αυτά τα θέματα έχουν ταλανίσει την Επιτροπή Κοινωνικών Υποθέσεων. 
Εγώ, κυρίες και κύριοι Βουλευτές, πιστεύω πως η δραστική ουσία πρέπει να χρησιμοποιείται κατά κόρον από τα νοσοκομεία. Έχω πάρα πολλές επιφυλάξεις για τη χρήση της από τα ασφαλιστικά ταμεία και από τους συνταγογραφούντες γιατρούς. 
Μάλιστα, όταν άκουσα τη συζήτηση στην Επιτροπή Κοινωνικών Υποθέσεων, όταν με τον κ. Κουτρουμάνη κάναμε εισαγωγή του θέματος, οι επιφυλάξεις μου έγιναν και πεποίθηση. Πείστηκα όχι μόνο από τους γιατρούς συναδέλφους αλλά και από άλλους συναδέλφους, που είχαν κοινή λογική ότι ο θεσμός της καθιέρωσης της συνταγογράφησης της δραστικής ουσίας και της εκτέλεσης της συνταγής από το φαρμακοποιό πάσχει. Δεν έχω χρόνο για να σας πω τώρα -θα το πω το απόγευμα- το πώς θεμελιώνω αυτή μου την εκτίμηση. 
Ωστόσο, η δραστική ουσία ως μέσο, επειδή υπάρχει σε πάρα πολλές ευρωπαϊκές χώρες –και έχω τη σχετική κατάσταση- είχε οδηγήσει τη χώρα να δεχθεί το Μάιο του 2010 πρόταση από την τρόικα να είναι η δραστική ουσία μέσα στο μνημόνιο του 2010. Δεν τη χρησιμοποιήσαμε. Τώρα επέμενε η Ευρωπαϊκή Επιτροπή –όχι η άλλη- να μπει ως πρώτο μέσο πάλης για την εξοικονόμηση του 1 δισεκατομμυρίου. Δεν το ήθελα. Κατάφερα να μην είναι το πρώτο μέσο, αλλά δεν κατάφερα να τη βγάλω από τη λίστα. 
Επειδή δεν πιστεύουν ότι η Ελληνική Δημοκρατία εφαρμόζει όσα υπόσχεται ότι θα εφαρμόσει, ψηφίζει και θεσπίζει, είπαν ότι το σχετικό κανονιστικό πλαίσιο, δηλαδή η υπουργική απόφαση για την εφαρμογή των δεδομένων της δραστικής ουσίας, να εκδοθεί σήμερα και αυτή μαζί με τις άλλες. Εντάξει. 
Χθες καταφέραμε η έναρξη εφαρμογής να αφορά δέκα ουσίες που καταγράφονται στην απόφαση τον Απρίλιο και οι υπόλοιπες ώρες τον Ιούνιο. 
Εγώ τους είπα, το λέω εδώ, το είπα στο δημόσιο διάλογο -συναδέλφισσες, συνάδελφοι, σας το υπογραμμίζω- εάν το Μάρτιο που θα κάνουμε όλοι μαζί, εμείς των Υπουργείων, ο ΕΟΦ, τα ταμεία, ο ΕΟΠΥΥ, η Επιτροπή Κοινωνικών Υποθέσεων, αποτίμηση της δαπάνης Ιανουαρίου-Φεβρουαρίου, εάν η δαπάνη Ιανουαρίου-Φεβρουαρίου είναι αυτή που πρέπει να είναι, τότε δεν έχουμε κανένα μα κανένα λόγο να εφαρμόσουμε τις διατάξεις περί δραστικής ουσίας. Και καταθέτω εδώ, όχι απλά ρητή διαβεβαίωση, ότι όσο είμαι εγώ Υπουργός αυτό δεν θα γίνει. Και επειδή και στη Νέα Δημοκρατία αλλά και αλλού στη Βουλή ακούω ίδιες απόψεις, φαίνεται ότι το πολιτικό σύστημα εγγυάται ότι αυτού του μέσου δεν θα κάνει χρήση, γιατί δεν θα το χρειαστεί. Αυτοί τι λένε; Λένε ότι προβλέπεται μέσο εξοικονόμηση. Πόσο; Ενός δισεκατομμυρίου λέμε εμείς. Αυτοί γράφουν 500 εκατομμύρια. Και λένε και άλλα μέτρα, για να είμαστε βέβαιοι ότι θα επιτευχθεί η εξοικονόμηση του 1 δισεκατομμυρίου, που θα κάνει την Ελλάδα να ανταποκρίνεται στο μέσο όρο των χωρών της Ευρώπης. Στο μέσο όρο των χωρών της Ευρώπης θα φτάσουμε εάν μειώσουμε κατά 1 δισεκατομμύριο. Γιατί ήμασταν πάρα πολύ γενναιόδωροι όχι για την υγεία του ασθενούς αλλά για την τσέπη άλλων τα προηγούμενα χρόνια. 
Λέμε λοιπόν ότι εμείς εγγυόμαστε ότι του μέσου αυτού δε θα μετέλθουμε, αλλά να πάνε όλα καλά, οι προωθητές των φαρμάκων να μην δουλεύουν σε βάρος του ελληνικού λαού και όλοι μαζί να πετύχουμε με τη βοήθεια των γιατρών, γιατί αυτοί είναι οι κρίκοι, τους στόχους μας. Και δεν χρειάζεται τίποτα άλλο. 
Με τον κ. Βενιζέλο προχθές ανακοινώσαμε ότι μόλις γυρίσουμε από τις Βρυξέλλες, θα πάρουμε μέτρα περαιτέρω για την ενίσχυση της ελληνικής βιομηχανίας φαρμάκων και όσων συσκευάζουν στην Ελλάδα, γιατί αυτοί παράγουν προστιθέμενη αξία για μας, γιατί αυτοί αποτελούν κατά τη μελέτη της Μακουίνσι για το ΙΟΒΕ του 2011 ένα από τα αουτσάιντερ της εθνικής οικονομίας. Και θέλουμε να τους στηρίξουμε. Γιατί η ελληνική βιομηχανία εν τέλει είναι κατά βάση βιομηχανία γενοσήμων, κυρίες και κύριοι Βουλευτές. Και απευθύνομαι στους λασπολόγους εκτός Αιθούσης. 
Τώρα, η Νέα Δημοκρατία, ο κ. Νικολόπουλος και άλλοι συνάδελφοι αγορητές από άλλες πολιτικές παρατάξεις, όπως ο κ. Λεβέντης από την Δημοκρατική Αριστερά, μου έθεσαν το θέμα της λειτουργίας των φαρμακείων με διάφορες όψεις. 
Κύριε Λεβέντη, το Υπουργείο έχει προβλέψει και έχει θεσπιστεί η ρύθμιση περί συνεταιρισμών -εν ευρεία εννοιά- συμπράξεων –κατά κυριολεξία- φαρμακείων. Από τη ρύθμισή μας και μετά -ως μορφή απελευθέρωσης του επαγγέλματος το είχαμε κάνει αυτό- είχαμε τριακόσιες συμπράξεις πριν από τρεις μήνες. Θα έχουν αυξηθεί φαντάζομαι. 
Εάν με το όρο αστικός συνεταιρισμός εννοείται κάτι άλλο κι εσείς εννοείτε κάτι άλλο, θέλω να το λύσουμε σήμερα. Δεν θα έχω καμμία αντίρρηση. Αλλά, κυρίες και κύριοι Βουλευτές, καταψηφίσατε πριν από λίγες εβδομάδες σχετική ρύθμιση για την πλήρη απελευθέρωση του ωραρίου που είχα φέρει. 
Μου είχατε πει σημαίνοντες εξ υμών κοινοβουλευτικοί να την αποσύρω. Όχι. Όχι εγώ αυτά, κυρίες και κύριοι. Αν κάτι πιστεύω, θα έρθει εδώ και ας απορριφθεί. Όχι τερτίπια με την Εθνική Αντιπροσωπεία. Για όσους έχουν το μυαλό τους στραμμένο στην ευρωπαϊκή πορεία της χώρας και στην ορθοπόδηση της χώρας, είχε κόστος η επιλογή εκείνη με την κριτική και το χλευασμό κυρίως που είχαμε εντός και εκτός συνόρων. 
Τι εννοούσα, όμως και τι εννοώ; Εννοούσα ότι απελευθερώθηκε νομικά το ωράριο λειτουργίας των φαρμακείων. Απελευθερώθηκε και από σχετική υπουργική απόφαση. Ε, δεν μπορεί στην πράξη οι δυστροπίες δύο-τριών συλλόγων να καταστρέφουν τη χώρα, γιατί οι διαμαρτυρόμενοι φαρμακοποιοί καταγγέλλουν τη δυστροπία των φαρμακευτικών συλλόγων στις Βρυξέλλες. Και το ακούω εγώ, γιατί δεν υπάρχουν μόνο οι φωνές που ψήφισαν υπέρ κάποιων συγκεκριμένων φαρμακοποιών, υπάρχουν και οι φωνές πολλών Ελλήνων, της πλειοψηφίας πιστεύω, που λένε «γι’ αυτές τις δύο ώρες λειτουργίας αφήνεις τη χώρα να εξευτελίζεται;». Εγώ σέβομαι αυτές τις δεύτερες και αυτές εκφράζω. Γι’ αυτούς τους πολίτες είμαι εδώ. Αυτή είναι η πλειοψηφία η κοινωνική, σιωπηρή ή μη, που θέλω να στηριχθεί η δική μου πολιτική πορεία και όσο μπορώ να επηρεάσω με τις απλές μου δυνάμεις και η πορεία του κόμματος που έχω την τιμή να ανήκω. Όχι στους δημαγωγούς, όχι στους δημοκόπους, όχι στους παρασιτικούς, όχι σε αυτούς που έχουν μετατρέψει ή αποπειρώνται πολλές φορές -όχι πάντα, γιατί νικάει το σωστό πολλές φορές- να μετατρέψουν την πορεία της ελληνικής πολιτικής σε πορεία των συντεχνιών.","ΑΝΔΡΕΑΣ ΛΟΒΕΡΔΟΣ",286
"97514"," Κύριε Υπουργέ, θέλετε πολύ χρόνο ακόμα;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97515"," Δεν μπορώ να ολοκληρώσω, κύριε Πρόεδρε, αν είναι να με διακόψετε.","ΑΝΔΡΕΑΣ ΛΟΒΕΡΔΟΣ",286
"97516"," Όχι, δεν θα σας διακόψω, πείτε μου πόσο χρόνο θέλετε ακόμα;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97517"," Θέλω πέντε λεπτά ακόμα. 
Είχα πει, λοιπόν και επαναλαμβάνω, ότι άπαξ και ένας φαρμακοποιός θέλει θα ανοίγει, θα ανοίγει όχι πειρατικά. Δηλαδή στις 14.30’ κλείνουν τα άλλα φαρμακεία στην Αθήνα, αυτός μένει μέχρι τις 16.00’ που έχει κόσμο η αγορά και στις 16.00’ το κλείνει και ξεροσταλιάζει ο άλλος που κάνει φαρμακείο ασφαλείας, δηλαδή κάνει εφημερία; Αυτό είναι πειρατεία. Είχα πει όχι. Επειδή δεν το είχα επαναλάβει στην τροπολογία, λέγανε κάποιοι «το καταργείς αυτό». Σήμερα το φέρνω και αυτό στο σχετικό άρθρο, για να μην υπάρχουν δήθεν επιχειρήματα ότι αυτό καταργείται και επιτρέπεται η πειρατεία.","ΑΝΔΡΕΑΣ ΛΟΒΕΡΔΟΣ",286
"97518"," Και πώς θα το ελέγχετε αυτό;","ΑΘΑΝΑΣΙΟΣ ΓΙΑΝΝΟΠΟΥΛΟΣ",103
"97519"," Όπως θα ελέγχουμε όλες τις λειτουργίες της ελληνικής κοινωνίας. Τα ίδια προβλήματα που υπάρχουν στο έλεγχο από τη φοροδιαφυγή μέχρι την παράνομη εργασία, θα υπάρχουν και εδώ. Η ελληνική πολιτεία αυτήν την ποιότητα έχει. Όσα καταφέρνει, κυρίες και κύριοι Βουλευτές. 
Λέω, λοιπόν, ότι αφού επιλέγεις έτσι, δεν θα το κάνεις κάθε εβδομάδα και την άλλη θα αλλάζεις γνώμη, θα το πεις δύο φορές το χρόνο οργανωμένα. Έλεγα μία πριν την καταψήφιση της τροπολογίας. Τώρα που το ξανασκέφτηκα, μετά την καταψήφιση, είπα, γιατί μια; Δύο. Και τον Οκτώβριο, όπως έλεγα και το Μάιο, όπως λένε. Δύο φορές το χρόνο και αν υπάρχει και εξέλιξη θα το κάνουμε και τρεις φορές. Δύο φορές το χρόνο θα δηλώνουν όσοι θέλουν. Πού; Στο φαρμακευτικό τους σύλλογο και την ανακοίνωση θα την κάνει η περιφέρεια. Αξιοποίησα την πρόταση Καστανίδη. Και μ’ αυτόν τον τρόπο, με μια πλήρη διάταξη, στοιχεία της οποίας είναι ο παλιός νόμος που ψηφίσαμε εδώ, στοιχεία της οποίας είναι η παλιά υπουργική απόφαση που είχε εκδοθεί, στοιχεία της οποίας είναι και η τροπολογία που απέσυρα, όλο μαζί το έχουμε τώρα εδώ.
 Μου λένε: «Να βάλεις, όμως, σαράντα οκτώ ώρες μάξιμουμ». Γιατί να το βάλω αυτό; Δεν κατάλαβα. Υπάρχει νομοθεσία που προστατεύει τον υπάλληλο. Η εργατική νομοθεσία. Γιατί να βάλω συν οκτώ μόνο, αν ο άλλος θέλει να δουλεύει και Δευτέρα απόγευμα και Σάββατο;","ΑΝΔΡΕΑΣ ΛΟΒΕΡΔΟΣ",286
"97520"," Γιατί είναι δια χειρός φαρμακοποιού.","ΘΕΟΔΩΡΟΣ ΔΡΙΤΣΑΣ",139
"97521"," Ναι. Και λοιπόν; Είναι στην κρίση του. Θα μου πείτε, δεν είναι σωστό. Εγώ το βλέπω σωστό.","ΑΝΔΡΕΑΣ ΛΟΒΕΡΔΟΣ",286
"97522"," Τότε είναι αθέμιτος ανταγωνισμός.","ΘΕΟΔΩΡΟΣ ΔΡΙΤΣΑΣ",139
"97523"," Υπάρχουν άνθρωποι που το θέλουν. 
Κύριε συνάδελφε, υπάρχουν πλευρές του επαγγέλματος, τη θέση των οποίων υπερασπίζονται εδώ καλώς -εγώ συμμετέχω- που είναι ελεύθεροι επαγγελματίες, που έχουν συμφέρον. Μιλήσατε για αθέμιτο ανταγωνισμό. Είστε κι εσείς απ’ αυτούς. Κι εγώ συμμερίζομαι αυτήν την άποψη. Είστε υπέρ του ανταγωνισμού. Κι εγώ μαζί σας είμαι. Και ο ΛΑΟΣ εκφράστηκε έτσι, ο κ. Ροντούλης. Και του είπα ότι συμφώνησα, εν μέρει. Με τον κ. Ροντούλη, όμως, δεχθήκαμε –εσείς δεν θα το δέχεστε προφανώς- ότι είναι ανοικτοί για τον πολίτη οι φαρμακοποιοί. Εσείς δεν το δέχεστε αυτό, εσείς είστε υπέρ το ελεύθερου ανταγωνισμού. Εμείς λέγαμε ότι είναι υπέρ του πολίτη. Να είναι ανοικτό το φαρμακείο το βράδυ. Στην Αθήνα και στη Θεσσαλονίκη τον Αύγουστο, εσείς το ξέρετε από τον Πειραιά, ξενιτεύεται ένας άνθρωπος να βρει το φάρμακο. Να μη ξενιτεύεται.","ΑΝΔΡΕΑΣ ΛΟΒΕΡΔΟΣ",286
"97524"," Κύριε Υπουργέ!","ΘΕΟΔΩΡΟΣ ΔΡΙΤΣΑΣ",139
"97525"," Συνάδελφέ μου, όταν και εγώ σας μίλησα, μου είπατε…","ΑΝΔΡΕΑΣ ΛΟΒΕΡΔΟΣ",286
"97526"," Μην κάνετε διάλογο, σας παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97527"," Μα, δεν λέω ….","ΘΕΟΔΩΡΟΣ ΔΡΙΤΣΑΣ",139
"97528"," Σας παρακαλώ, κύριε Δρίτσα.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97529"," Άρα μου προτείνουν το σαρανταοκτάωρο, γιατί μου λένε «άνοιξε τα φαρμακεία, επίτρεψέ τους να ανοίγουν και είναι ελεύθεροι να ανοίγουν αρκεί να μην ανοίγουν». Όχι τέτοια. Όχι πονηρίες. Γιατί αυτές τις πονηρίες θα τις αντιμετωπίσει ο Πρωθυπουργός και ο Αντιπρόεδρος της Κυβέρνησης αύριο στις Βρυξέλλες, εάν τις κάνουμε εδώ.
Επίσης, τώρα που όλα τα ταμεία έρχονται στον ΕΟΠΥΥ προειδοποιώ όσους φαρμακοποιούς, όχι για τον ΕΟΠΥΥ, γιατί τους πληρώνει κανονικά, το ομολογούν οι άνθρωποι, δεν έχω να πω κάτι, αλλά για τα υπόλοιπα ταμεία, τα ευγενή ταμεία που δεν πληρώνουν –είναι ευγενή αλλά δεν έχουν να πληρώσουν ή δεν πληρώνουν- τα φαρμακεία, το μέσο αγώνα, να σταματάνε την παροχή φαρμάκων με ασφαλιστική κάλυψη και να ζητάνε τα χρήματα από τον πολίτη, που δεν μπορώ να σας περιγράψω την ταλαιπωρία του για να τα πάρει πίσω. Αυτό το μέσο πάλης θα οδηγεί το Φαρμακευτικό Σύλλογο να αποφασίζει σε κατάργηση της σύμβασής του με τον ΕΟΠΥΥ και στη δημιουργία μεμονωμένων συμβάσεων του ΕΟΠΥΥ με τα μεμονωμένα φαρμακεία. Αυτό είναι απόφαση. Το λέω στην Εθνική Αντιπροσωπεία, θα το κάνω ό,τι και αν συμβεί.
(Χειροκροτήματα από την πτέρυγα του ΠΑΣΟΚ)
Άλλωστε, κυρίες και κύριοι Βουλευτές, η Θεσσαλονίκη απέδειξε –γιατί είναι η μόνη πόλη που κάνει συλλογή ληγμένων φαρμάκων από τις οικογένειες- ότι πετάμε το χρόνο –αν προβάλλουμε τη Θεσσαλονίκη σε όλη την Ελλάδα και από 1ης Μαρτίου έχουμε αρχίσει σε πολλά αστικά κέντρα να συλλέγουμε στα φαρμακεία τα ληγμένα φάρμακα των οικογενειών- 1 δισεκατομμύριο φάρμακα. Τα πετάμε, γιατί τα αγοράζουμε αλλά δεν τα χρησιμοποιούμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
 Κλείνω, κύριε Πρόεδρε, σε ένα λεπτό, προκειμένου να απαντήσω στους συναδέλφους.","ΑΝΔΡΕΑΣ ΛΟΒΕΡΔΟΣ",286
"97530"," Μας συγχωρείτε, κύριε Υπουργέ, αλλά μήπως θα μπορούσαμε να μιλήσουμε και εμείς, κύριε Πρόεδρε;","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"97531"," Παρακαλώ, κύριε Μαρκόπουλε, με την άδειά σας θα ήθελα να τελειώσω. Αν επιμένετε…","ΑΝΔΡΕΑΣ ΛΟΒΕΡΔΟΣ",286
"97532"," Μήπως ακούσετε και εμάς, να καταλάβετε μερικά πράγματα, γιατί εμείς, δεν είμαστε με τα συμφέροντα.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"97533"," Προφανώς δεν είστε.","ΑΝΔΡΕΑΣ ΛΟΒΕΡΔΟΣ",286
"97534"," Τελειώνει ο κύριος Υπουργός σε ένα λεπτό.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97535"," Όσον αφορά το «Ερρίκος Ντυνάν», θα μπορούσα, κυρία Περλεπέ, να δεχθώ να φύγει αυτή η διάταξη η οποία σχετίζεται με το «Κοργιαλένειο». Δεν μπορούν, όμως, να φύγουν διατάξεις με τις οποίες αποσύρω τους εκπροσώπους του Υπουργείου στη διοίκηση του «Ερρίκος Ντυνάν». Οι υπόλοιπες διατάξεις για αξιοποίηση περιουσίας κ.λπ., χρειάζονται. Τη διάταξη περί «Κοργιαλενείου», ας την αποσύρω. Ίσως αυτό δώσει μία λύση. Ξαναδείτε το.
Δεύτερον, για την Εθνική Σχολή Δημόσιας Υγείας ο κ. Νικολόπουλος χθες στην επιτροπή, ως Μείζονα Αντιπολίτευση, αλλά και ως συγκυβέρνηση, εκφράστηκε αρνητικά και είπε να το πάρω πίσω. Δεν είπε γιατί και δεν καταφέρθηκε εναντίον. Δεν κατάλαβα. Είναι πρωτοβουλία του Υπουργείου Παιδείας, δεν είναι του Υπουργείου Υγείας και η κ. Διαμαντοπούλου ήρθε χθες και έδωσε όλες τις εξηγήσεις. Γιατί μου ζητάτε με τόσο φορτικό τρόπο να το αποσύρω; Θέλω να ακούσω τα επιχειρήματα, γιατί αυτά περί ανωτατοποίησης κ.λπ. δεν στέκουν. Η ανωτατοποίηση έχει γίνει. Ότι θα ενταχθούν οι καθηγητές χωρίς αξιολόγηση, δεν στέκει. Θα γίνει αξιολόγηση από την αρχή. Τα είπε η κ. Διαμαντοπούλου χθες. Να ακουστούν επιχειρήματα. Αν ακουστούν, θα το συζητήσουμε το απόγευμα.
Υπάρχει και μία σειρά από πράγματα που θα ήθελα να αναφέρω, αλλά δεν έχω τον χρόνο, που σχετίζονται με δραστηριότητες που κάνουμε σε καλή κατεύθυνση, που δεν δημιουργούν προβλήματα, αναστατώσεις, πολιτικές που έχουν να κάνουν με τα ναρκωτικά, με τις μεταμοσχεύσεις, με ένα πιλοτικό πρόγραμμα στην Ευρυτανία, για θέματα που έχουν να κάνουν με μία σειρά από σοβαρές ασθένειες, που έχουν να κάνουν με αιματολογικές εξετάσεις κ.λπ., μία πρωτοβουλία του κ. Καρανίκα. Αυτά, όμως, θα τα πω στη δευτερολογία μου. Κάνουμε και άλλα πράγματα. Απλώς αυτά μέσα στη δίνη των πολιτικών συγκρούσεων, δεν φαίνονται. Θα έρθει η ώρα να μιλήσουμε και γι’ αυτά.
Σας ευχαριστώ πάρα πολύ που με ακούσατε και θα τα ξαναπούμε το απόγευμα με πολύ πιο ειδικούς όρους.
(Χειροκροτήματα από την πτέρυγα του ΠΑΣΟΚ)","ΑΝΔΡΕΑΣ ΛΟΒΕΡΔΟΣ",286
"97536"," Για τα επιδόματα των πολυτέκνων δεν είπατε τίποτε, κύριε Υπουργέ. Μιλήσατε μία ώρα και για τα πολυτεκνικά επιδόματα δεν είπατε κουβέντα.","ΑΣΤΕΡΙΟΣ ΡΟΝΤΟΥΛΗΣ",446
"97537"," Θα ήθελα να ανακοινώσω στο Σώμα την απόφαση της Διάσκεψης των Προέδρων, να διακόψουμε στις 16.00’, να αρχίσουμε το απόγευμα στις 18.00’ και η ονομαστική η οποία έχει κατατεθεί –συμφωνεί και ο Λαϊκός Ορθόδοξος Συναγερμός που την κατέθεσε- θα γίνει στο τέλος της συζήτησης, όχι όμως αργότερα από τις δώδεκα.
Ο Κοινοβουλευτικός Εκπρόσωπος της Νέας Δημοκρατίας κ. Μάριος Σαλμάς έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97538"," Κυρίες και κύριοι συνάδελφοι, στη συζήτηση αυτού του κρίσιμου σχεδίου νόμου, κατ’ εφαρμογήν της δευτέρας συμβάσεως που υπογράφουμε με την τρόικα, πρέπει να πούμε μεγάλες αλήθειες όλοι.
Κατ’ αρχάς άκουσα με πολλή προσοχή τον κύριο Υπουργό. Εάν δει κανείς, κυρίες και κύριοι συνάδελφοι, το προεκλογικό πρόγραμμα του ΠΑΣΟΚ του 2009, θα δει για το φάρμακο δύο-τρεις γραμμές. Οι δύο είναι εφαρμογή της θετικής λίστας και η τρίτη είναι στήριξη της ελληνικής φαρμακοβιομηχανίας. Ούτε το ένα έκανε ούτε το άλλο, ακόμη και μέχρι αυτήν τη στιγμή που μιλάμε.
Αν δει κανείς το ίδιο πρόγραμμα του ΠΑΣΟΚ το 2009, δεν θα δει μέσα στις δύο σελίδες που αναφέρονται στην υγεία, καμμία γραμμή να αναφέρεται σε διαρθρωτικές αλλαγές του συστήματος υγείας ή στο σύστημα χρηματοδότησης ή στον τρόπο που θα λειτουργούν τα νοσοκομεία. Δεν υπήρχε κανένα σχέδιο. Ως εκ τούτου, το γεγονός ότι ενάμιση μήνα πριν τις εκλογές έρχεται ο Υπουργός να βάλει μέσα σε ένα νομοσχέδιο διαρθρωτικές αλλαγές για το σύστημα υγείας και τη χρηματοδότηση του συστήματος, δηλοί ότι έστω και την ύστατη ώρα αντελήφθη ότι απέτυχε αυτό που επί δύο χρόνια προσπαθούσε να υλοποιήσει. Δεν χρειάζεται καμμία κριτική επ’ αυτού.
Ας δούμε τι επετεύχθη και τι απέτυχε. Σήμερα συζητούμε για αναδιάρθρωση του Εθνικού Συστήματος Υγείας στο παρά πέντε πριν τις εκλογές και ουσιαστικά πρέπει να θυμηθούμε τι έγιναν τα δύο χρόνια που κυβέρνησε το ΠΑΣΟΚ. Στην αρχή έγινε προσπάθεια να γίνει μία μεταρρύθμιση. Η μεταρρύθμιση ήταν να φτιαχτεί ενιαίος φορέας υγείας των ασφαλιστικών ταμείων για να κάνουν πρωτοβάθμια φροντίδα υγείας. Σας θυμίζω τι έλεγε ο τέως Πρωθυπουργός κ. Παπανδρέου αλλά και ο παριστάμενος Υπουργός, ότι έφτιαξαν τον ΕΟΠΥΥ, δηλαδή έφτιαξαν ένα ενιαίο πρωτοβάθμιο σύστημα υγείας, για να καταλάβουν λίγο αργότερα ότι δεν ήταν πρωτοβάθμιο σύστημα υγείας ο ΕΟΠΥΥ, αλλά ήταν ένα μονοψώνιο που φτιάχτηκε για να βγει στην αγορά και να αγοράζει υπηρεσίες από το δημόσιο και ιδιωτικό τομέα με φθηνότερες τιμές. Αυτό ήταν. Γιατί στην πράξη τα κέντρα υγείας δεν ήταν μαζί με τα πολυιατρεία του ΙΚΑ. Και τι συνέβη; Έχουμε από τη μία μεριά τον ΕΟΠΥΥ, τέσσερα ασφαλιστικά ταμεία που παρήγαγαν υπηρεσίες υγείας, μιας και κράτησαν την παραγωγή των πρωτοβάθμιων υπηρεσιών υγείας του ΙΚΑ και την ίδια ώρα αγόραζαν υπηρεσίες υγείας από τους προμηθευτές υγείας. Είχαμε άλλα ασφαλιστικά ταμεία τα οποία δεν παρήγαγαν υπηρεσίες, αλλά μόνο αγόραζαν, αυτά που ήταν έξω από τον ΕΟΠΥΥ και είχαμε και το Υπουργείο Υγείας που και αγόραζε και παρήγαγε υπηρεσίες υγείας. Δηλαδή, τα τρία συστήματα σε ένα.
Τι μας λέει τώρα ο Υπουργός σε αυτό το νομοσχέδιο; Ότι ο ΕΟΠΥΥ φεύγει από το Υπουργείο Υγείας και Εργασίας που τον είχαμε φτιάξει και τον φέρνουν στο Υγείας. Ερωτώ, κύριε Υπουργέ: Δεν σας τα λέγαμε εμείς αυτά πριν ενάμιση χρόνο; Δεν σας τα έλεγα και πολύ ορθώς εσείς αναγνωρίσατε ότι ο ΕΟΠΥΥ έπρεπε να έρθει στο Υπουργείο Υγείας; Σας το έλεγα στην πρόταση υγείας που κάναμε στην Καλαμάτα και μετά σας την ανέφερα στην επιτροπή, έλεγε ότι εκτός από την τιμολόγηση φαρμάκου που έπρεπε να έρθει στο Υπουργείο Υγείας και ορθώς το κάνατε, έλεγε ότι και ο ΕΟΠΥΥ έπρεπε να έρθει στο Υπουργείο Υγείας. Γιατί έπρεπε να περάσει ενάμισης χρόνος ώστε να καταλάβετε ότι ο ΕΟΠΥΥ δεν μπορεί να λειτουργήσει υπό δύο Υπουργεία;
Επίσης, κάνατε αυτό το μονοψώνιο, τον ΕΟΠΥΥ για να αγοράζει υπηρεσίες υγείας. Και δείτε τι αντιφατικό κάνατε. Αντί να βγει στην αγορά και να αγοράζει φθηνές υπηρεσίες, την ίδια ώρα φτιάξατε κλειστά ενοποιημένα νοσήλια που ήταν τα ίδια για τον ιδιωτικό και δημόσιο τομέα για τα καλά, καλύτερα και τα χειρότερα νοσοκομειακά ή ιδιωτικά νοσηλευτικά ιδρύματα. Δηλαδή, εκεί που φτιάξατε τον ΕΟΠΥΥ να βγει στην αγορά ως μονοψώνιο, σύμφωνα και με την έκθεση της Επιτροπής Σοφών που εσείς συστήσατε για να σας συμβουλεύσει, να βγείτε στην αγορά και να πάρετε φθηνότερες τιμές, φτιάξατε κλειστά ενοποιημένα νοσήλια όπου λέγατε ότι την ολική ορθοπλαστική γόνατος την αποζημιώνουμε με 7.000 ευρώ παντού, ιδιωτικό, δημόσιο, καλά, μικρά και μεγάλα νοσοκομεία. Άρα στην πράξη ακυρώσατε τη μεταρρύθμιση που πηγαίνατε να κάνετε και ακόμη παραμένει αυτή η στρέβλωση. 
Θέλω να μου απαντήσετε το απόγευμα πώς ενώ ο ΕΟΠΥΥ είναι μονοψώνιο έχετε κλειστά ενοποιημένα νοσήλια.
Προχωρώ. Βλέπω στις διατάξεις του νομοσχεδίου…","ΜΑΡΙΟΣ ΣΑΛΜΑΣ",449
"97539"," Να απαντήσω τώρα, κύριε Πρόεδρε;","ΑΝΔΡΕΑΣ ΛΟΒΕΡΔΟΣ",286
"97540"," Παρακαλώ, κύριε Υπουργέ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97541"," Είναι πάρα πολύ δημιουργική η παρέμβαση αυτή. Τα κλειστά ενοποιημένα νοσήλια για το δημόσιο σύστημα τα καθορίζει ο Υπουργός Υγείας με τον Υπουργό Εργασίας, αύριο μόνο ο Υπουργός Υγείας, για τον ιδιωτικό τομέα τα καθορίζει η συμφωνία του ΕΟΠΥΥ με τα ιδιωτικά νοσοκομεία. Στο διάλογο αυτόν, λοιπόν, καταθέτει δέσμες προτάσεων. Τα ΚΕΝ είναι πρόταση στο διάλογο.
Τώρα, που καταρτίσαμε, κύριε Σαλμά, τα τρίτα ΚΕΝ, την τρίτη απόπειρα –γιατί για να φτάσεις στα αξιόπιστα ΚΕΝ θέλεις χρόνια, οι Γερμανοί έκαναν οκτώ χρόνια, εμείς έχουμε τρεις μήνες- τους καλούμε μέσα στην εβδομάδα, μάλλον αύριο, σε διάλογο προτείνοντάς τους τρίτη δέσμη. Μπορεί να την αρνηθούν αλλά η λογική είναι αυτή.","ΑΝΔΡΕΑΣ ΛΟΒΕΡΔΟΣ",286
"97542"," Ευχαριστώ, κύριε Υπουργέ.","ΜΑΡΙΟΣ ΣΑΛΜΑΣ",449
"97543"," Πώς να το καταλαβαίνω αυτό που εσείς ζητάτε και ρωτάτε;","ΑΝΔΡΕΑΣ ΛΟΒΕΡΔΟΣ",286
"97544"," Εγώ κατάλαβα τι ρώτησα. Εσείς δεν καταλάβατε τι ρώτησα. Θα σας το ξαναπώ πάλι. 
Έχετε διαβάσει την έκθεση της Επιτροπής Σοφών. Σας λέει εκεί ότι ο ΕΟΠΥΥ είναι ένα μονοψώνιο που φτιάχτηκε. Εσείς το λέγατε.","ΜΑΡΙΟΣ ΣΑΛΜΑΣ",449
"97545"," Κι εμείς το λέγαμε εδώ και εσείς το λέγατε.","ΑΝΔΡΕΑΣ ΛΟΒΕΡΔΟΣ",286
"97546"," Μονοψώνιο σημαίνει βγαίνω στην αγορά, εκμεταλλεύομαι τα χρήματα των ασφαλισμένων, τις εισφορές και πάω και αγοράζω φθηνότερες υπηρεσίες όπου τις βρω. Σωστά; Με αυτό που κάνετε, τα ΚΕΝ, δεν τις βρίσκετε.","ΜΑΡΙΟΣ ΣΑΛΜΑΣ",449
"97547"," Μα ακριβώς αυτό κάνουμε.","ΑΝΔΡΕΑΣ ΛΟΒΕΡΔΟΣ",286
"97548"," Όχι, μα δεν κάνετε αυτό. Διότι θα στο εξηγήσω. ΚΕΝ σημαίνει ολική αρθροπλαστική γόνατος για όλους -όπως έγινε το Γενάρη που τα εφαρμόσατε- 7.000 ευρώ. Τόσο τις είχατε. Ήταν το ίδιο για το «Υγεία», για το «Αθήναιον», για την «Αθηναϊκή Κλινική», για τον «Ευαγγελισμό» και για το Νοσοκομείο Μεσολογγίου. Τα ίδια παντού. Πού βρήκατε να κάνετε διαπραγμάτευση, να πάρετε καλύτερες τιμές;","ΜΑΡΙΟΣ ΣΑΛΜΑΣ",449
"97549"," Μπορώ να το απαντήσω;","ΑΝΔΡΕΑΣ ΛΟΒΕΡΔΟΣ",286
"97550"," Βεβαίως, να μου απαντήσετε.","ΜΑΡΙΟΣ ΣΑΛΜΑΣ",449
"97551"," Κατ’ αρχάς κάναμε τροποποίηση αυτών των ΚΕΝ, κάναμε 30% οριζόντια μείωση στην τροποποίηση, πέρασαν όλοι αυτοί απέναντι -γιατί μη νομίζετε ότι στη συζήτηση συζητάς σε συνθήκες απολύτως ελεύθερου ανταγωνισμού- και τώρα που ετοιμαζόμαστε να καταθέσουμε την πρότασή μας, η πρόταση με τα ΚΕΝ τι είναι; Είναι η ουσία αυτού που προτείνεις. Λες: Έλα εδώ κι εγώ πληρώνω αυτά. Αυτά τα οποία πληρώνεις, δεν είναι μία συναλλαγή μπακάλικου. Είναι μία συναλλαγή που βασίζεται σε επιστημονικά δεδομένα και συνθέτει δέσμη πρότασης. Αυτό είναι το ΚΕΝ.","ΑΝΔΡΕΑΣ ΛΟΒΕΡΔΟΣ",286
"97552"," Κύριε Υπουργέ, δεν είναι ακριβώς έτσι. Δεν θέλω να επιμείνω.","ΜΑΡΙΟΣ ΣΑΛΜΑΣ",449
"97553"," Εάν συμφωνήσουν αυτοί.","ΑΝΔΡΕΑΣ ΛΟΒΕΡΔΟΣ",286
"97554"," Είναι τεχνικό θέμα, θα σας το εξηγήσουν οι σύμβουλοι.","ΜΑΡΙΟΣ ΣΑΛΜΑΣ",449
"97555"," Θα καταναλώσετε το χρόνο σας με τις διακοπές.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97556"," Μονοψώνιο σημαίνει βγαίνω στα νοσοκομεία, βγαίνω στα ιδιωτικά και ζητώ καλύτερη τιμή. Είναι άλλο πράγμα, δεν είναι ΚΕΝ. Πάει αυτό.
Πάμε τώρα να δούμε τι λέει αυτό το νομοσχέδιο. Αλλάζει τη διοίκηση των νοσοκομείων. Φτιάχνει διοικητικά συμβούλια και φτιάχνει και συμβούλια διοίκησης. Δεν χρειάζονται δύο συμβούλια, κύριε Υπουργέ.
Δεύτερον, δίνει αυτοδυναμία στις διοικήσεις των νοσοκομείων, όπου πρέπει να λογοδοτούν. Είναι μεσοβέζικο μέτρο αυτό, διότι για να δώσεις τη δυνατότητα να αυτοδιαχειρίζεται το νοσοκομείο ο διοικητής και να του ζητάς λογοδοσία, πρέπει να μπορεί να αποφασίζει αυτός για το προσωπικό που παίρνει και πρέπει να έχει αυτός τις προμήθειες και πρέπει να έχει αυτός την ευθύνη του νοσοκομείου. Πώς θα έχει την ευθύνη ο διοικητής, επειδή το γράφετε εσείς σε μία διάταξη σήμερα ότι θα έχει διοικητική αυτονόμηση το νοσοκομείο και θα λογοδοτεί όταν του κάνει τις προμήθειες η Επιτροπή Προμηθειών ή η Υγειονομική Περιφέρεια;
Κάνετε αλλαγές στα Υπουργεία. Εδώ έχω μία παρατήρηση. Σήμερα μας λέτε ότι έπρεπε να γίνει η αυτονόμηση της πρόνοιας από το Υγείας. Σας το είπαμε στην πρόταση που καταθέσαμε, στην Καλαμάτα, σας θυμίζω το έβλεπε τότε. Αλλά κι εσείς εδώ πρέπει να σας το αναγνωρίσω όταν –προς τιμήν σας- από την αρχή λέγατε ότι «πιστεύω να έρθει ο κλάδος υγείας στο Υπουργείο Υγείας», δεν σας άκουγε ο κ. Παπανδρέου, δεν παρακολουθούσε τι λέγατε εσείς στη Βουλή και σας όρισε Υπουργό Άθλησης, Υγείας και Διατροφής. Δεν φταίτε, εσείς είχατε άλλη άποψη, σας το αναγνωρίζω αυτό. Ενώ σας ανακοίνωσε, λοιπόν, ο κ. Πεταλωτής Υπουργό Άθλησης, Υγείας και Διατροφής, ουδέποτε ορκιστήκατε Υπουργός Άθλησης, Υγείας και Διατροφής. Το ΦΕΚ βγήκε Υπουργός Υγείας και Κοινωνικής Αλληλεγγύης. Κι έρχεστε τώρα, ένα μήνα πριν τις εκλογές, να κάνετε τη μεγάλη αλλαγή που είναι σωστή, αλλά πάλι λάθος την κάνετε. Κάντε το «Υπουργείο Υγείας». Τι το θέλετε το «Κοινωνικών Ασφαλίσεων», αφού δεν είναι οι κοινωνικές ασφαλίσεις μέσα; Είναι ο κλάδος υγείας των κοινωνικών ασφαλίσεων, τον οποίο κλάδο υγείας των κοινωνικών ασφαλίσεων τον έχετε αποσχίσει από το υπόλοιπο και πρέπει να το περάσετε. Φτιάξτε Υπουργείο Υγείας για τους Έλληνες πολίτες.","ΜΑΡΙΟΣ ΣΑΛΜΑΣ",449
"97557"," Σωστό είναι, το σκεφτόμαστε.","ΑΝΔΡΕΑΣ ΛΟΒΕΡΔΟΣ",286
"97558"," Μην το σκέφτεστε, κάντε το και βάλτε τον ΕΟΠΥΥ μέσα.
Αυτές τις διατάξεις περί αυτοδιοίκηση βγάλτε τις. Είναι παράκληση. Δηλαδή να μην υπάρχει η δυνατότητα να εμπλακεί καθόλου η αυτοδιοίκηση σ’ αυτό. Δεν έχει κανένα λόγο. Ήδη διαμαρτύρονται όλοι οι περιφερειάρχες, ήδη πήραν την πρωτοβουλία…","ΜΑΡΙΟΣ ΣΑΛΜΑΣ",449
"97559"," Το έκανα από 1η Ιουλίου του 2013.","ΑΝΔΡΕΑΣ ΛΟΒΕΡΔΟΣ",286
"97560"," Επειδή τώρα κάναμε σοβαρούς νόμους, πρέπει να διορθώσουμε τη δεύτερη ατέλεια του πολιτικού συστήματος, να μπορούν να εφαρμοστούν οι νόμοι και να υποστηριχτούν από τη διοίκηση και να είναι νόμοι που δεν θα τους έχουμε μόνο στα χαρτιά. Να τους εφαρμόσουμε, αφού είναι νόμοι σε κρίσιμες περιστάσεις για τη χώρα.
Λέτε να μεταφέρετε την πρόνοια. Τα προνοιακά ιδρύματα πού τα έχετε, κύριε Υπουργέ; Το Θεραπευτήριο Χρόνιων Παθήσεων «Άγιος Παντελεήμων» στη Θεσσαλονίκη, πού είναι; Πού πάει στο Υπουργείο Εργασίας, όπως το έχετε; Τώρα πάει στο Υπουργείο Εργασίας, γιατί είναι πρόχειρο της τελευταίας στιγμή.
Θυμάστε που σας έλεγα όταν έφερε ο κ. Μπόλαρης τις αλλαγές για τα προνοιακά, που σας είπα «φτιάξτε έξι δίκτυα»; Τότε θα μπορούσατε, κύριε Υπουργέ, να πείτε τα τέσσερα δίκτυα είναι πρότασή μας, μένουν στο Υπουργείο Υγείας και τα άλλα δίκτυα που δεν έχουν σχέση με την υγεία και είναι προνοιακά να πάνε στο Υπουργείο Προστασίας. Έτσι γίνονται οι μεταρρυθμίσεις. Σας τα είπαμε πριν δύο χρόνια.
Αλλάζετε χρηματοδότηση. Προσέξτε, έχετε μία διάταξη όπου λέτε τα χρήματα του ΕΟΠΥΥ κάθε αρχή της χρονιάς μπαίνουν στα νοσοκομεία, στα οποία παρεμπιπτόντως βάζετε στη διοίκηση μέλος του ΕΟΠΥΥ. Τι σχέση έχει αυτό; Αυτό βγάλτε το. Τι μπλέκετε τον ΕΟΠΥΥ στη διοίκηση των νοσοκομείων;","ΜΑΡΙΟΣ ΣΑΛΜΑΣ",449
"97561"," Το Υγείας είναι ΕΟΠΥΥ.","ΑΝΔΡΕΑΣ ΛΟΒΕΡΔΟΣ",286
"97562"," Τα νοσοκομεία είναι αυτοδύναμα, δεν πάμε να τα αυτονομήσουμε. Μη βάζετε διοικητικούς από τον ΕΟΠΥΥ μέσα στα διοικητικά συμβούλια, θα τα μπλέξετε. 
Τα προνοιακά ιδρύματα, λοιπόν, πρέπει να τα προστατέψουμε. 
Επίσης, διατάξεις όπως το άσυλο τις βλέπω μέσα ότι πάνε στην πρόνοια και ορθώς πάνε, αλλά έχετε προνοήσει ότι για το Ευρωπαϊκό Ταμείο Προσφύγων, που είναι υπεύθυνο το Υπουργείο Υγείας, για τα επείγοντα μέτρα, για τα ετήσια, ότι πρέπει να πάρετε μέτρα και ρυθμίσεις; Είναι μία σειρά μέτρων που δεν γίνονται στο παραπέντε των εκλογών αυτά.
Στη χρηματοδότηση, λοιπόν, λέτε ότι θα πηγαίνουν τα χρήματα του ΕΟΠΥΥ στα νοσοκομεία. Είναι ένα μοντέλο χρηματοδότησης που είναι πάλι από τη δική μας την πρόταση, αλλά πάλι δεν το έχετε καταλάβει καλά. Θα πηγαίνουν τα χρήματα στον ΕΟΠΥΥ, αυτά που είναι να δώσει ο ΕΟΠΥΥ για νοσοκομειακή περίθαλψη, δηλαδή 1,2 δισεκατομμύρια –τόσα είναι- και την ίδια ώρα θα πηγαίνουν και οι επιχορηγήσεις του ΕΟΠΥΥ στα νοσοκομεία. Είναι λάθος. Σε κεντρικό λογαριασμό υγείας πρέπει να πηγαίνουν αυτά με κάποιον τρόπο συγκεκριμένο, που -αν θέλετε- να σας τον προτείνω και να τον κάνετε. Έτσι να δώσετε τα χρήματα του ΕΟΦ, 1,2 δισεκατομμύρια στα νοσοκομεία. Μετά τι τα θέλετε τα ΚΕΝ πάλι σας λέω; Για να βγάλετε στο τέλος συμψηφισμό και να τα ζητήσετε από ποιον; Από τον κρατικό προϋπολογισμό που δεν μπορείτε; Από ποιον θα τα ζητήσετε;
Επίσης, η μεγαλύτερη απόδειξη ότι για το σύστημα χρηματοδότησης δεν έχετε λύσει το πρόβλημα, είναι ότι σήμερα χρωστάτε 2,5 περίπου δισεκατομμύρια στα νοσοκομεία. Μας κατηγορούσατε ότι πήρατε 5,2 δισεκατομμύρια χρέη πενταετίας και έχετε φτιάξει 2,5 δισεκατομμύρια -μήπως είναι και παραπάνω- μέσα σε δύο χρόνια, στο 2010 και στο 2011. Ωραίες είναι οι σημειώσεις των δαπανών που δεν συνοδεύονται από αντίστοιχη αύξηση της περίθαλψης, αλλά πληρώστε. Ποιος θα πληρώσει; Και, βεβαίως, τα χρέη των φορέων κοινωνικής ασφάλισης, που βλέπω τον κ. Κουτρουμάνη- προς φαρμακοβιομηχανία, προς νοσοκομεία, προς προμηθευτές, είναι πάνω από 3 δισεκατομμύρια.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Δώστε μου λίγο το χρόνο, κύριε Πρόεδρε, με όλον το σεβασμό.
Άρα όλα αυτά ωραία τα κάνετε, αλλά δεν πληρώνετε. Και αφού δεν πληρώνετε, τι σημαίνει; Ότι ανεβάζουμε το κόστος. Τι λέμε τόσα χρόνια; Ότι πρέπει να πληρώνεις, για να μπορείς να διεκδικείς από τους προμηθευτές καλύτερες μειώσεις.
Διατάξεις για την επιδοματική πολιτική έχει αυτό το νομοσχέδιο. Αλλά πρέπει εδώ στη Βουλή, κυρίες και κύριοι συνάδελφοι, να σας πω ότι το 2010 οι δικαιούχοι επιδομάτων ήταν διακόσιες πέντε χιλιάδες, ενώ το 2009 ήταν εκατόν ενενήντα πέντε. Παρά τη φιλολογία από την Κυβέρνηση ότι βρήκαμε στη Ζάκυνθο παράνομους τυφλούς, βρήκαμε εδώ, βρήκαμε εκεί, το 2010 είχαμε δέκα χιλιάδες παραπάνω δικαιούχους προνοιακών επιδομάτων. Χίλιοι παραπάνω τυφλοί το 2010 σε σχέση με το 2009, για να καταλαβαίνουμε γιατί φτάσαμε να κόβουμε και τους μισθούς και τις συντάξεις.
Πρέπει να αναγνωρίσω, όμως, και κάτι πρέπει και πρέπει να το αναγνωρίσουμε όλοι όσον αφορά το σύστημα προμηθειών.
Εδώ δικαιώνεται ο Δημήτρης Αβραμόπουλος που έφτιαξε την Επιτροπή Προμηθειών, την οποία δεν στηρίξατε. Και πρέπει να αναγνωρίσω και σε εσάς κάτι. Φτιάξατε ένα εξαιρετικό θεσμικό πλαίσιο το Γενάρη του 2011 για τις προμήθειες –σας το αναγνωρίζω- το οποίο, όμως, δεν εφαρμόζεται. Κάνετε προμήθειες χωρίς διαγωνισμούς με το παρατηρητήριο τιμών. Άρα τι νόημα έχει να ερχόμαστε πάλι σήμερα και να λέμε ότι η Επιτροπή Προμηθειών θα έχει αυτό, και αυτό αφού δεν τελειώνει; Παρακαλώ να πάρετε πίσω τις διατάξεις της Επιτροπής Προμηθειών περί παράτασης του βίου και όλα αυτά. Δεν θέλω να πω περισσότερα. Πρέπει να τα πάρετε πίσω. Δεν έχετε κανένα λόγο. 
Έρχομαι τώρα στο φάρμακο, για να κλείσω και την εισήγησή μου. Πρέπει να σας αναγνωρίσω ότι πράγματι μειώσατε τη φαρμακευτική δαπάνη, που τα τελευταία δεκατρία χρόνια κάθε χρόνο αυξανόταν. Αυτό πρέπει να σας το αναγνωρίσω. Και, βεβαίως, χωρίς να θέλω να είμαι ολιγόψυχος, πρέπει να κάνω και μια άλλη παρατήρηση. Αφού εσείς δεσμευθήκατε μείωση 1 δισεκατομμύριο το 2011 και μείωση 1 δισεκατομμύριο το 2012, πετύχατε αντί για 1 δισεκατομμύριο μείωση το 2011 περίπου 600 εκατομμύρια. Μείνατε 400 εκατομμύρια πίσω. Ήταν εφικτό να το κάνετε 1 δισεκατομμύριο; Αν ήταν, τότε ορθώς προβλέπεται ότι θα το μειώσετε το άλλο δισεκατομμύριο φέτος. Άρα, αν εκτιμήσουμε ότι προβλέπεται ότι θα το μειώσετε κατά 1 δισεκατομμύριο φέτος, τότε ήταν λογικό πέρυσι να πετύχετε το στόχο του 1 δισεκατομμυρίου, δηλαδή από 600 εκατομμύρια να είναι 1 δισεκατομμύριο και να μη χρειαστεί να κόψουμε τους μισθούς και τις συντάξεις. Σας το ξαναλέω αφού έχω αναγνωρίσει ότι μειώσατε τη φαρμακευτική δαπάνη. 
Τα μέτρα αυτά για το φάρμακο παρ’ ότι είναι της τελευταίας στιγμής και υπό την πίεση της τρόικας πρέπει να πω ότι μερικά από αυτά είναι μέτρα που έπρεπε εδώ και καιρό να τα έχουμε θεσμοθετήσει στην ελληνική κοινωνία, όπως είναι η ταινία γνησιότητας. Δεν επιτρέπεται με τις παράλληλες εξαγωγές να πωλούνται τα κουπόνια και να χρεώνονται στα ασφαλιστικά ταμεία. Αυτό είναι ορθό μέτρο και έπρεπε να το έχουμε κάνει. 
Υπάρχουν μέτρα αντιφατικά. Δηλαδή, βλέπουμε εδώ ότι υπάρχει θετική λίστα και rebate. Δεν γίνονται και τα δυο. Τα νομοθετήσαμε όλα και στο τέλος θα δούμε τι περισσεύει. 
Υπάρχουν μέτρα που είναι ανεφάρμοστα. Υπάρχουν διατάξεις που έχουν τροποποιηθεί την τελευταία στιγμή και είναι ακοστολόγητες. Και υπάρχουν και μέτρα που υπήρχαν στο πρώτο μνημόνιο αλλά δεν τα εφαρμόσατε, τα πήγατε πίσω και δεν κάνατε και προετοιμασία για να μπορούν να εφαρμοστούν αποτελεσματικά. 
Εγώ κλείνοντας θα κάνω πέντε, έξι επισημάνσεις και καίριες ερωτήσεις, στις οποίες θα ήθελα το βράδυ μια απάντηση. 
Θα ήθελα, κύριε Υπουργέ, να καταθέσετε το βράδυ την εκτίμηση για την επίπτωση που έχει κάθε μέτρο όπως τελικά διατυπώθηκε στις διατάξεις, στη μείωση της φαρμακευτικής δαπάνης. Θυμάμαι ότι με την τρόικα είχατε κάνει ανά μέτρο πόση επίπτωση θα έχει στη δαπάνη, μια σελίδα. Τώρα με τις τροποποιήσεις, τα «και», τα «συν», τα «πλην», τα «θα νομοθετήσω, θα το εφαρμόσω εφόσον και αν» πρέπει να μας πείτε πόσο είναι η εκτίμησή σας τελικά. 
Επίσης να μας διαβεβαιώσετε ότι με τις εκτιμήσεις που κάνατε και τον τρόπο που θα τα εφαρμόσετε μέχρι τις εκλογές –ή, τέλος πάντων, θα δούμε τι θα προκύψει μετά και πώς θα το αλλάξουμε, στον τρόπο εφαρμογής εννοώ, γιατί αυτά θα τα ψηφίσουμε- αυτά οδηγούν στο στόχο, στο να επιτευχθεί η μείωση του 1,1 δισεκατομμυρίου. 
Πρέπει να μου πείτε τι νόημα έχει η θεσμοθέτηση της ασφαλιστικής τιμής στη θετική λίστα σήμερα ενώ έχετε rebate. Το ένα ακυρώνει το άλλο. Είναι δυνατόν να νομοθετείτε για τέταρτη φορά ασφαλιστική τιμή χωρίς να την έχετε εφαρμόσει –αυτό έχει γίνει τραγέλαφος- και την ίδια στιγμή να λέτε rebate; Αν έχετε rebate επ’ αυτού, είναι τα χρήματα που θα πάρετε και δεν έχει νόημα η ασφαλιστική τιμή.
Και ένα κρίσιμο ερώτημα. Έχετε δεσμεύσει τη φαρμακοβιομηχανία ότι δεν θα προσφύγει στα διοικητικά δικαστήρια και στο Συμβούλιο της Επικρατείας για το rebate; Αυτό κρατήστε το που σας το λέω, γιατί η αίσθησή μου είναι ότι το σκέφτονται να προσβάλουν το rebate στο Συμβούλιο της Επικρατείας και να βρεθείτε προ εκπλήξεως, αφού δεν θα έχετε εφαρμόσει και την ασφαλιστική τιμή.
Εγγυάστε, κύριε Υπουργέ, ότι η τιμολόγηση του φαρμάκου θα γίνεται με διαφάνεια; Θέλω μέχρι το βράδυ σαφή απάντηση. 
Είναι έτοιμος ο Εθνικός Οργανισμός Φαρμάκων να κάνει όσα του φορτώνετε τώρα στις πλάτες; Έχει το προσωπικό; Εδώ δεν μπορεί να κάνει τους ελέγχους. Δεν μπορεί να ελέγξει τα φάρμακα και ελέγχει μόνο φακέλους. Δεν μπορεί να λειτουργήσει το εργαστήριο βιοδιαθεσιμότητας. 
Και, βεβαίως, κλείνοντας θα πω ότι στα «εάν και εφόσον» που προβλέπετε για την ηλεκτρονική συνταγογράφηση που είναι ένα από αυτά, δεν έχει υλοποιηθεί η υπόσχεση του Υπουργού που έλεγε ότι θα έχουμε ηλεκτρονική συνταγογράφηση. Πέρασαν δυόμισι χρόνια. Ο διαγωνισμός είναι στον αέρα με αποτέλεσμα να μην είναι σε θέση τα ασφαλιστικά ταμεία να επωφεληθούν από τη μείωση του όγκου των συνταγών που είναι κυρίαρχο στοιχείο που εκτροχιάζει τη φαρμακευτική δαπάνη. 
(Χειροκροτήματα από την πτέρυγα της Νέας Δημοκρατίας)","ΜΑΡΙΟΣ ΣΑΛΜΑΣ",449
"97563"," Το λόγο έχει ο Υπουργός Εργασίας κ. Κουτρουμάνης για μια παρέμβαση.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97564"," Ευχαριστώ, κύριε Πρόεδρε.
Θα έχω τη δυνατότητα να μιλήσω το απόγευμα για όλες τις ρυθμίσεις, οι οποίες περιλαμβάνονται στο συγκεκριμένο νομοσχέδιο που συζητούμε. Ζήτησα το λόγο για να καταθέσω μερικές νομοτεχνικές βελτιώσεις και για το νομοσχέδιο και για την τροπολογία. 
Να πω, όμως, στον κ. Σαλμά ότι μεταξύ των άλλων πρέπει να μας αναγνωρίσει –και σας ευχαριστούμε πολύ, γιατί αναγνωρίζετε ότι σε ορισμένους τομείς έχουν γίνει σημαντικά βήματα- το γεγονός ότι εντοπίσαμε περίπου σαράντα χιλιάδες συντάξεις μέσα από την απογραφή των συνταξιούχων, για τις οποίες δαπανούσαμε περίπου 450 εκατομμύρια ευρώ το χρόνο. Είναι και αυτό σημαντικό. Θα έλεγα, βέβαια, ότι είναι αυτονόητο σε ορισμένες άλλες περιπτώσεις, αλλά στην Ελλάδα αυτό συνέβαινε για πολλά χρόνια. 
Σε ό,τι αφορά την ηλεκτρονική συνταγογράφηση…","ΓΕΩΡΓΙΟΣ ΚΟΥΤΡΟΥΜΑΝΗΣ",256
"97565"," Για τους παραπάνω τυφλούς…","ΝΙΚΟΛΑΟΣ ΝΙΚΟΛΟΠΟΥΛΟΣ",363
"97566"," Θα απαντήσει ο κ. Μπόλαρης και ο κ. Τιμοσίδης. Ωστόσο πρέπει να σας πω ότι και εκεί για πρώτη φορά δημιουργείται ενιαία βάση, ενιαίο μητρώο και ενιαίο εθνικό μητρώο αναπήρων, για να μπορεί αυτή η χώρα κάποια στιγμή να έχει χρήσιμα και απαραίτητα στοιχεία για να κάνει πολιτικές για εκείνους που πραγματικά έχουν ανάγκη.
Σε ό,τι αφορά την ηλεκτρονική συνταγογράφηση, πρέπει να σας πω ότι χωρίς να ξοδευτούν παρά λίγες χιλιάδες ευρώ έχει προχωρήσει η ηλεκτρονική συνταγογράφηση με το διπλό σύστημα, δηλαδή η ηλεκτρονική συνταγογράφηση για τις συντάξεις και τα φάρμακα στο 40% αλλά και η ηλεκτρονική σάρωση των συνταγών, με αποτέλεσμα σήμερα να καλύπτουμε περίπου το 95% με το ένα ή το άλλο σύστημα και να ελέγχεται η συνταγογράφηση. Αποτέλεσμα της ηλεκτρονικής συνταγογράφησης και αυτού του τρόπου ελέγχου ήταν όχι να μειωθεί μόνο η δαπάνη αλλά και ο όγκος των συνταγών. Στο ΙΚΑ τουλάχιστον έχουν μειωθεί κατά 12% και συνολικά η δαπάνη κατά 33%.
Έρχομαι τώρα στις βελτιώσεις. Υπάρχουν κάποιες αλλαγές νομοτεχνικού χαρακτήρα, που αφορούν τα ασφαλιστικά πρόσωπα κυρίως στο ΕΤΕΑ, το νέο επικουρικό ταμείο που δημιουργείται από τη συνένωση των πέντε μεγάλων επικουρικών ταμείων των μισθωτών ιδιωτικού και δημόσιου τομέα. 
Ταυτόχρονα υπάρχουν δύο προσθήκες, που θεωρώ ότι είναι απόλυτα αναγκαίες. Αναφέρομαι συγκεκριμένα στους ανέργους που είναι ασφαλισμένοι στα ταμεία των Μέσων Μαζικής Ενημέρωσης και στο ΝΑΤ. Οι περισσότεροι συνάδελφοι ίσως το γνωρίζουν ότι αυτοί συνήθως εξαιρούνται από τα όποια ωφελήματα θεσπίζει η πολιτεία και κατά τρόπο άδικο, γιατί η ιδιότητα του ανέργου πιστοποιείται μόνο από τον ΟΑΕΔ. Εδώ το επεκτείνουμε και στα ταμεία των εργαζομένων στα Μέσα Μαζικής Ενημέρωσης και στο ΝΑΤ, έτσι ώστε να έχουν τα ίδια ωφελήματα. Ταυτόχρονα δίνουμε τη δυνατότητα προγράμματα τα οποία υλοποιούνται σήμερα να υλοποιούνται και από τους ειδικούς λογαριασμούς αυτών των ταμείων, είτε είναι επιταγή επανένταξης είτε επιδοτούμενα προγράμματα εργασίας, ό,τι δηλαδή ισχύει για τον ΟΑΕΔ και αυτό είναι επιβεβλημένο και απόλυτα δίκαιο.
Επίσης, μετά τη μείωση του κατώτατου μισθού κατά 22% της Εθνικής Γενικής Συλλογικής Σύμβασης Εργασίας, η οποία, όπως έχω πει, είναι δικαίωμα και όχι υποχρέωση του εργοδότη, επιβάλλεται να γίνει αναπροσαρμογή των επιδομάτων ανεργίας, σύμφωνα με το νομοθετικό πλαίσιο που υπάρχει. Δηλαδή, εάν δεν καταθέσουμε σήμερα ρύθμιση, θα πρέπει από τη Δευτέρα τα επιδόματα ανεργίας να μειωθούν κατά 22%, γιατί είναι απόλυτα συνδεδεμένα είτε με το ημερομίσθιο του ανειδίκευτου εργάτη είτε με τον κατώτατο βασικό μισθό της Εθνικής Γενικής Συλλογικής Σύμβασης Εργασίας. 
Θα υπάρξει υπουργική απόφαση άμεσα. Δεν θα διατηρηθούν στο επίπεδο το σημερινό όλα τα επιδόματα ανεργίας. Βασικός μας στόχος όμως είναι στις περιπτώσεις που έχουμε εργαζόμενους, που για πολλά χρόνια πλήρωναν ασφαλιστικές εισφορές στον ΟΑΕΔ και βρίσκονται ξαφνικά άνεργοι, χωρίς να είναι εκείνοι που παίρνουν κάθε χρόνο επίδομα εργασίας, να υπάρξει μία διαφορετική μεταχείριση, διότι πραγματικά οι άνθρωποι αυτοί έχουν πληρώσει για πολλά χρόνια και θα έπαιρναν επίδομα μειωμένο στα 360 ευρώ από 461 ευρώ που είναι σήμερα. Δεν είμαι έτοιμος αυτήν τη στιγμή, γιατί γίνεται επεξεργασία από τον ΟΑΕΔ, να εξαγγείλω κάτι καινούργιο, ωστόσο μελετάμε το θέμα. Πάντως, με την έκδοση της κοινής υπουργικής απόφασης των Υπουργών Εργασίας και Οικονομικών θα υπάρξει η τακτοποίηση αυτού του θέματος για να μην υπάρξει αυτόματη προσαρμογή, μείωση δηλαδή των επιδομάτων με βάση τη μείωση του βασικού μισθού ή του ημερομισθίου του ανειδίκευτου εργάτη. 
Υπάρχει η τροπολογία την οποία έχουμε καταθέσει. Όπως είχα δεσμευθεί, εάν στη δικομματική συζήτηση και συνάντηση που έγινε με τη Νέα Δημοκρατία δεν συμφωνούσε η Νέα Δημοκρατία, ήμουν υποχρεωμένος να αποσύρω τις ρυθμίσεις εκείνες με τις οποίες δεν συμφωνούσαν οι εκπρόσωποι της Νέας Δημοκρατίας. Λυπάμαι, γιατί μέσα σε αυτές τις ρυθμίσεις, τις οποίες είμαι υποχρεωμένος να αποσύρω, περιλαμβάνεται η ρύθμιση που αφορά τους οικονομικούς μετανάστες, ένα χρόνιο πρόβλημα, το οποίο θα το βρίσκουμε συνέχεια μπροστά μας. Πρέπει να πω ότι αφορά διακόσιες χιλιάδες περίπου εργαζόμενους στην Ελλάδα. Εργάζονται στα σπίτια, στα χωράφια, στην κτηνοτροφία. Είναι ανασφάλιστοι, δεν έχουν νόμιμη άδεια παραμονής στην Ελλάδα και αυτό που επιχειρούσαμε να κάνουμε είναι να τους υποχρεώσουμε σε τρεις μήνες να ταυτοποιηθούν και σε έξι μήνες να αποχωρήσουν από τη χώρα και να επανέλθουν, αν θέλουν, με προσωπική αίτηση, με προσωπική μετάκληση των εργοδοτών, οι οποίοι τους απασχολούν. Όταν ψάχνουμε να βρούμε χρήματα για να στηρίξουμε το ασφαλιστικό σύστημα, πρέπει να κλείσουμε όλα εκείνα τα κενά, τις χαραμάδες, που υπάρχουν για να υπάρχει μαύρη εργασία, ανασφάλιστη εργασία. 
Θεωρούσαμε ότι θα γινόταν αποδεκτή από όλες τις πλευρές αυτή η ρύθμιση, γιατί μέσα στο νομοσχέδιο υπάρχει η ενσωμάτωση της ευρωπαϊκής οδηγίας στο εθνικό μας δίκαιο, που προβλέπει αυστηρότατες κυρώσεις για τους εργοδότες οι οποίοι απασχολούν παράνομους οικονομικούς μετανάστες. Δίναμε τη δυνατότητα όμως σε αυτούς να ταυτοποιηθούν, να παρουσιαστούν στην Αστυνομία μαζί με τον εργοδότη και για όσο διάστημα εργάζονται μέχρι τους έξι μήνες ή μετά τη μετάκληση να ασφαλίζονται. Αυτό δεν θα επιτευχθεί, αφού είμαι υποχρεωμένος να αποσύρω αυτήν τη ρύθμιση. Δεν θα εφαρμοστεί το εργόσημο γι’ αυτούς, που ήταν ένας θεσμός που βοηθούσε πάρα πολύ στο να μην υπάρχει κανένας εργαζόμενος ανασφάλιστος. Και, βέβαια, θα παρατηρείται το ίδιο φαινόμενο να πηγαίνει με το αφεντικό στο νοσοκομείο και να γράφει τα φάρμακα στο βιβλιάριο. Θέλαμε να φέρουμε στο φως όλη αυτήν τη μαύρη εργασία και να σταματήσει να πληρώνεται με μαύρα χρήματα και με ανασφάλιστη εργασία. Δυστυχώς δεν καταφέραμε να πείσουμε τους εκπροσώπους της Νέας Δημοκρατίας και είμαι υποχρεωμένος να αποσύρω αυτήν τη ρύθμιση.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"97567"," Το γ΄ δηλαδή.","ΑΣΤΕΡΙΟΣ ΡΟΝΤΟΥΛΗΣ",446
"97568"," Ναι, θα το καταθέσουμε.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"97569"," Τη «Βοήθεια στο σπίτι» τη βγάζετε και αυτή;","ΠΑΝΑΓΙΩΤΗΣ ΛΑΦΑΖΑΝΗΣ",279
"97570"," Το πρόγραμμα «Βοήθεια στο σπίτι» όχι, δεν το βγάζουμε. Τελικά καταφέραμε να συμφωνήσουμε και νομίζω ότι είναι ένα πολύ θετικό βήμα για να μπορέσει αυτό το πρόγραμμα, το οποίο είναι καταξιωμένο, και να διατηρηθεί και να διευρυνθεί και να έχει συγχρηματοδότηση από το Ευρωπαϊκό Κοινωνικό Ταμείο.
Τέλος, αποσύρω και τη ρύθμιση εκείνη η οποία προέβλεπε τη σύσταση ειδικής επιτροπής εμπειρογνωμόνων για την παρακολούθηση των προγραμμάτων του ΕΣΠΑ και αναφέρομαι κυρίως στην κοινωφελή εργασία. Είχαμε συστήσει μια άτυπη επιτροπή από πέντε πρώην ανώτατους δικαστές, για να παρακολουθεί τα πάντα σε σχέση με την αξιολόγηση των προγραμμάτων και κυρίως με την κοινωφελή εργασία, για την οποία όλες οι πλευρές είχαν εκφράσει κάποια δυσπιστία σε σχέση με την αντικειμενικότητα του προγράμματος. Εμείς είχαμε ορίσει μια άτυπη επιτροπή, στην οποία προεδρεύει ο πρώην αντιπρόεδρος του Ελεγκτικού Συνεδρίου, η οποία ελέγχει και όλα τα παραστατικά και αυτήν τη ρύθμιση θέλαμε να τη θεσμοθετήσουμε. Και δεν είναι το θέμα της αμοιβής, γιατί για την αμοιβή θα μπορούσε να είναι μικρότερο ή μεγαλύτερο το ποσό, δεν έχει καμμία σημασία. Δεν έγινε και αυτό αποδεκτό. Αποσύρω και αυτήν τη ρύθμιση.
Ευχαριστώ πολύ.
(Στο σημείο αυτό ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
( Να μπουν οι σελ. 206-212 )
ΠΡΟΕΔΡEΥΩΝ (Ευάγγελος Αργύρης): Παρακαλώ, να διανεμηθούν οι νομοτεχνικές βελτιώσεις στους συναδέλφους.
Το λόγο έχει ο Υφυπουργός Υγείας και Κοινωνικής Αλληλεγγύης κ. Μιχαήλ Τιμοσίδης.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"97571"," Και εγώ, κύριε Πρόεδρε, θα ήθελα να καταθέσω κάποιες προσθήκες – βελτιώσεις στο σχέδιο νόμου.
(Στο σημείο αυτό ο Υπουργός Υγείας και Κοινωνικής Αλληλεγγύης κ. Μιχαήλ Τιμοσίδης καταθέτει για τα Πρακτικά τις προαναφερθείσες προσθήκες - βελτιώσεις, οι οποίες έχουν ως εξής:
( Να μπει η σελ. 214 )","ΜΙΧΑΗΛ ΤΙΜΟΣΙΔΗΣ",502
"97572"," Θα ήθελα να κάνω και μία σύντομη παρέμβαση – απάντηση στον κ. Σαλμά. 
Κύριε Πρόεδρε, κυρίες και κύριοι συνάδελφοι, τα δισεκατομμύρια τα λέμε εύκολα. Πάνε, έρχονται τα δισεκατομμύρια, αλλά για να τα εξοικονομήσεις χρειάζεται να καταβάλεις πολύ μεγάλη προσπάθεια και τουλάχιστον αυτό κάνουμε εδώ και αρκετό καιρό στο Υπουργείο, με θετικά αποτελέσματα και χαιρόμαστε ιδιαίτερα που αναγνωρίζεται αυτό. 
Αλλά, κύριε Σαλμά, επειδή αναφερθήκατε στα χρήματα που ρυθμίστηκαν, δεν ήταν 5 δισεκατομμύρια αυτά που χρωστούσαμε, ήταν 7 δισεκατομμύρια. Τα 5 ρυθμίστηκαν με τα ομόλογα και ήταν άλλα 2 δισεκατομμύρια προηγούμενα χρέη που δόθηκαν σε ρευστό τα προηγούμενα πέντε χρόνια.","ΜΙΧΑΗΛ ΤΙΜΟΣΙΔΗΣ",502
"97573"," Δεν αφορούσε εκείνη την περίοδο.","ΜΑΡΙΟΣ ΣΑΛΜΑΣ",449
"97574"," Δυόμισι δισεκατομμύρια το 2010. Και πράγματι από το Μάρτιο του 2011 μέχρι το Μάρτιο του 2012 είναι περίπου 2 δισεκατομμύρια αυτά τα οποία θα πρέπει να αποπληρωθούν. Είναι από τα χρωστούμενα. Δεν ήταν έτσι τα ποσά όπως τα παρουσιάσατε.","ΜΙΧΑΗΛ ΤΙΜΟΣΙΔΗΣ",502
"97575"," Συγγνώμη, εγώ μίλησα …
ΠΡΟΕΔΡEΥΩΝ (Ευάγγελος Αργύρης): Μην κάνετε διάλογο.","ΜΑΡΙΟΣ ΣΑΛΜΑΣ",449
"97576"," Κύριε Σαλμά, σας λέω συγκεκριμένα. Είπατε 5 δισεκατομμύρια. Ήταν 7 δισεκατομμύρια …","ΜΙΧΑΗΛ ΤΙΜΟΣΙΔΗΣ",502
"97577"," Ποια χρονιά;","ΜΑΡΙΟΣ ΣΑΛΜΑΣ",449
"97578"," Μέχρι το ’09. Τα προηγούμενα πέντε χρόνια.","ΜΙΧΑΗΛ ΤΙΜΟΣΙΔΗΣ",502
"97579"," Δεν το ξέρετε! Κάνετε λάθος!","ΜΑΡΙΟΣ ΣΑΛΜΑΣ",449
"97580"," Πέντε, λοιπόν, δόθηκαν σε ομόλογα και δύο δόθηκαν έτσι. 
Και, βεβαίως, επειδή είπατε ότι δεν έχουν γίνει προμήθειες, το 80% περίπου των προμηθειών γίνεται μέσα από το διαγωνισμό και το ξέρετε αυτό. Μηδενίζετε, λοιπόν, μία προσπάθεια που συνεχίζεται και που πρέπει να συνεχίσει και η επόμενη κυβέρνηση. 
Εμείς συμφωνούμε ότι τίποτα δεν πρέπει να γίνεται εξωσυμβατικά, πέρα από διαγωνισμούς. Αυτό ήταν ένα δύσκολο κεφάλαιο. Εμείς αξιοποιήσαμε την ΕΠΥ και προχωρούμε προς αυτήν την κατεύθυνση. Μάλιστα, μπορούμε να πούμε, επίσης πληροφοριακά, ότι θα είμαστε πολύ σύντομα έτοιμοι, πέρα από την ηλεκτρονική συνταγογράφηση, που είναι γνωστή στο πανελλήνιο, να πάμε και στην προμήθεια αναλωσίμων υλικών μέσα από τέτοιους διαγωνισμούς.","ΜΙΧΑΗΛ ΤΙΜΟΣΙΔΗΣ",502
"97581"," Αν μου επιτρέπετε, κύριε Πρόεδρε, μία διευκρίνιση μόνο.
ΠΡΟΕΔΡEΥΩΝ (Ευάγγελος Αργύρης): Το ξέρω, αλλά ξανακάναμε διευκρίνιση.","ΜΑΡΙΟΣ ΣΑΛΜΑΣ",449
"97582"," Είναι Κοινοβουλευτικός Εκπρόσωπος, κύριε Πρόεδρε. 
ΠΡΟΕΔΡEΥΩΝ (Ευάγγελος Αργύρης): Ορίστε, κύριε συνάδελφε.","ΚΩΝΣΤΑΝΤΙΝΟΣ ΤΑΣΟΥΛΑΣ",493
"97583"," Αναφέρθηκα σε 5,2 δισεκατομμύρια που αφορούσαν μέχρι την ημέρα που παραδώσαμε εμείς την εξουσία. Το επόμενο τρίμηνο Οκτώβριος, Νοέμβριος, Δεκέμβριος -σας λέω μόνο του 2009 που ήσασταν εσείς- είχατε αμέσως 600 εκατομμύρια χρέη, δηλαδή ανεξόφλητες υποχρεώσεις προς τους προμηθευτές. Και όταν έγινε η ρύθμιση η τελική, έφτασε 7 δισεκατομμύρια μαζί με τα δικά σας του πρώτου επταμήνου.
Ευχαριστώ. 
ΠΡΟΕΔΡEΥΩΝ (Ευάγγελος Αργύρης): Το λόγο έχει ο κ. Δημήτρης Βαρτζόπουλος, Υφυπουργός Υγείας και Κοινωνικής Αλληλεγγύης.
Θα κάνετε παρέμβαση, κύριε Υπουργέ, ή την ομιλία σας;","ΜΑΡΙΟΣ ΣΑΛΜΑΣ",449
"97584"," Κύριε Πρόεδρε, ομιλούν οι Κοινοβουλευτικοί Εκπρόσωποι τώρα.","ΣΠΥΡΙΔΩΝ ΧΑΛΒΑΤΖΗΣ",534
"97585"," Ξέρετε ότι οι Υπουργοί έχουν τη δυνατότητα να παίρνουν το λόγο όποτε το ζητήσουν.
Το λόγο έχει ο κ. Βαρτζόπουλος. Να του δώσουμε τη δυνατότητα μιας και είναι μια από τις πρώτες του ομιλίες.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"97586"," Θα είμαι πολύ σύντομος, κύριε Πρόεδρε.
Κυρία και κύριοι Βουλευτές, επιτρέψτε μου να κάνω ορισμένες διαπιστώσεις πολύ σύντομα. Ο υγειονομικός τομέας επωμίζεται αυτήν τη στιγμή το 1,5 δισεκατομμύριο από τα 3,3 δισεκατομμύρια της δημοσιονομικής προσαρμογής για το 2012. Αν δεν τα καταφέρουμε εμείς, αν δεν τα καταφέρει ο δικός μας ο τομέας, τα χρήματα αυτά θα αναζητηθούν από αλλού, κάτι που πραγματικά δεν το θέλει κανείς.
Δεν είναι σωστή η πραγματικά διαδεδομένη άποψη ότι η δημόσια δαπάνη υγείας είναι υψηλή στην Ελλάδα. Στην πραγματικότητα είναι αναλογικά η ίδια περίπου ή κατά τι χαμηλότερη από τη γερμανική. Εκείνο που είναι σωστό είναι ότι ορισμένοι τομείς αυτής της δαπάνης και πιο συγκεκριμένα η φαρμακευτική και νοσοκομειακή δαπάνη υπερβαίνουν σημαντικά τον κοινοτικό μέσο όρο.
Αυτήν την παθογένεια προσπαθεί να αντιμετωπίσει το σχέδιο νόμου που συζητάμε σήμερα, ρυθμίζοντας και ορισμένα θέματα του ΕΣΥ, όπως και συστήματα των κεντρικών προμηθειών. Θέτει κυρίως όμως ρυθμίσεις που αφορούν το φάρμακο, δηλαδή μειώνει τις τιμές των off- pattern στο 50%, των γενοσήμων στο 40% και ακόμη 10% για τα επόμενα γενόσημα με δυνατότητα προσφοράς –και αυτό είναι πολύ σημαντικό- ακόμα χαμηλότερων τιμών.
Προβλέπει rebates που κατά βάση είναι μία άμεση φορολόγηση των φαρμακείων και των φαρμακευτικών εταιρειών με μείωση και του χονδρεμπορικού κέρδους. Προβλέπει τη συνταγογραφία αποκλειστικώς με δραστική ουσία. Προβλέπει την απαγόρευση εισαγωγής νέων φαρμάκων, αν πρώτα δεν έχουν κυκλοφορήσει σε δώδεκα χώρες της Ευρωπαϊκής Ενώσεως. 
Θα πρέπει να διευκρινίσω ότι οι διατάξεις αυτού του νομοσχεδίου σ’ αυτά τα σημεία αποτελούν σε μεγάλο ακόμη βαθμό τις προβλέψεις της δανειακής συμβάσεως. Παρά τις επίπονες και επίμονες διαπραγματεύσεις σε υψηλό επίπεδο και παρά τα όσα επετεύχθησαν σ’ αυτές τις διαπραγματεύσεις, οι προβλέψεις αυτές παραμένουν πραγματικά δυσβάσταχτες.
Η διπλή φορολογία των μεσαίων φαρμακείων και των rebate των εταιρειών είναι πράγματα δυσβάσταχτα. Είναι δυσβάσταχτη και η καθυστέρηση εισαγωγής νέων φαρμάκων. Είναι δυσεφάρμοστη πραγματικά η συνταγογράφηση με δραστική ουσία. Πού, πώς και πότε θα γίνεται η δραστική ουσία συγκεκριμένο φάρμακο; Σε ποιο επίπεδο, με ποιο τρόπο και πότε θα γίνεται η προμήθεια των σκευασμάτων που αντιστοιχούν στη δραστική ουσία που γράφει ο γιατρός; Πώς θα προστατεύσουμε τους ασθενείς μας από τα φασόν;
Είναι ερωτήματα βέβαια χωρίς εύκολη και αυτονόητη απάντηση. Τώρα,λοιπόν, τι πρέπει να κάνουμε; Η υπερψήφιση αυτού του νομοσχεδίου,μαζί με τις κανονιστικές πράξεις που πρέπει, όπως γνωρίζετε, να κατατεθούν σήμερα,είναι προαπαιτούμενα της υλοποίησης της δανειακής σύμβασης. Άρα δεν έχουμε άλλη επιλογή. Πρέπει να ψηφίσουμε θετικά. 
Κυρίες και κύριοι, όμως έχουμε διέξοδο. Υπάρχει πράγματι η δυνατότητα και μέσα στο 2012, αλλά σίγουρα μέσα στο 2013, να επιτύχουμε και το δημοσιονομικό στόχο και χωρίς να θίξουμε τις βασικές αρχές που ζητούνται από εμάς, να οδηγηθούμε στο αυτονόητο. 
Με ποιον τρόπο; Με το να υιοθετήσουμε στο σύνολο, αλλά και σε όλες τις λεπτομέρειες, με ανάλογη κοστολόγηση, κεντροευρωπαϊκές πρακτικές στην πρωτοβάθμια περίθαλψη αμοιβής των συμβεβλημένων γιατρών και ελέγχου των δαπανών, με το να κάνουμε δηλαδή επιτέλους εδώ ό,τι κάνουν οι Ευρωπαίοι στις χώρες τους.
Τι σημαίνει αυτό συγκεκριμένα; Σημαίνει έλεγχο της φαρμακευτικής δαπάνης μέσω του λογισμικού της ηλεκτρονικής συνταγής ανά ασθενή και ανά διαγνωστική κατηγορία. Σημαίνει επιλογή από θεραπευτικό πρωτόκολλο με πλαφόν δαπάνης ανά τρίμηνο και υποχρεωτική χρήση ποσοστού εκτός πατέντας ουσιών. 
Σημαίνει επιλογή, παραδείγματος χάριν, κατά το πρότυπο της γερμανικής ΑΟΚ γενοσήμων που θα πληρούν συγκεκριμένες προδιαγραφές ασφαλείας και ποιότητας. Σημαίνει δυνατότητα του ιατρού να επιβάλει συγκεκριμένο σκεύασμα, το περίφημο nec aut idem, για τον ασθενή του, έστω και στην αρχή με αυξημένο ιδιωτικό κόστος. 
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Μια τέτοια συνεπής πολιτική θα οδηγήσει γρήγορα σε δημοσιονομικά αποτελέσματα που θα καταστήσουν περιττά τα rebates, περιττές τις καθυστερήσεις εισαγωγής καινοτομίας, θα εξασφαλίσουν χρήση επωνύμων γενοσήμων και μεγαλύτερη ελευθερία επιλογής, δηλαδή θα πετύχουμε και εμείς το αυτονόητο, όπως σε όλη την Ευρώπη, φυσιολογική και προβλέψιμη φορολόγηση, ανάπτυξη της αξιόπιστης φαρμακοβιομηχανίας, γρήγορη πρόσβαση σε νέες θεραπείες και διατήρηση της τελευταίας θεραπευτικής επιλογής από τον θεράποντα ιατρό. Όπως αντιλαμβάνεστε, αυτή η επιδίωξη αναδεικνύεται σ’ ένα από τα σημαντικότερα καθήκοντα και διακυβεύματα της επομένης κυβερνήσεως.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡIOΣ ΒΑΡΤΖΟΠΟΥΛΟΣ",55
"97587"," Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Εμμανουήλ Μπεντενιώτης, Βουλευτής Πειραιά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97588"," Ευχαριστώ πολύ, κύριε Πρόεδρε.
Κυρία και κύριοι συνάδελφοι, ο συντακτικός νομοθέτης έχει περιλάβει με συνταγματικό κύρος την αρχή της κοινωνικής ασφάλειας, με γνώμονα την ασφαλιστική κάλυψη ολόκληρου του εργαζόμενου πληθυσμού της χώρας. 
Η προστασία του ασφαλιστικού κεφαλαίου έχει όμως ανατεθεί στον κοινό νομοθέτη, η οποία και εξειδικεύεται ανάλογα με τις περιστάσεις. Βέβαια όμως και αυτή η προστασία υπόκειται –πρέπει να το αποσαφηνίσουμε κι αυτό- σε περιορισμούς, που επιβάλλουν άλλες συνταγματικές διατάξεις.
Βασικά, μια ευνομούμενη πολιτεία, ένα κράτος δικαίου αναμφίβολα, πρέπει να είναι κοινωνικό κράτος, που θα παρέχει σιγουριά στη ζωή για τους εργαζόμενους και αξιοπρέπεια στα γηρατειά για τους συνταξιούχους. Έτσι είμαστε υποχρεωμένοι να διασφαλίσουμε τη βιωσιμότητα του συστήματος, αλλά και να εγγυηθούμε και την ανθρώπινη λειτουργία της κοινωνίας που σήμερα, σε κάποιες περιπτώσεις, πρέπει να συνομολογήσουμε, ότι παραβιάζεται.
Αναντίρρητα, ολόκληρο το σύστημα της κοινωνικής ασφάλισης αντιμετωπίζει μία παρατεταμένη κρίση και γι’ αυτό απαιτείται μία βαθιά και μακράς πνοής μεταρρύθμιση, που πρέπει να στηρίζεται σε τέσσερις αρχές και δέκα σημεία, όπως αυτές έχουν προσδιοριστεί εδώ και δεκαετίες και συγκεκριμένα από το 1984, στην προοπτική που σήμερα εφαρμόζεται.
Ο διαχωρισμός -η πρώτη αρχή- της κοινωνικής ασφάλισης από τον κλάδο υγείας, ώστε να διακοπεί η παραγωγή υπηρεσιών υγείας από τους φορείς της κοινωνικής ασφάλισης, ήταν μία αρχή η οποία τότε, το 1984, υποστηρίχθηκε με τεκμηρίωση και εφαρμόζεται σήμερα. 
Οι φορείς, της κοινωνικής ασφάλισης να χρηματοδοτούν τις δαπάνες και να εποπτεύουν και να διαχειρίζονται την ασφάλεια του κλάδου, αλλά και να μην έχουν την ευθύνη της οργάνωσης και παρακολούθησης του τομέα της υγείας, ενώ σύμφωνα με τις άλλες αρχές και τα δέκα σημεία, είναι σκόπιμο η μεταρρύθμιση να οδηγήσει σε ένα ενιαίο εθνικό σύστημα κοινωνικής ασφάλισης περιφερειακά αποκεντρωμένο.
Έτσι συζητούμε σήμερα το σχέδιο νόμου «εφαρμογής» των σχεδίων συμβάσεων χρηματοδοτικής διευκόλυνσης μεταξύ του Ταμείου Χρηματοπιστωτικής Σταθερότητας και της χώρας μας. Ακριβώς δε για να αντιμετωπίσουμε τη βιωσιμότητα σήμερα του συστήματος υγείας, αλλά και του συστήματος κοινωνικής ασφάλισης, είμαστε υποχρεωμένοι να περάσουμε σε βαθιές τομές εξορθολογισμού κύρια των δαπανών.
Όμως πρέπει να δεχθούμε ότι εκτός από τις μειώσεις των παροχών, αλλά και από τις μειώσεις του επιπέδου παροχής των υπηρεσιών, πρέπει να προχωρήσουμε άμεσα, έγκαιρα και με απόλυτη επάρκεια και αποτελεσματικότητα στον απόλυτο έλεγχο της εισφοροδιαφυγής, στην κατάργηση των παράνομων δαπανών και παροχών, στην κατάργηση της λεηλασίας του δημοσίου χρήματος αλλά και στον απόλυτο έλεγχο των νόμιμων δαπανών. 
Γιατί και σήμερα πρέπει να δεχθούμε ότι έχουμε φορείς που λειτουργούν ανορθόδοξα και αναποτελεσματικά, που θεωρούν τους ασφαλισμένους ως υπηκόους και όχι ως πολίτες. Γιατί και σήμερα έχουμε φορείς που είναι εκτός δημοσίου λογιστικού και διαχειρίζονται ανεξέλεγκτα εκτός ΑΣΕΠ και τις προσλήψεις.
Η ποιότητα στην κυρία ασφάλιση, δεν έχει κατακτηθεί, αφού η Ηλεκτρονική Διακυβέρνηση Κοινωνικής Ασφάλισης, δεν έχει επιτύχει την πλήρη εφαρμογή της, την κάρτα ασφάλισης για όλους τους εργαζόμενους και ασφαλισμένους και την πλήρη ηλεκτρονική στήριξη του συστήματος, ενώ και η κάρτα υγείας, στη βάση της οποίας θα έπρεπε να χορηγούνται οι παροχές υπηρεσιών υγείας, δεν έχει ολοκληρωθεί ως σύστημα, για να επιτευχθεί παράλληλα και η μεγιστοποίηση της ποιότητας του επιπέδου παροχής των υπηρεσιών υγείας.
Ορθά βέβαια, προωθείται η γεωγραφική ταύτιση των υγειονομικών περιφερειών του Εθνικού Συστήματος Υγείας και Κοινωνικής Αλληλεγγύης με τις αποκεντρωμένες διοικήσεις.
Επίσης ορθά η υγειονομική περίθαλψη περιέρχεται στην ευθύνη και στην εποπτεία αποκλειστικά του Υπουργείου Υγείας. 
Ορθά η πολιτική στο φάρμακο πρέπει να διασφαλίσει την ποιότητα αλλά και την επάρκεια, ώστε να αποκλειστεί η ανεξέλεγκτη συνταγογράφηση, η πολυφαρμακία και η υπέρμετρη σπατάλη, η οποία δεν εξυπηρετεί τελικά τον πολίτη. 
Όμως και στο άλλο σκέλος της κοινωνικής πολιτικής, του συστήματος κοινωνικής ασφάλισης, η επικουρική ασφάλιση πρέπει να είναι προέκταση της κύριας ασφάλισης, στην αυτή δομή και οργάνωση του συστήματος, που πρέπει να διαρθρωθεί περιφερειακά, αποκεντρωμένα, σε επτά ομάδες-κατηγορίες, κλάδους ασφάλισης. Γι’ αυτό και η προσαρμογή στις διατάξεις των οδηγιών του Ευρωπαϊκού Συμβουλίου προσδιορίζει την προοπτική της ενιαιοποίησης των κανόνων κοινωνικής ασφάλειας σε ολόκληρη την Ευρωπαϊκή Ένωση.
Εμείς το ΠΑΣΟΚ, πάντως, έχοντας από το 1981 διασφαλίσει τις υποδομές του Εθνικού Συστήματος Υγείας αλλά και την προοπτική της ανάπτυξής του, όπως και την προοπτική του συστήματος κοινωνικής ασφάλισης για ανθρώπινες συντάξεις, έχουμε δέσμευση, ηθική υποχρέωση αλλά και ευθύνη, αφού διαμορφώσουμε και ολοκληρώσουμε τη δομή του συστήματος των κοινωνικών υπηρεσιών στη βάση της περιφερειακής αποκέντρωσης αλλά και της πλήρους ηλεκτρονικής υποστήριξης και οργάνωσης, τότε να επιστρέψουμε όσο γίνεται νωρίτερα σ’ ένα κοινωνικό κράτος, αφού διασφαλίσουμε παράλληλα και την ανάπτυξη και την παραγωγικότητα της χώρας, για να μπορέσει αυτό το κοινωνικό κράτος να είναι μία πραγματικότητα. 
Σας ευχαριστώ.","ΜΑΝΩΛΗΣ ΜΠΕΝΤΕΝΙΩΤΗΣ",346
"97589"," Κι εμείς σας ευχαριστούμε, κύριε Μπεντενιώτη. 
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής για δεκαπέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97590"," Ευχαριστώ, κύριε Πρόεδρε. 
Και αυτό το νομοσχέδιο ήρθε με τυμπανοκρουσίες για το πόσα καλά φέρνει για το λαό. Κι αυτό το εφαρμοστικό νομοσχέδιο υπηρετεί την πολιτική την οποία συναποφασίζουν είτε από κοινού είτε χωριστά, Νέα Δημοκρατία και ΠΑΣΟΚ, στα όργανα της Ευρωπαϊκής Ένωσης. Υλοποιούν αυτήν την πολιτική σήμερα με τη συγκυβέρνηση και βεβαίως με τον εφαρμοστικό νόμο ενισχύονται συγκεκριμένα, οι κάθε είδους καπιταλιστικές επιχειρήσεις στον τομέα της υγείας και του φαρμάκου. Κι όλα αυτά σε βάρος των εργαζομένων. 
Ο Υπουργός είπε προηγουμένως ότι θέλει να εκφράσει τις υγιείς επιχειρηματικές, πατριωτικές και ευρωπαϊκές δυνάμεις του τόπου ενάντια –λέει- στον παρασιτισμό, στη διαφθορά, στη στασιμότητα. Όλα τα εκφράζατε και τα εκφράζετε, κύριε Υπουργέ. Όπως και να τα ονομάσετε, αυτά τα ίδια συμφέροντα υπηρετήσατε και υπηρετείτε. 
Και αυτό το νομοσχέδιο είναι άμεση συνέχεια και εφαρμογή των αποφάσεων του Eurogroup. Αυτές οι αποφάσεις επιταχύνουν την ανεξέλεγκτη χρεοκοπία για τους εργαζόμενους, για τα πλατιά λαϊκά στρώματα. Είναι αποφάσεις που ακρωτηριάζουν ακόμη και στοιχειώδη κοινωνικά δικαιώματα, κατακτήσεις και ανάγκες των εργαζομένων. Φτωχαίνετε τους εργαζόμενους. Εξαθλιώνετε τον εργαζόμενο λαό με όλα τα αντεργατικά, αντιλαϊκά μέτρα που παίρνετε.
Είπε το πρωί ο Υπουργός ότι είκοσι υπουργικές αποφάσεις είναι έτοιμες, ώστε απόψε μετά την ψηφοφορία, στις 12 το βράδυ, να μπουν σε εφαρμογή. Υπάρχουν αντίστοιχες εγκύκλιοι. Πάρα πολλά πλέον δεν θα συζητιούνται, δεν θα αποφασίζονται εδώ στη Βουλή, αλλά θα καθορίζονται με υπουργικές αποφάσεις. Αυτή είναι η πραγματικότητα.
 Έχετε κουρελιάσει την ανθρώπινη ζωή στα εργασιακά, μισθολογικά, συνταξιοδοτικά δικαιώματα, αλλά και με τα συνεχή χαράτσια. Τώρα έρχεστε μ’ αυτό το νομοσχέδιο, όπως πολύ σωστά ανέπτυξε ο εισηγητής μας, ο σύντροφος Νίκος Παπακωνσταντίνου, κι ετοιμάζεστε να καταστρέψετε στην κυριολεξία τη ζωή των εργαζομένων στο όνομα και για το συμφέρον των επιχειρηματιών της υγείας, των φαρμακοβιομηχάνων. Θα οδηγήσετε στην ακύρωση της ανθρώπινης ζωής. Θα οδηγήσετε, στην κυριολεξία, στο θάνατο αυτούς που δεν έχουν την οικονομική δυνατότητα να γιατρευτούν. Το φάρμακο πλέον γίνεται φαρμάκι για τους φτωχούς, για τους άνεργους, για τους ανθρώπους που κάθε μέρα εξαθλιώνετε με τα αντεργατικά σας μέτρα. Κι όλα αυτά για να ενισχύετε την κερδοφορία του κεφαλαίου. 
Δεν υπάρχουν λέξεις για να χαρακτηρίσουν κι αυτό το έγκλημα που συντελείται με την ψήφιση κι αυτού του νομοσχεδίου. Κι αυτό γιατί αυτό ακριβώς το νομοσχέδιο σχετίζεται άμεσα με την υγεία, με τη ζωή των εργαζομένων, του λαού. Αυθαιρεσία; Αλαζονεία; Αμετροέπεια; Τι άλλο μπορεί να σας καταλογίσει ο εργαζόμενος; Στον ΕΟΠΥΥ, το λέτε καθαρά, «αρμοδιότητα του εκάστοτε Υπουργού είναι να τροποποιεί το ύψος, τον χαρακτήρα και την έκταση των συμμετοχών των ασθενών, ανάλογα με τις καταστάσεις και με την οικονομική δυνατότητα που έχει ο ασθενής». Έλεος! Τα πάντα πουλιούνται, τα πάντα αγοράζονται, με την υπογραφή και τη σφραγίδα του ΠΑΣΟΚ και της Νέας Δημοκρατίας! Ναι, το νομοσχέδιό σας στοχεύει και υπηρετεί τη βασική επιλογή της Ευρωπαϊκής Ένωσης των μονοπωλίων και των κομμάτων του κεφαλαίου, της Νέας Δημοκρατίας και του ΠΑΣΟΚ, και όλων, όσοι αποδέχονται την πολιτική της Ευρωπαϊκής Ένωσης και στον τομέα της υγείας. 
Η βασική του κατεύθυνση είναι καθαρή: δραστική μείωση των κρατικών δαπανών για την υγεία και την κοινωνική πρόνοια και ασφάλιση, παραπέρα στήριξη και ενίσχυση της επιχειρηματικής δράσης στην υγεία και πρόνοια, μείωση της σταθερής εργασίας και ενίσχυση των ελαστικών σχέσεων εργασίας με την κατάργηση της Συλλογικής Σύμβασης Εργασίας. Συνολικά δηλαδή, προωθεί παραπέρα την εμπορευματοποίηση της υγείας και πρόνοιας, με ελεύθερες επιπτώσεις για την εργατική λαϊκή οικογένεια. 
Κύριε Υπουργέ, η δική μας κριτική στην Κυβέρνηση δεν συναθροίζεται γενικά και αόριστα με τη λεγόμενη αντιμνημονιακή κριτική και με τις λεγόμενες αντιμνημονιακές δυνάμεις, γιατί με πολλές απ’ αυτές συνεργάζεστε, συμφωνείτε, και συμφωνείτε βεβαίως με την πολιτική της Ευρωπαϊκής Ένωσης. 
Αυτό το νομοσχέδιο είναι συνέχεια και συμπλήρωση προηγούμενων νόμων, όπως η συγχώνευση νοσοκομείων και κλινικών με την κατάργηση χιλιάδων κρεβατιών, με τη δημιουργία του ΕΟΠΥΥ, με τα κλειστά ενοποιημένα νοσήλια, με το φάρμακο και τις προμήθειες. 
Τα μέτρα αυτά σε γενικές γραμμές δεν έρχονται απ’ έξω και μη φωνάζετε ότι έρχεται η τρόικα κι ότι σας πιέζει και σας εκβιάζει γι’ αυτά. Υπήρχαν στα προγράμματα και της Νέας Δημοκρατίας και του ΠΑΣΟΚ.
Καταργείτε πέντε ψυχιατρικά νοσοκομεία. Καταργήσατε τα εργαστήρια του ΙΚΑ. Καταργείτε κοινωνικές παροχές, υπηρεσίες και υποδομές. Καταργείτε τον ΟΑΕΔ. Καταργήσατε τον Οργανισμό Εργατικής Κατοικίας και τον Οργανισμό Εργατικής Εστίας, με καταστρεπτικές συνέπειες για τους εργαζόμενους σ’ αυτές τις υπηρεσίες αλλά και για δεκάδες χιλιάδες, οι οποίοι εξυπηρετούνταν απ’ αυτούς τους οργανισμούς. Αυτές τις υπηρεσίες και τις δραστηριότητες -δεν το έχετε στο πίσω μέρος του μυαλού σας, αλλά το έχετε καθαρά μπροστά σας- θα τις ιδιωτικοποιήσετε εν καιρώ. 
Υπάρχει μ’ αυτό το νομοσχέδιο και η επέκταση του θεσμού του επικουρικού. Παύει πλέον ο εργαζόμενος να έχει δικαιώματα, να έχει σταθερή δουλειά, να ξέρει πενθήμερο, οκτάωρο, σαραντάωρο. Θα είναι επικουρικός, εργαζόμενος δηλαδή, χωρίς σύνταξη και χωρίς ασφάλιση. 
Και στο χώρο της υγείας, το επεκτείνετε παντού: στους γιατρούς, στους νοσηλευτές, στο τεχνικό προσωπικό. 
Πάρα πολλή συζήτηση –κραυγές έβγαλε ο Υπουργός- για τα γενόσημα. Ας πούμε και δυο αλήθειες. 
Στο εμπορευματοποιημένο και υποχρηματοδοτούμενο σύστημα ποιος και πώς θα εξασφαλίσει την ποιότητα του φαρμάκου και την ασφάλεια του ασθενούς; Είναι όχι μόνο αντιεπιστημονική αλλά και ανήθικη. Ναι, είναι ανήθικη η μεταφορά της ευθύνης για την επιλογή της φθηνότερης φαρμακευτικής ουσίας στον ασθενή με τον εκβιασμό της δήθεν μείωσης της τιμής του φαρμάκου. 
Αυτόν τον εκβιασμό θα τον κάνετε από αύριο στους φτωχούς, στους ανέργους, στους εξαθλιωμένους. Οι εργαζόμενοι θα πρέπει να γνωρίζουν αυτήn την πραγματικότητα, θα πρέπει να γνωρίζουν ότι τους βάζετε στο ζύγι «είσαι φτωχός, θα πάρεις φάρμακο δεύτερης κατηγορίας».
Γιατί, λοιπόν, οι έχοντες παίρνουν τα πρωτότυπα; Γιατί τα γενόσημα έχουν άλλη κατηγορία; Γιατί προσπαθείτε να μπερδέψετε τον κόσμο; 
Οι έχοντες θα παίρνουν το καλό και ακριβό φάρμακο. Το φθηνό θα είναι για αυτούς που δεν έχουν. Αυτή είναι η πραγματικότητα.
Και βέβαια στο άρθρο 11 έχετε και ένα πλαφόν. Προβλέπετε πλαφόν στην κατανάλωση φαρμάκων ετήσια. Δηλαδή, ο ασθενής θα πρέπει να ασθενεί σε συγκεκριμένο χρόνο και να χρειάζεται συγκεκριμένα φάρμακα. Άμα χρειαστεί λίγα παραπάνω, αυτά θα πρέπει να τα πληρώσει μόνος του. 
Κυρίες και κύριοι, το φάρμακο είναι κοινωνικό αγαθό, δεν είναι εμπόρευμα. Και είναι υποχρέωση του κράτους να παρέχει το φάρμακο δωρεάν -υψηλής ποιότητας- σε όσους το έχουν ανάγκη.
Είμαστε κατηγορηματικά αντίθετοι με την εμπορευματοποίηση του φαρμάκου, από την παραγωγή, τη διακίνηση μέχρι και τη διάθεσή του στον άρρωστο. 
Κύριε Υπουργέ, καμαρώνετε ότι μειώσατε τις κρατικές πληρωμές για την υγεία και το φάρμακο. Οι πληρωμές των λαϊκών νοικοκυριών για υγεία και φάρμακο, γιατί δεν αναφέρονται πουθενά; Γιατί κανένα στατιστικό στοιχείο δεν το φέρνει στην επιφάνεια, για να μάθουμε πόσα πληρώνει από την τσέπη της η εργατική λαϊκή οικογένεια για την υγεία και το φάρμακο; 
Μιλήστε μας για τη θετική λίστα των φαρμάκων και την πληρωμή των ασθενών. Γιατί διευρύνετε συνεχώς την αρνητική λίστα, εκεί δηλαδή που υποχρεώνονται οι ασθενείς να πληρώνουν 100% το φάρμακο; 
Αφήστε τα τερτίπια, αφήστε τις τρικλοποδιές. Οι εργαζόμενοι που πάνε στα νοσοκομεία, γνωρίζουν την πραγματικότητα. Και είναι ένας ακόμα λόγος για τον οποίο θα σας τιμωρήσουν πολιτικά και στις επόμενες εκλογές. 
Η υγεία επίσης είναι κοινωνικό αγαθό. Κάποτε πάρα πολλοί εδώ σε αυτήν την Αίθουσα ενστερνίζονταν αυτήν την ιδέα. Άλλαξαν οι συσχετισμοί. Άλλαξε η πορεία. Ταυτιστήκατε απόλυτα με το μεγάλο κεφάλαιο και η βασική αρχή ότι η υγεία είναι κοινωνικό αγαθό και δεν είναι εμπόρευμα, έχει απεμποληθεί από το ΠΑΣΟΚ και από άλλους. 
Είναι δικαίωμα όλων και η πρόληψη και η θεραπεία και η αποκατάσταση. 
Βεβαίως, θέλουμε να πούμε ότι ως Κομμουνιστικό Κόμμα Ελλάδας και σε αυτές τις συνθήκες εξακολουθούμε να υποστηρίζουμε ένα ενιαίο αποκλειστικό δημόσιο δωρεάν σύστημα υγείας και πρόνοιας. Είμαστε το μόνο κόμμα που υποστηρίζουμε την κατάργηση του επιχειρηματικού τομέα στην υγεία. Μιλάμε και παλεύουμε για την πρωτοβάθμια φροντίδα υγείας, για τα κέντρα υγείας, για το φάρμακο, για την πλήρη και αποκλειστική απασχόληση των εργαζομένων στην υγεία.
Υπάρχει μέσα στο νομοσχέδιο και το πρόγραμμα «Βοήθεια στο Σπίτι». Και βεβαίως και εδώ βρήκατε τη λύση. Ήταν ένα πρόγραμμα –το είχαμε επισημάνει από τότε που πρωτοεφαρμόστηκε- λειψό, κολοβό. Ήταν ένα πρόγραμμα περιορισμένης χρονικής διάρκειας. Σήμερα βάζετε μέσα στο νομοσχέδιο να πληρώνουν πλέον οι ασφαλισμένοι για υπηρεσίες που βρίσκονται πολύ κάτω από τις ανάγκες των εργαζομένων. Και οι κοινωνικές παροχές –που έχει υποχρέωση το κράτος να τις προσφέρει και μάλιστα σε υψηλή ποιότητα- ακυρώνονται. Δεν λαϊκίζουμε με αυτό.
Όταν αυτές οι υποχρεώσεις του κράτους μεταφέρονται στις πλάτες των εργαζομένων –και μεταφέρονται την ίδια στιγμή που τους στραγγίζετε κόβοντάς τους μεροκάματα- τους οδηγείτε με τα χαράτσια σε φτωχή ζωή. 
Υπάρχουν ενοικιαζόμενοι εργαζόμενοι παντού, εργαζόμενοι χωρίς δικαιώματα, χωρίς κοινωνική ασφάλιση. Και αυτήν τη ζωή θέλετε να εξασφαλίσετε στους εργαζόμενους. Και την ίδια στιγμή κατατρομοκρατείτε με τον μπαμπούλα της χρεοκοπίας. Και αυτό το λέτε υπεύθυνη πολιτική. Ναι, είναι υπεύθυνη απέναντι στα μονοπώλια, απέναντι στην πλουτοκρατία. Είναι συνεπής, είναι συνεπέστατη η πολιτική σας απέναντι στο κεφάλαιο. Αυτή η πολιτική όμως είναι καταστροφική για το λαό. 
Και αυτή η κινδυνολογία και αυτή η επιχείρηση κατατρομοκράτησης του λαού –που θέλετε να του περάσετε το φόβο για να τον οδηγήσετε στην υποταγή- να είστε σίγουροι ότι θα γυρίσει μπούμερανγκ. 
Τελειώνω με ένα σχόλιο. Προχθές επιχειρήθηκε από πολλούς να περάσει από τη μια μεριά η τρομοκρατία και από την άλλη η κινδυνολογία αλλά και με αντικομμουνιστικές κορώνες. Λόγου χάριν, χθες το βράδυ ο Πρόεδρος της Νέας Δημοκρατίας εξαπόλυσε συκοφαντική επίθεση ενάντια στο ΚΚΕ για πολλά. Ούτε λίγο ούτε πολύ για τη σημερινή κατάσταση της οικονομίας φταίει το ΚΚΕ, για την πορεία εξαθλίωσης πλατιών τμημάτων των εργαζομένων έχει ευθύνη και το ΚΚΕ. Μίλησε για την κατάσταση στο δημόσιο τομέα, για την κατάσταση στην παιδεία, για τις εργασιακές σχέσεις στα λιμάνια. 
Θέλουμε να πούμε στον Πρόεδρο της Νέας Δημοκρατίας ότι ποτέ το ΚΚΕ δεν υποστήριξε αυτόν το συγκεκριμένο δημόσιο τομέα. Εσείς, η Νέα Δημοκρατία και το ΠΑΣΟΚ, τον διαμορφώσατε, τον καλλιεργήσατε, τον αναπτύξατε για πελατειακές και μικροκομματικές σχέσεις και για ψηφοθηρικούς λόγους. 
Η κατάσταση στη δημόσια παιδεία, η παραπέρα ιδιωτικοποίησή της, είναι δική σας επιλογή. Είναι μια ταξική επιλογή και του ΠΑΣΟΚ και της Νέας Δημοκρατίας. Είναι μια ταξική επιλογή που συνεχώς περιορίζει τη δυνατότητα να μάθουν γράμματα, να μορφωθούν τα παιδιά της εργατικής τάξης και των λαϊκών στρωμάτων. 
Τέλος οι εργασιακές σχέσεις στα λιμάνια που σιγά-σιγά επιβάλλονται, οδηγούν στο να υπάρχουν εργαζόμενοι χωρίς δικαιώματα. 
Μαζί με τον Αντιπρόεδρο της Κυβέρνησης έγινε προσπάθεια για άλλη μια φορά να συκοφαντηθεί ο σοσιαλισμός. 
Είτε το θέλετε είτε όχι, ο σοσιαλισμός είναι το αύριο των λαών και του ελληνικού λαού. Σήμερα είναι πολλοί περισσότεροι όλοι όσοι υποστηρίζουν ότι το καπιταλιστικό σύστημα έχει σαπίσει, έχει φάει τα ψωμιά του. 
Και στον τομέα της Υγείας, της Πρόνοιας, της Κοινωνικής Ασφάλισης αυτή η σαπίλα φαίνεται πολύ περισσότερο και αυτή η μπόχα αναδύεται από παντού. Η εξαθλίωση είναι καθημερινό φαινόμενο που παίρνει δραματικές διαστάσεις. 
Να είστε σίγουροι ότι ο λαός όλα αυτά, αργά ή γρήγορα, θα τα αντιπαλέψει, θα αγωνιστεί. Και θα έρθει η στιγμή που αυτή η καπιταλιστική βαρβαρότητα, η οποία δεν γιατρεύεται με μερεμέτια, με τη θέληση, με την πάλη του λαού θα ανατραπεί.
Σας ευχαριστώ πολύ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"97591"," Ευχαριστούμε πολύ τον κ. Σπύρο Χαλβατζή από το Κομμουνιστικό Κόμμα Ελλάδας.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Προστασίας του Πολίτη: «Παροχή υπηρεσιών ασφαλείας από ένοπλους φρουρούς σε εμπορικά πλοία και άλλες διατάξεις».
Επίσης έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου της Βουλής και τον τρόπο οργάνωσης και λειτουργίας της, σαράντα εννέα μαθητές και μαθήτριες και οκτώ εκπαιδευτικοί από το Δημοτικό Σχολείο Δαύλειας Βοιωτίας.
Η Βουλή σας καλωσορίζει παιδιά.
(Χειροκροτήματα από όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του ΛΑΟΣ κ. Αλέξανδρος Χρυσανθακόπουλος, Βουλευτής Αχαΐας.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97592"," Ευχαριστώ, κύριε Πρόεδρε.
Το νομοσχέδιο που συζητούμε είναι ένα εκπτωτικό νομοσχέδιο του κοινωνικού κράτους. Είναι αποτέλεσμα μιας παρακμιακής πορείας της διαχείρισης των δημοσίων οικονομικών θεμάτων κι έρχεται να ρυθμίσει σχέσεις οικονομικές, που άπτονται του τομέα υγείας, κάτω από τη δυναμική επιβολή των τροϊκανών μέτρων.
Μας εγκαλούν για αναξιοπιστία. Θέματα από αυτά τα οποία σήμερα θίγονται, έχουν επαναψηφιστεί με άλλες διατυπώσεις κι έρχονται ξανά. 
Δυστυχώς αυτή εδώ η Αίθουσα συζητάει νομοσχέδιο το οποίο περιλαμβάνει όλες τις πτυχές του κράτους–πρόνοιας κατά τρόπο αποδόμησης, με πτωχευτική κατεύθυνση και ταυτόχρονα, προσπαθώντας να συγκρατήσει τις ύστατες δυναμικές που έχει το παλαιοκομματικό κράτος του παρελθόντος, το πελατειακό κράτος.
Επίσης αναδεικνύει και τις στρεβλώσεις τις οποίες έχει η αγορά στον τομέα του φαρμάκου, στην παροχή υπηρεσιών υγείας. 
Άπτεται και ζητημάτων που αφορούν την κοινωνική ασφάλιση και θεμάτων εργασίας. 
Εμβόλιμα, έχει και μία παράγραφο του Υπουργείου Παιδείας.
Είναι αυτός ο τρόπος που νομοθετεί αυτή η Κυβέρνηση, που νομοθετεί κάθε φορά ακυρώνοντας προηγούμενες νομοθετήσεις της. Είναι η ομολογία της γενικευμένης αποτυχίας, της γενικευμένης αναξιοπιστίας πάνω στην οποία γραπώνονται οι δανειστές μας, για να ζητήσουν όλο και περισσότερες θυσίες από τον ελληνικό λαό, θυσίες για τα δικά τους συμφέροντα.
Είναι χαρακτηριστικό ότι οι χώρες παραγωγής φαρμάκων και διαφόρων υλικών που αφορούν τα φαρμακεία, τα νοσοκομεία κ.λπ., θέλουν να εισβάλουν στη χώρα. Είναι η επίθεση της παγκοσμιοποίησης εναντίον μας. Είναι το ενδιαφέρον τους να καταλάβουν εκ των έσω την ελληνική αγορά οι δυνάμεις που βοηθούνται από το νεοφιλελευθερισμό που εφαρμόζει το ΠΑΣΟΚ και η Νέα Δημοκρατία.
Είδαμε σήμερα την αντίφαση του εισηγητή της Νέας Δημοκρατίας, του κ. Νικολόπουλου, ο οποίος ανέφερε χαρακτηριστικά ότι διαφωνεί με το περιεχόμενο του νομοσχεδίου σε πλείστα όσα. Είπε περισσότερα για τους λαθρομετανάστες. Ταυτόχρονα, στην ονομαστική ψηφοφορία, την οποία εμείς θα θέσουμε, θα ψηφίσει υπέρ επί της αρχής και υπέρ όλων των άρθρων του συγκεκριμένου νομοσχεδίου. Αυτή είναι η πολιτική σχιζοφρένεια στην οποία έχει περιπέσει η συγκυβερνώσα, μη αξιωματική ή υπαξιωματική Αντιπολίτευση.
Εδώ ακριβώς τίθεται ένα ζήτημα: Γιατί, αλήθεια, να καταργηθεί η αυτοτέλεια των πέντε ψυχιατρικών κλινικών, όταν υπάρχει τόση τρέλα στον πολιτικό και κοινωνικό στίβο; Και, δυστυχώς, κι ενώ υπάρχει κόσμος ο οποίος τελεί υπό τον εκβιασμό από τη δραστική ουσία ψυχοφαρμάκων, φυτοφαρμάκων, πολιτικής δημαγωγίας, υστερικής πολιτικής κρίσης, εξουσιαστικής μανίας, σκέψεων γι’ αυτά που έπονται, ψευδαισθήσεων –από τι;- η Νέα Δημοκρατία, ταυτιζόμενη με το ΠΑΣΟΚ 100% σε αυτήν τη νομοθέτηση, θέλει να πάρει την ψήφο του λαού που αντιδρά. Μα, είναι δυνατόν;
Και, βέβαια, ποιος από το ΠΑΣΟΚ μπορεί να σταθεί απέναντι σε ιδεολογικές πολιτικές αρχές που εφαρμόζονται με αυτό το σύστημα, αν δεν ομολογήσει ότι σε σαθρή βάση στήθηκε όλη η διαδικασία; Και πρέπει να το τεκμηριώσω αυτό:
Ποια ήταν η κατάσταση στον τομέα της συνταγογράφησης; Ιατρός, φαρμακευτική εταιρεία, καθοδηγούμενη συνταγογράφηση, πριμ, προμήθεια έμμεση, διά μέσου ταξιδιών, εκδρομών, συνεδρίων και άλλων τινών, διακοπές, ενίσχυση έμμεσου και άμεσου ενδιαφέροντος. Ποιο ήταν το ενδιαφέρον των εταιρειών σε σχέση με τους φαρμακοποιούς τους οποίους αντιμετώπιζαν σαν εμπορικά καταστήματα και μόνο; Υψηλά κέρδη, μεγάλα ποσοστά κέρδους, προώθηση προϊόντων τα οποία αποδίδουν περισσότερα στην τσέπη.
Ποια ήταν η σχέση της υπερσυνταγογράφησης; Ειδικά πριμ. Ποια ήταν η συνέπεια της υπερδοσολογίας, της υπερβολικής κατανάλωσης φαρμάκων; Πολλαπλασιασμός ταινιών, παραγώγων, εξαιτίας αυτής της χρήσης. Πότε παρενέβη η Πολιτεία ρυθμιστικά να αντιμετωπίσει ένα στρεβλό φαινόμενο; Ποτέ! Και τώρα γιατί παρεμβαίνει; 
Ας ξεκινήσω με το κομμάτι των φαρμακείων: Παρεμβαίνει για να απελευθερώσει το ωράριο, να έρθει η πολυεθνική εταιρεία να εγκαταστήσει σαν υπερμάρκετ στις μεγάλες αυτές αλυσίδες τις οποίες έχουν σχεδιάσει, σε προνομιακές θέσεις, τα δικά της καταστήματα ελευθέρου ωραρίου, προσλαμβάνοντας σε υπαλληλική σχέση έναν πτυχιούχο, ο οποίος θα είναι εργαζόμενος και όχι επιστήμονας. Αυτή είναι η επιδίωξη.
Γιατί, αλήθεια, δεν τα βρίσκει το Υπουργείο με τους συλλόγους φαρμακοποιών; Γιατί κάποιοι έχουν εμμονές; Γιατί επιμένουν στο σαρανταοκτάωρο; Τι είναι το μαγαζί για τον αυτοαπασχολούμενο; Φυλακή; Δεν είναι. Λέει, μέχρι σαράντα οκτώ ώρες την εβδομάδα. Ακολουθήστε τα διεθνή στάνταρ. Εκεί όμως δεν είναι του φαρμακοϋπάλληλου το ζήτημα. Εκεί είναι ακριβώς ποιος είναι ο φαρμακοποιός που αυτοαπασχολείται, αυτός, το παιδί του, η οικογένειά του. 
Ας διπλασιάσει, ας τριπλασιάσει τις εφημερίες, για να διευκολυνθούν στις δύσκολες περιόδους οι ασφαλισμένοι, οι έχοντες ανάγκη φαρμάκων. Υπάρχει απλή λύση. Μία απλή συνεννόηση είναι με τους συλλόγους και τα σωματεία των φαρμακείων. Γιατί δεν γίνεται αυτή η συνεννόηση; Γιατί λέει απλά, «απελευθερώνω το ωράριο»; Γιατί, όπως είπα προηγούμενα, ο σκοπός είναι να έρθει το ξένο επενδυτικό κεφάλαιο να επενδύσει σε έναν κορεσμένο τομέα, για τον οποίο πλέον όλοι καταλαβαίνουμε ότι έχει χαθεί και το κίνητρο κέρδους και δίνεται μόνο μάχη επιβίωσης.
Ερχόμαστε στα φάρμακα. Σαφώς υπάρχει μεγάλο ζήτημα για τα φάρμακα τα γενόσημα, το πού συσκευάζονται, πού παράγονται, μία ολόκληρη προπαγάνδα.
Η αλήθεια είναι ότι έχουμε λίγες ελληνικές φαρμακευτικές εταιρείες, οι οποίες, μετά την πάροδο της δεκαετίας που απελευθερώνεται η δυνατότητα παραγωγής και συσκευασίας από τις μητρικές εταιρείες, παίρνουν την πατέντα και έχουν δικαίωμα να το παρασκευάσουν εδώ. 
Δίνεται μια μάχη, η οποία δεν υπερασπίζεται την εσωτερική παραγωγή, την εθνική οικονομία. Δίνεται μια μάχη, την οποία υποδεικνύει το ξένο μεγάλο κεφάλαιο σε αυτήν την περίπτωση. Καμμία σχέση αν η δραστική ουσία είναι έτσι ή αλλιώς. Οι χώρες αυτές, οι οποίες είναι παραγωγές του ευρωπαϊκού κέντρου ή των Ηνωμένων Πολιτειών της Αμερικής, έχουν την ισχύ και αν έχουν υποκαταστήματα στην Ινδία ή αλλού, είναι οι ίδιες οι κεντρικές εταιρείες αυτές οι οποίες φτιάχνουν τα γενόσημα, οι ίδιες. Οι περισσότερες είναι οι ίδιες. Αυτές οι φημολογίες περί κατώτερης και ανώτερης ποιότητας έχουν μόνο έναν παράγοντα: την μεταξύ τους σχέση ανταγωνισμού και το καρτέλ των συμφερόντων τους για να υπερασπιστούν ακριβώς τις εισπρακτικές τους επιδιώξεις. 
Εμείς λοιπόν έχουμε μια Κυβέρνηση που μπαίνει στη μέση, αρχίζει τη διαπραγμάτευση, κλείνει το μάτι προς τους Έλληνες παραγωγούς και επιχειρηματίες, αλλά ταυτόχρονα τους γυρνάει την πλάτη. Δεν νομίζω ότι εδώ έχουμε ισορροπία. Έχουμε μια ανισόρροπη εξέλιξη, καταστροφική, διότι υπάρχουν έμμεσοι τρόποι. 
Έρχεται ο Υπουργός, βγάζει την απόφαση: Κατάλογος παθήσεων, τα φάρμακα των οποίων χορηγούνται με μειωμένη, μηδενική συμμετοχή του ασφαλισμένου, για παράδειγμα. Όλο και κάτι θα ξεχάσετε, όλο και κάποια κατηγορία θα τροποποιήσετε. Μήπως είναι η δεύτερη, η τρίτη, ή η πολλοστή φορά που έρχεται ένας τέτοιος κατάλογος ανάλογα με το συσχετισμό δύναμης; 
Απειλή διά μέσω των ταμείων: «Δεν θα πληρώσω». Μα μήπως πληρώνει; Δεν γέμισαν οι φαρμακευτικές εταιρείες της χώρας μας και οι προμηθευτικές εταιρείες με ομόλογα του ελληνικού δημοσίου που λήγουν το 2013 και τώρα θα χάσουν τα λεφτά τους, κυρίως οι μικρότεροι και όσοι είναι μεγαλύτεροι θα κάνουν επαναδιαπραγμάτευση ή θα πληρωθούν όλοι όλα τους τα λεφτά; 
Και όμως είναι τρομερό πρόβλημα, το οποίο μετακυλίει μια κρίση, ενώ υπήρχε μια διαπραγμάτευση που έλεγε ότι θα κάνουμε και συμψηφισμούς χρεών και τον ένα προς τον άλλον και τέτοια. 
Όλα αυτά έχουν κι ένα στοιχείο αστειότητας μέσα, γιατί όλοι ξέρουμε ότι το «μπρα ντε φερ», το οποίο γίνεται μεταξύ αυτών των προμηθευτών και της ελληνικής Κυβέρνησης, όσον αφορά την ελληνική Κυβέρνηση, έχει λυγίσει προς τα κάτω και οι άλλοι απειλούν ότι θα σταματήσουν τις προμήθειες. Και η Κυβέρνηση ανταπαντά: «Θα σας διακόψουμε τις συμβάσεις με τα ταμεία». 
Σιγά μην το κάνετε. Σιγά μη διακόψετε τις συμβάσεις από τα ταμεία. Σιγά μην έχετε αυτήν τη δυναμική. Σιγά μην είστε απέναντι στο ξένο κεφάλαιο. Και σιγά μην έχετε την αρχή της δικαιοσύνης και της αναλογικότητας. Δεν το πιστεύουμε. Το ζει ο ελληνικός λαός γι’ αυτό και αυτός ο νόμος εδώ είναι μετακύλιση του προηγούμενου, που δεν εφαρμόστηκε. Δεν έχει τις ίδιες αναφορές. Αναφέρομαι σε προηγούμενες διατάξεις. 
Γιατί αλήθεια πριν από ένα χρόνο, το πλαφόν στους πολύτεκνους ήταν πενήντα πέντε και φέτος έγινε σαράντα πέντε; Εάν κάποιος έχει πολλά παιδιά, θα πρέπει να τους μειώσει το πρόγραμμα σπουδών τους; Εάν ένας έχει εννιά παιδιά, δεν θα πρέπει να τα στείλει να σπουδάσουν; Θα πρέπει να πει: «εσείς οι δύο από την οικογένεια» -αλά παλαιά- «θα πάτε, αν βρείτε δουλειά, να εργαστείτε για να βοηθήσετε να σπουδάσουν τα αδέλφια σας». Γιατί έτσι γινόταν. Γιατί γίνεται αυτή η έκπτωση απέναντι στην πολύτεκνη οικογένεια; Η Επιστημονική Διεύθυνση της Βουλής την χαρακτηρίζει αντισυνταγματική αυτήν την έκπτωση, διότι το μέτρο που παίρνετε είναι αντικίνητρο. 
Εμείς δεν φέραμε εδώ στην Ολομέλεια της Βουλής σαν Λαϊκός Ορθόδοξος Συναγερμός την πρόταση να παρθούν πρόσθετα μέτρα υπέρ των πολυτέκνων; Γιατί αγγίζουμε αυτήν την κατηγορία που είναι η μοναδική την οποία χρειαζόμαστε; Γιατί ακολουθεί στη συνέχεια η διάταξη της εναρμόνισης με την Οδηγία 2009/52 εκ μέρους του Ευρωπαϊκού Κοινοβουλίου, σύμφωνα με την οποία θα πρέπει να πάρουμε μέτρα προστασίας των λαθρομεταναστών που έρχονται εδώ, τους εκμεταλλεύονται κάποιοι εργολάβοι, υπεργολάβοι, επιχειρηματίες ή εργοδότες και πρέπει να προστατευτούν. Και όχι μόνο αυτό, αλλά εάν είναι ανήλικοι, αμέσως να αποκτήσουν και δικαίωμα παραμονής στη χώρα μας, να πάρουν τον ένα χρόνο. Και υπάρχουν μια σειρά από άλλες διατάξεις εδώ, που διευκολύνουν την νομιμοποίησή τους. 
Γιατί γίνεται η εναρμόνιση με αυτήν την Οδηγία, από ένα κράτος το οποίο έχει ανοικτά σύνορα; 
Εσείς είστε τα όργανα σαν κυβέρνηση του Σόρος, της open society, της ανοικτής κοινωνίας, των ανοικτών συνόρων απέναντι στη θέση του Ανδρέα Παπανδρέου, που υποστηρίζει ότι η Ελλάδα ανήκει στους Έλληνες και η Ελλάδα δεν είναι ξέφραγο αμπέλι. Ε, λοιπόν η Ελλάδα είναι ξέφραγο αμπέλι και το ξέρετε πολύ καλά. Γίνεται ξέφραγο αμπέλι από τη στιγμή που ο εισερχόμενος παραμένει, νομιμοποιείται και θα έχει και δικαίωμα ψήφου. Και σύμφωνα με τους ψίθυρους που ακούω από του Μαξίμου, γίνεται μεγάλη παρέμβαση και πίεση προς το ΣτΕ σε σχέση με την αντισυνταγματικότητα του νόμου περί ιθαγένειας, όπως έχει εισηγηθεί ο εισηγητής. Αυτά είναι καθοριστικά ζητήματα για την τύχη αυτού του έθνους, για την τύχη αυτής της χώρας, για τους εργαζόμενους. 
Είναι αυτό το κράτος σε θέση να εφαρμόσει αυτήν την οδηγία, στην οποία ο εργοδότης δεν έχει καμμία ευθύνη, γιατί του έφερε πλαστό χαρτί ένας λαθρομετανάστης, άρα τον έχει στη δούλεψή του; Ο λαθρομετανάστης δεν έχει καμμία επίπτωση για το πλαστό χαρτί που παρουσίασε. Πολύ ωραία. Άρα, παραμένει και δεν οδηγείται στην απέλαση.
Εσείς λέτε και ψελλίζετε για τη Σύμβαση του «Δουβλίνο ΙΙ» -την οποία κακώς δέχτηκε η χώρα μας- και δεν εξαιρείτε την Ελλάδα από αυτήν τη σύμβαση, να πείτε «έξω» ή σε άλλη περίπτωση γρήγορα με ένα επίσημο έγγραφο της χώρας μας να ταξιδέψει σε όποια χώρα της Ευρώπης θέλει, για να καταλάβουν ότι δεν είμαστε η ανοικτή αποθήκη των λαθρομεταναστών, που όπως έλεγε και χθες ο Πρόεδρος του ΛΑΟΣ: «κάθε μέρα η ληστεία και δεν είναι είδηση». 
Ένοπλη ληστεία είχαμε στην Εμπορική Τράπεζα της Πάτρας, χθες, την Τρίτη και δεν είχαμε καμμία αντίδραση, κανένας δεν νοιάζεται. Είναι συνηθισμένο φαινόμενο. Μπήκε ένας με ένα όπλο, πήρε 100.000 ευρώ από τη χρηματαποστολή και μια χαρά. Ανέβηκαν στη μηχανή να φύγουν με το συνοδό του, για να κάνουν την ιππασία τους διασχίζοντας την πόλη ελεύθεροι και ωραίοι, γιατί οι άνθρωποι ούτε ταυτότητα έχουν ούτε χαρτιά έχουν ούτε αν τους συλλάβει κανείς για μικροκλοπή, θα απελαθούν.
Σ’ αυτές τις συνθήκες προστίθεται μετά, άλλη διάταξη για ιδιωτικά γραφεία εργασίας. Το πλυντήριο της εισαγωγής λαθρομεταναστών στη χώρα θα γίνει με τα ιδιωτικά γραφεία εργασίας, τα οποία θα συμβληθούν με τις χώρες προέλευσης και θα πλακώνουν, δίνοντας τη μίζα στο σύγχρονο δουλέμπορο, το νόμιμο δουλέμπορο αυτής της πολιτείας, που θα είναι ο ιδιοκτήτης με παραρτήματα, που σε όλη την Ελλάδα θα ανοίξει γραφεία εύρεσης εργασίας. 
Ο ΟΑΕΔ με ένα εκατομμύριο τριακόσιες χιλιάδες εγγεγραμμένους δεν υπάρχει; Ή έχουμε τόση υπερπροσφορά εργασίας στη χώρα μας με επενδύσεις, που χρειάζεται να κάνουμε και εισαγωγές και να φτιάξουμε και κάποια ιδιωτικά γραφεία εργασίας; Γιατί όποιος ψάχνει για εργασία και παρακαλάει πεντακόσιες χιλιάδες εργοδότες και απαντάει: «πάρε με και εμένα» και του λέει: «δεν παίρνω, απολύω», δεν έχει τα προσόντα; Δεν είναι εκπαιδευμένο το ελληνικό εργατικό δυναμικό; Δεν έχει τη δεξιοτεχνία και την ικανότητα ή ζητάει πολλά και θα πρέπει πλέον να μπούμε στη σύγχρονη δουλεμπορική σχέση διά μέσω αυτών των γραφείων;
Εμείς δεν είμαστε ιδεολογικά, ενάντια στην ύπαρξη θεσμών ελεύθερης αγοράς, όσον αφορά την προσφορά και τη ζήτηση. Βεβαίως. Είναι αυτή η χώρα σε θέση να λειτουργήσει μ’ εσάς και μ’ αυτήν τη νοοτροπία και με αυτό το σαθρό θεσμικό πλαίσιο, σωστά, ώστε να αποδώσει και να λειτουργήσει αυτή η θεσμοθέτηση; Θεσμοθετείτε νάρκες εις βάρος της κοινωνικής συνοχής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έτσι λοιπόν αυτό το νομοσχέδιο εκτός των άλλων φτιάχνει και ένα ταμείο για την επικουρική ασφάλιση και καθορίζει με διάφορους τρόπους τα κριτήρια, τα οποία θα είναι η απόδοση. Όταν κάποιος κάνει επικουρική ασφάλιση, έχει ένα κριτήριο απόδοσης. Είναι ξέχωρη εισφορά από την τσέπη του για να έχει πρόσθετο ασφαλιστικό δικαίωμα. Όταν μπαίνουν όλα τα άλλα τα κοινωνικά κριτήρια πάνω στην επικουρική ασφάλιση -που είναι επικουρική, δεν είναι βασική ασφάλιση, είναι πρόσθετη, είναι θυσία στη διάρκεια της ζωής του για να αποκτήσει πρόσθετη σύνταξη στα γεράματα- και τη δικιά μας ιδέα ενοποίησης των ταμείων την καταργείτε στην πράξη.
Διότι είναι μια ενέργεια η οποία στηρίζεται σε πτωχευτική κατεύθυνση. Γι’ αυτό δώσαμε εμείς την πρόταση χθες, δώστε τα 30 δισεκατομμύρια στα ασφαλιστικά ταμεία να αρχίσουμε να συζητάμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"97593"," Ολοκληρώστε σάς παρακαλώ, κύριε Χρυσανθακόπουλε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97594"," Να μη μας φέρετε μετά από δύο μήνες στη Βουλή αυτή νόμο, ο οποίος θα λέει «η σύνταξη στα εξήντα επτά». Προαναγγέλθηκε μέσω Γερμανίας. Αν έχετε αντίσταση σε αυτήν την εντολή, να την πείτε σήμερα. Γιατί σήμερα κληρώνει για εσάς η αποδοκιμασία του λαού. Δεν θα τον εγκλωβίσετε ξανά.
 Εμείς επί της αρχής σε αυτό το νομοσχέδιο είμαστε ενάντιοι, γι’ αυτό και καταθέτουμε αίτηση για διεξαγωγή ονομαστικής ψηφοφορίας, κύριε Πρόεδρε. Και θεωρούμε ότι ο εφαρμοστικός αυτός νόμος είναι μια αποτυχία μιας Κυβέρνησης, που έχει χάσει τον προσανατολισμό, στέκεται απέναντι στο λαό, απέναντι στα εθνικά συμφέροντα και διαρρηγνύει την κοινωνική συνοχή. 
 (Χειροκροτήματα από την πλευρά του ΛΑΟΣ)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"97595"," Ευχαριστούμε τον κ. Αλέξανδρο Χρυσανθακόπουλο, Κοινοβουλευτικό Εκπρόσωπο του ΛΑΟΣ. 
Ολοκληρώνεται ο κύκλος των Κοινοβουλευτικών Εκπροσώπων με τον συνάδελφο, κ. Παναγιώτη Λαφαζάνη, Κοινοβουλευτικό Εκπρόσωπο του ΣΥΡΙΖΑ. 
Ορίστε, κύριε Λαφαζάνη, έχετε το λόγο, για δεκαπέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97596"," Ευχαριστώ, κύριε Πρόεδρε. 
Ο προλαλήσας από εμένα Κοινοβουλευτικός Εκπρόσωπος του ΛΑΟΣ είπε για τις ληστείες που γίνονται, αλλά δεν είπε για τις αιτίες των ληστειών. Υπάρχουν αυτές οι ληστείες που φαίνονται, αλλά οι μεγαλύτερες ληστείες δεν φαίνονται! Αντίθετα είναι καθαγιασμένες και νόμιμες. 
Ξέρετε τι έγινε σήμερα, κυρίες και κύριοι; Η Ευρωπαϊκή Κεντρική Τράπεζα, αυτό το αξιόπιστο και ευαγές ίδρυμα, στο οποίο γονυπετούν και δίνουν όρκους πίστης όλοι στη Ευρώπη, υποτίθεται, σήμερα έδωσε δάνεια στις τράπεζες σε όλη την Ευρώπη ύψους πάνω από 500 δισεκατομμύρια ευρώ, τη μεγαλύτερη παρέμβαση που έχει κάνει μέχρι τώρα η Ευρωπαϊκή Κεντρική Τράπεζα. Τι δάνεια έδωσε; 
Λείπουν εδώ οι αξιότιμοι κύριοι Υπουργοί. Όταν είμαστε υποτίθεται «συνεταιράκια», είμαστε εδώ, για να κάνουμε τις αψιμαχίες, όταν πάμε σε άλλα κόμματα, απουσιάζουμε. 
Εκτιμώ αφάνταστα την παρουσία σας και την υπομονή σας. Αλίμονο. Δεν το λέω για να υποτιμήσω τη θέση σας στα έδρανα. Αλίμονο. Απλώς ήθελα συμπληρωματικά να είναι εδώ και ο κ. Λοβέρδος και ο κ. Κουτρουμάνης, για να μας πουν δύο πράγματα επ' αυτού. 
Δόθηκαν λοιπόν πάνω από 500 δισεκατομμύρια ευρώ, δάνεια σήμερα, τριετή παρακαλώ δάνεια, με επιτόκιο 1%, από το ευαγές ίδρυμα που λέγεται Ευρωπαϊκή Κεντρική Τράπεζα -και ο κ. Προβόπουλος ανήκει στο σύστημα ευρωπαϊκών τραπεζών, ως Διοικητής της Τράπεζας της Ελλάδος- προς τα άλλα αναξιοπαθούντα ιδρύματα, που λέγονται ευρωπαϊκές τράπεζες, εκτός βεβαίως των ελληνικών, διότι οι ελληνικές τράπεζες δεν μπορούν να μετάσχουν σε αυτό το παιχνίδι τόσο εύκολα. 
Και ερωτώ: Αυτό δεν είναι ληστεία, ληστεία όλων των λαών της Ευρώπης, περιφρόνηση της ευρωπεριφέρειας; Χαστούκι για την Ελλάδα και τον ελληνικό λαό, ο οποίος δεν μπορεί να βγει στις αγορές. Αλλά όταν δεν μπορούν να βγουν στις αγορές οι τράπεζες αυτές, έρχεται η Ευρωπαϊκή Κεντρική Τράπεζα και λέει: «Θα σας βοηθήσω εγώ και θα σας δώσω με 1% τριετή δάνεια», δηλαδή με μηδενικό σχεδόν επιτόκιο. Στο ελληνικό κράτος όμως δεν προστρέχει. 
Γιατί δεν μιλάτε γι’ αυτό, κύριοι της Κυβέρνησης, γιατί δεν διαμαρτύρεστε; Δεν είναι αθλιότητα, δεν είναι ληστεία; Γιατί δεν διαμαρτύρεστε; Και έρχεστε εδώ και παίρνετε ένα τσεκούρι και κόβετε κεφάλια στον ελληνικό λαό. 
Είχε το θράσος πριν από λίγο ο κύριος Υπουργός, αναφερόμενος στους φαρμακοποιούς να μιλήσει για συντεχνίες, με ένα ύφος απαξιωτικό, υποτιμητικό. Εγώ προς στιγμήν να δεχθώ μια τέτοια λογική και να πω ότι έχετε πολιορκηθεί από συντεχνίες, τις οποίες αυτήν τη στιγμή, προσπαθείτε να τις αντιμετωπίσετε περικόπτοντας συντεχνιακά τους συμφέροντα. 
Δεν μου λέτε, κύριοι υποκριτές, όταν περικόπτετε 22% τον κατώτατο μισθό, εναντίον ποίου στρέφεστε; Της συντεχνίας των χαμηλόμισθων, αυτών που δεν μπορούν να ζήσουν; Όταν λέτε, στο νέο που πιάνει δουλειά μέχρι είκοσι πέντε ετών, ότι ο κατώτατος μισθός πάει κάτω 32%, το 1/3 δηλαδή, εναντίον ποιου στρέφεστε; Εναντίων της συντεχνίας των νέων που ψάχνουν να βρουν δουλειά; Όταν προηγουμένως εδώ, ο κ. Κουτρουμάνης, εκ μέρους της Κυβέρνησης, τι μας είπε; «Ότι αφού περικόπτουμε 22% τον κατώτατο μισθό, τσεκούρι και στο επίδομα ανεργίας. Μόνο -λέει φιλεύσπλαγχνα- ότι δεν θα το κατεβάσουν το επίδομα ανεργίας κατά 22%, αναλόγως με την περικοπή του κατώτατου μισθού. Εδώ η περικοπή θα είναι κάπως μικρότερη. 
Δεν μου λέτε, εναντίον της συντεχνίας των ανέργων στρέφεστε; 
Έλεγα για εσάς, κύριε Κουτρουμάνη, που με περισσό θράσος, θα έλεγα, στρέφεστε κατά των συντεχνιών. Και οι άνεργοι, συντεχνία είναι; Και αυτοί που αμείβονται με κατώτατο μισθό, συντεχνία είναι;","ΠΑΝΑΓΙΩΤΗΣ ΛΑΦΑΖΑΝΗΣ",279
"97597"," Εσείς το λέτε αυτό.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"97598"," Εγώ το λέω; 
Εσείς λέτε, «εναντίον των συντεχνιών» και ότι εξυγιαίνετε τον τόπο από τις συντεχνίες, που έχουν πολιορκήσει αυτήν τη χώρα και τη λυμαίνονται.","ΠΑΝΑΓΙΩΤΗΣ ΛΑΦΑΖΑΝΗΣ",279
"97599"," Παραποιείτε.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"97600"," Εγώ δεν παραποιώ τίποτα. Εσείς με την πολιτική σας εξοντώνετε και εξουθενώνετε.","ΠΑΝΑΓΙΩΤΗΣ ΛΑΦΑΖΑΝΗΣ",279
"97601"," Επί του θέματος.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"97602"," Και σας λέω, ο άνεργος, που του μειώνετε το επίδομα ανεργίας τώρα, τι πρέπει να πει; Τι είναι ο άνεργος; Ο προνομιούχος της κοινωνίας; Τι είναι αυτός που παίρνει τον κατώτατο μισθό; Τι είναι ο νέος, που ψάχνει για πρώτη φορά να βρει δουλειά και τον οποίο καταδικάζετε με 400 ευρώ; Και αν τα πάρει τα 400 ευρώ, διότι με αυτές τις αθλιότητες που γίνονται με την πράξη Υπουργικού Συμβουλίου, τι γίνεται κυρίες και κύριοι; Οι μισθοί θα πάνε στα 200 ευρώ και στα 100 ευρώ. Αυτοί θα είναι οι μισθοί για τους νέους. Και αν τους πληρώνουν. Και βεβαίως η ασφάλιση πάει περίπατο, κύριε Κουτρουμάνη. 
Μπαίνω στις συντεχνίες. Είπατε ότι είναι συντεχνία οι φαρμακοποιοί. Μα δεν μου λέτε, με αυτήν την έννοια ποιο επάγγελμα δεν είναι συντεχνία; Ξέρετε τι πάει να πει αυτή η λέξη συντεχνία; Η συντεχνία είναι μια θαυμάσια λέξη, την οποία παραποιείτε, την παραμορφώνετε και την συκοφαντείτε. Είναι αυτοί που κάνουν μαζί την ίδια τέχνη. Χάριν στις συντεχνίες άρχισε η ανθρωπότητα να κάνει βήματα και να αναπτύσσεται. Από τον κάλφα στο μάστορα και από το μάστορα στον κάλφα και στο μαθητή. Κι έρχεστε εδώ και μας λέτε συντεχνίες; Γιατί; Γιατί αντιδρούν στην απελευθέρωση του ωραρίου των καταστημάτων, των φαρμακείων. 
Αυτό που κάνετε είναι μια φωτογραφική διάταξη. Σας το είπαμε την άλλη φορά, το καταψήφισε η Βουλή και επιμένετε εσείς εδώ, το βιολί σας, γιατί λέτε: «Το λέει η τρόικα, θέλει απελευθέρωση των επαγγελμάτων». 
Αυτή είναι η απελευθέρωση των επαγγελμάτων; Τι σχέση έχει αυτό που λέτε εσείς, «απελευθέρωση των επαγγελμάτων» -εμείς έχουμε τις επιφυλάξεις μας για όλη αυτήν την πορεία και την προοπτική- με αυτό το οποίο κάνετε; Δηλαδή τους λέτε, «εξοντωτικό ωράριο από το πρωί μέχρι το βράδυ». Αυτό είναι φωτογραφική διάταξη για super market-φαρμακεία, τα οποία θα αλώσουν την αγορά. Δουλεύετε για τις φαρμακευτικές εταιρείες. Δουλεύετε για τις εταιρείες, οι οποίες θα συσταθούν υποχρεωτικά με αυτού του είδους διατάξεις και θα αλώσουν το φαρμακευτικό επάγγελμα. Και αυτό θα το θεωρήσετε εκσυγχρονιστικό μέτρο. Γιατί ποιος φαρμακοποιός μπορεί να δουλεύει από το πρωί μέχρι το βράδυ; 
Προηγουμένως με πληροφόρησαν ότι κανείς από τους φαρμακοποιούς δεν έχει κάνει αίτηση στο δήθεν απελευθερωμένο ωράριο, για να διανυκτερεύει. 
Ξέρετε γιατί; Διότι τη νύχτα δεν έχει εμπορική δραστηριότητα το φαρμακείο. Δεν είναι επικερδές το να κάθεσαι όλη τη νύχτα και να έχεις ανοιχτό το φαρμακείο, ενώ η διημέρευση και η εφημέρευση από το πρωί μέχρι το βράδυ είναι θαυμάσια. 
Και δεν μου λέτε, δεν ξέρετε την απόφαση του Συμβουλίου της Επικρατείας -την οποία σας έχουν γνωστοποιήσει- η οποία έκανε δεκτή την αίτηση αναστολής κατά της σχετικής υπουργικής απόφασης με την υπ’ αριθμόν 118202 απόφαση της Επιτροπής Αναστολών του Συμβουλίου της Επικρατείας, η οποία τάσσεται κατά της διεύρυνσης των ωρών λειτουργίας των φαρμακείων; Πρόκειται για απόφαση του Συμβουλίου της Επικρατείας. Πού πάτε, λοιπόν; Τώρα θα βάλετε στα παλιά σας τα παπούτσια και την ελληνική δικαιοσύνη; Για να πετύχετε τι; Για να ολιγοπωληθεί η αγορά των φαρμακείων; Αυτός είναι ο στόχος σας; 
Όσον αφορά τώρα το «Ερρίκος Ντυνάν», ορίζετε με διάταξη πως ή θα μισθωθεί ή θα πουληθεί. Ιδιωτικό το «Ερρίκος Ντυνάν». Με ποιο δικαίωμα πάτε και το κάνετε αυτό; Εδώ έχουν γίνει εγκλήματα πάνω στο «Ερρίκος Ντυνάν», για τα οποία υπάρχουν διαχρονικές ευθύνες των κυβερνήσεων. Και έρχεστε τώρα και λέτε «το πουλάμε ή το μισθώνουμε». Αυτό είναι κάτι κυριολεκτικά απαράδεκτο. Θα πρέπει να αποσύρετε αυτήν τη διάταξη αμέσως τώρα. Πρόκειται για μια σκανδαλώδη διάταξη. 
Και όχι μόνο αυτό, αλλά λέτε ότι πουλάτε το «Ερρίκος Ντυνάν» και διασυνδέετε τον «Ερυθρό Σταυρό» -νοσοκομείο που είναι στο ΕΣΥ- και το διοικητικό συμβούλιο αυτής της συνένωσης θα το διορίζει ο «Ερυθρός Σταυρός» του κ. Μαρτίνη. Πουλώντας, δηλαδή, το «Ερρίκος Ντυνάν», βρίσκετε την ευκαιρία να εκποιήσετε και να ιδιωτικοποιήσετε και ένα νοσοκομείο του ΕΣΥ, τον Ερυθρό Σταυρό που είναι ιστορικό νοσοκομείο. Μ’ αυτόν τον τρόπο, δηλαδή, εγκαινιάζετε μια πρακτική γενικής ιδιωτικοποίησης του ΕΣΥ. Διασυνδέοντας τα δημόσια νοσοκομεία του ΕΣΥ, τα νομικά πρόσωπα δημοσίου δικαίου με ιδιωτικά νοσοκομεία, θα τα παραχωρείτε στην ουσία στον ιδιωτικό τομέα. Αυτόν το δρόμο ανοίγετε με τη διάταξή σας. Σας καλούμε, λοιπόν, να αποσύρετε πάραυτα αυτήν τη διάταξη. 
Όσον αφορά τώρα τα γενόσημα, εγώ πρώτη φορά ακούω αυτήν την περίφημη λογική που λέει ότι υπάρχει ένα προϊόν που έχει μια δραστική ουσία –και δεν το λέω σαν ειδικός, αλλά σαν ένας απλός πολίτης- αλλά όποια εταιρεία και να το βγάλει, όπου και να το βγάλει, όπως και να το βγάλει, είναι το ίδιο. Πού ισχύει αυτό; Σε ποιο εμπόρευμα ισχύει; Σε ποιο προϊόν; Πείτε το μου! Πείτε μου ένα! Είναι σαν να λέτε ότι υπάρχει το αυτοκίνητο, υπάρχει η τεχνολογία του αυτοκινήτου και άρα όσα αυτοκίνητα και να βγάλεις, όπου και να τα βγάλεις και όπως και να τα βγάλεις, θα είναι τα ίδια. Υπάρχει πουθενά αυτό; Πείτε μου ένα προϊόν! Εσείς κάνετε μια αφαίρεση και από εκεί και πέρα, όπως και να διαμορφωθεί, απ’ όπου και να διαμορφωθεί και με όποια χαρακτηριστικά και να διαμορφωθεί, θα υπάρχει η ίδια αξία και η ίδια αποτελεσματικότητα. Αυτό που κάνετε αποτελεί απίστευτη αυθαιρεσία, γιατί ξέρετε ότι οι εταιρείες κάνουν έναν ανταγωνισμό κόστους. Και ξέρετε ότι τα μέσα που χρησιμοποιούν σ’ αυτόν τον ανταγωνισμό είναι αθέμιτα. Δεν είναι τα ίδια προϊόντα τα οποία εμφανίζονται με το ίδιο περιτύλιγμα. Αυτό κάνετε τώρα, διότι δεν έχετε και αντίστοιχους μηχανισμούς ελέγχου που να πιστοποιούν τουλάχιστον, μια συγκεκριμένη ποιότητα και ταυτότητα. Δεν έχετε ούτε καν μηχανισμούς ελέγχου και προχωράτε σε μια γενική απελευθέρωση. 
Υποτίθεται ότι μ’ αυτόν τον τρόπο θέλετε να αντιμετωπίσετε τις εγχώριες φαρμακευτικές εταιρείες και βοηθάτε τις πολυεθνικές. Και αυτό το κάνετε, γιατί δεν έχετε μια άλλη πολιτική για το φάρμακο. Και η άλλη πολιτική για το φάρμακο θέλει δημόσιο φορέα. Θέλει μια πολιτική και στρατηγική κοινωνικοποίησης της φαρμακευτικής βιομηχανίας, προκειμένου να ξεφύγει από την εμπορευματική της διάσταση και να αποκτήσει ένα άλλο κοινωνικό και αναπτυξιακό περιεχόμενο, όπου στο κέντρο της θα έχει πρώτα απ’ όλα να υπηρετήσει τον πολίτη και την υγεία του και όχι τα κέρδη. Αυτό έπρεπε να κάνετε. Και τώρα εμπλέκεστε εδώ σε ένα παιχνίδι για την πάση θυσία εξοικονόμηση, λόγω των ασφυκτικών δημοσιονομικών πιέσεων, 1 δισεκατομμυρίου ευρώ, όπως μας λέτε. Χθες ψηφίσαμε να κοπούν 500 εκατομμύρια, αν θυμάμαι καλά, από τον ΕΟΠΥΥ. Πώς θα κόψετε τα 500 εκατομμύρια από τον ΕΟΠΥΥ και τα 600 εκατομμύρια από τον περιορισμό της πρόσθετης φαρμακευτικής δαπάνης; Αυτά τα έλεγε το χθεσινό εξπρές νομοσχέδιο, το υπερεπείγον. Βάζετε, λοιπόν, το χρηματικό πλαφόν και μετά ακολουθεί το «μαχαίρι». Αυτές είναι οι λογικές σας. 
Όσον αφορά τώρα το πρόγραμμα «Βοήθεια στο Σπίτι», το καταργείτε με τροπολογία. Την παραχωρείτε και την αναθέτετε πλέον σε ιδιωτικά συμφέροντα, σε ιδιωτικές εταιρείες, σαν τις εταιρείες επενοικιάσεως εργαζομένων τις οποίες φτιάχνετε. Αυτό κάνετε. Παραχωρείτε λοιπόν πλέον, αυτό το πρόγραμμα στην ιδιωτική κερδοσκοπία. 
Και επειδή παίρνετε τη δραστηριότητα αυτή και την παραχωρείτε πια στα ταμεία και επειδή τα ταμεία τη δίνουν σε ιδιωτικές εταιρείες, για να εξοικονομήσετε πόρους, θα βάλετε και ένα τέλος, το οποίο θα πληρώνουν οι ασφαλισμένοι, προκειμένου να χρηματοδοτείται αυτή η δράση. Και δεν μας λέτε ποιο είναι αυτό το τέλος. Μιλάμε λοιπόν για ένα νέο χαράτσι προς τους ασφαλισμένους. Ποιο είναι αυτό το χαράτσι; Όπως λέτε, ο Υπουργός θα καθορίζει με υπουργική απόφαση αυτό το ειδικό τέλος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Τέσσερις χιλιάδες εργαζόμενοι που δούλευαν επί δέκα χρόνια στο πρόγραμμα «Βοήθεια στο Σπίτι», τώρα θα μείνουν στο δρόμο. Εκατόν είκοσι χιλιάδες συμπολίτες μας οι οποίοι εξυπηρετούνταν από αυτήν τη δραστηριότητα, αυτήν την ώρα θα τύχουν υπερεκμετάλλευσης και θα γίνουν θύματα μιας νέας δουλοπαροικίας από αυτές τις εταιρείες, προκειμένου να έχουν κάποια υπηρεσία. Αυτό είναι το θεάρεστο έργο το οποίο κάνετε; Αντί να αναβαθμίσετε και να ανασυγκροτήσετε την Υπηρεσία «Βοήθεια στο Σπίτι», για να παίξει πιο αποτελεσματικά το ρόλο της, τη διαλύετε και καλείτε τους ιδιώτες να κάνουν αιτήσεις για συμφωνίες. 
Όσον αφορά τώρα τα επικουρικά ταμεία, θα θέλαμε, κύριε Υπουργέ, να μας φέρετε τις μελέτες για να δούμε γιατί κάνετε αυτές τις συνενώσεις. Από τη ματιά που έριξα στις διορθώσεις που μας φέρατε, κάνετε αυτές τις συνενώσεις για να περικόψετε τις συντάξεις. Και αυτό το λέτε ρητώς στο κείμενο. Αυτή είναι η προσπάθεια που κάνετε. 
Βεβαίως, δεν έχω χρόνο για να μιλήσω και για τα ιδιωτικά γραφεία επεινοικίασης. 
Όσον αφορά αυτό το τερατούργημα που κάνετε με τον Οργανισμό Εργατικής Εστίας και τον Οργανισμό Εργατικής Κατοικίας, δεν πιστεύω να μας φέρετε καμμιά τροπολογία μετά το μεσημέρι, με την οποία θα καταργείτε αυτούς τους δύο οργανισμούς, γιατί κάτι τέτοιο θα είναι εντελώς απαράδεκτο. 
Και βεβαίως τελειώνω, κύριε Πρόεδρε, μ’ αυτήν τη διάταξη που φέρνετε για τους εκατόν εξήντα εργαζόμενους –πρώην εργαζόμενους, γιατί εδώ και καιρό είναι άνεργοι- στο τροχαίο υλικό των Ναυπηγείων Σκαραμαγκά. Μ’ αυτήν την τροπολογία δεν καλύπτετε αυτούς τους εργαζόμενους, οι οποίοι είναι και άνεργοι, αλλά και ανασφάλιστοι επί χρόνια. Δέκα ανθρώπους καλύπτετε μέχρι που θα πάρουν σύνταξη μέχρι το τέλος του 2012 και οι άλλοι μένουν ακάλυπτοι. Και αυτοί που είναι ασφαλισμένοι στο ΤΣΜΕΔΕ –οι πέντε που είναι εκεί ασφαλισμένοι- μένουν εντελώς στο δρόμο. Αυτοί οι άνθρωποι θέλουν αποκατάσταση. Δεν είναι ζητιάνοι. Και κυρίως θέλουν δουλειά, γιατί αυτοί ήταν εργαζόμενοι κανονικά στα Ναυπηγεία Σκαραμαγκά, πριν κάνετε αυτήν την παραχώρηση …","ΠΑΝΑΓΙΩΤΗΣ ΛΑΦΑΖΑΝΗΣ",279
"97603"," Κύριε Λαφαζάνη, στις 16.00΄ θα σταματήσει η συνεδρίαση και πρέπει να μιλήσουν και άλλοι δύο συνάδελφοι.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97604"," Κύριε Πρόεδρε, νομίζω πως είναι σαφές ότι αυτό το σχέδιο νόμου οδηγεί από το κακό στο χειρότερο τα πράγματα και στο φάρμακο και στον τομέα της εργασίας. Και κυρίως θα έλεγα ότι πλήττει το ίδιο το στήριγμα του δημόσιου συστήματος υγείας, που είναι ο γιατρός. Δεν γίνεται, κύριοι, να βάλετε 50 εκατομμύρια περικοπή εφημεριών. Δεν γίνεται! Δεν θα επιβιώσει ο γιατρός. Δεν επιβιώνει ο γιατρός, γιατί αυτό είναι το στήριγμά του. Αυτά τα οποία κάνετε είναι λεηλασίες. Δεν είναι ανθρώπινα πράγματα. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΠΑΝΑΓΙΩΤΗΣ ΛΑΦΑΖΑΝΗΣ",279
"97605"," Ευχαριστούμε τον Κοινοβουλευτικό Εκπρόσωπο του ΣΥΡΙΖΑ κ. Λαφαζάνη. 
Το λόγο έχει ο Υπουργός Εργασίας και Κοινωνικής Ασφαλίσης, για τρία λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97606"," Ευχαριστώ, κύριε Πρόεδρε.
Κανένας από εμάς δεν είπε ποτέ προνομιούχους τους ανέργους, για όνομα του Θεού! Και γι’ αυτόν το λόγο υπάρχουν ρυθμίσεις, όπως θα είδατε στην τροπολογία, οι οποίες καλύπτουν βασικές ανάγκες των ανέργων, χωρίς να σημαίνει ότι τους λύνουμε το πρόβλημα. Αλλά το να έχει περίθαλψη κάποιος άνεργος ή κάποιος εργαζόμενος, ο οποίος δεν μπόρεσε να συμπληρώσει τον απαιτούμενο αριθμό ενσήμων που προβλέπεται από τα ταμεία, είναι υποχρέωσή μας και αυτό κάνουμε.
Δεύτερον. Η συνεννόηση στα επικουρικά ταμεία γίνεται για να παραμείνει η επικουρική ασφάλιση, να καταστούν βιώσιμα αυτά τα ταμεία, εκτός και αν μας πείτε ότι υπάρχει άλλη δυνατότητα να διατηρήσουμε τα ταμεία αυτά σε τέτοια θέση, ώστε να μπορούν να δώσουν συντάξεις και τα επόμενα χρόνια. 
Τρίτον. Για τον ΟΕΚ και την Εργατική Κατοικία, δεν καταρρίπτεται πρόγραμμα από αυτά που ήδη έχουν δρομολογηθεί και είναι πολλά και για εκείνους οι οποίοι παίρνουν επίδομα στέγης και για εκείνους που παίρνουν επιδότηση επιτοκίου για αγορά κατοικίας και βεβαίως οι βρεφονηπιακοί σταθμοί. 
Στη φάση αυτή βρισκόμαστε σε ένα μεταβατικό στάδιο και το επόμενο στάδιο θα είναι να δημιουργήσουμε ενιαίο οργανισμό, όταν μεταφερθούν –και μεταφέρονται με αυτόν το νόμο- τα προνοιακά επιδόματα από το Υπουργείο Υγείας και οι προνοιακές δομές. 
Τέταρτο και τελευταίο: «Βοήθεια στο Σπίτι». Η «Βοήθεια στο Σπίτι» είναι ένα πρόγραμμα στο οποίο αναφέρθηκα και νωρίτερα. Όχι μόνο αυτό το πρόγραμμα δεν το αποδυναμώνουμε, αντίθετα το ενισχύουμε και το διασφαλίζουμε, για να μην έχουν πρόβλημα ούτε οι τέσσερις χιλιάδες που εργάζονται στο συγκεκριμένο πρόγραμμα σήμερα, για το οποίο δεν αλλάζει κάτι, σε σχέση με αυτό το καινούργιο το οποίο κάνουμε και δεύτερον, για να ενισχυθεί αυτό το πρόγραμμα μέσα από πόρους των ίδιων των δανείων. Τα 35 εκατομμύρια του ΑΚΑΓΕ είναι από την παρακράτηση των συντάξεων και τα μεταφέρουμε στο πρόγραμμα «Βοήθεια στο Σπίτι». Να το ενισχύσουμε και όχι μόνο με εθνικούς πόρους, αλλά και με συγχρηματοδότηση, γιατί προαπαιτούμενο για να έχεις συγχρηματοδότηση, για να έχεις δηλαδή τη δυνατότητα αξιοποίησης κοινοτικών πόρων, είναι να έχεις φτιάξει ένα σύστημα βιώσιμο, όπως κάνουν όλες οι χώρες. Άρα δεν περιορίζεται αυτό το πρόγραμμα μόνο στο σημερινό πρόγραμμα «Βοήθεια στο Σπίτι» και στους σημερινούς εργαζόμενους, επεκτείνεται και πρέπει κάποια στιγμή να ασχοληθείτε και εσείς με αυτό που λέγεται επιχειρήσεις κοινωνικής οικονομίας, που είναι ένας τομέας σημαντικός που λειτουργεί σε όλες τις ευρωπαϊκές χώρες, εκτός από την Ελλάδα. 
Αυτό λοιπόν θεσμοθετούμε τώρα, τη δυνατότητα να αναπτυχθούν επιχειρήσεις κοινωνικής οικονομίας. Διασφαλίζουμε, διευρύνουμε, ενισχύουμε το πρόγραμμα «Βοήθεια στο Σπίτι», γιατί το θεωρούμε σημαντικό και δεν θα περιοριστεί μόνο στους ανασφάλιστους, αλλά και στους ασφαλισμένους.
Σε ό,τι αφορά τον πόρο, πρέπει να σας πω ότι αυτό θα γίνει με εσωτερική ανακατανομή των πόρων, γιατί υπάρχουν πόροι, οι οποίοι μπορούν να αξιοποιηθούν καλύτερα. Δεν θα υπάρξει πρόσθετη εισφορά και το τονίζω ιδιαίτερα για να μη θεωρηθεί ότι θα έχουμε από το Σεπτέμβριο μία καινούργια εισφορά. Υπάρχει η δυνατότητα μέσα από το ίδιο σύστημα, να χρηματοδοτήσει το πρόγραμμα «Βοήθεια στο Σπίτι» με εσωτερική ανακατανομή των πόρων.
Και καταθέτω μία διόρθωση, κύριε Πρόεδρε, αντί της φράσης «παράγραφος ΙΑ», να μπει η φράση «παράγραφος Ι». Είναι μία αναγκαία διόρθωση.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"97607"," Σας ευχαριστούμε πολύ, κύριε Υπουργέ.
(Στο σημείο αυτό ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης καταθέτει την προαναφερθείσα διόρθωση, η οποία έχει ως εξής:
( Να μπει η σελ. 265α΄ )","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97608"," Κύριε Πρόεδρε, το λόγο παρακαλώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"97609"," Δεν γίνεται κύριε Λαφαζάνη. Η συζήτηση θα ολοκληρωθεί στις 16.00΄. Μιλήσατε είκοσι λεπτά, δεν θα μιλήσει κανείς.
Ο κ. Κουσελάς έχει το λόγο, αυστηρά για πέντε λεπτά και παρακαλώ να το τηρήσετε, κύριε συνάδελφε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97610"," Όσο αυστηρός, είστε κύριε Πρόεδρε, και ευχαριστώ και τους προηγούμενους ομιλητές.
Κυρίες και κύριοι Βουλευτές, δεν πιστεύω ότι περιμέναμε από την τρόικα να μας υποδείξει ή να επιβάλει την καταπολέμηση της σπατάλης και των κυκλωμάτων που λυμαίνονται την υγεία, τον απαραίτητο εκσυγχρονισμό και τον έλεγχο της συνταγογράφησης και της δαπάνης για τα φάρμακα που εδώ και χρόνια έχουν ξεφύγει σε επίπεδα υψηλότερα ακόμη και των πλουσιότερων χωρών της Ευρωπαϊκής Ένωσης. 
Όλα τα παραπάνω θεωρούνται, νομίζω, αυτονόητα σε ένα κράτος που σέβεται τα χρήματα των φορολογούμενων και τις εισφορές των ασφαλισμένων και που θέλει να παρέχει ποιοτικές υπηρεσίες υγείας στους πολίτες του. Σε ένα κράτος που θα είναι αποφασισμένο να σταματήσει ποικιλώνυμα συμφέροντα από το να λυμαίνονται τις προμήθειες των νοσοκομείων, τη συνταγογράφηση, τους περιορισμένους πόρους των ταμείων κοινωνικής ασφάλισης.
Τοποθετούμενος λοιπόν, κυρίες και κύριοι Βουλευτές, επί της αρχής, νομίζω πως το μεγάλο ζητούμενο, είναι με ποια λογική, με ποια σκοπιμότητα θεσπίζονται όλες αυτές οι διατάξεις και ποια θα είναι τα αποτελέσματα στις συγκεκριμένες συνθήκες. Είναι λειτουργικότητα οι οικονομίες κλίμακας, το χτύπημα παρασιτικών κυκλωμάτων, ο αναγκαίος συντονισμός και η εξοικονόμηση σπατάλης ή είναι η περικοπή παροχών στους ασφαλισμένους, μέσα από μία ισοπεδωτική δημοσιονομική κρησάρα; Είναι η χορήγηση προσιτού, σωστά ελεγμένου και ποιοτικού φαρμάκου ή η θέσπιση φαρμάκων δύο ταχυτήτων, άλλα για τους έχοντες και άλλα υποδεέστερα για τους λοιπούς συμπολίτες μας; Είναι η αναγκαία εξυγίανση και διάσωση των επικουρικών ταμείων, επομένως της περιουσίας και των εισφορών που έχουν μέχρι σήμερα καταβάλει οι ασφαλισμένοι ή μήπως είναι η αποσταθεροποίηση των σημερινών και των μελλοντικών παροχών στο πλαίσιο μιας αποκλειστικά κεφαλαιοποιητικής λογικής; Είναι η διασφάλιση των δικαιωμάτων των ασφαλισμένων για επαρκείς ποιοτικές, ισότιμες και πλήρως ελεγμένες υπηρεσίες υγείας ή μήπως πρυτανεύσουν οι διακρίσεις και έμμεσες επιβαρύνσεις των ασφαλισμένων;
Είναι τέλος η συντονισμένη λειτουργία και οι αναγκαίες συνέργειες ανάμεσα στις διασυνδεδεμένες μονάδες νοσοκομεία του Εθνικού Συστήματος Υγείας ή αντίθετα η σταδιακή αφαίμαξη σε μέσα και προσωπικό διασυνδεόμενων νοσοκομείων της περιφέρειας με δοκιμασμένη προσφορά, όπως είναι το Νοσοκομείο της Κυπαρισσίας; Και θέλω εδώ να εξάρω τη θέση του Υπουργού και θα περιμένουμε την υλοποίησή του, σχετικά με το συγκεκριμένο νοσοκομείο, τη διαβεβαίωση, δηλαδή, που μας έδωσε ότι δεν θα επιχειρηθεί οποιαδήποτε υποβάθμισή του και τώρα και στο μέλλον. Σε κάθε τέτοια περίπτωση εξυπακούεται ότι θα είμαι ριζικά αντίθετος.
Ειδικά σε ό,τι αφορά τη συνταγογράφηση με βάση τη δραστική ουσία και τη χορήγηση αντιγράφων γενόσημων, αντί για τα επώνυμα συνταγογραφημένα φάρμακα, παρ’ ότι δεν είμαι ειδικός, νομίζω πως υπάρχουν συντεταγμένα συμφέροντα υπέρ ή κατά της συγκεκριμένης λύσης. Δεν έχω λόγο να πω όχι στα γενόσημα που θα είναι αξιόπιστα, όμως και πλήρως ελεγμένα. Και θέλω να πω εδώ, κύριε Υπουργέ, ότι χρειάζεται μεγάλη προσοχή σχετικά με την ποιότητα και την αποτελεσματικότητα των συγκεκριμένων φαρμάκων. Κατά τη γνώμη μου κρίσιμο και αποφασιστικό ρόλο σε αυτήν την κατεύθυνση θα παίξουν οι έλεγχοι τόσο σε εθνικό όσο και σε ευρωπαϊκό επίπεδο. Και είναι νομίζω εξίσου δύσκολο να μεταβούμε τόσο γρήγορα στη συνταγογράφηση, με βάση μόνο τη δραστική ουσία ή και στη χορήγηση ισοδύναμου φαρμάκου από το φαρμακοποιό. Πόσοι ασθενείς θα το εμπιστεύονταν σήμερα αυτό, ακόμη και με μικρότερη οικονομική συμμετοχή;
Έτσι, λοιπόν, πιστεύω ότι το πρόβλημα δεν είναι αυτές καθαυτές, όπως είπαν ορισμένοι συνάδελφοι οι εφαρμοστικές διατάξεις που καλούμαστε να ψηφίσουμε, όσο οι ασφαλιστικές δικλίδες για την υλοποίησή τους στη μία ή στην άλλη κατεύθυνση. Χρειαζόμαστε, δηλαδή, ασφαλιστικές δικλίδες που όχι μόνο θα αποτρέψουν την υποβάθμιση της υγείας και της κοινωνικής προστασίας, αλλά θα μεταφράσουν την κάθε εξοικονόμηση και αυτό είναι ένα κρίσιμο ζήτημα σε απτό και δίκαια μοιρασμένο όφελος για το κοινωνικό σύνολο.
Καλός είναι, λοιπόν, ο ορισμός του άστεγου στο νομοσχέδιο όμως το συγκεκριμένο μέτρο αναρωτιέμαι τι νόημα θα έχει, εάν δεν συνοδεύεται από τη θέσπιση ενός αξιοπρεπούς ελάχιστου εισοδήματος για όλους αυτούς τους συνανθρώπους μας. Το πρόβλημα είναι σοβαρό, είναι επείγον και δυστυχώς είναι ένα κομμάτι της καθημερινότητας. Γι’ αυτό και πιστεύω ότι για εκείνο το 27% με 30% των συμπολιτών μας, των συνανθρώπων μας που ζουν στα όρια και κάτω από τα όρια της φτώχειας, είναι ανάγκη όχι μόνο να μην τους πειράξουμε στο μέλλον, αλλά να ληφθούν όσα μέτρα προστασίας και κοινωνικής αλληλεγγύης μπορούν να ληφθούν, προκειμένου να τους στηρίξουμε.
 Με τις κατάλληλες λοιπόν ασφαλιστικές δικλίδες πέρα και έξω από μια στείρα λογική ισοπεδωτικών περικοπών, που αποτιμά σε χρήμα το πολύτιμο αγαθό της υγείας και τις ανθρώπινες ζωές, κατά τη γνώμη μου, οι περισσότερες από τις δρομολογούμενες αλλαγές μπορούν και πρέπει να στηρίξουν ένα σύγχρονο και λειτουργικό Εθνικό Σύστημα Υγείας και κοινωνικής προστασίας, ένα σύστημα που να παρέχει καλύτερες, ποιοτικές υπηρεσίες με διαφάνεια, με λιγότερη σπατάλη και γραφειοκρατία, ένα σύστημα στο πλαίσιο του οποίου θα υπάρξει επιτέλους κοινωνική αποτελεσματικότητα των δαπανών που πληρώνει ο Έλληνας πολίτης, με περισσότερη μέριμνα αλληλεγγύη και προσοχή για τον ανήμπορο, το φτωχό και τον ηλικιωμένο, αλλά και ευρύτερα κοινωνικά οφέλη για όλους. 
Σ’ αυτήν τη βάση λοιπόν είναι φανερό ότι ψηφίζω επί της αρχής το συγκεκριμένο νομοσχέδιο, διατηρώ, όμως, κύριε Υπουργέ –επιτρέψτε το μου αυτό- για το άρθρο 2 κάποιες επιφυλάξεις.
Ευχαριστώ πολύ.","ΔΗΜΗΤΡΙΟΣ ΚΟΥΣΕΛΑΣ",254
"97611"," Ευχαριστούμε πολύ τον κ. Δημήτριο Κουσελά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ενημερώθηκαν για την ιστορία του κτηρίου της Βουλής και τον τρόπο οργάνωσης και λειτουργίας της, τριάντα πέντε μαθητές και μαθήτριες και δέκα εκπαιδευτικοί από το Δημοτικό Σχολείο Λακόπετρας Αχαΐας. 
Η Βουλή τούς καλωσορίζει.
(Χειροκροτήματα απ' όλες τις πτέρυγες της Βουλής)","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97612"," Κύριε Πρόεδρε, παρακαλώ το λόγο.","ΑΝΔΡΕΑΣ ΛΟΒΕΡΔΟΣ",286
"97613"," Ορίστε, κύριε Υπουργέ, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97614"," Απλώς θέλω να καταθέσω κάποιες τελικές προσθήκες, κύριε Πρόεδρε. Το απόγευμα θα συζητήσουμε κατά άρθρον, βάσει πια του ενοποιημένου τελικού κειμένου ή θα συνεχιστεί ο κατάλογος;","ΑΝΔΡΕΑΣ ΛΟΒΕΡΔΟΣ",286
"97615"," Θα συνεχίσουμε με τον κατάλογο των ομιλητών. Θα σας διαβάσω το διαδικαστικό σε λίγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97616"," Κύριε Πρόεδρε, θα ήθελα να σας ρωτήσω, εάν στις 18.00΄ που θα επανέρθουμε θα είναι δυνατόν τεχνικά -γιατί μπορεί και να μην είναι, φαντάζομαι ότι θα είναι δύσκολο- να έχουμε το τελικό σώμα του σχεδίου νόμου, όπως έχει διαμορφωθεί, με τις προσθήκες ή όχι.","ΑΝΔΡΕΑΣ ΛΟΒΕΡΔΟΣ",286
"97617"," Θα κάνουμε ό,τι μπορούμε για να το προλάβουμε. Αυτό σε ασφυκτικό πλαίσιο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97618"," Αντιλαμβάνομαι τις τεχνικές δυσχέρειες και οπωσδήποτε κατανοώ, αλλά θα ήταν πάρα πολύ καλό. 
Σας καταθέτω τις προαναφερθείσες προσθήκες.
(Στο σημείο αυτό ο Υπουργός Υγείας και Κοινωνικής Αλληλεγγύης κ. Ανδρέας Λοβέρδος καταθέτει για τα Πρακτικά τις προαναφερθείσες προσθήκες, οι οποίες έχουν ως εξής:
( Να μπουν οι σελ. 274-278 )","ΑΝΔΡΕΑΣ ΛΟΒΕΡΔΟΣ",286
"97619"," Κυρίες και κύριοι συνάδελφοι, ολοκληρώθηκε η συζήτηση επί της αρχής του σχεδίου νόμου του Υπουργείου Υγείας και Κοινωνικής Αλληλεγγύης: «Εφαρμοστικός νόμος αρμοδιότητας Υπουργείων Υγείας και Κοινωνικής Αλληλεγγύης και Εργασίας και Κοινωνικής Ασφάλισης σχετικά με τον ψηφισθέντα νόμο «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (ΕΤΧΣ), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» και άλλες διατάξεις».
Έχει υποβληθεί αίτηση ονομαστικής ψηφοφορίας επί του νομοσχεδίου από Βουλευτές του ΚΚΕ και του ΛΑΟΣ, η οποία θα διεξαχθεί στο τέλος της απογευματινής συνεδρίασης. 
Στην απογευματινή συνεδρίαση θα συζητηθούν τα άρθρα του νομοσχεδίου και οι τροπολογίες ως μια ενότητα. Θα μιλήσουν οι εισηγητές και οι ειδικοί αγορητές επί των άρθρων, θα ακολουθήσουν οι εναπομείναντες ομιλητές επί της αρχής και επί των άρθρων και τέλος θα μιλήσουν όσοι τυχόν Βουλευτές εγγραφούν. 
Κύριο συνάδελφοι στο σημείο αυτό δέχεστε να λύσουμε τη συνεδρίαση;","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"97620"," Μάλιστα, μάλιστα.
Με τη συναίνεση του Σώματος και ώρα 16.00΄ λύεται η συνεδρίαση για σήμερα, Τετάρτη 29 Φεβρουαρίου 2012 και ώρα 18.00΄ με αντικείμενο εργασιών του Σώματος νομοθετική εργασία: συνέχιση της συζήτησης επί του σχεδίου νόμου του Υπουργείου Υγείας και Κοινωνικής Αλληλεγγύης: «Εφαρμοστικός νόμος αρμοδιότητας Υπουργείων Υγείας και Κοινωνικής Αλληλεγγύης και Εργασίας και Κοινωνικής Ασφάλισης σχετικά με τον ψηφισθέντα νόμο «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (ΕΤΧΣ), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» και άλλες διατάξεις».
Ο","ΟΛΟΙ ΟΙ ΒΟΥΛΕΥΤΕΣ",NA
