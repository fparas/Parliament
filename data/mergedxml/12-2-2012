"","Content","name","ParlmemberID"
"20171","Date","12-2-2012",NA
"20172"," Επίσης, οι συνάδελφοι κ. Δημήτριος Βαρβαρίγος, Βουλευτής Ζακύνθου και κ. Παναγιώτα (Πέμη) Ζούνη, Βουλευτής Α΄ Αθηνών, με τις από 11 Φεβρουαρίου 2012 επιστολές τους, καθώς και ο κ. Νικόλαος Λέγκας, Βουλευτής Τρικάλων, με την από 12 Φεβρουαρίου 2012 επιστολή του προς τον Πρόεδρο της Βουλής των Ελλήνων, γνωστοποίησαν τη δήλωση της παραίτησής τους από το βουλευτικό αξίωμα. Οι επιστολές των συναδέλφων καταχωρούνται στα Πρακτικά της σημερινής συνεδρίασης.
(Οι προαναφερθείσες επιστολές των κ.κ. Δημήτριου Βαρβαρίγου, Παναγιώτας (Πέμης) Ζούνη και Νικόλαου Λέγκα έχουν ως εξής:
(Να μπουν οι σελ. 4-6)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20173"," Στο σημείο αυτό θα προβούμε στην ορκωμοσία των συναδέλφων κ.κ. Χρήστου Γκόγκα, Μαρίας Κλαυδιανού και Άννας Βαγενά στη θέση των παραιτηθέντων Βουλευτών κ.κ. Παύλου Στασινού, Δημήτριου Βαρβαρίγου και Παναγιώτας (Πέμης) Ζούνη αντίστοιχα. 
Η ορκωμοσία του αναπληρωματικού Βουλευτή Τρικάλων κ. Θεόδωρου Σκρέκα, στη θέση του κ. Λέγκα, θα γίνει λίγο αργότερα, γιατί ο κ. Σκρέκας βρίσκεται καθ’ οδόν προς την Αθήνα. Επομένως, κάποια στιγμή, όταν έρθει ο κ. Σκρέκας, θα διακόψουμε για να γίνει και η δική του ορκωμοσία.  
Καλούνται οι συνάδελφοι κ.κ. Χρήστος Γκόγκας, Μαρία Κλαυδιανού και Άννα Βαγενά να προσέλθουν και να δώσουν το νενομισμένο όρκο ενώπιον του εκπροσώπου της Εκκλησίας.
(Στο σημείο αυτό προσέρχονται οι Βουλευτές κ.κ. Χρήστος Γκόγκας, Μαρία Κλαυδιανού και Άννα Βαγενά και δίνουν τον παρακάτω όρκο:
«Ορκίζομαι στο όνομα της Αγίας και Ομοούσιας και Αδιαίρετης Τριάδος να είμαι πιστός στην πατρίδα και το δημοκρατικό πολίτευμα, να υπακούω στο Σύνταγμα και τους νόμους και να εκπληρώνω ευσυνείδητα τα καθήκοντά μου»)
Άξιοι, άξιοι!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20174"," Άξιοι, άξιοι!","ΟΛΟΙ ΟΙ ΒΟΥΛΕΥΤΕΣ",NA
"20175"," Ευχόμαστε καλή δύναμη στους μόλις ορκισθέντες συναδέλφους. Έρχεστε στο Κοινοβούλιο σε μία πολύ κρίσιμη στιγμή για την Ελλάδα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20176"," Κυρίες και κύριοι συνάδελφοι, εισερχόμαστε στην συμπληρωματική ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας».
Το παραπάνω νομοσχέδιο, σύμφωνα με την απόφαση την οποία έλαβε η Διαρκής Κοινοβουλευτική Επιτροπή, ύστερα από πρόταση του αρμόδιου Υπουργού, συζητείται με τη διαδικασία του κατεπείγοντος, σύμφωνα με το άρθρο 76 παράγραφος 4 του Συντάγματος και το άρθρο 109 του Κανονισμού της Βουλής. Θα ήθελα να σας υπενθυμίσω ότι σύμφωνα με τη διαδικασία αυτή, η συζήτηση ολοκληρώνεται επί της αρχής και επί των άρθρων σε μία συνεδρίαση που διαρκεί κατ’ ανώτατο όριο δέκα ώρες.
Στη συζήτηση μετέχουν οι εισηγητές κι οι ειδικοί αγορητές, ο Πρωθυπουργός ή ο αρμόδιος Υπουργός, οι Πρόεδροι των Κοινοβουλευτικών Ομάδων και από ένας εκπρόσωπός τους. Η ομιλία τους περιορίζεται στο 1/2 του χρόνου που προβλέπεται από τα άρθρα 97 και 103 του Κανονισμού της Βουλής. 
Επίσης, προτείνω να λάβουν το λόγο δύο ομιλητές ορισμένοι από το ΠΑΣΟΚ, δύο ομιλητές ορισμένοι από τη Νέα Δημοκρατία, ένας ομιλητής ορισμένος από το Κομμουνιστικό Κόμμα Ελλάδας, ένας ομιλητής ορισμένος από τον ΛΑΟΣ, ένα ομιλητής ορισμένος από τον ΣΥΡΙΖΑ, καθώς και δύο ομιλητές υποδεικνυόμενοι από τους Ανεξάρτητους. 
Επομένως, στη συζήτηση επί της αρχής οι εισηγητές και οι ειδικοί αγορητές έχουν χρόνο ομιλίας οκτώ λεπτά, οι Υπουργοί εννέα λεπτά, ο Πρωθυπουργός και οι Πρόεδροι των Κοινοβουλευτικών Ομάδων του ΠΑΣΟΚ και της Νέας Δημοκρατίας δέκα λεπτά, η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας, ο Πρόεδρος της Κοινοβουλευτικής Ομάδας του ΛΑΟΣ και ο Πρόεδρος της Κοινοβουλευτικής Ομάδας του ΣΥΡΙΖΑ οκτώ λεπτά, οι Κοινοβουλευτικοί Εκπρόσωποι έξι λεπτά και οι ορισθέντες από τα κόμματα ομιλητές τέσσερα λεπτά. Η δευτερολογία περιορίζεται στο μισό του χρόνου της πρωτολογίας. 
Στη συζήτηση επί των άρθρων, όπως ορίζεται στα άρθρα 109 παράγραφοι 7 και 103 του Κανονισμού της Βουλής, οι εισηγητές και οι ειδικοί αγορητές έχουν χρόνο ομιλίας δύο λεπτά, οι Πρόεδροι των Κοινοβουλευτικών Ομάδων και οι Υπουργοί δύο λεπτά την πρώτη φορά και από δύο λεπτά κάθε επόμενη φορά, οι Κοινοβουλευτικοί Εκπρόσωποι δύο λεπτά την πρώτη φορά και μέχρι δύο φορές ακόμη. Η διάρκεια ομιλίας των ορισθέντων ομιλητών είναι δύο λεπτά. Εφόσον τα άρθρα συζητηθούν σε ενότητες, οι χρόνοι αυτοί διπλασιάζονται. Θέλω να σας ενημερώσω ότι το νομοσχέδιο έχει τέσσερα άρθρα. 
Τέλος, σύμφωνα με το άρθρο 109, η Βουλή μπορεί μετά από πρόταση του Προέδρου της, να καθορίσει το χρόνο που θα διατεθεί για την κατ’ αρχήν και την κατ’ άρθρον συζήτηση και προτείνω να διαθέσουμε επτά ώρες για την κατ’ αρχήν συζήτηση και τρεις ώρες για τη συζήτηση στα άρθρα. Ας πάρουμε κατ’ αρχάς αυτή την απόφαση και βλέπουμε, ανάλογα με την εξέλιξη της συζήτησης. 
Συμφωνεί το Σώμα επ’ αυτών που πρότεινα;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20177"," Όχι, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"20178"," Όχι, κύριε Πρόεδρε.","ΠΑΝΑΓΙΩΤΗΣ ΚΑΜΜΕΝΟΣ",181
"20179"," Μισό λεπτό, κύριοι συνάδελφοι. Κατ’ αρχάς σε ό,τι αφορά τους ομιλητές από πλευράς των κομμάτων είναι η πάγια διαδικασία που ακολουθούμε και που προβλέπεται και από τον Κανονισμό. Επ’ αυτού δεν νομίζω να υπάρχει καμμία αντίρρηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20180"," Υπάρχει αντίρρηση επί της αρχής, για το κατεπείγον.","ΠΑΝΑΓΙΩΤΗΣ ΛΑΦΑΖΑΝΗΣ",279
"20181"," Θα έρθουμε μετά στο επί της αρχής, για το κατεπείγον. Λέω για την οργάνωση της συζήτησης. Είναι οργανωμένη η συζήτηση, όπως ξέρετε. Αυτό προβλέπεται και από τα σχετικά άρθρα του Κανονισμού. Πείτε, λοιπόν, τις απόψεις σας. Την πρότασή μου σας την είπα μόλις τώρα. Επ’ αυτής, λοιπόν, ας τοποθετηθεί η Ολομέλεια. 
Ο κ. Παφίλης έχει το λόγο για δύο λεπτά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20182"," Θα ήθελα να κάνω μία δήλωση εκ μέρους της Κοινοβουλευτικής Ομάδας του Κομμουνιστικού Κόμματος Ελλάδας.
Το εγκληματικό μνημόνιο που φέρνει η Κυβέρνηση Παπαδήμου σπρώχνει τα λαϊκά στρώματα στη φτώχεια και στην εξαθλίωση. Χιλιάδες εργαζόμενοι με απεργίες και διαδηλώσεις αγωνίζονται κατά της αντιλαϊκής αυτής πολιτικής και απαιτούν να μην ψηφιστεί από τη Βουλή αυτό το βάρβαρο μνημόνιο.
Η Κυβέρνηση και η Βουλή δεν έχουν κανένα πολιτικό και ηθικό δικαίωμα να ψηφίσουν μέτρα που πτωχεύουν τις εργατικές λαϊκές οικογένειες και τις στέλνουν κυριολεκτικά στην κόλαση. Σ’ αυτές τις συνθήκες η Κοινοβουλευτική Ομάδα του Κομμουνιστικού Κόμματος Ελλάδας θέτει θέμα αναντιστοιχίας, σύγκρουσης της Κυβέρνησης με τη θέληση και τα συμφέροντα του λαού και απαιτεί την παραίτηση της Κυβέρνησης και την άμεση προσφυγή στις κάλπες. 
Δεν έχετε καμμία λαϊκή εξουσιοδότηση. Καμμία! Είστε συντριπτική μειοψηφία στο λαό και πρέπει να πάτε τώρα σε εκλογές! Αυτή η Βουλή δεν έχει δικαίωμα να κρεμάσει το λαό για τόσα πολλά χρόνια! Η διαδικασία του κατεπείγοντος είναι απαράδεκτη, όπως και το θέμα της κομματικής πειθαρχίας που τέθηκε από τους Αρχηγούς των κομμάτων. 
Η δική μας η θέση είναι πάγια, να μη ανακατευόμαστε...
(Θόρυβος – Διαμαρτυρίες στην Αίθουσα)","ΑΘΑΝΑΣΙΟΣ ΠΑΦΙΛΗΣ",425
"20183"," Παρακαλώ, κύριοι συνάδελφοι, ησυχία!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20184"," ...στα εσωτερικά των κομμάτων. Όμως, εδώ πρόκειται για ξεχωριστή στιγμή! Όσο και να φωνάζετε, δεν θα το γλιτώσετε! Ο καθένας θα πάρει ατομική ευθύνη αν θα γίνει δήμιος του λαού ή όχι. 
Εμείς, λοιπόν, σε κάθε περίπτωση καταθέτουμε πρόταση ονομαστικής ψηφοφορίας και επί της αρχής και επί των άρθρων, καθώς επίσης και αίτημα για την εφαρμογή του άρθρου 28 παράγραφος 2 του Συντάγματος που προβλέπει για την ψηφοφορία πλειοψηφία τουλάχιστον των 3/5 του όλου αριθμού των Βουλευτών, αφού το μνημόνιο, αυτή η δανειακή σύμβαση, παραχωρεί αρμοδιότητες στην Ευρωπαϊκή Ένωση, την Ευρωπαϊκή Κεντρική Τράπεζα και το Διεθνές Νομισματικό Ταμείο. 
Ευχαριστώ πολύ, κύριε Πρόεδρε","ΑΘΑΝΑΣΙΟΣ ΠΑΦΙΛΗΣ",425
"20185"," Ωραία. Όταν με το καλό κατατεθεί η πρόταση, θα ακολουθήσουμε τις προβλεπόμενες διαδικασίες, μετά την ολοκλήρωση της συζήτησης επί της αρχής να γίνει η πρώτη ψηφοφορία και στη συνέχεια, όταν ολοκληρωθεί η συζήτηση επί των άρθρων, να γίνει η άλλη. 
Ο κ. Παπαδημούλης από το Συνασπισμό Ριζοσπαστικής Αριστεράς έχει ζητήσει το λόγο. 
Ορίστε, κύριε Παπαδημούλη, έχετε το λόγο για δύο λεπτά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20186"," Ευχαριστώ, κύριε Πρόεδρε. 
Η Κοινοβουλευτική Ομάδα του ΣΥΡΙΖΑ είναι κατηγορηματικά αντίθετη με τη διαδικασία του κατεπείγοντος. Μας καλείτε να ψηφίσουμε το κείμενο των επτακοσίων σελίδων που μοιράστηκε στις 2.30΄ τα ξημερώματα του Σαββάτου!
Πριν λίγες μέρες, το πανελλήνιο –και σωστά- λοιδόρησε έναν Υπουργό που είπε ότι ψήφισε το πρώτο μνημόνιο χωρίς να το έχει διαβάσει! Και τώρα; Οδηγείτε τους τριακόσιους Βουλευτές να μην μπορούν να διαβάσουν αυτό το μνημόνιο, αλλά ζητάτε να το ψηφίσουν! 
Θέλετε να μας στείλετε αδιάβαστους, όχι μόνο εμάς, αλλά εκατομμύρια Έλληνες γιατί η συνταγή του μνημονίου 2 είναι η ίδια και χειρότερη με το μνημόνιο 1. Το μνημόνιο 1 απέτυχε, ζήτω το χειρότερο μνημόνιο 2! 
Αυτή η Βουλή δεν έχει το ηθικό και πολιτικό δικαίωμα να δεσμεύσει και να δέσει χειροπόδαρα το λαό και τη χώρα για δεκαετίες. Είναι απαράδεκτος κοινοβουλευτικός αυταρχισμός! Μπορεί να στηρίζεται σε άρθρα του Συντάγματος και του Κανονισμού, αλλά δεν ακουμπά και δεν έχει τη συναίνεση του ελληνικού λαού. Αν έχουν τόσο δίκιο κ. Παπαδήμος, ο κ. Παπανδρέου και ο κ. Σαμαράς, γιατί χρησιμοποιούν τόνους επιβολής και κινδυνολογίας; 
Υποστηρίζουμε το αίτημα ονομαστικής ψηφοφορίας και επί της αρχής και επί των άρθρων και διεκδικούμε να γίνει ουσιαστική αντιπαράθεση, γιατί χθες, κύριε Πρόεδρε, στην Επιτροπή της Βουλής η συντριπτική πλειοψηφία των Βουλευτών και του ΠΑΣΟΚ και της Νέας Δημοκρατίας που μίλησαν –και εδώ δεν θα μπορέσουν να μιλήσουν- εξέφρασαν αντιρρήσεις, επιφυλάξεις, ενστάσεις και φόβους για τα μεγαλύτερα αδιέξοδα που θα προκαλέσει αυτό το νομοσχέδιο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20187"," Το λόγο έχει ζητήσει ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας. 
Ορίστε, κύριε Πρωτόπαπα, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20188"," Κύριε Πρόεδρε, δικαίωμα του κάθε κόμματος, αναμφίβολα, είναι να ζητά εκλογές. Κανείς δεν μπορεί να πει στο κάθε κόμμα τι να κάνει. 
Όμως, η σημερινή συζήτηση δεν αφορά αυτό. Η σημερινή συζήτηση αφορά –όπως τελικά εξελίχθηκε, μετά τις κρίσιμες καταστάσεις και της προηγούμενης εβδομάδας αλλά δυστυχώς και της εβδομάδας που έρχεται- το αν τελικά η χώρα θα μπορεί να ελπίζει και πάλι ή αν θα οδηγηθούμε σε χρεοκοπία και στη δραχμή. 
Υπ’ αυτή την έννοια, όλοι θα θέλαμε να συζητηθεί αναλυτικά το νομοσχέδιο και όλοι καταλαβαίνουμε το γιατί είναι κατεπείγον. Δεν χρειάζεται καν επιχειρηματολογία. Είναι κατεπείγον γιατί πρέπει να οπλιστούμε γρήγορα και με τον απόλυτο τρόπο –και ειδικά ο Υπουργός Οικονομικών αλλά και ο Πρωθυπουργός- με την έγκριση της Βουλής, προκειμένου να μπορούν να πάρουν τη θετική απόφαση, η οποία χρειάζεται στο –κρίσιμο, το τονίζω- Eurogroup της Τετάρτης. 
Υπό αυτήν την έννοια, αναγκαστικά, αντικειμενικά, πρέπει να πάμε με αυτήν τη διαδικασία. Είναι μια ώρα εθνικής ευθύνης κι έτσι πρέπει να την  αντιληφθούμε.
Όσον αφορά τους Βουλευτές του ΠΑΣΟΚ, σαφώς αναλαμβάνουμε τις ευθύνες μας ο καθένας -και ατομικά- και θα εκφραστεί αυτή με την ψηφοφορία, την οποία ούτως ή άλλως θα ζητήσουν τα κόμματα.
Εκείνο που έχω να πω είναι ότι καλό θα είναι –και αυτό θα είναι ένα ηχηρό μήνυμα σε όλη την Ευρώπη, ένα ηχηρό μήνυμα σε όλον τον κόσμο- να πάρει τη μεγαλύτερη δυνατή πλειοψηφία η έγκριση της δανειακής σύμβασης, η οποία σήμερα τίθεται υπ’ όψιν μας, να πάρει πάνω από διακόσιους, πάνω από διακόσιους πενήντα –αν είναι δυνατόν- ψήφους, προκειμένου να γίνει κατανοητό ότι οι Έλληνες μπορούν, ότι η Ελλάδα μπορεί, ότι η Ελλάδα μπορεί να ελπίζει και πάλι.
Σας ευχαριστώ.","ΧΡΗΣΤΟΣ ΠΡΩΤΟΠΑΠΑΣ",436
"20189"," Το λόγο έχει ζητήσει και ο Κοινοβουλευτικός Εκπρόσωπος της Νέας Δημοκρατίας, ο κ. Δένδιας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20190"," Κύριε Πρόεδρε,  θα μπορούσα να έχω το λόγο;","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20191"," Θα δώσω σε όλους το λόγο. Ηρεμία.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20192"," Όχι και σε όλους.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"20193"," Όχι σε όλους τους Βουλευτές, κύριε Γείτονα. Σε όσους σήκωσαν τα χέρια.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20194"," Έτσι. Τι θα πει «σε όλους»;","ΚΩΝΣΤΑΝΤΙΝΟΣ ΓΕΙΤΟΝΑΣ",82
"20195"," Δεν βλέπετε εσείς ποια χέρια  σηκώνονται πίσω. Αφήστε με να διευθύνω τη συζήτηση.
Κύριε Δένδια, έχετε το λόγο. Παρακαλώ να είστε σύντομος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20196"," Κύριε Πρόεδρε, η Νέα Δημοκρατία δεν έχει καμμία αντίρρηση στην υποβληθείσα πρόταση από το Κομμουνιστικό Κόμμα Ελλάδας και από το ΣΥΡΙΖΑ όσον αφορά την ονομαστική ψηφοφορία.
Πράγματι, το θέμα είναι πολύ σοβαρό. Δεν υπάρχει το παραμικρό κώλυμα ο καθένας από εμάς να δηλώσει τι αντίληψη έχει για το συγκεκριμένο θέμα.
Από εκεί και πέρα, όσον αφορά το θέμα του κατεπείγοντος, έχω την αίσθηση, εάν καλώς η Κυβέρνηση τα μεταφέρει, ότι αυτό το νομοθέτημα συνιστά τον ορισμό του κατεπείγοντος. Υπό άλλες συνθήκες, πράγματι, θα ήταν ευκταίο να υπήρχε αναλυτικός χρόνος συζήτησης στη Βουλή. Είναι ένα πολύ μεγάλο άθροισμα κειμένων, δεν είναι ένα κείμενο. Δεν είναι επτακόσιες σελίδες βέβαια. Το μισό περίπου είναι οι μεταφράσεις στα ελληνικά. Αλλά και οι τριακόσιες τόσες σελίδες είναι ένα πάρα πολύ μεγάλο κείμενο με τεχνικούς όρους, το οποίο χρειάζεται ιδιαίτερη προσοχή.
Είμαι βέβαιος, όμως, ότι τα επιτελεία των κομμάτων, λόγω ακριβώς της κρισιμότητας της στιγμής, χρησιμοποίησαν επωφελώς το χθεσινό βράδυ και θα γνωρίζουν για το τι μιλάμε από εδώ και πέρα.
Πέραν αυτού, κύριε Πρόεδρε, καταλήγοντας λέω το εξής: Ο Πρόεδρος της Νέας Δημοκρατίας έχει επανειλημμένως τοποθετηθεί για την ανάγκη προσφυγής σε εκλογές. Ουδείς θα ήταν ευτυχέστερος από τη Νέα Δημοκρατία να μπορέσουν να προκηρυχθούν οι εκλογές αύριο το πρωί.
Δυστυχώς, η κατάσταση της χώρας, όπως κυρίως η Κυβέρνηση του Γεωργίου Παπανδρέου την άφησε, δεν επιτρέπει, πριν λυθεί το ζήτημα αυτό, να οδηγηθούμε σε εκλογές.","ΝΙΚΟΛΑΟΣ ΔΕΝΔΙΑΣ",122
"20197"," Ποιο αυτό; Το «αυτό» τι σημαίνει;","ΑΛΕΞΑΝΔΡΑ ΠΑΠΑΡΗΓΑ",413
"20198"," Κύριε Πρόεδρε, θα μπορούσα ένα δευτερόλεπτο να πάρω ξανά το λόγο; Διετύπωσε μία ερώτηση η κ. Παπαρήγα και θα ήθελα να απαντήσω.","ΝΙΚΟΛΑΟΣ ΔΕΝΔΙΑΣ",122
"20199"," Κοιτάξτε, κύριε Δένδια, ας μην ξεκινήσουμε τώρα ερωτήσεις και απαντήσεις. Αργότερα, θα έχετε τη δυνατότητα να απαντήσετε, όταν τοποθετηθείτε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20200"," Σας παρακαλώ, κύριε Πρόεδρε.","ΝΙΚΟΛΑΟΣ ΔΕΝΔΙΑΣ",122
"20201"," Ορίστε, κύριε Δένδια, έχετε το λόγο αν και μ’ αυτόν το διάλογο δεν θα γίνει σωστή δουλειά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20202"," Εις την ολοκλήρωση του PSI, εις την υπογραφή της δανειακής σύμβασης, στη λήψη των απαραιτήτων χρημάτων από τη χώρα. Βεβαίως, μετά θα προσφύγουμε στις εκλογές.
Γνωρίζετε, φαντάζομαι…","ΝΙΚΟΛΑΟΣ ΔΕΝΔΙΑΣ",122
"20203"," Κύριε Δένδια, είστε σαφής. Σας παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20204"," …τις δημοσκοπήσεις, γνωρίζετε το τι προβλέπουν και γνωρίζετε ότι ουδείς άλλος ελπίζει να φτάσουμε γρηγορότερα σ’ αυτό το σημείο από τη Νέα Δημοκρατία.","ΝΙΚΟΛΑΟΣ-ΤΕΡΕΝΣ-ΣΠΕΝΣΕΡ ΚΟΥΪΚ",243
"20205"," Ο κ. Χρυσανθακόπουλος, Κοινοβουλευτικός Εκπρόσωπος του Λαϊκού Ορθόδοξου Συναγερμού, έχει το λόγο για δύο λεπτά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20206"," Κύριε Πρόεδρε, εμείς έχουμε τοποθετηθεί κατηγορηματικά απέναντι στην πρόταση του κατεπείγοντος: ότι ήταν μια λαθεμένη επιλογή υπό την πίεση, τον εκβιασμό της αποικιοκρατικής συμπεριφοράς των δανειστών μας, που ζητούν από εμάς με το «πιστόλι στον κρόταφο» να ταπεινωθούμε, να παραδοθούμε, να δεχθούμε το δικό τους πλαίσιο συζήτησης και διαπραγμάτευσης για τον επικείμενο δανεισμό.
Επίσης, θεωρούμε ότι τα εκβιαστικά διλλήματα, τα οποία μπαίνουν και σ’ αυτήν την Αίθουσα με αυτήν τη μορφή, αλλά και αυτά τα οποία διαπιστώνουμε στην καμπάνια των μέσων ενημέρωσης, κατατρομοκράτησης του ελληνικού λαού με το ενδεχόμενο χρεοκοπίας -μια οργανωμένη καμπάνια που προσβάλλει τον ελληνικό λαό και τον οδηγεί στην αγανάκτηση, διότι η ηθική και πολιτική χρεοκοπία των κυβερνώντων όλα τα τελευταία χρόνια που οδήγησαν τη χώρα σ’ αυτήν τη συγκεκριμένη κατάσταση να διαπραγματεύεται- δεν μπορεί να μετακυλίονται στην κοινή γνώμη, δημιουργώντας συνθήκες πανικού και εκβιάζοντας και τη συνείδηση των Βουλευτών.
Σίγουρα, η Βουλή είχε τη λύση να συζητήσει κανονικά, δίνοντας το λόγο σε όλους για την αξιοποίηση της θέσης και όχι μόνο της άρνησης, για να υπάρχει οργανωμένη συζήτηση και σε άλλη βάση, όχι στη βάση που μας ήλθε και θα πρέπει βιαστικά να αποδεχθούμε με τέτοια τακτική, που τελικά οι πολίτες θα αισθάνονται ότι η Βουλή δεν νομοθετεί, αλλά εκτελεί τις ντιρεκτίβες των δανειστών μας και η χώρα στενάζει κάτω από τη «μπότα των Γερμανών». 
Εμείς, που είμαστε το κόμμα των προτάσεων και των θέσεων, της σοβαρότητας και της υπευθυνότητας, θεωρούμε ότι ο πανικός που διακατέχει κάποιους να εναρμονιστούν προς τις εντολές που δίνουν οι συγκεκριμένοι κύκλοι, δεν μπορεί να περάσει. Αυτά τα εκβιαστικά διλήμματα πρέπει να αποσυρθούν. Να σταματήσει η καμπάνια στην τηλεόραση, γιατί εκτός Βουλής αυτή τη στιγμή η κοινωνία εξεγείρεται εξαιτίας πολιτικών λαθών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20207"," Κύριε Χρυσανθακόπουλε, έχει τελειώσει ο χρόνο σας. Τελειώστε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20208"," Ολοκληρώνω, κύριε Πρόεδρε.
Χρειάζεται να αποφαίνεται ο Βουλευτής με τη γνώμη του. Αυτό βεβαίως είναι απαραίτητο. Και χρειάζεται να είναι συνεπής προς τη συνείδησή του απέναντι στην πατρίδα πάνω απ’ όλα, στην οποία οφείλουμε όλοι να προσφέρουμε το καλύτερο και να μη γίνουμε όργανα του εκβιασμού των δανειστών.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20209"," Κύριε Λαφαζάνη, έχετε ζητήσει το λόγο, αλλά εκ μέρους του κόμματός σας νωρίτερα τοποθετήθηκε –όπως και από όλα τα άλλα κόμματα- ο εκπρόσωπος κ. Παπαδημούλης. Δεν σας κάλυψε ο κ. Παπαδημούλης;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20210"," Με κάλυψε, αλλά θα ήθελα…","ΠΑΝΑΓΙΩΤΗΣ ΛΑΦΑΖΑΝΗΣ",279
"20211"," Να σας δώσω ένα λεπτό για να συμπληρώσετε τον κ. Παπαδημούλη; Δεν εξέφρασε ορθά τη θέση ο κ. Παπαδημούλης; Γιατί βλέπω ότι μόνο από τη δική σας πλευρά ζητάει και ένας δεύτερος το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20212"," Κύριε Πρόεδρε, θα ακούσετε..","ΠΑΝΑΓΙΩΤΗΣ ΛΑΦΑΖΑΝΗΣ",279
"20213"," Σας δίνω το λόγο για ένα λεπτό για να βελτιώσετε την τοποθέτηση του κ. Παπαδημούλη, γιατί μόνο έτσι μπορώ να εκλάβω το αίτημά σας.
(Θόρυβος στην Αίθουσα)
Σας παρακαλώ, ηρεμήστε!
Ορίστε, κύριε Λαφαζάνη, έχετε το λόγο για ένα λεπτό.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20214"," Την ώρα που φιμώνεται η Βουλή –γιατί περί φίμωσης πρόκειται η διαδικασία του κατεπείγοντος- προσπαθείτε να κάνετε χιούμορ στα εσωτερικά του κόμματός μας. Νομίζω ότι δεν σας ταιριάζει και σας αδικεί πάρα πολύ.","ΠΑΝΑΓΙΩΤΗΣ ΛΑΦΑΖΑΝΗΣ",279
"20215"," Μα, μου δίνετε αφορμή. Εσείς μου δώσατε αφορμή.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20216"," Εγώ άλλο θέμα ήθελα να βάλω. Δεν το ακούσατε καν ...","ΠΑΝΑΓΙΩΤΗΣ ΛΑΦΑΖΑΝΗΣ",279
"20217"," Να σας ακούσουμε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20218"," … διότι μίλησα για το κατεπείγον και στην Επιτροπή της Βουλής. Μίλησε ο συνάδελφος ο εισηγητής μας ο Δημήτρης Παπαδημούλης ...","ΠΑΝΑΓΙΩΤΗΣ ΛΑΦΑΖΑΝΗΣ",279
"20219"," Το ακούσαμε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20220"," Πράγματι είναι εντυπωσιακό ότι βλέπω μια συναίνεση ΠΑΣΟΚ-Νέας Δημοκρατίας στο να φιμώσουν αυτή την Αίθουσα σ’ ένα ιστορικό νομοθέτημα που θα παράγει αποτελέσματα για δεκαετίες. 
Αυτό που ήθελα να πω εγώ…
(Θόρυβος στην Αίθουσα)","ΠΑΝΑΓΙΩΤΗΣ ΛΑΦΑΖΑΝΗΣ",279
"20221"," Πείτε μας τι θέλετε να μας πείτε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20222"," Ναι, αλλά πρέπει να κάνουμε και λίγο ησυχία.","ΠΑΝΑΓΙΩΤΗΣ ΛΑΦΑΖΑΝΗΣ",279
"20223"," Σας ακούνε οι συνάδελφοι. Σας ακούμε όλοι με προσοχή. Πείτε μας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20224"," Κύριε Πρόεδρε…","ΧΡΗΣΤΟΣ ΠΡΩΤΟΠΑΠΑΣ",436
"20225"," Κύριε Πρωτόπαπα, σας παρακαλώ μην διακόπτετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20226"," Με το κατεπείγον παραβιάζεται κάθε έννοια και κάθε ίχνος συνταγματικής δημοκρατικής τάξης σε αυτή τη χώρα και κάθε ίχνος του Κανονισμού της Βουλής από την άποψη της ουσίας. Γι’ αυτό, κύριε Πρόεδρε, θα ήθελα με την πρώτη ευκαιρία να μου δώσετε το λόγο για να θέσω θέματα συνταγματικότητας όσον αφορά το ίδιο το νομοσχέδιο και τις διαδικασίες που ακολουθούμε.
Σας ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"20227"," Κατανοητό.
Έχουν ζητήσει το λόγο οι Ανεξάρτητοι Βουλευτές ο κ. Κουβέλης, η κ. Σακοράφα, ο κ. Καμμένος, η κ. Μπακογιάννη και ο κ. Κουρουμπλής, οι οποίοι θα έχουν το λόγο για ένα λεπτό.
Το λόγο έχει ο κ. Κουβέλης για ένα λεπτό σας παρακαλώ, για να ολοκληρώσουμε αυτή τη προκαταρκτική διαδικαστική συζήτηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20228"," Κύριε Πρόεδρε, η σοβαρότητα του νομοσχεδίου νομίζω ότι έπρεπε να απομακρύνει κάθε σκέψη για την επιλογή της διαδικασίας του κατεπείγοντος. Είναι πράγματι εξαιρετικά κρίσιμο αυτό που συζητείται απόψε, όσο και εξαιρετικά κρίσιμη είναι η στάση των αντιπροσώπων του ελληνικού λαού, των Ελλήνων Βουλευτών.
Θεωρώ ότι είναι εσφαλμένη η επιλογή που κάνατε αναφορικά με τη διαδικασία του κατεπείγοντος.
Σας λέω χαρακτηριστικά ότι οι δυο Ανεξάρτητοι Βουλευτές -και αυτό αποτελεί απόδειξη της ασφυξίας που έχει δημιουργηθεί- που έχουν υποδειχθεί, υπεδείχθησαν μετά από κλήρωση μεταξύ των Ανεξαρτήτων Βουλευτών. Αντιλαμβάνεστε ότι ακόμη και αυτό το γεγονός της κληρώσεως έρχεται να αναδείξει το πόσο εκ των πραγμάτων υποβαθμίζεται η λειτουργία του Βουλευτή, όταν μάλιστα πρόκειται -ας το επαναλάβω- για ένα τόσο σημαντικό νομοσχέδιο. Είναι μια απόφαση μέγιστης σημασίας αυτή που θα πάρει η Βουλή των Ελλήνων για το σήμερα και το αύριο του τόπου και της κοινωνίας.","ΦΩΤΗΣ ΚΟΥΒΕΛΗΣ",241
"20229"," Κατ’ αρχάς, κύριε Κουβέλη, δεν αποφασίζει ο Πρόεδρος της Βουλής ούτε επιλέγει τη διαδικασία ο Πρόεδρος της Βουλής. Είστε πάρα-πάρα πολλά χρόνια σε αυτή τη Βουλή και είμαι σίγουρος ότι γνωρίζετε άριστα και ως νομικός ο ίδιος…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20230"," Η Διάσκεψη.","ΦΩΤΗΣ ΚΟΥΒΕΛΗΣ",241
"20231"," Όχι, ούτε η Διάσκεψη, ούτε καν η Διάσκεψη. Τώρα τα μπερδέψατε λίγο παραπάνω -θα μου επιτρέψετε να πω- και είστε και πολύ καλός νομικός. Το Σύνταγμα στο άρθρο 76 και ο Κανονισμός της Βουλής στο άρθρο 109 προβλέπουν ποια είναι η διαδικασία και ποιο όργανο αποφασίζει, όταν γίνει πρόταση από την Κυβέρνηση, την εκάστοτε κυβέρνηση, για να συζητηθεί με τη διαδικασία του κατεπείγοντος.
Η Κυβέρνηση, λοιπόν, προτείνει και αποφασίζει η αρμόδια Επιτροπή της Βουλής, στην οποία παραπέμπεται προς συζήτηση το νομοσχέδιο. Κανείς άλλος, ούτε o Πρόεδρος της Βουλής ούτε η Διάσκεψη, έχει δικαίωμα να αποφασίσει.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20232"," Κύριε Πρόεδρε…","ΦΩΤΗΣ ΚΟΥΒΕΛΗΣ",241
"20233"," Κύριε Κουβέλη, καθίστε κάτω, σας παρακαλώ και αφήστε με να ολοκληρώσω.
Αυτό το λέω για να μην πλανάται οποιαδήποτε εντύπωση ότι το Προεδρείο ή κάποιο άλλο όργανο αποφασίζει. Είναι ευλαβική η τήρηση του Κανονισμού, διότι σ’ αυτές τις περιπτώσεις, ιδιαίτερα σε νομοσχέδια κατεπείγοντα, θα πρέπει να προσέχουμε πάρα πολύ τις διατυπώσεις, αλλά και την ουσία του Κανονισμού.
Αυτό, λοιπόν, έγινε. Η επιτροπή απεφάσισε, ενέκρινε τη συζήτηση με τη διαδικασία του κατεπείγοντος. Νωρίτερα σας διάβασα την πρότασή μου για το πώς θα διεξαχθεί, όπως προβλέπει ο Κανονισμός της Βουλής, η οργανωμένη αυτή συζήτηση ακολουθώντας και ένα εθιμικό, ας το πούμε έτσι, δίκαιο εδώ, προκειμένου να δοθεί η δυνατότητα –πέραν αυτών που ρητώς προβλέπει ο Κανονισμός, δηλαδή, των εισηγητών, των γενικών, ειδικών αγορητών, των Κοινοβουλευτικών Εκπροσώπων, των Αρχηγών των Κοινοβουλευτικών Ομάδων κ.λπ.- στα κόμματα να δώσουν και συγκεκριμένο αριθμό Βουλευτών. 
Μέχρι τώρα, εις το παρελθόν εδίδετο, όταν υπήρχαν Ανεξάρτητοι Βουλευτές και η δυνατότητα σ’ έναν Ανεξάρτητο Βουλευτή σε όποιον θα εγγραφόταν με το σύστημα της κάρτας ή όποιον θα αποφάσιζαν οι συνάδελφοι Ανεξάρτητοι Βουλευτές να ορίσουν ...","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20234"," (Δεν ακούστηκε).","ΑΘΑΝΑΣΙΟΣ ΛΕΒΕΝΤΗΣ",280
"20235"," Κύριε Λεβέντη, και εσείς διακοψίας;
Εγώ, λοιπόν, επρότεινα…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20236"," Η μισή Βουλή είναι ανεξάρτητη, κύριε Πρόεδρε!","ΑΘΑΝΑΣΙΟΣ ΛΕΒΕΝΤΗΣ",280
"20237"," Η μισή Βουλή είναι ανεξάρτητη; Δεν έχω την αίσθηση ότι έχουμε εκατόν πενήντα Ανεξάρτητους Βουλευτές. Βλέπετε από τεράστιο μεγεθυντικό φακό τους αριθμούς.
Σε ό,τι αφορά τους Ανεξαρτήτους, ήταν δική μου σκέψη να προτείνω δυο να είναι οι Ανεξάρτητοι οι οποίοι θα μιλήσουν, επειδή υπάρχει ένας αριθμός Ανεξαρτήτων που συνολικά με τη δική σας ομάδα –όχι κατά τον Κανονισμό ομάδα- αλλά και με την όχι κατά τον Κανονισμό ομάδα, αλλά ομάδα της κ. Μπακογιάννη συν τους άλλους Ανεξαρτήτους είναι ένας αριθμός μεγαλύτερος από ό,τι στο παρελθόν.
Επρότεινα, λοιπόν και προτείνω να πάρουν το λόγο δύο Ανεξάρτητοι και συνομίλησα και μαζί σας και με την κ. Μπακογιάννη. Με εσάς, γιατί έχουν εξουσιοδοτήσει εσάς στη Διάσκεψη των Προέδρων να εκπροσωπείτε τους Ανεξαρτήτους, για να κάνετε μια συνεννόηση και με τους άλλους Ανεξαρτήτους συναδέλφους για να οριστούν οι δυο Ανεξάρτητοι. Μου είπατε ότι με κλήρωση ορίστηκαν. Ούτε σ’ αυτό –το πώς θα ορίσετε τους δυο Ανεξαρτήτους- μου πέφτει λόγος εμένα ούτε κανενός άλλου.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20238"," Μισό λεπτό, κύριε Πρόεδρε.","ΦΩΤΗΣ ΚΟΥΒΕΛΗΣ",241
"20239"," Επ’ αυτού θέλετε το λόγο;
Παρακαλώ, κύριε Κουβέλη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20240"," Κύριε Πρόεδρε, οφείλουμε να είμαστε ακριβείς και εσείς και εγώ. Γνωρίζω πάρα πολύ καλά -δεν ήθελα να αναδείξω το ζήτημα- ότι εζητήθη στη Διάσκεψη των Προέδρων να υπάρξει υπόδειξη για τη μη επιλογή του κατεπείγοντος και η Διάσκεψη σιώπησε: η Διάσκεψη με την πλειοψηφία και όπως συγκεκριμένα αποφάσισε, διά της σιωπής της.
Δεύτερον, είναι ακριβές αυτό που είπατε, ότι μου τηλεφωνήσατε να υποδείξω δυο εκ των Ανεξαρτήτων…","ΦΩΤΗΣ ΚΟΥΒΕΛΗΣ",241
"20241"," Να συμφωνήσετε, είπα, οι Ανεξάρτητοι, όχι να υποδείξετε, κύριε Κουβέλη. Ξέρω πολύ καλά τι λέω και στο τηλέφωνο και σε αυτή την Αίθουσα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20242"," Κύριε Πρόεδρε, δεν μπορώ να αντιληφθώ γιατί…","ΦΩΤΗΣ ΚΟΥΒΕΛΗΣ",241
"20243"," Είπα σε σας και στην κ. Μπακογιάννη, όπως έχει γίνει και στο παρελθόν το εξής: Συνεννοηθείτε, σας παρακαλώ, οι Ανεξάρτητοι και πείτε μου ποιοι δυο Ανεξάρτητοι θα μιλήσουν.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20244"," Εγώ διεκδικώ να καταλαβαίνω: πού διαφωνείτε σε αυτό που λέω.","ΦΩΤΗΣ ΚΟΥΒΕΛΗΣ",241
"20245"," Δεν ζήτησα να υποδείξετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20246"," Μου εζητήθη από εσάς να υπάρξει ένας αρχικά. Έτσι είχε πει ο Γενικός Διευθυντής.","ΦΩΤΗΣ ΚΟΥΒΕΛΗΣ",241
"20247"," Με εμένα μιλήσατε και είπα δύο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20248"," Εν συνεχεία, εσείς, κύριε Πρόεδρε. Δεν μπορώ να αντιληφθώ τον τρόπο με τον οποίο με διακόπτετε και το γιατί με διακόπτετε.","ΦΩΤΗΣ ΚΟΥΒΕΛΗΣ",241
"20249"," Είναι γιατί θέλω να κυριολεκτούμε. Σε ό, τι αφορά αυτά που λέω εγώ, υποχρεούμαι και απαιτώ να είμαστε πολύ ακριβείς.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20250"," Εντάξει. Ερμηνεύω τον τρόπο με τον οποίο θέλετε να με διακόπτετε. Σας είπα, όμως, κάτι πριν. Ούτε υπόδειξη της Διασκέψεως των Προέδρων υπήρξε αναφορικά με τη επιλογή του κατεπείγοντος…","ΦΩΤΗΣ ΚΟΥΒΕΛΗΣ",241
"20251"," Θα έρθω σε αυτό.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20252"," Όμως, κύριε Πρόεδρε, επειδή κάνατε αναφορά και στο εθιμικόν της όλης υποθέσεως, γνωρίζω -από την πράγματι μεγάλη μου εμπειρία- ότι ο Πρόεδρος της Βουλής έχει εθιμικά τη δυνατότητα να υποδείξει να μην υπάρχει εν προκειμένω η διαδικασία του κατεπείγοντος. 
Εν πάση περιπτώσει, σκεφθείτε πόσο αναδεικνύεται η ασφυξία της διαδικασίας, όταν υποχρεωθήκαμε να κάνουμε κλήρωση, για να οριστούν δύο εκ των Ανεξαρτήτων Βουλευτών. Τίποτα άλλο δεν έχω να σας πω.","ΦΩΤΗΣ ΚΟΥΒΕΛΗΣ",241
"20253"," Με αναγκάζετε, όμως, πάλι να γυρίσω στη Διάσκεψη των Προέδρων, γιατί εμένα μου αρέσει η αλήθεια και μόνο η αλήθεια και μόνο αυτήν υπερασπίζομαι, κύριε Κουβέλη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20254"," Και σε εμένα, κύριε Πρόεδρε.","ΦΩΤΗΣ ΚΟΥΒΕΛΗΣ",241
"20255"," Το αποδεικνύουμε όλοι σε αυτήν την Αίθουσα και όχι μόνο σε αυτήν την Αίθουσα. Είμαι, λοιπόν, πολύ σαφής. 
Στη Διάσκεψη των Προέδρων ηρωτήθην εάν θα έρθει νομοσχέδιο και με ποια μορφή θα προτείνει να έρθει η Κυβέρνηση. Την Πέμπτη που είχαμε τη συνεδρίαση της Διασκέψεως δεν είχε κατατεθεί νομοσχέδιο. Είπα, λοιπόν, ότι δεν είχα ακόμα νομοσχέδιο κατατεθειμένο στη Βουλή. Την Πέμπτη συνεδρίασε η Διάσκεψη των Προέδρων. Το νομοσχέδιο, όπως γνωρίζετε, κατετέθη την Παρασκευή μετά την ολοκλήρωση της συνεδρίασης του Υπουργικού Συμβουλίου. 
Πράγματι, στη Διάσκεψη των Προέδρων ορισμένα μέλη είπαν ότι καλό θα ήταν να μην έρθει με τη διαδικασία του κατεπείγοντος. Επαναλαμβάνω ότι αυτό δεν είναι προνόμιο κανενός Προέδρου ούτε της Διασκέψεως των Προέδρων. 
Την Παρασκευή, όταν κατετέθη μετά τη συνεδρίαση του Υπουργικού Συμβουλίου, συνοδευόταν από την επιστολή που υπάρχει πάντα από την Κυβέρνηση, από τον επισπεύδοντα Υπουργό, που έλεγε «και εμείς προτείνουμε να συζητηθεί με τη διαδικασία του κατεπείγοντος». Από εκεί και πέρα, ο Κανονισμός και το Σύνταγμα είναι σαφείς και οι δύο. Την επόμενη μέρα συγκαλείται η επιτροπή -αμέσως παραπέμπεται από τον Πρόεδρο στην αρμόδια επιτροπή, λέει ο Κανονισμός- παραπέμπεται στην αρμόδια επιτροπή την επόμενη μέρα, δηλαδή το Σάββατο. Συνεκλήθη, συνεδρίασε η αρμόδια επιτροπή και εκεί ελήφθη η απόφαση να γίνει αποδεκτή η πρόταση της Κυβέρνησης για τη συζήτηση με τη διαδικασία του κατεπείγοντος. Αυτή, λοιπόν, είναι όλη η αλήθεια και αυτές είναι οι πάγιες διαδικασίες. 
Παρακαλώ, τώρα, λοιπόν, να πάμε με τη σειρά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20256"," Καμμία ψηφοφορία δεν έγινε στην επιτροπή, εφόσον επικαλείστε το τυπικό του Κανονισμού.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"20257"," Κύριε Κουρουμπλή, καθίστε κάτω. Θα σας δώσω το λόγο όταν έρθει η σειρά σας. Με το να πετάγεται κάποιος επάνω και να διακόπτει δεν εντυπωσιάζει ούτε αυτήν την Αίθουσα –και είμαι σίγουρος- ούτε τον ελληνικό λαό. 
Με τη σειρά, λοιπόν, που είπα νωρίτερα, θα δώσω το λόγο επί της διαδικασίας για ένα λεπτό και στους Ανεξαρτήτους.  
Κυρία Σακοράφα, παρακαλώ, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20258"," Κύριε Πρόεδρε…
(Θόρυβος στην Αίθουσα)","ΠΑΝΑΓΙΩΤΗΣ ΛΑΦΑΖΑΝΗΣ",279
"20259"," Κύριε Λαφαζάνη, έλεος! Έλεος πια! Σας παρακαλώ!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20260"," Να τηρηθεί ο Κανονισμός!","ΧΡΗΣΤΟΣ ΠΡΩΤΟΠΑΠΑΣ",436
"20261"," Παρακαλώ, κύριε Πρωτόπαπα, καθίστε κάτω! 
Κυρία Σακοράφα, έχετε το λόγο για ένα λεπτό.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20262"," Ευχαριστώ πολύ, κύριε Πρόεδρε. Δεν θα χρησιμοποιήσω όλο το χρόνο. Θα είμαι πάρα πολύ σύντομη. Θα ήθελα να κάνω μία δήλωση. Θέλω να πω ότι στην παρούσα Κυβέρνηση και στο παρόν Σώμα δεν έχει παρασχεθεί καμμία δικαιοδοσία από τον κυρίαρχο λαό να αποφασίσει για μέτρα, για τα οποία δεν είναι εντεταλμένο. 
Γι’ αυτό θα σας παρακαλούσα να φροντίσετε για τα δέοντα: εκλογές εδώ και τώρα, ώστε να αποφανθεί ο κυρίαρχος λαός πριν από την τρομερή αυτή απόφαση που θα φυλακίσει τη ζωή των Ελλήνων πολιτών για τα επόμενα πάρα πολλά χρόνια, για να μην κληθεί εκ των υστέρων ο κυρίαρχος λαός να ψηφίσει και να επιλέξει απλά το προσωπικό το οποίο θα διαχειριστεί ένα μνημόνιο που θα ανατρέψει τις ζωές μας. 
Ευχαριστώ πολύ.","ΣΟΦΙΑ ΣΑΚΟΡΑΦΑ",447
"20263"," Ο κ. Παναγιώτης Καμμένος έχει το λόγο για ένα λεπτό.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20264"," Κύριε Πρόεδρε, καλούμαστε σε μία διαδικασία να συζητήσουμε ή μάλλον να σιωπήσουμε, προκειμένου να ληφθεί μία απόφαση από μία Κυβέρνηση δοτή και διορισμένη, μία Κυβέρνηση που δεν έχει τη λαϊκή εντολή. 
Καλούμεθα να σιωπήσουμε, όπως με την ανοχή σας γίνεται στον κοινοβουλευτικό έλεγχο. Δεν απαντά ο κύριος Υπουργός των Οικονομικών σε επερώτηση από πέρυσι το Μάιο και οι εισαγγελείς, όπως αποδεικνύεται σήμερα, εκβιάζονται από την Κυβέρνηση για τα CDS, για να καλυφθούν οι υπόλοιποι συγγενείς των προσώπων που έχουν την τύχη της χώρας στα χέρια τους. 
Σήμερα ερχόμαστε να συζητήσουμε μία συμφωνία που δεσμεύει τα παιδιά μας και τα εγγόνια μας και απαγορεύεται στους Βουλευτές να μιλήσουν! Κληρώθηκαν, λέει, οι Ανεξάρτητοι Βουλευτές! Σας τηλεφωνώ από το πρωί και κλήρωση δεν μου είπαν ότι υπάρχει! Ήταν τυχερή, λέει, η κ. Μπακογιάννη! Εντάξει! Από εκεί και πέρα, μέσα στην Αίθουσα υπάρχουν όχι μόνο οι πλειοψηφίες των κομμάτων που έχουν εκλεγεί, αλλά θα σας πω ότι από τους παριστάμενους δεκατέσσερις Βουλευτές της Νέας Δημοκρατίας, οι επτά δημοσίως διαφωνούν με τη στάση της Νέας Δημοκρατίας που ορίζει τους ομιλητές! Άρα, εδώ υπάρχει ένα σχέδιο, προκειμένου να παραβιαστεί το άρθρο 60, παράγραφος 1, του Συντάγματος που αναφέρεται στην ελεύθερη γνώμη βούλησης, λόγου και ψήφου των Βουλευτών! Και θα μιλήσουν εκείνοι που θα επιλεγούν από τα κομματικά επιτελεία, από τους γραμματείες των Κοινοβουλευτικών Ομάδων, θα αποκλειστούν όσοι διαφωνούν, θα αποκλειστούν οι Ανεξάρτητοι και θα αποκλειστεί ο ελληνικός λαός από την πληροφόρηση!","ΠΑΝΑΓΙΩΤΗΣ ΚΑΜΜΕΝΟΣ",181
"20265"," Ολοκληρώστε, σας παρακαλώ, κύριε συνάδελφε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20266"," Θα έρχεται ο διορισμένος Πρωθυπουργός, ο τραπεζίτης της «GOLDMAN SACHS» να απειλεί τον ελληνικό λαό! Και οι εκπρόσωποί του δεν έχουν δικαίωμα λόγου!","ΠΑΝΑΓΙΩΤΗΣ ΚΑΜΜΕΝΟΣ",181
"20267"," Σας παρακαλώ, ολοκληρώστε!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20268"," Έχετε προσωπική ευθύνη για παραβίαση του Συντάγματος εσείς, κύριε Πρόεδρε της Βουλής!","ΠΑΝΑΓΙΩΤΗΣ ΚΑΜΜΕΝΟΣ",181
"20269"," Κύριε Πρόεδρε, θα ήθελα το λόγο.","ΕΥΑΓΓΕΛΟΣ ΒΕΝΙΖΕΛΟΣ",58
"20270"," Μισό λεπτό, κύριε Υπουργέ.
Σε ό,τι αφορά τον κοινοβουλευτικό έλεγχο, επανειλημμένα στη Διάσκεψη των Προέδρων έχω ενημερώσει ότι έχω κάνει την υπόμνηση προς το Υπουργείο Οικονομικών, αλλά και σε άλλα Υπουργεία, όταν περνά κάποιο διάστημα και δεν μπορούν να απαντήσουν, να δηλώνουν ότι δεν είναι δυνατόν να απαντήσουν λόγω ανειλημμένων υποχρεώσεων. Και για την περίπτωση των δικών σας ερωτήσεων επίσης, κάθε εβδομάδα θυμίζουμε στο Υπουργείο Οικονομικών –γιατί δεν είναι μόνο η δική σας ερώτηση, αλλά είναι και κάποιων άλλων- ότι υπάρχει μία εκκρεμότητα. Όμως, επ’ αυτού θα απαντήσει ο Υπουργός Οικονομικών.
Ως Πρόεδρος της Βουλής έκανα απόλυτα ό,τι προβλέπεται και ό,τι δεν προβλέπεται από τον Κανονισμό.
Σε ό,τι αφορά, επίσης, την κλήρωση των ανεξαρτήτων συναδέλφων, δεν έκανα εγώ την κλήρωση. Δεν την κάνει το Προεδρείο την κλήρωση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20271"," Ποιος την κάνει;","ΠΑΝΑΓΙΩΤΗΣ ΚΑΜΜΕΝΟΣ",181
"20272"," Είπα στους δύο συναδέλφους, τον κ. Κουβέλη και την κ. Μπακογιάννη, να υπάρξει συνεννόηση και με τους άλλους Ανεξάρτητους Βουλευτές, προκειμένου να μου προτείνουν οι Ανεξάρτητοι να προτείνω προς το Προεδρείο δύο Ανεξάρτητους Βουλευτές που θα πάρουν το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20273"," Καμμία συνεννόηση δεν έγινε, κύριε Πρόεδρε.","ΠΑΝΑΓΙΩΤΗΣ ΚΑΜΜΕΝΟΣ",181
"20274"," Επομένως, δεν είναι καμμία διαδικασία –επαναλαμβάνω- στην οποία συμμετέχει ή θα μπορούσε να συμμετάσχει το Προεδρείο της Βουλής. Δεν κάνω εγώ την κλήρωση. Καμμία κλήρωση!
Κύριε Βενιζέλο, θέλετε σ’ αυτό το σημείο να κάνετε τη σύντομη παρέμβαση ή να ολοκληρώσουμε με τον κ. Κουρουμπλή;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20275"," Κύριε Πρόεδρε, να απαντήσει ο κ. Βενιζέλος, διότι σε μένα είπε ότι εσείς δεν προωθείτε την επερώτηση!","ΠΑΝΑΓΙΩΤΗΣ ΚΑΜΜΕΝΟΣ",181
"20276"," Θα πρότεινα να τοποθετηθεί και ο κ. Κουρουμπλής, κύριε Υπουργέ και μετά θα μιλήσετε και εσείς.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20277"," Ο κ. Βενιζέλος σας διαψεύδει και θέλουμε να ξέρουμε ποιος λέει την αλήθεια!","ΠΑΝΑΓΙΩΤΗΣ ΚΑΜΜΕΝΟΣ",181
"20278"," Κύριε Καμμένε, καθίστε κάτω, σας παρακαλώ πολύ!
Να μη γράφετε, σας παρακαλώ, τίποτα στα Πρακτικά απ’ όσα λέει ο κ. Καμμένος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20279"," ...","ΠΑΝΑΓΙΩΤΗΣ ΚΑΜΜΕΝΟΣ",181
"20280"," Καθίστε κάτω, σας παρακαλώ!
Να μη γράφετε, σας παρακαλώ, στα Πρακτικά τίποτα απ’ όσα λέει δια των διακοπών του ο κ. Καμμένος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20281"," …","ΠΑΝΑΓΙΩΤΗΣ ΚΑΜΜΕΝΟΣ",181
"20282"," Κύριε Καμμένε, καθίστε κάτω! Μη γράφετε, σας παρακαλώ, τίποτα στα Πρακτικά απ’ όσα λέει διά των διακοπών του αυτών ο κ. Καμμένος.
Ο κ. Κουρουμπλής έχει το λόγο για ένα λεπτό.
Ορίστε, κύριε συνάδελφε, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20283"," Κύριε Πρόεδρε, βεβαίως το προβλέπει ο Κανονισμός. Όταν, όμως, υπάρχει κατάχρηση, κύριε Πρόεδρε, εσείς είστε υπεύθυνος να υπερασπιστείτε τον Κανονισμό. Τα τελευταία δύο χρόνια, το «κατεπείγον» έχει γίνει τουλάχιστον για επτά ή οκτώ φορές. Θεωρώ ότι είναι κατάχρηση. Στέλνουμε ένα αρνητικό μήνυμα στους εκβιαστές μας στην Ευρώπη, κύριε Πρόεδρε, όταν νομοθετούμε κάτω απ’ αυτό το κλίμα της απειλής και της τρομοκρατίας, ότι δηλαδή αν δεν ψηφίσουμε μέχρι σήμερα το βράδυ, αύριο θα έρθει η χρεωκοπία!
Επιτέλους, κύριε Πρόεδρε, ας σταλεί ένα άλλο μήνυμα στην Ευρώπη, ότι δηλαδή αυτή η χώρα έχει και αξιοπρέπεια και μας προσβάλλουν ως Βουλευτές! Και ξέρετε πολύ καλύτερα από εμένα, κύριε Πρόεδρε, ποια είναι η αντίληψη της ελληνικής κοινωνίας για το ρόλο του Βουλευτή, όταν μας καλείτε για τριακόσιες πενήντα σελίδες να είμαστε έτοιμοι! 
Εδώ θέλω να είμαστε ειλικρινείς απέναντι στον ελληνικό λαό! Απευθύνομαι σε όλους τους συναδέλφους! Εγώ δεν είμαι έτοιμος, κύριε Πρόεδρε! Αν αυτοί είναι έτοιμοι, ας αναλάβουν και την ευθύνη! Δεν έγινε ψηφοφορία στην επιτροπή, κύριε Πρόεδρε. Και γνωρίζει ο Υπουργός Οικονομικών, διότι είναι έγκριτος συνταγματολόγος, ότι όταν υπάρχει μία αναίρεση στον Άρειο Πάγο για μία απόφαση που δεν τηρεί τον τύπο, είναι ανυπόστατη! Και χθες, στην επιτροπή δεν έγινε ψηφοφορία! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Προτείνω, λοιπόν, να γίνει σήμερα ψηφοφορία, αν η Βουλή κρίνει ότι αυτή η διαδικασία πρέπει να τηρηθεί ή να πάμε σε μία συζήτηση πιο ήρεμη, πιο οργανωμένη, σε ένα τόσο κρίσιμης και εξαιρετικής σημασίας θέμα, κύριε Πρόεδρε!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"20284"," Έχετε εξαντλήσει το χρόνο σας, κύριε συνάδελφε. 
Σας ευχαριστώ.
Η κ. Μπακογιάννη εκ των Ανεξάρτητων και αυτή έχει το λόγο για ένα λεπτό, αλλά ολοκληρώνουμε εδώ τον κύκλο αυτής της προκαταρκτικής διαδικαστικής συζήτησης.
Ορίστε, κυρία Μπακογιάννη, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20285"," Κύριε Πρόεδρε, αντιλαμβάνομαι απολύτως την ένταση όλων των συναδέλφων και ομολογώ ότι κανένας από εμάς δεν θα ήθελε αυτή τη χρονική στιγμή να βρίσκεται σ’ αυτή τη Βουλή και να έχει να αντιμετωπίσει αυτά τα διλήμματα.
Για λόγους τάξεως, θέλω να πω ότι είναι βέβαιο ότι ήταν τελείως οριακή –για να μην πω, ανύπαρκτη- η δυνατότητα ενημέρωσης των συναδέλφων επάνω σ’ ένα μνημόνιο, το οποίο θα έπρεπε να έχουν το δικαίωμα να το διαβάσουν.
Το είπα και χθες στην επιτροπή, το ξαναλέω σήμερα. Δυστυχώς ο Κανονισμός δεν επέτρεψε το αυτονόητο, να έχουμε τουλάχιστον σήμερα το πρωί τη δυνατότητα να συζητήσουμε στην Επιτροπή Οικονομικών πιο αναλυτικά το θέμα. 
Εν πάση περιπτώσει αντιλαμβάνομαι κι εγώ ότι δεν είναι μόνο εκβιαστικά τα διλήμματα. Είναι δυστυχώς αληθινά τα διλήμματα που θα αντιμετωπίσουμε και οι ημερομηνίες είναι πολύ συγκεκριμένες. Οπότε αντί να χάνουμε, κύριε Πρόεδρε, την ώρα μας σε διαδικαστικά θέματα, να επιβεβαιώσω όλα όσα είπε ο Φώτης Κουβέλης πριν, για να μην χρειαστεί να τα επαναλάβω. Έτσι λειτούργησαν οι Ανεξάρτητοι. Ο Φώτης Κουβέλης έχει εξουσιοδοτηθεί από εμάς να βρίσκεται στη Διάσκεψη των Προέδρων. Έκανε τα αδύνατα δυνατά, διότι όλοι οι Ανεξάρτητοι ήθελαν να μιλήσουν, προέβη σε κλήρωση και κληρώθηκε ο κ. Παπαχρήστου -αν δεν κάνω λάθος- και εγώ.
Αυτό είναι το αποτέλεσμα μίας προσπάθειας που δυστυχώς στο τέλος της ημέρας στερεί το λόγο από Ανεξάρτητους Βουλευτές, αλλά αντιλαμβάνομαι -θέλω να επαναλάβω- το νόημα του κατεπείγοντος κι ελπίζω να αρχίσει επιτέλους η συζήτηση.","ΘΕΟΔΩΡΑ ΜΠΑΚΟΓΙΑΝΝΗ",335
"20286"," Κύριε Πρόεδρε, μπορώ να έχω το λόγο;","ΣΠΥΡΙΔΩΝ ΓΑΛΗΝΟΣ",81
"20287"," Κύριε Γαληνέ, δεν προβλέπεται να λάβουν το λόγο και οι συνάδελφοι Βουλευτές, μέλη των Κοινοβουλευτικών Ομάδων.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20288"," Για μισό λεπτό μόνο, κύριε Πρόεδρε.","ΣΠΥΡΙΔΩΝ ΓΑΛΗΝΟΣ",81
"20289"," Όχι, κύριε Γαληνέ. Δεν έχω δώσει το λόγο σε κανέναν και οι διαμαρτυρίες θα είναι απόλυτα δικαιολογημένες και σφοδρές. Παρακαλώ. 
Έδωσα το λόγο στους Ανεξαρτήτους, γιατί ευλόγως θα ήθελαν να ενημερωθούν κι εκείνοι να ενημερωθούμε κι εμείς για το πώς αποφασίστηκε να επιλεγούν δύο Ανεξάρτητοι συνάδελφοι Βουλευτές για να τοποθετηθούν.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20290"," Μόνο για μισό λεπτό, κύριε Πρόεδρε. Θέλω να καταλήξω σε μία απόφαση.","ΣΠΥΡΙΔΩΝ ΓΑΛΗΝΟΣ",81
"20291"," Δεν έχετε το λόγο, δεν μπορώ να σας δώσω το λόγο. Σας παρακαλώ. Ο Κοινοβουλευτικός Εκπρόσωπος της Κοινοβουλευτικής σας Ομάδας τοποθετήθηκε νωρίτερα. 
Ο κ. Ευάγγελος Βενιζέλος Υπουργός Οικονομικών και Αντιπρόεδρος της Κυβέρνησης έχει το λόγο για μία σύντομη παρέμβαση και στη συνέχεια θα ξεκινήσουμε τη διαδικασία της συζήτησης του νομοσχεδίου.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20292"," Κύριε Πρόεδρε, το άρθρο 76 του Συντάγματος και ο Κανονισμός της Βουλής προβλέπουν τη διαδικασία του κατεπείγοντος, η οποία παραδοσιακά εφαρμόζεται για ζητήματα μείζονος σημασίας. Αυτό μάλιστα προβλεπόταν ρητά σε προηγούμενες εκδοχές του Κανονισμού της Βουλής. Η διαδικασία του κατεπείγοντος προβλέπεται στα Συντάγματα και τους Κανονισμούς όλων των αντιπροσωπευτικών δημοκρατιών του θεσμικά προηγμένου κόσμου. Στην Ελλάδα η διαδικασία αυτή προβλέπεται από τη σύσταση του ελληνικού κράτους μέχρι σήμερα. Όταν υπάρχει ένα μείζονος σημασίας ζήτημα, ένα ζήτημα που αφορά την ύπαρξη και το μέλλον του τόπου, δεν περιμένουν οι Βουλευτές να ενημερωθούν μετά την τυπική κατάθεση του νομοσχεδίου και την έναρξη της διαδικασίας στην Επιτροπή της Βουλής. 
Όλοι παρακολουθούμε την αγωνία του τόπου, όλοι παρακολουθούμε τη διαπραγμάτευση, όλοι ξέρουμε εδώ και εβδομάδες, εδώ και μήνες, ποια είναι τα ανοιχτά θέματα. Τι είναι αυτό που συζητάει η Κυβέρνηση, τι είναι αυτό που συζητούν οι Αρχηγοί των κομμάτων που στηρίζουν τη Κυβέρνηση με τον Πρωθυπουργό. 
Όλοι ξέρουν τι είναι αυτό που έχει τεθεί επί τάπητος. Ποιο ήταν το κλίμα στη συνεδρίαση των Υπουργών Οικονομικών της Ευρωζώνης. Όλοι ξέρουν την κατάσταση της χώρας. Είναι υποκριτικό, πίσω από ένα διαδικαστικό πρόβλημα, πίσω από μία διαδικαστικού χαρακτήρα ένσταση, να κρύβεται μία ουσιαστική αντιπαράθεση για το μέλλον του τόπου. Εδώ υπάρχουν δύσκολες αλήθειες και τραγικές πλάνες ή ακόμη και τραγικότερα ψέματα. 
Το νομοσχέδιο αυτό είναι κατεπείγον, κύριε Πρόεδρε, γιατί πρέπει μέχρι την Τετάρτη το Eurogroup να εγκρίνει οριστικά το πρόγραμμα στήριξης και χρηματοδότησης της ελληνικής οικονομίας. Αν αυτό δεν συμβεί, που δεν είναι καθόλου βέβαιο ότι θα συμβεί αν εμείς δεν αρθούμε στο ύψος των περιστάσεων, τότε δεν θα μπορέσουμε μέχρι την Παρασκευή 17 Φεβρουαρίου να εκκινήσουμε επισήμως τη διαδικασία ανταλλαγής των ομολόγων για να απαλλαγεί ο ελληνικός λαός από το βάρος 100 ολόκληρων δισεκατομμυρίων δημοσίου χρέους, από το βάρος σαράντα επτά ποσοστιαίων μονάδων του ΑΕΠ δημοσίου χρέους. 
Διότι δεν θα προλάβουμε να κάνουμε την ανταλλαγή των ομολόγων μέχρι 5 Μαρτίου, δεν θα προλάβουμε να έχουμε λύσει το πρόβλημα της εξόφλησης των μεγάλων ομολόγων που πρέπει να πληρωθούν μεταξύ 14 και 20 Μαρτίου. Εάν αυτό δεν γίνει, η χώρα θα πτωχεύσει. Και τι σημαίνει πτωχευμένη χώρα; Πτωχευμένη χώρα σημαίνει χώρα χωρίς τραπεζικό σύστημα…","ΕΥΑΓΓΕΛΟΣ ΒΕΝΙΖΕΛΟΣ",58
"20293"," Αφήστε τα αυτά! Όλη μέρα το ακούμε!","ΑΘΑΝΑΣΙΟΣ ΠΑΦΙΛΗΣ",425
"20294"," Είναι ντροπή πια! Να παραιτηθείτε!","ΠΑΝΑΓΙΩΤΗΣ ΚΑΜΜΕΝΟΣ",181
"20295"," Σας παρακαλώ, κύριοι συνάδελφοι!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20296"," Τρομοκρατείτε τον κόσμο! Μας προκαλείτε!","ΓΕΩΡΓΙΟΣ ΜΑΥΡΙΚΟΣ",313
"20297"," Ηρεμήστε, κύριοι συνάδελφοι! Εξηγώ το κατεπείγον!","ΕΥΑΓΓΕΛΟΣ ΒΕΝΙΖΕΛΟΣ",58
"20298"," Να παραιτηθείτε!","ΠΑΝΑΓΙΩΤΗΣ ΚΑΜΜΕΝΟΣ",181
"20299"," Μας προκαλείτε! Μας κοροϊδεύετε! Τρομοκρατείτε τον κόσμο!
(Θόρυβος - Διαμαρτυρίες από την πτέρυγα του ΚΚΕ)","ΓΕΩΡΓΙΟΣ ΜΑΥΡΙΚΟΣ",313
"20300"," Κύριοι συνάδελφοι του Κομμουνιστικού Κόμματος Ελλάδας, σας παρακαλώ! Είναι απαράδεκτη αυτή η συμπεριφορά! 
(Θόρυβος - Διαμαρτυρίες από την πτέρυγα του ΚΚΕ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20301"," Ηρεμήστε! 
Απλώς τραμπουκίζετε! Ασκείτε βία! Δεν μπορείτε να συγκρατήσετε τη βίαιη αντίληψή σας για το σημαίνει πολιτική.","ΕΥΑΓΓΕΛΟΣ ΒΕΝΙΖΕΛΟΣ",58
"20302"," Εσείς τραμπουκίζετε, κύριε Υπουργέ!","ΓΕΩΡΓΙΟΣ ΜΑΡΙΝΟΣ",305
"20303"," Η δημοκρατία θα επιβληθεί και δεν θα περάσει η δική σας αντίληψη, κυρίες και κύριοι του Κομμουνιστικού Κόμματος Ελλάδας και των άλλων κομμάτων που οδηγείτε τη χώρα στην καταστροφή. 
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"20304"," Κύριε Υπουργέ, μισό λεπτό, σας παρακαλώ!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20305"," Υπερήφανη χώρα δεν είναι η χώρα που αυτοκτονεί στο όνομα του πιο ακραίου και χυδαίου λαϊκισμού. Υπερήφανη χώρα είναι η χώρα που ξέρει την αλήθεια!","ΕΥΑΓΓΕΛΟΣ ΒΕΝΙΖΕΛΟΣ",58
"20306"," Γελοιοποιείστε!","ΓΕΩΡΓΙΟΣ ΜΑΡΙΝΟΣ",305
"20307"," Αίσχος!","ΛΙΑΝΑ ΚΑΝΕΛΛΗ",182
"20308"," Ηρεμήστε και σιωπήστε, κύριοι συνάδελφοι! Δεν είναι δυνατόν! Θα έχετε τη δυνατότητα σε λίγο να τοποθετηθείτε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20309"," Και σώζει τον εαυτό της!","ΕΥΑΓΓΕΛΟΣ ΒΕΝΙΖΕΛΟΣ",58
"20310"," Κύριε Υπουργέ, …αυτή είναι η περήφανη χώρα! (δεν ακούστηκε)","ΠΑΝΑΓΙΩΤΗΣ ΚΑΜΜΕΝΟΣ",181
"20311"," Είπα να μη γράφετε στα Πρακτικά ό,τι λέει ο κ. Καμμένος, γιατί διακόπτει χωρίς να παίρνει το λόγο.
Κύριε Βενιζέλο, ολοκληρώστε, σας παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20312"," Τι πράγματα είναι αυτά;","ΠΑΝΑΓΙΩΤΗΣ ΛΑΦΑΖΑΝΗΣ",279
"20313"," Δεν είναι πράγματα αυτά! Γελοιοποιείστε!","ΑΘΑΝΑΣΙΟΣ ΠΑΦΙΛΗΣ",425
"20314"," Δεν θα μας εκβιάζετε!","ΓΕΩΡΓΙΟΣ ΜΑΡΙΝΟΣ",305
"20315"," Λέτε ψέματα!","ΓΕΩΡΓΙΟΣ ΜΑΥΡΙΚΟΣ",313
"20316"," Με 400 ευρώ να πάτε να ζήσετε εσείς!","ΔΙΑΜΑΝΤΩ ΜΑΝΩΛΑΚΟΥ",302
"20317"," Κύριοι συνάδελφοι του Κομμουνιστικού Κόμματος Ελλάδας, σας παρακαλώ!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20318"," Κύριε Πρόεδρε, παρακαλώ να προστατεύσετε το Σύνταγμα της χώρας! 
Κύριε Πρόεδρε, θα προστατεύσετε το δικαίωμα της Κυβέρνησης να εκφραστεί;","ΕΥΑΓΓΕΛΟΣ ΒΕΝΙΖΕΛΟΣ",58
"20319"," Δεν θα μας εκβιάζετε! Μας προκαλείτε συνέχεια!","ΓΕΩΡΓΙΟΣ ΜΑΡΙΝΟΣ",305
"20320"," Μας προκαλείτε συνέχεια!","ΓΕΩΡΓΙΟΣ ΜΑΥΡΙΚΟΣ",313
"20321"," Κύριε Πρόεδρε, σας παρακαλώ να επιβάλλετε την τάξη και να απαγορεύσετε τους κοινοβουλευτικούς τραμπουκισμούς.","ΕΥΑΓΓΕΛΟΣ ΒΕΝΙΖΕΛΟΣ",58
"20322"," Κύριε Υπουργέ, θα έχετε τη δυνατότητα να τοποθετηθείτε αναλυτικά ως Κυβέρνηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20323"," Μη συνεχίζετε, κύριε Υπουργέ! Εσείς τραμπουκίζετε όταν λέτε ότι θα πτωχεύσουμε!","ΣΠΥΡΙΔΩΝ ΧΑΛΒΑΤΖΗΣ",534
"20324"," Να ζήσετε εσείς με 200 και 300 ευρώ!","ΓΕΩΡΓΙΟΣ ΜΑΡΙΝΟΣ",305
"20325"," Σας παρακαλώ, κύριοι συνάδελφοι! Δεν είναι κατάσταση αυτή!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20326"," Τους είδαμε τους τραμπουκισμούς!","ΕΥΑΓΓΕΛΟΣ ΒΕΝΙΖΕΛΟΣ",58
"20327"," Αφήστε τις εξυπνάδες!","ΓΕΩΡΓΙΟΣ ΜΑΡΙΝΟΣ",305
"20328"," Κύριε Χαλβατζή, σας παρακαλώ! Δεν σας αναγνωρίζω!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20329"," Ε, όχι, κύριε Πρόεδρε, επιτέλους!","ΣΠΥΡΙΔΩΝ ΧΑΛΒΑΤΖΗΣ",534
"20330"," Ντροπή! Οδηγείτε τη χώρα στη φτώχεια! Έλεος πια!","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20331"," Είναι δυνατόν να βλέπουμε τέτοιες αντιδράσεις από τη δική σας πτέρυγα!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20332"," Θα κάνει το γύρο του κόσμου η εικόνα του κ. Μαυρίκου, η πράξη του αυτή. Σήμερα εξευτελίζετε τη χώρα, την εκθέτετε σε κίνδυνο, την οδηγείτε στην καταστροφή!","ΕΥΑΓΓΕΛΟΣ ΒΕΝΙΖΕΛΟΣ",58
"20333"," Ντροπή! Έλεος πια! Φτάνει πια!","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20334"," Εσείς την οδηγείτε στην καταστροφή! 
(Θόρυβος – Διαμαρτυρίες από την πτέρυγα του ΚΚΕ)
Κύριε Πρόεδρε, σας παρακαλώ, θέλω να συνεχίσω. Θέλω να εξηγήσω ως Κυβέρνηση τι σημαίνει κατεπείγον.","ΕΥΑΓΓΕΛΟΣ ΒΕΝΙΖΕΛΟΣ",58
"20335"," Κύριε Πρόεδρε, θέλω το λόγο.","ΑΛΕΞΑΝΔΡΑ ΠΑΠΑΡΗΓΑ",413
"20336"," Σας παρακαλώ, κύριε Υπουργέ. Σας παρακαλώ! 
(Θόρυβος – Διαμαρτυρίες από την πτέρυγα του ΚΚΕ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20337"," Δεν με φοβίζουν οι τραμπουκισμοί.","ΕΥΑΓΓΕΛΟΣ ΒΕΝΙΖΕΛΟΣ",58
"20338"," Κύριε Βενιζέλο, σας παρακαλώ! 
Το λόγο έχει ζητήσει η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας κ. Παπαρήγα. Θα της δώσω το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20339"," Διακόπτετε εμένα, κύριε Πρόεδρε;","ΕΥΑΓΓΕΛΟΣ ΒΕΝΙΖΕΛΟΣ",58
"20340","  Και ποιος είστε εσείς που δεν θέλετε να σας διακόπτουν;","ΠΑΝΑΓΙΩΤΗΣ ΚΑΜΜΕΝΟΣ",181
"20341"," Μη βιάζεστε, κύριε Βενιζέλο!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20342"," Σας παρακαλώ, κύριε Πρόεδρε!","ΕΥΑΓΓΕΛΟΣ ΒΕΝΙΖΕΛΟΣ",58
"20343"," Μόλις ολοκληρώσει ο Υπουργός Οικονομικών, θα πάρει το λόγο η κ. Παπαρήγα. Δεν προλαβαίνω να διατυπώσω την πρότασή μου και διακόπτετε όλοι! Είναι μια κρίσιμη ημέρα και συζήτηση. Γι’ αυτό χρειάζεται η συμβολή όλων μας, ώστε εδώ να διεξαχθεί ένας νηφάλιος και ουσιαστικός διάλογος. Χρειάζεται η συμβολή όλων! Σας παρακαλώ, λοιπόν! Θα ολοκληρώσει ο κ. Βενιζέλος την επιχειρηματολογία του για το κατεπείγον και μετά θα πάρει το λόγο η κ. Παπαρήγα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20344"," Το νομοσχέδιο είναι κατεπείγον, γιατί η χώρα πρέπει να ακολουθήσει ένα ασφυκτικό χρονοδιάγραμμα, προκειμένου να έχει λύσει τα προβλήματα χρηματοδότησης και ανταλλαγής των ομολόγων πριν το δημόσιο ταμείο καταστεί «κόκκινο». Άρα, αυτό πρέπει να έχει γίνει πριν από τις 14 Μαρτίου. 
Εάν αυτό δεν συμβεί, η χώρα θα περιέλθει σε κατάσταση χρεοκοπίας με ό,τι αυτό σημαίνει για τις τράπεζες, τις επιχειρήσεις, τους εργαζόμενους, τους μισθούς, τις συντάξεις, το εισαγωγικό και εξαγωγικό εμπόριο. 
Πρέπει ο καθένας να αντιληφθεί ότι το δίλημμα είναι εάν με θυσίες θα σώσουμε τη χώρα ή εάν με δραματική κρίση, με διάλυση του κοινωνικού, οικονομικού και πολιτικού ιστού θα οδεύσουμε δήθεν υπερήφανοι προς την καταστροφή. Το ερώτημα δεν είναι θυσίες ή μη θυσίες, αλλά οι συγκεκριμένες θυσίες ή ακόμα μεγαλύτερες, αφάνταστα μεγαλύτερες θυσίες.","ΕΥΑΓΓΕΛΟΣ ΒΕΝΙΖΕΛΟΣ",58
"20345"," Εξηγήστε μας το κατεπείγον.","ΠΑΝΑΓΙΩΤΗΣ ΛΑΦΑΖΑΝΗΣ",279
"20346","  Σας παρακαλώ, κύριε Λαφαζάνη. Είπατε αυτά που θέλατε να πείτε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20347"," Το ερώτημα δεν είναι αν θα περιοριστούν οι μισθοί και οι συντάξεις αλλά αν θα υπάρχει η δυνατότητα καταβολής έστω και των περιορισμένων μισθών και συντάξεων. Το ερώτημα δεν είναι αν η οικονομία θα αναπτυχθεί ή αν θα είναι σε ύφεση, αλλά αν η οικονομία θα υπάρχει ή αν δεν θα έχει τη δυνατότητα η Ελλάδα να διενεργεί εισαγωγικό και εξαγωγικό εμπόριο για βασικά αγαθά. Αυτή είναι η πραγματικότητα. Και αυτό καθιστά το νομοσχέδιο απολύτως κατεπείγον, γιατί είναι ζωτικό. 
(Διαμαρτυρίες από την πτέρυγα του ΚΚΕ)
Αυτή είναι η αλήθεια. Εάν πιστεύετε ότι θα οδηγήσετε τη διαδικασία σε αδιέξοδο και θα τιμωρήσετε την τρόικα, τη Γερμανία, το ΔΝΤ, είστε γελασμένοι. Τιμωρείτε μόνο τον ελληνικό λαό.","ΕΥΑΓΓΕΛΟΣ ΒΕΝΙΖΕΛΟΣ",58
"20348"," ..να είστε μέχρι το πρωί να συζητήσουμε.","ΠΑΝΑΓΙΩΤΗΣ ΚΑΜΜΕΝΟΣ",181
"20349","  Παρακαλώ, καθίστε κάτω.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20350"," Λέγοντας λαϊκίστικα ψέματα στον ελληνικό λαό τον οδηγείτε στην καταστροφή.","ΕΥΑΓΓΕΛΟΣ ΒΕΝΙΖΕΛΟΣ",58
"20351"," Εσείς τον οδηγήσατε.","ΑΘΑΝΑΣΙΟΣ ΠΑΦΙΛΗΣ",425
"20352"," Διατυπώστε την αντιπρότασή σας. Πείτε στον ελληνικό λαό πώς θα κυβερνηθεί ο τόπος, με ποιο πρόγραμμα, με ποιο χρονοδιάγραμμα, με ποιες εγγυήσεις, με ποιες ελπίδες. 
(Διαμαρτυρίες από την πτέρυγα του ΚΚΕ)","ΕΥΑΓΓΕΛΟΣ ΒΕΝΙΖΕΛΟΣ",58
"20353"," Εσείς κυβερνάτε. Εσείς τον οδηγήσατε στο σημείο αυτό.","ΑΘΑΝΑΣΙΟΣ ΠΑΦΙΛΗΣ",425
"20354","  Παρακαλώ, κύριε Παφίλη! 
Κύριε Βενιζέλο, παρακαλώ ολοκληρώστε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20355"," Είδαμε την ιστορική σας εμπειρία.
(Διαμαρτυρίες από την πτέρυγα του ΚΚΕ)
Δεν θα οδηγήσουμε τον ελληνικό λαό σε συνθήκες υπαρκτού σοσιαλισμού είκοσι χρόνια αργότερα. 
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"20356"," Κύριε Πρόεδρε, το λόγο.","ΑΛΕΞΑΝΔΡΑ ΠΑΠΑΡΗΓΑ",413
"20357","  Κυρία Παπαρήγα, θα σας δώσω αμέσως το λόγο, αλλά είμαι υποχρεωμένος να υπογραμμίσω το εξής. 
Σκηνές όπως αυτή να εκσφενδονίζονται από τον κ. Μαυρίκο το νομοσχέδιο κ.λπ., δεν τιμούν όχι απλά την Αίθουσα, θα μου επιτρέψετε να πω και τη μέχρι τώρα ιστορία και πορεία της Κοινοβουλευτικής Ομάδας του Κομμουνιστικού Κόμματος της Ελλάδας.
(Διαμαρτυρίες από την πτέρυγα του ΚΚΕ)
Δεν έχω ξαναδεί ειλικρινά τα είκοσι επτά χρόνια που διακονώ εδώ τον ελληνικό λαό, άλλο συνάδελφο Βουλευτή του Κομμουνιστικού Κόμματος της Ελλάδας να κάνει τέτοιες κινήσεις.
Ορίστε, κυρία Παπαρήγα, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20358"," Εγώ θα σας πω το εξής. Δεν πάει άλλο! Και θα σας εξηγήσω για ποιο λόγο.
Ο κ. Βενιζέλος πήρε το λόγο για να δώσει απάντηση για κάποιο θέμα που έθεσε ένας Βουλευτής, να εξηγήσει το κατεπείγον. Δεν πήρε το λόγο για να κάνει εισήγηση. 
Μέχρι τις ημερομηνίες φτάνει. Όμως, μας προκαλείτε, κύριε Βενιζέλο. Και έχουμε και εμείς όρια.","ΑΛΕΞΑΝΔΡΑ ΠΑΠΑΡΗΓΑ",413
"20359"," Εσείς χειροδικείτε, κυρία Πρόεδρε.
(Διαμαρτυρίες από την πτέρυγα του ΚΚΕ)","ΕΥΑΓΓΕΛΟΣ ΒΕΝΙΖΕΛΟΣ",58
"20360","  Σας παρακαλώ, μη συνεχίσουμε το διάλογο. Αφήστε την κ. Παπαρήγα να ολοκληρώσει.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20361"," Όταν θα  έρθει η ώρα να μιλήσουμε θα τα πούμε. 
Εσείς ξεπεράσατε τα όρια και έχουμε και εμείς κάποια όρια υπομονής. Αυτό πρέπει να το καταλάβετε. Απαντήστε τι είναι το κατεπείγον, βάλτε τις ημερομηνίες. Μυαλό έχουμε και θα τοποθετηθούμε στη συνέχεια. Όλα τα άλλα τι τα θέλετε; 
Από το πρωί δεν λέτε τίποτα άλλο παρά «καταστροφή, μέχρι και εμφύλιος». Εδώ η κρατική τηλεόραση θυμήθηκε τα Δεκεμβριανά, θυμήθηκε τον Εμφύλιο. Θα απαντήσουμε όταν έρθει η ώρα. Αλλά εσείς έχετε ευθύνη όταν βάζετε στο λαό τέτοια ζητήματα.
 Έχετε τις ημερομηνίες της τρόικας ή της Κομισιόν. Και εγώ σας λέω το εξής πράγμα. Με συγχωρείτε, παγκόσμιοι πόλεμοι έγιναν, ήταν παραμονές να υπογραφούν ή όχι συμφωνίες, αλλά τέτοια τελεσίγραφα δεν έμπαιναν. Δηλαδή, τι θα πουν, δυο, τρεις, τέσσερις μέρες; Ναι, θέλουν και οι τριακόσιοι να μιλήσουν και αυτοί που θα το ψηφίσουν και αυτοί που θα το καταψηφίσουν. Όλοι έχουν δικαίωμα να μιλήσουν. 
Δεν καταλαβαίνω. Έτσι γίνονται σε παγκόσμιο επίπεδο οι συζητήσεις, με ημερομηνίες; Όχι, τις ημερομηνίες δεν τις καταλαβαίνουμε, ανεξάρτητα αν συμφωνούμε ή όχι, που βεβαίως δεν συμφωνούμε. Μας προκαλείτε. Από το πρωί ακούμε «πόλεμος, δεν θα έχουμε συντάξεις, θα παίρνουμε δελτία» ή δεν ξέρω τι άλλο και στο τέλος τι θέλετε; Και εμφύλιο; Ποιος πυροδοτεί; Έχουμε και όρια. Ευγενείς είμαστε, αλλά όχι και ηλίθιοι.","ΑΛΕΞΑΝΔΡΑ ΠΑΠΑΡΗΓΑ",413
"20362"," Κύριε Πρόεδρε, το λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20363"," Όχι, κύριε Παπαδημούλη, σας παρακαλώ. Δεν έχετε το λόγο. Νωρίτερα σας έδωσα το λόγο. Δεν έχετε το λόγο.
	Θα κλείσουμε με μία πολύ σύντομη τοποθέτηση του Προέδρου της Κοινοβουλευτικής Ομάδας του ΛΑΟΣ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20364"," Παρακαλώ, κύριε Πρόεδρε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20365"," Κύριε Παπαδημούλη, έχετε μιλήσει. Καθίστε κάτω, σας παρακαλώ. Πρέπει να ξεκινήσουμε τη συζήτηση. Έχει εξαντληθεί το θέμα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20366"," Συμφωνώ. Ζητώ να μιλήσω μετά τον κ. Καρατζαφέρη.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20367"," Έχει εξαντληθεί η συζήτηση για το θέμα του κατεπείγοντος. Έγινε η συζήτηση και το θέμα εξαντλήθηκε. Τοποθετήθηκαν όλες οι Κοινοβουλευτικές Ομάδες.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20368"," Κύριε Πρόεδρε…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20369"," Καθίστε κάτω, κύριε Παπαδημούλη. Σας παρακαλώ. Δεν έχετε το λόγο.
	Κύριε Καρατζαφέρη, έχετε το λόγο για δύο λεπτά για μία σύντομη παρέμβαση γιατί πρέπει να ξεκινήσουμε τη συζήτηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20370"," Δεν νομίζω να χρειαστώ τόσο χρόνο.	
	Κύριε Πρόεδρε, αντιλαμβάνεστε ότι όλοι μέσα στο Κοινοβούλιο βρισκόμαστε κάτω από μία ασφυκτική πίεση που γίνεται εξαιρετικά πιο ασφυκτική από το «κατεπείγον». Επιχειρηματολόγησε ο κύριος Αντιπρόεδρος, συνταγματολόγος στην ιδιότητα. Νόμιμο είναι, κύριε Αντιπρόεδρε. Ηθικόν είναι να συζητήσουμε για μία κορυφαία πράξη που θα είναι συνοδός της ζωής όχι της δικής μας μόνο αλλά και των παιδιών και των εγγονών μας, χωρίς να μπορούμε να μιλήσουμε; Είπατε ότι την Τετάρτη υπάρχει η πίεση –ο εκβιασμός, λένε άλλοι- του Εurogroup. Έχουμε και την αυριανή μέρα. Ας δώσουμε το χρόνο να υπάρξει μία άνετη συζήτηση για να ακουστούν όλες οι απόψεις για να μην αισθάνονται σε μειονεκτική θέση εκείνοι οι οποίοι θέλουν να επιχειρηματολογήσουν αντίθετα απ’ ότι αυτή η Πλειοψηφία. Ας ακούσουμε, δεν βλάπτει. 
	Βεβαίως, θα ήθελα να πω προς όλους ότι δεν χρειάζονται ακρότητες από καμμία πλευρά σαν κι αυτές που ζήσαμε πριν από λίγο και από σας αλλά και από κάποιους Βουλευτές της Αριστεράς. Χρειαζόμαστε χειροπιαστά επιχειρήματα, δεν χρειαζόμαστε «χειροπιαστές εκτοξεύσεις». Ας είμαστε λοιπόν υπεύθυνοι, όπως επιβάλλουν οι περιστάσεις.
	Κάνουμε έκκληση σε σας, κύριε Πρόεδρε, για τη Δημοκρατία. Μία ημέρα μόνο. Δεν αλλάζει τίποτα. Γιατί να ψηφίσουμε σήμερα στις δώδεκα; Μπορούμε να πάμε μέχρι τις δύο, να συνεχίσουμε αύριο το πρωί και να ψηφίσουμε αύριο. Δεν χάλασε ο κόσμος. Μπορούμε να κουραστούμε λίγο παραπάνω για να στηρίξουμε τη Δημοκρατία που κλονίζεται. Αν επιτέλους έχουμε φτάσει σ’ αυτό το σημείο, σ’ αυτό το επίπεδο του πλήρη ελέγχου της πολιτικής και της κοινοβουλευτικής ζωής εκ των δανειστών μας, τότε μόνο μία λύση υπάρχει: Eκλογές εδώ και τώρα, διάλυση της Βουλής σήμερα και να πάμε σε εκλογές.	
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"20371"," Κύριε Πρόεδρε…","ΕΥΑΓΓΕΛΟΣ ΒΕΝΙΖΕΛΟΣ",58
"20372"," Ζητάτε το λόγο; Παρακαλώ όμως, κύριε Βενιζέλο, πολύ σύντομα και παρακαλώ πολύ –η έκκληση είναι προς όλους- να συμβάλουμε ώστε ήρεμα να ολοκληρώσουμε αυτή τη συζήτηση για να γίνει η ορκωμοσία του συναδέλφου που εν τω μεταξύ αφίχθη. 
	Ορίστε, κύριε Βενιζέλο, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20373"," Κύριε Πρόεδρε…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20374"," Αν πρόκειται να δώσετε το λόγο στον κ. Παπαδημούλη, κάντε το για να απαντήσω μετά συνολικά.","ΕΥΑΓΓΕΛΟΣ ΒΕΝΙΖΕΛΟΣ",58
"20375"," Κύριε Παπαδημούλη, έχετε πάρει το λόγο, μίλησε και ο κ. Λαφαζάνης.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20376"," Για ένα λεπτό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20377"," Ένα λεπτό πήραν όλοι. Έχετε κάτι καινούργιο να προσθέσετε;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20378"," Ναι.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20379"," Παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20380"," Ο κ. Βενιζέλος, αντί να επιχειρηματολογήσει για το κατεπείγον που είναι κυβερνητική πρόταση, αντί να εξηγήσει γιατί απαγορεύεται και είναι αδύνατον η Βουλή να συζητήσει και αύριο ή και μεθαύριο μιας και την Τετάρτη είναι το περίφημο Εurogroup –αυτό είναι το επιχείρημά του-, κατέφυγε σε μία τεχνητή οξύτητα, σε σκηνοθετημένες εκρήξεις και σε τόνους εκφοβιστικής κινδυνολογίας.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20381"," Με συγχωρείτε πολύ, αλλά γι’ αυτό ζητήσατε το λόγο; Νόμιζα ότι θα θέλατε να προσθέσετε κάτι καινούργιο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20382"," Κύριε Πρόεδρε, κακώς με διακόπτετε στα τριάντα δεύτερα. 
Η Αριστερά, η Κοινοβουλευτική Ομάδα του ΣΥΡΙΖΑ, κύριε Πρόεδρε, έχει μηνύματα…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20383"," Περιμένω να ακούσω το καινούργιο και να ολοκληρώσετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20384"," …έχει στοιχεία, έχει ιδέες, έχει προτάσεις. Δεν επιδιώκει ούτε τεχνητή οξύτητα, ούτε αναμπουμπούλα, ούτε την μπάλα στην εξέδρα. Άλλοι προκειμένου να υπηρετήσουν σκοπιμότητες σπρώχνουν τον κόσμο στα super markets και να αδειάζουν τα ATM.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20385"," Κύριε Παπαδημούλη, μετανιώνω που σας έδωσα το λόγο. Δεν είχατε να προσθέσετε τίποτα καινούργιο. 
Ο κ. Βενιζέλος έχει το λόγο. Παρακαλώ, όμως και εσάς, κύριε Αντιπρόεδρε, να μιλήσετε για ένα λεπτό.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20386"," Πριν από οτιδήποτε άλλο πρέπει να δώσω ορισμένες τεχνικού και διαδικαστικού χαρακτήρα πληροφορίες. Πριν από τη συνεδρίαση του Eurogroup, η οποία ενδέχεται να κληθεί την Τετάρτη, πρέπει την Τετάρτη το λεγόμενο euro working group, δηλαδή οι εκπρόσωποι των Υπουργών Οικονομικών να διαπιστώσουν ότι πληρούνται οι προϋποθέσεις. 
Η πρώτη προϋπόθεση είναι η Βουλή των Ελλήνων, αποτυπώνοντας μια ισχυρή Κοινοβουλευτική Πλειοψηφία με μετεκλογική προοπτική, να εγκρίνει τη συμφωνία και τις συμβάσεις που προσαρτώνται στη συμφωνία και είναι ζωτικές για τη χρηματοδοτική επιβίωση της χώρας. Αυτό πρέπει να έχει γίνει μέχρι σήμερα το βράδυ, δηλαδή μέχρι Κυριακή μεσάνυχτα, προκειμένου να ξημερώσει η Δευτέρα με τις τραπεζικές και χρηματιστηριακές αγορές να έχουν λάβει το μήνυμα ότι η Ελλάδα και θέλει κα μπορεί να επιβιώσει. Αυτός είναι ο θεμελιώδης λόγος του κατεπείγοντος.
Αν πιστεύετε ότι με μια παράταση της συζήτησης για λίγες ακόμα ώρες, για μια ή δυο ακόμα κοινοβουλευτικές συνεδριάσεις, θα πούμε τίποτα περισσότερο απ’ αυτό που λέμε δυόμιση χρόνια τώρα, έχοντας συνειδητοποιήσει το βάθος της κρίσης, το βάθος της συλλογικής ιστορικής ευθύνης για την κρίση αυτή, δεν είμαστε ειλικρινείς. Δεν λέμε την αλήθεια στον ελληνικό λαό. Τι παραπάνω θα πούμε απ’ αυτά που είπαμε στον προϋπολογισμό, στις προγραμματικές δηλώσεις της Κυβέρνησης, τις προγραμματικές δηλώσεις και την ψήφο εμπιστοσύνης της προηγούμενης Κυβέρνησης; Τι παραπάνω θα πούμε απ’ αυτά που λέμε κάθε μέρα ζώντας ένα δράμα, για τα αίτια του οποίου θα μιλήσουμε -αν και έχουμε μιλήσει αρκετά, αλλά πρέπει να μιλήσουμε ακόμα περισσότερο- στον ελληνικό λαό;
Πρέπει να αρχίσουμε να δίνουμε στον Έλληνα πολίτη μια προοπτική, μια λύση, την αίσθηση πως υπάρχει σταθερότητα, υπάρχει σχέδιο, πως υπάρχουν άνθρωποι ικανοί να διαχειριστούν το σχέδιο αυτό. Άρα, τα πράγματα πρέπει να είναι πάρα πολύ καθαρά. 
Σήμερα τα μεσάνυχτα πριν ανοίξουν οι αγορές πρέπει η Βουλή των Ελλήνων να στείλει το μήνυμα πως το έθνος μας και θέλει και  μπορεί. Πρέπει σήμερα να καταλάβουμε εμείς και να πείσουμε και τους Έλληνες πολίτες ότι όταν έχεις να διαλέξεις ανάμεσα στο κακό και το χειρότερο, θα διαλέξεις το κακό για να αποφύγεις το χειρότερο. Αυτό είναι και νόμιμο και κυρίως είναι ηθικό.  Υπαγορεύεται από την ηθική της ιστορίας, από μια εθνικού χαρακτήρα ηθική που λέει ότι εθνικό είναι το αληθές. Αν αυτό δεν είναι ηθικό τότε ποιο είναι ηθικό; Ο επαμφοτερίζων λόγος; Οι παλινωδίες; Το πάτημα σε δυο βάρκες; Το να ψηφίζω και να ξεψηφίζω; Το να μετέχω στην Κυβέρνηση και να μην μετέχω; Ποιο είναι το ηθικό και το νόμιμο; Τι δίνει προοπτική; 
Πάρτε, κύριοι συνάδελφοι της Αντιπολίτευσης, το λόγο και πείτε στον ελληνικό λαό ολοκληρωμένα τι προτείνετε, το σχέδιο, το όραμα, τις εγγυήσεις.","ΕΥΑΓΓΕΛΟΣ ΒΕΝΙΖΕΛΟΣ",58
"20387"," Θα μιλήσουν σε λίγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20388"," Θα τον πάρουμε το λόγο.","ΑΛΕΞΑΝΔΡΑ ΠΑΠΑΡΗΓΑ",413
"20389"," Θα μιλήσουν σε λίγο, κύριε Βενιζέλο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20390"," Θα το πούμε, μην ανησυχείτε.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20391"," Ας απαντήσετε επί της ουσίας γιατί δαπανάτε το χρόνο σε μια στείρα συζήτηση; Γιατί δε θέλετε τη συζήτηση επί των επιχειρημάτων. Γιατί τα επιχειρήματα είναι δραματικά. 
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"20392"," Ο κ. Καρατζαφέρης ζητάει το λόγο για ένα λεπτό. Αλλά είναι η έκκλησή μου, η τελευταία έκκληση, να ολοκληρώνουμε εδώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20393"," Κύριε Πρόεδρε, προχθές έκανα σαφή τη θέση μου στο Συμβούλιο των πολιτικών Αρχηγών, όπου λάθρα μπήκε μέσα ο κ. Βενιζέλος και τον πέταξε έξω ο κ. Παπαδήμος. Είπα ότι εγώ δεν μπορώ να συνδιαλέγομαι με τις εντολές και τις οδηγίες της κ. Μέρκελ. Δεν μπορώ ούτε με τις μαριονέτες της! 
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"20394"," Κυρίες και κύριοι συνάδελφοι, ολοκληρώθηκε η προκαταρκτική συζήτηση. 
Επανέρχομαι και σας θυμίζω την πρόταση που σας είχα διαβάσει…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20395"," Κύριε Πρόεδρε, ψηφοφορία!","ΠΑΝΑΓΙΩΤΗΣ ΛΑΦΑΖΑΝΗΣ",279
"20396"," Όχι, κύριε Λαφαζάνη. Σας παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20397"," Δεν έγινε ψηφοφορία!","ΠΑΝΑΓΙΩΤΗΣ ΛΑΦΑΖΑΝΗΣ",279
"20398"," Επανέρχομαι, λοιπόν, στην πρόταση που σας είχα αναγνώσει νωρίτερα για τον τρόπο οργάνωσης της συζήτησης. Ανέφερα ποιοι συμμετέχουν από τον Κανονισμό. Αναφέρθηκα στους δύο Ανεξαρτήτους κλπ.. 
Η πρότασή μου έκλεινε –και την επαναλαμβάνω- ως εξής: 
Κατ’ αρχάς, έχουμε ήδη διανύσει αρκετή ώρα με τα προκαταρκτικά. Προτείνω, επειδή προβλέπεται συγκεκριμένος χρόνος για τη συζήτηση επί της αρχής και συγκεκριμένος χρόνος μετά για τα άρθρα, να αφιερώσουμε για την επί της αρχής συζήτηση επτά ώρες και δύο ή τρεις –ανάλογα πόσο θα χρειαστεί- για τα άρθρα.
Συμφωνούμε επ’ αυτής της πρότασης;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20399"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"20400"," Το Σώμα συνεφώνησε επί της πρότασης κατά πλειοψηφία.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20401"," Κύριε Πρόεδρε, ζητήσαμε ψηφοφορία.","ΠΑΝΑΓΙΩΤΗΣ ΛΑΦΑΖΑΝΗΣ",279
"20402"," Κύριε Πρόεδρε, τον κατάλογο των δέκα Βουλευτών μπορείτε να τον κάνετε.","ΠΑΝΑΓΙΩΤΗΣ ΚΑΜΜΕΝΟΣ",181
"20403"," Κυρίες και κύριοι συνάδελφοι, στο σημείο αυτό θα κάνουμε μία πολύ μικρή διακοπή, για να ξεκινήσουμε μετά τη συζήτηση επί του νομοσχεδίου, ώστε να προβούμε στην ορκωμοσία του συναδέλφου κ. Θεόδωρου Σκρέκα, που αντικαθιστά τον κ. Νικόλαο Λέγκα, ο οποίος, όπως είπα νωρίτερα, παραιτήθηκε σήμερα.
Καλείται ο συνάδελφος κ. Θεόδωρος Σκρέκας να προσέλθει και να δώσει το νενομισμένο όρκο ενώπιον του εκπροσώπου της Εκκλησίας.
Ελπίζω οι ευχές της εκκλησίας γενικότερα να συμβάλουν στο να ηρεμήσουν τα πνεύματα σήμερα εδώ.
(Στο σημείο αυτό προσέρχεται ο Βουλευτής κ. Θεόδωρος Σκρέκας και δίνει τον παρακάτω όρκο:
«Ορκίζομαι στο όνομα της Αγίας και Ομοούσιας και Αδιαίρετης Τριάδος να είμαι πιστός στην πατρίδα και το δημοκρατικό πολίτευμα, να υπακούω στο Σύνταγμα και τους νόμους και να εκπληρώνω ευσυνείδητα τα καθήκοντά μου»)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20404"," Κύριε Πρόεδρε, θα ήθελα σας παρακαλώ το λόγο.","ΕΥΑΓΓΕΛΟΣ ΒΕΝΙΖΕΛΟΣ",58
"20405"," Να ξεκινήσουμε τη συζήτηση με τους εισηγητές, κύριε Υπουργέ…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20406"," Ήθελα να πω το εξής: Εάν πρόκειται να υποβληθεί η ένσταση αντισυνταγματικότητας, που εξήγησε ο κ. Λαφαζάνης προηγουμένως, θα πρότεινα να γίνει πριν λάβουν το λόγο οι εισηγητές, για να μη διακοπεί η ροή των εισηγήσεων.","ΕΥΑΓΓΕΛΟΣ ΒΕΝΙΖΕΛΟΣ",58
"20407"," Θυμίζω ότι κατά τον Κανονισμό, κατά τη διάρκεια της συζήτησης επί της αρχής μπορεί να υποβληθεί. Έχουν, βέβαια, το δικαίωμα οποτεδήποτε. Να ξεκινήσουμε τη συζήτηση και θα υποβληθεί…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20408"," Μετά τον πρώτο εισηγητή.","ΠΑΝΑΓΙΩΤΗΣ ΛΑΦΑΖΑΝΗΣ",279
"20409"," Μετά τον πρώτο εισηγητή, λέει ο κ. Λαφαζάνης, κύριε Υπουργέ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20410"," Και τώρα μπορώ, αλλά να τηρήσουμε τον Κανονισμό.","ΠΑΝΑΓΙΩΤΗΣ ΛΑΦΑΖΑΝΗΣ",279
"20411"," Να τηρήσουμε τον Κανονισμό και να ξεκινήσει η συζήτηση του νομοσχεδίου.
Παρακαλώ την εισηγήτρια του ΠΑΣΟΚ, την κ. Σοφία Γιαννακά, να έλθει στο Βήμα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20412"," Ευχαριστώ πολύ, κύριε Πρόεδρε.
Αγαπητοί συνάδελφοι, όλοι μας παρακολουθούν. Για μία ακόμη φορά τα βλέμματα όλων των Ελλήνων, των Ευρωπαίων, του κόσμου είναι στραμμένα πάνω μας, εδώ στη Βουλή. Ο φακός του πλανήτη εστιάζει πάλι στην Ελλάδα. Είναι λογικό, λοιπόν, να υπάρχει φόρτιση, ένταση, ακόμη και οργή σε αυτή την Αίθουσα κι έξω στο δρόμο. 
Δυόμισι χρόνια τώρα ζούμε δραματικές στιγμές σαν έθνος. Ήρθε, όμως, η ώρα ο καθένας από εμάς να είναι αντιμέτωπος με τη συνείδησή του και με το ιστορικό του χρέος, όπως το αντιλαμβάνεται.
Τι διακυβεύεται σήμερα, κύριοι συνάδελφοι; Τι ψηφίζουμε; 
Επιγραμματικά, με το δεύτερο μνημόνιο οι εταίροι μας δανείζουν συνολικά περίπου 250 δισεκατομμύρια, κουρεύουν ένα χρέος 100 δισεκατομμύρια, προκειμένου να αποφύγουμε την ασύντακτη χρεοκοπία και την εξαθλίωση. Μας δίνουν επίσης ένα περιθώριο έως το 2015, να μην δημιουργούμε πια χρέη και ελλείμματα, να σταθούμε στα πόδια μας, στις δικές μας παραγωγικές δυνάμεις. Για να συμβεί αυτό, λένε ότι η Ελλάδα πρέπει να ενισχύσει την ανταγωνιστικότητά της, τους ρυθμούς ανάπτυξης, να ξαναφτιάξει το κράτος, να κάνει βαθιές τομές, να απελευθερώσει την οικονομία.
(Στο σημείο αυτό την Προεδρική Έδρα  καταλαμβάνει ο  Α΄ Αντιπρόεδρος της Βουλής κ.  ΓΡΗΓΟΡΙΟΣ ΝΙΩΤΗΣ )
Οι δανειστές μας γνωρίζουν, αγαπητοί συνάδελφοι, ότι η Ελλάδα που δεν έκανε αυτές τις αλλαγές επί τριάντα χρόνια, δεν μπορεί να ανταποκριθεί πρόθυμα. Το κράτος της μεταπολίτευσης απέδειξε ότι απεχθάνεται τις μεταρρυθμίσεις και έχει πολλούς εκπροσώπους σ’ αυτήν την Αίθουσα. Το ξέρουμε εμείς, το ξέρουν κι εκείνοι. 
Μας επιβάλλουν, λοιπόν, οι εταίροι μας άμεσα να μειώσουμε το κόστος εργασίας, να βελτιώσουμε την απασχόληση, την αγορά και να πάρουμε επώδυνες πρωτοβουλίες για το κράτος. Όσο και αν η Ελλάδα συνθλίβεται καθημερινά, οι στόχοι αυτοί είναι αμετακίνητοι. Υπάρχει άλλη λύση; Ναι, υπάρχει η λύση της στάσης πληρωμών. Ακόμη, όμως, και για μια συντεταγμένη χρεοκοπία εντός του ευρώ πρέπει να εξασφαλίσουμε τη στήριξη της Ευρωζώνης. Θα μας δώσουν χρήματα για τις ελληνικές τράπεζες στην περίπτωση αυτή; Θα μας δώσουν χρήματα για να καλύψουμε τις ταμειακές μας ανάγκες; Για τι περικοπές μισθών και συντάξεων θα μιλάμε τότε; Για τι κόστος ζωής θα μιλάμε; 
Υπάρχει άλλη λύση; Ναι, υπάρχει η λύση της ασύντακτης χρεοκοπίας, που θα μας γυρίσει στη δραχμή και σε όλα όσα αυτό συνεπάγεται για τον ελληνικό λαό. Υπάρχει λύση; Υπάρχει η λύση που μας προσφέρεται σήμερα, να αποφασίσουμε δηλαδή και να ψηφίσουμε, αγαπητοί συνάδελφοι, τρία πράγματα: Πρώτον, το μεγάλο δάνειο, δεύτερον τις βαθιές αλλαγές που έχει ανάγκη η χώρα ώστε να γίνει μια σύγχρονη ευρωπαϊκή χώρα και τρίτον, ψηφίζουμε τα μέτρα που συνοδεύουν αυτές τις αλλαγές, ψηφίζουμε, δηλαδή, την επιβίωση και την προοπτική.","ΣΟΦΙΑ ΓΙΑΝΝΑΚΑ",99
"20413"," Εσείς επιβιώνετε με 400 ευρώ;
 (Θόρυβος στην Αίθουσα)","ΙΩΑΝΝΗΣ ΠΡΩΤΟΥΛΗΣ",437
"20414","  Σας παρακαλώ, κύριε συνάδελφε!","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20415"," Κύριε Πρόεδρε, είναι εισηγήτρια αυτού εδώ του νομοσχεδίου…","ΙΩΑΝΝΗΣ ΠΡΩΤΟΥΛΗΣ",437
"20416","  Σας παρακαλώ πολύ, σταματήστε επιτέλους. Σεβαστείτε τη διαδικασία!","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20417"," Περιγράψτε μου, κυρία μου, πως ζει κανείς με 400 ευρώ και με 300 και με 200!
(Θόρυβος στην Αίθουσα)","ΙΩΑΝΝΗΣ ΠΡΩΤΟΥΛΗΣ",437
"20418"," Σας παρακαλώ πάρα πολύ, σταματήστε! Να σεβαστείτε τη διαδικασία!","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20419"," Αυτά τα μέτρα επιβίωσης, περιγράψτε τα ένα – ένα.","ΙΩΑΝΝΗΣ ΠΡΩΤΟΥΛΗΣ",437
"20420","  Επιτέλους, κύριε συνάδελφε, σας παρακαλώ! Κύριε Κοινοβουλευτικέ Εκπρόσωπε του Κομμουνιστικού Κόμματος επιτέλους θα πρέπει να εγγυηθούμε την ομαλή διεξαγωγή της συνεδριάσεως. Αυτή η συμπεριφορά δεν θα οδηγήσει πουθενά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20421"," Γιατί δεν επιβάλλετε τις κυρώσεις του Κανονισμού;","ΕΥΑΓΓΕΛΟΣ ΒΕΝΙΖΕΛΟΣ",58
"20422"," Παρακαλώ! Σας ανακαλώ εις την τάξη, κύριε συνάδελφε.
(Θόρυβος στην Αίθουσα)","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20423"," Σόου και κωλοτούμπες…","ΙΩΑΝΝΗΣ ΠΡΩΤΟΥΛΗΣ",437
"20424","   Κύριε Πρωτούλη, σας ανακαλώ εις την τάξη κατά τον Κανονισμό.
(Θόρυβος στην Αίθουσα)
Κύριοι συνάδελφοι, σας παρακαλώ πολύ να βοηθήσουμε όλοι για την ομαλή διεξαγωγή της συζητήσεως. Ούτε όσοι συμπεριφέρονται κατά τον τρόπο του κ. Πρωτούλη, αλλά και όσοι επίσης αναλαμβάνουν να υπερασπιστούν τον Κανονισμό εξ ιδίων, βοηθούν. Σας παρακαλώ πολύ!
Κυρία Γιαννακά, σας παρακαλώ, συνεχίστε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20425"," Αγαπητοί συνάδελφοι, ανάμεσα στις τρεις λύσεις που μόλις περιέγραψα η τρίτη λύση είναι η πιο επιεικής που έχει συμφωνηθεί με τους εταίρους μας. Κανείς στο πολιτικό σύστημα δεν θέλει να κόβει μισθούς και συντάξεις. Η Κυβέρνηση έδωσε αγώνα με τους εταίρους για να φτάσει στο λιγότερο κακό. 
Η Αριστερά έχει επιλέξει μια λύση. Αδιαφορεί για την ευρωπαϊκή προοπτική και δεν θέλει μια Ελλάδα παραγωγική, μια Ελλάδα ανταγωνιστική. Είναι κατανοητό…","ΣΟΦΙΑ ΓΙΑΝΝΑΚΑ",99
"20426"," Ε, όχι. Δεν είναι σωστά αυτά.","ΣΠΥΡΙΔΩΝ ΧΑΛΒΑΤΖΗΣ",534
"20427","  Παρακαλώ. Μα, είναι πρωτοφανές αυτό που γίνεται. Επιτέλους! Σας παρακαλώ πολύ. Πρέπει να κατανοήσουμε ότι είμαστε στο Κοινοβούλιο. Υπάρχει Κανονισμός και δικαιώματα των αγορητών. Δεν είναι δυνατόν να συνεχίσουμε με αυτόν τον τρόπο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20428"," Μα, κύριε Πρόεδρε, δεν θέλουμε μια Ελλάδα παραγωγική; Τι θέλουμε;
(Θόρυβος και κωδωνοκρουσίες στην Αίθουσα)","ΣΠΥΡΙΔΩΝ ΧΑΛΒΑΤΖΗΣ",534
"20429","  Σας παρακαλώ, κύριοι συνάδελφοι.
 Παρακαλώ, κυρία Γιαννακά, συνεχίστε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20430"," Ακατανόητο για μένα γίνεται πλέον το όχι που θέλουν να πουν κάποιοι άλλοι σε αυτήν την Αίθουσα, που πιστεύω ότι δεν θέλουν να δικαιώσουν τα επιχειρήματα της Αριστεράς, αλλά προτείνουν να μας ρίξουν όλους στο κενό χωρίς να παρουσιάσουν το δικό τους σχέδιο διαφυγής. 
Αγαπητοί συνάδελφοι, πράγματι η Βουλή νομοθετεί με την πλάτη στον τοίχο. Πρέπει, όμως, να πούμε στους Έλληνες, ότι οι συνεχείς μειώσεις εισοδημάτων είναι το κόστος που πληρώνουμε εξαιτίας των δικών μας καθυστερήσεων. Εμείς δεν κάναμε τις μεταρρυθμίσεις, όπως το άνοιγμα των επαγγελμάτων, την απελευθέρωση των αγορών, την αξιοποίηση της δημόσιας περιουσίας. 
Το προηγούμενο μνημόνιο απέτυχε σε ένα κρίσιμο θέμα: Δεν μπόρεσε να πείσει τους Έλληνες πολίτες ότι η εφαρμογή των ριζικών αλλαγών παρά το όποιο βραχυχρόνιο κόστος αποτελεί προϋπόθεση για την αύξηση της κοινωνικής ευημερίας. 
Πρέπει να πούμε καθαρά, αγαπητοί συνάδελφοι, ότι οι παρατηρούμενες καθυστερήσεις έχουν ελληνική υπογραφή και δεν ευθύνεται καμμία ξένη χώρα για το γεγονός ότι εμείς φανήκαμε αμήχανοι για τις μεγάλες αλλαγές. Και δεν έχουμε δικαίωμα απόψε, αγαπητοί συνάδελφοι, να χάσουμε μια δεύτερη ευκαιρία. 
Στις συνθήκες πράγματι δεν προβλέπονται ρήτρες να φύγουμε από το ευρώ, αλλά μόνο όσοι εθελοτυφλούν μπορούν να πιστεύουν ότι δεν διατρέχει κίνδυνο η Ελλάδα. Οι όποιες διαβεβαιώσεις των ηγετών, αγαπητοί συνάδελφοι, είναι δεσμευτικές στο μέτρο που η Ελλάδα τηρεί τις δεσμεύσεις της. Ξέρουμε ότι στην Ευρώπη συζητείται πλέον η λογική να αφεθεί η Ελλάδα στην κατάρρευση. Εδώ, έγινε μια σκέψη πέρσι για δημοψήφισμα –με το οποίο διαφώνησα- και απειληθήκαμε με έξοδο από την Ευρωζώνη. 
Υπάρχει, επίσης, το επιχείρημα ότι τα μέτρα φέρνουν το ΠΑΣΟΚ σε αντίφαση με την κοσμοθεωρία του ως σοσιαλιστικό κόμμα. Βλέπουμε ότι αυτό δημιουργεί τριγμούς. Κάποιοι θέλουν να καταθέσουν τα όπλα. Η σωτηρία όμως της χώρας, συνάδελφοι, υπερβαίνει τις ιδεολογικές αντιφάσεις. Αυτή η αντίφαση είναι προσωρινή, γιατί αν η Ελλάδα διασωθεί και αλλάξει θα έχουμε δικαιωθεί. Δεν είναι σοσιαλιστικό να καταθέσουμε τα όπλα και να δηλώσουμε ηττημένοι πριν δώσουμε τη μάχη. 
Από τη φιλελεύθερη σκοπιά, επίσης, επικαλούνται την ανάπτυξη για να πουν όχι στο πρόγραμμα. «Το μνημόνιο δεν διασφαλίζει την ανάπτυξη», λένε.
 Κυρίες και κύριοι συνάδελφοι, η χρεοκοπία διασφαλίσει την ανάπτυξη; Στη χρεοκοπία θα παρακαλάμε να φύγουμε από το ευρώ. Χωρίς τράπεζες, χωρίς εμπόριο, με διαλυμένο τον πολιτειακό και κοινωνικό ιστό της χώρας θα έχουμε ανάπτυξη; Άλλοι λένε να γυρίσουμε πίσω στην παλιά Ελλάδα και στη σιγουριά. Μα, αυτή η Ελλάδα ήταν στο χείλος του γκρεμού, συνάδελφοι, για χίλιες αιτίες. 
Η πρώτη αιτία ήταν ο λαϊκισμός, ο κρατισμός που στηρίχθηκε στα δανεικά, τα οποία αποδεικνύεται σήμερα ότι δεν είναι αγύριστα. Λέγαμε τότε, φτωχό κράτος με πλούσιους πολίτες και ανεχόμασταν τη φοροδιαφυγή, τη λεηλασία του δημόσιου πλούτου, τις αγκυλώσεις του δημόσιου τομέα, την προβληματική υγεία και παιδεία. Αυτήν την Ελλάδα νοσταλγούμε; 
Συνάδελφοι, ναι, νιώθουμε σήμερα το έδαφος να φεύγει κάτω από τα πόδια μας. Οι βεβαιότητες μας εγκαταλείπουν, τα δεδομένα αλλάζουν, τα πρότυπα επίσης. Οι πολιτικοί δεν ξέρουμε πώς να εξηγήσουμε στους πολίτες ότι πολλά θα ανατραπούν, ακόμα και η εκλογική μας σχέση. Αυτό είναι πρόκληση, συνάδελφοι, είναι χρέος του πολιτικού κόσμου να ηγηθεί αυτής της αλλαγής, όχι να κρυφτεί. 
Είναι αλήθεια, συνάδελφοι, ότι η Ευρώπη αυτήν την κρίσιμη ώρα ολιγώρησε, καθυστέρησε. Είναι μια Ευρώπη συντηρητική, νεοφιλελεύθερη, είναι μια Ευρώπη, που έχει τα δικά της μοντέλα ανάπτυξης. Είναι, όμως, και μια Ευρώπη που βρίσκεται σε μια φάση ανασχηματισμού. Ήδη, συζητά την αλλαγή του μοντέλου ανάπτυξης, πώς θα παράγονται οι πόροι και πώς θα κατανέμονται. 
Η Ευρωζώνη, έστω με κρύα καρδιά, θα παραδεχθεί αργά ή γρήγορα ότι δεν μπορεί να αποτελεί ένα νόμισμα χωρίς κράτος. Κανείς σοβαρός οικονομολόγος σήμερα δεν πιστεύει ότι το ευρώ θα επιβιώσει χωρίς ευρωομόλογο. Η νομισματική χαλάρωση, η ενοποίηση, είναι αρχές που αρχίζουν να συζητούνται στην Ευρώπη, συνάδελφοι. Πρέπει, λοιπόν, πάση θυσία, να παραμείνουμε στο ευρώ, να κερδίσουμε χρόνο, χωρίς να δίνουμε αφορμές να μας φορτώνουν όλα τα δεινά. Οι Έλληνες, συνάδελφοι, θέλουν σχέδιο τώρα και ισχυρή ηγεσία. 
Με τη νέα δανειακή σύμβαση, ρωτούν κάποιοι, σώζεται οριστικά η Ελλάδα; Κανείς δεν μπορεί να το ισχυριστεί και ίσως αρκετά το ακούσαμε έως σήμερα. Τουλάχιστον, συνάδελφοι, η νέα δανειακή σύμβαση, μας δίνει την ελπίδα της συνεχούς προσπάθειας για τη λύση. Η δική μας επανάσταση είναι αυτή η ελπίδα, συνάδελφοι. Γι’ αυτό σας ζητώ να ψηφίσετε «ναι» αυτήν την ιστορική νύχτα, για να μη στερήσουμε την ελπίδα από τον ελληνικό  λαό. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)","ΣΟΦΙΑ ΓΙΑΝΝΑΚΑ",99
"20431"," Κυρίες και κύριοι συνάδελφοι, ο Κοινοβουλευτικός Εκπρόσωπος του ΣΥΡΙΖΑ, έχει προβάλει αντιρρήσεις συνταγματικότητος και ζητάται να αποφανθεί η Βουλή. Θα εφαρμόσουμε, λοιπόν, την παράγραφο 2 του άρθρου 100 του Κανονισμού της Βουλής. Έχουν δικαίωμα να μιλήσουν ο λέγων, ο αντιλέγων, οι Πρόεδροι των Κοινοβουλευτικών Ομάδων ή οι Κοινοβουλευτικοί Εκπρόσωποι, οι αρμόδιοι Υπουργοί, καθένας για πέντε λεπτά της ώρας. 
Κύριε Λαφαζάνη, έχετε το λόγο για πέντε λεπτά, για να θέσετε τα θέματα της αντισυνταγματικότητας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20432"," Ευχαριστώ, κύριε Πρόεδρε. 
Ο κύριος Αντιπρόεδρος, κατά την ομιλία του, μας είπε ότι θέτουμε θέματα διαδικασίας και όχι ουσίας. 
Κύριε Αντιπρόεδρε, πρέπει να γνωρίζετε ότι ο Κανονισμός της Βουλής δεν είναι θέμα διαδικασίας αλλά ουσίας και μάλιστα μεγάλης ουσίας. Πολύ περισσότερο, κύριε Αντιπρόεδρε, είναι θέμα ουσίας τα ζητήματα του Συντάγματος που μόλις θα αναφέρω, ώστε να τεκμηριώσω, όσο είναι δυνατόν, ότι αυτό το νομοσχέδιό σας, όχι μόνο εισάγεται κατά παραβίαση του Συντάγματος και του Κανονισμού της Βουλής αλλά και επί της ουσίας, κάνει κουρελόχαρτο όλο το Σύνταγμα και όλο το πνεύμα και την ουσία της δημοκρατίας. 
Δεν είμαι συνταγματολόγος. Νομίζω, όμως, ότι το Σύνταγμα δεν αφορά μόνο τους συνταγματολόγους. Το Σύνταγμα, αν δεν κάνω λάθος, αφορά όλους τους πολίτες και η τήρησή του, επαφίεται στους πολίτες. Όμως, για να μην το λέω εγώ που δεν είμαι συνταγματολόγος, έχω εδώ μια κοινή δήλωση –είναι πολλοί έγκριτοι νομικοί σ’ αυτήν την Αίθουσα- καθηγητών συνταγματολόγων, αρμόδιων επί του θέματος, οι οποίοι λένε ότι αυτό το νομοσχέδιο συνιστά εκτροπή του Συντάγματος, άρα εκτροπή από τη δημοκρατία, άρα αυταρχικό τερατούργημα. 
Και σε ποιους συνταγματολόγους αναφέρομαι, οι οποίοι έκαναν κοινή δήλωση; Στον Γιώργο Κασιμάτη, ομότιμο καθηγητή Πανεπιστημίου Αθηνών, που φαντάζομαι ότι είναι γνωστός σε όλους, στον Ανδρέα Δημητρόπουλο, καθηγητή Πανεπιστημίου Αθηνών, στον Γιώργο Κατρούγκαλο, καθηγητή Πανεπιστημίου Θράκης, στον Ηλία Νικολόπουλο, καθηγητή Παντείου Πανεπιστημίου και στον Κώστα Χρυσόγονο, καθηγητή Πανεπιστημίου Θεσσαλονίκης. Στη Θεσσαλονίκη, που είστε και εσείς καθηγητής Συνταγματικού Δικαίου. Όλοι αυτοί δεν είναι έγκριτοι συνταγματολόγοι; 
Συνεπώς, η ψήφιση του νομοσχεδίου, συνιστά εκτροπή από τη συνταγματική,  ευρωπαϊκή και  διεθνή νομιμότητα. Και τι λένε; Επί της ουσίας έχουν επτά παρατηρήσεις στις οποίες εν τάχει –όσο μπορώ βεβαίως- θα αναφερθώ στη συνέχεια. Προτού, όμως, αναφερθώ στις συγκεκριμένες παρατηρήσεις, θα ήθελα να πω δύο λόγια.
Μήπως και για την καταστρατήγηση του Συντάγματος υπάρχει χρονικό περιθώριο με τις αγορές που θα ανοίξουν τα μεσάνυχτα της Δευτέρας; Εδώ, κύριε Αντιπρόεδρε, μας είπατε ότι δεν έχουμε δημοκρατία, αλλά έχουμε ένα άλλο καθεστώς, το οποίο λέγεται δικτατορία των αγορών και μπροστά στη δικτατορία των αγορών, όλοι οι θεσμοί αυτής της χώρας πρέπει να καταρρεύσουν και να κατακρεουργηθούν και ότι η δικτατορία των αγορών, επιβάλλει το νόμο της πάνω από κάθε δημοκρατικό, κοινωνικό και εργασιακό δικαίωμα. 
Το πρώτο που καταστρατηγείται με το συγκεκριμένο νομοσχέδιο, είναι το άρθρο 22 παράγραφος 2, το οποίο κατοχυρώνει τη συλλογική αυτονομία. Κατοχυρώνει την ελευθερία των συλλογικών διαπραγματεύσεων. Λέει ότι οι συλλογικές συμβάσεις συνάπτονται με ελεύθερες διαπραγματεύσεις και διασφαλίζει το άρθρο 23, παράγραφος 1, τις επιπλέον  συνδικαλιστικές ελευθερίες. Εδώ αυτά γίνονται κουρελόχαρτο, γίνονται τίποτα. Εξαφανίζονται εξαρχής με το νομοσχέδιό σας.
Με διατάξεις του νομοσχεδίου, η Εθνική Συλλογική Σύμβαση πετάγεται στον κάλαθο των αχρήστων και καταρρέουν όλες οι συλλογικές συμβάσεις ως επακόλουθο αυτού. Και με συγκεκριμένες διατάξεις βεβαίως και οι κλαδικές συμβάσεις. Άρα, δεν υπάρχει εργασιακό δικαίωμα πλέον και κυρίως δεν υπάρχει συνδικαλισμός. Καταργείτε την έννοια και την ουσία του συνδικαλισμού και των συνδικαλιστικών ελευθεριών. Διότι τι νόημα έχει να υπάρξει συνδικαλισμός, όταν δεν μπορεί να συνάπτει συμβάσεις πάνω στα εργασιακά θέματα, που θα αφορούν μισθολογικά και εργασιακά δικαιώματα και όταν θα μπορούν οι εκάστοτε κυβερνήσεις, να έρχονται ανά πάσα στιγμή και να παρεμβαίνουν, καταργώντας διαπραγματεύσεις και τις συλλογικές συμβάσεις, καταργώντας τους μισθούς; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό μόνο, κύριε Πρόεδρε.
Το κυριότερο, όμως. Εδώ καταργείται η ίδια η ουσία του Συντάγματος, με το άρθρο 1, παράγραφος 2, τα οποία λένε ότι θεμέλιο του πολιτεύματος είναι η λαϊκή κυριαρχία. Όλες οι εξουσίες πηγάζουν από το λαό. 
Δεν μου λέτε αυτά, τα οποία κάνετε έχουν εγκριθεί από τον ελληνικό λαό; Δύο χρόνια, λειτουργείτε, εκτός λαϊκής βούλησης, παρακάμπτοντας τη λαϊκή θέληση, χωρίς λαϊκή εξουσιοδότηση, χωρίς λαϊκή νομιμοποίηση. Αυτή την ώρα λοιπόν, καταστρατηγείτε την ίδια την ουσία της δημοκρατίας, διότι αυτά τα οποία κάνετε δεν έχουν καμμία λαϊκή εξουσιοδότηση, καμμία λαϊκή νομιμοποίηση, καμμία λαϊκή βάση. Απολύτως καμία. Αν θέλατε να προχωρήσετε σε τέτοια μέτρα, θα έπρεπε να καταφύγετε στον ελληνικό λαό να προτείνετε αυτό το πρόγραμμα, το οποίο έχει διαμορφώσει λεπτομερειακά η τρόικα και ουδέποτε έχει ξανασυμβεί στα διεθνή χρονικά, να διατυπώνονται τέτοια προγράμματα. Να το καταθέσετε στον ελληνικό λαό, στους πολίτες και να αποφανθεί ο ελληνικός λαός, αν σας εξουσιοδοτεί να προχωρήσετε σε αυτήν την κατεύθυνση, κατεδαφίζοντας τη χώρα για δεκαετίες, ή θέλει μια άλλη επιλογή, την οποία εσείς τη λέτε κόλαση. Δεν ξέρω αν έχετε γίνει αρχιεπίσκοπος και μιλάτε με όρους εκκλησιαστικούς και δογματικούς. Από εδώ ο παράδεισος ή εν πάση περιπτώσει το κακό, αλλά από εκεί είναι η κόλαση.
Δηλαδή, δεν θα έχετε γυναίκες, δεν θα έχετε παιδιά, δεν θα έχετε φάρμακα, δεν θα έχετε σπίτια, δεν θα έχετε παπούτσια και τα λοιπά, και τα λοιπά. Όσα δηλαδή γίνονται τώρα, τα φορτώνετε σε μια έννοια της πτώχευσης που θα ακολουθήσει και σε μια έξοδο από το ευρώ και στο όνομα αυτών, τα οποία κάνετε εσείς τώρα, μας λέτε ότι πρέπει εδώ να ψηφίσουν οι πάντες και δεν υπάρχουν διλήμματα.
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΛΑΦΑΖΑΝΗΣ",279
"20433"," Παρακαλώ, ολοκληρώστε, κύριε Λαφαζάνη.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20434"," Τελειώνω.
Καταργείτε κάθε έννοια δικαίου με το νομοσχέδιο. Και τι εννοώ με αυτό; Είναι δυνατόν ποτέ να απαλλάσσονται από ποινικές ευθύνες αυτοί οι οποίοι κάνουν την ανταλλαγή των ομολόγων, δηλαδή οι διοικήσεις των ταμείων και ο Διοικητής της Τράπεζας της Ελλάδας…
(Στο σημείο αυτό κτυπάει το επαναληπτικό κουδούνι λήξης χρόνου ομιλίας του κυρίου Βουλευτή)
Τελειώνω. Μόνο μία φράση.","ΠΑΝΑΓΙΩΤΗΣ ΛΑΦΑΖΑΝΗΣ",279
"20435"," Πώς τελειώνετε, αφού ζητήσατε ένα λεπτό και σας έδωσα δύο;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20436"," Είναι δυνατόν να τους απαλλάσσετε εκ των προτέρων από κάθε ποινική ευθύνη; Μπορεί να λειτουργήσει έτσι η δημοκρατία; Μπορεί να λειτουργήσει έτσι το δίκαιο; Δηλαδή, αυτό είναι προτροπή προς διάπραξη εγκλήματος. Ό,τι και να κάνουν από δω και μπρος, όπως γράφεται στο άρθρο 4, όσο ζημία και να επιφέρουν στα ασφαλιστικά ταμεία και τον ελληνικό λαό, όποια κακουργήματα και να κάνουν στη συγκεκριμένη περίπτωση και στην συγκεκριμένη ανταλλαγή, τότε αυτοί εκ των προτέρων θεωρούνται απαλλαγμένοι.
Αυτά δεν γίνονται σε δημοκρατίες. Αυτά καταστρατηγούν κάθε έννοια δικαίου και βεβαίως καταθέτω στα Πρακτικά τη δήλωση των έγκριτων συνταγματολόγων, που πολύ τεκμηριωμένα θέτουν θέμα αντιδημοκρατικής εκτροπής ...","ΠΑΝΑΓΙΩΤΗΣ ΛΑΦΑΖΑΝΗΣ",279
"20437"," Παρακαλώ να κατατεθεί στα Πρακτικά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20438"," Δεν προλαβαίνω να τη διαβάσω. Καλό είναι να τη διαβάσουν όλοι οι συνάδελφοι πριν ψηφίσουν το σχετικό νομοσχέδιο.
(Στο σημείο αυτό ο Βουλευτής κ. Παναγιώτης Λαφαζάνης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΠΑΝΑΓΙΩΤΗΣ ΛΑΦΑΖΑΝΗΣ",279
"20439"," Ο αντιλέγων εκ μέρους του ΠΑΣΟΚ κ. Δημήτρης Παπουτσής έχει το λόγο.
Παρακαλώ, κύριε Παπουτσή, έχετε το λόγο για πέντε λεπτά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20440"," Ευχαριστώ, κύριε Πρόεδρε.
Έχοντας οριστεί εκ μέρους της Κοινοβουλευτικής μας Ομάδας ως αντιλέγων, κύριε Πρόεδρε, θα περιοριστώ στα κατά τα προβλεπόμενα στον Κανονισμό της Βουλής που αναφέρονται στο τύποις, νόμω και ουσία αβάσιμο της ένστασης αντισυνταγματικότητας που υπεβλήθη προηγουμένως εκ μέρους της Κοινοβουλευτικής Ομάδος του ΣΥΡΙΖΑ.
Αντιπαρέρχομαι τα όσα επί της ουσίας έχουν τεθεί και που αφορούν κυρίως αντίλογο αναφορικά με τις πολιτικές θέσεις –σεβαστές κατά τ’ άλλα- βεβαίως στο προβλεπόμενο πλαίσιο του Κανονισμού της Βουλής αλλά δεν αποτελούν, κατά τη γνώμη μου, τεκμηρίωση της ένστασης αντισυνταγματικότητας, έτσι όπως κυρίως εστιάστηκε από την πλευρά του Κοινοβουλευτικού του Εκπροσώπου στα άρθρα 22 παράγραφοι 2 και 3 του Συντάγματος, σε συνδυασμό με το άρθρο 23 ή και στα άρθρα 1 και 2 του Συντάγματος, που αφορούν στη θεμελιώδη μορφή του πολιτεύματος. 
Ειδικότερα, τα όσα αναφέρονται στο άρθρο 22 παράγραφοι 2 και 3 και αφορούν στο ζήτημα της καθιέρωσης του θεσμού της συλλογικής αυτονομίας –δηλαδή, τη νομική ικανότητα των συνδικαλιστικών οργανώσεων έτσι όπως οργανώνονται και εκπροσωπούνται, τόσο από την πλευρά των εργαζομένων όσο και από την πλευρά των εργοδοτών και που μπορούν αυτοί να καθορίζουν τους όρους εργασίας και τα μεταξύ τους δικαιώματα και τις υποχρεώσεις- αναφέρουμε ως Κοινοβουλευτική Ομάδα του ΠΑΣΟΚ τα παρακάτω: 
Το ζήτημα της σχέσης μεταξύ της νομοθετικής εξουσίας και της συλλογικής αυτονομίας των εμπλεκομένων μερών εν προκειμένω, δηλαδή, σε ποιο βαθμό ο νομοθέτης μπορεί να περιορίζει την ελευθερία σύναψης συλλογικών συμβάσεων, έχει απασχολήσει εδώ και χρόνια και τη θεωρία και τη νομολογία. Ήδη από τα μέσα της δεκαετίας του 1985, τα αρμόδια δικαστήρια, έχουν απαντήσει επαρκώς και έχουν πείσει –είμαστε βέβαιοι- και τη συνταγματική θεωρία.
Γίνεται γενικώς δεκτό, λοιπόν, ότι πράγματι το άρθρο 22 παράγραφος 2 του Συντάγματος σε συνδυασμό με το άρθρο 23, περιορίζει όντως την παντοδυναμία του απλού νομοθέτη, εν προκειμένω της νομοθετούσας σήμερα Βουλής, καθόσον αφορά τη συλλογική αυτονομία και την ανάγκη σεβασμού των συλλογικών διαπραγματεύσεων. Ωστόσο αυτό δεν γίνεται μόνον όταν συντρέχουν ειδικοί λόγοι. Σε αυτήν την περίπτωση, αυτός ο σεβασμός που προανέφερα, υποχωρεί έναντι αυτών των ειδικών λόγων.
Νομίζω ότι αναλύθηκαν ήδη στην Αίθουσα και προεισαγωγικά από τον Αντιπρόεδρο της Κυβέρνησης και Υπουργό Οικονομικών αλλά και από την εισηγήτρια της Κοινοβουλευτικής μας Ομάδος, τα ζητήματα που ανάγονται στους ειδικούς λόγους που αφορούν στην προστασία του δημοσίου και εν προκειμένω του εθνικού συμφέροντος. 
Έχει δεχθεί, λοιπόν, η ολομέλεια του Συμβουλίου Επικρατείας ότι, πράγματι, αυτή η παντοδυναμία, περιορίζεται από το άρθρο 22 παράγραφος 2, πλην όμως, για τη συνήθη –την κανονική, δηλαδή- πορεία των πραγμάτων, αυτή που συμβαίνει υπό φυσιολογικές συνθήκες και όχι αυτή που αντιμετωπίζουμε στις μέρες μας και σήμερα με την παρούσα κρίσιμη και δραματικά κορυφαία νομοθετική πρωτοβουλία της Κυβέρνησης.
Εν προκειμένω, η ίδια η ολομέλεια του Συμβουλίου της Επικρατείας δέχεται ότι οι λόγοι γενικότερου κοινωνικού ή εθνικού συμφέροντος -που συνδέονται, όπως είναι φανερό, με τη  λειτουργία της ίδιας της εθνικής οικονομίας- δικαιολογούν την αποκλειστική από το νόμο ρύθμιση των αποδοχών των μισθωτών όλων των κατηγοριών είτε διαφόρων είτε στο σύνολό τους.
Με την προτεινόμενη διάταξη, λοιπόν, στο υπό συζήτηση σχέδιο νόμου, καταργούνται ρυθμίσεις που προβλέπονται στην ισχύουσα από 15/7/2010 Εθνική Γενική Συλλογική Σύμβαση Εργασίας. Πιστεύουμε, λοιπόν, ως Κοινοβουλευτική Ομάδα του ΠΑΣΟΚ ότι για την υπ’ όψιν ρύθμιση, όπως και για το σύνολο του σχεδίου νόμου, υπάρχουν προδήλως σοβαροί λόγοι δημοσίου συμφέροντος. Εάν το ερώτημα, λοιπόν, όπως εν προκειμένω τίθεται, «υπάρχουν λόγοι δημοσίου συμφέροντος, ναι ή όχι;» απαντά και στον πυρήνα της ένστασης αντισυνταγματικότητας, νομίζω ότι είναι αυτονόητη η απάντηση. Είναι επαρκώς τεκμηριωμένη ήδη -αναφέρεται στην εισηγητική έκθεση του σχεδίου νόμου και νομίζω ότι το κατανοεί αυτό- πέρα από το σύνολο των καλοπίστως προσερχομένων σε έναν διάλογο μελών του Κοινοβουλίου- και η συντριπτική πλειοψηφία του ελληνικού λαού. 
Κατά τα άλλα, νομίζω πως δεν αντέχουν στη λογική ούτε στη συνταγματική θεωρία και πράξη ενστάσεις, που αφορούν στο διακύβευμα των θεμελίων του δημοκρατικού πολιτεύματος, έτσι όπως ορίζονται στα αδιαπραγμάτευτα ακόμη και από τον συνταγματικό νομοθέτη άρθρα 1 και 2 του Συντάγματος.
Υπό αυτήν την έννοια ζητούμε την απόρριψη της σχετικής ένστασης. 
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΠΑΠΟΥΤΣΗΣ",416
"20441"," Παρακαλείται να λάβει το λόγο ο Κοινοβουλευτικός Εκπρόσωπος της Νέας Δημοκρατίας κ. Νικόλαος Δένδιας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20442"," Ευχαριστώ πολύ, κύριε Πρόεδρε.
Κατ’ αρχάς, το θέμα της συνταγματικότητας, το οποίο εγείρει ο αγαπητός συνάδελφος κ. Λαφαζάνης, είναι λογικό. Αναφέρθηκε ορθά στο άρθρο 22 παράγραφος 2 του Συντάγματος, σε συνδυασμό με το άρθρο 23 παράγραφος 1, που αφορά τη συλλογική αυτονομία. Το ίδιο θέμα που ήγειρε ο κ. Λαφαζάνης θίγεται και  νομίζω εν εκτάσει στην έκθεση επί του νομοσχεδίου της Διεύθυνσης Επιστημονικών Μελετών της Βουλής. Η απάντηση –νομίζω- περιέχεται εν εκτάσει και κατά τούτο απαντάται αρνητικά το θέμα της αντισυνταγματικότητας, από επανειλημμένες αποφάσεις του Συμβουλίου της Επικρατείας.
Έχω στα χέρια μου την απόφαση 2289/1987. Η απόφαση αυτή, μνημονεύεται και στην έκθεση επιστημονικής επιτροπής αλλά λανθασμένα ως 2287. Η απόφαση του Συμβουλίου της Επικρατείας εν ολομελεία, αποφαίνεται επί ομοίου θέματος που αφορούσε πράξη νομοθετικού περιεχομένου της 18ης Οκτωβρίου 1985. Ρητά το Ανώτατο Δικαστήριο εν ολομελεία, λέει επί λέξει ότι η ρύθμιση των αποδοχών, δεν μπορεί να γίνει από το νόμο εκτός αν λόγοι γενικότερου κοινωνικού συμφέροντος συνδεόμενοι με τη λειτουργία της εθνικής οικονομίας, δικαιολογούν ενόσω διαρκούν την αποκλειστική από το νόμο ρύθμιση. 
Νομίζω ότι απαντά επαρκώς το Συμβούλιο της Επικρατείας στο θέμα της αντισυνταγματικότητας και κατά συνέπεια, η άποψη της Νέας Δημοκρατίας είναι υπέρ της συνταγματικότητας της προτεινόμενης διάταξης.","ΝΙΚΟΛΑΟΣ ΔΕΝΔΙΑΣ",122
"20443"," Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Αθανάσιος Παφίλης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20444"," Ευχαριστώ πολύ, κύριε Πρόεδρε.
Κύριε Πρόεδρε, είναι διαφωτιστική αυτή η συζήτηση που γίνεται τώρα, για να την ακούν οι εργαζόμενοι για να αντιληφθούν τι είναι το Σύνταγμα και  πώς το ερμηνεύουν. Λένε «ελεύθερες συλλογικές διαπραγματεύσεις», «κοινωνικοί εταίροι» –όρος που δεν υπάρχει στην πραγματικότητα- και όταν έρχεται η ώρα, λόγοι εθνικού και κοινωνικού συμφέροντος απαγορεύονται στις συλλογικές διαπραγματεύσεις. Αυτό είναι το Σύνταγμα, το οποίο καλείτε τον κόσμο να το σεβαστεί και το παραβιάζετε και το ερμηνεύετε όπως θέλετε εσείς, ανάλογα με το πώς συμφέρει την κυρίαρχη τάξη.
Πράγματι, καταργείτε τις συλλογικές διαπραγματεύσεις και όχι μόνο. Κατεδαφίζετε το εργατικό δίκαιο, το κουτσό, το στραβό, που διαμορφώθηκε κάτω από άλλο συσχετισμό δυνάμεων μετά τον Β΄ Παγκόσμιο Πόλεμο. Αυτό κάνετε. Και μετά λέτε αν είναι συνταγματικό ή δεν είναι. Βεβαίως και είναι αντισυνταγματικά με μια έννοια, αλλά πιο πολύ είναι αποκρουστικά αυτά τα μέτρα τα οποία παίρνετε. 
Εμείς είχαμε τοποθετηθεί και στο πρώτο μνημόνιο ότι είναι αντισυνταγματικό και είχαμε ζητήσει την εφαρμογή του άρθρου 28 παράγραφος 2. Τότε η κυβέρνηση του ΠΑΣΟΚ είχε αρνηθεί. Δεν ξέρω σήμερα που είστε όλοι μαζί μήπως αλλάξετε ερμηνεία, γιατί κάθε φορά, την ερμηνεία την κάνετε αναλόγως του πώς σας συμφέρει. Ποιό είναι το κεντρικό ζήτημα για εμάς: Δεν έχετε δικαίωμα. Είστε μειοψηφία στο λαό και οι τρεις μαζί, συντριπτική μειοψηφία και δεν έχετε το δικαίωμα να ψηφίσετε...","ΑΘΑΝΑΣΙΟΣ ΠΑΦΙΛΗΣ",425
"20445"," Ποιος το λέει αυτό;","ΑΙΚΑΤΕΡΙΝΗ ΜΠΑΤΖΕΛΗ",340
"20446"," Ακόμα και οι δημοσκοπήσεις που πιστεύετε. Εμείς δεν τις πιστεύουμε. Εάν δεν είστε, βγείτε έξω να το εξηγήσετε στις διαδηλώσεις. Βγείτε στις γειτονιές, πηγαίνετε στα εργοστάσια, πηγαίνετε όπου θέλετε, για να του εξηγήσετε, γιατί πρέπει να δεχθεί όλα αυτά τα πράγματα. Γι’ αυτό, λοιπόν, λέμε ότι η Κυβέρνηση πρέπει να παραιτηθεί και να πάει τώρα σε εκλογές. Δεν έχει ηθικό και πολιτικό δικαίωμα να δεσμεύσει τα επόμενα χρόνια. 
Και να κάνουμε και μια δήλωση ακόμα: Θα τα ανατρέψει ο λαός -και να είστε βέβαιοι- ό,τι και να ψηφίσετε. Είμαστε σίγουροι. Στο συγκεκριμένο, λοιπόν, υποστηρίζουμε αυτήν την πρόταση και ζητάμε την εφαρμογή του άρθρου 28 παράγραφος 2. Και αν πει κανένας ότι δεν εκχωρείτε αρμοδιότητες, δεν θα ήθελα να επικαλεσθώ την κ. Παναρίτη, που την άκουσα χθες μόνο και μόνο για το βρετανικό δίκαιο. Μόνο και μόνο γι’ αυτό, γιατί τα έχετε εκχωρήσει όλα και όχι επειδή είστε υποτελείς αλλά γιατί η τάξη που υπηρετείτε, οι κεφαλαιοκράτες, αισθάνονται μεγαλύτερη σιγουριά. Δεν μπορούν αλλιώς να σταθούν, χωρίς το ΝΑΤΟ και την Ευρωπαϊκή Ένωση. Τώρα τα δίνετε όλα, ακριβώς για τους ίδιους λόγους. 
Ευχαριστώ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"20447"," Το λόγο έχει εκ μέρους του ΛΑΟΣ ο Κοινοβουλευτικός του Εκπρόσωπος, ο κ. Αλέξανδρος Χρυσαναθακόπουλος.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20448"," Κύριε Πρόεδρε, έχω στα χέρια μου την έκθεση του νομοσχεδίου της Β΄ Διεύθυνσης Επιστημονικών Μελετών, Τμήμα νομοτεχνικής επεξεργασίας σχεδίων και προτάσεων νόμων της Βουλής, όπου για το άρθρο 1 παράγραφος 6, θέτει ευσχήμως ζήτημα αντισυνταγματικότητας, όταν λέει: «Θα μπορούσε, συνεπώς, να προβληματιστεί κανείς κατά πόσον η κατάργηση του σπουδαίου λόγου της δικαιολογημένης αιτίας ως προϋπόθεση για την καταγγελία της σύμβασης εργασίας, συμβιβάζεται με τη συνταγματική διάταξη 22 παράγραφος 1 και 23». 
Καταλαβαίνετε, λοιπόν, ότι αυτήν τη στιγμή, καθίσταται επίκαιρη και αναγκαία αυτή η προσέγγιση την οποία είχε θέσει ο Πρόεδρος του Λαϊκού Ορθόδοξου Συναγερμού, σχετικά με τα απαραίτητα συνοδευτικά στοιχεία σε σχέση με το μνημόνιο: την έκθεση του Ελεγκτικού Συνεδρίου, την έκθεση της Τραπέζης της Ελλάδος και την έκθεση του Νομικού Συμβουλίου του Κράτους. 
Πρέπει να πούμε ότι επί της ουσίας η κατάργηση των εργασιακών σχέσεων, αποτελεί μία ιδεολογική αρχή του ακραίου νεοφιλελευθερισμού, ο οποίος είναι αντιπατριωτική ιδεολογία, γιατί επιτίθεται στο κεφάλαιο της χώρας μας και στους εργαζόμενους ταυτόχρονα, μια και η παγκοσμιοποίηση, απελευθερώνει τον ανταγωνισμό με κρατική προστασία των εισβολέων, που θέλουν να καθυποτάξουν τις εργασιακές σχέσεις. Είδαμε πριν λίγο καιρό, οι κοινωνικοί εταίροι να συνεννοούνται μεταξύ τους και να προσφεύγουν προς το κράτος στην τήρηση των συμπεφωνημένων και να ζητούν την τήρησή τους και αυτό ονομαζόταν διαρκώς διαιτησία, όταν το κράτος παρενέβαινε να διορθώσει τις μεταξύ τους σχέσεις. 
Όταν όμως, έρχεται σε τελείως αρνητική αντίληψη περί φιλελευθερισμού να εφαρμοστεί η συγκεκριμένη αυτή μείωση που βλέπουμε και στον κατώτερο μισθό, πρέπει να πούμε το εξής: Πώς για όλα τα επαγγέλματα η τρόικα ζητά απελευθέρωση αλλά γι’ αυτόν που προσφέρει την εργατική του δύναμη, ζητάει κρατικό παρεμβατισμό κατεβάζοντάς τον στο πάτο των συναλλαγών και δεν μπορεί να συνάψει ελεύθερη σύμβαση; Λοιπόν, το Σύνταγμά μας προβλέπει σχετικά και πρέπει να επισημάνουμε ότι είναι και το Διεθνές Γραφείο Εργασίας το οποίο ενίσταται αλλά πιστεύουμε ότι και οι ενστάσεις τις οποίες έχουν καταθέσει οι συλλογικοί φορείς των εργαζομένων της χώρας, πρέπει να ληφθούν σοβαρά υπ' όψιν από αυτήν την Αίθουσα και από τους νομοθετούντες Βουλευτές.
Όσον αφορά το ζήτημα αυτό, είμαστε και εμείς υπέρ της αναγνώρισης της αντισυνταγματικότητας. Υπάρχει, όμως, και κάτι άλλο. Στο σύνολό της η σύμβαση αυτή είναι μία σύμβαση προσχώρησης –το τονίζω, προσχώρησης- και όχι με βάση το ελληνικό δίκαιο σε ένα κεκτημένο που διαμορφώνεται μέσα από την ίδια την πράξη επικύρωσής της. 
Ξέρετε τι σημαίνει εκχώρηση εθνικής κυριαρχίας; Επικαλούμαστε το άρθρο 28, παράγραφος 2 και 3, για τα οποία ο κύριος Υπουργός, ο Αντιπρόεδρος της Κυβέρνησης στην προηγούμενη δανειακή σύμβαση και στο μνημόνιο, είχε ζητήσει να ισχύσει το άρθρο 28 παράγραφος 2, ζητώντας να το επικυρώσουν εκατόν ογδόντα Βουλευτές, δηλαδή η αυξημένη πλειοψηφία. Ελπίζουμε, η συνέχεια λόγων και έργων να μην έχει την αντιστοίχηση περί αντισυνταγματικότητας του χαρατσιού, το οποίο ο ίδιος θέσπισε. 
Να πούμε επίσης, πως αυτό που πάμε να δημιουργήσουμε εμείς σαν κεκτημένο της Ευρωπαϊκής Ένωσης, ενέχει και τον κίνδυνο να πάρουμε στο λαιμό μας και τους υπόλοιπους ευρωπαϊκούς λαούς του Νότου που αναγκάζονται να ενταχθούν σε δανειακές συμβάσεις σε δύσκολες συνθήκες. 
Γι’ αυτό εμείς, ζητήσαμε έγκαιρα να υπάρχει και γνωμοδότηση του Ευρωπαϊκού Κοινοβουλίου, σε σχέση με το αν αυτή η σύμβαση -αυτή η μορφή δανεισμού που προτείνεται- είναι σύμφωνη με τις αρχές της Συνθήκης της Λισαβόνας, του Ευρωπαϊκού Συντάγματος. 
Επειδή το μνημόνιο συνιστά διεθνή συμφωνία -εκχώρηση της Ευρωζώνης, Ευρωπαϊκή Κεντρική Τράπεζα και Διεθνές Νομισματικό Ταμείο- ως διεθνής συμφωνία, αποτελεί τμήμα του κοινοτικού κεκτημένου, άρα και της κοινοτικής νομοθεσίας. Δημιουργούμε, λοιπόν, ένα πολύ κακό προηγούμενο.
Έτσι αν οποιοσδήποτε ενδιαφερόμενος προσφύγει στα ελληνικά δικαστήρια, ζητώντας να κρίνουν τμήμα ή το σύνολο της συγκεκριμένης σύμβασης -του μνημονίου- ως αντισυνταγματική, το ελληνικό δικαστήριο θα θέσει προδικαστικό ζήτημα σχετικά με τη συνταγματικότητα ή όχι αυτής της συμφωνίας στο Ευρωπαϊκό Δικαστήριο. 
Εκείνο με τη σειρά του, θα αποφανθεί πως αυτό ως τμήμα του κοινοτικού κεκτημένου, της κοινοτικής νομοθεσίας υπερέχει των ελληνικών νόμων και του ιδίου του Συντάγματος της Ελλάδας και κατ’ επέκταση, δεν μπορεί ούτε να ακυρωθεί στο σύνολό του ούτε σε κάποια ή κάποιες από τις συμφωνημένες διατάξεις του. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχοντας, λοιπόν, ένα τέτοιο προηγούμενο, δενόμαστε χειροπόδαρα, εντασσόμαστε σ’ ένα πλαίσιο χωρίς έκθεση βιωσιμότητας από την Τράπεζα της Ελλάδας, δίχως να υπάρχει συγκροτημένη προοπτική, δίχως το συνοδευτικό σχέδιο Μάρσαλ της 21ης Ιουλίου -πριν το μεσοπρόθεσμο και τον εφαρμοστικό νόμο- δίχως καμμία αναπτυξιακή θετική εξέλιξη, με σίγουρη ύφεση και μέτρα ξανά τον Ιούνιο σε πραγματικό πιστωτικό γεγονός, που όμως τότε ο ελληνικός λαός θα βρεθεί να χάνει την περιουσία του. 
Ο εθνικός πλούτος υποθηκευμένος, θα είναι στα χέρια των δανειστών μας για να τον λεηλατήσουν, «βάζοντας χέρι», κυρίως στα σημεία εκείνα τα οποία τους ενδιαφέρουν…","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20449"," Ολοκληρώστε, κύριε Κοινοβουλευτικέ Εκπρόσωπε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20450"," …στον ορυκτό πλούτο, το φυσικό αέριο και τα πετρέλαια, που αποτελούν τη μεγαλύτερη εγγύηση και προοπτική, για την ανάκαμψη της οικονομίας αυτής της χώρας.
Εμείς, συνεπέστατοι στις αρχές και τις θέσεις μας, λέμε ότι η αντισυνταγματικότητα αυτή, θα πρέπει να υπερψηφιστεί από το σύνολο των παρισταμένων και θα ήθελα το Προεδρείο, όταν γίνει η έγερση, να μετρήσει πόσοι υπερασπίζονται σ’ αυτήν την Αίθουσα την αντισυνταγματικότητα και ποιοι είναι εναντίον.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20451"," Ο κ. Πρωτόπαπας, Κοινοβουλευτικός Εκπρόσωπος του ΠΑΣΟΚ, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20452"," Κύριε Πρόεδρε, ακούσαμε με προσοχή και την ένσταση του κ. Λαφαζάνη και τα επιχειρήματα που κατέθεσε, μαζί με την επιστολή των συνταγματολόγων, όπως ακούσαμε και την απάντηση που έδωσε ο κ. Δημήτριος Παπουτσής. Αυτά θα κριθούν βεβαίως και υπάρχει τρόπος να κριθούν συνολικά. Είτε κρίνονται από το λαό είτε από τους αρμόδιους φορείς.
Δεν θα επαναλάβω την επιχειρηματολογία του κ. Παπουτσή. Θα πω όμως ότι εδώ κρίνεται και ένα θέμα ουσίας. Αυτό το θέμα ουσίας είναι η Τετάρτη. Όπως είδατε, εξαιτίας αυτών των διαδικασιών, δεν έχουμε την ευκαιρία εδώ να κάνουμε μία συνολική κουβέντα. Υπάρχουν επείγουσες διαδικασίες. Η χώρα κρέμεται σε μία κλωστή. Στο Eurogroup της Τετάρτης, λοιπόν, πρέπει να πάει με μία εξουσιοδότηση. 
Όσο για το αν θα γίνουν εκλογές, σίγουρα θα γίνουν κάποια στιγμή εκλογές, σύντομα, -υπάρχει  εξάλλου συμφωνία των πολιτικών Αρχηγών- και θα έχουμε την ευκαιρία εκεί, να αναπτύξουμε όλοι τα επιχειρήματά μας και όλοι να κριθούμε.
Αυτό το οποίο προέχει –και μ’ αυτό κλείνω- είναι όταν γίνουν αυτές οι εκλογές -που ξαναλέω ότι θα είναι ούτως ή άλλως σύντομα- η χώρα να έχει την πολυτέλεια να γίνεται μία τέτοιου είδους κουβέντα και να κριθούμε όλοι μας πολιτικά. Διότι αν την Τετάρτη τα πράγματα δεν πάνε καλά, φοβάμαι ότι ούτε αυτή η πολυτέλεια θα υπάρχει! 
Ευχαριστώ.","ΧΡΗΣΤΟΣ ΠΡΩΤΟΠΑΠΑΣ",436
"20453"," Ο Αντιπρόεδρος της Κυβέρνησης και Υπουργός Οικονομικών, κ. Βενιζέλος, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20454"," Κύριε Πρόεδρε, η ερμηνεία του Συντάγματος, είναι ένα νομικό ζήτημα. Πρωτίστως όμως είναι ένα ζήτημα ερμηνείας της Ιστορίας, γιατί το Σύνταγμα, αναμφίβολα συμπυκνώνει ερμηνευτικά ένα συσχετισμό δυνάμεων και κωδικοποιεί το σύνολο των εξελίξεων που ζει μία χώρα, που ζει μία συντεταγμένη πολιτεία.
Ρώτησε ο κ. Λαφαζάνης, εισηγούμενος την ένσταση αντισυνταγματικότητας: «Μας ενδιαφέρει το πότε και πώς θα ανοίξουν οι αγορές; Οι δημοκρατίες και τα κράτη καθυποτάσσονται στις αγορές χρήματος και κεφαλαίου;»
Η απάντηση είναι πως, δυστυχώς, στον ασύμμετρο πόλεμο ανάμεσα στα κράτη από τη μια μεριά, τους διεθνείς οργανισμούς και τις αγορές από την άλλη μεριά, κατισχύουν μέχρι τώρα οι αγορές. Όταν η Ευρωζώνη για το 2012 έχει την υποχρέωση και την επιδίωξη να δανειστεί από τις αγορές περισσότερα από 1,6 τρισεκατομμύρια ευρώ, ναι, δυστυχώς, οι αγορές έχουν καθυποτάξει τα κράτη. Έτσι εξηγείται και η δύναμη των περιβόητων οίκων αξιολόγησης, που μπορούν να μειώνουν την κυριαρχία και την υπόσταση, δηλαδή την πιστοληπτική ικανότητα χωρών, όπως οι Ηνωμένες Πολιτείες και η Γαλλία. 
Όταν εμείς έχουμε υπερδανειστεί και τώρα αναγκαζόμαστε να μετακινούμε το υπερβολικό μας χρέος από τα χέρια των αγορών, δηλαδή των ιδιωτών πιστωτών, στα χέρια των θεσμικών μας εταίρων, κρατών της Ευρωζώνης και διεθνών οργανισμών, βεβαίως έχουμε πρόβλημα. Δεν μας το δημιούργησε τώρα η τρόικα το πρόβλημα. Το πρόβλημα, το έχουμε δημιουργήσει εμείς διαχρονικά λόγω της αμεριμνησίας, της έλλειψης διορατικότητας και της έλλειψης ειλικρίνειας. Και τώρα βεβαίως, έχουμε πολύ σοβαρό πρόβλημα δημοσιονομικής επιβίωσης, επιβίωσης της οικονομίας, ανταγωνιστικότητας, μισθών, συντάξεων, εισοδημάτων, περιουσιών και κυρίως συγκρότησης πολιτικής, κοινωνικής και πολιτειακής, και πρέπει να τα βγάλουμε πέρα.
Μέσα από ποιες έννοιες αντιμετωπίζει το Σύνταγμα αυτές τις δυσκολίες, αυτές τις κρίσεις; Τις αντιμετωπίζει, μέσα από τις έννοιες του γενικού συμφέροντος και του συμφέροντος της εθνικής οικονομίας. 
Πρώτη φορά αντιμετωπίζουμε τέτοια ζητήματα; Όχι, τα έχουμε αντιμετωπίσει στο παρελθόν με πολύ μικρότερες αφορμές, όπως έγινε το 1984, με την περιβόητη πράξη νομοθετικού περιεχομένου, που «πάγωσε» τους μισθούς καθ’ υπέρβαση των συλλογικών συμβάσεων εργασίας. Τα έχουμε αντιμετωπίσει τα ζητήματα αυτά πάρα πολλές φορές από τότε και γι’ αυτό υπάρχει πολύ πλούσια νομολογία.
Ναι, η συλλογική αυτονομία είναι κατοχυρωμένη αλλά και οι κοινωνικοί εταίροι, πρέπει να λαμβάνουν υπ’ όψιν τους το συμφέρον της εθνικής οικονομίας και να αναρωτιόμαστε στη συλλογική αυτονομία, ποιος εκπροσωπεί το νέο, ποιος εκπροσωπεί τον άνεργο, ποιος εκπροσωπεί τις ερχόμενες γενιές. Θα έπρεπε κανονικά οι κοινωνικοί εταίροι να μπορούν να προτείνουν μια συλλογική, συνολική λύση για το πρόβλημα της χώρας και να πείσουν τους θεσμικούς μας εταίρους στο εξωτερικό ότι στην Ελλάδα δεν υπάρχει μόνον ένα κλονιζόμενο πολιτικό σύστημα, αλλά υπάρχει μια κοινωνία, μια οικονομία, που μπορεί να δώσει λύσεις πειστικές, ολοκληρωμένες.
Όμως, βλέπετε, κάποιοι αντί να διαπραγματευτούν με τους άλλους κοινωνικούς εταίρους, προτιμούν να πάνε να πουν στην τρόικα τα αιτήματά τους και όλοι μαζί, περιμένουν να κρυφτούν πίσω από τη Βουλή και το νομοθέτη, προκειμένου να λυθούν προβλήματα επιβίωσης του έθνους, όχι μόνο στο όνομα εργοδοτών και εργαζομένων, αλλά στο όνομα των πολιτών, στο όνομα όλων των γενιών.","ΕΥΑΓΓΕΛΟΣ ΒΕΝΙΖΕΛΟΣ",58
"20455"," Ποιοι είναι; Ποιοι πάνε;","ΑΘΑΝΑΣΙΟΣ ΠΑΦΙΛΗΣ",425
"20456","  Γι’ αυτό, λοιπόν, η νομολογία λέει –ερμηνεύοντας το άρθρο 22 του Συντάγματος- ότι η συλλογική αυτονομία κάμπτεται υπέρ του νόμου, στο όνομα του γενικού συμφέροντος, στο όνομα του συμφέροντος της εθνικής οικονομίας. 
Αυτό το έχει πει πρόσφατα και ο Άρειος Πάγος στην 431/2011 απόφασή του και παλαιότερα το Συμβούλιο της Επικρατείας στην 1975/1991 απόφασή του, με αφορμή τις εμπειρίες της δεκαετίας του ’80, που είναι εμπειρίες σχολικές, σε σχέση με τις εμπειρίες που ζούμε όχι μόνο εμείς, αλλά και άλλες χώρες της Eυρωζώνης και άλλων περιοχών του κόσμου τώρα, στη δεκαετία του 2010. 
Δεν υπάρχει, λοιπόν, πρόβλημα συνταγματικότητας ή ερμηνείας του Συντάγματος. Υπάρχει πρόβλημα ιστορικότητας των επιλογών μας και των ευθυνών μας και σε αυτό πρέπει να απαντήσουμε. 
Η ουσία της δημοκρατίας ποια είναι; Είναι ότι αποφαίνεται ο κυρίαρχος λαός και ότι λειτουργεί ένα αντιπροσωπευτικό σύστημα και το αντιπροσωπευτικό σύστημα πρέπει να επιβεβαιώνει την εντολή του σε τακτά χρονικά διαστήματα. Αυτό μάς ρωτάνε οι εταίροι μας. 
Μας ρωτάνε, λοιπόν, οι εταίροι μας: Για να πάρετε αυτά που έχουμε να σας δώσουμε, τα 240 δισεκατομμύρια του δανείου, τα 100 δισεκατομμύρια διαγραφής χρέους, τα 130 δισεκατομμύρια που έχει δώσει η Ευρωπαϊκή Κεντρική Τράπεζα στις ελληνικές τράπεζες, μπορείτε να μας πείτε αν θέλετε, αν μπορείτε, αν έχετε βούληση, αν έχετε συνέχεια, αν ο ελληνικός λαός –σε τελευταία ανάλυση- και τώρα και μετά τις εκλογές μπορεί να δεσμευθεί σε μια γραμμή; Αν δεν μπορείτε, έχετε το κυριαρχικό δημοκρατικό δικαίωμα –μας λένε- να κάνετε μια άλλη επιλογή.
Βεβαίως, ο ελληνικός λαός μπορεί να κάνει μια άλλη επιλογή! Γι’ αυτό σας καλώ, να προτείνετε όλοι στον ελληνικό λαό με ευθύτητα, με καθαρότητα, έντιμα, την ολοκληρωμένη άλλη επιλογή, ώστε να διαλέξει ο ελληνικός λαός. Πάντα μπορεί να διαλέξει ο ελληνικός λαός. Όλα μπορεί να τα κάνει!
Έχω πει πολλές φορές το αυτονόητο: Στη δημοκρατία δεν υπάρχουν αδιέξοδα αλλά μπορείς πολύ εύκολα, δυστυχώς, δημοκρατικά να επιλέξεις το απόλυτο αδιέξοδο. Τι είναι αυτό που μπορεί να οδηγήσει μια κοινωνία, ένα λαό στο αδιέξοδο; Η κούραση, η απελπισία, η απόγνωση και κυρίως ο λαϊκισμός, η παραπλάνηση, η συσκότιση, η απουσία πλήρους ενημέρωσης, η έλλειψη ειλικρινούς περιγραφής των καταστάσεων και των διλημμάτων. Αυτό επιβάλλει το Σύνταγμα. 
Το Σύνταγμα, επιβάλλει τον καθαρό και έντιμο πολιτικό λόγο. Δεν υπάρχει δημοκρατία χωρίς ευθύνη. Δεν υπάρχει δημοκρατία όπου κάποιοι κυβερνούν, φθείρονται, απελπίζονται, αγωνίζονται και κάποιοι άλλοι κάνουν πολιτική κριτική ή πολιτικό συνδικαλισμό ζητώντας είτε το ανέφικτο είτε το επικίνδυνο. 
Τι λέει το Σύνταγμα για την ασύνταχτη χρεοκοπία; Τι κόστος δημοκρατικό έχει, πέρα από το κοινωνικό και οικονομικό κόστος; Τι λέει το Σύνταγμα για το μεγάλο ψέμα, ότι μπορούμε να πάρουμε όλα τα οφέλη από τους εταίρους αλλά να μην αναλάβουμε καμμία υποχρέωση και καμμία θυσία; Είναι ποτέ εφικτό αυτό; 
Δεν υπάρχει αυτό! Όποιος θέλει να είναι μέσα στο ευρώ και μέσα στην Ευρωζώνη, πρέπει να ακολουθήσει ορισμένους κανόνες και οι κανόνες αυτοί μέσα σε μια Ευρώπη συντηρητική, μονοδιάστατη, που προκύπτει από τους λαούς της που ψηφίζουν και επιλέγουν κυβερνήσεις και βουλές, διαμορφώνεται τώρα με το Σύμφωνο Σταθερότητας, με το Euro Plus, με το δημοσιονομικό σύμφωνο.
Αυτό είναι το Ευρωπαϊκό Δίκαιο. Αυτό εφαρμόζει η Ευρωπαϊκή Επιτροπή και η Ευρωπαϊκή Κεντρική Τράπεζα. Αυτό το Δίκαιο του Διεθνούς Νομισματικού Ταμείου στο οποίο είμαστε μέλη εδώ και δεκαετίες, εφαρμόζεται σε όλες τις χώρες που προσφεύγουν, επειδή αναγκάστηκαν να προσφύγουν. Μακάρι να μην αναγκαζόμασταν, να μπορούσαμε να το έχουμε αποφύγει αυτό. 
Αυτό είναι που απορρέει από το άρθρο 28. Το άρθρο 28 παράγραφος 3 ισχύει ούτως ή άλλως, γιατί και μέλη της Ευρωπαϊκής Ένωσης και της Ευρωζώνης είμαστε και μέλη του Διεθνούς Νομισματικού Ταμείου είμαστε και το πρωτογενές και δευτερογενές δίκαιο τους ισχύει σε εμάς, δυνάμει του άρθρου 28. 
Κανείς δεν μπορεί να ξεφύγει από αυτά τα βαριά διλήμματα με νομικά επιχειρήματα. Τιμώ τους συναδέλφους μου. Είναι φίλοι μου, ο ένας είναι και μαθητής μου. Τα επιχειρήματά τους, όμως, είναι πολιτικά. Λένε την άποψή τους ως πολίτες. Δεν διατυπώνουν έναν ψύχραιμο, συστηματικό, ορθολογικό, επιστημονικό λόγο. Όσοι προσέφυγαν στο Συμβούλιο της Επικρατείας κατά του πρώτου μνημονίου, είδανε, πώς διεξάγεται μία νομική, δικαστική συζήτηση για τη συνταγματικότητα του μνημονίου.
Πότε ανακαλύψατε, κύριε Χρυσανθακόπουλε, τα προβλήματα του μνημονίου, τώρα στο δεύτερο; Δεν τα είχατε ανακαλύψει στο πρώτο που ψηφίσατε; Το πρώτο δεν διέπεται από το Αγγλικό Δίκαιο;","ΕΥΑΓΓΕΛΟΣ ΒΕΝΙΖΕΛΟΣ",58
"20457"," Να απαντήσω.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20458"," Παρακαλώ, κύριε Χρυσανθακόπουλε, είναι ρητορικό το ερώτημα.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20459"," Δεν είναι ρητορικό, θα απαντήσω.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20460"," Να απαντήσετε. Πότε;","ΕΥΑΓΓΕΛΟΣ ΒΕΝΙΖΕΛΟΣ",58
"20461"," Δεν χρειάζεται να απαντήσετε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20462"," Ας σταματήσει επιτέλους αυτός ο λαϊκιστικός μύθος περί αγγλικού δικαίου. Όταν πας στον δανειστή σου και λες «θέλω ένα δάνειο» και εκείνος σου λέει «μάλιστα, πάρτο», μπορείς να του πεις ότι δώσε μου το δικαίωμα να καθορίζω εγώ μόνος μου, ο δανειζόμενος, τους όρους του δανείου; Το έχετε ακούσει ποτέ αυτό; Να πηγαίνει κάποιος σε μία τράπεζα και να λέει, «δώσε μου ένα δάνειο και δώσε μου και το δικαίωμα να καθορίζω εγώ τους όρους της σύμβασης».","ΕΥΑΓΓΕΛΟΣ ΒΕΝΙΖΕΛΟΣ",58
"20463"," Δεν είναι κάποιος. Τι είναι αυτά που λέτε;","ΘΕΟΔΩΡΟΣ ΔΡΙΤΣΑΣ",139
"20464"," Δεν είναι αυτό. Γι αυτό όλες οι χώρες, η Πορτογαλία, η Ιρλανδία, συνάπτουν τυποποιημένες συμβάσεις που διέπονται από το Αγγλικό Δίκαιο, γιατί αυτό το δίκαιο κυριαρχεί στις αγορές χρήματος και κεφαλαίου και η δικαιοδοσία ανήκει στο Δικαστήριο της Ευρωπαϊκής Ένωσης για ορισμένα θέματα και στα δικαστήρια του Λουξεμβούργου για ορισμένα άλλα θέματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)","ΕΥΑΓΓΕΛΟΣ ΒΕΝΙΖΕΛΟΣ",58
"20465"," Παρακαλώ ολοκληρώστε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20466"," Ο χειρότερος, όμως, μύθος ή θα έλεγα το απροκάλυπτο ψέμα, είναι πως ισχύει για την αναγκαστική εκτέλεση το Αγγλικό Δίκαιο, ενώ ίσχυε και ισχύει μόνο το Ελληνικό Δίκαιο. Για το κρίσιμο θέμα αν μπορούν να κατασχεθούν τα πολιτιστικά αγαθά της χώρας, ο ορυκτός πλούτος, όλη η δημόσια περιουσία, η απάντηση είναι όχι, γιατί ίσχυε εξαρχής και ισχύει και θα ισχύει το ελληνικό δίκαιο εκτέλεσης, με αρμοδιότητα των ελληνικών δικαστηρίων. Και δεν μπορεί κανείς να εκτελέσει εις βάρος του ελληνικού δημοσίου περισσότερο από ό,τι μπορεί οποιοσδήποτε ιδιώτης, που έχει να εισπράξει από το ελληνικό δημόσιο και καταφεύγει στα ελληνικά δικαστήρια. Μόνο την ιδιωτική περιουσία, όχι τη δημόσια περιουσία. Μη τολμήσει κανείς να πει το ψέμα για την Ακρόπολη ή για τη Δήλο ή το ψέμα για τον ορυκτό πλούτο, που αγωνιζόμαστε να αξιοποιήσουμε στο Αιγαίο ή στο Ιόνιο ή στο Κρητικό.
(Θόρυβος στην Αίθουσα)","ΕΥΑΓΓΕΛΟΣ ΒΕΝΙΖΕΛΟΣ",58
"20467","  Στους Καναδούς δεν είναι ο ορυκτός πλούτος;","ΑΛΕΞΑΝΔΡΑ ΠΑΠΑΡΗΓΑ",413
"20468"," Κύριε Αντιπρόεδρε, παρακαλώ να ολοκληρώσετε να πάμε σε ψηφοφορία.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20469"," Κυρίες και κύριοι Βουλευτές, το Σύνταγμα το οποίο το θυμάστε κατά το δοκούν και κατά περίπτωση, ενώ ένας μεγάλος θεωρητικός των θεσμών και όχι μόνο του καπιταλισμού, ο Κάρολος Μαρξ έχει εξηγήσει τι σημαίνει Σύνταγμα …
(Θόρυβος στην Αίθουσα)","ΕΥΑΓΓΕΛΟΣ ΒΕΝΙΖΕΛΟΣ",58
"20470"," Θα μας κάνετε και μάθημα;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20471"," Θα τα πούμε αυτά σε μια πιο άνετη περίσταση, όταν με καλέσετε στον Περισσό να μιλήσουμε για τέτοια θέματα.","ΕΥΑΓΓΕΛΟΣ ΒΕΝΙΖΕΛΟΣ",58
"20472"," Ας πάμε τώρα στη ψηφοφορία, κύριε Αντιπρόεδρε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20473"," Εσείς, λοιπόν, που θυμάστε το Σύνταγμα κατά το δοκούν και κατά περίσταση, πρέπει να ξέρετε ότι το Σύνταγμα έχει κι άλλους κανόνες για το πώς λειτουργεί η δημοκρατία και ο κοινοβουλευτισμός.
Ας σεβαστούμε, λοιπόν, αυτούς τους κανόνες. Ας τεθούμε εμείς οι ίδιοι ενώπιον των σκληρών διλημμάτων της σημερινής ημέρας και ας επιτρέψουμε και στον κάθε Έλληνα και στην κάθε Ελληνίδα, με ψυχραιμία, με νηφαλιότητα και με ευθύνη -τον δικό του κόκκο άμμου ευθύνης έχει ο κάθε Έλληνας, όχι μεγάλη ευθύνη αλλά ένα μικρό κόκκο ευθύνης έχουμε όλοι ως πολίτες, εμείς έχουμε μεγάλες ποσότητες ευθύνης ως πολιτικό σύστημα αλλά έναν κόκκο ευθύνης για το μέλλον του έθνους έχει κάθε Έλληνας και κάθε Ελληνίδα- να σκεφθεί και να αποφασίσει. Σήμερα, πράγματι, κρίνεται η μοίρα της επόμενης δεκαετίας. Ας μην τη χάσουμε.
(Χειροκροτήματα)","ΕΥΑΓΓΕΛΟΣ ΒΕΝΙΖΕΛΟΣ",58
"20474"," Κυρίες και κύριοι συνάδελφοι, ολοκληρώθηκε η συζήτηση κατά το άρθρο…","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20475"," Κύριε Πρόεδρε, θα ήθελα το λόγο επί προσωπικού.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20476"," Ολοκληρώθηκε η συζήτηση, κύριε Χρυσανθακόπουλε, κατά το άρθρο 100 παράγραφος 2 του Κανονισμού της Βουλής, για το θέμα συνταγματικότητας που ετέθη.
Οι αποδεχόμενοι την ένσταση αντισυνταγματικότητος, παρακαλώ να εγερθούν.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20477"," Κύριε Πρόεδρε, σας παρακαλώ, επί προσωπικού!","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20478"," Σας παρακαλώ! Διεξάγεται ψηφοφορία! Δεν υπάρχει προσωπικό κατά τη διάρκεια της ψηφοφορίας. Μετά το προσωπικό.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20479"," Κύριε Πρόεδρε, να μετρηθούν, όμως.","ΠΑΝΑΓΙΩΤΗΣ ΛΑΦΑΖΑΝΗΣ",279
"20480"," Να μετρηθούν.
Παρακαλώ, να εγερθείτε.
(Εγείρονται οι αποδεχόμενοι την ένσταση αντισυνταγματικότητας)
Είναι προφανές ότι δεν ηγέρθη ο απαιτούμενος αριθμός Βουλευτών…","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20481"," Κύριε Πρόεδρε, να μετρηθούν!","ΠΑΝΑΓΙΩΤΗΣ ΛΑΦΑΖΑΝΗΣ",279
"20482"," Μα έχω μετρήσει.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20483"," Θα μετρήσετε!","ΠΑΝΑΓΙΩΤΗΣ ΛΑΦΑΖΑΝΗΣ",279
"20484"," Τι εννοείτε; Μέτρησα. Σας λέω ότι είστε υποπολλαπλάσιοι.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20485"," Είπατε ότι θα μετρήσετε.","ΠΑΝΑΓΙΩΤΗΣ ΛΑΦΑΖΑΝΗΣ",279
"20486"," Είστε τριάντα…
(Θόρυβος στην Αίθουσα)
Παρακαλώ! Ούτε τριάντα δεν είστε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20487"," Να μας πείτε αριθμό.","ΠΑΝΑΓΙΩΤΗΣ ΛΑΦΑΖΑΝΗΣ",279
"20488"," Ωραία, να σας πω αριθμό.
Καθίστε κάτω, κύριε Λαφαζάνη. Παρακαλώ!
(Θόρυβος στην Αίθουσα-Κωδωνοκρουσίες)
Εφόσον ζητάτε αριθμούς, είστε τριάντα στην από εδώ πτέρυγα -είκοσι εννέα για την ακρίβεια- και όλος ο άλλος αριθμός που βλέπετε. Είναι πάνω από πενήντα. Δεν χρειάζεται να εγερθούν. Δεν χρειάζεται έγερση.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20489"," Κύριε Πρόεδρε, να εγερθούν!","ΠΑΝΑΓΙΩΤΗΣ ΛΑΦΑΖΑΝΗΣ",279
"20490"," Ωραία.
Οι μη αποδεχόμενοι την ένσταση αντισυνταγματικότητας παρακαλώ να εγερθούν.
(Εγείρονται οι μη αποδεχόμενοι την ένσταση αντισυνταγματικότητας)
Ορίστε, ηγέρθησαν.
Λίγη σοβαρότητα, λοιπόν, δεν βλάπτει.
Συνεπώς, δεν ηγέρθη ο απαιτούμενος αριθμός Βουλευτών, ο προβλεπόμενος από το Σύνταγμα και τον Κανονισμό της Βουλής και η ένσταση αντισυνταγματικότητας απορρίπτεται.
Ο κ. Χρυσανθακόπουλος έχει το λόγο επί προσωπικού.
Παρακαλώ, κύριε Χρυσανθακόπουλε, έχετε στη διάθεσή σας ένα λεπτό.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20491"," Ευχαριστώ, κύριε Πρόεδρε.
Ο Αντιπρόεδρος της Κυβέρνησης, μου απευθύνθηκε προσωπικά για θέματα μνήμης.
Και παρακαλώ πάρα πολύ, επειδή έχετε επικαλεσθεί για το θέμα του μνημονίου τα ζητήματα της αυξημένης πλειοψηφίας του άρθρου 28, άκουσα δυνατά ή όχι τις γαργάρες σας, κύριε Βενιζέλο;
Το δεύτερο αφορά την παράγραφο 3 του άρθρου 28, που προσδιορίζει με σαφήνεια ότι μπορούμε να υπερβούμε την εθνική κυριαρχία, αν δεν θίγονται οι αρχές της ισότητας, της αμοιβαιότητας και τα δικαιώματα του ανθρώπου, που με αυτή τη σύμβαση-ντιρεκτίβα της τρόικας εσείς τα παραβιάζετε.
Όσον αφορά το ερώτημά σας για τη μνήμη που έχει να κάνει με το μνημόνιο, ψηφίσαμε καλή τη πίστει…","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20492"," Το προσωπικό ποιο είναι, κύριε Χρυσανθακόπουλε;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20493"," Έκανε ερώτημα, ζήτησε να το απαντήσω.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20494"," Τι θεωρείτε; Σας είπε ότι έχετε αλτσχάιμερ, δηλαδή; Τι εννοείτε;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20495"," Μισό λεπτό να απαντήσω.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20496"," Δεν υπάρχει προσωπικό.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20497"," Υπάρχει, γιατί είναι προσωπικό…","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20498"," Επιτέλους να συνεχίσουμε εδώ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20499"," …ότι είμαστε αμνήμονες και ότι δεν έχουμε σταθερότητα.
Ψηφίσαμε επί της αρχής το προηγούμενο και μόνο το άρθρο 1 και βέβαια, κύριε Βενιζέλο ούτε το εφαρμόσατε ούτε μεταρρυθμίσεις κάνατε και ό,τι εφαρμόσατε είχε μονομερή αντιλαϊκό χαρακτήρα.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20500"," Δεν υπάρχει προσωπικό, κύριε Χρυσανθακόπουλε. Ευχαριστώ πάρα πολύ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20501"," Όσον αφορά το δίκαιο, που μοναδικό είναι των Άγγλων και δεν σας αρέσουν τα άλλα δικαστήρια για μόνο επιμέρους θέματα….","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20502"," Δεν υπάρχει προσωπικό.
Ο κ. Κωνσταντίνος Χατζηδάκης, εισηγητής της Νέας Δημοκρατίας, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20503"," …υπάρχουν και άλλα δίκαια, κύριε Βενιζέλε.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20504"," Παρακαλώ, κύριε Χρυσανθακόπουλε. Επιτέλους!","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20505"," Επιμείνετε τα ελληνικά δικαστήρια να κρίνουν τις συμβάσεις μας και μην υποχωρείτε, μην υποτάσσεστε.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20506"," Παρακαλώ, κύριε Χατζηδάκη, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20507"," Ευχαριστώ, κύριε Πρόεδρε.
Κύριε Πρόεδρε, κυρίες και κύριοι συνάδελφοι, χωρίς καμμιά αμφιβολία, ζούμε ώρες και ιστορικές και δραματικές. Είμαστε όλες και όλοι αντιμέτωποι με τη συνείδησή μας -ο καθένας με τη δική του- και με την πατρίδα μας. Η φόρτιση χωρίς καμμιά αμφιβολία δεν έχει προηγούμενο. Είναι απολύτως λογικό. Είναι η ουσία της δημοκρατίας να υπάρχουν διαφορετικές πολιτικές θέσεις. Όμως, λόγω της ιστορικότητας των στιγμών, δεν πρέπει να λησμονούμε πως είμαστε πάνω απ’ όλα Έλληνες. Επομένως, αυτήν την κρίσιμη ώρα η ψυχραιμία και η μετριοπάθεια χρειάζονται ακόμα περισσότερο, έτσι ώστε να δώσουμε την  κατάλληλη απάντηση στα αμείλικτα ερωτήματα που είναι ενώπιόν μας.
(Στο σημείο αυτό την Προεδρική Έδρα καταλαμβάνει  η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Η Ελλάδα -δεν είναι μυστικό- είναι πια στο χείλος του γκρεμού. Η δική μας άποψη για το πώς φτάσαμε μέχρι εδώ είναι ξεκάθαρη. Πρώτα απ’ όλα, συνέβαλε ο κρατισμός και ο λαϊκισμός των προηγουμένων ετών, που στηρίχθηκε με δανεικά. Δεν αντισταθήκαμε κι εμείς όσο θα έπρεπε σε αυτό. Το ΠΑΣΟΚ, προχώρησε ακόμη περισσότερο και κατά την άποψή μας, η Αριστερά πλειοδοτούσε ζητώντας ακόμη περισσότερο κρατισμό  και επομένως ακόμη περισσότερα δανεικά.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"20508"," Πείτε τα όπως θέλετε.","ΓΕΩΡΓΙΟΣ ΜΑΡΙΝΟΣ",305
"20509"," Παρακαλώ, μη διακόπτετε τον κύριο εισηγητή.","Î–Î·ÏƒÎ· Î¡Î¿Î´Î¿Ï…Î»Î±",154
"20510"," Το δεύτερο, που σίγουρα συνέβαλε, ήταν η στάση του ΠΑΣΟΚ την κρίσιμη ώρα. Το «λεφτά υπάρχουν», η άρνηση του Γιώργου Παπανδρέου να ακούσει τον Αντώνη Σαμαρά που του έλεγε «ξεκολλήστε και πάρτε μέτρα», ο τρόπος που φτάσαμε στο πρώτο μνημόνιο, το ίδιο το μνημόνιο -το ότι στηρίχθηκε στην υπερφορολόγηση του ιδιωτικού τομέα κι έτσι εκεί που υπήρχε ένα «άρρωστο πόδι», το δημόσιο, φτάσαμε να έχουμε δύο «άρρωστα πόδια» και το δημόσιο και τον ιδιωτικό τομέα- και, βεβαίως, το ότι κατά ένα πολύ μεγάλο μέρος η Κυβέρνηση δεν εφάρμοσε αυτά που η ίδια συμφώνησε.
Ο τρίτος λόγος, είναι δυστυχώς η στάση της Ευρώπης, η τιμωρητική λογική και ακόμη περισσότερο, μια κρίσιμη απόφαση στο Ντωβίλ το 2010, η οποία απόφαση, οδήγησε στην εκτίναξη των spreads σε όλη την Ευρώπη. 
Βεβαίως, ως κορωνίδα ήταν η απόφαση του Γιώργου Παπανδρέου, μάλιστα μετά από την απόφαση της 26ης Οκτωβρίου, να μιλήσει για δημοψήφισμα, πράγμα που έθεσε εν αμφιβόλω την παραμονή της Ελλάδας στην Ευρωζώνη. Το ξέρετε. Ήταν ξεκάθαρο το μήνυμα που ήρθε απ’ έξω.
Εμείς όλο το προηγούμενο χρονικό διάστημα προειδοποιούσαμε. Ο ίδιος ο Πρόεδρός μας προειδοποιούσε. Δυστυχώς, δεν μας άκουσε κανένας και επειδή κανένας δεν μας άκουσε, δυστυχώς επαληθευτήκαμε και τώρα αντιμετωπίζουμε μία κρίση χωρίς προηγούμενο.
Εμείς θα μπορούσαμε, κυρίες και κύριοι συνάδελφοι, με μια στενά κομματική λογική να πούμε στο ΠΑΣΟΚ «έτσι όπως τα κάνατε, αντιμετωπίστε τα τώρα». Δεν το λέμε και δεν το λέμε γιατί είμαστε το κόμμα που ίδρυσε ο Κωνσταντίνος Καραμανλής, είμαστε κόμμα εθνικής ευθύνης και είναι αυτονόητο για εμάς ότι τούτες τις ώρες –όπως πρέπει να συμβαίνει άλλωστε πάντοτε- πάνω από το κόμμα μπαίνει η πατρίδα.
Αυτοί που απαντούν «όχι» -δεν έχω καμμία αυταπάτη- είναι σε πολύ καλύτερη θέση από εμάς. Ο κόσμος που πονάει και που λόγω εν μέρει και της στάσης των εταίρων μας αισθάνεται ταπεινωμένος, είναι αναμενόμενο να ακούει πιο εύκολα τη δική τους άποψη. Δεν θέλω να κατηγορήσω κανέναν ούτε να αποδώσω κίνητρα σε όλους που λένε «όχι». Έχει καθένας την άποψή του. 
Θέλω, όμως, να ξέρουν όλοι ότι η δική μας στάση δεν υπαγορεύεται, φυσικά, από κάποιον πολιτικό μαζοχισμό αλλά από αίσθηση εθνικής ευθύνης και πατριωτικού καθήκοντος. 
Κυρίες και κύριοι συνάδελφοι, δεν θα μασήσω καθόλου τα λόγια μου. Θα πω αυτό που έχω μέσα στην καρδιά μου, γιατί είμαι υπεύθυνος απέναντι στους πολίτες, που με την ψήφο τους με έστειλαν ως εδώ. Η κρίση κινδυνεύει –έτσι όπως εξελίχθηκαν τα πράγματα, για τους λόγους που σας εξήγησα προηγουμένως- να εξελιχθεί -και χωρίς καθυστέρηση- σε εθνική τραγωδία, όχι όταν θα λήξει το ομόλογο των 14 δισεκατομμυρίων ευρώ στις 20 Μαρτίου, όπως λένε ορισμένοι, αλλά πολύ νωρίτερα, την επόμενη βδομάδα. 
Λειτουργεί σε αυτές τις περιπτώσεις ο πανικός. Δεν πρέπει να το ξεχνάμε. Και ο πανικός είναι κακός σύμβουλος. Θα υπάρξουν, όπως συνέβη και στην Αργεντινή, ουρές στις τράπεζες και η Ελλάδα θα καταρρεύσει το πολύ σε τρεις μέρες. Είναι ευθύνη μου να το πω απέναντι στους Έλληνες πολίτες.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"20511"," Σώσε την Ελλάδα από την κατάρρευση! Σώσε τους φτωχούς! Σώσε τους με 500 ευρώ! 
(Θόρυβος στην Αίθουσα)","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20512"," Παρακαλώ, κύριε Καραθανασόπουλε, μη διακόπτετε!","Î–Î·ÏƒÎ· Î¡Î¿Î´Î¿Ï…Î»Î±",154
"20513"," Δεν πρέπει να επιτρέψουμε στην Ελλάδα να γίνει δεύτερη Αργεντινή!","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"20514"," Όχι άλλος εκβιασμός!","ΔΙΑΜΑΝΤΩ ΜΑΝΩΛΑΚΟΥ",302
"20515"," Σωτήρα!","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20516"," Και τότε, χωρίς καμμία αμφιβολία, οι επευφημίες για αυτούς που σήμερα λένε «όχι» θα γίνουν το «σταύρωσον αυτόν!», θα γίνουν κατακραυγή. Αυτό πρέπει να το γνωρίζουν όλοι. Όσοι έχουν διαφορετική άποψη θα την πουν. Σέβομαι τις αντίθετες απόψεις. Παρακαλώ, όμως, από όλους αυτές τις κρίσιμες, τις δύσκολες ώρες για την πατρίδα, να ακουστούν όλων οι απόψεις. Θα αποφασίσουν με βάση τη συνείδησή τους οι συνάδελφοι το βράδυ. 
Θα πει κάποιος, κυρίες και κύριοι συνάδελφοι: «Υπογράψατε αυτό το οποίο σας έφεραν, επειδή ακριβώς βρεθήκαμε σε αυτήν τη δύσκολη κατάσταση;». Η απάντηση είναι «όχι, ασφαλώς». Όπως έχει αναγνωριστεί από πολλές πλευρές, για πρώτη φορά έγινε ουσιαστική διαπραγμάτευση από δυσμενή, ασφαλώς, θέση, διότι το τραύμα έχει βαθύνει τα τελευταία χρόνια και η αξιοπιστία της χώρας, με τη δυσφήμιση που της έγινε από την προηγούμενη κυβέρνηση και από τον προηγούμενο Πρωθυπουργό, έχει πληγεί σημαντικά. Ωστόσο, παρά τις δυσκολίες της διαπραγμάτευσης, υπάρχουν –και δεν πρέπει να κρυβόμαστε πίσω από το δάχτυλό μας- οδυνηρές ρυθμίσεις ιδιαίτερα για τα εργασιακά. Και αυτές υπάρχουν, γιατί δεν υπήρξε η ποθούμενη βελτίωση της ανταγωνιστικότητας τα προηγούμενα χρόνια και η τρόικα ίσως σπασμωδικά κινούμενη, ζητάει να πάμε προς αυτήν την κατεύθυνση. 
Πρέπει να αναγνωριστεί ότι σώθηκε ο δέκατος τρίτος και ο δέκατος τέταρτος μισθός, ότι χάρη στην παρέμβαση προσωπικά του Προέδρου μας, του Αντώνη Σαμαρά, περιορίστηκε το κακό στις κατώτατες συντάξεις. Θυμάστε ότι ήταν έτοιμο το Υπουργείο Εργασίας, να δεχθεί μειώσεις 35%, οι οποίες έγιναν πολύ μικρότερες. 
Από την άλλη πλευρά -επειδή πρέπει να φωτιστεί και εκείνη η μεριά του λόφου- υπάρχουν και αρκετές θετικές ρυθμίσεις. Δεν νομίζω ότι είναι αρνητική ρύθμιση το ότι σταματάει η φοροκαταιγίδα και το ότι η όποια δημοσιονομική προσαρμογή γίνεται μόνο από τις δαπάνες. Δεν είναι καθόλου αρνητική ρύθμιση, το ότι γίνονται βελτιώσεις στο αρνητικό περιβάλλον, εξαγωγές, αδειοδοτήσεις, σχέδιο για την Ελλάδα φιλικό στην επιχειρηματικότητα. Δεν είναι καθόλου αρνητικό, το ότι έχουμε fast track στη δικαιοσύνη, ότι υιοθετείται για πρώτη φορά μηχανισμός, έτσι ώστε να υπάρξει αναλογία ανάμεσα στις τιμές και στους μισθούς, να κινηθούν οι τιμές προς τα κάτω. Δεν είναι καθόλου αρνητικό, το ότι γίνεται παρέμβαση για τη μείωση της φαρμακευτικής δαπάνης. Είναι κέρδος για τους φορολογούμενους.
Είναι θετικό ότι στηρίζεται λόγω του κουρέματος που γίνεται, το τραπεζικό σύστημα της χώρας. Επίσης, είναι θετικό, το ότι έχουμε μείωση του χρέους των ετήσιων υποχρεώσεων της χώρας κατά 4 ή 5 δισεκατομμύρια ευρώ λιγότερα ετησίως. 
Όλα αυτά πρέπει να τα ξέρουν οι πολίτες που πρέπει να γνωρίζουν ότι χωρίς τη διαπραγμάτευση που έγινε και χωρίς αυτήν τη συγκεκριμένη συμφωνία, δεν ήταν δεδομένα και δεν ήταν αυτονόητα.
Με τη συμφωνία αυτή, εμείς θεωρούμε ότι εκπληρώνουμε τις δεσμεύσεις που είχαμε αναλάβει όταν συγκροτήθηκε η Κυβέρνηση Παπαδήμου και τώρα προχωρούμε στα πρώτα αναγκαία οχυρωματικά έργα, για τη σωτηρία της χώρας. Όμως, αμέσως μετά την ολοκλήρωση του PSI, η χώρα πρέπει να οδεύσει σε εκλογές, οι οποίες δεν είναι μόνο βαλβίδα εκτόνωσης αλλά θα βοηθήσουν να δημιουργηθεί ένα καινούργιο κοινωνικό και πολιτικό κλίμα, γιατί με το σημερινό πολιτικό και κοινωνικό κλίμα, οποιαδήποτε πολιτική, δεξιά ή αριστερή, κεϊσιανή ή φιλελεύθερη, κινδυνεύει να μην έχει τα ποθούμενα αποτελέσματα.
Κυρίες και κύριοι συνάδελφοι, θέλω να τελειώσω με δύο μόνο παρατηρήσεις. Η πρώτη παρατήρηση αφορά στην Ευρώπη. Λέω ως πεπεισμένος ευρωπαϊστής ότι η Ευρώπη πρέπει να δει ξανά τις πολιτικές της. Πρέπει να εγκαταλείψει τις τιμωρητικές προσεγγίσεις. Πρέπει να προχωρήσει σε ολοκλήρωση της δημοσιονομικής της πολιτικής, κυρίως με την έκδοση ευρωομολόγων. 
Είμαι πεπεισμένος ότι οι φωνές προς αυτήν την κατεύθυνση εντείνονται ολοένα και περισσότερο. Όμως, εμείς, μέχρι να προχωρήσει η Ευρώπη προς αυτήν την κατεύθυνση –και θέλω να πιστεύω σύντομα- πρέπει να παραμείνουμε στο στίβο. Και η σημερινή μας απόφαση έχει και αυτό το νόημα, δηλαδή μένουμε στο στίβο της Ευρωζώνης, στο στίβο της Ευρώπης, μέχρι να ληφθούν και οι επόμενες αποφάσεις εκ μέρους των εταίρων μας, έτσι ώστε να μη μείνουμε μόνοι μας, δηλαδή να σωθούν άλλες ευρωπαϊκές χώρες και εμείς να είμαστε ο αποδιοπομπαίος τράγος!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Η τελευταία παρατήρηση, αφορά ένα ερώτημα που πλανάται στα χείλη όλων. Λένε πολλοί «εγγυάσθε την επιτυχία της χώρας, μετά την υπογραφή αυτής της συμφωνίας;». Και πάλι δεν θα μασήσω τα λόγια μου. Την επιτυχία της χώρας, κυρίες και κύριοι συνάδελφοι, την εγγυάται από εδώ και πέρα, μόνο η υπερπροσπάθεια όλων, η απόφαση να αγωνιστούμε για το έθνος, για την πατρίδα μας, η προσπάθεια να βάλουμε στην άκρη τα κόμματα και να προτάξουμε το εθνικό συμφέρον! Πρέπει να δώσουμε μία μάχη για την Ελλάδα, να εκπλήξουμε ευχάριστα τις αγορές, τους επενδυτές, τους εταίρους μας! Αυτό εγγυάται την επιτυχία!
Όμως, μπορώ να σας εγγυηθώ για κάτι άλλο, χωρίς κανένα δισταγμό. Εάν αρνηθούμε την υπερψήφιση, τότε η αποτυχία είναι βέβαιη, η χρεωκοπία είναι βέβαιη! Δεν βάζουμε την υπογραφή μας στη χρεωκοπία της Ελλάδας! Δεν πειραματιζόμαστε με τις ζωές των ανθρώπων!
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"20517"," Ευχαριστούμε τον εισηγητή της Νέας Δημοκρατίας κ. Κωνσταντίνο Χατζηδάκη.
Καλείται να λάβει το λόγο ο ειδικός αγορητής του Κομμουνιστικού Κόμματος Ελλάδας κ. Νικόλαος Καραθανασόπουλος.
Ορίστε, κύριε συνάδελφε, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"20518"," Η συζήτηση που διεξάγεται μέχρι τώρα είναι ιδιαίτερα αποκαλυπτική. 
Κατ’ αρχάς, όσον αφορά την υπόθεση του κατεπείγοντος, ο Αντιπρόεδρος της πιο αδίστακτης Κυβέρνησης που έχει γνωρίσει ο τόπος τις τελευταίες δεκαετίες, είπε το εξής: «Ποιος είναι ο λόγος αυτής της Κυβέρνησης; Για να προλάβουμε το άνοιγμα των αγορών τη Δευτέρα το πρωί». 
Για ποιους δηλαδή; Για τους ραντιέρηδες; Γι’ αυτούς ενδιαφέρεστε; Για τα συμφέροντα των κερδοσκόπων; Φθάσατε, δηλαδή, σε τέτοιο σημείο να υποτάσσετε τα πάντα, ακόμα και τη δυνατότητα να συζητήσει κάποιος για τα συμφέροντα των κερδοσκόπων, των κεφαλαιοκρατών, των αγορών;
Αλήθεια, με ποιου τα συμφέροντα είστε; Πείτε μας εδώ πέρα! Επιβεβαιώνεται απ’ αυτό που είπε ο κ. Βενιζέλος. Εμείς το λέμε καθαρά ως Κομμουνιστικό Κόμμα Ελλάδας και κάνουμε την έκκληση και στους Βουλευτές, ότι τώρα είναι η ώρα της ευθύνης για τον κάθε ένα και την κάθε μία. 
Αναλογιστείτε, με ποιο δικαίωμα πετσοκόβετε τους μισθούς και τις συντάξεις, με ποιο δικαίωμα καταργείτε τις συλλογικές συμβάσεις, με ποιο δικαίωμα δίνετε γη και ύδωρ στους κεφαλαιοκράτες. Τόλμησε να ισχυριστεί ο εισηγητής της Νέας Δημοκρατίας, της συμπολιτευόμενης, ο κ. Χατζηδάκης, τι; Ότι: «Σώσαμε χάρη στις διαπραγματεύσεις, το δέκατο τρίτο και δέκατο τέταρτο μισθό». 
Λέει ψέματα. Είναι ψεύτες και ψεύτες ολκής, διότι, ποιο είναι το αποτέλεσμα; Η μείωση κατά 22% του κατώτερου μισθού, από 751 ευρώ σε 586 ευρώ, δηλαδή, 490 ευρώ σκάρτα καθαρά, σημαίνει τι; Σημαίνει απώλεια με απλές πράξεις 3,1 μισθών. Και η δε μείωση κατά 32% για τους νέους κάτω από είκοσι πέντε χρονών, δηλαδή, από 751 ευρώ στα 527 ευρώ μεικτά και στα 440 καθαρά, σημαίνει ότι θα έχουν απώλειες άμεσα, εδώ και τώρα 4,2 μισθούς. Κι εσείς λέτε ότι σώσατε δέκατο τρίτο και δέκατο τέταρτο μισθό; Σε ποιον τα πουλάτε αυτά; 
Αυτές οι απώλειες θα είναι άμεσες αλλά και έμμεσα θα έχουμε πολύ περισσότερες, που αυτό θα γίνει μέσα από την κατάργηση των συλλογικών συμβάσεων και την αντικατάστασή τους από τις ατομικές συμβάσεις. Από αυτήν τη διαδικασία, χάνουν όλοι οι εργαζόμενοι. Καταδικάζετε, δηλαδή, το σύνολο της εργατικής τάξης σε μισθούς φτώχειας και εξαθλίωσης, σε εργασιακές συνθήκες γαλέρας. 
Εδώ μπαίνει το μεγάλο ερώτημα: Από αυτήν την επιλογή που θα κάνετε, ποιος θα κερδίσει αύριο το πρωί; Οι χαμένοι είναι σίγουρα οι εργαζόμενοι. Ποιος θα κερδίσει; Ο ΣΕΒ ο Σύνδεσμος Ελλήνων Βιομηχάνων, οι επιχειρηματικοί όμιλοι, οι μονοπωλιακοί όμιλοι, οι ξένες πολυεθνικές που έχουν υποκαταστήματα εδώ. Γι’ αυτούς, λοιπόν, δουλεύετε; Για να κερδίσουν αυτοί; 
Από αυτήν τη λογική, αποκαλύπτεται ότι σε αυτό που δίνετε όρκους πίστης και η σημερινή Κυβέρνηση η πολυκομματική, δηλαδή στην ενίσχυση της ανταγωνιστικότητας, επιβεβαιώνετε αυτό το θέμα. Δεν έχει να κάνει με τεχνοκρατικά ζητήματα, δεν έχει τεχνοκρατικό περιεχόμενο. Έχει αυστηρά ταξικό περιεχόμενο. Η υπόθεση της ανταγωνιστικότητας, οδηγεί στη θωράκιση και ενίσχυση του καπιταλιστικού κέρδους και πηγή αυτού του κέρδους, είναι πάντα και μόνο η απλήρωτη εργασία. 
Πόσο θα μεγαλώσει, λοιπόν, αυτό το καπιταλιστικό κέρδος; Όσο θα μεγαλώνει η απλήρωτη εργασία, όσο δηλαδή θα έχουν οι κεφαλαιοκράτες ένα μεγαλύτερο κομμάτι του κοινωνικά παραγόμενου πλούτου. Γι’ αυτό λέμε ότι τα μέτρα αυτά ήρθαν για να μείνουν. Δεν είναι προσωρινά, δεν θα ξεπεραστούν με το ξεπέρασμα της κυκλικής καπιταλιστικής κρίσης. 
Γι’ αυτό επιβεβαιώνεται για ακόμη μία φορά ότι αυτό που σας ενδιαφέρει, είναι να είναι πιο φτηνή η εργατική δύναμη, για να έχουν περισσότερα κέρδη οι κεφαλαιοκράτες. Γι’ αυτό, στο όνομα της κερδοφορίας και στο βωμό της, θυσιάζετε την ικανοποίηση των λαϊκών αναγκών. Αυτό επιβεβαιώνει και κάτι άλλο, αυτό που τόνισε από την πρώτη στιγμή το Κομμουνιστικό Κόμμα Ελλάδας, ότι δεν σας απασχολεί ούτε εσάς ούτε τους συνεταίρους σας της τρόικας, της Ευρωπαϊκής Ένωσης και του Διεθνούς Νομισματικού Ταμείου, το πώς θα προχωρήσει η δημοσιονομική εξυγίανση. Δεν είναι αυτό το βασικό ερώτημα το οποίο έχετε, δεν είναι το βασικό θέμα, απλά και μόνο το πώς θα διαχειριστείτε την καπιταλιστική κρίση αλλά πάνω από όλα η επόμενη μέρα της καπιταλιστικής ανάπτυξης που θα ακολουθήσει την κρίση. Μία ανάπτυξη, η οποία θα έχει αβέβαιο και προσωρινό χαρακτήρα και θα οδηγήσει σε ακόμα μεγαλύτερη κρίση, μία ανάπτυξη που προϋποθέτει εξαθλιωμένους εργαζόμενους και χρεοκοπημένο το λαό.  
Επειδή ξέρετε πολύ καλά αυτά τα αδιέξοδα, καταφεύγετε σε τρομοκρατικά διλήμματα. Κουνάτε το χέρι στο λαό το τελευταίο διάστημα. Τον απειλείτε και του λέτε: «Δεν μπορείτε να πείτε όχι, σας απαγορεύουμε να πείτε όχι, μπροστά στο μεγαθήριο που προέρχεται από τη νέα δανειακή σύμβαση και το νέο μνημόνιο». Αυτό είναι η έκφραση του σύγχρονου ραγιαδισμού, η σύγχρονη έκφραση του «σφάξε με αγά μου να αγιάσω».
Σ’ αυτό καλείτε το λαό. Εμείς, λοιπόν, λέμε «όχι». Υπάρχει και η σύγχρονη εκδοχή του «φωτιά και τσεκούρι στους προσκυνημένους» και σ’ αυτό καλούμε τον ελληνικό λαό να ξεσηκωθεί. Διότι ο λαός, μ’ αυτά τα οποία κάνετε είναι χρεωκοπημένος και τελειωμένος. Η σύμβαση την οποία εφαρμόζετε και την οποία θέλετε να ψηφίσει η Βουλή, αποτελεί τον ορισμό, την επιτομή της λαϊκής χρεωκοπίας. 
Αλήθεια, ποιον εξυπηρετεί το δίλημμα «σύμβαση και παραμονή στο ευρώ ή απόρριψη και δραχμή;». Δεν αποτελούν τις δύο όψεις του ίδιου νομίσματος; Αυτό το δίλημμα δεν το έχει ο λαός. Το δίλημμα «ποιον από τους δύο δρόμους να ακολουθήσουμε» το έχει η πλουτοκρατία και η αστική τάξη. Και αυτό το λέμε, γιατί και στη μία και στην άλλη περίπτωση είτε με εσωτερική είτε με εξωτερική υποτίμηση, θα έχουμε πολύ πιο φθηνή εργατική δύναμη και χρεωκοπία για το λαό, για να σωθούν οι κεφαλαιοκράτες, οι επιχειρηματικοί όμιλοι. Γι’ αυτό ακριβώς λέμε ότι αυτό το πράγμα είναι ψευτοδίλημμα και αποτελεί πάρα πολύ φθηνή επιχειρηματολογία, πολύ μεγάλη καινοφάνεια το «ευρώ ή δραχμή». Δηλαδή, αυτό που σας ενδιαφέρει, είναι σε τι νόμισμα θα αποτιμηθεί η λαϊκή φτώχεια και η λαϊκή εξαθλίωση; Αυτό που σας ενδιαφέρει, είναι το αν θα αποτιμάται η φτώχεια και η εξαθλίωση σε δραχμές ή αν θα αποτιμάται σε ευρώ; 
Και στο κάτω-κάτω, ακριβώς επειδή έχετε όλα αυτά τα προβλήματα, όλες αυτές τις αδυναμίες να απαντήσετε σ’ αυτά τα βασικά ερωτήματα, καταφεύγετε σε διάφορες ιδεοληψίες και σε ψεύτικους εχθρούς. Λέτε ότι είναι ο κρατισμός. Η Ελλάδα, λέει, είναι η τελευταία «Σοβιετία». Πού το βρήκατε αυτό; Το κράτος που υπάρχει στην Ελλάδα είναι το κράτος των καπιταλιστών, το κράτος των κεφαλαιοκρατών, το αστικό κράτος που χρεωκοπεί. Το αστικό κράτος χρωκοπεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και από αυτήν την άποψη, επιβεβαιώνεται ότι το βασικό πρόβλημα το οποίο έχει να αντιμετωπίσει η εγχώρια αστική τάξη, αλλά και η Ευρωπαϊκή Ένωση ως διακρατικός ιμπεριαλιστικός οργανισμός είναι το εξής. Δεν είναι η διαχείριση του χρέους της Ελλάδας, του δημόσιου χρέους. Είναι πολύ μικρό για να είναι πρόβλημά τους, είναι πολύ μικρό για τα μεγέθη τους. Αυτό που τους απασχολεί, είναι με ποιο τρόπο θα απαντήσουν στην καπιταλιστική κρίση, με ποιον τρόπο θα απαντήσουν στις αντιφάσεις και τις αντιθέσεις, στην όξυνση της ανισομετρίας σε επίπεδο Ευρωπαϊκής Ένωσης και να ξεπεράσουν τις δυσκολίες, που έχει στην αναπαραγωγή του το υπερσυσσωρευμένο κεφάλαιο. Και ο μόνος τρόπος για να ξεπεράσουν αυτές τις δυσκολίες, είναι η καταστροφή. Πρώτα και κύρια της εργατικής δύναμης και μετά η προσωρινή καταστροφή ενός τμήματος του υπερσυσσωρευμένου κεφαλαίου. Μ’ αυτόν τον τρόπο, θέλουν να θωρακίσουν την ανταγωνιστικότητα και την κερδοφορία. 
Αυτή η κατάσταση, έχει διαμορφώσει ρωγμές στο αστικό πολιτικό σύστημα και αυτές οι ρωγμές στο αστικό πολιτικό σύστημα, προέρχονται από τα αδιέξοδα της αστικής διαχείρισης είτε είναι δημοσιονομικής πειθαρχίας είτε είναι επεκτατική πολιτική. Δεν μπορεί να διαχειριστεί την καπιταλιστική κρίση, δεν μπορεί να απαντήσει σ’ αυτήν. 
Όμως και από την παρέμβαση του λαού, είναι φοβισμένοι οι αστοί και οι εκπρόσωποί τους, γιατί το σύνολο των εναλλακτικών λύσεων που προβάλλουν καθημερινά είναι αναποτελεσματικές και όλες έχουν ένα χαρακτηριστικό, την αντιλαϊκότητα. Διότι το σύστημα, έχει εξαντλήσει τα ιστορικά του όρια. Δεν μπορεί να δώσει ούτε ένα κομμάτι ψωμί που έδινε σε άλλες εποχές για να εξαγοράσει συνειδήσεις. Σήμερα δεν έχει αυτήν τη δυνατότητα ελιγμών. 
Και από αυτήν την άποψη, επειδή ακριβώς βρίσκεται σ’ αυτήν την αδυναμία, είναι φοβισμένη η αστική τάξη, ζητάει όρκους υποταγής και όρκους πίστης από τα πολιτικά κόμματα στη «λυκοσυμμαχία» της Ευρωπαϊκής Ένωσης, στο να μην αμφισβητηθεί η πορεία της Ελλάδας στον ευρωμονόδρομο. Ε, λοιπόν, εμείς αυτόν τον όρκο υποταγής, δεν πρόκειται να τον δώσουμε. Δεν θα υπογράψουμε δήλωση, γιατί ξέρουμε πολύ καλά ότι η Ευρωπαϊκή Ένωση δεν αλλάζει και ότι αυτή η «λυκοσυμμαχία», μόνο προβιά μπορεί να αλλάξει αλλά πάντοτε στην ουσία της, θα γίνεται όλο και πιο αντιδραστική και επικίνδυνη για τους λαούς. 
Και γι’ αυτόν ακριβώς το λόγο, επειδή τα αστικά πολιτικά κόμματα έχουν δυσκολίες, προσπαθούν και θέλουν να βάλουν στο παιχνίδι και εφεδρείες. Όπως εφεδρεία του συστήματος είναι η λογική της αριστερής διαχείρισης, της αριστερής κυβέρνησης και διακυβέρνησης. Και είναι εφεδρεία, γιατί μ’ αυτόν τον τρόπο, η αστική τάξη θέλει να κερδίσει χρόνο, για να μπορέσει να ανασυντάξει τις δυνάμεις της. Αυτό θέλει να κάνει και να επιτεθεί ως οδοστρωτήρας με μεγαλύτερη σφοδρότητα στο λαό.
Όλα αυτά τα ζητήματα, δεν απαντούν στη μεγάλη αντίφαση της εποχής: Πώς είναι δυνατόν, να υπάρχουν όλες οι δυνατότητες για να ζουν οι λαοί ευτυχισμένοι, πώς είναι δυνατόν να υπάρχουν οι δυνατότητες της επιστημονικής προόδου της τεχνολογίας, τα μέσα και η παραγωγικότητα της εργασίας να έχουν ανέβει κι όμως ο άμεσα παραγωγός του πλούτου να περνάει καλύτερα;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
 Ο κύριος Αντιπρόεδρος μας απείλησε. Πείτε πρόταση, πείτε διέξοδο, εμείς τη λέμε καθαρά, φωναχτά και δεν ντρεπόμαστε. Ναι, εμείς μπορούμε να το ισχυριστούμε, ενώ εσείς δεν μπορείτε να το ισχυριστείτε, ότι θα έχουμε διασφαλισμένη εργασία για όλους, ότι θα έχουμε μισθούς που θα καλύπτουν το σύνολο των σύγχρονων και διευρυμένων λαϊκών αναγκών, ότι θα έχουμε συντάξεις αξιοπρέπειας, ότι θα υπάρχει ελεύθερος χρόνος για όλους τους ανθρώπους, να μπορούν να αξιοποιούν τον πολιτισμό, τον αθλητισμό, την παιδεία, την υγεία, χωρίς διάκριση στην τσέπη. Γιατί μπορεί ο άνθρωπος να ζει ευτυχισμένος. Ποιος τον εμποδίζει; Το καπιταλιστικό κέρδος.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
 Ολοκληρώνω, κυρία Πρόεδρε.
Έτσι, λοιπόν, ο πλούτος που δημιουργείται και στη χώρα μας φτάνει με μία προϋπόθεση: Την κατάργηση του καπιταλιστικού κέρδους, δηλαδή του όλο και μεγαλύτερου τμήματος που παράγει με τον ιδρώτα του ο λαός και τον κλέβουν οι καπιταλιστές ιδιοκτήτες.
Γι’ αυτόν ακριβώς το λόγο, πρέπει να γίνουν λαϊκή περιουσία τα βασικά και συγκεντρωμένα μέσα παραγωγής, πρέπει να φύγουμε από την Ευρωπαϊκή Ένωση και να υπάρξει μερική διαγραφή του χρέους, που προϋποθέτει αλλαγή της τάξης στην εξουσία, από την εξουσία του κεφαλαίου δηλαδή να περάσουμε στην εξουσία της εργατικής τάξης και των λαών.
Έτσι, λοιπόν, επαναφέρω –και ολοκληρώνω μ’ αυτό, κυρία Πρόεδρε- το βασικό ερώτημα σε όλους μας: Με ποιον θα συμπαραταχθείτε; Με τον Τσαρλς Νταλάρα, με το Μπαρόζο και τη Λαγκάρντ, με τον αρχιτραπεζίτη πρωθυπουργό, της πιο αντιδραστικής Κυβέρνησης του μαύρου μετώπου ή με το λαό που αγωνίζεται; 
Γιατί χρέος σήμερα του λαού, είναι να μην ψηφιστεί η δανειακή σύμβαση και το νέο μνημόνιο, να ανατραπεί η Κυβέρνηση του μαύρου μετώπου, της αντίδρασης και της τρομοκρατίας, να ξεκουμπιστεί η τρόικα και οι εγχώριοι σύμμαχοί της από την Ελλάδα. Τώρα είναι η ώρα της λαϊκής αντεπίθεσης, της λαϊκής συμμαχίας, της συμπόρευσης στον αγώνα και στις κάλπες με το ΚΚΕ, για να ανοίξει ο ελπιδοφόρος δρόμος που υπηρετεί τα συμφέροντα του λαού.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
 Όπως είχαμε δεσμευτεί, καταθέτουμε την πρόταση για ονομαστική ψηφοφορία και επί της αρχής και επί του συνόλου των άρθρων.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20519"," Ευχαριστούμε τον κ. Καραθανασόπουλο, ειδικό αγορητή του Κομμουνιστικού Κόμματος Ελλάδος.
Καλείται να λάβει το λόγο ο ειδικός αγορητής του Λαϊκού Ορθοδόξου Συναγερμού, κ. Κωνσταντίνος Κιλτίδης.
Παρακαλώ, κύριε Κιλτίδη, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"20520"," Ευχαριστώ, κυρία Πρόεδρε.
Αγαπητοί συνάδελφοι, σε τούτην τη δύσκολη στιγμή και μέρα η ορκωμοσία των νέων συναδέλφων, που τα γεγονότα έφεραν, θύμισε σε όλους τον όρκο για την πατρίδα και το δημοκρατικό πολίτευμα και προφανώς αυτή η ιστορική στιγμή έχει να κάνει για τα τρία ζητήματα, που είναι η πατρίδα, η δημοκρατία και η κοινωνία. Και από την άλλη πλευρά, η Ευρωπαϊκή, Ένωση που απώλεσε προ πολλού τον προσανατολισμό του ελληνικού, του ρωμαϊκού και του χριστιανικού πολιτισμού και τελευταίως φαίνεται ότι χάνει και τα θεσμικά της γνωρίσματα.
Όχι μόνο οι Βρυξέλλες, η έδρα και τα θεσμικά όργανα, αλλά κατά έναν απροκάλυπτο τρόπο το Βερολίνο και το Παρίσι, έχουν καταστεί τα κέντρα αποφάσεων για τις τύχες των λαών της Ευρωπαϊκής Ένωσης. 
Είναι η ώρα νομίζω και δεν μπορεί να γίνει κι αλλιώς, αγαπητοί συνάδελφοι, ο αέναος νόμος της μετατροπής να ισχύσει κι εδώ. Η ποσοτική συσσώρευση θα φέρει την ποιοτική μετατροπή στην Ευρωπαϊκή Ένωση.
Οι αλυσίδες αυτού που βιώνουμε τώρα, θα σπάσουν. Το έγκλημα γεννά έγκλημα, έλεγε ο Σίλερ. Και όσοι βρεθήκαμε σε εκείνη τη δύσκολη στιγμή και για την πατρίδα και για την κοινωνία, εκείνον το Μάιο του 2010, οδηγηθήκαμε με αξιοπρέπεια και δεοντολογία στο συμβιβασμό μιας πραγματικότητας, που για πρώτη φορά ήρθε μπροστά μας. 
Ένας σοφός δάσκαλος από τη Μακεδονία, από τη Νομική της Θεσσαλονίκης, λέει ότι ο δεύτερος συμβιβασμός γεννά συμβιβασμένους και δεν είναι συμβιβασμός, καθιστά τον πολίτη συμβιβασμένο. Και αυτό, έρχεται να πιστωθεί στην εδραιωμένη πεποίθησή μας ότι συθέμελα πλέον η πατρίδα, η δημοκρατία και η κοινωνία δοκιμάζονται, απ’ όποια σκοπιά και αν κάποιος το δει.
Πολλές φορές έχω καταθέσει μια από τις ιστορικές παραδοχές που έκανα από τα νεανικά μου χρόνια. Η μια, είχε να κάνει με το ποιος πολιτικός είναι άξιος προπάντων σε μια μικρή χώρα. Και λέει ο ιστορικός ότι είναι εκείνος που καταφέρνει να ταυτίζει τα συμφέροντα της πατρίδος του με τα συμφέροντα εκείνων που μπορούν να τα επιβάλουν ή αν η ώρα το φέρει, ο ίδιος να οδηγήσει την πατρίδα του στη θυσία. 
Η δεύτερη ιστορική παραδοχή, έχει να κάνει με τις ιστορικές στιγμές και τις πράξεις των πολιτικών. Βρίθει η ιστορία από παραδείγματα ότι αυτό που κατόπιν η ιστορία αποκαλεί με τεκμηριωμένη καταγραφή ότι ήταν προδοσία ή προδότης ο πολιτικός, δεν είχε να κάνει με τη συνήθη έκφραση του συρμού ή του λαϊκισμού. Ούτε είχε να κάνει με την πρόθεση του πολιτικού, αν αυτός είχε την πρόθεση να είναι προδότης, να είναι εφιάλτης, να είναι αργυρώνητος. Έχει να κάνει με το αποτέλεσμα, αν αυτό επιφέρει την ιστορική καταγραφή της προδοσίας. 
Έτσι καταγράφηκαν στην ιστορία οι μεγαλύτερες προδοσίες και έτσι χαρακτηρίστηκαν οι περισσότεροι προδότες. Και δεν το λέω για να υπονοήσω κάτι. Προφανώς, όμως, για τις επόμενες γενιές και για τα επόμενα χρόνια είναι δεδομένο ότι αυτή η ιστορική στιγμή δεν μπορεί να εκφύγει της ιστορικής καταγραφής. Είναι αδιανόητο να συμβεί αυτό. Κάποιοι ματαιοπονούν αν νομίζουν  ότι κάτι τέτοιο θα συμβεί. 
Ο Λαϊκός Ορθόδοξος Συναγερμός στήριξε την πρώτη αναγκαιότητα, τον πρώτο συμβιβασμό. Ανέχθηκε την τραγική ανάγκη δημιουργίας μιας κυβέρνησης που δεν ήταν αυτό που ζητούσε κυβέρνηση συνευθύνης, συστράτευσης, μάχης και σωτηρίας. 
Πρότεινε ανάταξη δυνάμεων σε ανύποπτο χρόνο προ διμήνου για μάχη και σωτηρία. Δεν εισακούστηκε. 
Πρότεινε να συνεχισθεί η προσπάθεια για την αναπτυξιακή πρόταση –μικρό Μάρσαλ το λέμε- και τίποτα απ’ αυτό δεν έγινε. 
Είδε τα δυο χρόνια να μην υλοποιείται, όπως θα έπρεπε, όχι η επιταγή της τρόικας, αλλά αυτά που από μόνοι μας έπρεπε να διορθώσουμε κατά των παραλείψεων, των αμελειών και των εγκληματικών λαθών τριάντα ετών σ’ αυτόν τον τόπο. Τίποτα απ’ αυτά δεν έγινε. 
Και είδε και κάτι άλλο, ότι εάν 73 δισεκατομμύρια ευρώ είναι αυτά που δόθηκαν αυτήν την περίοδο, τίποτα απ’ αυτά δεν έφτασε στην κατανάλωση. Όλα πήγαν για τις υποχρεώσεις.
Σε τι να προσδοκά άραγε κανείς για κάτι καλύτερο απ’ αυτή τη διαδικασία; 
Δεν είναι αλλαγή σε τίποτα η πορεία του Λαϊκού Ορθόδοξου Συναγερμού. Είναι η συνεχής πορεία του πατριωτικού και λαϊκού καθήκοντος και διάσωσης της κοινωνίας και των μελλοντικών γενεών. Δεν σώζονται οι μελλοντικές γενιές με την επίκληση δήθεν της οικονομικής ενίσχυσης. 
	Τολμώ να πω, αγαπητοί συνάδελφοι, ότι στη σημερινή μέρα που φτάσαμε, όλοι ξέρουμε τι δεν θέλουμε. Φοβάμαι όμως ότι δεν ξέρουμε τι και πώς το θέλουμε και εκεί είναι ο μεγάλος διχασμός και εκεί είναι αν θέλετε, οι παλινωδίες που παρουσιάζονται και εκεί οι διαφορετικές απόψεις παίρνουν διαστάσεις και μεγεθύνονται.
	Εμείς, πιστοί στην πατριωτική και λαϊκή αντίληψη και στα ιδεολογικά μας οράματα, λέμε αλήθειες ξεκάθαρες και θέτουμε προτάγματα. Ιδεολογικό ζήτημα μείζον είναι ο ιδιωτικός τομέας. Καμμία δημοσιονομική επιβάρυνση, απολύτως καμμία. Εταίροι κοινωνικοί λειτουργούν κατά τη συνταγματική επιταγή. Την παρακάμπτω. Προτάσσω την ιδεολογική πρόταση, το ιδεολογικό πρόταγμα ότι ο ιδιωτικός τομέας μόνο συνεισφέρει σ’ αυτήν τη δημοσιονομική αταξία. Μόνο συνεισφορά έχει, διότι ομολογείται και πανθομολογείται ότι είναι δεδομένο ότι αρνητικά θα συνεισφέρει αν εφαρμοστεί αυτό το δεύτερο μνημόνιο. Αν ο ιδιωτικός τομέας έφταιγε για την ανταγωνιστικότητα, τότε θυμίζω σε κάποιους ότι η Ουγκάντα και η Νιγηρία, θα έπρεπε να είναι πρώτες χώρες στην ανταγωνιστικότητα με τα χαμηλά ημερομίσθια και δεν κοιτάει κανένας ούτε τη γραφειοκρατία, ούτε το ακριβό χρήμα.
	Έχω πάνω από ένα χρόνο, που αναρωτιέμαι μαζί με άλλους συναδέλφους πού είναι οι πράξεις νομοθετικού περιεχομένου για προστασία των δανειοληπτών. Αποσπασματικά κάθε εξάμηνο δίνουμε παράταση για τις καταθέσεις, ενώ εδώ υπάρχει επιταγή, όπως με νόμους περικόψαμε μισθούς και συντάξεις, διά νόμου να υποχρεωθούν οι τράπεζες, να δώσουν την προβλεπόμενη παράταση. 
Ένστολοι: Φτάσαμε στο σημείο, να τίθενται στη «μέγγενη» των συζητήσεων η φύλαξη και η άμυνα -αν είναι δυνατόν- και ακούγονται φωνές ότι αυτό δεν αγγίζει συθέμελα τα θεμέλια αυτής της πολιτείας. 
Λαθρομετανάστες: Δεν είναι επίκληση ιδεοληψίας. Είναι μέγιστο ζήτημα. Αν σ’ αυτήν την κατάρα που μας βρήκε δεν αντιδράσει το πολιτικό σύστημα, η λαθρομετανάστευση, θα καταστεί όχι μείζον θέμα αλλά θα καταστεί η καταστροφή, όσα μνημόνια και αν υλοποιηθούν, όσες ενισχύσεις κι αν υπάρξουν. Τσιμουδιά η Ευρωπαϊκή Ένωση, τσιμουδιά οι ελληνικές κυβερνήσεις στη διαπραγμάτευση με την Ευρωπαϊκή Ένωση.
	Αγαπητοί συνάδελφοι, το ζήτημα είναι πολιτικό, βαθύτατα πολιτικό. Απουσιάζει η αλήθεια. Εκτός από την τρομοκρατία που βλέπουμε στην ενημέρωση, είναι και οι θεσμικές μετατροπές που έπρεπε να προβληθούν εδώ και πολύ καιρό. Έχει χαθεί το 15% της οικονομίας και τελικώς, γεννάται ένα ερώτημα, μήπως όλοι αυτοί που μας δάνειζαν τόσα χρόνια δεν επεδίωκαν τη χρεοκοπία μας αλλά τον εξουσιασμό αυτής της χώρας, γιατί οτιδήποτε άλλο υπάρχει σ’ αυτήν την πατρίδα, σ’ αυτήν τη χώρα, δεν μπορεί αλλιώς να εκχωρηθεί; Δεν ομιλώ για την εθνική κυριαρχία. Ομιλώ για ό,τι έμεινε ως ιστόρημα από τον ιδρώτα και το αίμα των προγόνων μας, για να εκμεταλλευθεί στο μέλλον αυτή η πατρίδα, αυτός ο τόπος. Μόνο υπανάπτυκτοι δίνουν όπως-όπως αυτά που έχουν κάτω από τα εδάφη τους και δεν είναι τυχαία αυτά σε ερημωμένες περιοχές ή αλλού. Όταν θα φτάσει ο Έλληνας να είναι καταδυναστευμένος, τότε προφανώς και στο Κιλκίς και κάπου αλλού, άνθρωποι που δεν διαπραγματεύονται την κατοικία τους και το χωράφι τους και το νερό τους, μπορεί να φτάσουν στο σημείο να το εκχωρήσουν.
	Ομόλογα επιχειρήσεων: Πού το είδατε αυτό; Τη Δευτέρα, αν ψηφιστεί αυτό το μνημόνιο, πενήντα τουλάχιστον ελληνικές επιχειρήσεις θα κλείσουν. Πήραν το Δεκέμβριο του 2010 ομόλογα από τις υποχρεώσεις του ελληνικού δημοσίου με 25% έκπτωση. Αυτήν τη στιγμή, καλούνται να δώσουν κι άλλα 50%. Αντιλαμβάνεστε ότι αν είναι 50, 30, 40, 60 εκατομμύρια η περιουσία τους και τα έχουν καταθέσει στις τράπεζες, πώς αυτοί θα ξαναπορευτούν;
	Αγαπητοί συνάδελφοι, εδώ που φτάσαμε, η υπόθεση αγγίζει το αίμα και το μυελό των οστών πατρίδος και κοινωνίας και αυτά δεν εκχωρούνται.
Ο Λαϊκός Ορθόδοξος Συναγερμός κατά το πρόταγμά του, είναι εκφραστής της πατριωτικής και λαϊκής αντίληψης ζωής. Και ζητάμε αυτήν τη στιγμή να υπάρξει η δέουσα αφύπνιση, γιατί καραδοκούν οι εχθροί της πατρίδος και τα εθνικά ζητήματα είναι πιθανόν να οξυνθούν. Οι λύκοι στην κυριολεξία είναι στη μάντρα της πολιτείας. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής, κ. ΕΥΑΓΓΕΛΟΣ ΑΡΓΥΡΗΣ )
Η σωτηρία δε αυτής της πατρίδος, δεν βρίσκεται πουθενά αλλού. Βρίσκεται στο αίμα της και στο δίκιο της. Αυτό προστάζουν οι πρόγονοι και αν αυτό δεν συμβεί και αν δεν καταδικαστεί αυτή η προσπάθεια με τη διαπραγμάτευση, που δεν έγινε ποτέ και με την αλληλεγγύη των Ευρωπαίων, που δεν την είδαμε ποτέ, δεν θα αξίζουμε ούτε πατρίδα ούτε Ευρώπη που ονειρευτήκαμε να έχουμε. 
(Χειροκροτήματα από την πτέρυγα του ΛΑΟΣ)","ΚΩΝΣΤΑΝΤΙΝΟΣ ΚΙΛΤΙΔΗΣ",226
"20521"," Ο ειδικός αγορητής του ΣΥΡΙΖΑ, κ. Δημήτριος Παπαδημούλης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20522"," Ευχαριστώ, κύριε Πρόεδρε. 
Κυρίες και κύριοι συνάδελφοι, αυτή την ώρα, χιλιάδες λαού έχουν κατακλύσει την πλατεία Συντάγματος και τους γύρω δρόμους. Χιλιάδες λαού, κατευθύνονται με όλα τα μέσα προς τα εκεί. Μαζικά, οργανωμένα, μαχητικά και πάνω απ’ όλα ειρηνικά, για να φωνάξουν ένα δυνατό «ΟΧΙ» στην πολιτική του μνημονίου, της ύφεσης, της φτώχειας, της ανεργίας, της κοινωνικής χρεοκοπίας, που φέρνει με μαθηματική βεβαιότητα και την ασύντακτη χρεοκοπία, που εσείς ξορκίζετε στα λόγια αλλά προωθείτε στην πράξη, τη στιγμή και με τους όρους που βολεύουν τους δανειστές μας και τις τράπεζες. 
Η δική μας Αριστερά, είναι μια δύναμη δημοκρατίας, δημοκρατικής ομαλότητας, μαζικών, οργανωμένων, περιφρουρημένων, ειρηνικών αγώνων για κοινωνικές αλλαγές. 
Σήμερα η Ελλάδα αλλά και η Βουλή –και όλοι το νιώθουν- ζει την αρχή του τέλους ενός χρεοκοπημένου τρόπου διακυβέρνησης της χώρας, ενός τελειωμένου κομματικού και πολιτικού συστήματος. 
ΠΑΣΟΚ και Νέα Δημοκρατία χρεοκόπησαν τη χώρα, χρεοκόπησαν την κοινωνία και είναι αδύνατο να τη σώσουν. Δεν πείθουν στο ρόλο του διασώστη. Γι’ αυτό και θα τιμωρηθούν σκληρά στην κάλπη από τους Έλληνες πολίτες. Όποτε και να στήσουν τις κάλπες. 
ΠΑΣΟΚ και Νέα Δημοκρατία, κυβερνώντας εναλλάξ για δεκαετίες, έφτιαξαν την Ελλάδα των ελλειμμάτων, του χρέους, της παραγωγικής αποσάθρωσης της διοικητικής αποδιοργάνωσης. Την Ελλάδα των υψηλών δαπανών για πελατειακές σπατάλες, δώρα και προνόμια στους οικονομικούς ολιγάρχες, περιττή γραφειοκρατία και διαφθορά, χωρίς κοινωνικό κράτος, χωρίς σοβαρή δημόσια παιδεία και υγεία. Την Ελλάδα των χαμηλών φορολογικών εσόδων αλλά και των μεγάλων φορολογικών ανισοτήτων, της κομματικοποιημένης, ακριβής και αναποτελεσματικής διοίκησης, της παραγωγικής αποσάθρωσης, της καταναλωτικής ψευδαίσθησης με δανεικά και την όξυνση των κοινωνικών ανισοτήτων. Έφτιαξαν την Ελλάδα της διαφθοράς, της μίζας, της αρπαχτής που αντί για τη δημιουργική πρόοδο, τη στηριγμένη στη σκληρή δουλειά καλλιέργησε για δεκαετίες την ιδεολογία του «κονέ» και της ήσσονος προσπάθειας. Έχτισε ένα ολόκληρο σύστημα παραγωγής και διανομής πλούτου, στηριγμένου στην υπερπροστασία και την ασυλία της πολιτικής ελίτ και στις προνομιακές σχέσεις με τους ολιγάρχες του πλούτου και των Μέσων Μαζικής Ενημέρωσης. 
ΠΑΣΟΚ και Νέα Δημοκρατία, έχτισαν χέρι-χέρι για δεκαετίες την Ελλάδα της αναξιόπιστης πολιτικής ηγεσίας, του «άλλα λέμε όταν είμαστε Αντιπολίτευση και άλλα κάνουμε όταν γινόμαστε Κυβέρνηση», την Ελλάδα, που κατανέμει πάρα πολύ άδικα και τα βάρη -όταν πρόκειται για θυσίες- και τα οφέλη όταν έχουμε ανάπτυξη. 
Πριν από λίγα χρόνια –επειδή λέτε ότι σε όλες αυτές τις αμαρτίες εμείς, οι Αριστεροί, σας παρασύραμε- φωνάζαμε και στη Νέα Δημοκρατία και στο ΠΑΣΟΚ: Μην ξοδεύετε δεκάδες δισεκατομμύρια ευρώ για τη φιέστα των Ολυμπιακών Αγώνων με τις μίζες, με τα C4I, με τους Χριστοφοράκους. Και μας λέγατε ότι υπονομεύουμε τον εκσυγχρονισμό και την εθνική προσπάθεια.
Αυτή η κυβερνητική πολιτική, η δική σας, έφερε το μνημόνιο Νο1. Και το μνημόνιο Νο1 χειροτέρευσε τα πράγματα, γιατί ήταν κομμένο και ραμμένο στα μέτρα των δανειστών μας. Ήταν και η συνταγή επικίνδυνη για τον ελληνικό λαό και ο μάγειρας, η κυβέρνηση του ΠΑΣΟΚ, κακή. Και το μνημόνιο Νο1 δύο χρόνια μετά έχει φέρει μεγάλη ύφεση, μεγάλη ανεργία, μεγάλη φτώχεια και μονόπλευρη -σε βάρος των ασθενέστερων- κατανομή των βαρών. Και αυτά τα δύο χρόνια δεν έγινε τίποτα για τη φοροδιαφυγή, την παραοικονομία, την αναδιοργάνωση της διοίκησης, την απλούστευση της νομοθεσίας, τον περιορισμό της ατιμωρησίας και της διαφθοράς.
Αντίθετα, όλα αυτά φούντωσαν κι έτσι ήρθε η κατάρρευση της κυβέρνησης του ΠΑΣΟΚ, η παραίτηση Παπανδρέου και η αντικατάστασή του από τον κ. Παπαδήμο με τρικομματική συγκυβέρνηση. Άλλαξε ο αρχιμάγειρας, ανακατεύτηκαν και περισσότεροι στην κουζίνα αλλά η συνταγή έμεινε η ίδια κι έγινε χειρότερη. 
Και από το τούνελ της ύφεσης, μας οδηγείτε στο βαρέλι δίχως πάτο του μνημονίου Νο2, το οποίο επιβάλλει ακόμα πιο άγριες θυσίες από το πρώτο μνημόνιο, μονόπλευρα και πάλι, σε μισθωτούς, συνταξιούχους, άνεργους, περικόπτει βάναυσα το κοινωνικό κράτος και τα δίνει όλα στους τραπεζίτες. Όχι μόνο δεν αγγίζει τους ισχυρούς αλλά τους δίνει και μπόνους. Όταν κόβετε με αυτό το μνημόνιο από κάθε χαμηλόμισθο τουλάχιστον 2.000 ευρώ το χρόνο, σημαίνει ότι σε έναν επιχειρηματία που έχει στη δούλεψή του εκατό εργαζόμενους, του δίνετε με μία υπογραφή της πλειοψηφίας της Βουλής, αν την αποκτήσετε, 200.000 ευρώ. Και τι θα τα κάνει; Θα τα κάνει επενδύσεις; Θέσεις απασχόλησης; Δημιουργία; Ανάπτυξη;
Είδαμε αυτήν τη συνταγή, ότι φέρνει περισσότερη ανεργία, περισσότερη φτώχεια.
Μας λένε: Θα ψηφίσουμε «ναι» σε αυτό το μνημόνιο, γιατί δίνει τη μεγάλη δόση των 80.000.000.000 το Μάρτιο με το νέο δάνειο. Πού πάνε αυτά τα 80.000.000.000; Όλα για τους τραπεζίτες και τους δανειστές μας. Τριάντα δισεκατομμύρια σε ρευστό στους ομολογιούχους ιδιώτες. Σαράντα δισεκατομμύρια στους τραπεζίτες αλλά μαζί και με τα κλειδιά στους ιδιώτες μεγαλομέτοχους. Βάζει το δημόσιο τα λεφτά αλλά τον έλεγχο και τα κλειδιά, τον κρατούν οι ιδιώτες τραπεζίτες χωρίς να δίνουν ούτε 1 ευρώ από την τσέπη τους. Και τα υπόλοιπα 14,5 δισεκατομμύρια, είναι το ομόλογο που λήγει το Μάρτιο. Αυτά όλα μαζί είναι 83,5, πάνω από τη δόση των 80.000.000.000. Βάλτε και τα 10.000.000.000 περίπου που θα είναι το έλλειμμα του 2012, έτσι όπως ξεκινήσατε τον προϋπολογισμό με τις μεγάλες αποκλίσεις, έφυγαν τα 95.000.000.000 περίπου από τα 130.000.000.000 του καινούργιου δανείου. 
Γιατί το λέω αυτό; Διότι το βασικό ερώτημα, δεν είναι όλη αυτή η κινδυνολογία που μας λέτε, ότι αν δεν πούμε «ναι» σε αυτό το άθλιο μνημόνιο Νο2 θα έρθει η ασύντακτη χρεοκοπία. Το ερώτημα είναι, τι θα κάνετε και τι θα σκαρφιστείτε όσοι πείτε σήμερα «ναι», όταν θα έρθετε τον Ιούνιο και τον Ιούλιο –αν είστε ακόμη στα πράγματα και δεν σας έχει ανατρέψει η λαϊκή ψήφος- που θα έχει φανεί ολοφάνερα ότι και αυτή η συνταγή έπεσε έξω και θα πρέπει να υλοποιήσετε και τα πρόσθετα μέτρα που περιλαμβάνονται στο μνημόνιο και ορίζεται με δεσμευτικό τρόπο ότι πρέπει να τα πάρετε. 
Ο τίτλος της σημερινής συζήτησης είναι: Το μνημόνιο Νο1 χρεοκόπησε. Το λέει το 90% των Ελλήνων πολιτών. Ζήτω το μνημόνιο Νο2, που είναι πολύ χειρότερο από το Νο1 και το οποίο οδηγεί γρηγορότερα, τη στιγμή που βολεύει τους δανειστές μας, στη χρεοκοπία, εντός ευρώ ή και εκτός ευρώ, αν αποφασίσουν οι δανειστές μας να μας τραβήξουν τα σωληνάκια.
Είναι ένα σχέδιο, που μετατρέπει την Ελλάδα σε Λετονία της Ευρωζώνης. Σας ερωτώ και μέχρι τώρα δεν έχω ακούσει ένα επιχείρημα: Γιατί το δεύτερο μνημόνιο θα πετύχει εκεί που απέτυχε το πρώτο; Εδώ ο κ. Σόιμπλε, είπε προχθές ότι ακόμη και αν επιτευχθούν -που κανείς δεν το πιστεύει- 100% οι στόχοι του, το χρέος το 2020 θα είναι 136% του ΑΕΠ, πολύ υψηλότερο από αυτό που ήταν το 2009, πριν μπούμε στα μνημόνια.
Η αλήθεια είναι ότι υπάρχει σχέδιο, γιατί τα μνημόνια -και το πρώτο και το δεύτερο- υπηρετούν την ίδια αδιέξοδη ταξική συνταγή. Να πληρώσουν την κρίση οι εργαζόμενοι, να κοπούν άγρια οι μισθοί, να διαλυθούν τα εργασιακά δικαιώματα, να χτυπηθεί η κοινωνική ασφάλιση και οι συντάξεις, να συρρικνωθεί το κοινωνικό κράτος, να εκποιηθεί όπως-όπως και όσο-όσο ο δημόσιος πλούτος, με άλλα λόγια να ξηλωθούν και να καταργηθούν κατακτήσεις και δικαιώματα δεκαετιών. 
Αυτό είναι το σχέδιο, δοκιμάζεται στην Ελλάδα, με τον ελληνικό λαό ως πειραματόζωο, αλλά αφορά όλη την Ευρώπη, όλους τους Ευρωπαίους πολίτες. Γι’ αυτό επιμένουν σ’ αυτήν τη συνταγή και οι ξένοι δανειστές μας, αλλά και η «τρόικα εσωτερικού», Σαμαράς, Παπανδρέου, Παπαδήμος και μάλιστα σε σκληρότερες δόσεις.
Να το θέσω διαφορετικά. Αφού το μνημόνιο 1 απέτυχε και έφερε ύφεση, ανεργία, φτώχεια, γιατί το μνημόνιο 2, θα ανακόψει αυτό το σπιράλ του θανάτου; Φέρτε ένα σοβαρό επιχείρημα ή στοιχείο. Εγώ αυτό που βλέπω αντίθετα είναι ότι ακόμη και αυτοί που συνέπραξαν στη δημιουργία του μνημονίου νούμερο 2, με πρώτο και καλύτερο τον απόντα αυτήν τη στιγμή, κ. Καρατζαφέρη, αλλά και αρκετούς από τα στελέχη του ΠΑΣΟΚ και της Νέας Δημοκρατίας, σπεύδουν να πάρουν αποστάσεις ασφαλείας πριν ακόμη αυτό ψηφιστεί.
Το ερώτημα είναι: Πού οδηγούμαστε; Τι μπορεί να γίνει, για να αποτρέψουμε την επερχόμενη καταστροφή για την ελληνική οικονομία, τον ελληνικό λαό; Πώς μπορούμε να βγούμε από αυτό το θανάσιμο σπιράλ, για το οποίο μιλάει ο νομπελίστας Κρούγκμαν, το «SPIEGEL», η «MONDE», ακόμη και οι οίκοι αξιολόγησης; Χρειάζεται σχέδιο και άλλη ηγεσία, ανασυγκρότηση, ουσιαστική επανένταξη με όρους ανάπτυξης και δικαιοσύνης και παραγωγικής ανασυγκρότησης της Ελλάδας και της ελληνικής οικονομίας στον ευρωπαϊκό και παγκόσμιο καταμερισμό εργασίας.
Η απόρριψη του μνημονίου, που εμείς διεκδικούμε και μέσα και έξω από τη Βουλή, πρέπει και μπορεί να συνδυαστεί με τη διεκδίκηση μιας τριετούς αναστολής πληρωμής τοκοχρεολυσίων, που να μας δώσει μια δυνατότητα ανάπτυξης και ένα σχέδιο τύπου Μάρσαλ, το οποίο το ζητά το «SPIEGEL», κυρία Μπακογιάννη.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20523"," Το πετύχαμε εμείς. Εσείς τι κάνατε;","ΘΕΟΔΩΡΑ ΜΠΑΚΟΓΙΑΝΝΗ",335
"20524"," Δεν έχω ακούσει, όμως, έναν Έλληνα Πρωθυπουργό, έναν Έλληνα από τους αρχηγούς που ψήφισαν τα μνημόνια και στηρίζουν τα μνημόνια όχι να το διεκδικήσει, να το ψελλίσει έστω, για να ανακτήσουμε τη δυνατότητα να ανασυγκροτήσουμε τη χώρα μας, με βάση τις ανάγκες της κοινωνίας και του λαού μας και όχι των εγχώριων και ξένων ολιγαρχών.
Επικαλούμαι την κοινή λογική: αν είχαν τόσο δίκαιο ο κ. Παπαδήμος, ο κ. Σαμαράς και ο κ. Παπανδρέου, γιατί αναγκάζονται να βάλουν κομματική πειθαρχία οι δύο Αρχηγοί; Γιατί καταφεύγουν σε τόνους κινδυνολογίας, αντί να παρουσιάσουν τα επιχειρήματά τους υπέρ του σχεδίου τους και της πολιτικής τους; Τα διεθνή μέσα ενημέρωσης, οι ξένοι ηγέτες, πολλοί ξένοι ευρωβουλευτές, οι νομπελίστες της οικονομίας που επικρίνουν και ξηλώνουν την πολιτική του μνημονίου, είναι και αυτοί οπαδοί της χρεοκοπίας και της δραχμής;
Και επειδή μίλησα για αξιοπιστία, ο κ. Σαμαράς, από ultra αντιμνημονιακός, προβάλλει ως ο βασικός εγγυητής του δεύτερου και χειρότερου μνημονίου. Και επειδή βλέπω μπροστά μου την κ. Μπακογιάννη, κακώς τη διέγραψε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20525"," Κύριε Παπαδημούλη, μην κάνετε προσωπικές αναφορές, γιατί θα ζητήσει το λόγο επί προσωπικού η κ. Μπακογιάννη και θα είναι εις βάρος της συζήτησης. 
Συνεχίστε, σας παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20526"," Ο κ. Παπανδρέου –τον άκουσα χθες- από θύτης και κορυφαίος υπεύθυνος για τη σημερινή κατάσταση εμφανίστηκε ως το θύμα της παγκόσμιας συνωμοσίας, της παγκόσμιας Δεξιάς. Ο δε, κ. Καρατζαφέρης από αυτοδιαφημιζόμενος «πατέρας» της λύσης Παπαδήμου και της κυβερνητικής πολιτικής του, εμφανίστηκε με αντιμνημονιακό προσωπείο των τελευταίων σαράντα οχτώ ωρών, ίσως επειδή έχουμε μπει και στο Τριώδιο. 
Κλείνω, λέγοντας ότι εμείς δεν επιθυμούμε ούτε την ασύντακτη χρεοκοπία ούτε την επιστροφή στη δραχμή. Εσείς με τη πολιτική σας και την κινδυνολογία σας τη φέρνετε πιο κοντά. Το ερώτημα είναι: Γιατί αρνείστε αυτό που επιβάλλει η δημοκρατία; Είναι ολοφάνερο ότι αυτή η Βουλή, αυτή η Κυβέρνηση, αυτή η κυβερνητική πολιτική απέχει παρασάγγας από αυτό που σήμερα ζητάει η πλειοψηφία του ελληνικού λαού, η ιστορική ανάγκη και οι καιροί. 
Το πρώτο, μνημόνιο δεν το φέρατε καν για έγκριση και συζήτηση στη Βουλή. Το δεύτερο μνημόνιο το φέρνετε με τη διαδικασία του κατεπείγοντος και με μια εξουσιοδότηση, παρ’ ότι είναι χειρότερο από το πρώτο. Μας οδηγείτε από το κακό στο χειρότερο.
Κυρίες και κύριοι συνάδελφοι, είναι ιστορικές οι στιγμές για την Ελλάδα και τον ελληνικό λαό. Αποτύχατε. Το καλύτερο και για εσάς και για τον τόπο είναι να φύγετε μια ώρα αρχύτερα. Θα ήταν σωτήριο για τη χώρα οι εκλογές να έχουν γίνει ήδη. Δεν το κάνατε. Να γίνουν εκλογές, εδώ και τώρα. Αφού αποτύχατε εσείς να διαπραγματευτείτε με επιχειρήματα στο όνομα των συμφερόντων του λαού και του τόπου, ας μπει ο ελληνικός λαός και η γνώμη του και η βούλησή του στο τραπέζι της διαπραγμάτευσης.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20527","  Το λόγο έχει η Βουλευτής του ΠΑΣΟΚ κ. Ελπίδα Τσουρή.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20528"," Κύριε Πρόεδρε, εγώ δεν θα μιλήσω; Εκ μέρους των Ανεξαρτήτων δεν έχω την εισήγηση;","ΘΕΟΔΩΡΑ ΜΠΑΚΟΓΙΑΝΝΗ",335
"20529","  Είστε ομιλήτρια και εσείς και ο κ. Παπαχρήστος. Τώρα που αρχίζουν οι ομιλητές θα μιλήσετε και εσείς.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20530"," Στους εισηγητές είμαστε εκ μέρους των Ανεξαρτήτων.","ΘΕΟΔΩΡΑ ΜΠΑΚΟΓΙΑΝΝΗ",335
"20531"," Μισό λεπτό, παρακαλώ. Είστε στους ομιλητές.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20532"," Είμαστε στους εισηγητές, όπως έγινε και στην επιτροπή.","ΘΕΟΔΩΡΑ ΜΠΑΚΟΓΙΑΝΝΗ",335
"20533","  Όχι, στον κατάλογο που υπάρχει είστε στους ομιλητές.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20534"," Κύριε Πρόεδρε, θα μιλήσουμε, ναι ή όχι;","ΘΕΟΔΩΡΑ ΜΠΑΚΟΓΙΑΝΝΗ",335
"20535","  Θα μιλήσετε, αλλά είστε στον κατάλογο των ομιλητών μαζί μετά. Τώρα αρχίζει ο κατάλογος και είστε στον κατάλογο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20536"," Κοιτάξτε, δεν γίνεται έτσι. Με συγχωρείτε, κύριε Πρόεδρε, αλλά δεν ήταν αυτή η συμφωνία. Υπάρχουν δυο εισηγητές εκ μέρους των Ανεξαρτήτων.","ΘΕΟΔΩΡΑ ΜΠΑΚΟΓΙΑΝΝΗ",335
"20537","  Όχι. Υπάρχουν δυο ομιλητές.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20538"," Όλα τα κόμματα έχουν εισηγητές. Οι Ανεξάρτητοι έχουν δυο εισηγητές. Έτσι μιλήσαμε και στον προϋπολογισμό, έτσι θα μιλήσουμε και τώρα.","ΘΕΟΔΩΡΑ ΜΠΑΚΟΓΙΑΝΝΗ",335
"20539","  Θα μιλήσετε στον κύκλο των ομιλητών.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20540"," Με συγχωρείτε, στον προϋπολογισμό κάναμε ακριβώς την ίδια συμφωνία. Τώρα δηλαδή τι θέλετε να κάνουμε;","ΘΕΟΔΩΡΑ ΜΠΑΚΟΓΙΑΝΝΗ",335
"20541","  Ο Πρόεδρος ανέγνωσε τη διαδικασία και είστε στον κύκλο των ομιλητών.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20542"," Ανέγνωσε τη διαδικασία και είπε «εκ μέρους των Ανεξαρτήτων δυο εισηγητές».","ΘΕΟΔΩΡΑ ΜΠΑΚΟΓΙΑΝΝΗ",335
"20543"," Κοιτάξτε τα Πρακτικά.","ΕΛΣΑ ΠΑΠΑΔΗΜΗΤΡΙΟΥ",397
"20544"," Τι να κάνω; Θα περιμένω να αποφασίσει το Προεδρείο.","ΘΕΟΔΩΡΑ ΜΠΑΚΟΓΙΑΝΝΗ",335
"20545","  Είστε στον κύκλο των ομιλητών. Έδωσα το λόγο στην κ. Τσουρή.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20546"," Ε, δώστε το λόγο στην κ. Τσουρή.","ΘΕΟΔΩΡΑ ΜΠΑΚΟΓΙΑΝΝΗ",335
"20547","  Μα, έδωσα το λόγο στην κ. Τσουρή.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20548"," Πάντως, δεν μπορείτε να στερείτε την εισήγηση…","ΘΕΟΔΩΡΑ ΜΠΑΚΟΓΙΑΝΝΗ",335
"20549","  Δεν σας εξαιρώ από καμμία εισήγηση. Υπάρχουν δυο ομιλητές εκ μέρους των Ανεξάρτητων.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20550"," Είμαστε πάνω από είκοσι Ανεξάρτητοι. Δικαιούμαστε και εμείς μια εισήγηση επί του σχεδίου.","ΘΕΟΔΩΡΑ ΜΠΑΚΟΓΙΑΝΝΗ",335
"20551","  Μα, και πώς καθορίζετε ότι είστε εσείς εισηγήτρια εκ μέρους των Ανεξαρτήτων;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20552"," Ο κ. Κουβέλης ανήγγειλε στο Προεδρείο σας…","ΘΕΟΔΩΡΑ ΜΠΑΚΟΓΙΑΝΝΗ",335
"20553","  Δηλαδή, δυο εισηγητές θα υπάρχουν από τους Ανεξάρτητους, κυρία Μπακογιάννη;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20554"," Πόσους έχει…","ΘΕΟΔΩΡΑ ΜΠΑΚΟΓΙΑΝΝΗ",335
"20555","  Μα, πώς θα είστε εισηγήτρια κ. Μπακογιάννη από τους ανεξάρτητους; Δυο θα είναι οι εισηγητές;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20556"," Πόσους έχουν τα κόμματα;","ΘΕΟΔΩΡΑ ΜΠΑΚΟΓΙΑΝΝΗ",335
"20557","  Από έναν.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20558"," Δεν έχουν από ένα.","ΘΕΟΔΩΡΑ ΜΠΑΚΟΓΙΑΝΝΗ",335
"20559","  Μα, είμαστε στον πρώτο κύκλο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20560"," Έχει ορίσει τρεις το κάθε κόμμα.","ΘΕΟΔΩΡΑ ΜΠΑΚΟΓΙΑΝΝΗ",335
"20561","  Είμαστε στον πρώτο κύκλο. Μετά τον κύκλο αυτό, θα μιλήσετε. 
Παρακαλώ, κυρία Τσουρή, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20562"," Ευχαριστώ, κύριε Πρόεδρε. 
Κυρίες και κύριοι συνάδελφοι, η χώρα βρίσκεται μέσα στη δίνη της πιο σοβαρής, επώδυνης, σκληρής και επικίνδυνης οικονομικής κρίσης. Αποτελεί πρόκληση άμεσης επιβίωσης το να διασφαλιστούν σήμερα οι όροι και οι προϋποθέσεις που θα μας οδηγήσουν σε ένα οικονομικό περιβάλλον ασφάλειας και σταθερότητας, για να ανακτήσει η χώρα μας τη δημοσιονομική της ισορροπία, να αποκτήσει πρωτογενή πλεονάσματα και να είναι σε θέση ξανά να μετέχει με ισχυρό λόγο και αξιοπιστία στις διεθνείς και ευρωπαϊκές εξελίξεις. 
Μετά από μια μακρά περίοδο αμεριμνησίας, η δημοσιονομική προσαρμογή δυστυχώς ήταν και εξακολουθεί να είναι βίαιη και απότομη. Η πορεία δεν ήταν και δεν είναι εύκολη. Λάθη σίγουρα έγιναν και εξακολουθούν να γίνονται. Όμως, δεν έγινε το σημαντικότερο λάθος, να μείνουμε άπραγοι, αμέτοχοι, απλοί παρατηρητές των εξελίξεων που απλώς αναμένουν το μοιραίο, την απόλυτη καταστροφή. 
Κυρίες και κύριοι συνάδελφοι, καθυστερήσαμε, πράγματι, και διακομματικά να αντιληφθούμε το βάθος και την έκταση της οικονομικής κρίσης. Παθογένειες χρόνων, ατολμίες δεκαετιών κληθήκαμε και καλούμαστε να αντιμετωπίσουμε σε όλους τους τομείς. 
Από την άλλη πλευρά, αντιμετωπίσαμε και αντιμετωπίζουμε μια Ευρώπη τελείως διαφορετική. Οι συσχετισμοί δυνάμεων, όπως τους γνωρίζαμε κάποια εποχή, πλέον δεν υπάρχουν. Η Ευρώπη είναι βαθιά συντηρητική. Καθυστέρησε και καθυστερεί να δείξει ουσιαστική αλληλεγγύη, αρκούμενη σε μια άτολμη διαχείριση της κατάστασης. Καθυστέρησε και καθυστερεί να αντιληφθεί τις εγγενείς αιτίες της διεθνούς οικονομικής κρίσης. 
Πολλές φορές κυριάρχησε η αντίληψη της παραδειγματικής τιμωρίας, αντί για τη σε βάθος αντιμετώπιση των προβλημάτων. Αυτή είναι η πραγματικότητα και σε αυτό το περιβάλλον η χώρα μας καλείται να δώσει τον αγώνα για την επιβίωσή της. Και αποτελεί ανάγκη ο αγώνας αυτός να κερδηθεί. Δεν υπάρχει χώρος και χρόνος για ανέξοδες και ανεφάρμοστες υποσχέσεις. Δεν υπάρχει περιθώριο για λαϊκισμούς, δεν υπάρχει πολυτέλεια για παραπομπές στο μέλλον όσων πρέπει να γίνουν σήμερα. 
Απαιτείται υπευθυνότητα και σοβαρότητα από όλους, γιατί όλοι κρινόμαστε από την ιστορία. Και αυτό αφορά πρωτίστως όσους για τους δικούς τους διαφορετικούς και ετερόκλητους, ενδεχομένως, λόγους έχουν επενδύσει στην επιστροφή στη δραχμή -δεν χρειαζόταν ο κ. Σόρος να μας το πει, για να το διαπιστώσουμε- προσδοκώντας να αποκομίσουν κέρδη είτε πολιτικά είτε οικονομικά, να κάνουν δηλαδή πολιτικό ή οικονομικό ταμείο ή και τα δύο μαζί. Εάν νομίζουν ότι μπορούν να μένουν στην αφάνεια με κροκοδείλια δάκρυα για τις θυσίες του λαού, πλανώνται πλάνην οικτρά. Οι Εφιάλτες δεν άφησαν ποτέ αδιάφορη την ιστορία. 
Σήμερα καλούμαστε να εγκρίνουμε και να κυρώσουμε στην Εθνική Αντιπροσωπεία τα Σχέδια Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοδοτικής Σταθερότητας, της Ελληνικής Δημοκρατίας και της Τράπεζας της Ελλάδος, καθώς και του Σχεδίου του Μνημονίου Συνεννόησης μεταξύ Ελλάδας και Ευρωπαϊκής Επιτροπής για τη μείωση του δημοσίου χρέους και τη διάσωση της εθνικής οικονομίας. Θέλω για την ιστορία να υπενθυμίσω ότι η σημερινή συζήτηση είναι αποτέλεσμα και απότοκο της Συμφωνίας της 26ης Οκτωβρίου, για την οποία η τότε Κυβέρνηση και η Κοινοβουλευτική Πλειοψηφία λοιδορήθηκαν, σπιλώθηκαν, καθυβρίστηκαν, δεν είχαν θέση καν ως θεσμός στις παρελάσεις. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα πάρω και το χρόνο της ομιλίας μου κατ’ άρθρο.
Πολλοί τότε μας κατηγόρησαν περίπου ως εθνικούς μειοδότες. Ο πιο επιεικής χαρακτηρισμός που ακούστηκε από τη Νέα Δημοκρατία και τον Αρχηγό της ήταν ότι «κάναμε μια τρύπα στο νερό». Με χαρά διαπιστώνουμε σήμερα την αλλαγή πλεύσης, κυρίως από το κόμμα της Αξιωματικής Αντιπολίτευσης. Με χαρά βλέπουμε το κόμμα της Αξιωματικής Αντιπολίτευσης να έχει αντιληφθεί το λάθος και να το διορθώνει. 
Παρά το γεγονός ότι η χώρα και οι πολίτες της κατέβαλαν τεράστια προσπάθεια σταθεροποίησης σε εξαιρετικά σύντομο χρονικό διάστημα η προσπάθεια εξυγίανσης των δημοσιονομικών μας προσέκρουσε στην επιδείνωση της ύφεσης. Τα έσοδα μειώθηκαν σε σχέση με τις αρχικές προβλέψεις και το δημόσιο χρέος αυξήθηκε. 
Συγκεκριμένα, το δημόσιο χρέος έφτασε στα 299 δισεκατομμύρια ευρώ το 2009 ή ποσοστό περίπου 129% του ΑΕΠ. Αυξήθηκε στα 329 δισεκατομμύρια το 2010 ή 145% του ΑΕΠ, ενώ το 2011 σύμφωνα με τα έως τώρα στοιχεία σημειώνει περαιτέρω επιδείνωση φτάνοντας στα 368 δισεκατομμύρια και υπερβαίνοντας το 170% του ΑΕΠ. 
Η δυναμική του χρέους επιβάλλει τη λήψη άμεσων μέτρων προς την κατεύθυνση της ελάφρυνσής του. Το δημόσιο χρέος πρέπει να καταστεί βιώσιμο, τόσο βραχυπρόθεσμα, όσο και μακροπρόθεσμα. Εάν δεν εξασφαλιστεί άμεσα η αναγκαία διαγραφή του χρέους και δεν δοθεί το δάνειο των 130 δισεκατομμυρίων ευρώ ο ελληνικός λαός οδηγείται στη χρεοκοπία και θα πρέπει να σκεφτούν πολύ καλά όσοι βάλουν την υπογραφή τους σε αυτό. Η χώρα θα το πληρώσει πολύ ακριβά και τώρα και στο μέλλον και δεν θα υπάρχει ούτε καν προοπτική ανάκαμψης για τα επόμενα χρόνια.
Ψηφίζουμε σήμερα για να αλλάξει η χώρα σελίδα αύριο, να μπουν τα θεμέλια μιας ισχυρής και αξιόπιστης Ελλάδας. Με τη συμφωνία εκτέλεσης της σύμβασης διευκόλυνσης για τη διαχείριση υποχρεώσεων συμμετοχής του ιδιωτικού τομέα διαγράφονται από το δημόσιο χρέος περισσότερα από 100 δισεκατομμύρια ευρώ και η χώρα διαφεύγει από το κίνδυνο της άμεσης και άτακτης χρεοκοπίας. Παίρνει ανάσα για να σταθεί στα πόδια της, τους αμέσως επόμενους μήνες.
 Η χώρα θωρακίζεται σε ένα εξαιρετικά ασταθές διεθνές οικονομικό περιβάλλον. Τα σχέδια του μνημονίου συνεννόησης μεταξύ της ελληνικής δημοκρατίας και της Ευρωπαϊκής Επιτροπής και της Τράπεζας της Ελλάδας αποτελούνται από το μνημόνιο οικονομικής και χρηματοπιστωτικής πολιτικής, το μνημόνιο συνεννόησης στις συγκεκριμένες προϋποθέσεις οικονομικής πολιτικής και το τεχνικό μνημόνιο συνεννόησης.
Παρέχεται στον Πρωθυπουργό και στον Υπουργό Οικονομικών η εξουσιοδότηση να εκπροσωπήσουν την ελληνική Δημοκρατία και να υπογράψουν τα εγκεκριμένα. Στο πλαίσιο της συμμετοχής του ιδιωτικού τομέα τα υφιστάμενα ομόλογα του ελληνικού δημοσίου πρόκειται, μετά από συμφωνία των ομολογιούχων, να αντικατασταθούν με νέους τίτλους του ελληνικού δημοσίου, καθώς και από ομόλογα που θα εκδώσει το Ευρωπαϊκό Ταμείο Χρηματοδοτικής Σταθερότητας.
Προβλέπεται σύσταση του ταμείου στήριξης του ασφαλιστικού μας συστήματος. Το ταμείο έχει αποκλειστικό σκοπό την αξιοποίηση περιουσιακών στοιχείων της ιδιωτικής περιουσίας δημοσίου ή νομικών προσώπων δημοσίου δικαίου, τα οποία μεταβιβάζονται και παρέχονται στο ταμείο χωρίς αντάλλαγμα. 
Η αξιοποίηση των παραπάνω περιουσιακών στοιχείων χρησιμοποιείται αποκλειστικά για την οικονομική στήριξη του ασφαλιστικού μας συστήματος. Το ταμείο λειτουργεί για την εξυπηρέτηση του δημοσίου συμφέροντος. 
Κυρίες και κύριοι συνάδελφοι, η αγωνία όλων μας και του καθένα ξεχωριστά μέσα και έξω από αυτή την Αίθουσα είναι δεδομένη. Όμως, δεν υπάρχει πολυτέλεια της υπαναχώρησης, χωρίς τεράστιο κόστος για την πατρίδα. Οφείλουμε να γνωρίζουμε πότε λέμε τα μεγάλα «ναι» και πότε τα μεγάλα «όχι». Οφείλουμε και πάλι να σταθούμε  στο ύψος των περιστάσεων. Οφείλουμε στο μέλλον στη χώρα, τους πολίτες, στα παιδιά μας. Γι’ αυτούς τους λόγους βρισκόμαστε στην πολιτική. Πάνω από όλους και από όλα βρίσκεται το εθνικό συμφέρον.
 Κύριε Πρόεδρε και κύριε Αντιπρόεδρε της Κυβέρνησης, η εξουσιοδότηση που σας δίνει σήμερα η Βουλή των Ελλήνων είναι εξουσιοδότηση εμπιστοσύνης και προσδοκίας να διαπραγματευτείτε μέχρι την ύστατη στιγμή προς όφελος του ελληνικού λαού και είμαι βέβαιη ότι θα το πράξετε. Και την επόμενη μέρα, αφού η χώρα πάρει ανάσα για να ζήσει, να κατατεθεί ένα εσωτερικό μνημόνιο με μέτρα αντίβαρο για να στηριχθούν όσοι έχουν πληγεί περισσότερο από την κρίση.
Κυρίες και κύριοι συνάδελφοι, έχουμε όλοι επίγνωση της ιστορικότητας των στιγμών και της κρισιμότητας της ψήφου μας. Όταν όλα αμφισβητούνται, όταν όλα διακινδυνεύονται, μοναδικό κριτήριό μας πρέπει να είναι η ελπίδα που πρέπει να κρατήσουμε ζωντανή για τα παιδιά μας. Οφείλουμε να κερδίσουμε αυτή τη μάχη και αποτελεί βαθιά μου πεποίθηση ότι θα κερδίσουμε και τον πόλεμο. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΕΛΠΙΔΑ ΤΣΟΥΡΗ",523
"20563"," Το λόγο έχει ο Κωνσταντίνος Καραγκούνης, Βουλευτής της Νέας Δημοκρατίας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20564"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, επιτρέψτε μου να ξεκινήσω την ομιλία μου με ένα απόσπασμα από το χαιρετισμό που εκφώνησε ο Κωσταντίνος Καραμανλής στο Ζάππειο στην υπογραφή της ένταξης της χώρας στην τότε ΕΟΚ. Έλεγε λοιπόν, ο Καραμανλής: «Ένας σταθερός οραματισμός και μια αταλάντευτη πίστη στην αναγκαιότητα της ενωμένης Ευρώπης και στην ευρωπαϊκή μοίρα της χώρας μου, βρίσκουν σήμερα, ύστερα από δεκαοχτώ χρόνια, τη δικαίωσή τους. Η Ευρώπη με το ελληνικό όνομά της είναι οικείος χώρος, αφού ο πολιτισμός της είναι σύνθεση του ελληνικού, του ρωμαϊκού και του χριστιανικού πνεύματος. Επάνω σε αυτό τον κοινό πολιτισμό καλούμεθα να οικοδομήσουμε τη νέα Ευρώπη».
Τα  λόγια αυτά του Καραμανλή εξέπεμψαν μηνύματα που είχαν και έχουν πολλαπλούς αποδέκτες σήμερα. Αυτό που στην ουσία είπε τότε ο Καραμανλής είναι ότι δεν υφίσταται Ελλάδα χωρίς Ευρώπη και Ευρώπη χωρίς Ελλάδα. Η επιλογή, κυρίες και κύριοι συνάδελφοι, της ένταξης της Ελλάδας στην Ευρώπη, δεν ήταν πρωτίστως και αποκλειστικά οικονομική, δεν υπαγορεύτηκε απλά και μόνο από μια οικονομική αναγκαιότητα. Ήταν μια ιστορική επιλογή, η οποία ενέπνευσε πολιτικούς και διανοητές της εποχής για λόγους εθνικούς, πολιτικούς, μα πάνω απ’ όλα πολιτιστικούς.
Τα λέω αυτά για να καταδείξω τι ακριβώς διακυβεύεται σήμερα και ποια θα είναι η πορεία από δω και πέρα. Διότι, όπως έλεγε και ο Πρόεδρός μας εχθές, η πορεία που διαλέγουμε θα είναι μια πορεία δύσκολη και ανηφορική, δεν τελειώνει αύριο, όπως ανυπόφορα και τραγική και πολύ πιο δύσκολη και πιθανόν ακατόρθωτη θα ήταν αν βρισκόμασταν εκτός ευρωπαϊκής οικογένειας. 
Επομένως, δεν διακυβεύεται μόνο ο οικονομικός αφανισμός της χώρας. Δεν διακυβεύεται μόνο το αν θα έχουμε τρόφιμα ή φάρμακα αύριο. Δεν διακυβεύεται μόνο το αν οι μισθωτοί και οι συνταξιούχοι θα πληρωθούν. Δεν διακυβεύεται μόνο το αν θα έχουμε πετρέλαιο για να κινηθεί η βασική δομή και λειτουργία του κράτους. Δεν διακυβεύεται μόνο το αν θα στηνόμαστε στην ουρά με δελτίο, όπως επανειλημμένα άκουσε ο ελληνικός λαός αυτές τις μέρες από τα πιο επίσημα χείλη αυτής της χώρας, από όλους τους αναλυτές και ειδικούς. Αυτό που βασικά διακυβεύεται είναι η κοινωνική και πολιτιστική συνέχεια αυτού του κράτους ως μέλος ευρωπαϊκής οικογένειας. Για μένα αυτό είναι χειρότερο. 
Θυμάμαι, όταν ως φοιτητής έκανα μεταπτυχιακά στο εξωτερικό, συναντούσα παιδιά προερχόμενα από διάφορες βαλκανικές χώρες και χώρες του Τρίτου Κόσμου και παραπονούνταν γιατί η πλειοψηφία των συμπατριωτών τους δεν μπόρεσαν ποτέ να ακολουθήσουν εκπαιδευτικά προγράμματα που άνοιγαν τους ορίζοντές τους -όλοι γνωρίζουμε για το Erasmus- ή ότι δεν είχαν το προνόμιο να παρακολουθήσουν μεταπτυχιακά με πολύ μειωμένο κόστος, όπως ισχύει σήμερα για τους πολίτες της Ευρωπαϊκής Ένωσης. 
Αυτό είναι ένα μικρό, ένα ελάχιστο από τα χιλιάδες παραδείγματα, διότι κακά τα ψέματα, κυρίες και κύριοι συνάδελφοι, η χώρα ενοποιούμενη με τους εταίρους μας, πέρα από την οικονομική συμπαράσταση που είχε όλα αυτά τα χρόνια, έκανε και τα πρώτα βήματα πολιτιστικής και κοινωνικής προσέγγισης και ενοποίησης. 
Έκανα αυτή τη σύντομη αναφορά, κυρίες και κύριοι συνάδελφοι, για να αναλογιστούμε τις εναλλακτικές που έχουμε μπροστά μας. Πρέπει να γίνει κατανοητό από όλους μας ότι τα δεινά που υφιστάμεθα σήμερα έχουν τη ρίζα τους σε πολιτικές και πρακτικές που ακολουθήθηκαν τα τελευταία τριάντα χρόνια: πολιτικές που υποθήκευσαν τις επόμενες γενιές, πολιτικές που υπερχρέωσαν τον κρατικό προϋπολογισμό στο όνομα του λαϊκισμού, του πολιτικαντισμού και του κομματικού οφέλους. 
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Θα ήθελα την ανοχή σας, κύριε Πρόεδρε. Θα κάνω χρήση και του χρόνου της δευτερολογίας.
Δεν μας έφταιξε η Ευρώπη για τη ρεμούλα, για τη διαφθορά. Δεν μας έφταιξε η Ευρώπη για τη σπατάλη και τη γραφειοκρατία. Δεν μας έφταιξε κανείς για τα ελλείμματα και το τεράστιο χρέος. Το φταίξιμο είναι όλο δικό μας. Εμείς τα δημιουργήσαμε και εμείς θα πρέπει να τα λύσουμε, όχι γιατί μας το επιβάλλουν οι εταίροι μας, αλλά γιατί μας το επιβάλλει η παρούσα, αλλά και οι επόμενες γενιές. 
Τα ψέματα τελείωσαν, αγαπητοί συνάδελφοι. Το πρόβλημα δεν μπορεί να κρυφτεί άλλο και αυτό ισχύει για όλους μας, πολίτες και πολιτικούς. Ήρθε η ώρα ο καθένας μας να αναλογιστεί και να αναλάβει τις ευθύνες του. Σας τα λέει κάποιος που τώρα μπήκε στην πολιτική και δεν φέρει καμμία ευθύνη και κανένα βάρος του παρελθόντος. Φέρει όμως το βάρος της ατομικής του ευθύνης, της ευθύνης που λέει τι πρέπει να κάνω εγώ προσωπικά, πρωτίστως ως πολίτης, για να διασώσω τη χώρα. Σημαίνει επίσης το πώς πρέπει να φέρομαι απέναντι στο κράτος και στην κοινωνία, το αν πρέπει να παίρνω ή να δίνω φακελάκι, το αν πρέπει να κόβω ή να μην κόβω απόδειξη, το αν πρέπει να ψηφίζω για το αν θα μου κάνουν ή όχι το ρουσφέτι. Το ίδιο ισχύει και για το πολιτικό σύστημα σήμερα. Η ατομική ευθύνη δεν υπήρχε στο λεξιλόγιο της πολιτικής ζωής της χώρας. Η ατομική ευθύνη κρυβόταν πίσω από τη συλλογική. Για όλα δεν έφταιγε κάποιος συγκεκριμένα, αλλά πάντα κάποιος απροσδιόριστος τρίτος ή όλοι μαζί. 
Αυτή η εποχή, αγαπητοί συνάδελφοι, πέρασε. Κανείς δεν μπορεί να κρύβει τις ευθύνες του ή να κρύβεται πίσω από τις ευθύνες των άλλων. Αυτή είναι η εύκολη οδός. Αυτός είναι ο βελούδινος δρόμος, είναι ακριβώς ο ίδιος δρόμος που βήμα-βήμα μας έφερε σήμερα στο χείλος της καταστροφής. Κρυβόμαστε, για να μη φθαρούμε. Κρυβόμαστε για να μην μας κυνηγάνε. Τρέχουμε όταν δούμε τα δύσκολα να έρχονται μπροστά μας.
Μίλησα πριν για εναλλακτικές. Τι έχουμε σήμερα μπροστά μας; Ποιο ρεαλιστικό δρόμο μπορούμε να ακολουθήσουμε από αύριο; Ποιες εναλλακτικές προτάσεις έχουμε; Δυστυχώς, κύριοι συνάδελφοι, οι εναλλακτικές προτάσεις που ακούγονται όλο το τελευταίο χρονικό διάστημα από πρόσωπα και κόμματα ούτε ρεαλιστικές ούτε υπεύθυνες μπορούν να χαρακτηριστούν. Αποτελούν ψευδοεναλλακτικές, οι οποίες βασίζονται σε απλοϊκά και λαϊκιστικά επιχειρήματα και οι οποίες οδηγούν προδιαγεγραμμένα στην έξοδό της χώρας μας από τον πυρήνα της Ευρωπαϊκής Ένωσης, στην έξοδό της από το ευρώ. 
Ακούμε προτάσεις για πτώχευση εντός της ζώνης του ευρώ. Ποιος πιστεύει πραγματικά ότι μετά από μια ενδεχόμενη πτώχευση η χώρα μας θα παραμείνει ή θα αντέξει να παραμείνει εντός ευρώ; 
Ακούμε ως πρόταση την έκδοση ευρωομολόγου. Εμείς πρώτοι, κυρίες και κύριοι συνάδελφοι, προτείναμε την έκδοση ευρωομολόγου για την αντιμετώπιση της ευρωπαϊκής κρίσης χρέους, μια εναλλακτική που πιστεύουμε και για την οποία συνεχίζουμε να μαχόμαστε μέχρι να την επιτύχουμε, αλλά η οποία αυτή την κρίσιμη στιγμή, την στιγμή της απόφασης, δεν βρίσκεται στο τραπέζι. 
Είμαστε αποδέκτες μιας δήθεν πατριωτικής και μαχητικής ρητορικής, η οποία μας παροτρύνει να εκβιάσουμε τους εταίρους μας, απειλώντας τους με πτώχευση και με γενικευμένη ευρωπαϊκή ύφεση, με απρόβλεπτες επιπτώσεις στη διεθνή οικονομία. Αυτή είναι η δήθεν εναλλακτική; Όχι, κυρίες και κύριοι συνάδελφοι. Στην Ευρώπη θα παραμείνουμε τηρώντας μια υπεύθυνη στάση και όχι με φθηνούς εκβιασμούς, οι οποίοι θα μας οδηγήσουν με βεβαιότητα στην απομόνωση και σε μια νέα εθνική περιπέτεια. Η αλληλεγγύη την οποία απαιτούμε και περιμένουμε από τους Ευρωπαίους εταίρους μας δεν εκβιάζεται, αλλά κερδίζεται με έργα. Να είστε σίγουροι όμως, κυρίες και κύριοι συνάδελφοι, και να έχουμε όλοι κατά νου ότι όποιος εκβιάζει σήμερα, το μόνο που κάνει είναι να σπείρει ανέμους και πολύ σύντομα θα θερίσει, όχι θύελλες, αλλά τυφώνες.
Με ρωτάνε πολλοί: Αν πάρουμε σήμερα αυτά τα μέτρα, θα έχουμε αποτέλεσμα, θα παραμείνουμε στην Ευρώπη, θα σωθεί η ελληνική οικονομία; Απάντηση: Κυρίες και κύριοι συνάδελφοι, δεν θα σας πω για αυτά που εικάζουν πολλοί συμπολίτες μας, ειδικοί πιθανόν. Θα σας μιλήσω για αυτά που ξέρω. Αν δεν ψηφιστούν τα προτεινόμενα μέτρα, τη Δευτέρα η χώρα μας θα βρεθεί στο χάος. Η μάχη για τη διατήρηση της χώρας στη ζωή είναι σκληρή και καθημερινή. Στο δίλημμα μεταξύ του να παραιτηθούμε και να πτωχεύσουμε και του να παλέψουμε για την επιβίωση της χώρας, επιλέγω το δεύτερο. Διότι αν επέλεγα το αντίθετο, θα εξαΰλωνα την Ελλάδα και κάθε εθνική αξιοπρέπεια. 
Αυτό που επίσης γνωρίζω είναι ότι η Ελλάδα έπρεπε τα τελευταία είκοσι χρόνια και τουλάχιστον τα τελευταία δυόμισι να κάνει τα απαραίτητα βήματα για τη σωτηρία της, άσχετα από το αν είμαστε ή όχι στην Ευρώπη, άσχετα αν έχουμε ευρώ ή όχι. Τι μας εμπόδισε κύριοι συνάδελφοι, να προχωρήσουμε σε αυτά; Τι μας εμπόδισε να προχωρήσουμε στις μεταρρυθμίσεις; Τι μας εμπόδισε στην Ελλάδα να υλοποιήσουμε τις ιδιωτικοποιήσεις, που μονίμως δεν γίνονται και εμποδίζονται από την πίσω πόρτα; Μάλλον για να τηρηθούν τα παραμάγαζα που στεγάζουν τους κομματικούς στρατούς και τις παρατρεχάμενες συντεχνίες. Τι μας εμπόδισε να αξιοποιήσουμε τη δημόσια περιουσία, ώστε να βρούμε πόρους για να μη συνθλίβουμε τον ελληνικό λαό σήμερα; Τίποτα. Αντ’ αυτού, θυμάμαι τις δηλώσεις του κ. Παπανδρέου ότι θα έφερνε νόμο που θα απαγόρευε την αξιοποίηση οιασδήποτε κρατικής περιουσίας. 
Ποιος μας εμπόδισε να κλείσουμε αντιπαραγωγικούς και άνευ λόγου υπάρξεως δημοσίους φορείς που χρεώνουν κάθε μήνα το σκληρά δοκιμαζόμενο Έλληνα; Και ακριβώς λόγω της αδυναμίας να κάνουμε πράξη τα σκληρά μεν, αλλά αυτονόητα πράγματα, ερχόμαστε τώρα να επεμβαίνουμε υποτιμητικά στους μισθούς και του ιδιωτικού τομέα με το θέμα των συλλογικών συμβάσεων. Διότι ο κάθε Βουλευτής έχει αντιρρήσεις σε πολλά από αυτά που προτείνονται. Και εγώ ως άνθρωπος που θέλει την ελεύθερη λειτουργία της αγοράς θα προτιμούσα τις μεταρρυθμίσεις και όχι να συνθλίβουμε τον παραγωγικό ιστό της χώρας. Μπορεί αυτό να αλλάξει; Βεβαίως και μπορεί. Από μια κυβέρνηση που το πιστεύει και το σχεδιάζει ήδη, με την προϋπόθεση όμως ότι θα κρατηθούμε ζωντανοί.
Μην ξεχνάτε, κυρίες και κύριοι συνάδελφοι, ότι τα τελευταία δύο χρόνια απολύθηκαν πεντακόσιες χιλιάδες ιδιωτικοί υπάλληλοι και είχαμε εκατόν εβδομήντα χιλιάδες λουκέτα. Ποιος θα απολογηθεί γι’ αυτό και ποιος υπολογίζει αυτούς τους ανθρώπους; Απαντώ, λοιπόν, στο αρχικό ερώτημα: Ναι, πρέπει να κρατηθούμε ζωντανοί και να κάνουμε όλα αυτά που ανεύθυνα και με στρουθοκαμηλισμό δεν έκανε το πολιτικό σύστημα. Αυτά δεν χρειάζεται να μας τα επιβάλει καμία τρόικα. Εμείς έπρεπε να τα κάνουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Την ανοχή σας λίγο, κύριε Πρόεδρε.
Και απορώ, αγαπητοί συνάδελφοι, όταν ακούω κάποιους που υπήρξαν πρωτεργάτες και συντελεστές της σημερινής κατάντιας, με πολυετή παρουσία σε Υπουργεία μέχρι χθες, «να βγάζουν την ουρά τους απ’ έξω» και να κρύβονται πίσω από άλλους, μην αναλαμβάνοντας τις ευθύνες τους, λες και το πρόβλημα σήμερα είναι αν θα διασωθούν πολιτικά οι ίδιοι ή αν θα σωθεί η χώρα. Μπράβο, τους αξίζουν συγχαρητήρια!
Κυρίες και κύριοι συνάδελφοι, δεν είναι ώρα απόδοσης ευθυνών, που σίγουρα σύντομα θα αποδοθούν. Άλλωστε, η Νέα Δημοκρατία έγκαιρα προειδοποίησε για το τι θα συμβεί και έγκαιρα χτύπησε το καμπανάκι του κινδύνου.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"20565"," Κλείστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20566"," Κλείνω, κύριε Πρόεδρε.
Τώρα βέβαια, δεν είναι η ώρα να επιχαίρουμε για το γεγονός ότι επαληθευτήκαμε ούτε επίσης «να βγάλουμε την ουρά μας απ’ έξω» με περισσή ευκολία, όπως κάνουν σήμερα πολλοί που μέχρι χθες στήριζαν –υποτίθεται- αυτήν την προσπάθεια σωτηρίας. Το πιο εύκολο για εμάς θα ήταν να πούμε: «Σας τα λέγαμε και δεν μας ακούσατε. Βγάλτε τα τώρα, λοιπόν, πέρα μόνοι σας».
Η ανευθυνότητα στο λεξιλόγιό μας δεν υπάρχει. Εμείς θα κρατήσουμε ζωντανή τη χώρα και εμείς θα αναλάβουμε σύντομα να την ξαναφέρουμε στην επιφάνεια. Άλλωστε, η Νέα Δημοκρατία αποτελεί σήμερα τη μόνη ελπίδα για τον τόπο, το μόνο καταφύγιο σιγουριάς και ασφάλειας για τον Έλληνα και την Ελλάδα.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"20567"," Κλείστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20568"," Δεν υπάρχει άλλη ελπίδα. Αυτούς που μας έφεραν στα σημερινά χάλια τους έζησε και τους δοκίμασε ο ελληνικός λαός. Αυτούς που βρίσκονται την αντίπερα όχθη, στη λάθος πάντα πλευρά της ιστορίας, δεν χρειάζεται να τους ζήσει ποτέ.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"20569"," Κύριε Καραγκούνη, κλείστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20570"," Και όσον αφορά αυτούς που για καθαρά μικροκομματικούς σκοπούς εγκαταλείπουν τον αγώνα σήμερα, δεν χρειάζεται καν να τους αναφέρουμε. Εμείς θα στηρίξουμε τη χώρα και ας πράξει ο καθένας το καθήκον του.
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"20571"," Κύριε Πρόεδρε, μία φράση!","ΠΑΝΑΓΙΩΤΗΣ ΛΑΦΑΖΑΝΗΣ",279
"20572"," Γιατί δεν αφήνετε να συνεχιστεί η ροή της συζήτησης;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20573"," Κύριε Πρόεδρε, με συγχωρείτε! Εδώ έχουμε έκτακτη κατάσταση και δεν μπορεί εμείς να συζητάμε εδώ πέρα και να γίνεται κόλαση έξω. Αυτήν την ώρα μας λέτε ότι, αν δεν ψηφιστεί το νομοσχέδιο, θα γίνει κόλαση η Ελλάδα. Προς το παρόν κόλαση υπάρχει στο Σύνταγμα, όπου έχει εξαπολυθεί από τις αστυνομικές δυνάμεις ένας χημικός πόλεμος. Τα δακρυγόνα πέφτουν βροχή. Πού είμαστε; Σε εμφύλια κατάσταση; Επίσης, βομβίδες κρότου-λάμψης έχουν διαλύσει τα πάντα γύρω μας. Τα δακρυγόνα έρχονται μέσα στην Αίθουσα πλέον. Ο Μανώλης Γλέζος και ο Μίκης Θεοδωράκης έχουν υποστεί τα πάνδεινα έξω. Φοβούμαι ότι μπορεί να συμβεί ανά πάσα στιγμή το τραγικό, η τραγωδία, η μεγάλη τραγωδία.
Κάνω έκκληση στην Κυβέρνηση να μαζέψει τα ΜΑΤ, να σταματήσει το χημικό εύκολο πόλεμο. Δεν είναι δυνατόν να συνεχίζεται αυτή η κατάσταση. Δεν είναι δυνατόν υπό πολιορκία εδώ των ΜΑΤ να συζητάμε. Πρέπει να ακουστεί η φωνή του λαού και να ακουστεί ελεύθερα, ειρηνικά, ενωτικά, όπως θέλει η συντριπτική πλειοψηφία. Το παιχνίδι ΜΑΤ-κουκουλοφόρων πρέπει να σταματήσει. Είναι ένα παιχνίδι ύποπτο, που γίνεται από κέντρα γνωστά-άγνωστα και τα οποία επιζητούν την ανωμαλία. Δεν θέλουν να εκφράζεται ο λαός, δεν θέλουν αυτό το ενωτικό λαϊκό ποτάμι, το οποίο συνεπαίρνει τα πάντα σήμερα έξω από τη Βουλή. Και δεν είναι μόνο εδώ, είναι σε όλες τις πόλεις της Ελλάδας και στη Θεσσαλονίκη.
Παρακαλώ, λοιπόν, αυτοσυγκράτηση. Μην κερδοσκοπείτε με τέτοιου είδους εικόνες των τηλεοράσεων, με τέτοιου είδους εικόνες στο εξωτερικό.","ΠΑΝΑΓΙΩΤΗΣ ΛΑΦΑΖΑΝΗΣ",279
"20574"," Κύριε Πρόεδρε, θα ήθελα το λόγο.","ΠΑΝΤΕΛΗΣ ΟΙΚΟΝΟΜΟΥ",379
"20575"," Ο Αναπληρωτής Υπουργός Οικονομικών κ. Παντελής Οικονόμου έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20576"," Και για την οικονομία της συζήτησης, Υπουργός Υπηρεσίας, γιατί πρέπει να απαντήσω σ’ αυτό. 
Η κερδοσκοπία, κύριε Λαφαζάνη, δεν γίνεται από την Κυβέρνηση. Η Κυβέρνηση ήρθε εδώ για να συζητήσει. Συζήτησε διεξοδικά ενστάσεις, αντιρρήσεις, πάσης μορφής και τύπου, που τέθηκαν από διάφορες πλευρές…","ΠΑΝΤΕΛΗΣ ΟΙΚΟΝΟΜΟΥ",379
"20577"," (Δεν ακούστηκε)","ΠΑΝΑΓΙΩΤΗΣ ΛΑΦΑΖΑΝΗΣ",279
"20578"," Δέχθηκε διακοπές και προπηλακισμούς εντός της Αιθούσης…","ΠΑΝΤΕΛΗΣ ΟΙΚΟΝΟΜΟΥ",379
"20579"," Γι’ αυτό δεν ήταν ο Υπουργός στην επιτροπή;","ΕΥΑΓΓΕΛΟΣ ΠΑΠΑΧΡΗΣΤΟΣ",415
"20580"," Σας παρακαλώ, κύριε Παπαχρήστο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20581"," Αγνοούμε επίσης και τις διακοπές που γίνονται, ακόμα και αυτή τη στιγμή, που επιχειρώ πολύ ήρεμα να σας απαντήσω. 
Δυστυχώς, ακόμα και σ’ αυτή την οριακή στιγμή που η Κυβέρνηση εξήγησε -και θα εξηγήσει και στη συνέχεια- για ποιο λόγο ενεργούμε όπως ενεργούμε εδώ μέσα, διάφοροι θεωρούν ότι πρέπει να συνεχίσουν τις συνήθειες του παρελθόντος εκτός Αιθούσης. Φοβούμαι ότι και εντός Αιθούσης ορισμένες συμπεριφορές δεν είναι οι πιο ενδεδειγμένες, αλλά αυτό είναι άλλο θέμα. Εμάς μας κρίνει ο λαός. Όμως να γίνεται επίκληση τώρα, κατά τη διεξαγωγή κοινοβουλευτικής συζήτησης…","ΠΑΝΤΕΛΗΣ ΟΙΚΟΝΟΜΟΥ",379
"20582"," Ακούτε τι γίνεται έξω;","ΠΑΝΑΓΙΩΤΗΣ ΛΑΦΑΖΑΝΗΣ",279
"20583"," Τι να ακούσουμε; Σας παρακαλώ!","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20584"," Ακούμε πάρα πολύ καλά τι γίνεται και ξέρουμε πάρα πολύ καλά τι γίνεται. Η επίκληση όμως του τι συμβαίνει έξω από την Αίθουσα και η μονομερής κατανομή ευθυνών εκ μέρους σας που έγινε…","ΠΑΝΤΕΛΗΣ ΟΙΚΟΝΟΜΟΥ",379
"20585"," Εκατοντάδες χιλιάδες άνθρωποι…","ΘΕΟΔΩΡΟΣ ΔΡΙΤΣΑΣ",139
"20586"," Οι διακοπές του κ. Δρίτσα έχουν τον ίδιο σκοπό μ’ αυτό που κάνετε εσείς…","ΠΑΝΤΕΛΗΣ ΟΙΚΟΝΟΜΟΥ",379
"20587"," Κύριε Δρίτσα, σας παρακαλώ! Έχετε το λόγο;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20588"," …δηλαδή να κάνετε όχι απλώς καταλογισμό, αλλά να θεωρήσετε και ότι ο καταλογισμός που κάνετε, είναι υποχρεωτικά αποδεκτός απ’ όλους.","ΠΑΝΤΕΛΗΣ ΟΙΚΟΝΟΜΟΥ",379
"20589"," Μην απευθύνεστε προσωπικά, κύριε Υπουργέ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20590"," Θα παρακαλούσα λίγη περισσότερη ψυχραιμία στην Αίθουσα για να εκτεθούν επιχειρήματα, όση αντιπαράθεση θέλετε, αλλά δεν υπάρχει λόγος να γίνεται μετάγγιση ενός κλίματος, που δεν θα έπρεπε να υπάρχει έξω, και στην Αίθουσα.","ΠΑΝΤΕΛΗΣ ΟΙΚΟΝΟΜΟΥ",379
"20591"," Θα απολογηθείτε γι’ αυτά που γίνονται έξω ή όχι;","ΘΕΟΔΩΡΟΣ ΔΡΙΤΣΑΣ",139
"20592"," Το λόγο έχει ο Βουλευτής του Κομμουνιστικού Κόμματος Ελλάδας κ. Μαρίνος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20593"," Και από τα ΜΑΤ περισσότερη ψυχραιμία.","ΠΑΝΑΓΙΩΤΗΣ ΛΑΦΑΖΑΝΗΣ",279
"20594"," Κύριε Πρόεδρε, θα ήθελα το λόγο για ένα λεπτό.","ΧΡΗΣΤΟΣ ΠΡΩΤΟΠΑΠΑΣ",436
"20595"," Γιατί δεν αφήνετε να προχωρήσει η ροή της συζήτησης;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20596"," Με συγχωρείτε, κύριε Πρόεδρε, αλλά τίθενται κάποια…","ΧΡΗΣΤΟΣ ΠΡΩΤΟΠΑΠΑΣ",436
"20597"," Ήταν να μιλήσει η εκπρόσωπος του Κομμουνιστικού Κόμματος Ελλάδας, παρενέβη ο ΣΥΡΙΖΑ, τώρα θα παρέμβει και το ΠΑΣΟΚ; Ενίστανται.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20598"," Κύριε Πρόεδρε, όπως γνωρίζετε, εφόσον δώσατε το λόγο σε έναν εκ των εκπροσώπων, θα τον δώσετε και σε όποιον το επιθυμεί. Το ξέρετε καλύτερα από μένα, φαντάζομαι. 
Να πέσουν λίγο οι τόνοι. Πράγματι, γίνονται επεισόδια αυτή τη στιγμή και κανείς δεν είναι ευτυχής που γίνονται επεισόδια. Το αντίθετο μάλιστα. Να το ξεκαθαρίσουμε αυτό. Υπάρχει όμως και μία πραγματικότητα. Υπάρχουν κουκουλοφόροι που πετούν μολότοφ και αυτά δεν ταιριάζουν σε μία πραγματικά μεγάλη συγκέντρωση του λαού έξω. Νομίζω ότι αυτό πρέπει να το επισημάνει ο κ. Λαφαζάνης.","ΧΡΗΣΤΟΣ ΠΡΩΤΟΠΑΠΑΣ",436
"20599"," Το επεσήμανα.","ΠΑΝΑΓΙΩΤΗΣ ΛΑΦΑΖΑΝΗΣ",279
"20600"," Αν από κάποιον κινδυνεύουν οι άνθρωποι, κινδυνεύουν από αυτούς. Διότι πετάγονται μολότοφ, διότι γίνονται βάρβαρες επιθέσεις από κουκουλοφόρους που δεν έχουν καμμία σχέση φαντάζομαι –ή μάλλον είμαι βέβαιος- με τη συγκέντρωση και θα πρέπει αυτό να το καταδικάσουμε ομόθυμα. Διότι αυτοί είναι που δημιουργούν το πρόβλημα, που προκαλούν τις αντιδράσεις, που προκαλούν και απειλούν τη ζωή των Ελλήνων πολιτών που διαμαρτύρονται έξω.","ΧΡΗΣΤΟΣ ΠΡΩΤΟΠΑΠΑΣ",436
"20601"," Το λόγο έχει ο Βουλευτής του Κομμουνιστικού Κόμματος Ελλάδας κ. Γεώργιος Μαρίνος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20602"," Κύριε Πρόεδρε, έχω αρκετό χρόνο;","ΓΕΩΡΓΙΟΣ ΜΑΡΙΝΟΣ",305
"20603"," Όσο θα χρειαστεί για να αναπτύξετε τις απόψεις σας μέσα στα πλαίσια του Κανονισμού.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20604"," Κυρίες και κύριοι Βουλευτές, το Κομμουνιστικό Κόμμα Ελλάδας θέλει να χαιρετίσει θερμά τους εκατοντάδες χιλιάδες διαδηλωτές στην Αθήνα και στις άλλες πόλεις της χώρας που απαιτούν σήμερα, μέσα από αυτόν τον αγώνα, να μην περάσει το τερατούργημα της δανειακής σύμβασης, που απαντούν έτσι στον εκβιασμό και στην τρομοκρατία της Κυβέρνησης του κ. Παπαδήμου, στην τρομοκρατία του κ. Παπανδρέου, του κ. Σαμαρά, του κ. Βενιζέλου. Αυτή είναι η απάντηση που δίνει ο λαός στους εισηγητές και τους ομιλητές του ΠΑΣΟΚ και της Νέας Δημοκρατίας. 
Καθιστούμε υπεύθυνη την Κυβέρνηση, το Υπουργείο  Δημόσιας Τάξης, την Αστυνομία για τα επεισόδια που γίνονται. Έχουμε πείρα. Οι «κουκουλοφόροι» και οι κάθε λογής προβοκατόρικοι μηχανισμοί παίζουν πινγκ - πονγκ με τις δυνάμεις καταστολής, με στόχο πάντα να χτυπήσουν την ανάπτυξη του εργατικού λαϊκού κινήματος. 
Κυρίες και κύριοι Βουλευτές, αυτές τις μέρες συντονισμένα, μελετημένα, σχεδιασμένα, με τη χρησιμοποίηση των μέσων μαζικής ενημέρωσης, με τη χρησιμοποίηση «καθηγητών» που είναι σε αποστολή, επιχειρούν να βάλουν ένα πολύ επικίνδυνο, ψεύτικο, τρομοκρατικό δίλημμα στο λαό. 
Επιχειρούν, παράλληλα, να χειραγωγήσουν τους Βουλευτές που αντιδρούν. Λένε: «Ή ψηφίζετε το μνημόνιο ή καταστράφηκε η χώρα». Είναι επικίνδυνο, είναι ψεύτικο, είναι στημένο αυτό το δίλημμα. Αυτή τη λογική ακούσαμε αυτά τα τρία χρόνια από την εκδήλωση της καπιταλιστικής κρίσης, τα ίδια επιχειρήματα και από τον Παπανδρέου και από τον Σαμαρά και από τον κ. Βενιζέλο, τα ίδια επιχειρήματα από την Κυβέρνηση του «μαύρου μετώπου». Πρέπει να απολογηθούν, γιατί πίσω απ’ αυτά τα ίδια επιχειρήματα έγδαραν την εργατική τάξη, έγδαραν τη μικρομεσαία αγροτιά, έγδαραν τους μικρομεσαίους επαγγελματοβιοτέχνες και εμπόρους και υπονόμευσαν το μέλλον της νεολαίας. 
Ο μπαξές τους έχει απ’ όλα: δραματική μείωση των μισθών και των συντάξεων, κατάργηση των πιο θεμελιακών εργασιακών, ασφαλιστικών και κοινωνικών δικαιωμάτων, δημιουργία προϋποθέσεων και βάσεων για κλιμάκωση της αντιλαϊκής επίθεσης. 
Όμως η κρίση του καπιταλισμού, η κρίση υπερσυσσώρευσης κεφαλαίων είναι αμείλικτη. Δεν μπορεί να την ελέγξει κανένα αστικό κόμμα, καμμία δύναμη του κεφαλαίου. Πυροδοτεί το χρέος και δημιουργεί πρόβλημα, αδυναμία διαχείρισης του αστικού συστήματος, το οποίο παραπαίει, έχει σοβαρά προβλήματα. Κι εδώ παρεμβαίνετε, με την τρομοκρατία και με τον εκβιασμό, για να χτυπήσετε τη λαϊκή πάλη, να καθηλώσετε τους αγώνες και να χειραγωγήσετε τους Βουλευτές. Να πείτε την αλήθεια, ότι «δουλέψαμε και δουλεύουμε για τους τραπεζίτες, τους βιομήχανους και τους εφοπλιστές». Το τεκμηριώνουμε: Εκατό δισεκατομμύρια ευρώ δίνονται στους τραπεζίτες! Και τώρα, που συζητάτε για το δάνειο των 130 δισεκατομμυρίων, οι τραπεζίτες ήδη έχουν πάρει το μεγάλο κομμάτι.
 Οι εφοπλιστές έχουν πενήντα έξι φοροαπαλλαγές. Ας το αμφισβητήσει ο κ. Βενιζέλος ή όποιος θέλει σ’ αυτήν εδώ την Αίθουσα, ότι δεν πληρώνουν φόρο ούτε για τα κέρδη ούτε για την τεράστια περιουσία. 
Μέσα σε συνθήκες τόσο υψηλού κέρδους μειώνεται ο συντελεστής φορολογίας των κερδών όλων των τμημάτων του κεφαλαίου. Εσείς τα κάνετε, η Κυβέρνηση τα κάνει -το ΠΑΣΟΚ κι η Νέα  Δημοκρατία- και κοροϊδεύει το λαό. Να πείτε την αλήθεια. Οι Βουλευτές σήμερα έχουν ιδιαίτερη ευθύνη. Αυτό πρέπει να πει όποιος θέλει να μιλάει υπεύθυνα, ότι «εμείς βάζουμε σήμερα την υπογραφή μας για να ζήσει ο εργάτης κι η εργάτρια, για να ζήσει ο εργατοϋπάλληλος με 489 ευρώ σ’ αυτές τις συνθήκες της ακραίας, υψηλότατης ακρίβειας»! Να πείτε εσείς που εκβιάζετε και τρομοκρατείτε το λαό, ότι «εμείς υπογράφουμε να ζήσουν οι νέοι και οι νέες με 440 ευρώ»! Και ένα τμήμα των ανέργων, το οποίο εσείς επιδοτείτε -ένα ελάχιστο τμήμα, γιατί οι άλλοι πεθαίνουν καθημερινά- να πείτε ότι συμφωνείτε να ζήσουν με 350 ευρώ! Αυτά να πείτε, ότι «εμείς υπογράφουμε να ζήσει ο λαός χωρίς σύνταξη ή με σύνταξη πείνας και κύρια και επικουρική»!
Να πείτε ότι οι εργαζόμενοι πρέπει να ζήσουν χωρίς συλλογικές συμβάσεις! Την καταργείτε την Εθνική Γενική Συλλογική Σύμβαση μέσα από συγκεκριμένη διάταξη του κατάπτυστου μνημονίου και με νόμο θα καθορίζεται ο κατώτερος μισθός.
Καταργείτε τις κλαδικές συμβάσεις. Θέλετε να οδηγήσετε δέσμιους τους εργαζόμενους στις ατομικές συμβάσεις, όπου η εργατική δύναμη θα είναι σε δραματική κατάσταση, γιατί αυτός είναι ο στόχος σας. Θέλετε να ταΐσετε τους βιομήχανους και τα άλλα τμήματα του κεφαλαίου με περισσότερα κέρδη.
Να πείτε στους εργαζόμενους καθαρά ότι θέλετε να προχωρήσει η κατάσταση με τον εξής άξονα: Θα πληρώνει ο λαός για υποβαθμισμένες υπηρεσίες υγείας, πρόνοιας και για εμπορευματοποιημένη παιδεία. Αυτή είναι η πολιτική σας, αυτό είναι το μνημόνιο, αυτό το τερατούργημα και ετοιμάζετε νέα μέτρα, αφού δεν πρόκειται να αντιμετωπίσετε τις αντιθέσεις, τις αντιφάσεις, τους νόμους αυτού του βάρβαρου καπιταλιστικού συστήματος και θα έρθετε σε λίγο καιρό και θα πείτε: νέα μέτρα για το ασφαλιστικό. Ας το αρνηθεί όποιος θέλει από εσάς. 
Θα σας θέσω ένα στοιχείο. Στις 14 Φλεβάρη η Ευρωπαϊκή Ένωση φέρνει νέα λευκή βίβλο, όπου προβλέπει μείωση των συντάξεων, αύξηση των ορίων ηλικίας, κατάργηση των συλλογικών συμβάσεων και –τι άλλο;- υπονόμευση του απεργιακού δικαιώματος. Γιατί η αντιλαϊκή πολιτική που προσκυνάτε, που εφαρμόζετε, πάει μαζί και συμβαδίζει με την καταστολή και τον αυταρχισμό.
Θα ήθελα να πω στο λαλίστατο ομιλητή της Νέας Δημοκρατίας, αλλά και στην κ. Τσουρή, πως όταν κάνουμε διάλεξη-ύμνο στην Ευρωπαϊκή Ένωση, να λέμε ότι σήμερα στην Ευρωπαϊκή Ένωση είναι 24.000.000 άνεργοι και άλλα τόσα ή περισσότερα εκατομμύρια με μερική και προσωρινή απασχόληση, με μερική ζωή, να λέμε ότι σήμερα στην Ευρωπαϊκή Ένωση αυτοί που ζουν κάτω από το όριο της φτώχειας είναι πάνω από 140.000.000. Αυτή είναι η πραγματικότητα.
Κυρίες και κύριοι, αφού διαλύετε κάθε εργατικό και λαϊκό δικαίωμα, υποθηκεύετε τον πλούτο της χώρας, το φυσικό αέριο και το πετρέλαιο, γνωρίζοντας ότι είστε σε γραμμή ανεξέλεγκτης χρεοκοπίας. Αυτά τα δύο στοιχεία επιδιώκετε να συνδυάσετε: να ξαλαφρώσετε τους εργαζόμενους από κάθε ένα δικαίωμα, να τα καταργήσετε όλα, να είναι θύματα στην πιο ακραία καπιταλιστική εκμετάλλευση και αυτό το στοιχείο θα συνδυαστεί με ανεξέλεγκτη φτώχεια και ανεξέλεγκτη χρεοκοπία.
Λέτε τώρα: Μα, τι θα γίνει; Τι λέτε όμως στους 1.400.000 ανέργους στην Ελλάδα, που δεν μπορούν να ζήσουν; Κάτω από το όριο της φτώχειας είναι 3.500.000 άνθρωποι, που δεν μπορούν να τα βγάλουν πέρα ούτε για ένα δεκαπενθήμερο. Σε αυτούς εσείς λέτε ότι δεν θα μπορούν να απολαύσουν τα εμπορεύματα που έχουν τα σούπερ μάρκετ στα ράφια; Τους κοροϊδεύετε, τους εμπαίζετε.
Λέω, λοιπόν, στους Βουλευτές του Κοινοβουλίου ότι υπάρχουν μεγάλες προσωπικές ευθύνες. Δεν έχει κανείς το δικαίωμα να καταδικάσει τον εργαζόμενο στα 400 ευρώ μισθό. Τι θα πείτε εκεί που θα πάτε, στους χώρους δουλειάς, στις γειτονιές, στις πόλεις όπου έχετε εκλεγεί; Θα πείτε: εμείς σας θάβουμε, γιατί θέλουμε το καλό σας; Η απόφαση του λαού και η τιμωρία του θα είναι αποφασιστική.
Κυρίες και κύριοι Βουλευτές, υπάρχει αναγκαιότητα καλύτερης οργάνωσης της πάλης. Αυτό είναι το μήνυμα του ΚΚΕ: οργάνωση στα εργοστάσια, στους χώρους δουλειάς, ένταση του ταξικού αγώνα, κοινωνική λαϊκή συμμαχία της εργατικής τάξης με τη φτωχή αγροτιά, με τα μεσαία στρώματα που χτυπιούνται, με τη συμμετοχή της νεολαίας, των γυναικών, πάλη για την ανατροπή της κυβέρνησης της πλουτοκρατίας.
Να πάμε για εκλογές. Και ο λαός με αυτή την πλούσια πείρα που έχει, να αξιολογήσει την πολιτική του ΠΑΣΟΚ και της Νέας Δημοκρατίας. Και αφού είναι σύγχρονος ο όρος, να κάνει αξιολόγηση και να τη ρίξει στην κατηγορία των σκουπιδιών, να τους αποδυναμώσει πραγματικά, να συμπορευτεί με το Κομμουνιστικό Κόμμα της Ελλάδας, με το ΠΑΜΕ για να αναπτυχθεί ο αγώνας μέχρι το τέλος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΓΕΩΡΓΙΟΣ ΜΑΡΙΝΟΣ",305
"20605","  Ολοκληρώστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20606","  Και αγώνας μέχρι το τέλος σημαίνει ότι δεν υπάρχουν μεσοβέζικες λύσεις. Η εξουσία είτε θα είναι στα χέρια του κεφαλαίου, της πλουτοκρατίας, των παρασίτων είτε θα είναι στα χέρια της εργατικής τάξης, στα χέρια του λαού.
Δεν έχει ακόμα ανακαλυφθεί ενδιάμεσο κοινωνικοοικονομικό σύστημα. Όλες αυτές οι φιοριτούρες περί κυβερνήσεων προοδευτικών, αριστερών, έχουν ξεβραστεί από την ίδια τη ζωή από την πείρα όλων των κρατών της υδρογείου.","ΓΕΩΡΓΙΟΣ ΜΑΡΙΝΟΣ",305
"20607","  Κλείστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20608","  Κλείνω σε λίγο, κύριε Πρόεδρε. 
Ποιος θα έχει στα χέρια του την εξουσία, ποιος θα έχει τον πλούτο, θα την έχουν τα παράσιτα ή θα την έχει ο λαός; Μόνο εάν την έχει ο λαός στα χέρια μπορεί να ικανοποιηθούν οι ανάγκες του. Για αυτή τη λύση, για αυτή την πρόταση παλεύει το Κομμουνιστικό Κόμμα της Ελλάδας. Έχει δώσει σκληρές μάχες και διαθέτει γι’ αυτόν τον αγώνα, μαζί με το λαό, όλες του τις δυνάμεις.
Ευχαριστώ, κύριε Πρόεδρε.","ΓΕΩΡΓΙΟΣ ΜΑΡΙΝΟΣ",305
"20609","  Θέλω να κάνω γνωστό προς όλους ότι η ανοχή του Προεδρείου γίνεται γιατί υπάρχουν ασφυκτικά περιθώρια και δόθηκαν σε όλους. Να μη γίνεται διαμαρτυρία από παντού, να βλέπουν τα τέσσερα λεπτά και να διαμαρτύρονται ότι κρατάμε το χρόνο. Προσπαθούμε να δώσουμε σε όλους τη δυνατότητα να αναπτύξουν τις θέσεις τους.
(Θόρυβος στην Αίθουσα)
Δεν κάνουμε σε κανέναν εξαίρεση. Από τη μία μεριά διαμαρτύρεστε και από την άλλη μεριά λέτε ότι αφήνουμε παραπάνω το χρόνο.
Το λόγο έχει ο Βουλευτής του Λαϊκού Ορθόδοξου Συναγερμού, κ. Παύλος Μαρκάκης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20610"," Ευχαριστώ πολύ, κύριε Πρόεδρε.
Μια παρατήρηση θα κάνω στον προηγούμενο ομιλητή της Νέας Δημοκρατίας, που μίλησε για τους ηγέτες που δημιούργησαν την Ευρωπαϊκή Ένωση. Τι σχέση έχουν οι ηγέτες εκείνοι με τους σημερινούς ηγέτες της Ευρωπαϊκής Ένωσης; Για άλλη Ευρώπη μιλούσαν, άλλη Ευρώπη δημιούργησαν και άλλη Ευρώπη βλέπουμε σήμερα με Μέρκελ και Σαρκοζί και τα παρακλάδια τους.
Θα αναφερθώ λιγάκι για τη διαδικασία, όχι για να αμφισβητήσω ότι υπάρχει στον Κανονισμό, αλλά πείτε μου αγαπητοί συνάδελφοι, πώς συμβαίνει κάθε φορά που συνεδριάζουν τα όργανα της Ευρώπης, εμείς την παραμονή να έχουμε κατεπείγοντα νομοσχέδια για δανειακές συμβάσεις; Κάθε φορά θυμάμαι τον Γιώργο Παπανδρέου να έρχεται εδώ και να λέει: αύριο θέλω να πάω στην Ευρωπαϊκή Ένωση έχει Συμβούλιο Κορυφής, ψηφίστε το νομοσχέδιο, είναι κατεπείγον.
Άκουσα και τους εισηγητές, οι οποίοι έκαναν κάθε προσπάθεια για να μπουν μέσα σε αυτούς τους δύο τόμους που μοιράστηκαν σήμερα. Κανένας δεν επιχειρηματολόγησε επί της ουσίας. Όλοι λειτουργούσαν με φοβικά σύνδρομα και διλήμματα, γιατί πρέπει να ψηφιστούν αυτές οι συμβάσεις. Κανένας δεν μπήκε στην ουσία των συμβάσεων. Ανέφεραν μόνο τίτλους και περιεχόμενο. 
Διερωτώμαι: Σήμερα ορκίστηκαν νέοι Βουλευτές. Εάν αύριο κληθούν σε μία δημόσια συζήτηση, μπορούν αυτοί οι άνθρωποι να πείσουν τον ελληνικό λαό ότι μπόρεσαν να διαβάσουν τις δανειακές συμβάσεις και τους δύο τόμους που τους χορηγήσατε σήμερα;
Δυστυχώς, αγαπητοί συνάδελφοι, η τεχνολογία δεν έχει προχωρήσει, ώστε να μοιράζονται οι γνώσεις μέσα από χαπάκια. Δεν έχει γίνει ακόμα, ενδεχομένως στο μέλλον. Και ποιο ήταν το επιχείρημα του κυρίου Υπουργού; Λέει, «καλά δεν παρακολουθείτε τόσο καιρό την επικαιρότητα που πάμε, συνδιαλεγόμαστε, κάνουμε διαπραγματεύσεις;». Δηλαδή, για να καταλάβουμε, τι μας συμβουλεύει ο κ. Βενιζέλος; Να παρακολουθούμε τα δελτία των 20:00 και τα παπαγαλάκια των Μέσων Μαζικής Ενημέρωσης; Μα, εάν παρακολουθούσατε τον Αυτιά και τον Παπαδάκη ούτε και εσείς οι ίδιοι δεν θα ψηφίζατε το νομοσχέδιο.
Και πώς συμβαίνει, όλα τα Μέσα Μαζικής Ενημέρωσης μέχρι χθες να προβάλλουν τα επώδυνα μέτρα και να έχουν τη μαύρη μαυρίλα και σήμερα ξαφνικά όλα τα μέσα μαζικής ενημέρωσης θυμήθηκαν να μας πουν για τις συνέπειες της χρεοκοπίας; Είναι, δηλαδή, ένα μαγικό πράγμα αυτό που συνέβη σήμερα, αγαπητοί συνάδελφοι.
Αυτό το εκβιαστικό δίλημμα για γρήγορες αποφάσεις ο Πρόεδρός μας το κατήγγειλε από την πρώτη στιγμή και έβαλε και θέματα νομιμότητας των αποφάσεων εγκαίρως και διαφοροποίησε τη θέση του.
Λέτε, λοιπόν, ότι στηρίξαμε την Κυβέρνηση Παπαδήμου. Με ποιες προϋποθέσεις θυμίζω ότι την στηρίξαμε: Να μη μειωθούν οι μισθοί και οι συντάξεις. Και τι βλέπουμε σήμερα; Κατακρήμνιση του κατώτερου μισθού και μάλιστα, πού; Στον ιδιωτικό τομέα. Περικοπή των επικουρικών συντάξεων. Πρόκειται για συντάξεις οι οποίες είναι ανταποδοτικές, δεν έχουν καμμία σχέση με τον προϋπολογισμό.
Δεύτερη προϋπόθεση ήταν η εθνική κυριαρχία, η οποία πλήττεται, καταβαραθρώνεται, παραχωρείται. Είπαμε «όχι έκτακτα μέτρα» και μάλιστα, βάλαμε σε πρώτη προτεραιότητα το χτύπημα της λαθρομετανάστευσης.
Είδατε εσείς μέχρι σήμερα καμμιά τρόικα, καμμιά δανειακή σύμβαση, τίποτα μεσοπρόθεσμα να κοστολογούν τη λαθρομετανάστευση και τις συνέπειες που έχει για τον ελληνικό λαό, που δεν μπορεί να πληρώσει τους δικούς του φόρους και επιβαρύνεται και τη λειτουργία της λαθρομετανάστευσης μέσα στην Ελλάδα; Όσους, μάλιστα, λαθρομετανάστες είναι στη φυλακή θυμήθηκε ο Υπουργός Δικαιοσύνης να τους αφήσει έξω. Ας τους απελάσει, αν είναι. Να τους αφήσει έξω για να ξανακάνουν εγκλήματα.
Γέμισαν τα νοσοκομεία από νοσήματα. Ποιος αναλαμβάνει αυτό το κόστος; Εσείς νομίζετε ότι οι λαθρομετανάστες είναι μόνο στην Αθήνα; Γέμισε η Αθήνα, δεν χωράει άλλους. Έχουν γεμίσει όλες οι ελληνικές πόλεις με λαθρομετανάστες και δεν μπορούν να ζήσουν οι Έλληνες, γιατί αυτοί απομυζούν στα φανάρια τον ιδρώτα του ελληνικού λαού και δεν πληρώνουν και τίποτα.
Ψηφίσαμε, λοιπόν, τον προϋπολογισμό και το παραδεχόμαστε. Πείτε μου: Ποια μεγέθη του προϋπολογισμού σήμερα επιτυγχάνονται;
Ποια ήταν η σημαία του Προϋπολογισμού, αγαπητοί συνάδελφοι; Ότι θα έχει πρωτογενές πλεόνασμα. Υπάρχει έστω ένας σήμερα στην Αίθουσα αυτή που να πιστεύει ότι ο προϋπολογισμός που υλοποιείται θα έχει πρωτογενές πλεόνασμα; Μα, ούτε η τρόικα δεν το παραδέχεται σήμερα αυτό.
Ποιο ήταν το άλλο μέγεθος του προϋπολογισμού που προσπαθούσαμε να πετύχουμε; Να έχουμε ύφεση 2,5%. Εσείς πιστεύετε ότι αυτός ο προϋπολογισμός θα έχει ύφεση 2,5% ή θα φτάσει πάλι στο 5,5% και στο 6%; Έχει παραδεχθεί ότι τον Ιούνιο θα έχουμε συμπληρωματικά μέτρα. Αγνοούνται ακόμη 325 εκατομμύρια και γίνεται προσπάθεια -άκουσον, άκουσον!- να μειωθούν οι μισθοί από τα Σώματα Ασφαλείας και από τις Ένοπλες Δυνάμεις και να περικοπούν οι αμυντικές δαπάνες, να παραμείνει η χώρα μας ανοχύρωτη.
Ερχόμαστε και ρωτάμε: Αυτά τα λεφτά που θα πάρουμε από τη δανειακή σύμβαση πού θα πάνε; Θα πάνε στην πραγματική οικονομία, θα πάνε στις επιχειρήσεις, θα πάνε στην ανάπτυξη; Γιατί δεν επαναφέρετε το αίτημα τις 21ης Ιουλίου, που προέβλεπε μέσα σχέδιο, χρηματοδότηση, ανάπτυξη για την Ελλάδα; Γιατί αυτό αγνοήθηκε;
Ακούσαμε, λοιπόν, επιχειρήματα γιατί να ψηφίσουμε το μνημόνιο 1. Μα, τα ίδια ακριβώς επιχειρήματα τα ακούσαμε και για το μνημόνιο 2 και δεν έγινε τίποτα. Δυόμισι χρόνια ακούγαμε ότι «πάμε στο χείλος του γκρεμού» και ότι θα πέσουμε μέσα. Και κατορθώσαμε να πέσουμε, με κυβέρνηση του ΠΑΣΟΚ. Πολλές φορές ο Υπουργός των Οικονομικών κ. Βενιζέλος ήρθε και μας είπε: Τώρα είναι η ώρα. Τώρα πρέπει να ψηφίσετε το μεσοπρόθεσμο. Χανόμαστε. Τώρα είναι η ώρα. Τώρα πρέπει να ψηφίσετε τη Συμφωνία της 21ης Ιουλίου, γιατί χανόμαστε. Τώρα είναι η ώρα, γιατί πρέπει να ψηφίσουμε για τη Συμφωνία της 26ης Οκτωβρίου.
Έχουμε γεμίσει ημερομηνίες. Μας έφερε το πολυνομοσχέδιο τον Οκτώβριο, με κόστος τη λαίλαπα των 6,5 δισεκατομμυρίων: Τώρα πρέπει να το ψηφίσετε, γιατί χανόμαστε.
Χανόμαστε, γιατί το ΠΑΣΟΚ επί τόσα χρόνια δεν μπορούσε να ελέγξει τα ελλείμματα και δεν πήρε κανένα μέτρο. Και λένε ότι κάνουν και διαπραγμάτευση!
Με συγχωρείτε εδώ, αγαπητοί συνάδελφοι της Νέας Δημοκρατίας, αλλά μην το ξαναπείτε αυτό. Εκτίθεστε. Είπατε ότι γλυτώσατε τον δέκατο τρίτο και δέκατο τέταρτο μισθό. Χάσατε τον πρώτο, τον δεύτερο και τον τρίτο.
Δεν μπορεί το συνολικό ετήσιο εισόδημα με το δέκατο τρίτο και το δέκατο τέταρτο να είναι μικρότερο απ’ ότι ήταν προηγουμένως. Αφήστε, λοιπόν, αυτά για τον δέκατο τρίτο και το δέκατο τέταρτο. Ας αφήνατε τους μισθούς όπως ήταν. Ας τους κόβαμε.
Λέτε για τα αντικειμενικά κριτήρια. Μα, γι’ αυτό φαίνεται ότι δεν διαβάσατε το μνημόνιο. Τα αντικειμενικά κριτήρια θα θεσπιστούν από τον Ιούλιο. Δηλαδή, τα σταματήσατε το Φεβρουάριο για να αρχίσουν από τον Ιούνιο;
Θα σας πω τώρα ποιο είναι το πραγματικό πρόβλημα της χώρας. Επί δυόμισι χρόνια το ΠΑΣΟΚ δεν έκανε τίποτα. Όλα αυτά, λοιπόν, που δεν έκανε επί δυόμισι χρόνια, ήλθαν και συσσωρεύθηκαν και έπρεπε να υλοποιηθούν στο πρώτο εξάμηνο του 2012. Προστίθενται τα μέτρα και του 2012. 
Σας ερωτώ: Υπάρχει χώρα, υπάρχει λαός, που μπορεί να ενσωματώσει σε ένα χρόνο, μέσα σε τόσο σύντομο χρονικό διάστημα, τόσο επώδυνα μέτρα; Τι τους περάσατε τους Έλληνες; Είναι πειραματόζωα για να μπορούν σε ένα χρόνο να κάνουν ό,τι δεν κάνατε μέσα σε τέσσερα χρόνια, με εισοδήματα που να μειώνονται; Θα φτάσουμε στο ίδιο πράγμα πάλι.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Κάθονται μερικοί ομιλητές και αυτομαστιγώνονται ότι «φταίμε εμείς». Γιατί δεν μιλάτε για το φταίξιμο της κ. Μέρκελ; Ξέρετε τι έκανε η κ. Μέρκελ; Έβαλε στο κούρεμα μέσα τους ιδιώτες και ανατίναξε τις αγορές στον αέρα. Αυτό το λάθος της γερμανίδας Μέρκελ δεν μπορεί να αναστραφεί. Αναστατώθηκαν οι αγορές. Παραδέχθηκε ότι έκανε λάθος και δεν θα το κάνει ξανά. Αλλά, αυτό το θέμα δεν αναστρέφεται.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Το εκβιαστικό σας δίλλημα είναι ότι θα χρεοκοπήσουμε. Όμως, δεν είναι το δίλλημα αυτό, διότι η χρεοκοπία δεν θα προλάβει. Θα έλθει πρώτα η φτώχεια του ελληνικού λαού. Θα έλθει η κοινωνική έκρηξη. Θα έλθουν τα δυσβάσταχτα βάρη για τους πολύτεκνους, για τους χαμηλοσυνταξιούχους, για όλες τις ευπαθείς κοινωνικές ομάδες. Τότε όλος ο ελληνικός λαός θα λέει: έτσι κι αλλιώς τι με πειράζει μεταξύ χρεοκοπίας και της κατάστασης που έχω σήμερα; και θα προτιμήσει τη χρεοκοπία. 
Εκεί οδηγήσατε τον ελληνικό λαό και όλες οι δικαιολογίες που λέτε μέχρι σήμερα δεν πρόκειται να σας σώσουν. Ο Λαϊκός Ορθόδοξος Συναγερμός θα τηρήσει την πατριωτική του στάση και θα πει ένα μεγάλο «όχι» στα μέτρα αυτά.
(Χειροκροτήματα από την πτέρυγα του ΛΑΟΣ)","ΠΑΥΛΟΣ ΜΑΡΚΑΚΗΣ",306
"20611"," Ευχαριστούμε τον κ. Παύλο Μαρκάκη.
Παρακαλείται ο Ειδικός Αγορητής του Συνασπισμού Ριζοσπαστικής Αριστεράς, ο κ. Θεόδωρος Δρίτσας, να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20612"," Ευχαριστώ πολύ, κύριε Πρόεδρε.
Αυτή η Κυβέρνηση, που στερείται δημοκρατικής νομιμοποίησης, που βρίσκεται, όχι μόνο σε απόσταση αλλά σε ευθεία αντιπαλότητα με τη συντριπτική πλειοψηφία της ελληνικής κοινωνίας, αυτές τις μέρες με έναν κυνικό τρόπο χρησιμοποιεί όλα τα όπλα που έχει -και ίσως τα μόνα όπλα που έχει- την παραπλάνηση και τον εκβιασμό. 
Είναι απορίας άξιον πώς και ο Πρωθυπουργός και ο Υπουργός των Οικονομικών και τα προβεβλημένα στελέχη αυτής της Κυβέρνησης θέλουν να πείσουν την ελληνική κοινωνία για όσα εκβιαστικά εκπέμπουν όλες αυτές τις μέρες και οι ίδιοι αλλά και πολλά Μέσα Μαζικής Ενημέρωσης, ως πρόθυμοι προωθητές των κυβερνητικών μηνυμάτων.
Δεν είναι οι ίδιοι, που όταν εξαγγέλθηκε η συμφωνία της 26ης, 27ης Οκτωβρίου, πανηγύριζαν μπροστά στον ελληνικό λαό ότι «τελειώσαμε με τα μέτρα», ότι «δεν υπάρχουν άλλα μέτρα», ότι «από εδώ και πέρα μπαίνει η ελληνική οικονομία στη διαδικασία της ανόρθωσης και η ελληνική κοινωνία μπορεί να είναι αισιόδοξη και ήρεμη;» Και ήταν το μόνο; Δύο χρόνια ψέματα. Δύο χρόνια απίστευτης παραπλάνησης. Και τώρα που όλα αυτά καταρρέουν ενεργοποιούν το πιο κυνικό όπλο, τον εκβιασμό. Η ελληνική κοινωνία, όμως, δεν εκβιάζεται πια εύκολα, γιατί έχει πλούσια, συσσωρευμένη εμπειρία όλα αυτά τα χρόνια. 
Έτσι, σήμερα που συρρέουν διαδηλωτές από όλη την Αττική, ακόμα και τώρα που το κέντρο της Αθήνας βομβαρδίζεται, σήμερα που χιλιάδες άνθρωποι μαζεύτηκαν στο Σύνταγμα, χρησιμοποιούν και το συνηθισμένο όπλο που το έχουν ξαναζήσει οι Ελληνίδες και οι Έλληνες που αντιστέκονται, τη μαζική καταστολή, τα δακρυγόνα, τα χημικά με τον πιο βάρβαρο τρόπο, αξιοποιώντας ένα-δύο επεισόδια μικρής και ελεγχόμενης κλίμακας. Θέτουν σε εφαρμογή το σχέδιο που το έχουν θέσει κατ’ επανάληψη, τη γενικευμένη διάλυση των παλλαϊκών συγκεντρώσεων και των μεγάλων συλλαλητηρίων. Είναι υπόλογη αυτή η Κυβέρνηση και για τα αδιέξοδα και για την παραπλάνηση και για την ένταση και για τις εκρηκτικές καταστάσεις που διαμορφώνει στην ελληνική κοινωνία. 
Αυτήν τη στιγμή στο ιατρείο της Βουλής δέχεται τις βοήθειες των γιατρών ο Μανώλης Γλέζος, κάπου αλλού ο Μίκης Θεοδωράκης. Ήταν και οι δύο έξω, αυτοί οι άνθρωποι που συμπυκνώνουν εβδομήντα χρόνια αγώνων του ελληνικού λαού και τα εκπροσωπούν με τον πιο αυθεντικό τρόπο –και αν θέλει, ας το αμφισβητήσει κανείς- και πολιτικά και κοινωνικά και πολιτισμικά και αγωνιστικά και ηθικά και αξιακά. Αυτοί οι δύο γίγαντες της σύγχρονης ελληνικής ιστορίας ήταν έξω και δέχτηκαν όλη αυτήν την επίθεση. Τώρα προσπαθούν να ανασυγκροτήσουν την κλονισμένη τους υγεία εξ αιτίας της βαρβαρότητας όλων αυτών των επιθέσεων της Αστυνομίας. 
Πρέπει να αποσυρθούν τα ΜΑΤ άμεσα. Πρέπει να δοθούν εντολές, ώστε να γίνει σεβαστό το δικαίωμα των Ελλήνων να διαδηλώσουν και να εκφράσουν την αγωνιστική τους πάνδημη, μαχητική, ειρηνική αντίθεσή τους σε όλο αυτό το ιστορικό εγχείρημα που επιχειρείται σήμερα να αποτυπωθεί και σε νόμο και να καθορίσει γενιές γενιών. 
Κυρίες και κύριοι συνάδελφοι, το πολιτικό σύστημα, του οποίου οι πρωταγωνιστές παραδέχονται ότι είναι σε κρίση, βρίσκεται, δυστυχώς και αποδεδειγμένα πλέον, σε διατεταγμένη υπηρεσία. Παίρνει εντολές για το αν θα κάνει δημοψήφισμα ή όχι. Παίρνει εντολές για το αν θα συνεδριάσει η Βουλή και ποια μέρα και με ποια ατζέντα. 
Αυτά έχουν κάποια σχέση με τη δημοκρατία, με την αντιπροσωπευτικότητα, με την κοινοβουλευτική ιστορία, με τη νομοθετική εξουσία, με το Σύνταγμα; Με τι μπορεί να έχουν σχέση όλα αυτά; Είναι ένα ακραίο δείγμα της εφαρμογής στην πράξη της πιο αντιδραστικής θεωρίας του κράτους έκτακτης ανάγκης, που εξαπλώνεται σαν νέος εφιάλτης σε όλη την Ευρώπη και που στην Ελλάδα έχει την πρωταρχική εφαρμογή του. 
Αυτή η δημοκρατία των αγορών που επιβάλλει το κράτος έκτακτης ανάγκης με τον πιο εκβιαστικό τρόπο διαφημίζεται από την Κυβέρνηση, διότι αύριο το πρωί πρέπει οι αγορές να μας υποδεχτούν με ευνοϊκούς όρους, αναγνωρίζοντας το ότι είμαστε σε δυσμενή θέση και με ρεαλισμό δήθεν, αντιμετωπίζοντας τους συσχετισμούς, λες και η πολιτική τους είκοσι χρόνια τώρα αμφισβήτησε στο τόσο τη δικτατορία των αγορών. Προσαρμογή πρότειναν στο παγκόσμιο ανταγωνιστικό περιβάλλον. Αυτό ήταν το ιδεολόγημα, γύρω από το οποίο συγκροτήθηκε ο σύγχρονος καπιταλισμός και το σύγχρονο ελληνικό πολιτικό σύστημα. 
Δεν μας ενδιαφέρει ο σχεδιασμός. Δεν μας ενδιαφέρουν οι προτεραιότητες. Δεν μας ενδιαφέρουν οι παραγωγικές πηγές της χώρας. Δεν μας ενδιαφέρει το εργατικό δυναμικό. Μας ενδιαφέρουν οι αγορές. Αυτό ήταν το ευαγγέλιο. Και τώρα το επικαλείται ο κ. Βενιζέλος ως ρεαλιστική προσέγγιση του συσχετισμού δύναμης, όπου για μία ακόμα φορά δεν πρέπει τώρα πια να προσαρμοστούμε –κατά τα λεγόμενά του και τα λεγόμενα του κ. Παπαδήμου- αλλά να υποκύψουμε, διότι τώρα πια δεν έχουμε πολυτέλεια προσαρμογής, αλλά έχουμε εντολή πλήρους παράδοσης.
Κυρίες και κύριοι συνάδελφοι, ακούσαμε τους κινδυνολόγους της χρεοκοπίας και κανένας δεν τόλμησε να διαβεβαιώσει το λαό ότι μ’ αυτήν την πολιτική δεν θα χρεοκοπήσουμε. Ας τολμήσουν να το πουν, για να έχουμε το μέτρο και το μέγεθος της ευθύνης αυτών των επιλογών. Όταν παραιτούνται από το δικαίωμα της ετεροδικίας, όταν παραιτούνται από το δικαίωμα να κρίνει η ελληνική Βουλή ποιο είναι το δημόσιο συμφέρον στο πλαίσιο της λαϊκής κυριαρχίας, όταν καλούν τους εργαζόμενους να γίνουν ανταγωνιστικοί με μισθούς Βουλγαρίας και Λετονίας –και θεωρείται, μάλιστα, πολύ ρεαλιστικό αυτό, διότι πώς αλλιώς θα αναπτύξουμε τον ανταγωνισμό- όταν απ’ αυτούς τους μισθούς εκατοντάδες χιλιάδες Βούλγαροι, Λετονοί και άλλοι εργαζόμενοι σ’ αυτές τις χώρες βρίσκονται στη χώρα μας ως μετανάστες, αναζητώντας έναν τρόπο να σωθούν ακριβώς απ’ αυτήν την κατάσταση, δεν αναρωτήθηκε κανένας απ’ αυτούς τους εγκεφάλους πώς θα αναπτυχθεί έτσι η ανταγωνιστικότητα; Αυτή είναι η ανταγωνιστικότητα της Βουλγαρίας; Αυτή είναι η ανταγωνιστικότητα της Λετονίας; Και πρέπει η πλούσια Ελλάδα να καταδικαστεί σ’ αυτήν την ανταγωνιστικότητα;
Άλλες είναι οι ιδιοτέλειες. Είναι η εξασφάλιση με τους πιο σκληρούς νομικούς όρους αυτών που δεν μπορούν με οικονομικούς και πολιτικούς όρους να εξασφαλιστούν. Και δεν είναι μόνο το αγγλικό δίκαιο ή η παραίτηση από κάθε μέσο άμυνας, αλλά είναι το ότι το ρίσκο των επενδύσεων, στις οποίες συμποσούνται όλες οι πιστωτικές πράξεις κυκλοφορίας των ομολόγων, μετατρέπεται σε δάνειο. Το δάνειο, μάλιστα, μετατρέπεται και σε δεσμευτικό με τους πιο σκληρούς νομικούς όρους, κυρίες και κύριοι Βουλευτές του ΠΑΣΟΚ ή της Νέας Δημοκρατίας. Πώς θα επιτρέψετε το τελευταίο ατού που διαθέτει το ελληνικό κράτος, η ελληνική οικονομία, η ελληνική κοινωνία, σε συνθήκες κρίσης, σε συνθήκες πίεσης, να το εκχωρήσετε; Διότι περί αυτού πρόκειται. Δένετε χειροπόδαρα και νομικά την Ελλάδα, ώστε να μην έχει καμμία δυνατότητα να διεκδικήσει – τουλάχιστον μέσα στο δικό σας πλαίσιο, γιατί το δικό μας πλαίσιο θα τα αμφισβητήσει όλα αυτά- την περιφρούρηση αυτών των κατακτημένων συμφερόντων του ελληνικού λαού και της ελληνικής οικονομίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό καλείστε να ψηφίσετε απόψε, κυρίες και κύριοι της Νέας Δημοκρατίας και του ΠΑΣΟΚ. Το τελευταίο προπύργιο που δίνει τη δυνατότητα ακόμα και σε μία συντηρητική ελληνική Κυβέρνηση, προσαρμοσμένη στις επιταγές της ευρωπαϊκής ελίτ, το εκχωρείτε. Κανένα όπλο! Πλήρης παράδοση! Περί αυτού πρόκειται. Το αντάλλαγμα είναι να μη χρεωκοπήσουμε! Ούτε αυτό μπορείτε να το βεβαιώσετε! Οδηγείτε την ελληνική οικονομία κατευθείαν στη χρεωκοπία!","ΘΕΟΔΩΡΟΣ ΔΡΙΤΣΑΣ",139
"20613"," Ολοκληρώστε, σας παρακαλώ, κύριε Δρίτσα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20614"," Θα ολοκληρώσω, κύριε Πρόεδρε. Υπήρχε μία ανοχή και στους προηγούμενους ομιλητές.","ΘΕΟΔΩΡΟΣ ΔΡΙΤΣΑΣ",139
"20615"," Υπήρξε και εξηντλήθη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20616"," Θα επιταχύνω, κύριε Πρόεδρε.
Θέλετε δημοσιονομική εξυγίανση και όλο αυτό το στηρίζετε στη συντριπτική μείωση των δαπανών των δημοσίων επενδύσεων, των κοινωνικών δαπανών που είναι ωφέλιμες και στη συντριπτική υποβάθμιση των αποδοχών και του ασφαλιστικού συστήματος των εργαζομένων; Ένα παράδειγμα θα σας πω μόνο. Μετά τον πόλεμο και την καταστροφή της Γερμανίας, το ίδιο το γερμανικό κράτος, με συντηρητική πλειοψηφία και το Γερμανικό Κοινοβούλιο ψήφισε έναν περίφημο νόμο για την «εξισορρόπηση των βαρών». Αυτός ο νόμος προέβλεπε ότι όσοι είχαν τότε περιουσία πάνω από 120.000 γερμανικά μάρκα εκείνην την εποχή, υποχρεούτο σε βάθος χρόνου μίας εικοσαετίας, να καταβάλλει σε ισόποσες τριμηνιαίες δόσεις το 50% στο δημόσιο ταμείο. 
Η Γερμανία της Μέρκελ, αυτή για την οποία μιλάμε, ετοιμάζεται να επαναφέρει τώρα αυτήν τη νομοθεσία. Ακόμα και η Γερμανία στην οποία κυριαρχούν τα μονοπώλια, το κεφάλαιο κ.λπ., στοιχειωδώς λειτουργεί ακόμα -χάρις στους αγώνες των συνδικάτων και του εργατικού και κοινωνικού κινήματος- ένα στοιχειώδες κοινωνικό συμβόλαιο.
Πού είναι δύο χρόνια τώρα μία κίνηση, έστω ως δείγμα κοινωνικής δικαιοσύνης; Αφήστε την Αριστερά, τις απόψεις της, τις διεκδικήσεις της, το πρόγραμμά της. Δεν είστε σε θέση ούτε καν να συνομιλήσετε με αυτές τις προτάσεις, γιατί είναι αλλού ο προσανατολισμός σας, απολύτως σε άλλη κατεύθυνση. Ακόμα κι αυτό, μία στοιχειώδης δικαιοσύνη, να πάρετε δηλαδή από τους πλούσιους αυτό που πραγματικά οφείλουν να δώσουν. Πού είναι αυτή η κίνηση και πού είναι, σε αυτό το πολυσέλιδο κουρελόχαρτο, μία νύξη μόνο γι’ αυτό;
Οι στιγμές είναι πράγματι ιστορικές και να είναι βέβαιος ο ελληνικός λαός ότι οι αγώνες του δεν θα πάνε χαμένοι. Είτε ψηφιστεί είτε δεν ψηφιστεί -που ελπίζουμε να μην ψηφιστεί απόψε αυτό το έκτρωμα, έστω και αν είναι υπεραισιόδοξη η πρόβλεψη- θα συνεχιστούν. Κι έχει τον τρόπο κάθε κοινωνία, κάθε λαός να φτιάξει νέες συμμαχίες και με άλλους λαούς της Ευρώπης και να αμφισβητήσει τα μνημόνια και τις δανειακές συμβάσεις κι όλες αυτές τις βάρβαρες δεσμεύσεις και αλυσίδες που προσπαθούν να τον δέσουν χειροπόδαρα για τρεις γενιές μπροστά. Δεν θα περάσει. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΘΕΟΔΩΡΟΣ ΔΡΙΤΣΑΣ",139
"20617"," Ευχαριστούμε τον κύριο Θεόδωρο Δρίτσα. 
Παρακαλείται ο κ. Ευάγγελος Παπαχρήστος, Βουλευτής Πρεβέζης, να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20618"," Αγαπητοί συνάδελφοι, υπάρχει κάτι πιο επικίνδυνο από την ίδια τη χρεοκοπία της χώρας και αυτό είναι να χάσει τη δυνατότητα να αντιμετωπίσει ορθολογικά τα προβλήματά της. 
Είμαστε μάρτυρες μίας διαδικασίας που καλλιεργεί το φόβο και την οργή. Είδαμε τον Υπουργό Οικονομικών και Αντιπρόεδρο της Κυβέρνησης να επιδιώκει την πόλωση, να επιδιώκει να έρθει η συζήτηση ανάμεσα σε μη ακούοντες. Και αυτό βοηθάει τον Υπουργό. 
Γιατί; Γιατί η χώρα μας χρειάζεται αυτήν τη στιγμή ψυχραιμία, σκέψη και γνώση. Είναι αυτά που μας δίνει η Κυβέρνηση; Μας έχει φέρει έναν τόμο εδώ -κοιτάξτε αυτό το «τούβλο»- και μας λέει ότι μέσα σε μία μέρα οι Βουλευτές μπορούν να το μελετήσουν. Είπα και στην επιτροπή ότι σε λίγο θα κυκλοφορεί το διαβρωτικό ανέκδοτο ανάμεσα στους πολίτες και στα σχολεία τους αδιάβαστους θα τους λένε Βουλευτές. 
Στηρίζεται σε γνώση αυτό που θα ψηφίσουμε; Ανοίξτε το, συνάδελφοι. Εκεί που είναι για νούμερα, έχει κουκίδες. Και τι σας λέει; Ψηφίστε κάτι, στο οποίο εμείς θα βάλουμε τα νούμερα. Και εδώ τα νούμερα, αγαπητοί συνάδελφοι, αφορούν δισεκατομμύρια.
Είναι δυνατόν, Έλληνας πολίτης να αποδεχθεί αυτή τη διαδικασία; Και ξέρετε κάτι; Για να υπάρξει ορθολογισμός και για να γίνει ορθολογική συζήτηση απαιτείται δημοκρατία. Αυτός είναι ο χώρος, αυτό είναι το οξυγόνο του ορθολογισμού. Και τι μας δίνει η Κυβέρνηση; Η Κυβέρνηση μας δίνει έναν αντιδημοκρατικό τρόπο επιβολής: θα περάσουμε αυτό. Είναι διαδικαστική η διαδικασία της Βουλής. 
Ξέρετε, εγώ είμαι οικονομολόγος. Στα οικονομικά λέμε ότι ακόμα και οικονομική καταστροφή να έχεις, σε πέντε-δέκα χρόνια μπορείς να τα ξαναφτιάξεις. Εάν, όμως, γίνονται παραβιάσεις στη δημοκρατία και στα εθνικά ζητήματα, τότε αυτά τα θέματα δεν διορθώνονται. Και αυτό γίνεται σήμερα. 
Θέλω, κυρίες και κύριοι συνάδελφοι, να μας πουν αν βγαίνει αυτό το μνημόνιο. Μας είπαν να το ψηφίσουμε για να μη χρεοκοπήσουμε και γιατί υπάρχει μεγάλος κίνδυνος. Μας λένε, όμως, ότι αυτό που προτείνουν είναι βιώσιμο; 
Εγώ σας λέω ότι δεν είναι και πως στηρίζεται σε αυθαίρετες παραδοχές και σε αγυρτείες. Διότι πρέπει να μας εξηγήσετε, κύριοι Υπουργοί, πώς γίνεται πριν από δύο μέρες να ανακοινώνει επίσημα η Κυβέρνηση ότι το χρέος της χώρας στο τρίτο τρίμηνο του 2011 ήταν 159% του ΑΕΠ και εδώ στην εισηγητική έκθεση να το ανεβάζει στο 169%. Ανέβηκε 10% το χρέος μέσα σε ένα τρίμηνο; Ας μας το εξηγήσουν. Θέλω να μας εξηγήσετε, πώς γίνεται να προβλέπετε ότι από το 2013 αυτή η χώρα θα αποκτήσει μικρότερο πληθωρισμό από το μέσο της ευρωζώνης. Θα πρέπει να μην ξέρετε καθόλου οικονομικά, για να μη γνωρίζετε ότι σε μια χώρα που ό,τι παράγει και ό,τι τρώει είναι εισαγόμενο, δεν γίνεται να έχει μικρότερο πληθωρισμό από τον εισαγόμενο πληθωρισμό. Αν αυτά μου τα έλεγε κάποιος φοιτητής, θα τον πέταγα έξω. 
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή)
Δεν είναι η πρώτη φορά που τα λέω αυτά. Από αυτό εδώ το Βήμα είχα πει ξανά στον προ-προηγούμενο προϋπολογισμό ότι αυτή η τακτική της Ευρωπαϊκής Ένωσης και του Διεθνούς Νομισματικού Ταμείου μου θυμίζει δημιουργική οικονομετρία. Δηλαδή, όλες οι προβλέψεις είναι κατασκευασμένες για να εξυπηρετούν αυτήν την πολιτική. Και επιβεβαιώθηκα. Όλες τους οι προβλέψεις έπεσαν έξω. 
Τότε, νόμιζα ότι διαπίστωνα κάτι καινούργιο, μέχρι που διάβασα ένα άρθρο δύο Αμερικάνων οικονομολόγων που έλεγαν ότι το Διεθνές Νομισματικό Ταμείο στην κρίση της Αργεντινής είχε ακολουθήσει την ίδια τακτική, έβγαζε προβλέψεις που να ικανοποιούν την κατεύθυνση που ήθελε να δώσει. Αυτά τα μέτρα που προτείνονται εδώ δεν είναι μέτρα που καθιστούν βιώσιμο το χρέος. Βάζει στόχους που όλοι οι αναλυτές λένε ότι δεν πιάνονται. 
Είχα πει ξανά από αυτό το Βήμα ότι δεν υπάρχει αναλυτής στον κόσμο που να δέχεται ότι αυτή η χώρα θα μπορούσε να πιάσει 50 δισεκατομμύρια από τις αποκρατικοποιήσεις μέχρι το 2015. Επιβεβαιωθήκαμε! 
Είχα πει τότε ότι το ζήτημα είναι, γιατί μας βάζουν έναν ανέφικτο στόχο. Αυτό το κάνουν για να μπορούν με βάση τους ανέφικτους στόχους να σε εκβιάζουν. Αυτό θα κάνουν και τώρα. Κανένας από τους στόχους δεν θα πιαστεί. Εφ’ όσον κάθε φορά θα κοιτάζουν αυτό, για να σου δώσουν την επόμενη δόση, θα σε βάζουν να παίρνεις περισσότερα μέτρα. Και δεν θα είναι δα και πρόβλεψη κανενός μάντη να σας πω ότι τον Ιούνιο θα ανοίξουν εκ νέου το ασφαλιστικό, αυτό που είχαν κλείσει και το είχαν σώσει. 
Και ερχόμαστε τώρα στο γιατί το κάνουμε, γιατί αυτό είναι το ερώτημα. Εμένα η απάντησή μου είναι: γιατί είναι ενταγμένο σε μια πολιτική που θέλουν να επιβάλουν οι Γερμανοί, γερμανοποίησης της Ευρώπης. Οι Γερμανοί κάνουν έναν αγώνα δρόμου επί της κόψης του ξυραφιού, για να περάσουν τις αλλαγές των συνθηκών. Γιατί αυτό είναι σημαντικό; Γιατί μέχρι να περάσουν οι αλλαγές των Συνθηκών, η κάθε χώρα έχει το δικαίωμα βέτο. Μόλις περάσουν οι αλλαγές των Συνθηκών, τότε η Γερμανία όχι μόνο θα είναι η πιο δυνατή χώρα στην Ευρώπη, που μπορεί μόνο με τη δύναμή της να επιβάλει τη θέληση, αλλά θα είναι και θεσμικά κατοχυρωμένη. Και το κάνει αυτό για να προλάβει τη δεύτερη επερχόμενη ύφεση, που όλοι αναγνωρίζουν ότι έρχεται.
Εμείς τι θα κάνουμε; Θα παραμείνουμε σ’ αυτό; Εγώ λέω όχι. Και τι μας λέει η Κυβέρνηση; Προς Θεού, κινδυνεύει η χώρα, θα χρεοκοπήσουμε. Και καλλιεργούν το φόβο με επιχειρήματα, τα οποία δεν στέκονται στην παραμικρή λογική ανάλυση. Μας λένε οι της Κυβέρνησης: Δεν θα έχουμε να πληρώσουμε μισθούς και συντάξεις. Μα, αγαπητοί συνάδελφοι, ανοίξτε τα βιβλία. Οι μισθοί και οι συντάξεις είναι το 50% των εσόδων του κράτους. Πότε δεν θα έχουμε να πληρώνουμε μισθούς και συντάξεις; Εάν πρώτα πληρωθούν οι δανειστές. Όταν χρεοκοπεί μια ιδιωτική επιχείρηση, ο νόμος τι προβλέπει; Πρώτα πληρώνονται οι εργαζόμενοι και μετά οι πιστωτές. Εάν φτάσει η Κυβέρνηση να αντιστρέψει ακόμη κι αυτή, όχι την ελληνική λογική, την παγκόσμια λογική, αυτό θα είναι πρωτοτυπία. 
Μας λένε ότι δεν θα έχουμε πετρέλαιο. Και λέω εγώ ότι ξαφνικά βρέθηκα στη Σοβιετική Ένωση. Ποιος αγοράζει το πετρέλαιο της χώρας; Το κράτος; Όχι, ο Βαρδινογιάννης και ο Λάτσης το αγοράζουν. Θα χρεοκοπήσει ο Βαρδινογιάννης και ο Λάτσης; Όχι, θα χρεοκοπήσει το δημόσιο, δεν έχει να κάνει τίποτα. Μα, δεν θα μπορούν –λένε- να αγοράζουν με πίστωση. Μα, ρωτήστε τους επιχειρηματίες εάν σήμερα Έλληνας επιχειρηματίας –σήμερα που δεν είμαστε χρεοκοπημένοι- μπορεί να αγοράζει με πίστωση από το εξωτερικό. Έχουμε όλα τα κακά της χρεοκοπίας και κανένα από τα καλά.
Πάμε παρακάτω. Μας λένε ότι εδώ η Ευρωπαϊκή Τράπεζα δεν θα χρηματοδοτήσει. Και αυτοί που όλα αυτά τα κάνουν εν ονόματι του να παραμείνουμε στην Ευρώπη, καλλιεργούν στον ελληνικό λαό την εικόνα ότι οι ευρωπαίοι θα υπονομεύσουν πρώτα την Ευρώπη, γιατί η Κεντρική Τράπεζα και η Ευρώπη ήραν την αρχή του ανταγωνισμού, όταν ήταν να δώσουν λεφτά στους τραπεζίτες και τώρα που είναι να σώσουν τις χώρες, δεν θα άρουν μια λαθεμένη αρχή; 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Αγαπητοί συνάδελφοι, το χειρότερο ποιο είναι; Ότι αυτή η καλλιέργεια του φόβου μπορεί μυωπικά να δίνει πολιτικά πλεονεκτήματα, αλλά δεν την κάνει ποτέ ένας ορθολογικός άνθρωπος σε μία χώρα που έχει ιδιωτικό χρέος 100%. Γιατί; Τι κινδυνεύουμε σήμερα; Όταν εμένα μειώνονται τα εισοδήματά μου και δεν μπορώ να αποπληρώσω τα χρέη μου, θα βγω να πουλήσω. Εάν βγω μόνος μου εγώ, έχει καλώς, μπορεί κάτι να κάνω. Εάν βγούμε όλοι και πουλήσουμε, τότε οι τιμές των περιουσιακών στοιχείων θα μπουν σ’ ένα φαύλο καθοδικό κύκλο. Και εάν ο κύκλος της μείωσης των εισοδημάτων που υπάρχει και ο δεύτερος κύκλος των τιμών των περιουσιακών στοιχείων συντονιστούν, τότε θα πέσει η χώρα, όπως έπεσαν τα τείχη της Ιεριχούς.","ΕΥΑΓΓΕΛΟΣ ΠΑΠΑΧΡΗΣΤΟΣ",415
"20619"," Ολοκληρώστε παρακαλώ, κύριε Παπαχρήστο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20620"," Τελειώνω, κύριε Πρόεδρε.
Κυρίες και κύριοι συνάδελφοι, έχω πει ότι αυτή η πολιτική βαθαίνει το πρόβλημα που έχουμε. Είναι πολιτική που οδηγεί στη χρεοκοπία, γιατί ούτε το χρέος μειώνει. 
Σας λένε ότι μειώνεται το χρέος κατά 100 δισεκατομμύρια ευρώ. Μετρήστε στο κείμενο εδώ: 30 δισεκατομμύρια ευρώ, 35 δισεκατομμύρια ευρώ, 5,7 δισεκατομμύρια ευρώ και 23 δισεκατομμύρια ευρώ για τις τράπεζες. Πόσο μας κάνουν; Αυτό είναι καινούργιο χρέος. Δηλαδή, θα μειωθεί και θα γίνει βιώσιμο για 12 δισεκατομμύρια ευρώ; Αυτά είναι για γέλια. Μην τα πείτε ποτέ στους μαθητές σας, κύριε Γιαννίτση.
Αυτή η πολιτική, οδηγώντας στην ύφεση, δημιουργεί μία δυναμική του χρέους που δεν μπορεί να συγκρατηθεί με οποιοδήποτε πλεόνασμα, γιατί τη δυναμική του χρέους τη δίνει η διαφορά των επιτοκίων με το ρυθμό ανάπτυξης. Όταν είσαι σε ύφεση αυτό προστίθεται στα επιτόκια και γίνεται μία χιονοστιβάδα, που δεν έχουμε ξαναδεί.
Αυτή την πολιτική δεν την ψηφίζω, γιατί είναι μία πολιτική βέβαιης χρεοκοπίας. Και όταν θα είναι να χρεοκοπήσουμε, θα μας έχουν αφαιρέσει όλα τα όπλα. Και αυτό γιατί εδώ προβλέπει και την άρση της ασυλίας. 
Κατηγορώ αυτή την πολιτική, γιατί η παραμονή στο ευρώ δεν θα είναι επιλογή αυτής της χώρας και των πολιτών της, θα είναι επιλογή των άλλων και δεν θα έχουμε τη δυνατότητα να αντιδράσουμε. Αυτή είναι αντιευρωπαϊκή πολιτική. Αυτή είναι πολιτική χρεοκοπίας. Αυτή είναι χρεοκοπημένη πολιτική.
(Χειροκροτήματα)","ΕΥΑΓΓΕΛΟΣ ΠΑΠΑΧΡΗΣΤΟΣ",415
"20621"," Ευχαριστούμε τον κ. Παπαχρήστο.
Το λόγο έχει ο κ. Ευστάθιος Κουτμερίδης, Βουλευτής ΠΑΣΟΚ από τις Σέρρες.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20622"," Ευχαριστώ, κύριε Πρόεδρε.
Κυρίες και κύριοι συνάδελφοι, καλούμαστε γι’ άλλη μία φορά να πάρουμε μεγάλες, ιστορικές αποφάσεις, κάτω από δύσκολες συνθήκες για το μέλλον και την προοπτική της χώρας μας. Ζούμε πρωτόγνωρες διαδικασίες, πρωτόγνωρες συνθήκες, σε μία εποχή που όλα άλλαξαν γύρω μας. Τίποτε δεν είναι ίδιο με το χθες. 
Μιλάμε όλοι για κρίσιμες, για ιστορικές στιγμές. Όμως, όλοι δεν συμπεριφερόμαστε ανάλογα, κάτω από το βάρος της κρισιμότητας και της ιστορικότητας αυτών των στιγμών. 
Για να προχωρήσει το τεράστιο δανειακό πρόγραμμα για τη χώρα μας, οι δανειστές μας ζητούν να κάνουμε τεράστιες θυσίες, να πάρουμε επώδυνα και σκληρά μέτρα, που θα δυσκολέψουν πραγματικά ακόμη περισσότερο τα μεσαία και χαμηλά εισοδηματικά στρώματα.
Οι συμπολίτες μας, με γνώμονα τις οικονομικές δυσκολίες που βιώνουμε τώρα, αξιολογούν μόνο αυτά που έχουν υποστεί σήμερα. Διαμαρτύρονται για τις μειώσεις και τις περικοπές που έχουν υποστεί μόνο σήμερα. Δυστυχώς δεν αξιολογούν αυτά που θα συνέβαιναν σε μία ανεξέλεγκτη χρεοκοπία.
Δυστυχώς, είμαστε αναγκασμένοι να πάρουμε σκληρά μέτρα για να αποφύγουμε τα χειρότερα. Δυστυχώς είμαστε αναγκασμένοι να ψηφίσουμε μειώσεις μισθών και συντάξεων για να αποφύγουμε τη στάση πληρωμών. Δυστυχώς, από τη βεβαιότητα της καταστροφής προτιμούμε την αβεβαιότητα της σωτηρίας. Δυστυχώς, επιλέγουμε με γνώμονα το μη χείρον, βέλτιστον. 
Κυρίες και κύριοι συνάδελφοι, σε αυτές τις δύσκολες στιγμές για την πατρίδα μας και τους πολίτες και οι δανειστές μας όμως πρέπει να αντιληφθούν πως όλες αυτές οι προσαρμογές δεν μπορεί να γίνουν με τόσο βίαιο τρόπο, με τόσο τεράστιες μειώσεις, σε τόσο σύντομο χρονικό διάστημα.
Εμείς αναγνωρίζουμε τα λάθη μας και τις δικές μας ευθύνες, αναγνωρίζουμε τις παθογένειες του πολιτικοοικονομικού συστήματος της χώρας μας, αλλά ας αναλογιστούν και αυτοί πως έχουν ένα μεγάλο μερίδιο ευθύνης γι’ αυτή την κατάσταση στη χώρα μας.
	Κατηγορώ τους δανειστές μας, γιατί επί χρόνια συντήρησαν μία κατάσταση οικονομικής εξάρτησης και υποτέλειας προς τη χώρα μας. Συντήρησαν ανεξέλεγκτο τοκογλυφικό υπερδανεισμό. Ανέχθηκαν πλημμελή έλεγχο και λογοδοσία για τα υπέρογκα ελλείμματα. Ευθύνονται για καθυστέρηση και αναβλητικότητα για τη λήψη άμεσων και δυναμικών αποφάσεων που έφεραν τη χώρα μας σ’ αυτή την κατάσταση. Ακόμα και σήμερα η στάση τους και η συμπεριφορά των οικονομικά ισχυρών κρατών της Ευρώπης δεν έχει σαν στόχο την άμεση θεραπεία του προβλήματος, αλλά το ακροατήριο των πολιτών και των ψηφοφόρων στη χώρα τους.
	Κυρίες και κύριοι συνάδελφοι, οι Έλληνες πολίτες έχουν υποστεί μεγάλες μειώσεις, περικοπές, καταργήσεις κοινωνικών παροχών. Όλοι μας βιώσαμε ξαφνικά μία τεράστια μείωση των εισοδημάτων μας. Αλλάζουμε συνήθειες, αλλάζουμε συμπεριφορές, αλλάζουμε τρόπο ζωής. Οι πολίτες, ζώντας κάτω από καθεστώς ανασφάλειας και αβεβαιότητας, αναγκάστηκαν και συμβιβάστηκαν με τη νέα σκληρή πραγματικότητα. Ας αναγνωρίζουν όμως καλά οι δανειστές μας πως είμαστε κι εμείς στα όριά μας. Μην παίζουν άλλο με τις αντοχές μας. Αναγκαστήκαμε να δεχθούμε πράγματα πάνω από την ιδεολογική και πολιτική μας συνείδηση. Δεν είναι δυνατόν όμως να δεχτούμε επίτροπο που να πρωθυπουργεύει στη χώρα μας ως μία χώρα-αποικία τους. Δεν μπορούμε να δεχτούμε επιστάτες και επιτηρητές στα Υπουργεία ως μία χώρα κατοχής τους. Δεν μπορούμε να δεχτούμε ειδικούς ή κρυφούς λογαριασμούς για τη μεταφορά των χρημάτων τους απ’ αυτούς για μας, αλλά προς αυτούς. Η χώρα μας μπορεί να διέρχεται δύσκολες οικονομικές συνθήκες, αλλά δεν είμαστε διατεθειμένοι να εκχωρήσουμε κυριαρχικά μας δικαιώματα. Ας γνωρίζουν οι δανειστές μας ότι διαπραγματευόμαστε την οικονομική μας αποκατάσταση και όχι την εθνική μας αξιοπρέπεια.
	Κυρίες και κύριοι συνάδελφοι, αναγκαζόμαστε να ψηφίσουμε αυτά τα νέα μέτρα για να μη χαθεί και η τελευταία ευκαιρία με το τεράστιο «πακέτο» βοήθειας προς τη χώρα μας. Για μας τους Βουλευτές που αναλαμβάνουμε αυτό το βάρος, ποτέ στο παρελθόν δεν υπήρχε τέτοιο εκβιαστικό δίλημμα. Είτε ψηφίσουμε «ναι» είτε ψηφίσουμε «όχι», βρισκόμαστε συνεχώς στο εδώλιο του κατηγορουμένου. 
Γι’ αυτό όμως που είναι περισσότερο θυμωμένοι οι πολίτες είναι μια κραυγή αγωνίας για το αύριο, μια κραυγή αγωνίας που λέει: και πάλι νέα μέτρα, και πάλι θυσίες, ποια είναι όμως η προοπτική, ποια είναι η ελπίδα; Αυτό που λείπει από τους πολίτες είναι η ελπίδα ότι πρέπει και μπορούμε να ξεπεράσουμε την κρίση, η ελπίδα ότι στην άκρη του τούνελ υπάρχει φως. 
Στόχος πρέπει να είναι άμεσα να πάρουμε μία σειρά από αντισταθμιστικά μέτρα ούτως ώστε να στηριχθούν οι ευάλωτες κοινωνικές ομάδες. Στόχος μας είναι να αντικαταστήσουμε την οργή, την αγωνία και την απογοήτευση των πολιτών με την ελπίδα και την αισιοδοξία.
	Κυρίες και κύριοι συνάδελφοι, τα είδαμε και τα ζήσαμε όλα τα δυόμισι αυτά κοινοβουλευτικά χρόνια. Ήταν τόσο πυκνά και τόσο σημαντικά τα πολιτικά γεγονότα που σε άλλες περιπτώσεις θα χρειάζονταν πολλές κοινοβουλευτικές δεκαετίες για να αποκτήσεις αυτές τις πρωτόγνωρες εμπειρίες και γνώσεις. Είχαμε εκβιαστικά και βασανιστικά διλήμματα, συγκρούσεις, ανατροπές και εκφυλιστικά φαινόμενα, με την Κοινοβουλευτική Ομάδα του ΠΑΣΟΚ να κάνει ό,τι είναι δυνατό για να βοηθήσει τη χώρα μας και με μία μερίδα πολιτών να ζητούν από τους διασώστες τους να μην τους διασώσουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα κάνω και εγώ, σας παρακαλώ, την ίδια κατάχρηση. 
Τα πολιτικά κόμματα δοκιμάζονται και αποδεικνύονται κατώτερα των περιστάσεων και οι Βουλευτές δεν αντέχουν άλλο πλέον αυτό το βάρος των ευθυνών. Οι Κοινοβουλευτικές Ομάδες πολλές φορές εξελίσσονται σε άναρχες ομάδες που δεν πειθαρχούν στις κομματικές γραμμές. Άλλοι καταψηφίζουν και άλλοι δραπετεύουν. Οι πολίτες δεν αξιολογούν ποια θα ήταν η κατάσταση της χώρας μας σε μια ανεξέλεγκτη χρεοκοπία. Οι πολίτες αξιολογούν μόνο αυτό που έχασαν σήμερα, μόνο αυτό που υφίστανται σήμερα. 
Και δυστυχώς, σε όλον αυτόν τον ορυμαγδό των γεγονότων και των θεμάτων έχουμε και τον κ. Σαμαρά να ζητά εναγωνίως εκλογές. Αλήθεια, ποιος λογικός πολίτης μπορεί να ισχυριστεί με πειστικά επιχειρήματα πως η χώρα μας αυτό που χρειάζεται σήμερα, σε αυτή την κατάσταση, είναι μόνο οι εκλογές; Δηλαδή, να αφήσουμε τον πόλεμο και τον αγώνα κατά της κρίσης και να ξεκινήσουμε μια εμφύλια σύρραξη μεταξύ μας. Αυτό που ενδιαφέρει τον κ. Σαμαρά είναι να πανηγυρίσει την πρωτιά του κόμματός του, όπως του δείχνουν, απλά για την ώρα, οι δημοσκοπήσεις σε μια χρεοκοπημένη χώρα. Να γίνει Πρωθυπουργός της δραχμής και της χρεοκοπημένης Ελλάδας. 
Τα κόμματα της Αριστεράς, χωρίς να προτείνουν κάποια εναλλακτική πρόταση, ζητούν εκλογές για να πανηγυρίσουν την αύξηση των εκλογικών τους ποσοστών κατά μια μονάδα, στα ερείπια και τα χαλάσματα μιας κατεστραμμένης χώρας.
Κυρίες και κύριοι συνάδελφοι, χαιρετίζω την προσαρμογή και τη συναίνεση του κ. Σαμαρά στο πρώην λάθος και σήμερα σωστό. Είναι μια θετική εξέλιξη, έστω και καθυστερημένα. 
Εκφράζω την απογοήτευσή μου για την πολιτική κολοτούμπα του ΛΑΟΣ, που από ψηφοφόρος του πρώτου μνημονίου στην αρχή έγινε στη συνέχεια σκληρός διαπραγματευτής και συνομιλητής στο δεύτερο μνημόνιο, στο τέλος κατάντησε κατήγορος των θέσεων με τις οποίες συμφώνησε. 
Με αυτά και γι’ αυτά λοιπόν, συναδέλφισες και συνάδελφοι, δικαίως οι πολίτες μας βρίζουν γι’ αυτή μας την πολιτική ανευθυνότητα και ασυνέπεια. Εμείς δε θα επενδύσουμε το πολιτικό μας μέλλον στα ερείπια και τα χαλάσματα μιας κατεστραμμένης χώρας. Είναι ώρες ευθύνης για όλους μας. Είναι ώρες εθνικής ευθύνης για όλους μας. Εμείς θα κάνουμε το εθνικό μας καθήκον. Ο λαός και η ιστορία θα μας κρίνει. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΕΥΣΤΑΘΙΟΣ ΚΟΥΤΜΕΡΙΔΗΣ",255
"20623"," Ευχαριστούμε τον κ. Ευστάθιο Κουτμερίδη. 
Παρακαλείται ο Υπουργός Εργασίας και Κοινωνικής Ασφάλισης, κ. Γεώργιος Κουτρουμάνης να λάβει το λόγο, με την παράκληση να είναι, όσο γίνεται, πιο ευσύνοπτος.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20624"," Ευχαριστώ, κύριε Πρόεδρε. 
Κύριοι συνάδελφοι, η σημερινή μέρα είναι μια εξαιρετικά κρίσιμη μέρα για το Κοινοβούλιο, κυρίως όμως για τους Έλληνες και τις Ελληνίδες που περιμένουν από εμάς με κομμένη την ανάσα θα έλεγα να αποφασίσουμε όχι μόνο για το μέλλον, όχι μόνο για την προοπτική της χώρας μετά από ένα, δύο ή πέντε χρόνια, αλλά κυριολεκτικά για το σήμερα και το αύριο. Για το ποιο θα είναι το νέο τοπίο που διαμορφώνεται στη χώρα μας τη Δευτέρα, την Τρίτη, την Τετάρτη, αυτή την εβδομάδα. 
Οι επιλογές δυστυχώς, είναι δύο, τουλάχιστον για το σήμερα και με βάση τις σημερινές συνθήκες: Η μια επιλογή είναι να ψηφίσουμε τα μέτρα που οδηγούν στη νέα δανειακή σύμβαση. Είναι μέτρα επώδυνα, σκληρά για ένα πολύ  μεγάλο μέρος του πληθυσμού. Θα διατηρήσουμε όμως έτσι ακέραιη την ελπίδα για τη σωτηρία της χώρας, για να μπορέσουμε να διατηρήσουμε ένα σημαντικό μέρος, το σημαντικότερο μέρος, στο βιοτικό επίπεδο του Έλληνα και της Ελληνίδας. Αυτή είναι η επιλογή που προτείνει η Κυβέρνηση στο Κοινοβούλιο. 
Η δεύτερη επιλογή είναι να αρνηθούμε αυτή τη νέα δανειακή σύμβαση και τη συμφωνία της 26ης Οκτωβρίου και να συζητάμε, δυστυχώς, από αύριο τα σενάρια χρεοκοπίας της χώρας, που με τον έναν ή άλλο τρόπο οδηγούν σε δραματική μείωση των μισθών και των συντάξεων, των εισοδημάτων συνολικά και σε εκρηκτικά κοινωνικά προβλήματα, που θεωρώ ότι κανένας από εμάς δεν θα ήθελε να ζήσει αυτή η χώρα.
Να συζητήσουμε, δηλαδή, ανάμεσα στη μείωση του βιοτικού επιπέδου -γιατί υπάρχει μείωση, υπάρχει επιδείνωση στο πεδίο των εισοδημάτων γενικότερα- και ανάμεσα στη δραματική μείωση, η οποία επέρχεται με έναν τρόπο, θα έλεγα, ιδιαίτερα βίαιο στη δεύτερη επιλογή.
Φαίνεται, βέβαια, απίστευτο να τα συζητάμε όλα αυτά στο Κοινοβούλιο αυτό, που είχε συνηθίσει, η συζήτηση να γίνεται για το ποια θα ήταν η αύξηση. Περίπτωση μείωσης δεν είχε συζητηθεί ποτέ τα τελευταία τριάντα, σαράντα, πενήντα χρόνια. Η πορεία ήταν συγκεκριμένη. Κι εκεί υπήρχε αντιπαράθεση μεταξύ της κυβέρνησης και των κομμάτων της αντιπολίτευσης για το αν θα έπρεπε να ήταν η αύξηση μεγαλύτερη ή μικρότερη.
Τώρα βρισκόμαστε μπροστά σε μία καινούργια πραγματικότητα, ιδιαίτερα δύσκολη πραγματικά, γιατί κανένας δεν μπορεί να αιτιολογήσει επαρκώς πώς φτάσαμε στο σημείο να συζητάμε για μειώσεις -και μάλιστα μεγάλες- στο εισόδημα των εργαζομένων, των συνταξιούχων, των μικρών και μεσαίων επαγγελματιών.
Όλα αυτά ερμηνεύονται μόνο μέσα από μία ανάλυση του πραγματικού προβλήματος, το οποίο δεν δημιουργήθηκε σήμερα. Δημιουργήθηκε τα προηγούμενα χρόνια, κυρίως την τελευταία δεκαετία, μία χαμένη δεκαετία για την Ελλάδα. Και αυτό το πρόβλημα αποτυπώνεται με τρία βασικά στοιχεία:
Στο τέλος της δεκαετίας αυτής η Ελλάδα ήταν η χώρα με το μεγαλύτερο έλλειμμα στην Ευρώπη, ήταν η χώρα με το δεύτερο μεγαλύτερο χρέος στην Ευρώπη και ήταν η χώρα με το πιο αρνητικό ισοζύγιο πληρωμών στον κόσμο. Πώς μπορεί να έχει μέλλον μία χώρα με αυτά τα προβλήματα όταν έχει ρεκόρ ευρωπαϊκά ή και παγκόσμια σε αρνητικούς δείκτες για την οικονομία; Πώς αντιμετωπίζαμε το πρόβλημα αυτό μέχρι το 2010; Η απάντηση είναι γνωστή: Με δανεικά, αυξάνοντας το χρέος. 
Πώς αντιμετωπίζαμε το πρόβλημα της αύξησης της ανεργίας κάθε χρόνο από το 1998, 1999 και μετά κυρίως; Με προσλήψεις στο δημόσιο. Και αυτή η πρακτική είναι γνωστή. Διότι, επίσης, είναι γνωστό ή πρέπει να είναι γνωστό σε όσους έχουν ασχοληθεί με τα θέματα αγοράς εργασίας, ότι από το 2000, τουλάχιστον, μέχρι το 2010, από τους ογδόντα πέντε χιλιάδες νέους που τελείωναν τις σπουδές τους, η αγορά μπορούσε να απορροφήσει μόνο τους σαράντα χιλιάδες. Άρα, σαράντα πέντε χιλιάδες έμεναν για να καλυφθούν με Προγράμματα «Stage» στο δημόσιο ή με άλλες ευέλικτες μορφές ακόμα και μέσα στο Δημόσιο ή να έχουν μία μικρή απασχόληση για ολίγους μήνες.
Όλες αυτές οι πρακτικές κατέρρευσαν από τη στιγμή που έπαψαν να υπάρχουν τα δανεικά. Και δεν υπάρχει πλέον η δυνατότητα να προσλαμβάνεις συμβασιούχους στο δημόσιο και να τους πληρώνεις με αυτά τα δανεικά, αυξάνοντας παράλληλα, όπως είπα, το χρέος.
Επομένως, το πρώτο μνημόνιο ή το δεύτερο μνημόνιο, που συζητάμε σήμερα, η τρόικα και οι πιέσεις που ασκούν οι δανειστές μας, είναι η συνέπεια και όχι η αιτία του προβλήματος. Τις αιτίες του προβλήματος πρέπει να τις αναζητήσουμε σε ένα μεγάλο βαθμό σε εμάς και σε ένα δεύτερο, επίσης μεγάλο βαθμό, στις πολιτικές και στον προσανατολισμό της Ευρώπης, όχι μόνο τα τελευταία χρόνια, όχι μόνο τώρα που συνεργαζόμαστε στενά για να εξασφαλίσουμε δανειοδότηση, αλλά και τα προηγούμενα χρόνια. 
Δεν είναι η Ευρώπη που γνωρίζαμε. Δεν είναι η Ευρώπη της κοινωνικής συνοχής και της αλληλεγγύης. Είναι μια Ευρώπη όπου έχουν επικρατήσει οι κανόνες της αγοράς και άρα έχουν αλλάξει σημαντικά οι συσχετισμοί. Και αυτοί οι συσχετισμοί είναι που δυσκολεύουν ιδιαίτερα τη δική μας διαπραγμάτευση, σε αυτή τη δύσκολη συγκυρία.
Σ’ αυτό, λοιπόν, το πολύ δύσκολο ευρωπαϊκό και διεθνές περιβάλλον έγιναν και οι προηγούμενες και οι τελευταίες διαπραγματεύσεις, σ’ ένα περιβάλλον όπου χώρες που εφήρμοσαν ή εφαρμόζουν και σήμερα προγράμματα λιτότητας, που έχουν μειώσει μισθούς, συντάξεις, εισοδήματα καλούνται να βοηθήσουν την Ελλάδα να ξεπεράσει το πρόβλημά της. 
Καταλαβαίνετε, λοιπόν, τι σημαίνει για μια χώρα που έχει χαμηλότερο και κατώτατο μισθό και συνολικά μισθό και σύνταξη να υποχρεώνεται μέσα από το μηχανισμό στήριξης να ενισχύσει μια χώρα που έχει καλύτερο βιοτικό επίπεδο. Δεν είναι κακό να υπάρχουν χώρες με διαφορετικό επίπεδο, ωστόσο όταν υποχρεώνεται μια χώρα να δανείσει μια άλλη, έχοντας η ίδια υποχρεώσει τους πολίτες της να έχουν χαμηλότερο βιοτικό επίπεδο, καταλαβαίνετε σε ποιες συνθήκες και σε ποιο περιβάλλον γίνεται η διαπραγμάτευση. 
Ωστόσο, η διαπραγμάτευση έγινε και μάλιστα έγινε σ’ όλα τα επίπεδα, κορυφώθηκε στο επίπεδο του Πρωθυπουργού με τους πολιτικούς αρχηγούς. Το ποιος έκανε σκληρότερη ή όχι διαπραγμάτευση θεωρώ ότι είναι δευτερεύον ζήτημα και σε κάθε περίπτωση δεν βοηθάει στη σημερινή μας συζήτηση να κάνουμε παραπέρα ανάλυση. Το αποτέλεσμα είναι αυτό που μετράει. 
Θέλω, λοιπόν, να δώσω μερικά στοιχεία για την αφετηρία και την κατάληξη αυτής της διαπραγμάτευσης, που ήταν όντως ιδιαίτερα σκληρή και επίπονη. Η αφετηρία, λοιπόν, για τους μισθούς ήταν ένας συνδυασμός μέτρων που περιελάμβανε τους κατώτατους μισθούς, τον δέκατο τρίτο και δέκατο τέταρτο μισθό, την κατάργηση των κλαδικών συμβάσεων. Η υιοθέτηση και εφαρμογή αυτών των μέτρων οδηγούσε σε μια μεσοσταθμική μείωση των μισθών πάνω από 35%. Η κατάληξη μετά τη διαπραγμάτευση είναι η μείωση, βεβαίως, κατά 22% του κατώτατου μισθού, η αποτροπή της κατάργησης του δέκατου τρίτου και δέκατου τλεταρτου μισθού, η διατήρηση του μεγαλύτερου μέρους των αποδοχών των κλαδικών συμβάσεων μέσα από τη διατήρηση της μετενέργειας. 
Τι σημαίνει διατήρηση της μετενέργειας, γιατί έχω ακούσει τις τελευταίες μέρες να λέγονται πράγματα τα οποία δεν έχουν καμμία σχέση με την πραγματικότητα; Η διατήρηση της μετενέργειας σημαίνει ότι μετά το τρίμηνο, που είναι ο χρόνος διαπραγμάτευσης, υπάρχει διατήρηση του βασικού μισθού της κλαδικής σύμβασης και των βασικών επιδομάτων της κλαδικής σύμβασης. Αυτό σημαίνει ότι το μεγαλύτερο μέρος των βασικών αποδοχών μπορεί να διασωθεί με τη διατήρηση της μετενέργειας για το 85% των εργαζομένων, γιατί 15% αμείβονται με την Εθνική Γενική Συλλογική Σύμβαση Εργασίας και το 85% των εργαζόμενων στον ιδιωτικό τομέα καλύπτεται από κλαδικές συμβάσεις. 
Η αφετηρία για τις επικουρικές συντάξεις ήταν για μείωση 35% και έφτασε σε ποσοστά 15% ή και χαμηλότερα. Η αφετηρία για τις δαπάνες του κοινωνικού προϋπολογισμού συνολικά περιελάμβανε και τις κύριες συντάξεις, ξεκινούσε από 2,5 δισεκατομμύρια ευρώ, δηλαδή να μειώσουμε άμεσα μέσα στο 2012, να εξασφαλίσουμε 2,5 δισεκατομμύρια ευρώ και τελικά κατέληξε στο 1,4 δισεκατομμύρια ευρώ μαζί με το 1,1 δισεκατομμύρια ευρώ που αφορά τις δαπάνες στο φάρμακο, κάτι που ήταν και είναι δική μας πρόταση και δική μας προτεραιότητα, γιατί πράγματι εκεί υπήρχαν περιθώρια και θέλουμε να τα εξαντλήσουμε μέσα σ’ αυτόν το χρόνο.
Στο λίγο χρόνο που μου μένει -θα ήθελα ακόμα ένα-δύο λεπτά, κύριε Πρόεδρε- επιθυμώ να απαντήσω σε ένα ερώτημα που τίθεται από κάθε πολίτη, αλλά και κάθε έναν από εμάς. Παίρνουμε αυτά τα μέτρα. Τι γίνεται, λοιπόν, την επόμενη μέρα; Σώζουμε τη χώρα; Αποτρέπουμε τη χρεοκοπία; 
Αυτό το ερώτημα νομίζω ότι είναι το πιο κρίσιμο και η απάντηση που εγώ μπορώ να δώσω είναι ότι ναι, η χώρα μπορεί να σωθεί, όχι όμως ψηφίζοντας μόνο τη δανειακή σύμβαση και προσπαθώντας την επόμενη μέρα να αποφύγουμε όλα τα άλλα θεσμικά και διαρθρωτικά μέτρα, τα οποία είτε περιλαμβάνονται μέσα στη σύμβαση είτε δεν περιλαμβάνονται.
Υπάρχουν τέσσερις βασικές προτεραιότητες, που πρέπει να τις δούμε από σήμερα και αύριο βέβαια, μέσα από ένα καινούργιο επιχειρησιακό σχέδιο να δούμε πως θα αντιμετωπίσουμε αυτά τα προβλήματα.
Πρώτον, πρέπει στη χώρα αυτή να συζητηθεί το νέο αναπτυξιακό μοντέλο. Εάν περιμένουμε να έρθουν επενδύσεις στην Ελλάδα από μεγάλους κεφαλαιούχους περιμένοντας να κατέβει ο μισθός στα διακόσια ευρώ, αυτό δεν θα γίνει ποτέ. Πρέπει να προσανατολιστούμε σωστά και να δούμε ποιοι είναι οι κρίσιμοι τομείς, στους οποίους πρέπει να επικεντρωθούμε. Πρέπει να επικεντρωθούμε στους τομείς εκείνους που έχουμε συγκριτικά πλεονεκτήματα για αν δούμε πραγματική ανάπτυξη: Στη γεωργία, στην κτηνοτροφία, στον τουρισμό, στις ανανεώσιμες πηγές, στον ορυκτό πλούτο, σε όλους αυτούς τους τομείς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Δεύτερον, πρέπει να δούμε την ανταγωνιστικότητα. Είμαι από εκείνους που πιστεύουν ότι η ανταγωνιστικότητα δεν έχει να κάνει με το μισθολογικό κόστος σε τόσο βαθμό…","ΓΕΩΡΓΙΟΣ ΚΟΥΤΡΟΥΜΑΝΗΣ",256
"20625"," Είσαι ψεύτης όταν λες αυτά τα πράγματα. Γι’ αυτό κόβεις το μισθό;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20626","  Τι είναι αυτά, κύριοι συνάδελφοι;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20627"," Τι λέει; Ψέματα λέει;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20628","  Παρακαλώ, μη διακόπτετε. Δεν είναι τρόπος αυτός.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20629"," Δεν μπορούμε να ακούμε ψέματα.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20630","  Συνεχίστε την κοινοβουλευτική διαδικασία. 
Ολοκληρώστε, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20631"," Οι κραυγές νομίζω ότι δεν δικαιώνουν εκείνους, οι οποίοι τις εκφέρουν. 
Εν πάση περιπτώσει, να συνεχίσω λέγοντας ότι βεβαίως το θέμα της ανταγωνιστικότητας δεν έχει να κάνει μόνο με το μισθολογικό κόστος. Έχει να κάνει οπωσδήποτε και με το μη μισθολογικό κόστος, τις ασφαλιστικές εισφορές, με την ποιότητα των προϊόντων και με μια σειρά από διαθρωτικές αλλαγές που θα βοηθήσουν ώστε η γραφειοκρατία να μην είναι εμπόδιο στην επιχειρηματικότητα. 
Δεύτερη σημαντική προτεραιότητα είναι ότι οι διαρθρωτικές αλλαγές πρέπει να προχωρήσουν τώρα. Όσες διαρθρωτικές αλλαγές δεν μπορέσαμε να κάνουμε, πρέπει να τις κάνουμε το συντομότερο δυνατό. Φυσικά, καμμία χώρα δεν μπορεί να έχει ούτε ανάπτυξη ούτε πρόοδο ούτε προοπτική αν έχει αυτή τη δημόσια διοίκηση που έχουμε στη χώρα και ούτε αυτή τη δικαιοσύνη που απονέμεται μετά από τρία, πέντε ή δέκα χρόνια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)","ΓΕΩΡΓΙΟΣ ΚΟΥΤΡΟΥΜΑΝΗΣ",256
"20632","  Καταλήγετε, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20633"," Τελειώνω, κύριε Πρόεδρε.
Πρέπει να επανεξετάσουμε την κατανομή των βαρών σε συνθήκες κρίσης. Τα βάρη κατανέμονται άδικα και στην περίοδο της κρίσης και σε περίοδο ευημερίας. Άρα, και το φορολογικό σύστημα είναι ένας σημαντικός παράγοντας. Επίσης, είναι απαραίτητη προϋπόθεση όλοι να ελεγχόμαστε ουσιαστικά για το πόθεν έσχες και οι πολιτικοί και όσοι διαχειρίζονται δημόσιο χρήμα. Έχω προτείνει πολλές φορές -και το έχουμε συζητήσει και στο Υπουργικό Συμβούλιο- να ελεγχθεί το πόθεν έσχες όσων έχουν διαχειριστεί δημόσιο χρήμα και να ανοίξουν οι λογαριασμοί τους.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"20634","  Τέταρτο και τέλος, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20635"," Τέταρτον –και τελειώνω, κύριε Πρόεδρε- σε μια τέτοια περίοδο είναι απόλυτα αναγκαίο να δούμε την ενίσχυση και την προστασία των οικονομικά αδύναμων. Είναι εντελώς απαραίτητο να δημιουργήσουμε δίχτυ ασφαλείας. Οι συνθήκες είναι ιδιαίτερα δύσκολες. Επιβάλλεται να αξιοποιήσουμε κάθε μέσο, να αξιοποιήσουμε κάθε πόρο, να ενεργοποιήσουμε κάθε πόρο από το ευρωπαϊκό κοινωνικό ταμείο και να ζητήσουμε και περισσότερους όρους για να μπορέσουμε να εξασφαλίσουμε βασικά, κοινωνικά αγαθά στους πολίτες όπως είναι η υγεία και η πρόσβαση στην παιδεία.
 Με αυτές τις προϋποθέσεις θεωρώ ότι μπορεί να σωθεί η χώρα, μπορούμε να οικοδομήσουμε μια νέα Ελλάδα, σε μια νέα δικαιότερη Ευρώπη.
(Χειροκροτήματα από την πτέρυγα του ΠΑΣΟΚ)","ΓΕΩΡΓΙΟΣ ΚΟΥΤΡΟΥΜΑΝΗΣ",256
"20636","  Ευχαριστούμε τον κ. Γεώργιο Κουτρουμάνη, Υπουργό Εργασίας και Κοινωνικής Ασφάλισης. 
Παρακαλείται τώρα η Γραμματεύς του Κομμουνιστικού Κόμματος Ελλάδας και Πρόεδρος της Κοινοβουλευτικής Ομάδας του κόμματος κ. Αλέκα Παπαρήγα να λάβει το λόγο.
Ορίστε, κυρία Πρόεδρε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20637"," Κύριοι της Νέας Δημοκρατίας και του ΠΑΣΟΚ δεν υπογράψατε απλώς ένα μνημόνιο, το οποίο οδηγεί το λαό σε βαθιά χρεοκοπία και ανοίγει το δρόμο για ακόμη μεγαλύτερη. Υπάρχουν και σελίδες που έχετε υπογράψει που φαίνονται στο μνημόνιο που πήραμε. Αυτό φαίνεται ολοκάθαρα από τις τοποθετήσεις που κάνει και ο κ. Παπανδρέου και ο κ. Σαμαράς, οι Υπουργοί κ.τλ. συν τα γνωστά παπαγαλάκια τα οποία έχουν καταλάβει τις καρέκλες της τηλεόρασης. Δεν ξέρω πότε διδάσκουν αυτοί οι καθηγητές. Όλη μέρα είναι στις καρέκλες της τηλεόρασης και λένε.
Έχετε υπογράψει, λοιπόν, ένα άλλο μνημόνιο, το οποίο λέει το εξής, ότι στην Ελλάδα δεν θα υπάρχει μόνο φθηνή εργατική δύναμη, πάμφθηνη, τζάμπα, στην Ελλάδα θα εξασφαλίσουμε να μην γίνονται απεργίες, κινητοποιήσεις, διαδηλώσεις και να γίνει το Σύνταγμα μία μεγάλη υγειονομική ζώνη. 
Ας μη νομίζει το κόμμα του κ. Καρατζαφέρη ότι επειδή δεν υπέγραψε, δεν έχει ευθύνη. Έχει υπογράψει αυτό το μνημόνιο δέκα φορές. Για ποιο λόγο είπε ότι δεν υπέγραψε το μνημόνιο; Είναι ο γνωστός λαγός του συστήματος. Δεν το υπογράφω, λέει, λόγω του κομμουνιστικού κινδύνου, γιατί έτσι θα ξεσηκωθεί ο λαός. Δεν το υπέγραψε, όχι γιατί δεν αντέχει να υποφέρει ο λαός, αλλά γιατί πιστεύει ότι μπορεί να δώσουν ένα κερασάκι στο λαό και να πάψει να αγωνίζεται.
Έχετε δεσμευτεί και αυτό φάνηκε πολύ καλά και σήμερα το απόγευμα. Κυριολεκτικά βούλιαξε η Αθήνα, παρά τον κακό καιρό, παρά τις καταιγίδες και παρά το ότι έβρεχε τις περισσότερες ώρες. Έρχεται ο κ. Βενιζέλος -ή δεν θυμάμαι ποιος- να δικαιολογήσει αυτή τη φοβερή χρήση δακρυγόνων, κρότου λάμψης –δεν ξέρω τι ακριβώς ήταν- που έγινε, γιατί, λέει, υπήρχαν πενήντα κουκουλοφόροι. Ακριβώς αυτό είναι το σχέδιό σας. Κατ’ αρχάς, να γίνει υγειονομική ζώνη το Σύνταγμα. Οι τρόφιμοι, οι κύριοι που είναι στη «ΜΕΓΑΛΗ ΒΡΕΤΑΝΙΑ», στο «KING GEORGE» και στα άλλα ξενοδοχεία –δεν ξέρω πώς τα λένε- να θεωρούν πως στην Ελλάδα υπάρχει όχι μόνο ανοχή, αλλά και συμφωνία. 
Το μεγαλύτερο μέρος των κουκουλοφόρων, ο βασικός πυρήνας, είναι δικοί σας μηχανισμοί. Καθαρά πράγματα. Και αυτοί οι μηχανισμοί δεν μπορούν να λειτουργήσουν, όταν υπάρχει διακόσιες χιλιάδες κόσμος και δεν υπάρχουν ΜΑΤ. Ήταν τόσος ο κόσμος από την Ομόνοια στο Σύνταγμα και από το Σύνταγμα στην Ομόνοια, που δεν χρειαζόταν καμμία περιφρούρηση από τα Σώματα Ασφαλείας, από τα ΜΑΤ. Καμμία περιφρούρηση. Οι πενήντα κουκουλοφόροι δεν θα έκαναν τίποτα στο Σύνταγμα. Αυτά τα κάνουν, όταν υπάρχουν ΜΑΤ και τέτοιοι μηχανισμοί για να λειτουργήσει ο σχεδιασμός. Δεν θα παρασύρονταν ενδεχομένως και παιδιά που νομίζουν ότι με το να ρίξουν μία μολότοφ στον αστυνομικό, ρίχνουν το σύστημα. 
Αυτό που είναι το κυριότερο και το έχετε πει εκατό χιλιάδες φορές είναι ότι  για να γίνουν επενδύσεις, δεν πρέπει να παλεύει ο κόσμος. Πάρτε υπ’ όψιν -εσείς το ξέρετε και γι’ αυτό κινδυνολογείτε- ότι η κοινωνική σύνθεση των διαδηλωτών, των συγκεντρωμένων, είναι διαφοροποιημένη σε σχέση με τα προηγούμενα χρόνια. Τροφοδοτείται το νέο ανερχόμενο κίνημα –και αυτό, εάν θέλετε, είναι το δυναμικό στοιχείο- πριν από όλα, από τα εργοστάσια και τους τόπους δουλειάς, απ’ αυτούς που πραγματικά νιώθουν την εκμετάλλευση στο πετσί τους, από τη φτωχολογιά, που έρχονται στις κινητοποιήσεις, ακόμα και αυτοί που φοβούνται και δεν τολμούν να απεργήσουν. Δεν φοβάστε γενικά ένα κίνημα, φοβάστε ένα κίνημα που έχει ταξικά χαρακτηριστικά. Το τρέμετε. 
Τα σημερινά γεγονότα ήταν μέσα στο σχεδιασμό σας. Αυτό είναι καθαρό. Ξέρετε κάτι, όμως; Εμείς δεν έχουμε εναποθέσει τα πάντα στο Σύνταγμα. Εμείς τα εναποθέτουμε στα εργοστάσια, στους τόπους δουλειάς, στους κλάδους, στους δρόμους που έχουν τα μικρομάγαζα, στις λαϊκές γειτονιές, στα χωριά που υποφέρουν. Και ελεύθερη και υγειονομική ζώνη να κάνετε το Σύνταγμα, το κίνημα δεν πρόκειται να σταματήσει. Άλλωστε, δεν είναι η γεωγραφική διάταξη των δυνάμεων που καθορίζει και τη νίκη.
Το κυριότερο είναι το εξής: Προσπαθείτε κυριολεκτικά να αλώσετε το μυαλό των ανθρώπων που υποφέρουν, της φτωχολογιάς, με μια πρωτοφανή ιδεολογική τρομοκρατία. Με συγχωρείτε, δεν σας ταυτίζω, αλλά πρέπει να πω ότι ο Γκέμπελς θα την ζήλευε. Έρχεται η μεγάλη χρεοκοπία. Πού το λέτε; Στο χρεοκοπημένο λαό; Όχι, εμείς δεν ενδιαφερόμαστε για μία σωσμένη Ελλάδα με χρεοκοπημένο λαό. 
Να ξεκαθαρίσουμε το εξής. Επιπλέον, αυτό αποδεικνύει ότι θέλετε να τσακίσετε το κίνημα, γιατί έρχονται τα χειρότερα. Τις τελευταίες ημέρες ακούμε, εάν θα γίνει χρεοκοπία, θα γίνει εμφύλιος. Τη Δημοκρατία της Βαϊμάρης θυμήθηκε ο κ. Σαμαράς στη συνεδρίαση της Κοινοβουλευτικής Ομάδας. Θέλετε να τα συζητήσουμε και αυτά; 
Για ποιον εμφύλιο μιλάτε; Ειπώθηκε για 1946-1949. Η «ΝΕΤ» σκίζεται κάθε μέρα. Λέει συνέχεια για Δεκεμβριανά, εμφύλιο. Η κρατική τηλεόραση έχει βγάλει από το ντουλάπι μέχρι και τις αγγλικές ταινίες της περιόδου του Ψυχρού Πολέμου.
Θέλετε, λοιπόν, να σας πω για τον εμφύλιο; Μα, έχει βγει δίδαγμα. Αν τον κάναμε το συμβιβασμό το 1944 -το ΕΑΜ, το ΚΚΕ- τον απαράδεκτο συμβιβασμό, τον κάναμε. Λίβανος, Kαζέρτα, Βάρκιζα. Μήπως μας σεβαστήκατε; Όχι εσείς οι ίδιοι, αλλά οι πρόγονοί σας. Μήπως μας σεβαστήκατε; Δεν φαίνεται. Όταν κάνει ένας συμβιβασμό, πρέπει να τον πατήσετε στο λαιμό, να εξαφανιστεί. Δεν είδα να σεβαστείτε το συμβιβασμό που κάναμε. Μακελεύατε τους κομμουνιστές, μακελεύατε και τους αγωνιστές της εθνικής αντίστασης, γιατί υπήρχε και το αίσθημα της ανοχής. Πού ήταν τα κόμματα εξουσίας εκείνης της περιόδου; Πού ήταν οι περιώνυμοι πολιτικοί, που αργότερα αποκαλύφθηκαν και ονομάστηκαν Γέροι της Δημοκρατίας, ευπατρίδες κ.λπ.; Στο Κάιρο, στην Αλεξάνδρεια, στο Λονδίνο, από εδώ και από εκεί. Ευτυχώς, δεν είχαμε το ρεαλισμό αυτών που σηκώθηκαν και έφυγαν και άφησαν τον Τσολάκογλου, τον Λογοθετόπουλο και τον Ράλλη. Έχουμε βγάλει και εμείς συμπεράσματα. Έτσι αν κάνεις και ρίξεις λίγο νερό στο κρασί σου, δηλητήριο θα σου ρίξουν. 
Ποιοι μιλάνε για τον εμφύλιο και ποιοι μιλάνε για λουτρό αίματος; Ναι,  ΠΑΣΟΚ ήταν και Νέα Δημοκρατία. Ποιος ξεκίνησε τον εμφύλιο στα Βαλκάνια, για να δικαιολογηθεί η διάλυση των χωρών των Βαλκανίων, η διάλυση της Γιουγκοσλαβίας; Ποιοι τα δημιούργησαν αυτά και ποιοι καθαγίασαν αυτή τη λογική; Κανένας λαός δεν ξεκινάει εμφύλιο από μόνος του. Δεν ξεκινά ούτε πόλεμο, ούτε εμφύλιο. Πείτε μου έναν πόλεμο και έναν εμφύλιο που ξεκίνησε δίχως την παρέμβαση των ιμπεριαλιστών. Επομένως, γιατί τρομοκρατείτε το λαό; Οι τρομοκράτες τρομοκρατούν. Αυτό είναι. 
Όσο για τη Δημοκρατία της Βαϊμάρης, που θυμήθηκε ο κ. Σαμαράς, κοιτάξτε, θα έπρεπε να ευχαριστήσετε τη Σοσιαλδημοκρατία. Ούτε μία, ούτε δύο φορές έκανε τη βρώμικη δουλειά για λογαριασμό της δικής σας τάξης. Θέλετε να απαντήσουμε και στην ιστορία; Έτσι είναι, είναι απαράδεκτο αυτό! Λέγεται: «Αν δεν ψηφιστεί το μνημόνιο, θα έχουμε φασισμό στην Ελλάδα. Φασισμός στην Ελλάδα ήλθε, όταν το εργατικό κίνημα ήταν αδύναμο, όταν ο λαός ήταν αδύναμος και όταν δεν παρενέβαινε ο λαός στις συνθήκες φτώχειας». Έτσι πάτε να υφαρπάξετε την ψήφο, την ανοχή και το φόβο του λαού. Αν ήταν να σώσετε την Ελλάδα, γιατί χρειάζεται τέτοια τρομοκρατία; 
Κοιτάξτε, εμείς δεν αγνοούμε τους κινδύνους που απειλούν το λαό στην πορεία. Γιατί, από τη μια μεριά, ο λαός δέχεται ισχυρές δόσεις τρομοκρατίας, τόνους τρομοκρατίας και αρκετές δόσεις φρούδων ελπίδων, ότι μόλις γίνουν οι εκλογές μπορεί να έλθει μια κυβέρνηση της Αριστεράς, να έλθουν τα πάνω κάτω, ότι η τρόικα είναι κάποιοι υπαλληλίσκοι τρίτης κατηγορίας, η Μέρκελ και ο Σαρκοζί τι είναι; Με ένα «φου» το πολιτικό σύστημα ανατρέπεται. Όχι, δεν ανατρέπεται με ένα «φου», ούτε μέσα από την επικείμενη εκλογική μάχη. Γιατί όποια κυβέρνηση και να βγάλει, τι θα κάνει; Θα πάει, λέει, να χτυπήσει το χέρι στη Μέρκελ και στο Σαρκοζί. Σιγά!
Επομένως, ποιοι είναι οι κίνδυνοι που απειλούν το λαό;. Αυτούς τους κινδύνους, όταν εμείς τους λέμε στο λαό, τους λέμε ακριβώς γιατί πρέπει να πολλαπλασιάσει την αντεπίθεσή του. Πρέπει να ανασυνταχθεί και να ετοιμαστεί.
Πρώτον, κάποια μορφή άγριας χρεοκοπίας έρχεται μπροστά μας. Υπάρχουν πολλές μορφές χρεοκοπίας και στη ζώνη του ευρώ. Δεν μπορείτε να διαχειριστείτε την κρίση. Όχι εσείς, όχι το ελληνικό πολιτικό σύστημα, αλλά ούτε και η ίδια η Κομισιόν και η Ευρωπαϊκή Ένωση δεν μπορούν να διαχειριστούν την κρίση και αυτό είναι το καινούργιο στοιχείο. Δεν μπορείτε, όχι από ανικανότητα, αλλά γιατί πρόκειται για βαθύτατη κρίση του καπιταλιστικού δρόμου ανάπτυξης και όχι του παραγωγικού μοντέλου, όχι κρίση χρέους. Και αυτήν την αδυναμία που έχει, αν θέλετε, ο ευρωπαϊκός καπιταλισμός είναι σχετικά αξεπέραστη. Και όταν θα ξεπεραστεί η κρίση, δεν θα ακολουθήσει τις συνηθισμένες κλασικές τέσσερις φάσεις που ξέραμε το δέκατο ένατο και ως ένα βαθμό τον εικοστό αιώνα.
Το μνημόνιο δεν έκανε την ύφεση. Το μνημόνιο δεν ήρθε για να φέρει την ανάπτυξη. Το πρώτο, το δεύτερο, το τρίτο, ούτε αυτό θα φέρει την ανάπτυξη. Το μνημόνιο ήρθε για να δημιουργήσει τις προϋποθέσεις της πάμφθηνης εργατικής δύναμης. Ναι, δεν ανεβαίνει η ανταγωνιστικότητα της Ελλάδας μόνο από τη φθηνή εργατική δύναμη, αλλά δίχως πάμφθηνη εργατική δύναμη δεν υπάρχει στοιχειώδης κερδοφορία. Πώς να το κάνουμε; 
Η κρίση του καπιταλισμού είναι κλασική. Δεν έφερε αυτήν την κατάσταση το μνημόνιο. Το μνημόνιο έφερε τη φτώχεια του λαού. Το μνημόνιο πέτυχε, αλλά έχετε κάθε συμφέρον όλες οι πτέρυγες της Βουλής να λέτε ότι έφταιγε το μνημόνιο και ότι ήταν λάθος η συνταγή. Η συνταγή ήταν ταξική, δεν ήταν λάθος. Πώς εκδηλώνεται η κρίση του καπιταλισμού; Κρίση σημαίνει κάθετη πτώση της παραγωγής. Στην Ελλάδα μόλις το 2008 ξεκίνησε η κρίση με ρυθμούς ανάπτυξης 5% ή 5,5%. Δεν μπορούσε μέσα σε ένα χρόνο να λήξει η φάση της κρίσης. Τραβάει περισσότερο. 
Λέτε ότι έχουμε ύφεση; Κρίση έχουμε και η κρίση δεν είναι μόνο έτσι όπως παρουσιάζεται στην αγοραστική ικανότητα των εργαζομένων για να πείτε ότι είναι μόνο αυτό το ζήτημα. Η κρίση έρχεται σε κλάδους που παράγουν κεφαλαιουχικά αγαθά και η ανάκαμψη δεν έρχεται έτσι εύκολα που προγραμματίζεται από τη δική σας άποψη.
Δεύτερον, έρχεται ύφεση, στασιμότητα και η ανάκαμψη με αργούς ρυθμούς. Στον καπιταλισμό από τον δέκατο ένατο αιώνα η ανάκαμψη ήταν με ρυθμούς πολύ μικρότερους από ό,τι ήταν πριν και η αναζωογόνηση ήρθε μετά. Τώρα τα καινούργια στοιχεία δείχνουν ότι ανάκαμψη και αναζωογόνηση δεν θα έχετε ούτε στην Ελλάδα ούτε στην Ευρώπη. 
(Στο σημείο αυτό κτυπάει το κουδούνι λήξης του χρόνου ομιλίας της κ. Παπαρήγα)
Παρακολουθώ την ώρα και σε όλους χαρίσατε λίγο χρόνο. 
Ακόμα και αν έρθει η αναζωογόνηση θα κτυπήσει νέος κύκλος κρίσης. Επομένως, τι πρέπει να φοβάται ο εργαζόμενος; Η χρεοκοπία έρχεται, άρα, πρέπει να μη φοβάται κάτι που δεν εξαρτάται απ’ αυτό που θα έρθει. Απ’ αυτόν εξαρτάται η αντεπίθεσή του, η ανατροπή όχι απλώς του πολιτικού συστήματος, ολόκληρου του κοινωνικοοικονομικού, αλλά τουλάχιστον, αν δεν είναι ώριμος ακόμα γι’ αυτό, η πολιτική ρήψης.
Δεύτερον, ό,τι και αν κάνει η Ελλάδα, δεν πρόκειται να καταργηθεί η ανισόμετρη ανάπτυξη. Σε καμμία περιοχή της γης, αλλά και εκεί που είναι οργανωμένες ή με συμφωνίες χώρες, δεν υπάρχει ισόμετρη ανάπτυξη. Ακόμα και με πιο αναπτυγμένη την Ελλάδα, το χάσμα θα υπάρχει και μάλιστα, όσο κι αν σας φαίνεται περίεργο, σε συνθήκες κρίσης η ανισομετρία βαθαίνει.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Τρίτον, οι ανταγωνισμοί. Πάρτε για παράδειγμα την περίοδο του δέκατου ένατου αιώνα, γιατί χρειάζεται και λίγη ιστορία. Πώς ξεπέρασε ο καπιταλισμός την κρίση, όταν ακόμα ο καπιταλισμός είχε δυνατότητες και σοβαρά περιθώρια ανάπτυξης και ταχύτατης αναζωογόνησης; Πώς την αντιμετώπισε; Και με πόλεμο. Με αστικές επαναστάσεις το δέκατο ένατο αιώνα για να τελειώσει ο συμβιβασμός με τη φεουδαρχία, αλλά και με πόλεμο.
Επομένως, εμείς λέμε στο λαό το εξής πράγμα: Η βαθειά χρεοκοπία θα έρθει με ευρώ ή με δραχμή, δεν μπορούμε να προδικάσουμε. Δεύτερον, ακόμα και αν αναπτύξει την ανταγωνιστικότητά της η Ελλάδα, οι άλλες χώρες θα την αναπτύξουν πιο πολύ. Το πολύ-πολύ να ανέβει δυο, τρία σκαλοπάτια. Αυτή η ανταγωνιστικότητα θα κοστίζει ακόμα περισσότερο στον εργαζόμενο. Η Ελλάδα θα είναι υπερχρεωμένη εκατόν πενήντα χρόνια, όπως έγινε με τα δάνεια της ανεξαρτησίας. 
Τέλος, αυτό που υπάρχει μπροστά είναι ο κίνδυνος ενός γενικευμένου πολέμου στην περιοχή, όχι με τους περιφερειακούς μόνο να τσακώνονται μεταξύ τους, αλλά και ανάμεσα στους εταίρους της Ευρωπαϊκής Ένωσης και σε λίγα χρόνια η Ευρωπαϊκή Ένωση δεν θα είναι αυτή που έχετε οραματισθεί όλοι. Την Ελλάδα και όχι μόνο, αλλά και άλλες χώρες, είναι πολύ πιθανόν να την πετάξουν από την Ευρωζώνη και από την Ευρωπαϊκή Ένωση. 
Εμείς λέμε στο λαό: Πρέπει να το αξιοποιήσεις αυτό. Γιατί αν καθίσεις παθητικά και σε πετάξουν από την Ευρωπαϊκή Ένωση χωρίς να κάνεις τίποτα άλλο, χωρίς να κάνεις ριζική πολιτική αλλαγή, δεν πρόκειται να είσαι καλύτερα. Θα δυναμώσει η πολιτική αστάθεια και στην Ελλάδα και στην Ευρώπη και αλίμονο στους λαούς, να το πω καθαρά, και στην εμπροσθοφυλακή των λαών που δεν έχουν ικανότητα να μετατρέψουν αυτήν την πολιτική αστάθεια σε ήττα της αστικής τάξης.
Βομβαρδίζεται όλο το πολιτικό σύστημα. Το πολιτικό σύστημα που έχουμε είτε με ΠΑΣΟΚ είτε με Νέα Δημοκρατία είναι αντίστοιχο με την οικονομία. 
Λέει: «Μας πνίξανε οι αγορές». Τι είναι αυτά τα πράγματα; Δηλαδή οι αγορές δεν  υπήρχαν επί σοσιαλδημοκρατίας; Ο καπιταλισμός  έχει την καπιταλιστική αγορά και ο νόμος της καπιταλιστικής οικονομίας είναι το κέρδος. Δηλαδή, μόλις έρθει ο σοσιαλδημοκράτης στη Γερμανία και ο Γάλλος στη Γαλλία και γίνουν όλοι σοσιαλδημοκράτες η καπιταλιστική αγορά καταργείται. 
Και θα  βάλει το  κράτος κανόνες στην αγορά. Μα, είναι το κράτος της αγοράς. Είτε σοσιαλδημοκρατία είτε με οτιδήποτε. Και το ΚΚΕ αν υιοθετούσε τις θέσεις σας, ότι οι αγορές είναι έξω από το πολιτικό σύστημα –εδώ είναι το πολιτικό σύστημα και εκεί είναι οι αγορές- και το ΚΚΕ αν είχε αυτή τη θέση  και Κυβέρνηση  μονοκομματική να ήταν, υποταγμένη στις αγορές θα ήταν. 
Εν πάση περιπτώσει, δεν ξέρω αν ο προγενέστερός σας, ο Άνταμ Σμιθ και οι άλλοι έλεγαν τέτοιες κοτσάνες. Γιατί εδώ δεν είναι να διαφωνούμε πολιτικά. Είναι τουλάχιστον να συνεννοούμαστε. Δεν μπορούμε να λέμε τέτοια πράγματα, ότι η φιλελεύθερη Ευρώπη είναι υπόδουλη της αγοράς. Ενώ η σοσιαλδημοκρατική δεν είναι! Μα είναι τρελά αυτά τα πράγματα. Και στον σοσιαλισμό και στον καπιταλισμό το πολιτικό σύστημα, το κρατικό σύστημα είναι αντίστοιχο με την οικονομία. Δεν είναι από κει η οικονομία, από κει το κράτος. 
Εν πάση περιπτώσει ο βρεγμένος δεν πρέπει να φοβάται τη βροχή. Ο λαός δεν πρόκειται να γλυτώσει τη χρεοκοπία ό,τι  και αν κάνει. Ακόμα και αν δεχθεί να δουλεύει χωρίς αμοιβή για ένα, δύο ή τρία χρόνια και τους μισθούς του να σας δώσει, δεν πρόκειται να αντιμετωπίσει ούτε την ανισομετρία, ούτε το πρόβλημα της ανταγωνιστικότητας που λέτε, ούτε τίποτα. Θα γίνει ανάπτυξη; Ναι, πιο γρήγορη.","ΑΛΕΞΑΝΔΡΑ ΠΑΠΑΡΗΓΑ",413
"20638"," Κυρία Παπαρήγα, θα σας παρακαλέσω να τελειώνετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20639"," Από τα ίδια τα πράγματα λοιπόν, εμείς λέμε το εξής. Τώρα βρίσκεται στα χέρια του λαού η ευθύνη. Εμείς υποστηρίζουμε αγώνες. Αν μπορούν να ματαιώσουν το χειρότερο, δεν θα είχαμε καμμία αντίρρηση. Για να γίνει αυτό πρέπει στην προμετωπίδα και στην κατεύθυνση του λαϊκού κινήματος, να είναι η διαδοχή αυτού του πολιτικού συστήματος με το πολιτικό σύστημα της εργατικής λαϊκής εξουσίας. Αποδέσμευση και μονομερής διαγραφή του χρέους. Δεν υπάρχει άλλη λύση για το λαό. 
Βεβαίως, δεν είναι κάτι που εξαρτάται από μας, να πείσουμε ή να επιβάλουμε αυτό το ζήτημα στο λαό. Αργά ή γρήγορα θα πειστεί. Να μην χαθεί όμως άλλος χρόνος γιατί και η πολιτική αστάθεια θα έρθει και η χρεοκοπία θα έρθει, και ο πόλεμος θα έρθει. Και να δω τότε τι θα πείτε στο λαό. Ότι έφταιγε το μνημόνιο;","ΑΛΕΞΑΝΔΡΑ ΠΑΠΑΡΗΓΑ",413
"20640"," Κυρία Παπαρήγα, σας υπενθυμίζω ότι πρέπει να ολοκληρώνουμε. 
Το λόγο έχει η Ανεξάρτητη 	βουλευτής κ. Θεοδώρα Μπακογιάννη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20641"," Κυρίες και κύριοι συνάδελφοι, δεν υπάρχει κανένας από τους τριακόσιους σήμερα ο οποίος να μη νιώθει ότι βρίσκεται μπροστά σε μεγάλα, σε σημαντικά διλήμματα. Ενδεχομένως να εξαιρέσω μερικούς συναδέλφους του Κομμουνιστικού Κόμματος αλλά αμφιβάλλω  ότι είναι όλοι.","ΘΕΟΔΩΡΑ ΜΠΑΚΟΓΙΑΝΝΗ",335
"20642"," Αυτό από πού το βγάζετε; 
(Θόρυβος από την πτέρυγα του ΚΚΕ)","ΑΛΕΞΑΝΔΡΑ ΠΑΠΑΡΗΓΑ",413
"20643"," Ψυχραιμία, κύριοι συνάδελφοι. 
Και το δίλημμα είναι μεγάλο. Διότι, κυρίες και κύριοι συνάδελφοι, δεν υπάρχει αμφιβολία ότι ο βομβαρδισμός ενός κόσμου ο οποίος είναι απελπισμένος, ο οποίος βρίσκεται σε απόγνωση, ο οποίος βλέπει το μεροκάματό του να πέφτει  στα 450 ευρώ, ο οποίος ανησυχεί αύριο για τη σύνταξή του, ένας ολόκληρος κόσμος, περίπου οχτακόσιες χιλιάδες με ένα εκατομμύριο άνεργοι οι οποίοι σήμερα δεν έχουν τίποτα να χάσουν μέσα στην ελληνική κοινωνία, ζητούν απ’ όλους μας να ξεκαθαρίσουμε τη θέση μας. 
Και περιμένουν πράγματι, με αυτές τις γνώσεις τις οποίες έχουν, να πει η Βουλή των Ελλήνων σήμερα ένα όχι στη νέα δανειακή σύμβαση. Και δέχομαι και αντιλαμβάνομαι, διότι δεν είμαι χθεσινή στην πολιτική, την πίεση την οποία οι συνάδελφοι από όλες τις πτέρυγες δέχονται. Δεν είναι τυχαίο ότι τα Έδρανα της Νέας Δημοκρατίας είναι άδεια σήμερα. Αλλά θέλω να ξεκαθαρίσω τη θέση μου και θέλω να κάνω μια ανάλυση. 
Το πρόβλημα της χώρας, κυρίες και κύριοι συνάδελφοι, είναι πρωτίστως πολιτικό και δευτερευόντως οικονομικό. Και είναι πρωτίστως πολιτικό, διότι τα δυο μεγάλα κόμματα δεν διδάχθησαν τίποτα από την κρίση και διότι, όταν ήρθε το περίφημο μνημόνιο 1, αφού ακολούθησε μια πολιτική έξι μηνών όπου υπήρχαν λεφτά, όπου έπρεπε να τα δώσουμε στον κόσμο και όπου μετά από όλα αυτά φθάσαμε να λέμε ότι πήγαμε στο Διεθνές Νομισματικό Ταμείο και υπογράψαμε ένα μνημόνιο, αυτό το μνημόνιο προέβλεπε τουλάχιστον τη διόρθωση του ίδιου του συστήματος. Προέβλεπε, λοιπόν, δυο πράγματα: Αφ’ ενός περικοπές και αφ’ ετέρου διαρθρωτικές αλλαγές. Η κυβέρνηση του κ. Παπανδρέου δεν έκανε καμμία διαρθρωτική αλλαγή, καμμία. Και δεν υπάρχει πιο αστείο πράγμα από το να ακούω ορισμένους να λένε ότι έγινε –λέει- διαρθρωτική αλλαγή, η αποκρατικοποίηση του ΟΤΕ, που ήταν τουλάχιστον αστείο. Δεν προχώρησε σε τίποτα το οποίο να μειώνει τον ευρύτερο δημόσιο τομέα. Δεν προχώρησε, μισάνοιξε τρεις φορές με τρία διαφορετικά σχέδια νόμου τα περίφημα κλειστά επαγγέλματα. Ανοίγανε και κλείνανε. Και τελικώς έχασε την αξιοπιστία της περίτρανα με την περίφημη ιστορία του δημοψηφίσματος του κ. Παπανδρέου. 
Το αποτέλεσμα και η πραγματική ανάλυση, κύριοι συνάδελφοι του ΠΑΣΟΚ, είναι ότι τα δυο αυτά χρόνια η Κυβέρνηση την οποία είχαμε δεν μπορούσε και δεν ήθελε να συγκρουστεί με τα σπλάχνα του ΠΑΣΟΚ και αυτή είναι μια πικρή αλήθεια. Και αν δεν θέλουμε να ξανάρθουμε στη Βουλή για τρίτο μνημόνιο, αυτήν την αλήθεια πρέπει να την αναγνωρίσουμε σήμερα ευθαρσώς και να πούμε ότι, αν φθάσαμε στο σημείο να συζητάμε για μειώσεις μισθών και συντάξεων και τέτοιου είδους αλλαγές στην κανονικότητα και στην καθημερινότητα των Ελλήνων, φθάσαμε διότι το πολιτικό σύστημα δεν είχε το θάρρος να προχωρήσει στις απαραίτητες διαρθρωτικές αλλαγές. Και μας το έλεγαν όλοι. Μας το έλεγαν οι ξένοι, αλλά δεν μας άρεσε. Μας το έλεγαν μερικοί στο εσωτερικό και πάλι δεν μας άρεσε.
Από την άλλη μεριά, η Νέα Δημοκρατία είπε το περίτρανο όχι στο μνημόνιο και ακολούθησε επί δυόμισι χρόνια μια πολιτική αντιμνημονιακή. Σήκωσε το λάβαρο και είπε όχι σε όλα. Το όχι σε όλα ήταν δύσκολο να στοιχειοθετηθεί. Ακολούθησε το Ζάππειο Ι. Στο Ζάππειο Ι το έλλειμμα θα εξαφανιζόταν σε δεκαοκτώ μήνες. Μετά ακολούθησε το Ζάππειο ΙΙ, όπου υπήρχαν λεφτά για την ανάπτυξη. Το αποτέλεσμα είναι ότι ένας ολόκληρος κόσμος που ακολουθούσε τη Νέα Δημοκρατία επί δυο χρόνια πίστευε ότι υπήρχε κάποιος μαγικός τρόπος να μείνουν τα πράγματα ως είχαν και από την άλλη μεριά να υπάρξουν λεφτά. Αποτέλεσμα; Τίποτα από αυτά τα οποία προβλέπονταν δεν υλοποιήθηκαν. Και φθάσαμε στο να έχουμε σήμερα την Κυβέρνηση Παπαδήμου, μία Κυβέρνηση Παπαδήμου η οποία, όμως, είναι μία Κυβέρνηση πενήντα ανθρώπων, οι περισσότεροι προέρχονται από το ΠΑΣΟΚ, με λίγα στελέχη τα οποία προέρχονται από τη Νέα Δημοκρατία. Η Κυβέρνηση αυτή θα έπρεπε να διαπραγματευθεί μια σύμβαση καινούργια. 
Κατά την άποψή μου -και θέλω να το καταθέσω εδώ στη Βουλή των Ελλήνων- η σύμβαση αυτή είναι κακή, είναι κάκιστη. Και είναι κάκιστη, διότι ακριβώς η ελληνική πλευρά δεν είχε ούτε τα επιχειρήματα ούτε τις αντιπροτάσεις. Δεν μπορούσε να καταθέσει μία αντιπρόταση η οποία να ήταν φερέγγυα. Δεν είχε αντιπρόταση να καταθέσει. 
Το αποτέλεσμα είναι να βρισκόμαστε σήμερα μπροστά σε μια σύμβαση που φέρνει πραγματικά ένα μεγάλο αριθμό ανθρώπων στην απόγνωση…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, με την άδειά σας, θα ήθελα όσο χρόνο είχαν και οι υπόλοιποι.","ΘΕΟΔΩΡΑ ΜΠΑΚΟΓΙΑΝΝΗ",335
"20644"," Με την άδειά μου, θα έχετε ένα λεπτό ακόμα, κυρία Μπακογιάννη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20645"," Κύριε Πρόεδρε, δώσατε εννιάμισι λεπτά σε όλους τους άλλους.","ΘΕΟΔΩΡΑ ΜΠΑΚΟΓΙΑΝΝΗ",335
"20646"," Δυστυχώς και οι συνάδελφοί μου που ήταν στην Έδρα, θα έπρεπε να είναι πιο αυστηροί….","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20647"," Αντιλαμβάνομαι ότι δεν είναι αρεστά αυτά που λέω…","ΘΕΟΔΩΡΑ ΜΠΑΚΟΓΙΑΝΝΗ",335
"20648"," Για ποιο λόγο, κυρία Μπακογιάννη;
Δεν θέλω για κάποιο ειδικότερο λόγο να σας μεταχειριστώ δυσμενέστερα, αλλά πλέον βγαίνουμε εκτός του χρόνου που είναι προγραμματισμένος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20649"," Με μεταχειρίζεστε όμως δυσμενέστερα. Και θα σας παρακαλέσω πάρα πολύ να μην με μεταχειριστείτε δυσμενέστερα.","ΘΕΟΔΩΡΑ ΜΠΑΚΟΓΙΑΝΝΗ",335
"20650"," Είμαι σίγουρος ότι έχετε την ικανότητα να ολοκληρώσετε μέσα στο επόμενο δίλεπτο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20651"," Αντιλαμβάνομαι ότι αυτά που λέω δεν είναι αρεστά, αλλά έχω δικαίωμα να τα πω.","ΘΕΟΔΩΡΑ ΜΠΑΚΟΓΙΑΝΝΗ",335
"20652"," Μέσα στο επόμενο δίλεπτο μπορείτε να ολοκληρώσετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20653"," Κυρίες και κύριοι συνάδελφοι, φτάσαμε σήμερα σ’ αυτή τη σύμβαση. Δεν υπάρχει όμως κανείς σ’ αυτήν την Αίθουσα ο οποίος να μην θέλει να σκεφτεί μικροπολιτικά, που να μην ξέρει τι θα συμβεί σ’ αυτή τη χώρα εάν αύριο το πρωί αυτή η σύμβαση δεν ψηφιστεί από τη Βουλή των Ελλήνων. 
Εγώ, λοιπόν, που σας μιλώ δεν έχω το άλλοθι της άγνοιας. Ήρθαν πολλοί και μου είπαν ότι το ευκολότερο για τη Δημοκρατική Συμμαχία θα ήταν να πούμε ένα μεγαλοπρεπές όχι. Και γιατί; Γιατί η Νέα Δημοκρατία υποχρεώθηκε να αλλάξει πολιτική, γιατί το ΛΑΟΣ υποχρεώθηκε να αλλάξει δέκα πολιτικές, γιατί το ΠΑΣΟΚ θα είναι υποχρεωμένο να ψηφίσει. Εμείς δεν συμμετέχουμε στην Κυβέρνηση, δεν έχουμε καμμία ευθύνη, δεν διαπραγματευτήκαμε. Με άνεση λοιπόν μπορούσαμε να βροντοφωνάξουμε όχι. 
Δεν το κάνουμε, κυρίες και κύριοι συνάδελφοι, γιατί δεν έχουμε το άλλοθι της άγνοιας. Διότι δεν δικαιούμαι –τουλάχιστον εγώ προσωπικώς- να παίξω πάνω στο φόβο, την απόγνωση και, αν θέλετε, την έλλειψη ελπίδας των Ελλήνων. Δεν το δικαιούμαι, κυρίες και κύριοι συνάδελφοι, διότι αυτό το άλλοθι της άγνοιας που δεν έχω εγώ, πιστεύω πως δεν το έχει κανένας από εσάς. 
Ξέρετε πάρα πολύ καλά ότι αν αύριο μεν κρυφτείτε πίσω από την ψήφο εκείνων που θα ψηφίσουν και κάνετε «νταηλίκια» πολιτικά, μπορεί να έχετε ενδεχομένως ένα μικρό κομματικό όφελος. Θα έχετε βλάψει όμως τους μικρούς, τους μεσαίους, τους εργαζόμενους, τους συνταξιούχους. Θα τους έχετε βλάψει ανεπανόρθωτα.","ΘΕΟΔΩΡΑ ΜΠΑΚΟΓΙΑΝΝΗ",335
"20654"," Εμείς;","ΣΠΥΡΙΔΩΝ ΧΑΛΒΑΤΖΗΣ",534
"20655"," Εσείς! Διότι εάν εσείς θέλετε, κύριε Χαλβατζή, να πάτε σε ένα κουμμουνιστικό καθεστώς και να ξυπνήσει ο Στάλιν, με γεια σας, με χαρά σας…","ΘΕΟΔΩΡΑ ΜΠΑΚΟΓΙΑΝΝΗ",335
"20656"," Εμείς στην Ελλάδα θα μείνουμε.","ΑΛΕΞΑΝΔΡΑ ΠΑΠΑΡΗΓΑ",413
"20657"," Κυρία Μπακογιάννη, δεν χρειάζεται να κάνετε προσωπικές αναφορές, γιατί βλέπετε ότι προκαλείτε αντιδράσεις.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20658"," Ζήστε εσείς με 400 ευρώ….","ΓΕΩΡΓΙΟΣ ΜΑΡΙΝΟΣ",305
"20659"," Και εσείς συνάδελφοι του Κομμουνιστικού Κόμματος, σας παρακαλώ μη διακόπτετε. 
(Θόρυβος- Διαμαρτυρίες από την πλευρά του ΚΚΕ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20660"," Θα πείτε όμως ξεκάθαρα στους πολίτες, ότι αύριο το πρωί δεν θα υπάρχουν χρήματα και όταν έχετε προτάσεις, θα πρέπει να τις στοιχειοθετήσετε. 
(Θόρυβος- Διαμαρτυρίες από την πλευρά του ΚΚΕ)
Αντιλαμβάνομαι ότι χάσμα βαθύ μας χωρίζει, αλλά επειδή το προνόμιο του πατριωτισμού ή του κοινωνισμού δεν το έχει κανένα κόμμα, δεν δίνω το δικαίωμα σε κανέναν σ’ αυτή τη Βουλή να ισχυρίζεται ότι νοιάζεται περισσότερο για το φτωχό εργαζόμενο από ό,τι εγώ.","ΘΕΟΔΩΡΑ ΜΠΑΚΟΓΙΑΝΝΗ",335
"20661"," Ο καθένας κρίνεται από τις πράξεις του!","ΓΕΩΡΓΙΟΣ ΜΑΡΙΝΟΣ",305
"20662"," Μη διακόπτετε, σας παρακαλώ. 
Ολοκληρώστε, κυρία Μπακογιάννη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20663"," Σκεφτείτε τι θα ψηφίσετε διότι η αυριανή μέρα είναι δύσκολη και μεταξύ της πρώτης και της τρίτης μέρας μπορεί να έχει επέλθει το μοιραίο. 
(Χειροκροτήματα)","ΘΕΟΔΩΡΑ ΜΠΑΚΟΓΙΑΝΝΗ",335
"20664"," Το λόγο έχει ο Κοινοβουλευτικός Εκπρόσωπος του ΛΑΟΣ, κ. Χρυσανθακόπουλος. 
Κύριε Χρυσανθακόπουλε, σας παρακαλώ να σεβαστείτε απόλυτα το χρόνο για να μην αναγκαστώ να παρέμβω και σε σας, γιατί έτσι θα μπορέσουν να μιλήσουν και άλλοι συνάδελφοι, και οι Αρχηγοί που έχουν ζητήσει το λόγο και Υπουργοί.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20665"," Ευχαριστώ, κύριε Πρόεδρε.
Θα ξεκινήσω με κάποιες φράσεις που θα διαβάσω που είναι ιδιαίτερα σημαντικές. «Οι τροϊκανοί φέρονται στην Ελλάδα σαν αποικιοκράτες. Οι προτάσεις της τρόικας και της Ευρωπαϊκής Ένωσης είναι εξαιρετικά προβληματικές και στερούνται προοπτικής, επειδή επιτείνουν πλέον την ύφεση στην Ελλάδα, αυξάνουν το έλλειμμα και εμποδίζουν την έξοδο από την κρίση. Οι ακραίες μειώσεις μισθών και η αντικοινωνική μείωση των κατώτερων μισθών συμβάλλουν πολύ περισσότερο στην ύφεση και δεν βοηθούν σε τίποτα στο μέτωπο της ανταγωνιστικότητας».
Αυτά είναι λόγια ενός λαϊκιστή, του Προέδρου της Σοσιαλιστικής Ομάδας του Ευρωπαϊκού Κοινοβουλίου του κ. Σβόμποντα. Πώς τα είπα αυτά ο κ. Σβόμποντα, απευθυνόμενος σε όλους μας και στον κ. Όλι Ρεν, στον οποίο παρενέβη; Για ποιο λόγο σας μέμφεται ο κ. Σβόμποντα έμμεσα, αλλά και άμεσα και κατηγορηματικά;
Δεν ξέρω αν θα θέλατε να ξέρετε εσείς. Εγώ θα σας ενημερώσω. Είναι συνέπεια της επιστολής που απέστειλε στις 31 Γενάρη ο Γιώργος Καρατζαφέρης και στον Πρόεδρο της Σοσιαλιστικής Ομάδας και στον Πρόεδρο Σπερόνι της άλλης ομάδας, της EFD, «Ευρώπη για την Ελευθερία και τη Δημοκρατία», στην οποία ανήκει ο ΛΑΟΣ, κι οι οποίοι παρενέβησαν για να φέρουν το ζήτημα στο πλαίσιο του Ευρωπαϊκού Κοινοβουλίου, για να διαμορφωθεί για την Ελλάδα το κίνημα αλληλεγγύης των χωρών του Νότου, αποτροπής της γερμανικής επικυριαρχίας, διαμόρφωσης συσχετισμών και μιας ουσιαστικής παρέμβασης στην ουσία της διαπραγμάτευσης. 
Οφείλω να απαντήσω ευγενικά προς την κ. Παπαρήγα, ότι ο κ. Καρατζαφέρης όταν είπε «δεν υπογράφω» το Νοέμβριο τον τήρησε το λόγο του. Βέβαια δεν θα πάω στο ζήτημα του Εμφυλίου και στα άλλα ζητήματα, γιατί μου θυμίζετε το Γιαπωνέζο στρατιώτη που κρυβόταν πενήντα χρόνια μετά τη λήξη του πολέμου σ’ ένα δάσος. Νομίζω ότι δεν αποτελεί αντικείμενό μας. 
Η δανειακή σύμβαση δεν έχει διαθέσιμο ούτε ένα ευρώ για την αγορά. Είναι λογιστική μετακύλιση του χρέους. Δεν θα μας δώσουν τίποτα στο χέρι. Θα δουλέψουν με τα κομπιούτερ τους. Γιατί πράγματι και η διόγκωση του χρέους είναι μια λογιστική πράξη. Όλο αυτό το σύστημα το οποίο έχει στηθεί είναι γνωστό ότι στηρίζεται στα παράγωγα. Αν δείτε τις χθεσινές αναφορές των διεθνών οικονομικών στοιχείων, έφθασαν στα 800 τρισεκατομμύρια δολάρια. 
Ο Λαϊκός Ορθόδοξος Συναγερμός παρέμεινε πιστός στη δέσμευσή του για τους όρους με τους οποίους μπήκε στην Κυβέρνηση. Είχε δηλώσει ο κ. Καρατζαφέρης ότι, πρώτον, δεν θα δεχθούμε περαιτέρω μείωση μισθών και συντάξεων, δεύτερον, δεν θα δεχθούμε εκχώρηση εθνικής κυριαρχίας και καταλήστευση του εθνικού πλούτου και τρίτον, είχε ζητήσει την κατάργηση του νόμου που παραχωρεί με ευκολία ιθαγένεια στους λαθρομετανάστες. Πρόκειται για τεράστιο θέμα, γιατί η Ελλάδα είναι η ανοιχτή «αποθήκη» ελεύθερης διακίνησης λαθρομεταναστών και ούτε η εσωτερική αγορά αντέχει τις συνέπειες αυτού, ούτε  υπάρχει η δυνατότητα φιλοξενίας, ούτε και μπορούμε να αντέξουμε την εγκληματικότητα η οποία επέρχεται.
Οι όροι αυτοί παραβιάστηκαν. Ως εκ τούτου καταψηφίζουμε κι εμείς με συνέπεια, με ένα ξεκάθαρο όχι το νέο μνημόνιο, το οποίο στους στόχους τους οποίους έχει θέσει, απλά να περάσουμε τον κάβο μιας τρικυμίας, δεν απαντάει πειστικά στο ερώτημα «σωζόμαστε;» Τι κάνει;  Η ίδια η ηγεσία των δανειστών μας προειδοποιεί ότι «τον Ιούνιο θα τα ξαναπούμε», όπως και τον περασμένο Ιούνιο τα είπαμε. Τον Οκτώβριο οι ίδιοι ακύρωσαν την προηγούμενη συμφωνία. Μετά μας φτιάχνουν αυτή και τον Ιούνιο θα μας φτιάξουν την άλλη. Γιατί δεν έχουν αποφασίσει τι θα κάνουν κι αν θα κόψουν τον Νότο από την ευρωπαϊκή συνοχή ή όχι. Κι εμείς έπρεπε να έχουμε επιλέξει τη συμμαχία με τις άλλες χώρες.
Η θέση την οποία διατύπωσε κατηγορηματικά ο Γιώργος Καρατζαφέρης είναι σαφής: Ζητάμε για πέντε χρόνια περίοδο χάριτος και μετά δεσμευόμαστε να πληρώνουμε 10 δισεκατομμύρια το χρόνο με το επιτόκιο που δανείζουν τις τράπεζες, το 1%, μέχρι την τελική αποπληρωμή του χρέους. 
Εμείς οι Έλληνες είπαμε περήφανα όχι στο Σχέδιο Ανάν και νικήσαμε την πληρωμένη προπαγάνδα, αντίστοιχη της τρομοκρατίας την οποία ζει σήμερα ο ελληνικός λαός από τις εφημερίδες και τις τηλεοράσεις. Λέμε όχι στη φτώχεια και στην εξαθλίωση, που είναι αποτέλεσμα της λάθος εφαρμογής μέτρων και αυτού του μνημονίου και της δανειακής σύμβασης. Λέμε όχι στην εθνική  ταπείνωση, όχι στην εξαγορά, τον εκβιασμό και τον εθνικό ακρωτηριασμό. Δεν θα επιτρέψουμε να αλυσοδεθεί ο ελληνικός λαός για τα επόμενα σαράντα χρόνια. Δεν παραδίδουμε εθνική κυριαρχία. Δεν παραχωρούμε τη χώρα στους οικονομικούς αποικιοκράτες.
Δεν δεχόμαστε να ενταχθούμε στο δίκαιο το οποίο αυτοί θέλουν, το αποικιοκρατικό, το δίκαιο εδάφους. 
Πρέπει, δε, να θυμίσω εδώ ότι προς τιμήν του ο συνάδελφος Κυριάκος Βελόπουλος και ο Λαϊκός Ορθόδοξος Συναγερμός ως μόνο κόμμα -η παραδοσιακή Αριστερά δεν αναφέρεται σ’ αυτό- έχουμε αναδείξει το ζήτημα του ορυκτού πλούτου, των υδρογονανθράκων, που μπορούν να δώσουν λύση και στο ζήτημα του χρέους. Όμως αυτό εποφθαλμιούν οι δανειστές μας, εκεί θέλουν να επιτεθούν, αυτό θέλουν να λεηλατήσουν, αυτά θέλουν να αρπάξουν!
(Χειροκροτήματα από την πτέρυγα του ΛΑΟΣ)
Πολλά θέλουν βέβαια. Ακόμη και ιστορία και πολιτισμό θα ήθελαν να βάλουν στο χέρι, γι’ αυτό και κάνουν παραχαράξεις. 
Εμείς λέμε όχι στη σύμβαση-«παγίδα». Λέμε ότι από εδώ και μπρος θα πρέπει να φτιαχτεί μια πλατιά συμμαχία δράσης, με θετικές προτάσεις διεξόδου. 
Δεν υπάρχει το ζήτημα η στάση πληρωμών στο δανειστή μας να σημαίνει ταυτόχρονα χρεοκοπία για τον Έλληνα εσωτερικά στη χώρα! Πώς αποδεικνύεται αυτό; Από το ότι ούτε ένα ευρώ δεν μπαίνει στην αγορά; Άρα, πώς ζει η Ελλάδα; Με τη δική της εσωτερική οικονομία, η οποία...
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20666"," Σας παρακαλώ να ολοκληρώσετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20667"," Ολοκληρώνω, κύριε Πρόεδρε. Μέχρι το έβδομο λεπτό θα έχω ολοκληρώσει. 
Όλοι, λοιπόν, σήμερα εδώ, τηρώντας μια ξεκάθαρη στάση, πρέπει να πουν ένα καθαρό όχι απέναντι σε ένα μεγάλο λάθος που πάει να γίνει. Αν πούμε ναι, θα διευκολύνουμε με τη δική μας στάση τα συμφέροντα των δανειστών και όχι τον ελληνικό λαό! Για να σώσουμε την αξιοπρέπειά μας, για να διατηρήσουμε την περηφάνιά μας, για να μην καμφθούμε, πρέπει να κρατήσουμε σθεναρά την ασπίδα προάσπισης των συμφερόντων μας, να μην δεχθούμε ενδοτικές υποχωρήσεις και να μην παραδώσουμε τη χώρα στα χέρια τους. 
Εμείς σαν Λαϊκός Ορθόδοξος Συναγερμός λέμε περήφανα, κατηγορηματικά, υπεύθυνα ένα μεγάλο και σαφές όχι σε αυτό το μνημόνιο και τη σύμβαση. 
 (Χειροκροτήματα από την πτέρυγα του ΛΑΟΣ)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20668"," Παρακαλώ ολοκληρώστε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20669","  Και καλούμε την Κυβέρνηση να συνεχίσει να σκέφτεται...","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20670"," Έχετε ολοκληρώσει, κύριε Χρυσανθακόπουλε. Σας παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20671"," Ευχαριστώ, κύριε Πρόεδρε. Τα υπόλοιπα θα τα πει ο Πρόεδρος του ΛΑΟΣ. 
 (Χειροκροτήματα από την πτέρυγα του ΛΑΟΣ)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"20672"," Σας ευχαριστώ πολύ. 
Το λόγο έχει ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20673","  Κυρίες και κύριοι Βουλευτές, επιτρέψτε μου πριν από οτιδήποτε άλλο να χαιρετίσω την παρουσία στην Αίθουσα αυτή του Μίκη Θεοδωράκη και του Μανώλη Γλέζου, δύο πραγματικά ζωντανών ιστορικών μνημείων της χώρας μας που εκφράζουν την αγωνία τους και την αγωνία του ελληνικού λαού και μας τιμούν με την παρουσία τους εδώ. 
(Χειροκροτήματα)
Κυρίες και κύριοι Βουλευτές, η χώρα, η πατρίδα βρίσκεται αντιμέτωπη με τραγικά διλήμματα και νομίζω ότι είναι απολύτως αναγκαίο σήμερα, αυτήν την κρίσιμη και δύσκολη μέρα, να πούμε με καθαρό τρόπο τι είναι αυτό που μας ενώνει και τι είναι αυτό που μας χωρίζει στον τόπο μας. 
Πιστεύει κανείς πως διαχωριζόμαστε στη Βουλή, στο λαό, στην κοινωνία με κριτήριο το ποιος είναι υπέρ και ποιος είναι κατά της περικοπής των μισθών και των συντάξεων; Πιστεύει κανείς πως υπάρχουν πολιτικά κόμματα, πολιτικές δυνάμεις και πρόσωπα που θέλουν να περιορίσουν τα δικαιώματα των πολιτών, να υποβαθμίσουν το επίπεδο ζωής και κάποιες άλλες πολιτικές δυνάμεις που είναι ταγμένες στην υπεράσπιση και αναβάθμιση των δικαιωμάτων και θέλουν να κάνουν το καλύτερο για τον πολίτη, για την κάθε οικογένεια, για τον κάθε εργαζόμενο, για τον άνεργο, για την κάθε επιχείρηση; 
Θα ήταν μεγάλη πλάνη να επιχειρήσει κάποιος να διαχωρίσει έτσι τις πολιτικές δυνάμεις, τους Έλληνες, όλους εμάς που καλούμαστε να αντιμετωπίσουμε μια τραγική κατάσταση και εξίσου βαριά διλήμματα. 
Στην πραγματικότητα, υπάρχουν αυτοί που βλέπουν τον κίνδυνο, που έχουν την αίσθηση του συσχετισμού των δυνάμεων σε μια συντηρητική, μονόχρωμη και μονοδιάστατη Ευρώπη, που αναγκάζονται με κόπο, δυσκολία και κόστος πολιτικό, ηθικό, συναισθηματικό να διατυπώσουν μια δύσκολη αλλά ολοκληρωμένη πρόταση για το μέλλον του τόπου και αυτοί που είτε αγνοούν την κατάσταση είτε θέλουν να πιστεύουν ότι μπορούν να τη διαμορφώσουν, σύμφωνα με τη δική τους βούληση, είτε απλώς κρύβονται πίσω από όσους είναι αποφασισμένοι να λάβουν δύσκολες αποφάσεις και με δεδομένο το ότι θα ληφθούν από άλλους οι δύσκολες αποφάσεις, αυτοί επιλέγουν τον εύκολο ρόλο της διαμαρτυρίας ή των υποσχέσεων που εξωραΐζουν μια πραγματικότητα και αποκρύπτουν από τον Έλληνα πολίτη την αλήθεια. 
 Η χώρα μας αντιμετωπίζει ένα οξύ πρόβλημα επιβίωσης. Ποιο είναι, όμως, κυρίες και κύριοι Βουλευτές το πραγματικό -γιατί υπάρχει και ένα εθνικό ζήτημα- ελληνικό ζήτημα; Μήπως είναι το γεγονός ότι υπάρχει πλέον η τρόικα και αξιώνει από εμάς να συμμορφωθούμε με τις υποδείξεις της; Η ελληνική ιστορία αρχίζει από τότε που εμφανίστηκε η τρόικα με τα αλλεπάλληλα μνημόνια, τις αναθεωρήσεις, τα δάνεια, τις απαιτήσεις, τους ελέγχους; Μήπως το πρόβλημα είναι η γερμανική ηγεμονία σε μία Ευρώπη που δεν διαθέτει άλλους πόλους; Μήπως το πρόβλημά μας είναι απλά και μόνο το μνημόνιο, το παλιό και το νέο; 
Νομίζω ότι θα αδικούσαμε τους εαυτούς μας, την αξιοπιστία μας και τη νοημοσύνη μας εάν λέγαμε ότι αυτό είναι το πρόβλημα της χώρας. Αυτά είναι συμπτώματα.
Ποιο είναι το πραγματικό πρόβλημα της χώρας μας; Είναι ότι ηττηθήκαμε σε σχέση με το μοντέλο ανάπτυξης, σε σχέση με τον τρόπο συγκρότησης της  οικονομίας, της κοινωνίας και της πολιτικής. Το πραγματικό εθνικό ζήτημα είναι ότι χάσαμε δεκαετίες ολόκληρες, ότι χάσαμε την τελευταία δεκαετία της ΟΝΕ, ότι χάσαμε και προηγούμενες δεκαετίες. 
Δεν μπορέσαμε να οργανώσουμε κράτος, δεν μπορέσαμε να οργανώσουμε μία πραγματική οικονομία ανταγωνιστική, δεν μπορέσαμε να διαμορφώσουμε εκείνες τις εγγυήσεις που μας επιτρέπουν να ζούμε με αξιοπρέπεια και προοπτική στον τόπο μας, δεν διασφαλίσαμε το μέλλον των παιδιών μας. Κινηθήκαμε αμέριμνοι, κατώτεροι των περιστάσεων χωρίς να αντιλαμβανόμαστε ότι επενδύουμε σε λάθος βάση και οδηγηθήκαμε τελικά σε ένα πραγματικά τραγικό αδιέξοδο. 
Η χώρα έχει πρόβλημα δημοσιονομικό, πρόβλημα δυσβάστακτου χρέους και αδυναμίας δανεισμού σε επίπεδα ασύγκριτα υψηλότερα από το πρόβλημα που έχουν χώρες όπως η Πορτογαλία ή η Ιρλανδία.  Η χώρα έχει πρόβλημα δημοσιονομικού ελλείμματος το οποίο αγωνιζόμαστε να περιορίσουμε, αλλά παρά τον περιορισμό, παρά την προσαρμογή, παρά το ότι  μειώσαμε κατά 20.000.000.000, κατά οκτώμισι ποσοστιαίες μονάδες του ΑΕΠ το πρωτογενές έλλειμμα, αυτό εξακολουθεί να μας καταδιώκει. Εξακολουθούμε να παράγουμε χρέος. Προσθέτουμε χρέος στο χρέος ακόμη μέχρι φέτος, ακόμη μέχρι και το 2013.
Έχουμε τεράστιο πρόβλημα ανταγωνιστικότητας μέσα σε μία διεθνοποιημένη αγορά, μέσα σε μία πανευρωπαϊκή αγορά. Το πρωτοφανές για τα ευρωπαϊκά και διεθνή δεδομένα μέγεθος του ελλείμματος τρεχουσών συναλλαγών δείχνει ότι η χώρα δεν παράγει τίποτα, εισάγει τα πάντα, είναι εξαρτημένη από το γεγονός ότι δεν έχει παραγωγική βάση. 
Αυτό είναι που έχει θίξει την οικονομική μας ανεξαρτησία. Το έλλειμμα στο ισοζύγιο τρεχουσών συναλλαγών αποτυπώνει το τεράστιο πρόβλημα του δήθεν μοντέλου ανάπτυξης της χώρας. 
Και βέβαια έχουμε πρόβλημα πολιτικό, πρόβλημα θεσμικό, πρόβλημα λειτουργίας της κοινωνίας των πολιτών. Δεν λειτουργούν οι μηχανισμοί συλλογικής διαβούλευσης. Δεν έχουμε κοινωνικούς εταίρους οι οποίοι  μπορούν να πάρουν στα χέρια τους τα ηνία της κοινωνίας των πολιτών. Το ίδιο πρόβλημα έχουμε με τους διαμορφωτές της κοινής γνώμης, με τα πανεπιστήμια, με την ακαδημία, με τα ερευνητικά κέντρα, με όσους διατυπώνουν δημόσιο λόγο.
 Ο δημόσιος λόγος δεν μπορεί να είναι αποσπασματικός, μερικός, ευκαιριακός. Χρειάζεται συνολική πρόταση, γιατί μόνο μέσα από τη συνολική πρόταση μπορεί να ελέγξει ο πολίτης εάν του λες κάτι που έχει προοπτική, που αποδεικνύεται, που είναι βάσιμο, που του παρέχει ασφάλεια.
Άρα, κυρίες και κύριοι Βουλευτές, δεν μας φταίνε οι ξένοι, δεν μας φταίνε οι άλλοι. Η θεωρία της συνομωσίας, η θεωρία των ευθυνών των ξένων, είναι εξαιρετικά βολική γιατί μας απαλλάσσει από συσσωρευμένες ιστορικές ευθύνες που πρέπει να τις αναλάβουμε. Και αν εμείς, το πολιτικό σύστημα πρέπει να αναλάβει ένα βουνό ευθύνης, ο κάθε Έλληνας πολίτης –το είπα και το πρωί- πρέπει να αναλάβει έναν μικρό κόκκο άμμου ευθύνης, γιατί και αυτός έχει τη δική του μικρή ευθύνη στο χώρο που κινείται, που ζει, που εργάζεται, που σπουδάζει, που σκέπτεται, γιατί πρέπει να σκέπτεται, να στοχάζεται για το μέλλον του έθνους.
Ποια μπορεί να είναι η λύση; Η λύση μπορεί να είναι, κυρίες και κύριοι Βουλευτές, μόνο μία: Η διασφάλιση όχι μόνο της οικονομικής, αλλά της συνολικής βιωσιμότητας της χώρας. Αυτό σημαίνει ότι δεν χρειαζόμαστε μόνο δημοσιονομική και μακροοικονομική, αλλά και πολιτική και κοινωνική βιωσιμότητα. Δεν είναι τίποτα από αυτά, δυστυχώς, αυτονόητα.
Προσπάθησα όλες αυτές τις μέρες να σας μεταφέρω τη γνώση μου και την αγωνία μου, γιατί ανήκω σε αυτούς, τους κατ’ ανάγκη λίγους, που βλέπουν τα πράγματα κατά μέτωπο, πρόσωπο-πρόσωπο, βλέπουν πώς διαμορφώνεται ο πραγματικός συσχετισμός δυνάμεων στην Ευρώπη, στην Ευρωζώνη, στο Eurogroup, στη Σύνοδο Κορυφής. Αντιλαμβάνομαι τι συμβαίνει όχι μόνο στο επίπεδο των θεσμικών οργάνων της τρόικας, της επιτροπής, της Κεντρικής Τράπεζας, του Διεθνούς Νομισματικού Ταμείου όχι μόνο στο επίπεδο μεγάλων χωρών που διατυπώνουν στρατηγικές αντιλήψεις για την Ευρώπη, όπως η Γερμανία και η Γαλλία, αλλά στο επίπεδο μικρών και μεσαίων χωρών που έχουν πια τις δικές τους προτεραιότητες, τις δικές τους εμμονές, τη δική τους αρνητική αντίληψη για την Ελλάδα: Σλοβακία, Σλοβενία, Εσθονία, Μάλτα, χώρες που συγκροτούν το κλίμα και την ατμόσφαιρα του Eurogroup, της Ευρωζώνης.
Θα μπορούσα να σας πω πολλά για το πώς διεξήχθη αυτή η διαπραγμάτευση, πόσο πολύ μιλήσαμε για το πρόβλημα δημοκρατίας στην Ελλάδα και την Ευρώπη, για το έλλειμμα πολιτικής, για την ανάγκη να μην πιεστεί περισσότερο από ένα σημείο η κοινωνία μας, η οικονομία μας, για το πρόβλημα της ύφεσης, για την ανάγκη να ληφθούν αντιυφεσιακά, δηλαδή αναπτυξιακά μέτρα και όχι μέτρα δημοσιονομικά ή πειθαρχικά.
Δεν θέλουν να μας τιμωρήσουν. Δεν είναι τιμωρητικού χαρακτήρα αυτό που μας ζητούν. Θέλουν να μεταφέρουν τη δική τους αντίληψη –που μπορούμε ανέτως να την χαρακτηρίσουμε νεοφιλελεύθερη- και σε μας. Θεωρούν ότι το μοντέλο αυτό έχει πετύχει στις χώρες τους και θέλουν να το μεταφέρουν και σε μας. Έχουν την πλειοψηφία, έχουν τα χρήματα, έχουν και, κατά τη γνώμη τους, την απόδειξη της επιτυχίας του μοντέλου. Δεν τους ενδιαφέρουν πράγματα που λέγαμε πριν από δεκαετίες, για το τι σημαίνει το ευρωπαϊκό κοινωνικό κράτος, για το τι σημαίνει η Ευρώπη ως ήπειρος δημοκρατίας, πολιτισμού, αξιοπρέπειας. Δεν τους απασχολούν αυτά. Ο πολιτικός λόγος είναι τελείως διαφορετικός.
Τι περιμένουν πλέον από μας; Περιμένουν μία ψήφο αποδοχής; Περιμένουν έστω μία ψήφο αποδοχής, με ευρεία πλειοψηφία εκατόν ογδόντα, διακοσίων Βουλευτών; Όχι. Είναι πολύ πιο πρακτική και διορατική η ανάλυσή τους. Περιμένουν από μας να τους εγγυηθούμε ότι όχι μόνο η παρούσα Βουλή, αλλά και η επόμενη Βουλή μπορεί να αναλάβει τη συνέχεια της εφαρμογής αυτού του προγράμματος με τρόπο αξιόπιστο, διότι αυτοί δεν συναλλάσσονται ούτε με την κυβέρνηση του ΠΑΣΟΚ, ούτε με την Κυβέρνηση συνεργασίας του Λουκά Παπαδήμου, ούτε με μία οποιαδήποτε μελλοντική κυβέρνηση. Αυτοί συναλλάσσονται με την Ελλάδα και αναρωτιούνται: Ως έθνος, ως τόπος, ως κοινωνία, θέλουμε και μπορούμε ή έχουμε άλλη λύση;
Για να μην σας κουράζω, προσπάθησα σε δυόμισι σελίδες και σε δύο στήλες να καταγράψω το τι σημαίνει το ναι στο νέο πρόγραμμα και το τι σημαίνει το όχι στο νέο πρόγραμμα.
Πολύ συνοπτικά, κυρίες και κύριοι Βουλευτές, το ναι στο νέο πρόγραμμα –και θα είμαι πολύ ειλικρινής- αθροίζοντας θετικά και αρνητικά, σημαίνει, πρώτον, διαγραφή χρέους 100 δισεκατομμυρίων, σαράντα επτά ποσοστιαίων μονάδων του ΑΕΠ και χρέος βιώσιμο, με πιθανότητα το 2020 το χρέος να κινείται στο επίπεδο του 120% του ΑΕΠ, διπλάσιο από το όριο του Συμφώνου Σταθερότητας και ένα τρίτο πάνω από το σημερινό μέσο επίπεδο χρέους της Ευρωζώνης.
Δεύτερον, το ναι σημαίνει ότι θα πάρουμε νέο δάνειο 130 δισεκατομμυρίων, δίπλα στο προηγούμενο των 110 δισεκατομμυρίων, δηλαδή, αθροιστικά 240 δισεκατομμύρια για τις χρηματοδοτικές ανάγκες της χώρας μέχρι το 2015 για την αναδιάρθρωση του δημοσίου χρέους μέσω του PSI, για την αναδιάρθρωση του τραπεζικού συστήματος και για την κάλυψη των ταμειακών αναγκών της χώρας μέχρι το 2015.
Τα μισά περίπου διασφαλίζουν το PSI και τις τράπεζες, τα άλλα μισά τις ταμειακές ανάγκες και συνδέονται άμεσα με τη ρευστότητα. Η αναδιάρθρωση των τραπεζών και αυτή συνδέεται άμεσα με τη ρευστότητα της πραγματικής οικονομίας.
Τρίτον, μείωση του μέσου επιτοκίου κατά μιάμιση περίπου ποσοστιαία μονάδα και άρα, μείωση των ετήσιων τόκων εξυπηρέτησης ήδη από φέτος κατά τουλάχιστον 3,5 δισεκατομμύρια, με αποτέλεσμα να διευκολύνεται η μείωση του ελλείμματος και η επίτευξη πρωτογενούς πλεονάσματος.
Τέταρτον, μετακίνηση της λήψεων τον ομολόγων κατά σαράντα χρόνια. 
Πέμπτον, διάσωση των ελληνικών τραπεζών, δηλαδή των καταθέσεων των ιδιωτών και των συμφερόντων του ελληνικού δημοσίου στις τράπεζες.
Έκτον, περιορισμό των απωλειών των χαρτοφυλακίων των ασφαλιστικών ταμείων και εισαγωγή μηχανισμού αναπλήρωσης των απωλειών στην περιουσία των ταμείων, όπως προβλέπει το νομοσχέδιο.
Έβδομον, εγγύηση της ενδιάμεσης ρευστότητας του τραπεζικού συστήματος κατά τον χρόνο ανταλλαγής των ομολόγων. Είναι πάρα πολύ κρίσιμο.
Όγδοον, εστίαση των κοινοτικών κονδυλίων στο πρόγραμμα στήριξης της ελληνικής πραγματικής οικονομίας.
Ένατον –αρχίζουν τα δύσκολα- πρόγραμμα διαρθρωτικών αλλαγών, άνοιγμα επαγγελμάτων, μείωση διοικητικού κόστους, προστασία υγιούς ανταγωνισμού.
Δέκατον, μηχανισμό επιτήρησης και συμπίεσης των τιμών ιδίως όταν πρόκειται για τιμές που εντάσσονται στο καλάθι της νοικοκυράς.
Ενδέκατον, πρόσθετα δημοσιονομικά μέτρα για το 2012 ύψους 3 δισεκατομμυρίων.
Δωδέκατον, πρόσθετα δημοσιονομικά μέτρα για το 2013 και το 2014 με στόχο την επίτευξη πρωτογενούς πλεονάσματος για να πάψει η συσσώρευση χρέους.
Δέκατο τρίτον, μείωση του κατώτερου μισθού και περιορισμούς σε όρους συλλογικών συμβάσεων με διάσωση του θεσμού της συλλογικής σύμβασης και του δέκατου τρίτου και του δέκατου τέταρτου μισθού.
Δέκατο τέταρτον, περικοπές στις επικουρικές συντάξεις που είναι ούτως ή άλλως αναγκαίες για τη μακροπρόθεσμη βιωσιμότητα των επικουρικών ταμείων και στις κύριες, μόνο όταν χορηγούνται σε ταμεία αδικαιολόγητα υψηλές επιχορηγήσεις και υπάρχουν πολύ υψηλοί μέσοι όροι συντάξεων.
Δέκατον πέμπτον, παραμονή στο ευρώ, διαμόρφωση κλίματος ασφάλειας και σταθερότητας για επάνοδο στην ομαλότητα, ώστε να καταστεί δυνατή η αποκατάσταση απωλειών και αδικιών.
Τι σημαίνει το όχι. Ας δούμε πολύ συνοπτικά τις εκδοχές. 
Πρώτον, το όχι σημαίνει μήπως επαναδιαπραγμάτευση; Έγινε η σκληρότερη και λεπτομερέστερη διαπραγμάτευση εν όψει των συνθηκών και των συσχετισμών που επικρατούν στην Ευρώπη. Κάποιοι μιλούσαν για επαναδιαπραγμάτευση. Έχετε διαπιστώσει ότι έχουν πάψει να μιλούν τώρα για επαναδιαπραγμάτευση. Κατάλαβαν πώς παίζεται το παιχνίδι.
Δεύτερον, μήπως οι εταίροι μας μπλοφάρουν και είναι αναγκασμένοι να μας σώσουν και να μας δανείσουν, ανεξάρτητα από το αν εμείς θα αποδεχθούμε και θα εφαρμόσουμε το πρόγραμμα; Αυτά μπορούν να τα λένε μόνο όσοι δεν γνωρίζουν τη σημερινή κατάσταση στην Ευρώπη, μόνον όσοι έχουν άγνοια κινδύνου, μόνον όσοι αγνοούν όχι μόνο το τι λέει η Γερμανία, αλλά και το τι λένε οι μικρές χώρες που σας ανέφερα, τι λένε οι χώρες που μετέχουν στο Διοικητικό Συμβούλιο του Διεθνούς Νομισματικού Ταμείου, όπως η Κίνα, η Βραζιλία, η Ρωσία. 
Τρίτον, μήπως υπάρχει λύση παραμονής στο ευρώ χωρίς περιορισμούς και χωρίς πρόγραμμα; Αυτό είναι δυστυχώς, αδύνατο, σύμφωνα με τις προβλέψεις του Συμφώνου Σταθερότητας και του νέου Δημοσιονομικού Συμφώνου.
Τέταρτον, μήπως μπορούμε να πάμε σε μια βολική συντεταγμένη χρεοκοπία και να διαγράψουμε όχι 100 δισεκατομμύρια, αλλά 200 δισεκατομμύρια;
Αυτό προϋποθέτει, κυρίες και κύριοι Βουλευτές, ακόμη σκληρότερο πρόγραμμα, ακόμη μεγαλύτερες περικοπές σε συντάξεις και μισθούς, ακόμα βαθύτερες διαρθρωτικές αλλαγές, ακόμα αυστηρότερη επιτήρηση, διότι αυτό δεν μπορεί να γίνει χωρίς τη συνεχή, έντονη στήριξη από την Ευρωπαϊκή Κεντρική Τράπεζα, δηλαδή με απόφαση των εταίρων και χρηματοδότηση των εταίρων. Άρα, θέλουν ανταλλάγματα και εγγυήσεις.
Τι απομένει, δυστυχώς; Η ασύντακτη χρεοκοπία. Κάτι τέτοιο σημαίνει –για να είμαστε πολύ καθαροί- αδυναμία επανακεφαλαιοποίησης του τραπεζικού συστήματος, κίνδυνο κατάρρευσης και απώλειας των καταθέσεων και των συμφερόντων του δημοσίου, περαιτέρω δραστική μείωση της ρευστότητας εις βάρος των επιχειρήσεων και των εργαζομένων, περαιτέρω αύξηση της ανεργίας, αδυναμία διεξαγωγής του εξαγωγικού και εισαγωγικού εμπορίου μέσω γραμμών και πιστώσεων που ανοίγει το ελληνικό τραπεζικό σύστημα, με ό,τι αυτό συνεπάγεται για τα είδη που εισάγουμε. Σκεφθείτε ποια είναι αυτά, τι εισάγουμε. Εισάγουμε τα πάντα: τρόφιμα, φάρμακα, υγρά καύσιμα.","ΕΥΑΓΓΕΛΟΣ ΒΕΝΙΖΕΛΟΣ",58
"20674"," Γιατί τα εισάγουμε;","ΑΛΕΞΑΝΔΡΑ ΠΑΠΑΡΗΓΑ",413
"20675"," Σημαίνει, επίσης, αναγκαστική έξοδο από το ευρώ, για να μπορέσουμε να επιβιώσουμε και επάνοδο στη δραχμή με εξουθενωτικές συναλλαγματικές ισοτιμίες, δραστική αύξηση του πληθωρισμού, πλήρη απώλεια του χαρτοφυλακίου των ασφαλιστικών ταμείων –γιατί η διαγραφή μεγαλύτερου χρέους σημαίνει και διαγραφή χρέους από τα ασφαλιστικά ταμεία, διαγραφή δηλαδή, των ομολόγων τους- δραματική μείωση των φορολογικών και ασφαλιστικών εσόδων –ποιος θα πληρώνει, πόσα και για πόσο;- αντίστοιχη δραματική μείωση δαπανών για επίτευξη ισοσκελισμένης πρωτογενούς διαχείρισης –γιατί πρέπει να ζήσουμε μόνοι μας με τα δικά μας χρήματα- με ό,τι αυτό συνεπάγεται για μισθούς, συντάξεις, επιδόματα και επιχορηγήσεις. Τέλος, αυτό σημαίνει άμεση, δραματική απαξίωση των τιμών των ακινήτων στα οποία είναι επενδεδυμένες οι ελπίδες και ο ιδρώτας του ελληνικού λαού. 
Αυτή είναι η στάθμιση, κυρίες και κύριοι Βουλευτές. Όποιος πιστεύει ότι έχει να πει κάτι κάτω στο λαό, κάτι περισσότερο ή διαφορετικό από την κωδικοποίηση, την –δυστυχώς- θλιβερή και ασφυκτική που σας παρουσίασα, μπορεί να το πει. Ως Υπουργός των Οικονομικών όμως, κοιτώντας τον κάθε Έλληνα και την κάθε Ελληνίδα στα μάτια, μπορώ να του πω ότι αγωνίζομαι εφτά μήνες τώρα έχοντας παραλάβει μία διαμορφωμένη κατάσταση, να κρατηθεί η χώρα ζωντανή. 
Αγωνιστήκαμε μαζί με τον Γιώργο Παπανδρέου, αγωνιζόμαστε τους τελευταίους τρεις μήνες μαζί με τον Λουκά Παπαδήμο μέρα-νύχτα –κατά κυριολεξία δυστυχώς, το «μέρα-νύχτα»- για την καλύτερη δυνατή διαπραγμάτευση. Κάναμε τη διαπραγμάτευση αυτή στο όνομα του ελληνικού λαού, κατ’ εντολήν του κ. Παπανδρέου, του κ. Σαμαρά και του κ. Καρατζαφέρη και τη φέραμε εκεί που τη φέραμε. 
Αν πιστεύει κάποιος ότι θα μπορούσαν να υπάρξουν ικανότεροι εκπρόσωποι και διαπραγματευτές από τον Λουκά Παπαδήμο, εμένα και την άλλη ομάδα, μπορεί να το πει και να το δοκιμάσει, γιατί έξω από το χορό πολλοί, πολλά τραγούδια ξέρουν.
Το αποτέλεσμα είναι αυτό. Είναι αποτέλεσμα της συγκυρίας, αποτέλεσμα των συσχετισμών, αποτέλεσμα του τραγικού γεγονότος ότι εμείς ως έθνος επί δεκαετίες διαμορφώσαμε μία κατάσταση. Κτίσαμε μία χώρα που ευτυχεί με ανισότητες και αδικίες για κάποιους, αλλά με ωραίες ευκαιρίες για κάποιους άλλους πάνω στην άμμο. Αυτό δεν μπορεί να συνεχιστεί. 
Πρέπει τώρα να κάνουμε κάτι πιο στέρεο, πιο δίκαιο, βιώσιμο, κάτι που να μείνει στα παιδιά και τα εγγόνια μας, κάτι πιο δίκαιο, γιατί η αλλαγή αυτών των καταστάσεων τελικά θα οδηγήσει όλους να συμμορφωθούν με αυτό που λέγεται «νομιμότητα, ειλικρίνεια, εντιμότητα, ομαλή λειτουργία της αγοράς, καλές πρακτικές». Ξαναγράφουμε αναγκαστικά την ιστορία και τους κανόνες λειτουργίας της χώρας. 
Το δίλημμα είναι οξύ, είναι άμεσο. Δεν χωρούν μισόλογα. Ξέρω τι βάρος κουβαλάμε όλοι εδώ μέσα, ιδίως οι Βουλευτές του ΠΑΣΟΚ. Τώρα το αντιλαμβάνεται αυτό και η Νέα Δημοκρατία. Μπήκε ξαφνικά στα βαθιά νερά. Το αντιλαμβάνεται ο Λαϊκός Ορθόδοξος Συναγερμός, που δοκίμασε τι σημαίνει διακυβέρνηση. Βεβαίως, όλοι κουβαλάμε μία τεράστια ευθύνη. Μας κατηγορούν, μας βρίζουν, μας λοιδορούν, μας φτύνουν, γιατί εμείς κάνοντας το καθήκον μας, παίρνουμε δύσκολες αποφάσεις, για να σώσουμε τη χώρα. Θα καταλάβουν τι συμβαίνει. Θα το καταλάβουν. Κρινόμαστε με ιστορικούς όρους. 
Εάν, όμως, τώρα καμφθούμε και δεν πάρουμε τις σωστές αποφάσεις και δεν στείλουμε πειστικά μηνύματα στην Ευρώπη και στη διεθνή κοινότητα, θα έχουμε κάνει πολλαπλό λάθος, διότι δεν θα έχουμε ολοκληρώσει καμμία πολιτική, καμμία στρατηγική! Θα έχουμε πέσει ως χώρα στο κενό! Αυτό δεν θα μας το συγχωρήσουν οι ίδιοι αυτοί που μας κατακρίνουν τώρα, γιατί ο κάθε πολίτης κατακρίνει και σκέφτεται, αγωνιά και ελπίζει, απαιτεί, αλλά ξέρει και να υπολογίζει τα δεδομένα! Και εμείς απευθυνόμαστε σ’ έναν Έλληνα πολίτη που πάσχει αλλά που σκέφτεται, που αγωνιά αλλά που είναι ώριμος, σ’ έναν Έλληνα πολίτη που θέλει να ζήσει στον τόπο του υπερήφανος!
Υπερήφανη χώρα δεν είναι η χώρα που αυτοκτονεί, επειδή παρασύρεται από το λαϊκισμό. Υπερήφανη χώρα είναι αυτή που ξέρει να διαμορφώνει στρατηγική, να την εφαρμόζει και να κερδίζει τη μάχη της ιστορίας και όχι τη μάχη κάποιων πολιτικών εντυπώσεων συγκυριακού χαρακτήρα! 
Κυρίες και κύριοι Βουλευτές, αυτή η στιγμή είναι μία στιγμή που πυκνώνει τον ιστορικό χρόνο. Λίγες είναι αυτές οι στιγμές στην προσωπική διαδρομή του καθενός και της καθεμιάς μας! Λίγες είναι αυτές οι στιγμές στη διαδρομή κάθε χώρας, κάθε έθνους! 
Σήμερα, λοιπόν, δοκιμαζόμαστε σε μία σύγκρουση ανάμεσα στο συγκυριακό και το μακροπρόθεσμο, ανάμεσα στο επιπόλαιο και το επιφανειακό και το βαθύτερο και μονιμότερο.","ΕΥΑΓΓΕΛΟΣ ΒΕΝΙΖΕΛΟΣ",58
"20676"," Παρακαλώ, κύριε Υπουργέ, πρέπει να ολοκληρώσετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20677"," Πρέπει να δώσουμε τη μάχη να σώσουμε τη χώρα! Δεν θα μας το συγχωρέσει το έθνος, εάν δεν κάνουμε το σωστό!
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"20678"," Το λόγο έχει ο Βουλευτής Συμεών Κεδίκογλου, για να ολοκληρώσουμε και τον κατάλογο των ομιλητών Βουλευτών. 
Μετά θα λάβουν το λόγο, όπως το έχουν ζητήσει, οι Αρχηγοί των κομμάτων και οι Κοινοβουλευτικοί Εκπρόσωποι θα μιλήσουν αργότερα.
Ορίστε, κύριε Κεδίκογλου, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20679"," Ευχαριστώ, κύριε Πρόεδρε.
Κυρίες και κύριοι συνάδελφοι, η επιλογή μεταξύ δύο κακών είναι πάντα απευκταία, αλλά, δυστυχώς, φτάσαμε εκεί. Όπως τέθηκε εύστοχα χθες στην Κοινοβουλευτική μας Ομάδα, έχουμε να επιλέξουμε ανάμεσα στη βεβαιότητα της καταστροφής και στην αμφιβολία της σωτηρίας. 
Όντως έχω σοβαρές επιφυλάξεις για την αποτελεσματικότητα της νέας δανειακής σύμβασης που περιέχει επαχθή μέτρα –κυρίως στα εργασιακά- και νέα βάρη για τους πολίτες. Από την άλλη, όμως, είναι βέβαιο ότι χωρίς αυτήν, χωρίς το PSI, χωρίς τη διασφάλιση της βιωσιμότητας του ελληνικού χρέους, οδηγούμαστε με μαθηματική ακρίβεια σε άτακτη χρεοκοπία άμεσα.
Γελιούνται όσοι πιστεύουν ότι μπλοφάρουν οι Ευρωπαίοι και ότι αν τους πούμε όχι, θα γίνουν διαλλακτικότεροι και θα μας δώσουν ευκολότερα το νέο δάνειο, όχι μόνο γιατί οι εταίροι μας έχουν κουραστεί δύο χρόνια από τις παλινωδίες, τις ανακολουθίες και την αναποτελεσματικότητα της Κυβέρνησης Παπανδρέου –με εξοργιστικότερη γι’ αυτούς περίπτωση τα ανεκδιήγητα περί δημοψηφίσματος- αλλά και επειδή έχουν προλάβει να θωρακίσουν τις τράπεζές τους έναντι μίας ενδεχόμενης ελληνικής χρεοκοπίας. Χάσαμε δύο χρόνια με μία κυβέρνηση που δεν διαπραγματευόταν στοιχειωδώς και τώρα είναι έτοιμοι να μας δείξουν την πόρτα της εξόδου. Όποιος έχει γνώση των ευρωπαϊκών δρώμενων δεν αμφιβάλλει περί τούτου.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Ο Αντώνης Σαμαράς δικαιώθηκε για τη στάση του τα δύο τελευταία χρόνια. Από την αρχή έλεγε ότι η κυβέρνηση Παπανδρέου κινείται τελείως λάθος, ότι το μνημόνιο δεν θα λύσει, αλλά θα επιδεινώσει τα προβλήματα, ότι χωρίς ανάπτυξη δεν αντιμετωπίζεται η κρίση. Ο Πρόεδρος της Νέας Δημοκρατίας, όπως κινήθηκε πάντα με γνώμονα το εθνικό συμφέρον, έτσι κινήθηκε και τώρα σε μία από τις πιο δύσκολες αποφάσεις του, για να αποτρέψει την ολοκληρωτική καταστροφή. 
Κατανοώ τις ενστάσεις ορισμένων συναδέλφων στη Νέα Δημοκρατία που λένε «αφού δικαιωθήκαμε, γιατί να αλλάξουμε τώρα στάση;». Κατανοώ, αλλά δεν συμφωνώ, γιατί στόχος μας στη Νέα Δημοκρατία δεν είναι να περιοριζόμαστε στο ρόλο της Κασσάνδρας. Πρέπει να δίνουμε λύσεις. Είμαστε η μόνη πλέον συντεταγμένη παράταξη εξουσίας κι έχουμε χρέος να ξαναφέρουμε την ελπίδα στους Έλληνες. 
(Θόρυβος στην Αίθουσα)","ΣΙΜΟΣ ΚΕΔΙΚΟΓΛΟΥ",218
"20680"," Παρακαλώ, κυρίες και κύριοι συνάδελφοι, να κάνετε ησυχία γιατί δεν ακούγεται ο αγορητής και ενοχλείται και ο ίδιος και όλοι μας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20681"," Ευχαριστώ, κύριε Πρόεδρε.
Δεν μπορούμε, κυρίες και κύριοι συνάδελφοι, να παραδώσουμε μία χρεοκοπημένη χώρα στα παιδιά μας μόνο και μόνο για να λέμε: «Εμείς πάντως δικαιωθήκαμε». 
Δεν μπορούμε να μείνουμε με σταυρωμένα χέρια στον άμεσο, ορατό, απτό κίνδυνο, τον άλλο μήνα να μην πληρωθούν μισθοί και συντάξεις, οι πολίτες να μην μπορούν να ανταποκριθούν σε στοιχειώδεις ανάγκες τους, να έχουμε εφόδους απελπισμένων σε τράπεζες, καταστήματα και σούπερ μάρκετς, να έχουμε κουπόνια στα τρόφιμα και δελτία στα καύσιμα, να βυθιστούμε στο χάος για έναν άγνωστο αριθμό ετών.
Ίσως κάποιοι να ποντάρουν να κερδίσουν από την καταστροφή, όμως η Νέα Δημοκρατία δεν μπορεί να επιτρέψει να συμβεί. Είμαστε η μόνη δύναμη ευθύνης, η μόνη εγγύηση σταθερότητας και πρέπει να σταθούμε στο ύψος μας. Είναι εύκολο να λαϊκίσουμε, μπορούμε να αρνηθούμε κάθε ευθύνη, αλλά τότε θα είμαστε ανακόλουθοι στις αρχές της παράταξής μας. Πρέπει να κάνουμε το εθνικά αναγκαίο. Και μην ξεχνάτε ότι βασική θέση της Νέας Δημοκρατίας είναι η διασφάλιση της Ελλάδας εντός της Ευρωζώνης, εντός της Ευρωπαϊκής Ένωσης.
Βρισκόμαστε στην πιο κρίσιμη καμπή του σχεδίου του Αντώνη Σαμαρά για την ανάκαμψη της Ελλάδας. Η υλοποίησή του είχε τέσσερα στάδια. Το πρώτο ήταν η παρουσίαση ενός εναλλακτικού, πειστικού προγράμματος διακυβέρνησης, κάτι που έγινε με το Ζάππειο Ι και ΙΙ. Το δεύτερο ήταν η έξωση από την πρωθυπουργία του Γιώργου Παπανδρέου, του οποίου η επικινδυνότητα αποδείχθηκε πέραν πάσης αμφιβολίας όταν εκστόμισε τα περί δημοψηφίσματος κι έφερε την Ελλάδα όχι απλώς στο χείλος του γκρεμού, αλλά και με το ένα πόδι στο κενό.
Το τρίτο βήμα ήταν η διασφάλιση της βιωσιμότητας του ελληνικού χρέους και για την επίτευξη του στηρίξαμε την Κυβέρνηση του Λουκά Παπαδήμου με συγκεκριμένη αποστολή και χρονοδιάγραμμα. Δεν ήταν εύκολο κι έχω να καταθέσω έναν προσωπικό πολιτικό τραγέλαφο που βιώνω, αφού στηρίζω μία κυβέρνηση, που διατηρεί στην «ΕΡΤ» μία διοίκηση, την οποία έχω καταγγείλει στον εισαγγελέα του Αρείου Πάγου για σειρά σκανδάλων ως αρμόδιος τομεάρχης της Νέας Δημοκρατίας. 
(Θόρυβος στην Αίθουσα)
Κύριε Πρόεδρε, παρακαλώ την προστασία σας.","ΣΙΜΟΣ ΚΕΔΙΚΟΓΛΟΥ",218
"20682"," Παρακαλώ και πάλι, κυρίες και κύριοι συνάδελφοι, να κάνετε ησυχία. Δεν είναι σωστό να το επαναλαμβάνω για δεύτερη φορά σε λίγα λεπτά. 
Συνεχίστε, κύριε Κεδίκογλου.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20683"," Δεν συνηθίζω να παραγνωρίζω, να παραβλέπω σκάνδαλα και συνεχίζω την προσπάθεια. Έπρεπε όμως να προτάξω το μείζον την εθνική ανάγκη, από το έλασσον τον κολασμό της διαφθοράς. 
Δεν ξεχνώ πάντως τους υπευθύνους, όπως και η Νέα Δημοκρατία δεν θα ξεχάσει τους υπευθύνους της σημερινής κατάληξης. Η υλοποίηση του τρίτου βήματος ολοκληρώνεται σήμερα, με τη ψήφο μας για τη διασφάλιση της βιωσιμότητας του χρέους, για να φτάσουμε στο τέταρτο βήμα, που είναι η διεξαγωγή εκλογών με τον συντομότερο και ασφαλέστερο –δηλαδή, εντός Ευρωζώνης- τρόπο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Παρακαλώ λίγο χρόνο, κύριε Πρόεδρε, με όλα αυτά που τράβηξα. 
Οι εκλογές πρέπει τώρα να γίνουν το συντομότερο δυνατόν, πρώτα απ’ όλα γιατί πρέπει να αντιμετωπισθεί το μείζον ζήτημα της δημοκρατικής νομιμοποίησης του Κοινοβουλίου και κατ’ επέκταση της Κυβέρνησης. Οι Έλληνες πρέπει να εκφρασθούν, γιατί αλλιώς θα εκραγούν. 
Στην πιο κρίσιμη περίοδο των τελευταίων δεκαετιών, πρέπει να έχουν κυβέρνηση που να τους αντιπροσωπεύει γνήσια. Καλώ τον Πρωθυπουργό Λουκά Παπαδήμο να λειτουργήσει ως εγγυητής ομαλών εξελίξεων και να προσδιορίσει το χρόνο διενέργειας εκλογών το συντομότερο δυνατό.
Στη Νέα Δημοκρατία θέλουμε τις εκλογές άμεσα. Όχι γιατί επιδιώκουμε την εξουσία  ως αυτοσκοπό, αλλά γιατί η χώρα πρέπει να αλλάξει πορεία αμέσως και μόνον εμείς μπορούμε να το κάνουμε αυτό. Μπορούμε να επαναδιαπραγματευθούμε τον τρόπο υλοποίησης των όρων της δανειακής σύμβασης κι ας είπε ο Αντιπρόεδρος της Κυβέρνησης ό,τι είπε προηγουμένως.
Το απέδειξε ο Αντώνης Σαμαράς με τη βραχύτατη συμμετοχή του στις τελευταίες διαβουλεύσεις με την τρόικα, πόσω μάλλον όταν οι θέσεις του Αντώνη Σαμαρά -ιδιαίτερα οι σχετικές με την ανάγκη αναπτυξιακής αντιμετώπισης της κρίσης- κερδίζουν όλο και περισσότερους υποστηρικτές στα ευρωπαϊκά φόρα.
Μπορούμε να επαναδιαπραγματευθούμε, αναδεικνύοντας και αξιοποιώντας τα συγκριτικά πλεονεκτήματα της οικονομίας μας. Πείθοντας δηλαδή, ότι η ελληνική οικονομία αξίζει περισσότερο από όσο τους επέτρεψε η κυβέρνηση Παπανδρέου να την κοστολογήσουν.
Μην ξεχνάτε ότι για να προσφέρουμε ένα καλύτερο αύριο στα παιδιά μας, πρέπει να χτυπήσουμε τη ρίζα της οικονομικής μας κακοδαιμονίας: το γεγονός ότι η Ελλάδα εδώ και τρεις δεκαετίες καταναλώνει πιο πολλά από όσα παράγει, εισάγει πιο πολλά από όσα εξάγει.
Είμαστε στην απεχθέστατη θέση να χρειαζόμαστε δανεικά καθημερινά -κάτι καθόλου υπερήφανο εθνικά και πιστεύω ότι συμφωνεί και η Αριστερά σ’ αυτό- και αυτό πρέπει να σταματήσει. Η ελληνική οικονομία έχει στερέψει από ρευστό και χρειάζεται νέο καθαρό χρήμα, κάτι που μπαίνει σε μια εθνική οικονομία με δύο κυρίως τρόπους: με τις εξαγωγές και τις επενδύσεις. 
Και βέβαια, μπορούμε να επαναδιαπραγματευθούμε αποτελεσματικότερα με τους εταίρους μας με τον επαναπροσανατολισμό της εξωτερικής μας πολιτικής, ώστε να έχει πιο πολυδιάστατη μορφή. Μπορούμε να επαναδιαπραγματευθούμε με όπλο νέες στρατηγικές οικονομικές συμμαχίες με χώρες όπως η Ρωσία, η Κίνα και το Ισραήλ. Οι πρόσφατες επισκέψεις του Αντώνη Σαμαρά απέδειξαν ότι τα περιθώρια είναι μεγάλα και πολλά υποσχόμενα. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω σε μισό λεπτό.","ΣΙΜΟΣ ΚΕΔΙΚΟΓΛΟΥ",218
"20684"," Κύριε συνάδελφε, έχετε ήδη υπερβεί το χρόνο σας κατά τρία λεπτά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20685"," Κύριε Πρόεδρε, οι προηγούμενοι ειδικοί αγορητές είχαν…","ΣΙΜΟΣ ΚΕΔΙΚΟΓΛΟΥ",218
"20686"," Κύριε Πρόεδρε, αφήστε τον εισηγητή μας να συνεχίσει. Όλοι οι προηγούμενοι μίλησαν δώδεκα και δεκατρία λεπτά.","ΙΩΑΝΝΗΣ ΒΡΟΥΤΣΗΣ",77
"20687","  Ορίστε, κύριε συνάδελφε, συνεχίστε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20688"," Ήμουν μαζί του στην επίσκεψή του στη Μόσχα και διαπίστωσα πως το πεδίο συνεργασιών είναι ευρύτατο και το ενδιαφέρον των Ρώσων παραμένει δεδομένο, παρά την κατάψυξη στην οποία είχε βάλει τις ελληνορωσικές σχέσεις η κυβέρνηση Παπανδρέου.
Ειλικρινά θα ήθελα κάποια στιγμή ο Πρόεδρος του ΠΑΣΟΚ να απαντήσει στο ερώτημα: ποιανού τα συμφέροντα εξυπηρετήθηκαν από την ακύρωση των ενεργειακών συμφωνιών και την κατάψυξη των σχέσεων με τη Μόσχα; Διότι σίγουρα τα συμφέροντα της Ελλάδας δεν εξυπηρετήθηκαν.
Κυρίες και κύριοι συνάδελφοι, γνωρίζω πόσο δύσκολη είναι η θέση καθενός μας. Όμως, προτεραιότητα έχει να μη γίνει δυσκολότερη η θέση της Ελλάδας, να μη βρεθεί από τον πυρήνα της Ευρώπης στις παρυφές του Τρίτου κόσμου, να μπορούν να ελπίζουν σε ένα καλύτερο αύριο τα παιδιά μας, να μην τα καταδικάσουμε να ζήσουν πολύ χειρότερα από εμάς.
Γνωρίζω πόσο δύσκολο είναι να παίρνεις τέτοιες αποφάσεις μέσα σε μία κοινωνία που βρίσκεται σε αναβρασμό, σε απόγνωση και στα όρια του πανικού. Η ευθύνη όμως είναι δική μας. Πρέπει να είμαστε ταγοί και όχι ουραγοί. Πρέπει να οδηγήσουμε στην ελπίδα, όχι να ακολουθήσουμε στην καταστροφή.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΣΙΜΟΣ ΚΕΔΙΚΟΓΛΟΥ",218
"20689","  Ευχαριστούμε, κύριε συνάδελφε. 
Κύριε Τσίπρα, θέλετε το λόγο τώρα ή θέλετε να μιλήσει πρώτα κάποιος Κοινοβουλευτικός Εκπρόσωπος;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20690"," Κύριε Πρόεδρε, δώστε το λόγο σε κάποιον Κοινοβουλευτικό Εκπρόσωπο, διότι δεν θα ήθελα να μιλήσω με απόντα τον Πρωθυπουργό και τον Υπουργό των Οικονομικών, δηλαδή τους καθ’ ύλην αρμόδιους, οι οποίοι θα ήθελα να βρίσκονται εδώ και να ακούνε τους πολιτικούς Αρχηγούς.","ΑΛΕΞΙΟΣ ΤΣΙΠΡΑΣ",515
"20691"," Πιστεύω ότι μόλις αρχίσετε να μιλάτε, θα προσέλθουν. 
Παρ’ όλα αυτά, καλώ στο Βήμα τον Κοινοβουλευτικό Εκπρόσωπο του ΠΑΣΟΚ κ. Πρωτόπαπα για έξι λεπτά, γιατί είναι πάντα έτοιμος. 
Στη συνέχεια, είναι πιθανόν να μιλήσει ο κ. Δένδιας. 
Κύριε Πρωτόπαπα, έχετε το λόγο για έξι λεπτά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20692"," Κύριε Πρόεδρε, αφού με βάλατε να μιλήσω άρον-άρον, θα ήθελα και μια μικρή ανοχή στο χρόνο. 
Αγαπητοί συνάδελφοι και συναδέλφισσες, ολοκληρώθηκε η διαπραγμάτευση, μετά από μια πραγματικά δύσκολη και επώδυνη πορεία μιας διετίας, μιας πορείας κατά την οποία δεν χρεοκόπησε η χώρα, αλλά και στην οποία υπήρξαν πολλά λάθη. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Και επιτρέψτε μου να πω ότι αν είχαν γίνει πολλές διαρθρωτικές αλλαγές αυτή τη διετία –και σ’ αυτό έχουμε ευθύνη- ίσως δεν θα φτάναμε σήμερα στο σημείο να υπάρχει η πίεση από την τρόικα για το κόψιμο των μισθών. 
Το ερώτημα που τίθεται από αυτήν τη διαπραγμάτευση, από αυτήν τη μάχη που έδωσε ο Υπουργός Οικονομικών, η Κυβέρνηση με τη βοήθεια των τριών πολιτικών Αρχηγών είναι το εξής: Έχουμε ένα βιώσιμο πρόγραμμα; Έχουμε ένα πρόγραμμα το οποίο μπορούμε να διαβεβαιώσουμε ότι θα εκτελεστεί;
Απαντώντας, δεν θα ισχυριστώ αυτή τη φορά ότι σώζουμε την Ελλάδα. Το είπαμε την πρώτη φορά, το είπαμε στα μεσοπρόθεσμα, το είπαμε στους εφαρμοστικούς. Δεν έχουμε φτάσει ακόμα εκεί που θέλουμε. 
Όμως, θα ισχυριστούμε μετά λόγου γνώσεως ότι αν αυτό το πακέτο περάσει και εφαρμοστεί, η Ελλάδα μπορεί να ελπίζει ξανά, η ελπίδα γυρίζει ξανά, έχουμε τη δυνατότητα και πάλι να ελπίζουμε. Δεν μπορεί κανείς να υπογράψει ότι όλα θα πάνε καλά. Δεν μπορεί κανείς να εγγυηθεί ότι αυτή είναι η οριστική σωτηρία. Μπορούμε, όμως, μετά λόγου γνώσεως να πούμε ότι μπορούμε να το παλέψουμε. 
Υπάρχουν όμως και προϋποθέσεις γι’ αυτό. Και ποιες είναι οι προϋποθέσεις; Ότι αυτή τη φορά δεν θα υπάρχουν δισταγμοί και πισωγυρίσματα, ότι δεν θα υπάρχουν συμβιβασμοί στις διαρθρωτικές αλλαγές, ότι δεν θα υπάρχει η λογική του μπρος-πίσω, του πέρα-δώθε, του άστο να δούμε, να μην έχω κόστος στο χώρο μου ή στο Υπουργείο μου, ότι αυτήν τη φορά θα υπάρχουν άνθρωποι και δυνάμεις οι οποίοι θα είναι αποφασισμένοι ιδιαίτερα το δύσκολο μέρος των αλλαγών να το φέρουν σε πέρας.
Θέλω να επισημάνω ότι το γεγονός ότι θα μεσολαβήσουν σε πολύ σύντομο χρονικό διάστημα, ως ","ΧΡΗΣΤΟΣ ΠΡΩΤΟΠΑΠΑΣ",436
"20693"," Το λόγο έχει ο κ. Νικόλαος Δένδιας, Κοινοβουλευτικός Εκπρόσωπος της Νέας Δημοκρατίας. Υποθέτω ότι θα μιμηθεί τον κ. Πρωτόπαπα σε ό,τι αφορά την τήρηση του χρόνου.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20694"," Θα κάνω το καλύτερο δυνατό, κύριε Πρόεδρε.
Κυρίες και κύριοι συνάδελφοι, αντιμετωπίζουμε ένα κρισιμότατο ερώτημα και η απάντηση στο ερώτημα αυτό είναι θέμα συνείδησης για όλους τους συναδέλφους. Γι’ αυτό θέλω ευθείς εξαρχής να δηλώσω ότι σέβομαι όλες τις απόψεις.
Εμείς όμως στη Νέα Δημοκρατία πριν καταλήξουμε στο τι πράττουμε, κάναμε και κάνουμε τη δική μας ανάλυση για το τι πήγε στραβά μέχρι τώρα.
Κατ’ αρχάς, ξεκινάμε από το 1981, από τη διακηρυγμένη πολιτική των ελλειμμάτων, από τη μεγέθυνση του δημόσιου τομέα επί σειρά ετών, από την πολιτική των διορισμών. Περνάω όλα αυτά τα χρόνια για να φτάσω στο 2009, στην προεκλογική εκστρατεία του 2009, όταν η Νέα Δημοκρατία τότε διά του τότε Πρωθυπουργού του Κώστα Καραμανλή απευθύνθηκε στην ελληνική κοινωνία και της είπε ξεκάθαρα ότι πρέπει να ληφθούν άμεσα μέτρα. Μέτρα τα οποία βέβαια σήμερα φαντάζουν ηπιότατα. Το πάγωμα των μισθών σας θυμίζω. Και βρέθηκε απέναντι σε ένα ΠΑΣΟΚ, το οποίο είπε το αμίμητο διά του κ. Παπανδρέου «λεφτά υπάρχουν». Το ΠΑΣΟΚ τότε πρότεινε την επανακρατικοποίηση του ΟΤΕ, την επανακρατικοποίηση της Ολυμπιακής, την απομάκρυνση των Κινέζων από το λιμάνι του Πειραιά. Και η ελληνική κοινωνία επέλεξε το ΠΑΣΟΚ με δέκα μονάδες διαφοράς. 
Φτάνουμε στο Δεκέμβρη του 2009 όταν από αυτό το Βήμα ο νέος Πρόεδρος της Νέας Δημοκρατίας ο Αντώνης Σαμαράς ως μη όφειλε και ως μη είχε την οποιαδήποτε υποχρέωση, εκλιπαρούσε τον τότε Πρωθυπουργό Γιώργο Παπανδρέου να πάρει μέτρα. Θυμάστε επί λέξει τη φράση του «ξεκολλήστε και πάρτε μέτρα». Και πάλι αγνοηθήκαμε.
Φτάνουμε στον Απρίλη του 2010, στο πρώτο μνημόνιο. Ήταν ένα μνημόνιο που είχαμε προειδοποιήσει ότι είχε σαφέστατη υφεσιακή λογική. Και είχαμε πάλι προβλέψει τα προβλήματα που θα δημιουργηθούν. Και όχι μόνο δεν εισακουστήκαμε, αλλά δεν έγινε τίποτε και από εκείνο το τμήμα του μνημονίου που θα μπορούσε να αποδώσει. Δεν έγινε καμμία αποκρατικοποίηση, καμμία συγχώνευση, καμμία κατάργηση φορέων.
Λέω χαρακτηριστικά ότι επί δυόμισι χρόνια το ΠΑΣΟΚ δεν μπόρεσε ούτε να κλείσει το περιοδικό «ΡΑΔΙΟΤΗΛΕΟΡΑΣΗ». Και τώρα αναρωτιέται δια του κ. Βενιζέλου και του Κοινοβουλευτικού Εκπροσώπου κ. Πρωτόπαπα τι πήγε στραβά αυτά τα χρόνια. Το μόνο που έκανε είναι οριζόντιες περικοπές μισθών και συντάξεων. 
Θα μιλήσω λίγο και για την Αριστερά. Η Αριστερά μετά το 1974, όσο και εάν δεν είναι πολιτικά κυρίαρχη, ιδεολογικά ήταν στην Ελλάδα κυρίαρχη. Η Αριστερά επηρέασε πάρα πολύ με τον τρόπο ανάλυσης και τον τρόπο σκέψης της τις πράξεις όλων των φορέων άσκησης εξουσίας. Κατάφερε και πέρασε την ιδεολογία του κρατισμού, των κρατικοποιήσεων, της επ’ άπειρον αύξησης του δημόσιου τομέα.
Άκουσα και τη σεβαστή ως προς το αξίωμα κ. Αλέκα Παπαρήγα να ξαναγράφει την ιστορία του 1944-1949 με έναν λίγο ιδιόρρυθμο τρόπο. 
Κυρίες και κύριοι συνάδελφοι, επί σαράντα χρόνια δεν έχω ακούσει μία φορά από την Αριστερά να αρνείται μία κλαδική διεκδίκηση, να αρνείται ένα αίτημα, να αρνείται μία αύξηση. Ειπώθηκε ότι χρειαζόμαστε ένα καινούργιο σχέδιο Μάρσαλ. Και αναρωτιέμαι: Εάν ερχόταν ένα καινούργιο σχέδιο Μάρσαλ, η Αριστερά σε αυτήν την Αίθουσα θα το ψήφιζε;
Εν πάση περιπτώσει, είμαστε εδώ που είμαστε. Η συγκεκριμένη σύμβαση έχει πολλά προβλήματα. Έχει όμως και θετικά. Ένα κομμάτι από αυτά τα θετικά επιτεύχθηκαν με τη σκληρή επαναδιαπραγμάτευση που επιχείρησε ο Πρόεδρος της Νέας Δημοκρατίας ο Αντώνης Σαμαράς και λέχθηκαν από τον κ. Βενιζέλο μερικά εδώ και προς τιμήν του λέχθηκαν και από τον κ. Πρωτόπαπα. Διότι, κακά τα ψέματα το κούρεμα του χρέους είναι ένα επίτευγμα, το οποίο μας δίνει μία δυνατότητα 4,5 δισεκατομμυρίων το χρόνο για να μπορέσουμε να ασκήσουμε μία πολιτική. Το σταμάτημα της φοροεπιδρομής, το οποίο διατυπώνεται για πρώτη φορά μέσα στο μνημόνιο, είναι επίσης ένα επίτευγμα. Υπάρχουν θέματα διαρθρωτικών αλλαγών που ούτως ή άλλως χρειάζεται η ελληνική κοινωνία. Το θέμα των επικουρικών συντάξεων είναι επίσης ένα επίτευγμα. Το θέμα γενικά της επαναδιαπραγμάτευσης είναι μία απόδειξη ότι εάν είχαμε όλοι μαζί διαπραγματευτεί και το πρώτο μνημόνιο, τα πράγματα ίσως να ήταν πολύ καλύτερα για τη χώρα.
Το σημερινό δίλημμα: είναι σωτηρία η ψήφιση αυτής της σύμβασης; 
Κυρίες και κύριοι συνάδελφοι, να είμαστε ειλικρινείς. Με κανένα τρόπο δεν μπορεί κανείς να διαβεβαιώσει ότι είναι σωτηρία. Ίσως είναι ένα παράθυρο και μία ευκαιρία. 
Και ειλικρινά με το χέρι στην καρδιά θέλω να παρακαλέσω τους συναδέλφους, με κάθε σεβασμό στην άποψή τους, που συντάσσονται υπέρ του όχι να μας κάνουν το σενάριο της επόμενης ημέρας, να μας περιγράψουν τη Δευτέρα του όχι, να μας περιγράψουν την Τρίτη του όχι, να μας περιγράψουν την Τετάρτη του όχι.
Πώς θα είναι κυρίες και κύριοι συνάδελφοι, η Ελλάδα στις 16 Φεβρουαρίου εάν εδώ απόψε ψηφίσουμε όχι;
Είστε βέβαιοι ότι οι μισθοί θα συνεχίσουν να καταβάλλονται; Είστε βέβαιοι ότι η βενζίνη θα υπάρχει στα πρατήρια; Είστε βέβαιοι ότι οι τράπεζες θα λειτουργούν στις 16 Φεβρουαρίου; Είστε βέβαιοι ότι οι Έλληνες πολίτες θα μπορούν να σηκώνουν τα λεφτά τους από τις τράπεζες στις 16 Φεβρουαρίου; 
Είστε βέβαιοι ότι θα υπάρχουν στα ράφια των σούπερ μάρκετς προϊόντα στις 16 Φεβρουαρίου; Είστε βέβαιοι ότι θα υπάρχουν φάρμακα στα νοσοκομεία στις 16 Φεβρουαρίου; Είστε βέβαιοι ότι στις 16 Φεβρουαρίου η Ελλάδα θα είναι η Ελλάδα που ξέρουμε σήμερα, ή θα είναι μία άλλη Ελλάδα που θα θυμίζει την Ελλάδα του ’44 και του 45; Για ποια Ελλάδα θα έχουμε ψηφίσει σήμερα εδώ εάν ψηφίσουμε όχι; 
	Οφείλω να σας πω και κάτι για τους συναδέλφους της Νέας Δημοκρατίας που σηκώνουν το σταυρό του μαρτυρίου: Εμείς δεν είχαμε καμμία υποχρέωση να συντρέξουμε διότι δεν έχουμε καμμία ευθύνη γι’ αυτό που έχει συμβεί στη χώρα. Θα μπορούσε ο Αντώνης Σαμαράς, δικαιωμένος από την επιβεβαίωση ως προς τα όσα είπε στο πρώτο μνημόνιο, να επιμείνει σ’ ένα «όχι», να επιρρίψει τις ευθύνες στο ΠΑΣΟΚ και να περιμένει συντελειακά την καταστροφή της χώρας για να κερδίσει την πρωθυπουργία και την κυβέρνηση σαν ώριμο φρούτο, αλλά αυτή θα ήταν υπεύθυνη εθνική πολιτική; 
Η Νέα Δημοκρατία κάνει αυτό που πρέπει να κάνει, αυτό που έχει υποχρέωση κάθε Έλληνας να κάνει. Όπως χαρακτηριστικά είπε ο Πρόεδρός της, το κάνει όχι μόνο για τους Έλληνες του σήμερα, αλλά το κάνει και για τους Έλληνες του αύριο, για την πατρίδα, για το έθνος, για τους αγέννητους.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΔΕΝΔΙΑΣ",122
"20695"," To λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης.
	Κύριε Παφίλη, προηγήθηκε η κ. Παπαρήγα. Θα έχετε το λόγο για τέσσερα λεπτά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20696"," Ο κ. Δένδιας μας κατηγορεί –μιλάω για το Κομμουνιστικό Κόμμα Ελλάδας κι όχι γενικά και αφηρημένα για μια Αριστερά- ότι επηρεάσαμε την πολιτική ζωή μετά το 1974.","ΑΘΑΝΑΣΙΟΣ ΠΑΦΙΛΗΣ",425
"20697"," Δεν σας κατηγορώ ποτέ. Δεν είναι κατηγορία, είναι αλήθεια. Για το αποτέλεσμα σας κατηγορώ.","ΝΙΚΟΛΑΟΣ ΔΕΝΔΙΑΣ",122
"20698"," Αναλαμβάνουμε την ευθύνη για τις κατακτήσεις που μπόρεσε να έχει ο εργαζόμενος –μηδαμινές σε σχέση μ’ αυτά που παράγει- και τον καταληστεύουν τα «τρωκτικά» του πλούτου. Ναι, συμβάλαμε αποφασιστικά όλα αυτά τα χρόνια, αλλά εσείς κυβερνούσατε. Το κράτος δικό σας ήταν, της Νέας Δημοκρατίας και του ΠΑΣΟΚ, δηλαδή το κράτος των επιχειρηματιών, το κράτος του μεγάλου κεφαλαίου. Κάνατε κρατικοποιήσεις για να βοηθήσετε τους κεφαλαιοκράτες. Δίνατε στον κόσμο «καμένες» επιχειρήσεις, αφού τις ρήμαξαν, πλήρωνε ο κόσμος και τις ξεχρέωνε και τις ξαναδίνατε τζάμπα. Πάντα το κράτος ήταν ταξικό και μην πάτε να το αποφύγετε. 
Για το ότι είχαμε ιδεολογική υπεροχή, βεβαίως είχαμε και θα ξαναέχουμε και έχουμε και τώρα. Την ανακτάμε και τρέμετε γιατί εμείς υπερασπιζόμαστε ένα ανθρώπινο κοινωνικό σύστημα χωρίς εκμετάλλευση κι εσείς υπηρετείτε την καπιταλιστική βαρβαρότητα, αυτή που στέλνει στον Καιάδα σήμερα, στο θάνατο κυριολεκτικά, αυτούς που παράγουν τον κοινωνικό πλούτο. 
Γελιέστε αν νομίζετε ότι θα περάσουν έτσι όλα αυτά γιατί κι εσείς, η Κυβέρνηση, τα κόμματα που τη στηρίζουν, τα Μαζικά Μέσα Ενημέρωσης, τα ηλεκτρονικά έντυπα, καλοταϊσμένοι κονδυλοφόροι των δέκα και είκοσι χιλιάδων ευρώ το μήνα από τον ιδρώτα του ελληνικού λαού –γιατί από κει ταΐζονται κι αυτοί- ,διάφοροι οικονομολόγοι σε διατεταγμένη υπηρεσία έχουν ξαπολυθεί  και αυτές τις μέρες απλώνουν ένα πέπλο τρόμου πάνω στον ελληνικό λαό. Περιγράφουν τι θα γίνει με τη χρεοκοπία αν δεν ψηφιστεί αυτό το τερατούργημα που φέρνετε. Ωμά, κυνικά, μ’ έναν απίστευτο κυνισμό μιλάτε στον κόσμο σήμερα και του λέτε «ή θα δεχτείς να δουλέψεις και να ζήσεις με 400 ευρώ και με 300 ευρώ σύνταξη-αντίδωρο, ή θα σε πάμε σε 100 και 50». 
	Ρωτάω προσωπικά όλους εσάς που το ισχυρίζεστε αυτό: Εσείς, άμα σας τα κόψουν όλα και σας δώσουν 400 ευρώ, θα ζήσετε, ναι ή όχι; Εσείς προσωπικά, Υπουργοί, Βουλευτές και όλοι οι υπόλοιποι: Αν σας δώσουν 450 ευρώ και σας πάρουν τα υπόλοιπα, μπορείτε να ζήσετε; Δεν μπορείτε να ζήσετε.","ΑΘΑΝΑΣΙΟΣ ΠΑΦΙΛΗΣ",425
"20699"," Ξεκινήσαμε με 500. Δώδεκα ώρες την ημέρα δουλεύαμε με 500.","ΣΤΑΥΡΟΣ ΚΑΛΑΦΑΤΗΣ",177
"20700"," Είστε εξασφαλισμένοι και υπηρετείτε αυτούς που ρημάζουν τον κόσμο για να σωθεί η Ελλάδα.
	Αλήθεια, ποια Ελλάδα; Σοβαρολογείτε; Ποια είναι η Ελλάδα; Οι πεντακόσιες εταιρείες, μια «χούφτα» πλουτοκράτες που έχουν θησαυρίσει όλα αυτά τα χρόνια; Αυτή την Ελλάδα θέλετε να σώσετε, καταστρέφοντας, στέλνοντας στο θάνατο όλους τους υπόλοιπους και μάλιστα θέλετε να τους κάνετε και ένοχους. Δεν έχετε ίχνος ντροπής γιατί τέτοιο είναι το σύστημά σας. Κατηγορείτε αυτούς που παράγουν τα πάντα, αυτούς που τσακίζονται στις σκαλωσιές, αυτούς που καίγονται στα τρίτα αμπάρια.
	Κατηγορείτε τους παραγωγούς του κοινωνικού πλούτου, αυτούς που καίγονται στα χωράφια και είναι σε αδιέξοδο, τους μικρούς αυτοαπασχολούμενους που νόμιζαν ότι θα γίνουν μεγάλοι καπιταλιστές. Τους λέτε ότι αυτοί φταίνε για το χρέος και την κατάντια της χώρας. Κανένα όριο υποκρισίας. Η αναισθησία στο απόγειο. Αυτοί φταίνε; Αυτοί τα πήραν; Αυτοί φούσκωσαν στα πορτοφόλια; Αυτοί έχουν 600 δισεκατομμύρια στην Ελβετία; Αυτοί έχουν 500 δισεκατομμύρια στις off shore; Αυτοί ζουν νύχτες, όσο μια ολόκληρη ζωή ενός εργαζομένου; Όχι βέβαια. Δεν είναι αυτοί. 
Όμως τα ψέματα τελείωσαν, κυρίες και κύριοι που υπερασπίζεστε το σύστημα. Τα ψέματα τελειώνουν. Σας πήραν χαμπάρι. Τα ίδια είπατε και το Μάιο. Τα ίδια ακριβώς: ή ψηφίζουμε το μνημόνιο για να σωθούμε ή πάμε στην καταστροφή. Τα ίδια και τώρα. Ποιον εκβιάζετε, αλήθεια; Σε ποιον απευθύνεστε και με ποιο θράσος; Σε ποιον λέτε ότι θα χρεοκοπήσει; Στο ενάμιση εκατομμύριο ανέργους; Σ’ αυτόν που δεν έχει να φάει και είναι άνεργος ένα και δυο χρόνια; Σε ποιον; Στους μισούς νέους που είναι άνεργοι; Στους δεκάδες χιλιάδες που είναι απλήρωτοι πέντε, έξι  και επτά μήνες και που παίρνουν 100 ευρώ έναντι; Τι τους λέτε αλήθεια; Τι θράσος! Θα χρεοκοπήσετε! Σε ποιους; Σ’ αυτούς που είναι χρεοκοπημένοι; Σ’ αυτούς που έχουν στεγνώσει, κυριολεκτικά; 
Αυτούς και τους υπόλοιπους, τους καλείται να ζήσουν διακόσια χρόνια πριν γιατί σε διακόσια χρόνια πριν πάτε, όχι εκατό, γιατί καταργείτε ακόμα και το βασικό που κέρδισαν: να διεκδικούν συλλογικές συμβάσεις. Κατεδαφίζετε αυτό που ονομάστηκε εργατικό δίκαιο. Σ’ αυτούς το Κομμουνιστικό Κόμμα Ελλάδας λέει «ψηλά το κεφάλι. Ψηλά το κεφάλι, δεν έχετε να χάσετε τίποτα, παρά μόνο τις αλυσίδες σας. Πρέπει να πάρετε αυτό που παράγετε στα χέρια σας. Πρέπει να συμμαχήσετε όλοι. Είστε πανίσχυροι». 
Και όσο για την τρομοκρατία πήρατε μια απάντηση σήμερα. Από τις μεγαλύτερες συγκεντρώσεις που έχουν γίνει στην Αθήνα, με όλα τα κοράκια να τους απειλούν ότι θα χρεοκοπήσουν. Και άκου-άκου, δε θα έχουμε ούτε και πετρέλαιο. Σ’ αυτούς πρέπει, λοιπόν, εσείς, που υπερασπίζεστε το σύστημά σας, να απαντήσετε. Σ’ αυτό το ερώτημα μόνο. Και αυτό πρέπει να το απαντήσει και ο λαός. Η επιστήμη, η τεχνολογία, η παραγωγικότητα της εργασίας, ο κοινωνικός πλούτος σήμερα είναι σε αμύθητα ύψη και εσείς του ζητάτε να ζήσει στο Μεσαίωνα. 
Τελειώσατε, κύριοι. Δεν μπορεί το καπιταλιστικό σύστημα. Έχει βρωμίσει τόσο πολύ. Έχει τέτοια σαπίλα και μπόχα που οδηγεί την ανθρωπότητα κυριολεκτικά στο Μεσαίωνα πολλά χρόνια πίσω και πολύ σύντομα να ξέρετε ότι όλοι αυτοί που σήμερα πάτε να τους τρομάξετε θα πούνε «ή εσείς», οι καπιταλιστές, «ή εμείς. Δε σας θέλουμε, δε σας χρειαζόμαστε γιατί είστε παράσιτα. Εμείς παράγουμε τον πλούτο». Και ας έρθει ένας να μας πει αν δεν τον παράγουν ή όχι, όλοι αυτοί που τους καταδικάζετε στην φτώχεια και τη δυστυχία. Οι μάσκες έπεσαν και τα ψέματα τέλειωσαν.","ΑΘΑΝΑΣΙΟΣ ΠΑΦΙΛΗΣ",425
"20701"," Κύριε Παφίλη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20702"," Τελειώνω, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"20703"," Έπρεπε να έχετε τελειώσει.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20704"," Ποια Ευρωπαϊκή Ένωση; Ποια; Τι έχετε να πείτε όλοι; Γιατί εμείς ήμασταν οι γραφικοί. Τι έχετε να πείτε σήμερα στο λαό όταν τους τάξατε ευρωπαϊκούς παράδεισους, εγγυήσεις κ.λπ.; Κοροϊδεύετε τον κόσμο. Η Μέρκελ είναι το πρόβλημα;  Ο Σαρκοζί;","ΑΘΑΝΑΣΙΟΣ ΠΑΦΙΛΗΣ",425
"20705"," Κύριε Παφίλη. Ολοκληρώσετε. Έχει λήξει προ πολλού ο χρόνος σας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20706"," Τελειώνω, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"20707"," Τελειώστε, σας παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20708"," Σας παρακαλώ.","ΑΘΑΝΑΣΙΟΣ ΠΑΦΙΛΗΣ",425
"20709"," Σας παρακαλώ και εγώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20710"," Τι έχετε να πείτε; Η Ευρωπαϊκή Ένωση είναι ένωση του κεφαλαίου. Καμμία έκπληξη. Αυτά θα έκανε έτσι και αλλιώς. Αυτά κάνει τόσα χρόνια, αυτά θα κάνει και τα επόμενα χρόνια. Και πολέμους έχει εξαπολύσει. Και ανθρώπους έχει σφάξει.","ΑΘΑΝΑΣΙΟΣ ΠΑΦΙΛΗΣ",425
"20711"," Τελειώστε, κύριε Παφίλη, σας παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20712"," Τώρα πέφτουν οι μάσκες.
Θα απαντήσω μόνο σ’ αυτό, κύριε Πρόεδρε, γιατί κάποια εισηγήτρια του ΠΑΣΟΚ …","ΑΘΑΝΑΣΙΟΣ ΠΑΦΙΛΗΣ",425
"20713"," Κύριε Παφίλη, αν συνεχίσετε με το τι είπε ο ένας, τι είπε ο άλλος κ.λπ…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20714"," Τριάντα δευτερόλεπτα θέλω.","ΑΘΑΝΑΣΙΟΣ ΠΑΦΙΛΗΣ",425
"20715"," Ωραία, θα σας δώσω τριάντα δευτερόλεπτα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20716"," Λέει πως το ΚΚΕ δε θέλει παραγωγική βάση στην Ελλάδα. Είναι ανιστόρητη. Το Κομμουνιστικό Κόμμα Ελλάδας απέδειξε πριν το ’30 ότι η Ελλάδα δεν είναι ψωροκώσταινα. Ήταν το μόνο κόμμα τότε που έδειξε τις τεράστιες πλουτοπαραγωγικές πηγές που έχει η Ελλάδα, τις τεράστιες δυνατότητες που έχει για να αναπτυχθεί και τις έχει και τώρα. Και δεν είμαστε στο ’30. Είμαστε στο 2012.
Αυτές, όμως, δεν μπορεί ο καπιταλισμός να τις αναπτύξει σε όφελος του λαού. Γι’ αυτό θα ανατραπεί και θα είναι ντάλα μεσημέρι, όπως έλεγε κάποιος παλιός κομμουνιστής Βουλευτής σε αυτήν τη Βουλή.","ΑΘΑΝΑΣΙΟΣ ΠΑΦΙΛΗΣ",425
"20717"," Ο Κοινοβουλευτικός Εκπρόσωπος του ΣΥΡΙΖΑ, κ. Παναγιώτης Λαφαζάνης, έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20718"," Στρατόπεδα συγκέντρωσης δεν υπάρχουν εδώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"20719"," Τα φτιάξατε εσείς πριν.","ΑΘΑΝΑΣΙΟΣ ΠΑΦΙΛΗΣ",425
"20720"," Στρατόπεδα συγκέντρωσης δεν υπάρχουν εδώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"20721"," Θα φτιάξουμε σύγχρονα τώρα.
(Θόρυβος από την πτέρυγα του Κομμουνιστικού Κόμματος Ελλάδας)","ΑΘΑΝΑΣΙΟΣ ΠΑΦΙΛΗΣ",425
"20722"," Μην κάνετε αυτό το διάλογο. Τον κάνετε χωρίς να ακούγεστε και πολύ περισσότερο χωρίς να πείθετε όταν κάνετε ένα διάλογο ένθεν κι ένθεν.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20723"," Για χυδαιότητες…","ΓΕΩΡΓΙΟΣ ΜΑΡΙΝΟΣ",305
"20724"," Σας παρακαλώ, κύριοι συνάδελφοι και του Κομμουνιστικού Κόμματος Ελλάδας και της Νέας Δημοκρατίας. Σας παρακαλώ!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20725"," Πολύ όψιμος είστε.","ΓΕΩΡΓΙΟΣ ΜΑΡΙΝΟΣ",305
"20726"," Σας πονάει ε;","ΑΝΔΡΕΑΣ ΛΥΚΟΥΡΕΝΤΖΟΣ",288
"20727"," Ο κ. Λαφαζάνης έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20728"," Είναι ορισμένες ομιλίες σε αυτήν την Αίθουσα που δυστυχώς μας γυρίζουν πενήντα χρόνια πίσω. Πενήντα χρόνια πίσω! 
Εγώ άκουγα που παλαιότερα έλεγαν: Θα έρθει ο Κομμουνισμός, παιδάκι μου, και θα σας πάρει τα σπίτια. Θα σας πάρει τις γυναίκες, θα σας πάρει ό,τι έχετε και δεν έχετε. Θα σας πάρει τα χωράφια σας.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
 Με τρόμο βλέπω ότι αυτή η επιχειρηματολογία επαναλαμβάνεται από τα πιο επίσημα χείλη του ΠΑΣΟΚ και της Νέας Δημοκρατίας. 
Μας λένε: Αν δεν ψηφίσετε, τότε θα πάτε στην κόλαση. Δεν θα έχετε φως. Δεν θα έχετε νερό. Δεν θα έχετε τηλέφωνο. Δεν θα έχετε πετρέλαιο. Δεν θα έχετε σχολεία, δεν θα έχετε, δεν θα έχετε. Τη μάνα σας και τον πατέρα σας δηλαδή.
Μα, είναι δυνατόν να λέγονται αυτά τα πράγματα σε αυτή την Αίθουσα; Σε ποιους απευθύνεστε; Σε ποιους απευθύνεστε, μπορείτε να μας πείτε; Τα λέτε σοβαρά αυτά τα πράγματα; Τα λέτε σοβαρά; Είναι δυνατόν να θέτετε τέτοια τραγικά διλήμματα;
Και να σας πω κάτι; Όλα αυτά τα οποία αποδίδετε στο αν δεν ψηφιστεί αυτό το νομοσχέδιο, είναι όλα εκείνα τα οποία γίνονται σήμερα, με τη μνημονιακή λεηλασία που έχετε επιβάλει στη χώρα και με τη νέα, χειρότερη μνημονιακή λεηλασία που θα επακολουθήσει. Τότε συμβαίνουν όλα αυτά τα πράγματα, τα οποία μας λέτε ότι θα επισυμβούν, αν δεν κάνουμε αυτό το πράγμα, που σημαίνει παράδοση χειροπόδαρα της Ελλάδας στους ξένους πιστωτές, στο χρηματιστικό κεφάλαιο, στον πιο αδίστακτο και κυνικό ιμπεριαλισμό.
Και για να μη μου λέτε ότι λέω λόγια: Αυτές τις συμβάσεις δεν έχει προλάβει να τις διαβάσει κανένας εδώ μέσα. Κανένας δεν τις έχει διαβάσει. Για να μιλάμε ειλικρινά. Εγώ έκανα έναν αγώνα δρόμου. Δεν τις έχω ολοκληρώσει. Δεν τις έχω ολοκληρώσει! Από αυτά που είδα, όμως, τρόμαξα. Είναι δυνατόν να ψηφίσετε σήμερα το βράδυ, αυτά τα πράγματα που θα σας αναφέρω;
Πρώτον, το Αγγλικό Δίκαιο. Συμβάσεις στο Αγγλικό Δίκαιο. Γιατί, παρακαλώ, στο Αγγλικό Δίκαιο; Γιατί αλλάζετε το Δίκαιο; Προφανώς, για να δώσετε δυνατότητες στους πιστωτές, να μπορούν να εκποιήσουν τα πάντα σε αυτήν τη χώρα.
Βλέπω ότι εδώ, έχετε βάλει το Νομικό Σύμβουλο του Κράτους του Υπουργείου Οικονομικών να έχει συνομολογήσει σχετική γνωμάτευση, η οποία λέει: «Το επωφελούμενο κράτος – μέλος έχει υπαχθεί νόμιμα, αποτελεσματικά και αμετάκλητα στην αποκλειστική αρμοδιότητα των δικαστηρίων του Μεγάλου Δουκάτου του Λουξεμβούργου». 
Πού ακούστηκαν αυτά τα πράγματα, κύριε Παπαδήμο; Αγγλικό Δίκαιο; Μεγάλο Δουκάτο του Λουξεμβούργου; Και υπογράφει τη γνωμάτευση ο Νομικός Σύμβουλος του Κράτους του Υπουργείου Οικονομικών; Είναι σοβαρά αυτά τα πράγματα; Σε ποια χώρα είμαστε; Προτεκτοράτο είμαστε ή μπανανία; 
Και όχι μόνο αυτό. Εδώ παραιτείστε, με τις συμβάσεις, από κάθε μορφής ασυλία; Τι λέτε εδώ; «Το επωφελούμενο κράτος και η Τράπεζα της Ελλάδας παραιτούνται με την παρούσα, αμετάκλητα και ανεπιφύλακτα, από κάθε δικαίωμα ασυλίας που ήδη, έχουν ή μπορεί να δικαιούνται, σε σχέση με τα περιουσιακά τους στοιχεία». 
Έλεος, κύριοι! Έλεος! Γιατί παραιτείστε; Πού ακούστηκε αυτό; 
Και τι κάνετε ακόμα; Παρακαλώ, επειδή δεν έχουν διαβαστεί οι συμβάσεις, να το ακούσετε: 
Υπογράφει πάλι, ο Νομικός Σύμβουλος του Κράτους του Υπουργείου Οικονομικών, κύριε Παπαδήμο. Και τι λέει ο Νομικός Σύμβουλος του Κράτους που κάνει αυτήν τη γνωμοδότηση, η οποία επισυνάπτεται στις δανειακές συμβάσεις; Λέει ότι ούτε το επωφελούμενο κράτος-μέλος, ούτε η Τράπεζα της Ελλάδος ούτε κανένα από τα αντίστοιχα περιουσιακά τους στοιχεία εξαιρούνται, λόγω εθνικής κυριαρχίας ή για άλλο λόγο της δικαιοδοσίας κατάσχεσης συντηρητικής ή αναγκαστικής ή αναγκαστικής εκτέλεσης, σε σχέση με οποιοδήποτε ένδικο βοήθημα ή διαδικασία, σχετικά με τις συμβάσεις. Ορίστε η σειρά. Πάμε στο Αγγλικό Δίκαιο, πάμε στο δικαστήριο του Λουξεμβούργου, του οποίου οι αποφάσεις είναι αμετάκλητες και εκτελεστές από την ελληνική δημοκρατία. 
Μετά τι έρχεται; Έρχεται η κατάργηση κάθε έννοιας εθνικής ανεξαρτησίας και κατάσχεση των πάντων.","ΠΑΝΑΓΙΩΤΗΣ ΛΑΦΑΖΑΝΗΣ",279
"20729"," Δεν λέει έτσι το κείμενο!","ΓΕΩΡΓΙΟΣ ΝΙΚΗΤΙΑΔΗΣ",360
"20730"," Έτσι λέει. Μη λέτε ψέματα στον ελληνικό λαό.","ΠΑΝΑΓΙΩΤΗΣ ΚΑΜΜΕΝΟΣ",181
"20731"," Δεν λέει; Σας το διαβάζω ακριβώς. Μου τρώτε το χρόνο. Εδώ είναι το κείμενο. Δεν το έχετε διαβάσει προφανώς. Το κείμενο είναι εδώ και είναι στο παράρτημα 5, υπόδειγμα νομικής γνωμοδότησης υπογεγραμμένο από το Νομικό Σύμβουλο του Κράτους του Υπουργείου Οικονομικών. Επισυνάπτεται στα έγγραφα. 
Το έχω καταθέσει να το διαβάσετε, αλλά φαίνεται δεν έχετε διαβάσει. 
Δεν ξέρετε τι ψηφίζετε.","ΠΑΝΑΓΙΩΤΗΣ ΛΑΦΑΖΑΝΗΣ",279
"20732"," Εξαιρείται η δημόσια περιουσία.","ΓΕΩΡΓΙΟΣ ΝΙΚΗΤΙΑΔΗΣ",360
"20733"," Ξέρετε τι ψηφίζετε; Ψηφίζετε να εκποιηθεί αυτή η χώρα, να πάρουν οι πιστωτές τα πάντα, οτιδήποτε, κάθε περιουσιακό στοιχείο και να μην έχει ένδικο μέσο. 
Τι κάνετε; Ορίστε εδώ τι κάνετε. Ορίστε εδώ η σύμβαση: Παραίτηση από μέσα άμυνας και αναφέρεστε σε όλα τα μέσα άμυνας από τα οποία παραιτείται το κράτος, ακόμα και σε περίπτωση χρεοκοπίας του. Το ελληνικό κράτος παραιτείται έναντι των δανειστών του. Και μου λέτε ότι αυτός ο δρόμος είναι νομοτελειακός; Έχετε οδηγήσει τη χώρα σε πραγματική χρεοκοπία και τώρα με αυτές τις συμβάσεις, έρχεστε στο επόμενο βήμα, να την εκποιήσετε, να μη μείνει τίποτα όρθιο σ’ αυτήν την χώρα.
Να πω και κάτι πρόσθετο, το οποίο έχει μια σημασία. Το είπα στον κ. Βενιζέλο και δεν απάντησε. 
Ληστεύετε τα ασφαλιστικά ταμεία. Τα ληστεύετε με την ανταλλαγή ομολόγων. Τους παίρνετε το 50% των ομολόγων τα οποία έχουν. Αυτό είναι ληστεία. Και τι κάνετε; Επειδή ξέρετε ότι αυτά εγείρουν μεγάλες απαιτήσεις και ίσως και ποινικές κυρώσεις, έρχεστε και προεξοφλείτε και λέτε ρητά, μέσα, ότι από ποινικές ευθύνες, εκ των προτέρων, εξαιρείτε τις διοικήσεις των ασφαλιστικών ταμείων και το διοικητή της Τράπεζας της Ελλάδας, που θα αποφασίσει το κούρεμα των ομολόγων των ταμείων στο κοινό κεφάλαιο, το οποίο είναι κατατεθειμένο είτε των ασφαλιστικών ταμείων είτε του Νομικού Προσώπου Δημοσίου Δικαίου. 
Με ποιο δικαίωμα έρχεστε με νόμο και λέτε «τον απαλλάσσουμε από ποινικές ευθύνες»; Ξέρετε ότι έτσι, μ’ αυτόν τον τρόπο, τον οδηγείτε να εγκληματήσει και να έχει και ασυλία εξασφαλισμένη εκ των προτέρων; Μπορεί να κάνει ό,τι θέλει με τα ομόλογα, οποιαδήποτε κίνηση μπορεί να κάνει και έχει εξασφαλισμένο από τη Βουλή, ότι δεν θα κινηθούν ποινικές ευθύνες. Από πού και ως πού γίνεται «πλυντήριο» ποινικών ευθυνών η Βουλή; Με τι; Με τον κόπο και το μόχθο των ασφαλισμένων. 
Έχουν γίνει τρεις ληστείες στα ασφαλιστικά ταμεία: η μεταπολεμική ληστεία, η ληστεία του Χρηματιστηρίου και τώρα πηγαίνουμε στην τρίτη μεγάλη, ίσως στην πιο εγκληματική ληστεία, διότι από εκεί και πέρα, δεν θα υπάρχουν ασφαλιστικά ταμεία με τη μείωση των ασφαλιστικών εισφορών που κάνετε και με την κατάρρευση των μισθών, που είναι κατάρρευση των ασφαλιστικών εισφορών.","ΠΑΝΑΓΙΩΤΗΣ ΛΑΦΑΖΑΝΗΣ",279
"20734","   Καταλήγετε, σας παρακαλώ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20735"," Στην ουσία, δηλαδή, τι λέτε; Λέτε τέρμα στην κοινωνική ασφάλιση, τέρμα στα ασφαλιστικά ταμεία, τέρμα στις συντάξεις. Και αυτό δεν είναι λαϊκίστικος λόγος, όπως εύκολα τα λέτε, κύριοι της Κυβέρνησης, οι οποίοι ακολουθείτε τις συνταγές της τρόικας, αλλά είναι ένας λόγος υπεύθυνος, απόλυτα τεκμηριωμένος και αν υπάρχει αντίλογος, είμαι έτοιμος να τον ακούσω και από τον κύριο Πρωθυπουργό, ο οποίος, δυστυχώς, σοβαρός τεχνοκράτης, κατά τα άλλα, επιδίδεται σε διαγγέλματα, τα οποία ολίγον απέχουν από ένα τρομοκρατικό, εκφοβιστικό λόγο του ελληνικού λαού.
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΠΑΝΑΓΙΩΤΗΣ ΛΑΦΑΖΑΝΗΣ",279
"20736"," Ευχαριστούμε τον κ. Λαφαζάνη.
Παρακαλείται ο Πρόεδρος της Κοινοβουλευτικής Ομάδας του Συνασπισμού της Ριζοσπαστικής Αριστεράς, κ. Αλέξης Τσίπρας, να προσέλθει στο Βήμα.
Ορίστε, κύριε Τσίπρα, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"20737"," Ευχαριστώ, κύριε Πρόεδρε.
 Κυρίες και κύριοι συνάδελφοι, μια κυβέρνηση και ένα πολιτικό σύστημα που καταρρέει, δεν διεκδικεί. Μια κυβέρνηση κι ένα πολιτικό σύστημα που καταρρέει, δεν διαπραγματεύεται. Όταν, μάλιστα, αυτή η Κυβέρνηση δεν έχει τη λαϊκή εντολή και βρίσκεται σε απόλυτη, σε πρωτοφανή δυσαρμονία με τη λαϊκή βούληση, είναι μια κυβέρνηση που βρίσκεται σε πόλεμο με τον ίδιο το λαό της, ένα λαό περήφανο, ένα λαό που αντιστέκεται, ένα λαό που μήνες τώρα, δυο χρόνια τώρα, έχει δείξει τη βούλησή του στους δρόμους και στις πλατείες στις μεγάλες διαδηλώσεις, ένα λαό που για ακόμη μια φορά σήμερα, έφαγε τόνους χημικά και δεν διαλύεται και είναι απ’ έξω και διαδηλώνει δημοκρατικά και ειρηνικά τη βούλησή του και όταν οι δυνάμεις καταστολής τού κράτους αδυνατούν να τον οδηγήσουν στο σπίτι του, τότε αναλαμβάνουν δράση οι δυνάμεις του παρακράτους και οδηγούν σε έκτροπα, τα οποία θέλουν να χρεώσουν στον ελληνικό λαό.
Κυρίες και κύριοι συνάδελφοι, τα ψέματα όμως τελείωσαν. Καμμία κυβέρνηση δεν μπορεί να πάει μακριά, έχοντας τη συντριπτική πλειοψηφία του ελληνικού λαού απέναντι. Για άλλη μια φορά, αυτή η κοινοβουλευτική σύνθεση –έχω χάσει και τον αριθμό- βρίσκεται μπροστά σε ένα κοινοβουλευτικό και συνταγματικό πραξικόπημα. Το χειρότερο, όμως, όλων είναι, ότι επιχειρείτε να  τρομοκρατήσετε και να χειραγωγήσετε τον ελληνικό λαό, εσείς που με τις επιλογές σας ως τώρα, έχετε οδηγήσει τη χώρα στα πρόθυρα της χρεοκοπίας. 
Κυρίες και κύριοι συνάδελφοι της Πλειοψηφίας, δεν σας έχει μείνει φυσικά κανένα επιχείρημα που να μπορεί να σταθεί στη λογική, γι’ αυτό καταφεύγετε στο φόβο και στον τρόμο. Δεν τολμάει κανείς να παρακολουθήσει τα δελτία ειδήσεων των οκτώ. Στέλνετε μαζικά τον κόσμο στα σούπερ μάρκετ και στα ΑΤΜ. Υπάρχει ντελίριο τρομοκρατίας και υστερίας. 
Ο Ρούσβελτ, το 1933, θέλοντας να απαντήσει στην κρίση του ’29, είχε πει την ιστορική φράση: «Το μόνο πράγμα που πρέπει να φοβόμαστε, είναι ο φόβος του λαού». 
Το δόγμα το δικό σας, κύριε Πρωθυπουργέ, απ’ ό,τι κατάλαβα από το χθεσινό διάγγελμά σας, είναι το ακριβώς αντίθετο, διότι το μόνο που σας έχει μείνει να ποντάρετε, είναι ο φόβος του λαού. Αυτή είναι η τελευταία σας ζαριά. Επενδύετε στο φόβο του λαού, μήπως και αποφύγετε τη μήνιν και την οργή του λαού. Αυτή, όμως, είναι και η αδυναμία σας, αυτό είναι και το αδιέξοδό σας, διότι λαός που δοκιμάζεται, δεν εκφοβίζεται, δεν τρομοκρατείται, αλλά πεισμώνει και το πείσμα του θα γίνει οργή και η οργή διεκδίκηση και αργά ή γρήγορα αυτός ο λαός δεν θα φιμωθεί. 
Χθες, στο μήνυμά σας, μας περιγράψατε τις συνέπειες της χρεοκοπίας. Μάλιστα, τις περιγράψατε με όρους και περιγραφές, βγαλμένες από την «Αποκάλυψη» του Ιωάννη, κάτι αναντίστοιχο, για έναν τεχνοκράτη σαν κι εσάς. Δεν εξηγήσατε όμως, τι εννοείτε με τον όρο χρεοκοπία. Προφανώς, αναφέρεστε στη μη πληρωμή ομολογιούχων το Μάρτη και όχι στο ένα εκατομμύριο ανέργους και στα εκατομμύρια των νεόπτωχων συμπολιτών μας. Αυτό που εσείς ορίζετε ως χρεοκοπία, προφανώς είναι το λεγόμενο πιστωτικό γεγονός. 
Σας ερωτώ και σας ζητώ να μου απαντήσετε, με το χέρι στην καρδιά: Η ψήφιση του σημερινού πακέτου μέτρων θα αποτρέψει ή θα φέρει πιο κοντά αυτό το ενδεχόμενο; Γιατί κρύβεστε για άλλη μια φορά πίσω από κινδυνολογίες και δεν λέτε την αλήθεια στον ελληνικό λαό; Το ίδιο το PSI, το οποίο μας παρουσιάζετε ως σωτηρία, ενέχει τον κίνδυνο του πιστωτικού γεγονότος.
Συζητάτε μέρες τώρα, σαν να έχετε εξασφαλίσει και θεωρείτε δεδομένο ότι για το PSI θα υπάρχει η προαπαιτούμενη συμμετοχή και δεν θα ενεργοποιηθούν οι λεγόμενες ρήτρες αναγκαστικής συμμετοχής, τα λεγόμενα CaCs, όταν είναι το πιθανότερο ενδεχόμενο να συμβεί και όταν αυτό το ενδεχόμενο θα οδηγήσει προφανώς και σε πιστωτικό γεγονός, που με τόσο μελανά χρώματα περιγράφετε.
Αλλά ακόμα και αν εγώ, κύριε Πρωθυπουργέ, έχω άδικο και όλα δρομολογηθούν ευνοϊκά, γιατί δεν μας λέτε εσείς, η Κυβέρνησή σας, πάνω σε ποιο σενάριο πορεύεστε; Το PSI βασίστηκε πάνω στις εκτιμήσεις των δανειστών ότι το πρώτο εξάμηνο του 2012, θα έχουμε 2% ανάπτυξη. Το 2011 κλείσαμε με 7% ύφεση και τώρα θα έχουμε 5% ύφεση, με βάση την πρόβλεψη της τρόικας, δηλαδή 7% και βάλε. Με τις ευνοϊκότερες υποθέσεις, το 2020 θα είχαμε χρέος 120% του ΑΕΠ, δηλαδή τόσο όσο είχαμε, όταν μπήκαμε σε αυτήν την περιπέτεια. Με τα σημερινά δεδομένα, όμως, με την ίδια τη ζωή να μας αποδεικνύει ότι για άλλη μια φορά έχετε πέσει έξω, είναι πλέον βέβαιο ότι το χρέος θα είναι μεταξύ 130% και 150% του ΑΕΠ το 2020, εάν όλα πάνε καλά.
Αυτά, κύριε Πρωθυπουργέ, δεν τα λέω εγώ, δεν τα λέμε εμείς, αλλά είναι προχθεσινές δηλώσεις του κ. Σόιμπλε και του Διεθνούς Νομισματικού Ταμείου. Η Ελλάδα, σύμφωνα με τα δικά σας σχέδια, θα χρειάζεται 20 δισεκατομμύρια το χρόνο, για να εξυπηρετεί το χρέος της, τα επόμενα είκοσι χρόνια. Αυτό είναι η σωτηρία από τη χρεοκοπία; 
Ποιο πρόβλημα, λοιπόν, πάτε να λύσετε με αυτό το πακέτο των μέτρων; Γιατί τρομοκρατείτε το λαό και γιατί -κυρίως αυτό- για άλλη μια φορά, δεν λέτε την αλήθεια στον ελληνικό λαό; Να σας πω, γιατί. Γιατί ούτε το πρώτο ούτε το δεύτερο μνημόνιο είχε στόχο την έξοδο από την κρίση. Το μνημόνιο είχε και έχει σαν στόχο την φτωχοποίηση των Ελλήνων και την εκποίηση της δημόσιας περιουσίας. Και αν η Κυβέρνηση Παπανδρέου υλοποίησε το πρώτο μέρος, το πρώτο στάδιο αυτού του προμελετημένου εγκλήματος, τώρα η δικιά σας Κυβέρνηση υλοποιεί το δεύτερο και χειρότερο και πιο επώδυνο στάδιο αυτού του προμελετημένου εγκλήματος. 
Η έγκριση του νέου πακέτου μέτρων και της νέας δανειακής σύμβασης όχι μόνο δεν θα μας σώσει από αυτό που ονομάζεται άτακτη χρεοκοπία, αλλά θα μας τη φέρει ακόμα πιο κοντά και με δυσμενέστερους όρους για τον ελληνικό λαό. Με δυο λόγια, θα οργανώσει τη χρεοκοπία, αφού πρωτίστως εξασφαλίσει τους πιστωτές μας.
Αν αποδεχτούμε αυτό το πακέτο, η χώρα θα βρεθεί ακόμα πιο αποδυναμωμένη, οικονομικά, κοινωνικά, αλλά και νομικά, απέναντι στο ενδεχόμενο της πτώχευσης, διότι θα έχετε εκχωρήσει το σύνολο του χρέους στο Αγγλικό Δίκαιο και θα έχετε δώσει τη δυνατότητα να δικάζουν τη χώρα μας τα δικαστήρια του Λουξεμβούργου, γιατί θα έχετε εκχωρήσει το δικαίωμα ασυλίας έναντι εθνικής κυριαρχίας και κυρίως, γιατί θα έχετε φορτώσει τον ελληνικό λαό με ακόμα περισσότερα δισεκατομμύρια δυσβάσταχτου χρέους και θα έχετε δώσει ταυτόχρονα και πολύτιμο χρόνο στους εταίρους μας, να μας ξεφορτωθούν με το μικρότερο δυνατό κόστος. 
Αυτή είναι η πραγματικότητα, κυρίες και κύριοι συνάδελφοι. Και ας αφήσουν τα κροκοδείλια δάκρυα για τη χρεοκοπία, αυτοί που μας την ετοιμάζουν και μας τη σερβίρουν. Και αφήστε επιτέλους, αυτές τις απειλές για το πετρέλαιο, για τα φάρμακα, για τα τρόφιμα. 
Αν σας ενδιέφερε το ότι δεν θα έχουμε πετρέλαιο, δεν θα υπογράφατε χωρίς την παραμικρή ένσταση το εμπάργκο στο Ιράν, από το οποίο η χώρα μας προμηθεύεται το 35% του πετρελαίου που εισάγει. 
Αν σας ενδιέφερε πραγματικά η αδυναμία πρόσβασης του ελληνικού λαού στα φάρμακα, δεν θα κόβατε στο μισό τη φαρμακευτική δαπάνη, αφήνοντας τις φαρμακαποθήκες άδειες από φάρμακα. 
Αν σας ενδιέφερε το ότι δεν θα έχουμε τρόφιμα, δεν θα αποφασίζατε να οδηγήσετε το ένα τρίτο του πληθυσμού στην ακραία φτώχεια. 
Εν πάση περιπτώσει, δεν γίνεστε πιστευτοί, όταν τα λέτε αυτά κινδυνολογώντας, όταν με δικές σας αποφάσεις εδώ και δυο χρόνια, έχετε οδηγήσει την οικονομία σε πιστωτική ασφυξία.
Ούτε οδοντόκρεμες δεν μπορεί να εισάγει η χώρα, οι εισαγωγικές εταιρείες, κάνοντας πίστωση. Κανείς δεν δίνει με πίστωση πια. Όλοι θα θέλουν μετρητά, γιατί θεωρούν πολύ υψηλό ρίσκο να πουλήσουν προϊόντα στην Ελλάδα, όταν βρίσκεται υπ’ αυτό το καθεστώς. Και αυτό δεν είναι κάτι που θα συμβεί στο μέλλον, όταν ανοίξουν οι ουρανοί, είναι κάτι που συμβαίνει τώρα, με τις δικές σας πολιτικές. 
Ακούω εδώ και μέρες τον Υπουργό των Οικονομικών –δεν είναι στην Αίθουσα, δεν πειράζει- να βρίσκεται σε ένα παραλήρημα επιθετικότητας. Είναι γνωστό, βέβαια, ότι η επιθετικότητα φανερώνει ενοχή και ανασφάλεια. Μακάρι, όμως, έστω και το ελάχιστο της επιθετικότητας που επιδεικνύει στους Βουλευτές και στον ελληνικό λαό και χθες στον Κοινοβουλευτικό Εκπρόσωπο του ΣΥΡΙΖΑ, στον Παναγιώτη Λαφαζάνη, να το επιδείκνυε και απέναντι στην τρόικα και στους εταίρους και στον κ. Σόιμπλε και στους πιστωτές μας! Όμως, έχει επιλέξει να παριστάνει τον λέοντα στον ελληνικό λαό, αλλά την όρνιθα, όταν βρίσκεται στο τραπέζι της διαπραγμάτευσης, απέναντι στην τρόικα και στους πιστωτές, διότι δεν μπήκε καν στον κόπο να τους εξηγήσει ότι δεν μπορεί η Βουλή των Ελλήνων να κυρώσει διεθνείς συμφωνίες, με παραπομπές σε άγνωστα κείμενα, να εξουσιοδοτεί τον Υπουργό των Οικονομικών εν λευκώ, ότι δεν μπορεί να αγνοεί το ίδιο το ευρωπαϊκό κεκτημένο, τη Χάρτα Θεμελιωδών Δικαιωμάτων της Ευρωπαϊκής Ένωσης, η οποία είναι διεθνής σύμβαση. Όλα όσα ζητάτε να ψηφισθούν σήμερα, η τρόικα και εσείς, παραβιάζουν όχι ένα, αλλά οκτώ άρθρα της Χάρτας Θεμελιωδών Δικαιωμάτων. 
Βεβαίως, δεν είναι μόνο ο κ. Βενιζέλος, είναι και ο Αρχηγός της Αξιωματικής Αντιπολίτευσης -και αυτός δεν είναι στην Αίθουσα- ο οποίος κατάφερε μέσα σε πολύ σύντομο χρονικό διάστημα, να διανύσει τεράστια απόσταση και από αντιμνημονιακός να γίνει συνεγγυητής του μνημονίου και σήμερα, ο βασικός εγγυητής του μνημονίου. Τι έγιναν, αλήθεια, αυτές οι κόκκινες γραμμές; Έγιναν κόκκινες κορδέλες και χθες, φάνηκε στην ομιλία προς την Κοινοβουλευτική του Ομάδα να ξεχνά ακόμα και αυτό το αίτημα για εκλογές, να το αφήνει στις καλένδες, όταν ολοκληρωθεί, λέει, η διαδικασία του PSI. 
Μήπως δεν γνωρίζετε, αγαπητοί συνάδελφοι της Νέας Δημοκρατίας, ότι το συντομότερο PSI στην οικονομική ιστορία που γνωρίζουμε, ήταν αυτό της Ουρουγουάης και διήρκησε πενήντα ημέρες, ενώ αυτό της Ρωσίας στην πρώτη του φάση, διήρκησε οκτώ μήνες και στο δεύτερο γύρο ενάμιση χρόνο; Πότε ακριβώς, θα γίνουν εκλογές στην Ελλάδα και ποιος θα το ελέγξει αυτό; Νομίζετε ότι θα το ελέγξει ο κ. Σαμαράς; Ο κ. Βενιζέλος θα το ελέγξει, ο κ. Παπαδήμος, αυτοί που χειρίζονται τη διαδικασία. 
Απ’ όσα ακούσαμε σήμερα, απ’ αυτό εδώ το Βήμα, από τον Υπουργό των Οικονομικών, ο οποίος μας ζήτησε να επισπεύσουμε τη διαδικασία μην τυχόν και ενοχληθούν οι αγορές που ανοίγουν αύριο, συμπεραίνουμε ότι οι αγορές θα ενοχληθούν πάρα πολύ, εάν κάποιος διεκδικήσει τη λαϊκή ετυμηγορία σε αυτόν τον τόπο. Συνεπώς εκλογές θα κάνουμε, όταν μας το επιτρέψουν οι αγορές. Αυτή είναι η πραγματικότητα. 
Σήμερα, βεβαίως, η ελληνική Βουλή έχει μια μεγάλη ευκαιρία. Έχει την τελευταία ίσως ευκαιρία να ταυτιστεί με το λαϊκό αίσθημα και την αγωνιστική διάθεση του ελληνικού λαού. Δεν υπάρχει αμφιβολία ότι αυτό που μας ετοιμάζουν τα κυρίαρχα συμφέροντα, οι κυρίαρχες δυνάμεις, είναι ένα ολοκαύτωμα. Πρέπει τώρα να προχωρήσουμε σε αναστολή πληρωμών για όσο χρειαστεί, ώστε να εξοικονομήσουμε 15 έως 20 δισεκατομμύρια το χρόνο και να διεκδικήσουμε τη διαγραφή του μεγαλύτερου μέρους του χρέους, χωρίς μνημόνια λιτότητας, αλλά με δυνατότητα να αποπληρώνουμε το υπόλοιπο με ρήτρα ανάπτυξης, όπως έγινε για τη Γερμανία το 1953, σε μια διεθνή συμφωνία -μεταξύ των είκοσι τριών χωρών ήταν και η Ελλάδα, που έδωσε αυτούς τους όρους στη Γερμανία- και όσα χρήματα μπορέσουμε να εξοικονομήσουμε απ’ αυτήν τη διαδικασία, να πάνε στην ανάπτυξη, σε θέσεις εργασίας, στα νοσοκομεία, στα σχολεία, στα ασφαλιστικά ταμεία που καταρρέουν. 
Ούτε 1 ευρώ να μην πάει πια στους τοκογλύφους. Τα τελευταία έντεκα χρόνια πήραν πάνω από 50 δισεκατομμύρια σε τόκους οι τοκογλύφοι. Η χώρα πρέπει από σήμερα να βάλει ως πρώτιστο καθήκον να πληρώνει μισθούς, συντάξεις, να ενισχύσει την ανάπτυξη, τη μικρομεσαία επιχειρηματικότητα και όχι να πληρώνει τις τράπεζες και τους τραπεζίτες. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ.  ΦΙΛΙΠΠΟΣ ΠΕΤΣΑΛΝΙΚΟΣ )
Και όχι να νομοθετεί προς το συμφέρον των τραπεζών. Εκατόν τριάντα δισεκατομμύρια σε τέσσερα χρόνια, σε ρευστό και εγγυήσεις πήραν οι τραπεζίτες και τώρα τους δίνετε και τη δυνατότητα στην ανακεφαλαιοποίηση, να έχει το κράτος κοινές μετοχές, χωρίς δικαίωμα ψήφου. Είναι ντροπή, κυρίες και κύριοι συνάδελφοι. Είναι ντροπή, αυτοί που χρεοκόπησαν τη χώρα και χρεοκόπησαν και τις τράπεζές τους, να θέλουν να συνεχίζουν να τις διοικούν, πάνω από τα συμφέροντα του ελληνικού λαού.
(Στο σημείο αυτό κτυπάει το κουδούνι λήξεως του χρόνου ομιλίας του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς)
Κυρίες και κύριοι συνάδελφοι, γνωρίζω ότι ο χρόνος είναι περιορισμένος και κλείνω, κύριε Πρόεδρε.
Κύριε Πρωθυπουργέ, στο χθεσινό σας διάγγελμα, αναφερθήκατε στην ιστορία του τόπου, ξεκινώντας όλως παραδόξως, εξήντα πέντε χρόνια πριν από τον εμφύλιο. Παραλείψατε να αναφερθείτε ότι πριν από τον εμφύλιο, αυτή η χώρα έζησε και έναν πόλεμο, μια κατοχή και είχε και μια περίλαμπρη αντίσταση. Ο ελληνικός λαός αντιστάθηκε και ήταν η πρώτη χώρα που έδωσε αυτήν τη σπίθα τής αντίστασης σε όλη την Ευρώπη. Και είπατε στο διάγγελμά σας ότι είτε καταλήγουμε σε μια συμφωνία που θα βάλει τη χώρα σε μια νέα τροχιά είτε, αν κάνουμε πίσω, δειλιάζοντας, άλλη μια φορά στην ιστορία μας, θα πάμε σε κατάρρευση. 
Ελπίζω, κύριε Πρωθυπουργέ, να μην το κάνατε εσκεμμένα, αλλά άθελά σας αυτό το ατόπημα. Οφείλω όμως, να σας ενημερώσω ότι ο ελληνικός λαός στη σύγχρονη ιστορία αυτού του τόπου δεν δείλιασε ποτέ. Και αν εσείς αυτό δεν το γνωρίζετε, δεν έχετε παρά να αντικρίσετε σε αυτά εδώ τα θεωρεία, τον Μίκη Θεοδωράκη και τον Μανώλη Γλέζο.
(Χειροκροτήματα)
Τη σύγχρονη, τη ζωντανή ιστορία αυτού του τόπου, τους γνήσιους εκπροσώπους ενός λαού που δεν δείλιασε ποτέ και είναι έξω στους δρόμους, στους χώρους δουλειάς. Εδώ και τρία χρόνια μάχεται, διαδηλώνει, δίνει το δικό του αγώνα καθημερινά και δεν κάνει πίσω ούτε θα κάνει πίσω. Δεν θα γίνει αυτός ο λαός πειραματόζωο. Δεν θα ξηλώσουν την ιστορία και το μέλλον αυτού του λαού ούτε η κ. Μέρκελ ούτε κανείς άλλος. Αυτός ο λαός θα νικήσει και ένας νέος συνασπισμός εξουσίας –σας το έχω πει δεκάδες φορές σε αυτήν εδώ την Αίθουσα- αποτέλεσμα μιας πλατιάς δημοκρατικής και πατριωτικής ενότητας, θα ξηλώσει μία-μία τις παράνομες συμβάσεις που υπογράφετε και ένα-ένα τα μέτρα που διαλύουν την κοινωνία και ξεπουλούν τη χώρα.
Κυρίες και κύριοι Βουλευτές, σας καλώ να συνειδητοποιήσετε και εσείς και όλοι μας, ότι σήμερα κριτής όλων μας είναι η ιστορία και όχι οι χρεοκοπημένες πολιτικές ηγεσίες ενός καταρρέοντος πολιτικού συστήματος. Κριτής μας είναι η ιστορία και όλοι λογοδοτούμε σε έναν και μόνο: στον ελληνικό λαό, ο οποίος θα μας κρίνει.
(Χειροκροτήματα από την πτέρυγα του ΣΥΡΙΖΑ)","ΑΛΕΞΙΟΣ ΤΣΙΠΡΑΣ",515
"20738"," Το λόγο έχει ο Πρόεδρος της Κοινοβουλευτικής Ομάδας του Λαϊκού Ορθόδοξου Συναγερμού.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20739"," Κυρίες και κύριοι συνάδελφοι, κάποιοι από εσάς διερωτώνται, ποιο ήταν εκείνο το φτερό που έγειρε τη ζυγαριά ή ποια είναι εκείνη η σταγόνα που ξεχείλισε το ποτήρι. Γιατί όπως πολύ σωστά είπε ο Αντιπρόεδρος της Κυβέρνησης, ήμασταν σε δυο βάρκες, τουλάχιστον εμείς: μέσα και έξω. Την αλήθεια περιέγραψε. Εγώ θα σας πω ποια ήταν η σταγόνα. 
Ζήτησα από την Κυβέρνηση δυο πράγματα: Πρώτα-πρώτα, ότι είναι αδύνατον σε μια ώρα, να αποφασίσω για την τύχη της χώρας για τα επόμενα σαράντα και πενήντα χρόνια. Ήταν αδύνατον. 
Πήγαμε το απόγευμα στις 5.00΄ και έπρεπε στις 6.00΄, 7.00΄ να δώσουμε μια απάντηση για το Eurogroup. Βέβαια το 7.00΄ έγινε 8.00΄, έγινε 9.00΄, έγινε 10.00΄, έγινε 1.00΄, αλλά μέσα σ’ αυτό το εξαιρετικά ανελαστικό χρονικό διάστημα, δεν μπορούσαμε να απαντήσουμε. Αφήστε δε, που μας ήρθε πάρα πολύ αργά αυτό το μνημόνιο, το πολυσέλιδο. 
Είχα ζητήσει, λοιπόν, από την Κυβέρνηση, να δούμε πρώτα-πρώτα, τη νομιμότητα και ταυτοχρόνως, την αποτελεσματικότητα. Σήμερα το μεσημέρι, κύριε Πρωθυπουργέ, είχα πάει σε μια συνάντηση με κάποιους ειδικούς, σε ένα κεντρικότατο ξενοδοχείο και ήρθε και με έπιασε ο ιδιοκτήτης –όχι ο διευθυντής- και μου λέει: «Κύριε Καρατζαφέρη, γιατί στο όχι;». Και του απάντησα: «Για το χαρτί τουαλέτας που αγοράζεις κάνεις μια σύμβαση για όλο το χρόνο με μια εταιρεία, ας πούμε 130.000 ευρώ. Θα την κάνεις μόνος σου ή θα φωνάξεις το δικηγόρο σου ή το λογιστή σου;». Μου λέει «Σαφέστατα, δεν γίνεται διαφορετικά». Ε, αυτό ζήτησα και εγώ, να αποφανθεί το Νομικό Συμβούλιο του Κράτους. Εάν δεν αποφανθεί γι’ αυτήν την κορυφαία ιστορική ημέρα, που πτωχεύει ή δεν πτωχεύει η Ελλάδα, χρεοκοπεί ή δεν χρεοκοπεί η Ελλάδα, ποιος θα γνωματεύσει; Μια γνωμάτευση. Να έρθει η Ολομέλεια και να μας πει αυτό.
Δεύτερον, όταν εμείς οι ίδιοι έχουμε νομοθετήσει ότι οποιαδήποτε σύμβαση του δημοσίου, έστω και της Εκκλησίας της Ελλάδος, αν είναι πάνω από 1 εκατομμύριο, πρέπει να ελέγχεται από το Ελεγκτικό Συνέδριο του Κράτους, θα πάμε σε μια σύμβαση 130 δισεκατομμυρίων, χωρίς να έχουμε την έκφραση τού Ελεγκτικού Συνεδρίου του Κράτους; Ποιος το θεωρεί παράλογο; Να μου το πει.
Τρίτον, για τα αποτελέσματα αυτής της σύμβασης, ζήτησα τη ρητή διαβεβαίωση από την Τράπεζα της Ελλάδος, ότι όλα αυτά βγάζουν την Ελλάδα από την κατάσταση στην οποία βρίσκεται. Η Τράπεζα της Ελλάδος ουδέποτε ερωτήθη και φυσικά ουδέποτε απάντησε. Λύνει αυτή η σύμβαση σήμερα τα προβλήματα της χώρας; Τα λύνει; Εάν τα λύνει, να κάνουμε πέτρα την καρδιά μας και να αγνοήσουμε τη νομιμότητα. Δεν τα λύνει! Τον Ιούνιο, μετεξεταστέοι όντες, πάλι, θα πάμε σε μια τέτοια διαδικασία. Και ουαί και αλλοίμονο, για εκείνον που θα είναι τότε στα πράγματα. Ουαί και αλλοίμονο, γιατί έχουν μάθει στις πιέσεις, έχουμε συνηθίσει στους συμβιβασμούς και δεν ξέρω τι αντιστάσεις θα υπάρχουν τότε. Και δεν εξαιρώ κανέναν. 
Είναι μια σειρά πραγμάτων, τα οποία δεν καταπίνονται. Δεν καταπίνονται, κύριε Πρωθυπουργέ. Και εξηγώ. Αγγλικό Δίκαιο. Είναι μέσα η Αγγλία; Ποιος είναι ο κυρίαρχος μοχλός; Ποιος δίνει τα περισσότερα; Δεν είναι η Γερμανία; Να πάμε στο Γερμανικό Δίκαιο που είναι πολύ πιο απαλό και απλό ακόμα και από το δικό μας. Γιατί σώνει και καλά να πάμε στο αυστηρότερο που είναι το αγγλικό; Για ποιο λόγο; Πηγαίνουμε, για να σωθούμε, αλλά αν στραβοπατήσουμε, δεν θα μπορεί να πετάξει το αεροπλάνο στο εξωτερικό, δεν θα μπορεί να πάει ένα πολεμικό μας αεροπλάνο σε ένα αεροδρόμιο της Ευρώπης. Μου λένε ότι θα υπάρχει ο κανονιστικός νόμος, η Ελλάδα κ.λπ.. Σύμφωνοι. Στο εξωτερικό όμως; Δεν γίνονται αυτά τα πράγματα. Μας δίνουν λεφτά αλλά οι όροι αναιρούν τη βοήθεια! Δεν μπορούμε λοιπόν, να προχωρήσουμε. 
Κύριε Πρωθυπουργέ, την Τετάρτη το βράδυ, είχαμε όλοι μια οδυνηρή εμπειρία. Εσείς δε, κουραστήκατε εξαιρετικά πολύ από την προηγούμενη νύχτα, όλη την ημέρα και το βράδυ της ίδιας της επόμενης ημέρας. Και σας το αναγνωρίζω αυτό. Εμείς οι πολιτικοί Αρχηγοί ήμαστε οκτώ ώρες εκεί. 
Κουράσαμε τον εαυτό μας και κούρασε ο ένας τον άλλον. Και αφού, λοιπόν, κουράσαμε εαυτούς, ήρθε μέσα και ο αξιότιμος Αντιπρόεδρος της Κυβερνήσεως και για δέκα ευρώ στην επικουρική σύνταξη, ήταν μάχη ωρών. 
Αφού, λοιπόν, καταλήξαμε, παίρνοντας λεφτά από τις δημόσιες δαπάνες που είναι απαραίτητες, για να μπορέσουμε να έχουμε ανάπτυξη, αφού πήραμε λεφτά από την άμυνα σε ένα αρχιπέλαγος που έχει πολλή φουρτούνα, αφού κάναμε όλα αυτά και συμφωνήσαμε σε ένα πλαίσιο, οι πέντε ισχυρότεροι –εννοείται- άνδρες της χώρας –ο Πρωθυπουργός, τρεις πολιτικοί Αρχηγοί και ο Αντιπρόεδρος της Κυβερνήσεως- ακούστηκε ο αξιότιμος Αντιπρόεδρος να λέει, να πάρουμε τον κ. Τόμσεν να τον παρακαλέσουμε, να δούμε αν συμφωνεί. Ε, όχι! Είμαστε υπερήφανος λαός! Δεν κυβερνάει ο Τόμσεν την Ελλάδα! Υπάρχουν θεσμοθετημένα όργανα!
(Ζωηρά και παρατεταμένα χειροκροτήματα από την πτέρυγα του ΛΑΟΣ)
«Θα παρακαλέσουμε τον κ. Τόμσεν»! Αυτό ήταν το κερασάκι επί της τούρτας! Δεν γίνεται! 
Έχουμε μέσα στην Αίθουσα δυο μεγάλους Έλληνες –έφυγε ο ένας. Ο Γλέζος ηρωοποιήθηκε σε όλη του τη ζωή, γιατί κατέβασε τη γερμανική σημαία. Τώρα πλέον, εμείς τη γερμανική σημαία την έχουμε στον πιο ψηλό ιστό. Κουμάντο στην Ελλάδα κάνει ο κ. Ράιχενμπαχ. Είναι ψέματα; Υπάρχει Ευρώπη σήμερα;
Το είπα στους πολιτικούς Αρχηγούς και το λέω και στην Ολομέλεια: Μεγάλη είναι η αγωνία της Ευρωπαϊκής Ένωσης, η οποία αισθάνεται ότι καταργείται. Ήρθε και με βρήκε μεγάλο στέλεχος κορυφαίου Επιτρόπου το προηγούμενο Σάββατο, στο Χίλτον και μου είπε το εξής: «Δεν μπορούμε να πάρουμε καμμία απόφαση. Το όλο σύστημα ελέγχεται από την κ. Μέρκελ και η κ. Μέρκελ έχει φτιάξει το δικό της κλαμπ. Σε έναν πύργο έξω από το Βερολίνο, συνεννοείται με την Ολλανδία, τώρα τελευταία έβαλε και το Λουξεμβούργο μέσα –εξ ου και αγρίεψε ο Γιούνγκερ- την Αυστρία και τη Φινλανδία και αποφασίζουν για όλη την Ευρώπη, με απονεκρωμένο το Νότο». Και λέει: «Κάντε κάτι εσείς οι Έλληνες, που είστε οι άμεσα θιγόμενοι, να επανέρθει τώρα η φυσική ηγεσία της Ευρώπης εις τα καθήκοντά της». 
Επομένως δεν έχουμε μία φυσική ηγεσία στην Ευρωπαϊκή Ένωση. Όσοι από εμάς πιστεύουμε στην Ευρωπαϊκή Ένωση, βλέπουμε ότι έχει καταργηθεί στην πράξη. Είναι μία γερμανική ένωση με χαρακτηριστικά ανάλογα με αυτά, τα οποία θα βρείτε στο βιβλίο του Χίτλερ. Έτσι ακριβώς! Βρίσκετε συγκεκριμένες περιγραφές για το πώς θα ελέγξουμε την Ευρώπη. Ό,τι λεγόταν τότε, εφαρμόζεται σήμερα. Μιλάμε δηλαδή, για την πλήρη απέχθεια. 
Σε αυτό το σημείο θα ήθελα να απευθυνθώ σε όλους εκείνους οι οποίοι έχουν αρχίσει και δίνουν πνοή ζωής σε κάποια ακραία σχήματα, που προσπαθούν να εκμεταλλευθούν τον πατριωτισμό, αλλά χωρίς να πουν καμμία κουβέντα για το Δίστομο, για τα Καλάβρυτα, για τις γερμανικές αποζημιώσεις. Όταν μιλάνε για πατριωτισμό, να μιλάνε εναντίον εκείνων, οι οποίοι έφεραν την Ελλάδα σε αυτήν την κατάσταση. 
(Χειροκροτήματα από την πτέρυγα του ΛΑΟΣ)
Πρέπει, λοιπόν, να συνειδητοποιήσουμε τι είναι αυτό το οποίο υπογράφουμε. Πράγματι μειώνεται το χρέος. Ποιος παίρνει τι; Πρώτα-πρώτα, οι δανειστές μας, αυτοί στους οποίους χρωστάμε, ανταλλάσσουν τα χαρτιά αυτά, τα ομόλογα, τα οποία σήμερα από την απαξία που έχουν, από τους οίκους αξιολόγησης, δεν αξίζουν τίποτα και παίρνουν τα μισά σε ομόλογα 3Α, υπό την εγγύηση του Ταμείου. Πρώτοι, λοιπόν, παίρνουν αυτοί, στους οποίους χρωστάμε.
Δεύτερον, παίρνουν 30 δισεκατομμύρια οι τράπεζες και εν συνεχεία, ένα μικρό ποσό –μικρό σχετικά- 6 δισεκατομμύρια, για να δώσει το κράτος σε εκείνους εκ του κεφαλαίου, που οφείλει τα λεφτά. Για την Ελλάδα ουδέν!
Είπα προχθές και το επαναλαμβάνω και στην Ολομέλεια. Πού είναι η απόφαση της 21ης Ιουλίου των Βρυξελλών, που έλεγε ότι θα υπάρχει ένα σχέδιο Μάρσαλ, δηλαδή λεφτά χωρίς αυτά τα επιτόκια, τα οποία δεν είναι και βατά; Γιατί εξαφανίστηκε; Γιατί δεν επαναφέρουμε το θέμα αυτό; Αν η Ελλάδα δεν βρει χρήματα να κινηθεί, πηγαίνουμε όλο και σε πιο βαθιά ύφεση, η οποία θα φέρει την εξαθλίωση. 
Κύριε Πρωθυπουργέ, σας το λέω άλλη μία φορά. Το είχαμε πει και στο Μέγαρο Μαξίμου. Δεν ξέρω τι είναι ταχύτερο στον αγώνα δρόμου, η χρεοκοπία ή η εξαθλίωση; Και το ένα και το άλλο έχουν κοινό παρονομαστή την εξέγερση και πρέπει να το προσέξουμε πάρα πολύ. 
Κάποιοι που ενδιαφερόμαστε σ’ αυτόν τον τόπο, δεν πρέπει να ξανακάνουμε το ιστορικό λάθος του 1942 και να αφήσουμε να μονοπωλήσει ένα νέο ΕΑΜ τον πατριωτισμό των Ελλήνων. Πρέπει λοιπόν, κάποιοι να είμαστε παρόντες, γιατί αυτός ο κόσμος απ’ έξω, δεν ανήκει όλος στην Αριστερά. Είναι αυτός που έχει προσκολληθεί, έχοντας κοινά προβλήματα και είναι εύκολο αύριο το πρωί, να δώσει την απάντηση στην κάλπη. 
Βεβαίως, είμαι από εκείνους που πιστεύω ότι ο κομμουνισμός είναι λάθος. Έχω αυτό το δικαίωμα, όπως έχετε το δικαίωμα και εσείς να λέτε και να γράφετε ό,τι θέλετε. Μπορώ να ισχυριστώ ότι το τελευταίο που θέλει σήμερα η χώρα είναι να ακολουθήσουμε πρόγραμμα, αλλά και προβλήματα σαν αυτά που ανέκυψαν στη Σοβιετική Ένωση.
Μου λένε για «κωλοτούμπες» και «πιρουέτες». Όταν, κυρίες και κύριοι, σε κυνηγάνε τα θηρία ή τα μεγάλα ψάρια στη θάλασσα, αν μείνεις σε μία σταθερή πορεία, είναι σίγουρο ότι θα σε φάνε. Πρέπει να κάνεις κινήσεις για να αποφύγεις τα βόλια ενός συστήματος. 
(Χειροκροτήματα από την πτέρυγα του ΛΑΟΣ)
Και μέχρι τώρα, αυτές οι κινήσεις έχουν επιτρέψει στο Λαϊκό Ορθόδοξο Συναγερμό να έχει πετύχει τους στόχους του. Ποιοι ήταν αυτοί οι στόχοι; Να βγάλει τα τζάκια από την επικυριαρχία, στην πολιτική ζωή της χώρας. Και το κατορθώσαμε. Κατορθώσαμε να σπάσουμε το διπολισμό. Και τώρα είμαστε παρόντες, γιατί πιστεύουμε ότι δεν πρέπει την αγανάκτηση του ελληνικού λαού να τη δώσουμε τροφοδότη σε μία Αριστερά που, γιγαντωμένη αύριο, δεν θα αφήσει την Ελλάδα να κάνει ένα βήμα.
Βλέποντας απέναντι τον Πάνο Καμμένο, που έχει κάνει συγκεκριμένες αναφορές και ερωτήσεις για τα περίφημα CDS και το ρόλο του κ. Μαργέλου, θέλω, κύριε Πρωθυπουργέ –δεν λέω τη λέξη απαιτώ, αλλά θέλω- να δοθούν οι απόλυτες εξηγήσεις, τι υπάρχει και τι δεν υπάρχει. Δεν μπορεί να ακούγονται πράγματα που μένουν μετέωρα. Τον άκουγα και σήμερα που φώναζε. Να φροντίσετε λοιπόν, να υπάρξει θεσμική απάντηση, για να δούμε τι ακριβώς συμβαίνει και ποιοι κρύβονται πίσω από αυτά τα περίφημα CDS. 
Κλείνοντας, κύριε Πρωθυπουργέ, τη βραδιά εκείνη του Νοεμβρίου, με την κίνηση που έκανα στο Προεδρικό Μέγαρο, άλλαξα τον ρου των πραγμάτων και γίνατε Πρωθυπουργός της χώρας. Δεν έχω μετανιώσει. Πράγματι έχω εξαιρετικές αναμνήσεις από τις συνεργασίες που είχαμε, τόσο διά ζώσης όσο και τηλεφωνικές. 
Όμως πιστεύω ότι «ελεύθεροι σκοπευτές» αλλά και άνωθεν εκβιαστές δεν επέτρεψαν σ’ αυτήν τη συνεργασία να έχει συνέχεια. Θέλω να ελπίζω ότι οι άνθρωποι δεν είναι για μία φορά και εις το μέλλον, μπορεί να τα φέρει έτσι η πολιτική κατάσταση, που να ξανασυναντηθούμε. 
Εμείς, λοιπόν, είμαστε ανυποχώρητοι, για τους λόγους που είπαμε, στο όχι και βεβαίως δεν θέλουμε κατά καμμία έννοια, να νομιμοποιήσουμε ψηφοφορίες που είναι προϊόν εκβιαστών. Και μιλάω για εκείνους τους εκβιαστές που μας λένε: «Ή τώρα ή χρεοκοπείτε». Τους απαντάμε: Δεν μπορούμε να ανεχθούμε άλλο αυτούς τους αναίσχυντους εκβιασμούς. Αυτή η Ευρώπη δεν μας κάνει! 
(Όρθιοι οι Βουλευτές του ΛΑΟΣ χειροκροτούν ζωηρά και παρατεταμένα)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"20740"," Το λόγο έχει ο Πρόεδρος της Κοινοβουλευτικής Ομάδας της Νέας Δημοκρατίας και Αρχηγός της Αξιωματικής Αντιπολίτευσης, κ. Σαμαράς.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20741"," Κυρίες και κύριοι συνάδελφοι, η σημερινή ψηφοφορία είναι καθοριστική και δραματική ταυτόχρονα. Όμως, πριν απ’ όλα, οφείλω μια απάντηση σ’ εκείνους που μας έφεραν ως εδώ, που όμως με διάφορες πολιτικές ακροβασίες προσπαθούν να εμφανιστούν, περίπου, κι ως δικαιωμένοι. Συγκρίνουν τη σημερινή ψηφοφορία με εκείνη του Μαΐου του 2010 και –αν είναι δυνατόν!- θεωρούν και πολιτική τους δικαίωση το χάλι στο οποίο βρίσκεται η χώρα, σήμερα και τα αδιέξοδα στα οποία μας έφεραν. Δεν θα άξιζε να ασχοληθούμε μαζί τους, αλλά θα βοηθούσαν, αν τουλάχιστον σιωπούσαν. Με το θράσος τους προκαλούν από πάνω και δυσκολεύουν πολύ τη Βουλή να αποφασίσει με μυαλό καθαρό. 
Καθαρές, λοιπόν, κουβέντες: Το 2010 υπήρχε ελληνική οικονομία. Υπήρχε αγορά, με προβλήματα ασφαλώς, αλλά υπήρχε. Σήμερα τα πάντα έχουν καταρρεύσει. 
Το 2010 είχαμε επιλογές. Και εκείνοι έκαναν, όχι απλώς τις χειρότερες, αλλά τις πιο ολέθριες επιλογές. Οδήγησαν στο μνημόνιο, αφού κατήγγειλαν διεθνώς, τη χώρα ως διεφθαρμένη. Διακήρυξαν ότι μας έσωσαν, διαψεύστηκαν όλες οι προβλέψεις τους και τώρα, καμαρώνουν ότι δικαιώθηκαν! Το θράσος τους δεν έχει όρια. Απομόνωσαν τη χώρα στο εξωτερικό, με την απίστευτα καταστρεπτική πρωτοβουλία για δημοψήφισμα. Και τώρα που η Ελλάδα αγωνίζεται να σπάσει την απομόνωσή της, καμαρώνουν κι από πάνω ότι δικαιώθηκαν! 
Προκάλεσαν μια κρίση πρωτοφανή. Δεν τους βγήκε τίποτα και τώρα ζητούν περίπου και την ευγνωμοσύνη μας!
Τους προειδοποιήσαμε ότι το μνημόνιο δεν έβγαινε. Τους προειδοποιούσαμε συνεχώς ότι η συνταγή ήταν λάθος. Τώρα ομολογούν οι πάντες ότι ήταν λάθος η συνταγή, εντός και εκτός της Ελλάδος και αυτοί που μας έφεραν σ’ αυτήν την κατάσταση, βγαίνουν και παριστάνουν τους δικαιωμένους. 
Τους ζητάγαμε να διαπραγματευθούν τα μέτρα που επιβάλλονται. Αποδείχθηκε ότι δεν διαπραγματεύονταν τίποτα. Υπέγραφαν ό,τι τους έδιναν, χωρίς καν να τα διαβάσουν, όπως ομολογούν πια οι ίδιοι οι δικοί τους Υπουργοί. Κι όμως σήμερα, παριστάνουν τους υπεύθυνους και καμαρώνουν από πάνω!
Για τις κολοσσιαίες ευθύνες, κυρίες και κύριοι συνάδελφοι, όλων όσοι μας έφεραν ως εδώ, δεν είναι ώρα να μιλήσουμε σήμερα. Οι υπεύθυνοι θα έρθει η ώρα να λογοδοτήσουν. 
(Χειροκροτήματα από την πτέρυγα της Νέας Δημοκρατίας)
Θα περιμέναμε τουλάχιστον, να πουν σήμερα: «Εντάξει, κάναμε –έστω- κάποιο λάθος». Τίποτα! Το λένε πράγματι αρκετοί δικοί τους κι αυτό είναι έντιμο τουλάχιστον. Όμως, υπάρχουν ακόμη πολλοί που κατορθώνουν σε τέτοιες ώρες, να καμαρώνουν για το επίτευγμά τους. Τους λείπει κάθε αίσθηση της πραγματικότητας; Περισσεύει το θράσος; Τι να πει κανείς; Η επιστήμη σηκώνει τα χέρια! 
Όμως, για να ξαναγυρίσουμε στα σοβαρά: Η σημερινή ψηφοφορία είναι από τις πιο κρίσιμες στην ιστορία αυτού του Κοινοβουλίου κι από τις πιο δύσκολες, πολιτικά και συνειδησιακά, για όλους μας. 
Θα απαντήσω, λοιπόν, σε μια σειρά ερωτημάτων, που απασχολούν όλους τους εντός κι εκτός αυτής της Αίθουσας.    
Ρωτάνε κάποιοι: Έχουμε εμείς αλλάξει στάση απέναντι στο μνημόνιο; Απαντώ απερίφραστα όχι. Και να θέλαμε, δεν μπορούσαμε. Το μνημόνιο αποδείχθηκε αυτό που λέγαμε πάντα, λάθος συνταγή και –επαναλαμβάνω- τώρα το αποδέχονται οι πάντες εντός Ελλάδας και το ομολογούν οι περισσότεροι εκτός Ελλάδας. Έπεσε έξω σε όλα, επιδείνωσε την ύφεση, εκτόξευσε το χρέος και δεν μείωσε –παρά ελάχιστα- το έλλειμμα του 2009, που έτσι κι αλλιώς, παρουσιάστηκε τότε ιδιαίτερα φουσκωμένο. 
Ρωτάνε, επίσης: «Αν δεν έχουμε αλλάξει στάση για το μνημόνιο, τότε γιατί σήμερα, ψηφίζουμε τη νέα δανειακή συμφωνία, ενώ τότε το μνημόνιο το καταψηφίζαμε;». Απαντώ. Είναι δυο πράγματα διαφορετικά, γιατί σήμερα, έχουν αλλάξει τελείως –τι;- τα δεδομένα. Όχι η άποψή μας, όχι η θέση μας, αλλά τα δεδομένα. Τώρα η χώρα βρέθηκε δεμένη χειροπόδαρα. Τότε ήταν στριμωγμένη, αλλά δεν ήταν δεμένη χειροπόδαρα. Τώρα το χρέος μας έγινε μη βιώσιμο. Τότε ήταν μεγάλο, αλλά κανείς τότε δεν το χαρακτήριζε μη βιώσιμο και ούτε κανείς προέβλεπε, τότε, ότι θα καταλήξει να είναι μη βιώσιμο. 
Μόνο εμείς τότε, τους προειδοποιούσαμε ότι θα γίνει μη βιώσιμο, αλλά, όπως αγνόησαν τις προειδοποιήσεις μας σε όλα τα άλλα, τις αγνόησαν και σε αυτό. Και όπως έπεσαν έξω σε όλα τα άλλα, έπεσαν έξω και σε αυτό. Τώρα αμφισβητείται ευθέως η παραμονή μας στην Ευρωζώνη. Τότε δεν έμπαινε κανένα τέτοιο θέμα. Τώρα μιλούν όλοι ευθέως, για χρεοκοπία της χώρας. Τότε δεν έθετε κανένας τέτοιο θέμα. 
Μόνο εμείς προειδοποιούσαμε ότι αυτή η πολιτική οδηγεί στη χρεοκοπία, ότι δεν την αποτρέπει. Και ήμασταν μόνοι μας. Τώρα η κρίση χρέους έχει συμπαρασύρει και άλλες ευρωπαϊκές χώρες, που φοβούνται ότι θα υπάρξει μεγαλύτερη επέκταση στην Ευρώπη και πέρα από αυτή. Τότε κανείς δεν ανησυχούσε ακόμα για κάτι τέτοιο. Οι ανησυχίες για μετάδοση της κρίσης άρχισαν πολύ αργότερα. 
Τότε το ελληνικό πρόβλημα αντιμετωπιζόταν ως ελληνική ιδιομορφία, που αποτελούσε απλώς, μια ενόχληση για την Ευρώπη. Σήμερα δεν φοβούνται μόνο την επέκταση της δημοσιονομικής κρίσης. Φοβούνται και την επέκταση της κοινωνικής αναταραχής από την Ελλάδα στην υπόλοιπη Ευρώπη. Δεν άλλαξαν, λοιπόν, οι θέσεις μας. Άλλαξαν οι συνθήκες και άλλαξαν δραματικά οι συνθήκες και στην Ελλάδα και διεθνώς. 
Και έρχεται το επόμενο ερώτημα: Τι ακριβώς άλλαξε τόσο δραματικά; Απαντώ. Τον Οκτώβριο του 2009, λόγω ακριβώς της ύφεσης που είχε μεσολαβήσει, η κυβέρνηση του ΠΑΣΟΚ παρέλαβε ένα πρόβλημα ελλείμματος κοινό και για άλλες ευρωπαϊκές χώρες και το μετέτρεψε σε κάτι πολύ πιο σοβαρό: σε κρίση δανεισμού, που ήταν τότε μοναδική στην Ευρώπη. 
Τώρα περάσαμε στην τρίτη φάση του δράματος. Η κρίση δανεισμού της Ελλάδας οδήγησε σε αντίστοιχα προβλήματα και άλλες χώρες. Τα μέτρα λιτότητας που επιβλήθηκαν παντού, ήδη οδηγούν σε ύφεση παντού και αυτό κινδυνεύει τώρα να μετατραπεί σε διαλυτική κρίση για την ίδια την Ευρώπη. Το πρόβλημα ελλείμματος μιας μικρής χώρας έγινε πρόβλημα δανεισμού της ίδιας της χώρας μας, έγινε πρόβλημα ελλείμματος και δανεισμού άλλων χωρών, κυοφορεί κοινωνικές εκρήξεις παντού, απειλεί μέχρι και τη διάσπαση όλης της Ευρώπης. 
Και αν αυτά σας φαίνονται υπερβολικά, δεν τα λέω εγώ. Απασχολούν κάθε μέρα όλο το διεθνή σοβαρό Τύπο σαν φόβοι, σαν διάχυτη βαθιά ανησυχία. Και είναι πια εύλογοι οι φόβοι και δικαιολογημένη η ανησυχία. 
Ρωτάει, λοιπόν, όλος ο κόσμος: Πώς έγιναν όλα αυτά τόσο περίπλοκα; Απαντώ ακριβώς αυτό. Τα πράγματα έγιναν πια πολύ περίπλοκα, γιατί έως πρόσφατα, είχαμε μια χώρα, την Ελλάδα, που είχε ένα πρόβλημα και που της επέβαλαν τη λάθος πολιτική. Η πολιτική αυτή οδήγησε σε διάχυση της κρίσης, πολλαπλασιάστηκαν οι χώρες που έχουν πρόβλημα και άλλαξε η στάση των ισχυρών κρατών. Και τώρα τα προβλήματα των ανίσχυρων εντείνουν τους φόβους των ισχυρών, που έτσι πολλαπλασιάζουν τα προβλήματα των αδυνάτων, που με τη σειρά τους, επιτείνουν ακόμα περισσότερο, τους φόβους των ισχυρών. 
Μπήκαμε σε έναν πολιτικό φαύλο κύκλο, που έχει στο επίκεντρό του την Ελλάδα. Πρέπει, λοιπόν, να βγούμε από το κάδρο της ευρωπαϊκής κρίσης. Πρέπει να θωρακιστούμε, πριν αυτή η κρίση πάρει ανεξέλεγκτες διαστάσεις. Αυτό είναι το απολύτως επείγον σήμερα. Δεν είναι μόνο οι δικές μας εξελίξεις που επηρεάζουν όλους τους άλλους. Είναι και οι δικές τους ανησυχίες, ο φόβος τους και ο πανικός τους ίσως, που μπορεί να επηρεάσει και εμάς και που ήδη επηρεάζει τις τύχες μας. Πρέπει να βγούμε από το επίκεντρο της κρίσης και να θωρακιστούμε, να σπάσουμε αυτό το φαύλο κύκλο, στον οποίο βυθιζόμαστε. 
Ακόμα, ρωτάνε πολλοί: Τι ακριβώς ψηφίζουμε σήμερα; Απαντώ. Δεν ψηφίζουμε μία πολιτική με την οποία ως χθες διαφωνούσαμε. Αυτό που ψηφίζουμε σήμερα, περιέχει ασφαλώς και τη λάθος συνταγή. Δεν είμαι μύωψ. Περιέχει και τη λάθος συνταγή. Αυτό απλώς προσπαθούμε για την ώρα να το μετριάσουμε. 
Περιέχει, όμως, και κάτι άλλο, που δεν περιείχε το πρώτο μνημόνιο: το κούρεμα του ελληνικού χρέους. Πόσο κούρεμα; Για 100 δις, είπε χθες ο Πρωθυπουργός. Τουλάχιστον 85 δισεκατομμύρια. Και τη μείωση των μελλοντικών ελλειμμάτων κατά 4 με 5 δισεκατομμύρια τουλάχιστον, κάθε χρόνο και τη διάσωση του τραπεζικού συστήματος. Όχι των τραπεζιτών, όπως λέγεται από κάποιους, αλλά των καταθέσεων του λαού, και της ρευστότητας, χωρίς τα οποία δεν υπάρχει ούτε οικονομία ούτε ευημερία ούτε προοπτική για κανέναν. 
Πολλοί, που πριν από λίγο καιρό, έσπευδαν να φωτογραφηθούν με τους τραπεζίτες, παριστάνουν σήμερα τους Ροβεσπιέρους κατά των τραπεζιτών.
(Χειροκροτήματα από την πτέρυγα της Νέας Δημοκρατίας)
Δεν μπαίνω, όμως, σε αυτήν την ανόητη συζήτηση και δεν παρακολουθώ αυτό το λαϊκισμό της απελπισίας. Εμένα με ενδιαφέρει να διασωθούν οι καταθέσεις του κόσμου και να υπάρχει ρευστότητα για την πραγματική οικονομία.
Το Μάιο του 2010, κυρίες και κύριοι συνάδελφοι, δεν διακυβευόταν τίποτα από αυτά. Και εν πάση περιπτώσει, τότε, υπήρχαν άλλες επιλογές. Μην ξεχνάτε ότι η Ελλάδα έβγαινε στις αγορές και δανειζόταν άνετα ως το Φεβρουάριο του 2010. Μετά μας είπαν ότι θα βγούμε στις αγορές στο τέλος του 2011. Τώρα ξέρουμε ότι δεν μπορούμε να το σκεφτόμαστε πριν το 2020. 
Έχουμε κλείσει δυόμισι χρόνια, όπου κάθε τρεις μήνες, βγαίνουμε στη γύρα, για να πάρουμε τη δόση μας. Τότε άνοιξαν το τραγικό κεφάλαιο που οδήγησε στο σημερινό αδιέξοδο. Τώρα κλείνουμε αυτό το κεφάλαιο. Τότε αποφάσισαν να μας σώσουν με το μαρτύριο της σταγόνας. Τώρα θα πάρουμε το νέο δάνειο για να διασφαλίσουμε τη βιωσιμότητα του χρέους. Και στο εξής θα πρέπει να βγούμε από την κρίση, κυρίως, με δικές μας δυνάμεις. Αυτό ακριβώς κάνουμε σήμερα, με την ψήφο μας. 
Προσπαθούμε να βγει η Ελλάδα από το κάδρο της κρίσης, που έχει πάρει πια διεθνείς διαστάσεις. Να απαλλαγούμε σύντομα από το μαρτύριο της σταγόνας. Να αποφύγουμε άμεσα την ανεξέλεγκτη χρεοκοπία και να διεκδικήσουμε μετά αυτό που έχουμε περισσότερη ανάγκη, για να σταθούμε στα πόδια μας. Να βάλουμε τέλος σε αυτήν την παραλυτική ύφεση και να αρχίσει επιτέλους η ανάκαμψη. Να θωρακιστούμε άμεσα με τη μείωση και του χρέους και με τη μείωση των επιτοκίων που πληρώνουμε στο υπόλοιπο χρέος. Να κερδίσουμε χρόνο, αφού η αποπληρωμή του νέου χρέους μετατίθεται για είκοσι, τριάντα χρόνια. Να κερδίσουμε χρόνο, για να διαπραγματευτούμε ανάκαμψη και ανάπτυξη. Αυτά θα μας βγάλουν από την κρίση και τίποτα άλλο. Μόνο αυτά!
Σκεφθείτε κάτι ακόμα. Όλοι προβλέπουν ότι κάποια στιγμή η Ευρώπη θα υποχρεωθεί να εκδώσει ευρωομόλογα από τα οποία μπορεί να σωθεί και η Ελλάδα, με την ανάπτυξη που θα υποκινήσει. Θα είμαστε εμείς χρεοκοπημένοι και «στην απ’ έξω», όταν έρθει αυτή η ευκαιρία;
(Χειροκροτήματα από την πτέρυγα της Νέας Δημοκρατίας)
Και τέλος, με την ψήφο μας σήμερα, κυρίες και κύριοι συνάδελφοι, ανοίγουμε το δρόμο για άμεσες εκλογές, που θα λειτουργήσουν λυτρωτικά για την κοινωνία, σταθεροποιητικά για τη δημοκρατία. Άμεσες εκλογές, γιατί η χώρα έτσι δεν μπορεί να κυβερνηθεί για πολύ. Και εάν δεν κάνουμε κάτι να κερδίσουμε χρόνο και να σταθεροποιήσουμε την κατάσταση έστω και προσωρινά, δεν μπορούν να γίνουν εκλογές ομαλά. 
Σήμερα, λοιπόν, αυτό κάνουμε. Βγαίνουμε από το κάδρο της ευρωπαϊκής κρίσης που κορυφώνεται, θωρακιζόμαστε άμεσα από τα χειρότερα, κερδίζουμε χρόνο, για να διαπραγματευτούμε αναπτυξιακές πρωτοβουλίες και ανοίγουμε το δρόμο για άμεσες εκλογές, ώστε να εκτονωθούν οι πιέσεις και μέσα στη χώρα.
Ήδη, έχω ζητήσει να προσδιοριστεί ημερομηνία διάλυσης της Βουλής από τώρα. Μετά το PSI να διαλυθεί αμέσως η Βουλή και να προσδιοριστεί από τώρα, ημερομηνία εκλογών, τρεις εβδομάδες αργότερα, στις αρχές Απριλίου.
(Χειροκροτήματα από την πτέρυγα της Νέας Δημοκρατίας)
Προειδοποιώ όσους κωλυσιεργούν, να πάψουν να το κάνουν. Εμείς δεν θέλουμε τέτοιες μικροκομματικές αντιπαραθέσεις. Ας μην πηγαίνει, όμως, και κανένας γυρεύοντας. Σήμερα υπάρχει δυσαρμονία λαού και Βουλής. Το ξέρουν και οι πέτρες! Το ζητούμενο είναι να ξεμπλοκάρουν οι εξελίξεις το ταχύτερο και να ανοίξει ο δρόμος για την ομαλότητα και αυτό θα κάνουμε.
Να το πω και αλλιώς και να το περιγράψω ακόμα πιο σταράτα. Επί δυόμισι χρόνια, προειδοποιώ ότι η συνταγή είναι λάθος, ότι μας φέρνει στη χρεοκοπία, ότι μας πάει στο γκρεμό. Επί δυόμισι χρόνια κατηφορίζουμε προς το γκρεμό. Τώρα φθάσαμε στο χείλος του γκρεμού.
Τι περιμένετε εγώ να πω; Εδώ που τα φέρατε, πέστε στο γκρεμό να τελειώνουμε; Μα δεν θα πέσουν μόνον αυτοί που μας έφεραν μέχρι εδώ. Θα πέσει όλη η χώρα. Άρα τι πρέπει να κάνω; Να προσπαθήσω να κρατήσω τη χώρα να μην πέσει, να κάνω λίγα βήματα μακριά από την άκρη του γκρεμού, να κερδίσω χρόνο, να αναστρέψω την πορεία.
Με τη σημερινή μας απόφαση, κυρίες και κύριοι συνάδελφοι, κάνουμε λίγα βήματα μακριά από την άκρη του γκρεμού και κερδίζουμε χρόνο. Μετά τις εκλογές, όλοι μαζί, και αφού θα έχουμε πει όλη την αλήθεια στον ελληνικό λαό -την αλήθεια, όχι «λεφτά υπάρχουν, πάρε κόσμε»- και αφού ο λαός έχει αποφασίσει και έχει δώσει ισχυρή εντολή, θα αλλάξουμε την πορεία. Αν αποφύγουμε τώρα τα χειρότερα, η χώρα μπορεί. Αν θωρακιστούμε απέναντι στις διεθνείς επιπτώσεις που έρχονται, θα τα καταφέρουμε. Αν προλάβουμε να αξιοποιήσουμε το μεγάλο πλούτο του υπεδάφους μας και του υποθαλασσίου χώρου μας, τις ΑΟΖ, σίγουρα θα τα καταφέρουμε.
Σήμερα, με την απόφασή μας κερδίζουμε χρόνο και περιθώρια, για να αλλάξουμε την πορεία της χώρας. Όμως, πρώτα πρέπει να αποφύγουμε το άλμα στο κενό, από το χείλος του γκρεμού όπου μας οδήγησαν. Τόσο απλά.
Και μια που σε λίγη ώρα ψηφίζουμε, θα ήθελα να κάνω μια ακόμα παρατήρηση προς τη δική μου πτέρυγα, προς τους Βουλευτές μας. Ο καθένας σας γνωρίζει την προσωπική εκτίμηση που του τρέφω, εκτίμηση αλλά και αγάπη. Όμως η Ελλάδα έχει πάρει όλα τα λάθος μονοπάτια και τώρα είμαστε στο τελευταίο. Δεν έβαλα χθες θέμα κομματικής πειθαρχίας για να χωρίσουν οι δρόμοι μας. Δεν το θέλω. Όμως αυτό που λέω για κάποιους που θα επιμείνουν, να ξέρετε ότι το εννοώ. Θα χωρίσουν οι δρόμοι μας, γιατί η Ελλάδα δεν θέλω να χάσει για πάντα το δικό της δρόμο.
(Παρατεταμένα χειροκροτήματα από την πτέρυγα της Νέας Δημοκρατίας)
Άλλωστε, από το λαό εκλέχθηκα, αυτόν οφείλω να προστατεύσω πριν και πάνω από όλα, σε αυτόν δίνω λογαριασμό και αυτός αποτελεί το υπέρτατο για μένα κριτήριο.
Γνωρίζετε ότι δεν συνηθίζω να κινδυνολογώ και δεν το κάνω, αλλά ο ελληνικός λαός οφείλει να γνωρίζει τι πάμε να αποτρέψουμε σήμερα. Δεν θα μιλήσω για σενάρια δραχμής, δεν θα μιλήσω για τεράστια φτώχεια που θα έρθει, αν κάνουμε το άλμα στο γκρεμό. Ο ελληνικός λαός ήδη ζει τη φτώχεια. Ήδη δεν βλέπει μπροστά του προοπτικές και βρίσκεται σε σοκ δικαιολογημένο. Και ο φόβος πολλές φορές, οδηγεί σε απόγνωση και η απόγνωση δεν είναι σύμβουλος καλός.
Πρέπει να σας πω, όμως, ότι, αν κάνουμε το άλμα στο γκρεμό, τότε πάμε άμεσα σε μια ανεξέλεγκτη χρεοκοπία και η ανεξέλεγκτη χρεοκοπία θα οδηγήσει στη λεηλασία της χώρας, του λαού και του τόπου. Επιμένω στη λέξη λεηλασία, διότι, όταν φτωχαίνεις απότομα, αλλά διατηρείς τον πλούτο σου, μπορείς σχετικά εύκολα να ανακάμψεις. Όταν χάνεις τον πλούτο σου, τότε είναι πολύ δύσκολο να ανακάμψεις. Και πλούτος δεν είναι μόνο η περιουσία του καθενός. Πλούτος είναι οι νέοι άνθρωποι που ήδη φεύγουν και που, αν προκύψει ανεξέλεγκτη χρεοκοπία, θα μας εγκαταλείψουν μαζικά. Πλούτος είναι και η δημοκρατία μας, που ήδη κλονίζεται και, αν προκύψει ανεξέλεγκτη χρεοκοπία, θα κινδυνεύσει πολύ σοβαρά. Πλούτος είναι η ελευθερία, η ανεξαρτησία μας, που ήδη υπονομεύονται, αλλά, αν προκύψει ανεξέλεγκτη χρεοκοπία, θα κινδυνεύσουν να καταλυθούν οριστικά. Πλούτος είναι η ταυτότητα της κοινωνίας, αυτή που μας ορίζει ως έθνος, ως χώρα, ως λαό, που, αν προκύψει ανεξέλεγκτη χρεοκοπία, θα κινδυνεύσει θανάσιμα. Αυτός ο πλούτος θα κινδυνεύσει άμεσα, αν υπάρξει ανεξέλεγκτη χρεοκοπία.
Και ναι, σε μια τέτοια περίπτωση, θα ζήσουμε πράγματι σκηνές τρόμου, τα άδεια ράφια, τα κλειδωμένα μαγαζιά, ελλείψεις σε στοιχειώδη φάρμακα και καύσιμα, δελτία στα τρόφιμα κ.λπ.. Γι’ αυτό και θέλω να αποφύγουμε το άλμα στο γκρεμό σήμερα, να κερδίσουμε χρόνο, να αποκαταστήσουμε την ομαλότητα και να πάμε αύριο σε εκλογές.
Γι’ αυτό σας καλώ να ψηφίσουμε σήμερα, τη νέα δανειακή συμφωνία, για να έχουμε τη δυνατότητα αύριο, να διαπραγματευθούμε και να αλλάξουμε τη σημερινή πολιτική που μας έχει επιβληθεί. Όμως, για να μπορέσουμε να την αλλάξουμε, πρέπει να υπάρχουμε ως χώρα, ως κοινωνία, ως δημοκρατία.
Δεν σας ζητώ να υπερψηφίσετε τη λάθος συνταγή. Πρώτος εγώ την αποδοκίμασα κι επιμένω. Σας ζητώ όμως να απομακρυνθούμε από το χείλος του γκρεμού και να παλέψουμε μαζί στη συνέχεια, για να απομακρυνθούμε τελείως, από το γκρεμό και να βρούμε το δρόμο της ομαλότητας και της ανάπτυξης. 
Είμαι βέβαιος, κυρίες και κύριοι συνάδελφοι, ότι θα κάνετε το καθήκον σας.
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)","ΑΝΤΩΝΙΟΣ ΣΑΜΑΡΑΣ",451
"20742"," Το λόγο έχει ο Πρόεδρος της Κοινοβουλευτικής Ομάδας του ΠΑΣΟΚ και μέχρι πρότινος Πρωθυπουργός, κ. Γεώργιος Παπανδρέου.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20743"," Κυρίες και κύριοι συνάδελφοι, σήμερα Κυριακή, αποφασίζουμε για το μέλλον της χώρας. Τα τελευταία δύο χρόνια, τις δυσκολότερες αποφάσεις που πήραμε στην Ευρωπαϊκή Ένωση, τις πήραμε Κυριακή. Γιατί; Από ποιον κρυβόντουσαν οι είκοσι επτά δημοκρατικά εκλεγμένες κυβερνήσεις της Ευρώπης; Ποιον φοβόντουσαν οι είκοσι επτά εκλεγμένες κυβερνήσεις της Ευρωπαϊκής Ένωσης; 
Αγαπητοί συνάδελφοι, φοβόντουσαν τις διεθνείς αγορές. Λίγα λεπτά πριν τις δύο, το πρωί Κυριακής προς Δευτέρα, γεννήθηκε ο μηχανισμός στήριξης για την Ελλάδα, που χρησιμοποιήθηκε και για την Πορτογαλία και για την Ιρλανδία, για να προλάβουμε το άνοιγμα των αγορών στο Τόκιο της Ιαπωνίας.
Ναι, αγαπητοί συνάδελφοι, ίσως να μην το αναγνωρίζετε, αλλά ο πόλεμος που ξεκίνησα να δίνω μαζί με την κυβέρνηση και την Κοινοβουλευτική Ομάδα του ΠΑΣΟΚ και που σήμερα –ναι, σήμερα- δίνουμε πολλοί περισσότεροι μαζί, ήταν και είναι πολυμέτωπος. Ήταν πόλεμος να σώσουμε την Ελλάδα από την πλήρη εξαφάνιση -εννοώ την πλήρη εξαφάνιση- και τη σώσαμε. Πολεμήσαμε πρώτα απ’ όλα με τις αγορές. Ήταν η πρώτη μας μάχη να προστατευθούμε και να αμυνθούμε από τις ορέξεις τους.
Ναι, αγαπητοί συνάδελφοι, δύο χρόνια τώρα, δίνουμε έναν αγώνα απέναντι στις άγριες ορέξεις των αγορών και των κερδοσκόπων. Είναι μια μάχη  μεταξύ των αγορών και της δημοκρατίας. Και αυτό είναι το πρώτο διακύβευμα. Πρέπει να προστατεύσουμε τον Έλληνα πολίτη, την ελληνική οικογένεια από τις συνέπειες μιας καταστροφικής κυριαρχίας των αγορών, μέσα σε μια συντηρητική Ευρώπη και με μάχη μέχρις εσχάτων, να δημιουργηθεί ο μηχανισμός αλληλεγγύης, να κυριαρχήσει η πολιτική επί των αγορών.
	Αυτός είναι ένας από τους βασικότερους στόχους και του πρώτου και του δευτέρου προγράμματος, που σήμερα καλούμαστε να ψηφίσουμε. 
	Το δεύτερο μέτωπο είναι η μάχη στην Ευρώπη, μια μάχη απέναντι σε μια συντηρητική Ευρώπη, που δεν τολμά να υψώσει το πραγματικό της ανάστημα, δηλαδή να δημιουργήσει την ασπίδα των ευρωομολόγων, να χτυπήσει αποφασιστικά τους φορολογικούς «παραδείσους», που κλέβουν χρήματα των λαών, να εποπτεύσουν δημοκρατικά τους οίκους αξιολόγησης και να φορολογήσουν τις τραπεζικές και χρηματιστηριακές συναλλαγές υπέρ του πολίτη, υπέρ της ανάπτυξης, υπέρ της εργασίας. Χωρίς μία τέτοια προοδευτική πολιτική, μια πολιτική που εμείς οι σοσιαλιστές έχουμε παλέψει δύο χρόνια τώρα, θα ταλανίζονται συνέχεια και η Ευρωζώνη και οι λαοί της. Εδώ έχουν και αυτοί ευθύνη, η συντηρητική Ευρώπη για τις δυσκολίες του δικού μας προγράμματος και της εφαρμογής του. 
Είναι μία μάχη που έδωσα στην Ευρώπη, δύο χρόνια, που αντιτάσσονταν  στη θεωρία ότι το πρόβλημα στην Ευρωζώνη έχει όνομα ελληνικό. Είναι μια μάχη που έδωσα, απορρίπτοντας από την αρχή, ότι η λύση του προβλήματος είναι απλά να βάλει τάξη η Ελλάδα στα του οίκου της. Το πρόβλημα είναι ευρύτερο.
Όμως το πρόβλημα, αγαπητοί συνάδελφοι, είναι και δικό μας. Και αυτό είναι το τρίτο μέτωπό μας.
Το τρίτο μέτωπό μας είναι το μέτωπο της πατρίδας μας. Κανένας μας δεν ανέχεται τις ρατσιστικές προκαταλήψεις, τις ύβρεις απέναντι στην πατρίδα μας και τον ελληνικό λαό. Όλοι μας πονάμε, βλέποντας τον εύκολο διασυρμό στα διεθνή media και σε πολλά κοινοβούλια, από απίστευτα, ανίδεους και λαϊκιστές πολιτικούς, σε πολλά μέρη της Ευρώπης. 
Και όσοι σήμερα, φωνάζουν να ανακτήσουμε την περηφάνια μας, έχουν δίκιο. Και όσοι ζητούν εθνική ανεξαρτησία, έχουν δίκιο. Και όσοι παλεύουν για τη μεγαλύτερη οικονομική μας αυτονομία, έχουν δίκιο. Μαζί τους, κοντά τους, με αυτόν το στόχο πορευόμαστε και αυτή είναι η παράδοση του Πανελλήνιου Σοσιαλιστικού Κινήματος.
(Χειροκροτήματα από την πτέρυγα του ΠΑΣΟΚ)
 Πώς, όμως; Πώς, κύριοι συνάδελφοι; Ποια είναι η εξάρτησή μας; Ποιος ο πραγματικός εχθρός; Ποιος ο ιστός της αράχνης που μας κρατά εξαρτημένους σήμερα; Η εξάρτηση αφορά και εμάς τους ίδιους, την ίδια μας την οικονομία, το ότι δεν πουλάμε ελληνικά προϊόντα και είμαστε αναγκασμένοι να αγοράζουμε ξένα. Και αυτά τα αγοράζουμε με δανεικά. 
Είναι μια παρασιτική οικονομία που βάφτιζε ελληνική τη φέτα, το κρασί που ερχόταν από γειτονικές χώρες, μια παρασιτική οικονομία που δεν οργάνωνε τους συνεταιρισμούς και το λάδι το πουλάμε στους Ιταλούς χύμα, μια παρασιτική οικονομία που βασίστηκε στις επιδοτήσεις και στα επιδόματα από την Ευρωπαϊκή Ένωση, για να αγοράζουμε από τα δικά τους μεγαθήρια και σούπερ μάρκετ. 
Έχουμε μία συγκεντρωτική παιδεία που σιτίζεται από το κράτος, άλλα έχει μικρή σχέση με το να εφοδιάζει τα παιδιά μας σε μια δύσκολη παγκόσμια αγορά, ένα παρασιτικό σύστημα πρόνοιας που τρέφεται από τις υπερτιμολογήσεις φαρμάκων, την υπερσυνταγογραφία και τόσα άλλα, που όμως, φουσκώνουν τις τσέπες των φαρμακοβιομηχανιών και κάποιων μεγαλογιατρών, σε βάρος των συντάξεων των συνταξιούχων και της υγείας του πολίτη. 
Είμαστε από τις πιο εξαρτημένες χώρες στο πετρέλαιο. Πού ήταν τόσα χρόνια η πράσινη ενέργεια; Πού ήταν οι έρευνες για το φυσικό αέριο που τώρα, ξεκινήσαμε; Ή μήπως ο τουρισμός μας βασιζόταν σε ελληνική παραγωγή; Περισσότερο βασιζόταν στο τσάμπα του ήλιου, της θάλασσας και του αρχαίου πολιτισμού. Στη σημερινή ελληνική παραγωγή, διατροφή, γεωργία ή πολιτισμό, πού είναι η προστιθέμενη αξία; 
Η εξάρτηση είναι και το πελατειακό πολιτικό σύστημα, σύστημα που έθρεψε την αντίληψη ότι μόνο στο δημόσιο, ψάχνουμε για δουλειά και αυτό με μέσο, με μεσάζοντα, δηλαδή εξαρτημένα, πελατειακά, όχι βάσει των δικών μας ικανοτήτων, χωρίς αξιοκρατία. Αυτό το όραμα δώσαμε στους νέους μας; Τους είπαμε να μη σταθούν στις δικές τους δυνάμεις, αλλά να παραμείνουν εξαρτημένοι από κάθε κόμμα, με δάνειες δυνάμεις; Ή μήπως η ευκολία να λεηλατούμε τη δημόσια περιουσία χωρίς διαφάνεια, χωρίς αποτέλεσμα, αλλά προς όφελος συγκεκριμένων ισχυρών και πελατειακών συμφερόντων ή μήπως τα θαλασσοδάνεια των τραπεζών προς τα media δεν είναι εξάρτηση; Οι εκβιασμοί κάποιων εκδοτών που ζουν λάθρα, επιβιώνουν με δανεικά, παρανομούν, αλλά κανένας, μα κανένας δικαστής δεν τολμά να τους ακουμπήσει δεν είναι εξάρτηση; Να πω και άλλα; Τα παραδείγματα βρίθουν. 
Αυτή είναι η βαθύτερη πραγματικότητα της εξάρτησης, αγαπητοί συνάδελφοι. Είναι ο πολιτισμός της εξάρτησης και αυτόν πρέπει να απορρίψουμε, αυτόν πρέπει να ανατρέψουμε ριζοσπαστικά, επαναστατικά. Πρέπει να κάνουμε μία επανάσταση στον πολιτισμό και στην πολιτική μας παιδεία, μία επανάσταση δημοκρατίας. Δεν μπορούμε να έχουμε ως διεκδίκηση –ακούστε!- να διατηρηθεί ο ομφάλιος λώρος της κοινωνίας προς ένα κράτος πελατειακό ή μία Ευρώπη που επιδοτεί. Αυτή δεν είναι αριστερή ούτε προοδευτική πολιτική. Είναι βαθιά αντιδημοκρατική και εξαρτησιακή. 
Εμείς καλούμαστε να απελευθερώσουμε τις πιο δημιουργικές δυνάμεις της κοινωνίας ακριβώς από αυτήν τη γραφειοκρατική, κρατικιστική, πελατειακή σπατάλη και εξάρτηση. 
Αγαπητοί συνάδελφοι, σας ρωτώ. Αυτή είναι διεθνής συνωμοσία; Μήπως για αυτά, όπως για τη διαφθορά, φταίει κανένας κακός ξένος; Έχουν και αυτοί, βεβαίως, τις ευθύνες τους, όταν εμείς έχουμε τις αδυναμίες μας. Υπάρχουν, για παράδειγμα, εταιρείες που ήρθαν, αλλά βρήκαν έδαφος. Μας φταίει κανένας βάρβαρος, όπως κάποιοι διατείνονται; 
Εάν ήταν έτσι, η λύση θα ήταν ξεκάθαρη. Να πετάξουμε έξω τους συνωμότες! Να πάρουμε τα όπλα εναντίον των βαρβάρων! Να πούμε το όχι και να τους ρίξουμε τους κατακτητές μας στη θάλασσα! Τόσο απλά! 
Όχι, συνάδελφοι της παραδοσιακής Αριστεράς! Ο εχθρός δεν είναι κάπου έξω!","ΓΕΩΡΓΙΟΣ ΠΑΠΑΝΔΡΕΟΥ",411
"20744"," Μα εμείς δεν κυβερνήσαμε!","ΣΠΥΡΙΔΩΝ ΧΑΛΒΑΤΖΗΣ",534
"20745"," Ακούστε! Και αν υπάρχουν εχθροί, τις δικές μας αδυναμίες, τις δικές μας εξαρτήσεις εκμεταλλεύονται! Ο εχθρός στον κόρφο μας είναι! Ο εχθρός μέσα μας είναι! Ο βάρβαρος είναι εντός των τειχών! Και αυτός είναι ο τρίτος πιο δύσκολος και πιο κρίσιμος πόλεμος που δίνουμε για την ανεξαρτησία και την αυτονομία μας! Να φτιάξουμε, επιτέλους, κράτος! Να φτιάξουμε ένα κράτος, χωρίς σπατάλη, χωρίς πελατειακές εξαρτήσεις, αλλά αξιών και θεσμών που εγγυάται δικαιοσύνη, διαφάνεια και βεβαίως ισονομία!
Και ναι, χρειαζόμαστε το τραγούδι του Μίκη Θεοδωράκη! Και ναι, χρειαζόμαστε το θάρρος του Μανώλη Γλέζου! Όμως να δώσουμε τη σωστή μάχη, όχι τη λανθασμένη μάχη! Δεν μπορούμε να δίνουμε ξανά μάχες του παρελθόντος, για να αποφεύγουμε τις μάχες του παρόντος! Δεν έχουμε απέναντί μας τα τανκς των ξένων ούτε των Ιταλών ούτε των Γερμανών ούτε των Τούρκων ούτε των Αμερικανών! Ούτε υπάρχει ο σωτήρας της Ανατολής ή της Δύσης, που θα μας σώσει! Εμείς πρέπει να αναμετρηθούμε με τον εαυτό μας και ο ελληνικός λαός είναι αυτός που μπορεί να κάνει την αλλαγή!
Με τις δικές μας δομές, νοοτροπίες και συμφέροντα, που θέλουν αυτήν την εξάρτηση, πρέπει να χτυπηθούμε! Και εμείς αναμετρηθήκαμε, αγαπητοί συνάδελφοι! Ναι, αυτή η παράταξη που λέγεται Πανελλήνιο Σοσιαλιστικό Κίνημα αναμετρήθηκε, με ισχυρή δημοκρατική εντολή του ελληνικού λαού! Συγκρουστήκαμε με όλα τα παραπάνω! Να κάνω την αυτοκριτική; Έπρεπε να συγκρουστούμε και πιο γρήγορα και πιο δυναμικά! Κάποιοι ίσως φοβήθηκαν, άλλοι υποβάθμισαν το πραγματικό πρόβλημα! Όμως, συγκρουστήκαμε! Και το πληρώνουμε ως ΠΑΣΟΚ! Το πλήρωσα και εγώ προσωπικά, γιατί είναι πολλοί εκείνοι που δεν θέλουν να αλλάξει τίποτα στη χώρα, δεξιά και αριστερά! Και δεν μπορούν να φανταστούν ότι υπάρχει πολιτική παράταξη που θα τα έβαζε με το παρασιτικό σύστημα! 
Κάναμε, όμως, την αρχή. Στα δύο χρόνια, κάναμε την αρχή, απέναντι σ’ αυτούς που θέλησαν να συνεχίζουν να νέμονται κάθε είδους εξουσία και προνόμια στη χώρα, σε βάρος του πολίτη και του συλλογικού συμφέροντος! Μιλάμε για τις συντεχνίες των λίγων, που απαξιώνουν ολόκληρους κλάδους επαγγελματιών, μέχρι το μεγάλο φοροφυγά, το λαθρεμπόριο του πετρελαίου, το τραπεζικό κατεστημένο! Είναι ακριβώς πολλοί αυτοί οι εκπρόσωποι της παρασιτικής οικονομίας που σήμερα, έχοντας βγάλει τα λεφτά τους στο εξωτερικό, περιμένουν πώς και πώς να βγούμε από το ευρώ, να πάμε σε μία υποτιμημένη δραχμή και να έρθουν να τα αγοράσουν όλα –και με άλλα ξένα μεγαθήρια- κοψοχρονιά, χτίζοντας δυναστείες και ελέγχοντας τα πάντα, συμπεριλαμβανομένου και του πολιτικού συστήματος της δημοκρατίας!
Αυτός είναι ο δικός μας ελληνικός πολιτικός και πολιτιστικός αγώνας, ώστε να μπορέσει να ορθοποδήσει η χώρα, εμπεδώνοντας την ισονομία, την ισότητα, την κοινωνία δικαίου, τη χρηστή παραγωγική αξιοποίηση του δημόσιου πλούτου, προστατεύοντας δικαιώματα, αφαιρώντας προνόμια, καλλιεργώντας ό,τι καλύτερο και ποιοτικότερο έχει η Ελλάδα!
Αυτή τη δύσκολη και επίπονη μάχη ξεκινήσαμε μόνοι μας το 2009. Σήμερα, τη δίνουμε περισσότεροι μαζί! Καλώς να ορίσετε! Και πρέπει ιστορικά να κερδηθεί!
Προσωπικά, ανέλαβα τις ευθύνες που μου αναλογούσαν. Τόλμησα, δούλεψα, πάλεψα, συγκρούστηκα και έκανα και λάθη, όπως κάθε άνθρωπος που παλεύει και προσπαθεί! Και αν αυτή η αρχή που κάναμε εμείς, η κυβέρνηση του ΠΑΣΟΚ, είχε γίνει τέσσερα, έξι, δέκα χρόνια πριν, δεν θα χρειαζόμασταν ποτέ μνημόνια! 
Όχι, συνάδελφοι! Τα προβλήματα της χώρας δεν δημιουργήθηκαν ξαφνικά την τελευταία διετία. Η τελευταία διετία δεν ήταν το πρόβλημα. Ήταν η αρχή της λύσης του προβλήματος. Ήταν η αρχή της μάχης ενάντια στα αίτια που μας οδήγησαν εδώ. Ατελής, καθυστερημένη, αλλά ήταν η αρχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου)
Αγαπητοί συνάδελφοι, αν θέλουμε να μην ξαναβρεθούμε σ’ αυτήν τη θέση, πρέπει να κερδίσουμε αυτήν τη μάχη. Είναι μία μετάβαση κι αυτή η μετάβαση ή θα γίνει με τη μεγαλύτερη προστασία της χώρας μας και με απόφαση να αλλάξουμε ή θα γίνει άναρχα, καταστροφικά και θα συγκαλύψει όλες τις αδυναμίες μας και θα αναδείξει την αυθαιρεσία και τους αυθαιρετούντες και θα χτυπήσει τους ευάλωτους και θα συνεχίσει η εξάρτηση, ακόμα χειρότερη και η εκμετάλλευση ακόμα χειρότερη.  
Και σ’ αυτό το νέο πρόγραμμα στήριξης, οι εταίροι μας λένε το εξής απλό όσο και δύσκολο, για μία συμφωνία μεταξύ δανειστών και της Ελλάδας. Λένε: «Εμείς είμαστε έτοιμοι να καλύψουμε το μεγάλο πρόβλημα του παρελθόντος, τα όποια λάθη που δημιούργησαν το μεγάλος βάρος των χρεών σας, με το μεγαλύτερο πρόγραμμα που έχει ποτέ δοθεί σε χώρα, με το μεγαλύτερο κούρεμα στην ιστορία της ανθρωπότητας. Δική σας μέριμνα είναι να μη δημιουργήσετε νέο χρέος από εδώ και πέρα. Να ξοδεύετε ό,τι βγάζετε. Όχι νέα δανεικά. Δηλαδή, να κόψετε τα ελλείμματά σας και γρήγορα».
Μακάρι, κυρίες και κύριοι συνάδελφοι, να είχαμε και περισσότερο χρόνο. Μακάρι τη μετάβαση να την κάναμε με δικούς μας αποκλειστικά όρους και όχι με όρους υπό την απειλή των δανειστών μας. Αυτό όμως αφορά τις ευθύνες των προηγούμενων κυβερνήσεων που δανείζονταν υπέρμετρα, φορτώνοντας αυτά τα βάρη, στις πλάτες του ελληνικού λαού. 
Η συνταγή του πρώτου και του δεύτερου μνημονίου δεν ήταν σωστή ή λάθος. Ήταν και είναι η μόνη διαθέσιμη για την Ελλάδα και μάλιστα, λύση, μέσα σε εξαιρετικά δυσμενείς συνθήκες. Και αυτή προσπαθήσαμε να διαπραγματευτούμε και να βελτιώσουμε. Και το κάναμε. Και το έκανε ο Πρωθυπουργός Λουκάς Παπαδήμος με τους Υπουργούς του, με τη στήριξή μας. 
Αυτή είναι η συμφωνία. Είναι ό,τι καλύτερο μπόρεσε να πετύχει η Κυβέρνηση με τη στήριξη των τριών κομμάτων. Δεν υπάρχει κάτι άλλο, κάτι ιδεατό. Αυτό έχουμε καταφέρει κι αυτό είναι που υπάρχει στο τραπέζι. Και όσοι ενδιαφέρονται για λάθος συνταγές, να σταματήσουν επιτέλους, να υποκρίνονται και να κοιτάξουν την περίοδο πριν το 2010. Τότε έγινε το κακό. Τώρα είναι η ώρα της υπευθυνότητας. Δεν δικαιούμαστε να εγκαταλείψουμε την προσπάθεια που ξεκίνησε πριν από δύο χρόνια. Εγκαταλείποντας την προσπάθεια, εγκαταλείπουμε τελείως, ολόκληρο αυτόν τον αγώνα και τελικά τον ίδιο τον Έλληνα, εγκαταλείπουμε κάθε ελπίδα να ορθοποδήσει η χώρα, κάθε δυνατότητα να διορθώσουμε κάποια στιγμή, αδικίες, να αποκαταστήσουμε χαμηλοσυνταξιούχους, να μείνουμε όρθιοι και να διορθώσουμε αδικίες και, ναι, να προχωρήσουμε αμέσως, σε ένα κοινωνικό αντιστάθμισμα, αυτό που σήμερα το ΠΑΣΟΚ προτείνει, σήμερα όχι αύριο. 
Αν καταρρεύσουμε, όμως, δεν θα διορθώσουμε τίποτα. Και αυτός είναι ο πρώτος λόγος για τον οποίο είναι απαραίτητη η θετική μας ψήφος σήμερα. Δύο χρόνια βρισκόμαστε σ’ αυτό το υπαρξιακό δίλημμα: να θυσιάσουμε πολλά, για να μη χάσουμε τα πάντα. Κι αυτός είναι ο δεύτερος λόγος που απαιτείται σήμερα, θετική ψήφος. 
Ο Πρωθυπουργός Λουκάς Παπαδήμος κι εγώ, ακόμα και ο κ. Σαμαράς, χθες, περιγράψαμε με πολύ σαφή λόγια τι σημαίνει χρεοκοπία, δίνοντας την απάντηση σε όλους όσοι είτε από σκοπιμότητα είτε από ελαφρότητα, λένε στον κόσμο ότι από ένα τέτοιο οικονομικό πρόγραμμα, που περιλαμβάνει επώδυνα μέτρα, προτιμότερη  είναι η χρεοκοπία. Ακούστε! 
Μιλάμε για χάος, κυρίες και κύριοι συνάδελφοι. Μιλάμε για καταστροφή με συνέπειες, εντελώς μα εντελώς, ανεξέλεγκτες, που δεν θα τις προσδιορίζουμε πια, καθόλου εμείς, καθόλου το Κοινοβούλιο και βέβαια με την Ελλάδα αργά ή γρήγορα εκτός ευρώ, απομονωμένη, ταπεινωμένη, ανίκανη να βρει συμμάχους σε μία δύσκολη περιοχή, στην προσπάθεια να αναπτυχθεί, να καταπολεμήσει την ανεργία και τη φτώχεια. Με ποια εργαλεία;
Όμως υπάρχει κι ένας τρίτος λόγος. Απευθύνομαι σε όλη την Εθνική Αντιπροσωπεία, σε όλους σας, σε καθέναν και καθεμία από εσάς, για να υπογραμμίσω το σημαντικότερο λόγο ίσως, γιατί πρέπει όλοι μας εδώ, να σηκώσουμε το βάρος της ευθύνης, να στηρίξουμε ακριβώς αυτήν τη συμφωνία. Έχουμε διαχρονικά ευθύνη. Φταίμε είτε γιατί κάναμε είτε γιατί ανεχτήκαμε είτε γιατί κλείσαμε τα μάτια. 
Φταίμε για κάθε ρουσφέτι, που διορίσαμε, για κάθε παραθυράκι, που οικοδομήσαμε, για κάθε προνόμιο, που νομοθετήσαμε, για κάθε συντεχνία, που υπερασπιστήκαμε, για κάθε παράλογο αίτημα, που πετύχαμε να ικανοποιηθεί, για κάθε υπόσχεση, χωρίς αντίκρισμα, που είπαμε, για κάθε συνδικαλιστή, που γαλουχήσαμε και παρεξήγησε το ρόλο του, για κάθε επιχειρηματία, που αθέμιτα ευνοήσαμε, για κάθε «λαμόγιο», όπως λέει ο ελληνικός λαός, που δεν φυλακίσαμε, για κάθε ανομία, που ανεχθήκαμε ή ακόμα χειρότερα παροτρύναμε εδώ και δεκαετίες. Άλλος περισσότερο, άλλος λιγότερο και άλλος –ενδεχομένως οι νεότεροι κυρίως συνάδελφοι- καθόλου. Όμως όλοι σήμερα, έχουμε ευθύνη. Πρέπει σήμερα όλοι μας ως πολιτικός κόσμος από δεξιά μέχρι αριστερά, να μην ψελλίσουμε μια δημοκοπική συγγνώμη, αλλά η ψήφος μας σήμερα, να είναι η απόφαση, η ατσάλινη βούλησή μας να χρησιμοποιήσουμε αυτήν την τελευταία δημοκρατική ευκαιρία, για μια ομαλή όσο και δύσκολη μετάβαση, σε μια άλλη Ελλάδα. 
Όχι αυτή δεν είναι η Βουλή της ντροπής. Αυτή η Βουλή είναι η Βουλή της ανατροπής. Αυτός ο δημοκρατικός θεσμός, αυτός ο πιο γνήσιος εκφραστής της λαϊκής βούλησης, αυτός ο ναός της δημοκρατίας έχει υποχρέωση να πάρει τις πιο δύσκολες αποφάσεις για το μέλλον της Ελλάδας όχι ως δυνάστης της Ελλάδας, όπως διατείνονται κάποιοι «γίγαντες» της παραδοσιακής Αριστεράς, αλλά ως απελευθερωτής από όλα όσα μας καταπίεζαν. 
Μπορεί, αγαπητοί συνάδελφοι, η Ελλάδα; Δύσκολα, με θυσίες και με κόπο, αλλά μπορεί. Είναι δύσκολο το νέο πρόγραμμα, αλλά είναι η μόνη ελπίδα, για να μη ζήσουμε απείρως, χειρότερες καταστάσεις. 
Είπα χθες ότι, ως Πρωθυπουργός, σήκωσα δύο χρόνια, ένα βάρος που δεν μου αναλογούσε. Αγνόησα το πολιτικό κόστος, αγαπητοί συνάδελφοι, αγνόησα τις ύβρεις, αγνόησα τις απειλές και τους εκβιασμούς για Γουδή που συνεχίζονται. Δεν πρόκειται να φοβηθώ, αγαπητοί συνάδελφοι, για όσους υιοθετούν τέτοιες εκβιαστικές πρακτικές, όπως δεν φοβήθηκα δεκατεσσάρων χρόνων, όταν μου έβαλαν πιστόλι στον κρόταφο, για να αποκαλύψω την κρυψώνα του πατέρα μου. 
(Χειροκροτήματα από την πτέρυγα του ΠΑΣΟΚ)
Και αυτή η οικογένεια που τόσο εύκολα λοιδορείται, έχει μια παράδοση δημοκρατικών και εθνικών αγώνων. Έξι φορές ο Γεώργιος Παπανδρέου εξορία και φυλακή. Δύο φορές ο Ανδρέας Παπανδρέου εξορία και φυλακή. Η δική μου κληρονομιά; Ούτε βίλες ούτε πλούτη, αλλά κάτι πολύ περισσότερο. Μια παράδοση αγώνων, αγώνων με όλους εσάς, με όλο το Πανελλήνιο Σοσιαλιστικό Κίνημα. 
(Χειροκροτήματα από την πτέρυγα του ΠΑΣΟΚ)
Και αυτόν τον αγώνα συνεχίζω, χωρίς να πτοούμαι από τις απίστευτες και αντιδημοκρατικές απειλές προς εμένα και προς τα μέλη της οικογένειάς μου, όπως δυστυχώς γίνεται σε πολλούς Βουλευτές του Κοινοβουλίου. 
Και δεν σταματώ και δεν πτοούμαι, διότι ξέρω ότι έχω και έχουμε δίκιο. Ξέρω πως ό,τι κι αν τράβηξα, ό,τι και αν τραβήξαμε, είναι ένα τίποτα μπροστά σ’ αυτά που θα τραβήξει ο λαός, εάν εμείς οι πολιτικοί δεν πάρουμε τις αποφάσεις που πρέπει. 
Πολλοί Έλληνες βρίσκονται σε απόγνωση γι’ αυτά που συμβαίνουν και έχουν αγανάκτηση και οργή. Όμως, είναι ώρα να μιλήσουμε ειλικρινά, όσο και αν αυτή η ειλικρίνεια είναι δύσκολη πολλές φορές. 
Οι πολίτες ρωτούν: «πόσο ακόμα να αντέξουμε;» και μας λένε: «δεν αντέχουμε άλλο». Και εγώ τους απαντώ ότι πρέπει να αντέξουμε. Όση οργή και να κουβαλάμε μέσα μας, πρέπει να αντέξουμε και να σφίξουμε για μια ακόμα φορά, τα δόντια, για να περάσουμε ένα δύσκολο γιοφύρι, ναι, μαζί με τη βοήθεια των εταίρων μας. Αλλιώς, είμαστε έτοιμοι εμείς να παίξουμε ζαριά με τη μοίρα τής χώρας και του λαού μας; Εγώ δεν είμαι έτοιμος για μια τέτοια ζαριά. Το ΠΑΣΟΚ δεν είναι. Η πατρίδα ζητά να υπερβούμε τους εαυτούς μας, κάτι που είναι επώδυνο, γιατί κάποιες αποφάσεις πλήττουν και αδύναμους συμπολίτες μας και αδίκως τους πλήττουν. Όμως, μ’ αυτά τα όπλα, πολεμούμε. Και είναι απείρως καλύτερο να μας κατηγορούν γι’ αυτά που ζουν, παρά να ζήσουν την κατάρρευση. 
Αγαπητοί συνάδελφοι, μιλούμε για εθνική υπόθεση, μιλούμε για ψήφο εθνικής σημασίας, που είναι πάνω από την κομματική πειθαρχία. Καταψήφιση ή και φυγή δεν νοείται και δεν μπορεί να είναι χωρίς συνέπειες. 
(Χειροκροτήματα από την πτέρυγα του ΠΑΣΟΚ)
Επαναλαμβάνω για άλλη μια φορά, κανένας μας δεν δικαιούται, όπως δυστυχώς συνέβη στο παρελθόν, να κρυφτεί πίσω από τη βεβαιότητα του τι θα ψηφίσει ο άλλος συνάδελφος ή μια άλλη παράταξη, που θα αναλάβουν να βγάλουν τα κάστανα από τη φωτιά. Κι αυτά τα δύο χρόνια, αυτό το βάρος εμείς το σηκώσαμε και άλλοι ήσαν εκείνοι που έλεγαν πάρτε εσείς τη φωτιά, βγάλτε εσείς τα κάστανα και ψήφιζαν διαφορετικά. Τώρα κατάλαβαν ότι χρειάζεται όλοι, όλη η κοινωνία, όλες οι πολιτικές παρατάξεις που έχουν αίσθημα ευθύνης να βάλουν πλάτη. Αν είχε γίνει αυτό νωρίτερα, ίσως και το πρόγραμμα να είχε πολύ μεγαλύτερη απόδοση. 
Γιατί και το «δεν πληρώνω» το πληρώνουμε ακριβά, αγαπητοί συνάδελφοι, πολύ ακριβά, όταν δεν έχουμε τα έσοδα και ψάχνουμε αλλού, με οριζόντιες πολιτικές, να κόψουμε από τα έξοδα.
(Χειροκροτήματα από την πτέρυγα του ΠΑΣΟΚ)
Ο δρόμος είναι δύσκολος, αλλά ο δρόμος ο άλλος είναι απλά εφιαλτικός για τους πιο αδύναμους, όχι τους πλουσίους. Και κανείς δεν μπορεί να παίξει ζαριά με αυτήν την επιλογή. Δεν έχουμε το δικαίωμα, δεν έχουμε κανένα περιθώριο. 
Κυρίες και κύριοι συνάδελφοι, αυτή είναι η πραγματικότητα, αυτά είναι τα διακυβεύματα, αυτή είναι η ευθύνη μας. Σας καλώ όλους να την αναλογιστείτε πολύ σοβαρά και να δώσετε τη θετική σας ψήφο.
Είμαι σίγουρος ότι θα σταθμίσουμε όλοι μας, ο καθένας μας, τις ιστορικές μας ευθύνες και θα λάβουμε για ακόμα μια φορά, τις σωστές για τον τόπο, αποφάσεις.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΓΕΩΡΓΙΟΣ ΠΑΠΑΝΔΡΕΟΥ",411
"20746"," Πριν δώσω το λόγο στον Πρωθυπουργό, κ. Λουκά Παπαδήμο, έχει ζητήσει το λόγο ο πρώην Πρόεδρος της Βουλής, κ. Απόστολος Κακλαμάνης, για τρία λεπτά.
Ορίστε, κύριε Κακλαμάνη, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20747"," Ποτέ άλλοτε, κύριε Πρόεδρε, σε όλη τη διάρκεια της κοινοβουλευτικής μου θητείας από το 1974 μέχρι σήμερα, δεν ένιωσα τόσο καταθλιπτική, την πίεση του διλήμματος στο οποίο καλούμαι να απαντήσω απόψε.
Αλλά το δίλημμα αυτό πιστεύω ότι είναι καθενός σ’ αυτήν την Αίθουσα. Πιστεύω ότι οι πλείστοι των Βουλευτών έχουν αυτό το δίλημμα και θα ήταν πολύ εύκολη η απάντηση καθενός, αν αφορούσε αυτόν και μόνο. Δυστυχώς, από τη σωστή ή λάθος απάντηση, εξαρτάται το μέλλον του τόπου μας, των σημερινών και των ερχόμενων γενεών. Αφορά την εσωτερική ασφάλεια και κοινωνική γαλήνη, αφορά την εξωτερική ασφάλεια της χώρας.
«Φωτιά και τσεκούρι στους προσκυνημένους» άκουσα απόψε σ’ αυτήν την Αίθουσα. Γνωρίζουμε καλά τι θα σήμαινε η προτροπή αυτή, αν την αποδέχονταν και την ενστερνίζονταν οι μυριάδες του λαού που υποφέρουν σήμερα. Γνωρίζουμε καλά, αν αντέχει ο λαός μας έναν καινούργιο διχασμό. Τρεις γενιές πήγαν στράφι στη δεκαετία του ’40, στην Κατοχή, στον Εμφύλιο, στο μετεμφυλιακό διχασμό. 
Θα μετανιώσουμε όλοι και θα μας καταδικάσουν οι πολίτες που θα μας ακολουθήσουν, εάν με επιπολαιότητα, όπως στο παρελθόν, χωρίσουμε και πάλι τον ελληνικό λαό σε δύο παρατάξεις σήμερα, μνημονιακούς και αντιμνημονιακούς, έτοιμους να αλληλοσπαραχτούν. Πρέπει να αποτραπεί ένα τέτοιο ενδεχόμενο. Και αισθάνομαι την ανάγκη, να απευθύνω έκκληση και εντός και εκτός της Αιθούσης, σε όσους δεν γνωρίζουν ίσως και το πρόσφατο ακόμα, παρελθόν.
Το πρώτο βήμα είναι, να αποτρέψουμε την άτακτη χρεοκοπία που απειλεί την οικονομία μας και απειλεί με κατάρρευση τη χώρα. Δεν ξέρω τότε, με ποιες ένοπλες δυνάμεις και με ποια νεολαία θα υπερασπιστούμε τη Θράκη ή το Αιγαίο, που πολλοί υπερπατριώτες αναφέρονται στον κίνδυνο, στο εξωτερικό μέτωπο της χώρας μας.
(Χειροκροτήματα)
Δεν είναι βέβαιο ότι ψηφίζοντας ναι, απομακρύνονται οριστικά, αυτοί οι κίνδυνοι. Αυτό που είναι βέβαιο, σε αντίθετη περίπτωση, είναι ότι θα φέρουμε πιο κοντά αυτούς τους κινδύνους. 
Πριν από εξήντα χρόνια, οι στρατιές του Χίτλερ, που κατέκτησαν ολόκληρη την Ευρώπη –Βέλγιο, Κάτω Χώρες, Γαλλία, Τσεχοσλοβακία, Πολωνία- και προχωρούσαν να καταλάβουν και τη Σοβιετική Ένωση, υπέστησαν μία καθοριστική, για την ήττα του Άξονα, καθυστέρηση σε αυτήν εδώ τη χώρα.
Και αυτό, κύριε Πρόεδρε, κυρίες και κύριοι συνάδελφοι, πρέπει να το θυμίσουμε στους λαούς της Ευρώπης, να το θυμίσουμε στην ισχυρότερη χώρα σήμερα, της Ευρώπης, στην οποία υφέρπει ένας ιδιότυπος εθνικός ρεβανσισμός.  Και πρέπει να το θυμίσουμε και στους άλλους λαούς, στις δεκαέξι από τις δεκαεπτά χώρες της ΟΝΕ, όπου, όπως ξέρουμε, κυριαρχεί ένας σκληρός νεοφιλελεύθερος δογματισμός.
Το κοινωνικό μας κράτος θα το ξαναχτίσουμε και θα βοηθήσουμε τους εργαζόμενους, που σήμερα, πράγματι, απειλούνται και υποφέρουν. Και η χώρα μας η ίδια, με την κατάργηση του ν. 1892/90 που ομόφωνα, ψηφίσαμε –ήμουν εισηγητής ως Υπουργός Εργασίας της κυβέρνησης Ζολώτα- θα ξαναγραφτεί στο Διεθνές Γραφείο Εργασίας, στη λίστα των τριτοκοσμικών χωρών. Η Ευρώπη αυτές τις αξίες, αυτές τις αρχές μπορεί στο όνομα και στο πρόσωπο κάποιων ηγεσιών της, να τις ξεχνά. 
Κύριε Πρόεδρε, εγώ προτείνω η Βουλή μας να στείλει αντιπροσωπείες σε όλα τα κοινοβούλια της Ευρώπης και να ζητήσουμε, όχι φιλανθρωπία, αλλά αλληλεγγύη επάνω στις αξίες, στις αρχές που γεννήθηκαν σε αυτήν τη χώρα και πάνω στις οποίες ξεκίνησε να οικοδομείται η σύγχρονη ενωμένη Ευρώπη.
Δεν μπορούμε, όμως, απόψε, να στερήσουμε την ελπίδα, σε αυτούς τους χιλιάδες, μυριάδες συμπολίτες μας, που απεγνωσμένα, απελπισμένοι κοιτάζουν εδώ. 
Έχουμε καθήκον εμείς, να τους δώσουμε ελπίδα. Δεν έχουμε κανένα δικαίωμα, στο όνομα οποιουδήποτε φανατισμού, στο όνομα οποιασδήποτε προσωπικής ή κομματισμής ιδιοτελούς σκοπιμότητας, να στερήσουμε από το λαό μας, αυτήν την ελπίδα. 
Ευχαριστώ πολύ, κύριε Πρόεδρε.
(Χειροκροτήματα)","ΑΠΟΣΤΟΛΟΣ ΚΑΚΛΑΜΑΝΗΣ",172
"20748","  Έχετε δίκιο, κύριε Κακλαμάνη, στο ότι θα πρέπει να είναι μία συνεχής, ενεργός προσπάθεια και καθολική σε ό,τι αφορά την ενημέρωση καθημερινά, για την Ελλάδα και για τις θυσίες που υφίσταται ο ελληνικός λαός, για την τεράστια προσπάθεια που κάνει και τα επιτεύγματα αυτής της διετίας, στην κατεύθυνση της μείωσης των ελλειμμάτων, των διαρθρωτικών αλλαγών, όσο επώδυνων και αν είναι.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20749"," Δεν τις ξέρουν οι λαοί της Ευρώπης.","ΑΠΟΣΤΟΛΟΣ ΚΑΚΛΑΜΑΝΗΣ",172
"20750"," Αυτό το διαπίστωσα την περασμένη εβδομάδα, ευρισκόμενος στο Βερολίνο, σε συνάντηση με τον ομόλογό μου Πρόεδρο τού Μπούντεσταγκ. Μου ζήτησε να κάνω μία ενημέρωση σε δύο ομάδες Βουλευτών της Ομοσπονδιακής Βουλής, σε πενήντα Βουλευτές τού κυβερνητικού κόμματος, της Χριστιανοδημοκρατικής Ένωσης και σε άλλους πενήντα Βουλευτές του Σοσιαλδημοκρατικού Κόμματος της Αντιπολίτευσης.
Χρειάζεται συνεχής, μα συνεχής ενημέρωση. Και το Κοινοβούλιο μέσα από τις Ομάδες Φιλίας, αλλά και με τη συμμετοχή των συναδέλφων Βουλευτών και στα διάφορα «φόρα» της Ευρώπης και όχι μόνο, καταβάλλει αυτήν την προσπάθεια. Θα πρέπει να εντατικοποιήσουμε αυτήν τη συνολική, με επίμονο τρόπο, ενημέρωση.
Χρειάζεται μία πανεθνική προσπάθεια και είμαι σίγουρος ότι όλοι οι συνάδελφοι Βουλευτές όλων των πτερύγων και όλων των κομμάτων συμφωνούμε, σε σχέση μ’ αυτό.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου.
Όπως γνωρίζετε, έχουν υποβληθεί από το Κομμουνιστικό Κόμμα Ελλάδας, δύο προτάσεις, για ονομαστική ψηφοφορία επί της αρχής και επί των άρθρων. Συνομίλησα με τους εκπροσώπους του Κομμουνιστικού Κόμματος Ελλάδας –ο κ. Χαλβατζής είναι εδώ- και είπαμε ότι συμφωνεί και το Κομμουνιστικό Κόμμα Ελλάδας η ψηφοφορία και επί της αρχής και επί των άρθρων, να διεξαχθεί στο τέλος, για την οικονομία του χρόνου.
Στο σημείο αυτό, κύριοι συνάδελφοι, εισερχόμαστε στην κατ’ άρθρον συζήτηση.
Ο Πρωθυπουργός κ. Λουκάς Παπαδήμος με ενημέρωσε, μέσω του Υπουργού Οικονομικών και Αντιπροέδρου της Κυβέρνησης, ότι θα μιλήσει στο τέλος της συζήτησης, λίγο πριν την ψηφοφορία, γιατί αυτήν τη στιγμή, πρέπει να κάνει ορισμένα τηλεφωνήματα ιδιαίτερης σημασίας.
Πριν δώσω το λόγο, στην εισηγήτρια του ΠΑΣΟΚ κ. Γιαννακά, ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος, θέλει να κάνει μερικές νομοτεχνικής φύσεως, αλλαγές στα άρθρα. 
Ορίστε, κύριε Αντιπρόεδρε, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20751"," Κύριε Πρόεδρε, θα ήθελα να ανακοινώσω δύο νομοτεχνικού χαρακτήρα, βελτιώσεις. 
Η μία οφείλεται στις παρατηρήσεις της Επιστημονικής Υπηρεσίας της Βουλής. Στο άρθρο 3 παράγραφος 6, μετά τις λέξεις «ημεδαπών επιχειρήσεων» προστίθενται οι λέξεις «με την εγγύηση του Ελληνικού Δημοσίου». 
Στο άρθρο 3 στην παράγραφο 9, μετά τις λέξεις «Ελληνικού Δημοσίου» προστίθενται οι λέξεις «, η άλλης χρηματοδοτικής διευκόλυνσης,».","ΕΥΑΓΓΕΛΟΣ ΒΕΝΙΖΕΛΟΣ",58
"20752"," Παρακαλώ να κατατεθούν στα Πρακτικά και να διανεμηθούν σ’ όλους τους συναδέλφους.
(Στο σημείο αυτό ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος, καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπει η σελ. 381)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20753"," Το λόγο έχει η κ. Σοφία Γιαννακά, για τέσσερα λεπτά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20754"," Κύριε Πρόεδρε, μετά από οκτώ ώρες συζήτησης, σ’ αυτήν την Αίθουσα, τα πράγματα έχουν πλέον, σχεδόν ξεκαθαρίσει. Οι στάσεις στο εσωτερικό της ελληνικής πολιτικής σκηνής έχουν ξεκαθαρίσει. Φάνηκε απόψε, ότι υπάρχουν αυτοί που έχουν επιλέξει τον εύκολο δρόμο, τον εύκολο ρόλο, αυτοί που πιστεύουν ότι δεν υπάρχει κρίσιμο δίλημμα, ότι οι Ευρωπαίοι μπλοφάρουν και ότι μπορούμε να μπλοφάρουμε και εμείς, ότι έχουμε δηλαδή, εδώ, ένα στημένο παιχνίδι. 
Αγαπητοί συνάδελφοι, το εξήγησε με τον πιο σαφή, κατηγορηματικό και εμπεριστατωμένο τρόπο ο Υπουργός Οικονομικών κ. Βενιζέλος: «Oι Ευρωπαίοι δεν μπλοφάρουν». Ποιος λοιπόν, σ’ αυτήν τη Βουλή, θα πάρει το ρίσκο να οδηγηθούμε σε χρεοκοπία; Ο μόνος τρόπος, για να ελέγξουμε, αν πρόκειται ή όχι περί μπλόφας, είναι να ζήσουμε τη χρεοκοπία, είναι να την υποστούμε. Ποιος μπορεί να πάρει αυτό το ρίσκο; Αν υπάρχουν κάποιοι που μπορούν να πάρουν αυτό το ρίσκο, αυτοί που σήμερα, τους χειροκροτούν, αύριο, θα ζητούν να τους σταυρώσουν.
Κύριε Πρόεδρε, φάνηκε απόψε, σ’ αυτήν την Αίθουσα, ότι υπάρχουμε και κάποιοι άλλοι, που έχουμε επιλέξει το δύσκολο ρόλο. Τώρα βέβαια, που σαρώνει ο λαϊκισμός, είναι δύσκολο να είμαστε ειλικρινείς, αξιόπιστοι, υπεύθυνοι, είναι δύσκολο να δώσουμε ελπίδα. Αν όμως κλονιστούμε κι εμείς, τίποτα δεν θα μείνει όρθιο και όλα θα σαρωθούν. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Κύριοι συνάδελφοι, εγώ δεν θα αναφερθώ στο παράδειγμα της Αργεντινής, η οποία πέρασε κρίση, αλλά είχε πλούτο. Θα θυμίσω στην Αίθουσα της Ολομέλειας της Βουλής, τις προηγούμενες ελληνικές περιπτώσεις, για τις οποίες πιστεύω ότι όλοι οι συνάδελφοι έχουμε διαβάσει. 
Από καταβολής του ελληνικού κράτους, η Ελλάδα έπεσε στα βράχια τέσσερις-πέντε φορές: χάος, νεκροί, φτώχεια. Ράγισε η ελληνική κοινωνία. 
Ένα ερώτημα, συνάδελφοι, μένει να θέσω: Αντέχουμε να σωθούμε; Αντέχουμε τις θυσίες; Αντέχουμε όλες τις αλλαγές, για να μείνουμε στην Ευρώπη και το ευρώ, ή διαφορετικά να επιλέξουμε τη χρεοκοπία και ο σώζων εαυτόν σωθήτω; Αυτό είναι το δίλημμα. Η κατάσταση, κύριε Πρόεδρε, είναι πάρα πολύ δύσκολη και επικίνδυνη. Το επιβεβαιώνουν με τον πιο οδυνηρό τρόπο και τα γεγονότα που συμβαίνουν αυτήν την ώρα, στο κέντρο της Αθήνας, που ανησυχούν τους Έλληνες, αλλά και τον κόσμο ολόκληρο, που παρακολουθεί προσεκτικά, την Ελλάδα. 
Τώρα είναι η ώρα της ευθύνης, αλλά είναι και η ώρα όλων μας. Κανείς δεν μπορεί να περιμένει. Τώρα είναι η μάχη. Σας καλώ να ψηφίσετε ναι στην ψηφοφορία επί της αρχής και επί των άρθρων. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΣΟΦΙΑ ΓΙΑΝΝΑΚΑ",99
"20755"," Το λόγο έχει ο εισηγητής της Νέας Δημοκρατίας, κ. Κωστής Χατζηδάκης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20756"," Κύριε Πρόεδρε, όπως σημείωσα και στην πρώτη τοποθέτησή μου, οι ώρες είναι δραματικές και όλοι είμαστε αντιμέτωποι με τη συνείδησή μας και την πατρίδα μας. 
Δεν υπάρχει μια αλήθεια. Ο καθένας όμως πρέπει να τοποθετηθεί υπεύθυνα, ψύχραιμα, χωρίς να στοχοποιεί και να αποδίδει ελατήρια ταπεινά, στην απέναντι άποψη. Χωρίς καμμία αμφιβολία, ο πιο εύκολος δρόμος δεν είναι ο δρόμος που εμείς προτείνουμε. Ο πιο εύκολος δρόμος είναι κανείς να πάει μ’ αυτούς που έχουν δίκιο, αυτήν την ώρα, να αισθάνονται ταπεινωμένοι και έχουν δίκιο να διαμαρτύρονται, γιατί  πράγματι, περιορίζονται τα εισοδήματά τους. Αλλά αν ακολουθήσουμε αυτόν το δρόμο και γίνουμε πρόσκαιρα ευχάριστοι, όπως σημείωσα και προηγουμένως, δεν θα είναι παρά θέμα τριών ημερών, η απόλυτη κατάρρευση της χώρας. 
Και εγώ, παρ’ ότι ξέρω ότι ο δύσκολος δρόμος είναι αυτός που προτείνουμε, δεν μπορώ να κάνω τίποτε άλλο -γιατί αυτό μου επιβάλλει η συνείδησή μου και το πατριωτικό μου καθήκον, όπως εγώ το αντιλαμβάνομαι- παρά να ακολουθήσω το δύσκολο δρόμο. 
Κανείς δεν μπορεί να εγγυηθεί ότι αύριο το πρωί, η Ελλάδα θα ξεπεράσει αυτές τις δυσκολίες, επειδή μόνο, θα υπογράψουμε αυτές τις συμφωνίες, γιατί υπάρχει πολλή δουλειά να κάνουμε και πρέπει να δουλέψουμε όλοι μαζί. 
Τα κόμματα, οι κοινωνικοί φορείς, τα Μέσα Ενημέρωσης, οι πολίτες, για να καλύψουμε το κενό και να προχωρήσουμε μπροστά, δεν έχουμε την πολυτέλεια των πολιτικαντισμών. Δεν έχουμε την πολυτέλεια σ’ αυτές τις έκτακτες συνθήκες, να συμπεριφερόμαστε μ’ αυτούς τους κλασικούς πολιτικάντικους τρόπους. Έχουμε κάνει αρκετή ζημιά όλοι μας, στην Ελλάδα. Να κάνουμε μια στάση και να το ξανασκεφτούμε. Να δούμε ότι η πατρίδα μας καταστρέφεται και να αναλάβουμε τις ευθύνες μας ο καθένας, κάνοντας έστω και την ύστατη στιγμή, μια καινούργια αρχή. 
Πρέπει να θωρακίσουμε την Ελλάδα. Είμαστε μπροστά στην καταστροφή. Αυτή η χώρα, η Ελλάδα μας δεν είναι για κάψιμο. Και αυτήν την ώρα, καίγεται το κέντρο της Αθήνας. Είναι η πατρίδα μας. Είναι το κοινό μας σπίτι.
(Χειροκροτήματα από την πτέρυγα της Νέας Δημοκρατίας) 
Δεν μπορούμε να την κάψουμε λόγω του λαϊκισμού που έχει σαρώσει αυτήν τη χώρα. Ασφαλώς αυτά που λέω, μπορεί να μην ακούγονται ευχάριστα σε κάποιους. Αλλά είναι χρέος της πολιτικής ηγεσίας να ορθώσει το ανάστημά της. Είναι χρέος της πολιτικής ηγεσίας να μη συνεχίσει τα λάθη του παρελθόντος. Ο δρόμος που έχουμε μπροστά μας, είναι δύσκολος. Είναι Γολγοθάς, αλλά είμαστε καταδικασμένοι να τον ανέβουμε. Δεν μπορούμε να αφήσουμε την πατρίδα μας να καταστραφεί. 
Αυτήν την έννοια έχει η ψήφος μας. Σ’ αυτήν τη γραμμή θα επιμείνουμε, ξέροντας ότι κάνουμε αυτό που είναι εθνικά σωστό και επιβεβλημένο, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"20757"," Ο ειδικός αγορητής του Κομμουνιστικού Κόμματος Ελλάδας, κ. Νικόλαος Καραθανασόπουλος, έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20758"," Δεν πιστεύω, κύριε Πρόεδρε, ότι χρειάζεται να προσθέσουμε τίποτα περισσότερο. 
Θέλει πολύ θράσος, να επιμένουν οι εκπρόσωποι των κομμάτων της Πλειοψηφίας και της συγκυβέρνησης, του μαύρου μετώπου, να τρομοκρατούν το λαό. Αν το κέντρο της Αθήνας σήμερα, καίγεται, δεν καίγεται από τις εκατοντάδες χιλιάδες λαού που κατέβηκε στην Αθήνα. Καίγεται από τους διάφορους παρακρατικούς και κρατικούς μηχανισμούς, που προσπαθούν να τρομοκρατήσουν αυτόν τον κόσμο -κι εδώ υπάρχει ευθύνη- στην κατεύθυνση να μην οργανώσει την πάλη, να μη σηκώσει το ανάστημά του, διότι τον θέλετε με σκυμμένο το κεφάλι, για να επιβάλετε αυτά τα βάρβαρα μέτρα.
Τώρα, όμως, είναι η ώρα της ευθύνης για τον καθένα: Ή με τους εκμεταλλευτές του λαού και τους εκβιαστές ή με το λαό. Τρίτος δρόμος δεν υπάρχει. Και ο καθένας με την ψήφο του επιλέγει και τη στάση του.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"20759"," Ο ειδικός αγορητής του ΣΥΡΙΖΑ, κ. Δημήτρης Παπαδημούλης, έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20760"," Ευχαριστώ, κύριε Πρόεδρε.
Εκατοντάδες χιλιάδες ειρηνικών διαδηλωτών στην Αθήνα και σε πολλές πόλεις της πατρίδας μας βγήκαν στους δρόμους για να διαδηλώσουν ειρηνικά, μαζικά, περιφρουρημένα εναντίον αυτής της πολιτικής που παράγει φτώχεια, ανεργία, ύφεση, αδιέξοδα. Αντιμετωπίζουν –ιδιαίτερα στην Αθήνα- για ώρες τη βία του χημικού πολέμου. Οι δυνάμεις των ΜΑΤ χτυπάνε τους διαδηλωτές και την ίδια ώρα, με πολιτική ευθύνη, αφήνετε το κέντρο της Αθήνας να καίγεται. Ο φαύλος κύκλος της βίας και των βανδαλισμών των ΜΑΤ και των κουκουλοφόρων αξιοποιείται για να καμφθεί το φρόνημα του ελληνικού λαού σε ένα ωμό εμπόριο φόβου και προβοκάτσιας εναντίον της δημοκρατικής ομαλότητας.
Η Αριστερά, η δική μας Αριστερά, είναι μία δύναμη αγώνων μαζικών, ειρηνικών, περιφρουρημένων, μία δύναμη δημοκρατικής ομαλότητας, η οποία αντιτάσσεται σε αυτά τα παιχνίδια της προβοκάτσιας που παίζουν χέρι – χέρι κουκουλοφόροι και παρακρατικές δυνάμεις, αλλά και δυνάμεις των Σωμάτων Ασφαλείας.
Κυρίες και κύριοι συνάδελφοι, ακούγοντας τον κ. Παπανδρέου, τον κ. Σαμαρά και τον κ. Βενιζέλο, θα μπορούσα να βάλω έναν κοινό τίτλο και στις τρεις ομιλίες: Το μνημόνιο 1 απέτυχε. Ζήτω το μνημόνιο Νο 2. 
Το μνημόνιο Νο 2, κατά κοινή ομολογία, είναι πολύ χειρότερο, γιατί κόβει αγριότερα τους μισθούς, τις συντάξεις, το κοινωνικό κράτος, τα εργασιακά δικαιώματα, καταργεί κατακτήσεις δεκαετιών. Και την ίδια ώρα το χρέος, στο όνομα της αντιμετώπισης του οποίου προωθείται, σύμφωνα με τον κ. Σόιμπλε, το 2020, ακόμη κι αν πετύχετε κατά 100% τους στόχους αυτού του μνημονίου, θα είναι 136% του ΑΕΠ παραπάνω απ’ ό,τι πριν μπούμε στο μνημόνιο.
Έχετε αποτύχει σε όλους τους στόχους σε ό,τι αφορά τον περιορισμό του ελλείμματος, του χρέους, της επιστροφής στην ανάπτυξη, της επιστροφής στο δανεισμό από τις αγορές. 
Σε ένα έχετε πετύχει στην αρχή με κυβέρνηση ΠΑΣΟΚ, μετά με κυβέρνηση ΠΑΣΟΚ – Νέας Δημοκρατίας – ΛΑΟΣ και τις τελευταίες δύο ημέρες με κυβέρνηση ΠΑΣΟΚ – Νέας Δημοκρατίας: Στο να φορτώνετε τα δικά σας σπασμένα, την κρίση που εσείς δημιουργήσατε με μία άθλια διακυβέρνηση του τόπου για δεκαετίες, στα πιο αδύναμα στρώματα της ελληνικής κοινωνίας.
Το σχέδιο του μνημονίου νούμερο 2 είναι να πληρώσουν τα πάντα οι εργαζόμενοι, οι συνταξιούχοι, οι άνεργοι, τα φτωχότερα κοινωνικά στρώματα και τα φτωχοποιούμενα μεσαία στρώματα με άγριες περικοπές εισοδημάτων, δικαιωμάτων, ελπίδων, προοπτικών. 
Είμαστε σε συνθήκες χρεοκοπίας της χώρας και αυτή η πολιτική φέρνει γρηγορότερα το σενάριο της ασύντακτης χρεοκοπίας που γι’ εμάς δεν είναι η επιθυμητή εξέλιξη. Αυτή, όμως, ακριβώς η οικονομική και η κοινωνική κατάσταση φανερώνει, κυρίες και κύριοι συνάδελφοι, και μια άλλη ωμή πραγματικότητα, την απόλυτη χρεοκοπία ενός συστήματος διακυβέρνησης και ενός κομματικού συστήματος που έφερε τη χώρα στα βράχια και την κοινωνία στην απελπισία.
Έχετε τελειώσει όσοι μονοπωλήσατε τις τύχες αυτού του λαού και αυτού του τόπου, κυβερνώντας τον με μια ασωτία, μ’ ένα πελατειακό σύστημα, εξυπηρετώντας τους ολιγάρχες σας φίλους και ισχυρούς εναλλασσόμενοι στα κυβερνητικά έδρανα. Δεν κάνατε τίποτα να περιορίσετε τη διαφθορά, τη φοροδιαφυγή, να φτιάξετε κρατικό μηχανισμό που να προσφέρει υπηρεσίες αντάξιες αυτών που μαζεύει από τους φορολογούμενους πολίτες. Δεν κάνατε τίποτα για να φτιάξετε κοινωνικό κράτος, δημόσια παιδεία, δημόσια υγεία και τώρα έρχεστε και απειλώντας με σεισμούς, λιμούς και καταποντισμούς λέτε ότι θα σώσετε εσείς, που φέρατε τον τόπο σ’ αυτό το χάλι, τον τόπο και το λαό από την χρεοκοπία.
Οδηγήσατε το όχημα που λέγεται «Ελλάς» με δέκα εκατομμύρια επιβάτες πάνω στα βράχια και λέτε τώρα σε εκατομμύρια Ελλήνων που είναι βαριά, θανάσιμα, τραυματισμένοι και απελπισμένοι ότι θα τους χειρουργήσετε επιτόπου και να σας έχουν εμπιστοσύνη και αν δεν τα καταφέρετε, θα τηλεφωνήσετε στο ΕΚΑΒ. Καταλαβαίνετε ότι εσείς που δημιουργήσατε αυτά τα προβλήματα δεν μπορείτε να το παίζετε σωτήρες και διασώστες. Όσο πιο γρήγορα φύγετε, όσο πιο γρήγορα επιτρέψετε στον ελληνικό λαό να εκφραστεί ελεύθερα και δημοκρατικά με τη λαϊκή του ετυμηγορία τόσο το καλύτερο και για το λαό και για τον τόπο.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"20761"," Το λόγο έχει ο κ. Θεόδωρος Δρίτσας, Βουλευτής του ΣΥΡΙΖΑ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20762"," Κύριε Πρόεδρε, όλη αυτή η συζήτηση έδειξε τη φτώχεια της επιχειρηματολογίας αυτής της Κυβέρνησης. Δεν έχει να μας πει ένα σχέδιο, δεν έχει να μας πει πραγματικές λύσεις και επικαλείται προσχηματικά είτε διά των εκπροσώπων της Υπουργών είτε διά των Αρχηγών των κομμάτων, που στηρίζουν την Κυβέρνηση αυτή, τις μεγάλες παρεκκλίσεις που στο παρελθόν είχαν αυτές οι πολιτικές που ασκήθηκαν και που τώρα, που περνάμε αυτήν τη δύσκολη στιγμή που πληρώνει ο ελληνικός λαός και οι Έλληνες εργαζόμενοι, με κάποιον τρόπο θα διορθωθούν. Ποιος είναι ο τρόπος, όμως, για να μιλάμε με ανοιχτά χαρτιά; 
Πάντα μιλούσατε για το πολιτικό κόστος, γιατί αυτήν την πολιτική της λιτότητας, αυτήν την πολιτική τού περιορισμού των εργατικών μισθών, των ασφαλιστικών αποδοχών και στηρίξεων, του κράτους πρόνοιας την είχατε πολλά χρόνια πριν και προσπαθούσατε βήμα-βήμα με το περίφημο χαρακτήρα των διαρθρωτικών αλλαγών να την προχωρήσετε. Σκαλώνατε, βέβαια, στην πολύ φυσιολογική αντίδραση του ελληνικού λαού και επειδή υποχωρούσατε κάποιοι πιο φανατικοί αυτής της πολιτικής στην Ελλάδα και στο εξωτερικό ανέπτυξαν όλη εκείνη την περίφημη επιχειρηματολογία ότι υποκύπτει ο πολιτικός κόσμος, τα δύο κόμματα εξουσίας, στο πολιτικό κόστος και το πολιτικό κόστος εθεωρείτο όνειδος, λες και δεν είναι υποχρέωση κάθε κυβέρνησης σε μια δημοκρατία να απολογείται στους πολίτες και να είναι κάθε στιγμή ελεγχόμενη για το αν φροντίζει και αν ικανοποιεί τις πραγματικές ανάγκες.
Δεν ήταν αυτός, όμως, ο στόχος. Ο στόχος ήταν οι ψεύτικες ανάγκες για να κερδοσκοπήσουν αεριτζήδες της δεκάρας. Στόχος ήταν το φούμαρο ενός καταναλωτισμού που αποτύπωνε την ψεύτικη ευμάρεια. Αυτό, όμως, είναι το χαρακτηριστικό του σύγχρονου καπιταλισμού και στην Ελλάδα και στη Γερμανία και στην Ιταλία και στην Αμερική και παντού. Είναι η φούσκα του χρηματοπιστωτικού συστήματος και της μη παραγωγικής διαδικασίας. Αυτό καταδικάζει στη φτώχεια, στην περιθωριοποίηση, στην απουσία κοινωνικού κράτους εκατομμύρια ανθρώπους σε όλον τον κόσμο και διαμορφώνει απλά και μόνο το περίφημο στρώμα των καταναλωτών. Δεν υπάρχουν πολίτες. Αυτά τα ακούγαμε μέχρι και πριν από λίγο καιρό. Τώρα κόπηκε αυτή η λέξη. Η λέξη της μόδας επί δύο δεκαετίας ήταν «τα δικαιώματα του καταναλωτή»: όχι των εργαζομένων, όχι των πολιτών, όχι των ανέργων, αλλά των καταναλωτών. Αυτό το φούμαρο κτίσατε και αυτό θέλετε να συνεχίσετε με τους μισθούς πια των 200 ευρώ, με το ξεπούλημα της δημόσιας περιουσίας, με την καταστροφή των μεσοστρωμάτων για να διαμορφωθεί το παρθένο εκείνο πεδίο μιας νέας κερδοσκοπίας από την αρχή. 
Διότι, πράγματι, αυτό το χυδαίο σύστημα του κερδοσκοπικού μη παραγωγικού καπιταλισμού θέλει γρήγορα κέρδη. Αυτή τη στιγμή σε όλον τον κόσμο έχει συσσωρεύσει τόσα κέρδη και τόσο κεφάλαιο που δεν ξέρει πώς να το ξαναγεννήσει και να το κινήσει. Δεν μπορεί ούτε μέσω του δανεισμού ούτε φυσικά μέσα από παραγωγικές διαδικασίες. Αυτό που υπηρετήσατε όλα αυτά τα χρόνια θέλετε τώρα ξανά με δυσμενέστερους για το λαό και τους εργαζόμενους όρους να το επαναφέρετε. Αυτό θέλουν και οι ισχυροί της Ευρώπης, αυτό θέλουν και τα μεγάλα χρηματοπιστωτικά funds, οι αγορές. Πάνω σε αυτόν το φασιστικό εκβιασμό απέναντι σε λαούς και κοινωνίες, σε πολιτισμούς και ιστορίες, έρχεται μια κυβέρνηση να μας πει «προσαρμοστείτε», και τώρα πια «υποταχθείτε», αλλιώς η καταστροφή, ο Αρμαγεδώνας είναι παρών.
Και τι κάνατε σήμερα με αυτό που θέλετε να ψηφίσετε; Δένετε ακόμα πιο γερά με αλυσίδες κάθε δυνατότητα της κοινωνίας, της οικονομίας και του ελληνικού κράτους να διαμορφώσει στοιχειώδεις όρους σχεδιασμού μιας άλλης πορείας για να αντιμετωπίσει ακριβώς αυτήν τη χυδαία αντιπαραγωγική εκμεταλλευτική βάση.
 Σε αυτήν την κατάσταση επιμένετε ότι πρέπει οι Βουλευτές να σταθούν στο ύψος της εθνικής τους ευθύνης; Αντίθετα, πρέπει επιτέλους, οι Έλληνες Βουλευτές να συνδεθούν με τη λαϊκή συνείδηση, με τις ανάγκες της κοινωνίας και να διαμορφώσουν όρους. Να είστε βέβαιοι ότι εάν η Ελλάδα, η ελληνική κοινωνία, η ελληνική πολιτική ζωή στείλει αυτά τα μηνύματα, θα βρει πάρα πολλούς συμμάχους στην Ευρώπη και στις κοινωνίες και σε πολιτικές δυνάμεις και μια νέα ευρωπαϊκή κινητικότητα προς προοδευτική και δημοκρατική κατεύθυνση θα αναπτυχθεί. 
Ο κ. Βενιζέλος, όμως, μας είπε ότι η Μάλτα –και δεν ξέρω και ποιες άλλες χώρες- μαζί με τη Γερμανία έχουν πλειοψηφία -και είναι οδυνηρό- και δεν μπορούμε να διαπραγματευτούμε. 
Αυτά, κύριε Πρόεδρε, είναι ο κυνισμός μιας εξουσίας που βρίσκεται σε απόλυτο αδιέξοδο. Μια υποχρέωση έχει αυτή η Κυβέρνηση: να παραιτηθεί και να ανοίξει το δρόμο στη λαϊκή ετυμηγορία. 
Διαφορετικά, οι ευθύνες της είναι ακόμα πιο μεγάλες απ’ όσα έχει φέρει ως δεινά σε αυτόν τον τόπο και σε αυτήν την κοινωνία.
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΘΕΟΔΩΡΟΣ ΔΡΙΤΣΑΣ",139
"20763"," Το λόγο έχει η Ανεξάρτητη Βουλευτής κ. Ντόρα Μπακογιάννη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20764"," Κύριε Πρόεδρε, πριν μπω στα θέματα των άρθρων, θέλω να καταδικάσω απερίφραστα εκ μέρους της Δημοκρατικής Συμμαχίας αυτό που συμβαίνει αυτήν τη στιγμή στην Αθήνα. Οργανωμένες ομάδες κουκουλοφόρων έχουν κάψει μεγάλο αριθμό ακινήτων στο κέντρο της Αθήνας. Αυτήν τη στιγμή, κύριοι συνάδελφοι, φλέγεται από τη Στοά Πεσμαζόγλου, την Τράπεζα Πίστεως μέχρι πάνω από το «ΑΤΤΙΚΟΝ», το ίδιο το «ΑΤΤΙΚΟΝ» και πάνω από δεκαπέντε μαγαζιά. Θεωρώ ότι η Βουλή των Ελλήνων, διά των εκπροσώπων της, οφείλει να καταγγείλει και να καταδικάσει άμεσα αυτές τις οργανωμένες ομάδες κουκουλοφόρων που κρύβονται πίσω από μια δίκαιη αγανάκτηση ενός λαού που βγήκε ειρηνικά να διατρανώσει την αντίθεσή του σήμερα το βράδυ, οι οποίες όμως με την ανοχή πάρα πολλών ετών του ελληνικού πολιτικού συστήματος σήμερα για άλλη μια φορά έχουν κάνει την Αθήνα ρημαδιό.
Κύριε Πρόεδρε, σε ό,τι αφορά τη Δημοκρατική Συμμαχία, εμείς το καταγγέλλουμε και ζητούμε από την Κυβέρνηση, πρώτον, πλήρη ενημέρωση και δεύτερον, δράση. Διότι οι πληροφορίες που έφθασαν είναι ότι οργανωμένες ομάδες εμπόδιζαν ακόμη και τις δυνάμεις της Πυροσβεστικής να προσέλθουν και να σβήσουν τη φωτιά. 
Έρχομαι τώρα στα θέματα του νομοσχεδίου. Δεν θα μιλήσω γενικά, όπως έγινε μέχρι τώρα, αλλά θα μπω σε τέσσερα συγκεκριμένα θέματα, τα οποία πιστεύω ότι η ελληνική Κυβέρνηση έχει τη δυνατότητα να παλέψει. 
Πρώτον, κύριοι συνάδελφοι, θα ξέρετε ότι η Δημοκρατική Συμμαχία είχε προτείνει από την αρχή να συμπεριληφθούν τα ομόλογα της Ευρωπαϊκής Κεντρικής Τράπεζας στο PSI, στο ονομαζόμενο «κούρεμα» των ομολόγων, με τη λογική ότι δεν πρέπει να κερδοσκοπήσει η Ευρωπαϊκή Κεντρική Τράπεζα εις βάρος της Ελλάδος. Αντιλαμβάνομαι ότι αυτό έχει δρομολογηθεί. Τώρα είναι η ώρα και διπλωματικά να πιέσουμε να συμμετέχουν σε αυτό το «κούρεμα» και ομόλογα των υπολοίπων κεντρικών τραπεζών, διότι η Ευρώπη έχει και εκείνη τις δικές της υποχρεώσεις έναντι της Ελλάδος και αυτές πρέπει πράγματι να φανούν μια και καλή με μια αλληλεγγύη, την οποία μέχρι σήμερα δεν μας έχει δείξει στο βαθμό που ούτε οι λαοί της αλλά ούτε και εμείς περιμέναμε. 
Η δεύτερη παρατήρησή μου αφορά το θέμα της ανακεφαλαιοποίησης των τραπεζών. Οι τράπεζες θα ανακεφαλαιοποιηθούν. Αυτό το γνωρίζουμε. Μέσα, όμως, σε αυτήν τη συμφωνία που θα γίνει μεταξύ της ελληνικής Κυβέρνησης και των τραπεζών θα πρέπει οπωσδήποτε να υπάρχει μια ρύθμιση για την επιμήκυνση των στεγαστικών δανείων. Τα στεγαστικά δάνεια σήμερα έχουν οδηγήσει έναν ολόκληρο κόσμο στην απελπισία. Αυτό, λοιπόν, πρέπει να αντιμετωπιστεί με μια συμφωνία, την οποία η ελληνική Κυβέρνηση θα κάνει με την Ένωση Τραπεζών εν όψει της ανακεφαλαιοποίησης των τραπεζών. 
Το τρίτο θέμα αφορά το σχέδιο Μάρσαλ. Είχα την ευκαιρία να το πω και κατ’ ιδίαν στον κ. Παπαδημούλη, ο οποίος είπε από του Βήματος της Βουλής ότι κανένας Αρχηγός δεν μιλά για το νέο σχέδιο Μάρσαλ. Θα μου επιτρέψει να του θυμίσω ότι η Δημοκρατική Συμμαχία το έθεσε από τον Ιούνιο. Το ονομάσαμε τότε ανάλογα, ή μικρό σχέδιο Μάρσαλ ή σχέδιο «Ηρακλής». Έχει περάσει, κυρίες και κύριοι συνάδελφοι, και έχει υιοθετηθεί από τους Φιλελεύθερους στην Ευρώπη, δηλαδή από το τρίτο μεγαλύτερο κόμμα της Ευρώπης. Καλώ και τα άλλα κόμματα, τη Νέα Δημοκρατία και το ΠΑΣΟΚ, να προσπαθήσουν από τις δικές τους Κοινοβουλευτικές Ομάδες στην Ευρώπη να συμπαρασταθούν στην προσπάθεια την οποία κάνουμε σήμερα, για να μπορέσουμε να πετύχουμε αυτό το σχέδιο. Πιστεύω ότι είμαστε κοντά και πιστεύω ότι 35 δισεκατομμύρια θα είναι πολύ σημαντικό να πέσουν στην αγορά, ιδιαίτερα για να τονώσουν την ιδιωτική οικονομία. 
Τέλος, κύριε Πρόεδρε, δεν έχω τη δυνατότητα να καταψηφίσω ορισμένα άρθρα του νομοσχεδίου, διότι αντιλαμβάνομαι πλήρως τι σημαίνει αυτό. 
Θέλω, όμως, να πω, πέρα όλων των υπολοίπων με τα οποία διαφωνώ, όπως είναι ο κατώτατος μισθός, ότι η αποδοχή της αλλαγής του νόμου, τον οποίο η Βουλή ψήφισε για εξήντα δόσεις αποπληρωμής φόρου των επιχειρήσεων, οι οποίες μειώνονται σήμερα στις δώδεκα, οδηγεί επιχειρήσεις, κυρίες και κύριοι συνάδελφοι, τη Δευτέρα το πρωί σε κλείσιμο και έναν μεγάλο αριθμό ανθρώπων στην ανεργία. 
Θέλω, λοιπόν, να καλέσω την Κυβέρνηση, έστω και την ύστατη ώρα, αυτή την αλλαγή αυτού του άρθρου, το οποίο πριν από είκοσι πέντε μέρες ψηφίσαμε να μην επιμείνει και να κρατήσει την παλιά ρύθμιση για τη Βουλή. Είναι στην κόψη του ξυραφιού σήμερα οι επιχειρήσεις και οι εργαζόμενοι που εργάζονται σ’ αυτές. Αλίμονό μας, εάν με τέτοιου είδους κινήσεις, σπρώξουμε ακόμα περισσότερους ανθρώπους στην ανεργία. 
(Χειροκροτήματα)","ΘΕΟΔΩΡΑ ΜΠΑΚΟΓΙΑΝΝΗ",335
"20765"," Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Νικόλαος Δένδιας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20766"," Ευχαριστώ, κύριε Πρόεδρε.
Κατ’ αρχάς θα ήθελα να προσθέσω και τη θέση της Νέας Δημοκρατίας στο τεράστιο πρόβλημα δημόσιας ασφάλειας, το οποίο υφίσταται αυτήν τη στιγμή στο κέντρο της πρωτεύουσας της χώρας και όχι μόνο σε αυτήν. 
Κυρίες και κύριοι συνάδελφοι, αυτά τα οποία συμβαίνουν, δεν συμβαίνουν αιφνιδίως. Είναι αποτέλεσμα μακράς πορείας και μακράς τακτικής. Η τελευταία κυβέρνηση της Νέας Δημοκρατίας το καλοκαίρι του 2009, λίγο πριν από τις εκλογές, είχε περάσει από τη Βουλή των Ελλήνων, με σφοδρή αντίδραση τότε, ένα ολόκληρο πλέγμα μέτρων που αφορούσε τις κάμερες, που αφορούσε το DNA, που αφορούσε τη λαθρομετανάστευση, που αφορούσε τις κουκούλες. 
Λοιδορηθήκαμε τότε από τη μετέπειτα κυβέρνηση του ΠΑΣΟΚ και οφείλω να πω ότι το ζήτημα των καμερών δεν το ψήφισε ούτε το ΛΑΟΣ. Όχι μόνο αυτό αλλά οι διατάξεις αυτές αποδυναμώθηκαν μέσα από τη συνεχή εναντίον τους εκτόξευση κατηγοριών από το ΠΑΣΟΚ όσο ήταν στην κυβέρνηση. Η κυβέρνηση του Γιώργου Παπανδρέου είναι απολύτως υπεύθυνη για το χάος δημόσιας ασφάλειας που αντιμετωπίζει η χώρα σήμερα. Και, βεβαίως, υπάρχουν τεράστιες πολιτικές ευθύνες στον Υπουργό κ. Παπουτσή, ο οποίος ήταν και Υπουργός της προηγούμενης κυβέρνησης και παραμένει και Υπουργός αυτής της Κυβέρνησης, της κυβέρνησης Παπαδήμου.
Έρχομαι τώρα στα θέματα που συζητάμε σήμερα. Έχουμε όλοι την εντύπωση εδώ ότι ο διάλογος στη Βουλή των Ελλήνων είναι ένας νοήμων διάλογος. Υπάρχει ερώτημα και υπάρχει απάντηση. Ρωτηθήκαμε εμείς από τους μη ψηφίζοντες το συγκεκριμένο νομοθέτημα, τι θα συμβεί, αυτό το νομοθέτημα θα σώσει τη χώρα;
 Με ειλικρίνεια ο Πρόεδρος της Νέας Δημοκρατίας, με ειλικρίνεια οι αγορητές μας απάντησαν, όχι δεν είμαστε βέβαιοι ότι αυτό θα σώσει τη χώρα. Είναι ένα παράθυρο ευκαιρίας, είναι μια δυνατότητα, είναι μια αναβολή, είναι κάποια βήματα πίσω από τον γκρεμό που θα δώσουν την ευκαιρία στη χώρα να μπορέσει, εφόσον εκμεταλλευθεί ορθά το χρόνο και εφόσον συνολικά οι παραγωγικές της δυνάμεις συνταχθούν προς αυτήν την κατεύθυνση, να αποφύγει τα χειρότερα και να οδηγηθεί προς ένα καλύτερο μέλλον. 
Ανάλογη ερώτηση, όμως, απευθύναμε και εμείς προς αυτούς που δεν ψηφίζουν το νομοθέτημα. Τους ρωτήσαμε, τι θα γίνει στην Ελλάδα την επόμενη μέρα; Τι πρόκειται να συμβεί στη χώρα τη Δευτέρα, την Τρίτη, την Τετάρτη, εάν αυτό το νομοθέτημα δεν ψηφιστεί; 
Ουδείς των αγορητών –άκουσα και τους δύο Αρχηγούς με απόλυτο σεβασμό και την κ. Παπαρήγα και τον κ. Τσίπρα, δυστυχώς ο κ. Κουβέλης δεν είχε τη δυνατότητα να μιλήσει, αλλιώς θα είχε ιδιαίτερο ενδιαφέρον και η δική του άποψη, αλλά με κάθε σεβασμό σε αυτόν οφείλω να πω ότι έχω ακούσει τις απόψεις του σε πρωινή τηλεοπτική εκπομπή εδώ και λίγες μέρες- ουδείς εκ των Αρχηγών των κομμάτων που λένε όχι στην ψήφιση αυτού του νομοθετήματος παρέσχε μια απάντηση. Θα μου επιτρέψετε να πω ότι παρέλκει να σχολιάσω τα όσα είπε ο Πρόεδρος του ΛΑΟΣ ο κ. Καρατζαφέρης. Αναφέρομαι στους τρεις άλλους Αρχηγούς, οι οποίοι είχαν μια συνεπή άρνηση απέναντι στο συγκεκριμένο θέμα.
Ερωτώ, λοιπόν, πάλι: Ποια είναι η άποψή τους για το τι πρόκειται να συμβεί; Έχουν την υποχρέωση να δώσουν μια απάντηση στον ελληνικό λαό. Αλλιώς η θέση τους πραγματικά μοιάζει με μπλόφα. 
Φαντάζονται ίσως, υποθέτουν ίσως ότι οι Ευρωπαίοι εταίροι μας δεν πρόκειται να μας οδηγήσουν στην χρεοκοπία. Και αν φαντάζονται λάθος; Και αν η μπλόφα δεν πιάσει; Έχουν την παραμικρή βεβαιότητα γι’ αυτό; Έχουν την παραμικρή ένδειξη γι’ αυτό; Είναι δυνατόν να παίζεται στα ζάρια το μέλλον μιας χώρας; 
Όσον αφορά τα θέματα των άρθρων, έτσι όπως εισάγεται το συγκεκριμένο νομοθέτημα είναι βέβαιο ότι δεν μπορούν να προταθούν αλλαγές, αλλιώς κι εγώ από την πλευρά μου θα είχα να προτείνω αρκετές τουλάχιστον στο νομοτεχνικό κομμάτι. Όμως, πρέπει να είμαστε ξεκάθαροι και αυτό το λέμε. 
Εμείς στη Νέα Δημοκρατία το ψηφίζουμε υπό το κράτος της απόλυτης ανάγκης. Δεν συνυπογράφουμε βεβαίως τα υφεσιακά μέτρα, τα οποία πάντοτε αρνούμαστε και τα αρνούμαστε όχι γιατί θέλουμε να είμαστε καλοί στον κόσμο, όχι επειδή είμαστε λαϊκιστές, όχι επειδή θέλουμε να είμαστε αρεστοί, αλλά επειδή πιστεύουμε ότι τα μέτρα αυτά δεν θα αποδώσουν. Δημιουργούν μεγαλύτερη ύφεση. 
Καταφέραμε με τη σκληρή προσπάθεια του Προέδρου μας, μέσα από σκληρή διαπραγμάτευση, που μακάρι να είχε γίνει και στο πρώτο μνημόνιο, να διασώσουμε κάποια από αυτά. Υπήρξαν άλλα που δεν τα καταφέραμε. Μεταξύ αυτών οφείλω να πω ότι είναι τελείως λάθος και το θέμα της κατάργησης των εξήντα δόσεων. 
Νομίζω ότι πραγματικά αυτό δείχνει πως η τρόικα και οι Ευρωπαίοι εταίροι μας δεν έχουν καταλάβει τα προβλήματα που αντιμετωπίζει η ελληνική οικονομία. Αυτό είναι ένα λάθος και παρακαλώ κι εγώ από την πλευρά μου τον κ. Παπαδήμο, τον Πρωθυπουργό να κάνει ό,τι μπορεί, ώστε αυτό να παραμείνει ως έχει. Είναι σφάλμα αυτό να αλλάξει. Η επαναφορά των είκοσι τεσσάρων ή των δώδεκα δόσεων δεν δίνει στις επιχειρήσεις την παραμικρή δυνατότητα να εκπληρώσουν τις υποχρεώσεις τους.
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Καταλήγω. 
Κυρίες και κύριοι συνάδελφοι, εμείς στη Νέα Δημοκρατία σήμερα επιλέξαμε να γίνουμε πρόσκαιρα δυσάρεστοι σε αρκετούς, αλλά μακροπρόθεσμα ωφέλιμοι σε πολλούς. Η Κοινοβουλευτική Ομάδα της Νέας Δημοκρατίας είναι περήφανη γι’ αυτό και θα πράξει το καθήκον της.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΔΕΝΔΙΑΣ",122
"20767"," Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20768"," Κύριε Πρόεδρε, δεν θα ήθελα να προσθέσω κάτι πέρα από την αρχική ομιλία μου, μου έκανε όμως εντύπωση και θα μου επιτρέψετε να αναφερθώ σε αυτή τη σύντομη παρέμβαση κάποιο από τα κείμενα που είδαν σήμερα το φως της δημοσιότητας. Είναι εννιά νέοι επιστήμονες, νέα παιδιά λίγο πάνω από τα τριάντα, οι οποίοι υπογράφουν ως μεταρρυθμιστές και κάνουν πέντε επισημάνσεις. 
Η πρώτη επισήμανση είναι τελικά πού θέλει να ζήσει η νέα γενιά. Σε μια Ελλάδα της Ευρώπης ή στην Ελλάδα της Ασίας με όρους εξαθλίωσης; Αν απάντηση είναι «σε μια Ελλάδα της Ευρώπης», αυτό σημαίνει ότι πρέπει να ψηφίσουμε το PSI, πρέπει το χρέος να καταστεί βιώσιμο, πρέπει να πάρουμε το δάνειο των 130 δισεκατομμυρίων. 
Το δεύτερο είναι ότι μεταρρυθμίσεις χωρίς μεταρρυθμιστές δεν γίνονται. Αυτό σημαίνει ότι για να πετύχει το μνημόνιο θα πρέπει να γίνουν οι μεταρρυθμίσεις και οι αλλαγές που αυτό περιλαμβάνει στον τομέα των διαρθρωτικών αλλαγών. Είναι εκεί που καθυστερήσαμε, είναι εκεί που κλείναμε το μάτι σε επιμέρους συμφέροντα αυτήν τη διετία, είναι εκεί που πολλές φορές φοβήθηκαν με το φόβο του πολιτικού κόστους πολλά στελέχη της εκτελεστικής εξουσίας. Αν αυτές οι αλλαγές δεν γίνουν, είναι βέβαιο ότι τότε θα αποτύχουμε, ότι σε έξι μήνες θα βρεθούμε αντιμέτωποι με τα ίδια διλήμματα και τότε ίσως τίποτα δεν θα μπορεί να μας σώσει. 
Η τρίτη διαπίστωση είναι ο κίνδυνος των εκλογών. Θα γίνουν οι εκλογές, αλλά τελικά υπάρχει ένα ζήτημα, πώς θα γίνουν; Αν είναι να γίνουν με όρους λαϊκισμού, με όρους χαϊδέματος αυτιών, με όρους ταξιμάτων χωρίς ανταπόκριση, με όρους τέτοιους που έχουμε συνηθίσει πολλές φορές, αλλά κάποια στιγμή πρέπει να τα αλλάξουμε, να τα υπερβούμε, τότε σίγουρα η καταστροφή θα είναι προ των πυλών. 
Η τέταρτη διαπίστωση έχει να κάνει με αυτά που είδαν το φως της δημοσιότητας τις τελευταίες μέρες. Συνεχίζουν πολλοί και δεν σκέφτονται καθόλου τη νέα γενιά. Θα πω ένα παράδειγμα. Διατυπώνεται ένα παράπονο ότι πολύ γρήγορα συμφωνήθηκε το, κατά τη γνώμη μου, μείζον θέμα του κατώτατου μισθού και υπήρξε απειλή να σπάσουν οι διαπραγματεύσεις για το θέμα των επικουρικών. Τελικά ποιο είναι το μεγαλύτερο ζήτημα; Η υπονόμευση που αντικειμενικά γίνεται, για να είμαστε και ειλικρινείς, του μέλλοντος της νέας γενιάς ή ένα θέμα που αφορά εισφορές εργοδοτών και εργαζομένων και κάποια στιγμή, έτσι ή αλλιώς, θα πρέπει να μπει κάτω από μια διευθέτηση; Λοιπόν, αυτό είναι ένα ζήτημα λογικής και ένα ζήτημα ψηφοθηρίας που δεν αρμόζει πια στη σημερινή εποχή στο πολιτικό μας σύστημα. 
Κλείνω λέγοντας για τη σχέση της Ελλάδας με την Ευρώπη. Οι ίδιοι άνθρωποι επισημαίνουν ότι τελικά για να μπορεί η Ελλάδα να παρέμβει σε μια άλλη Ευρώπη, για να μπορεί να αλλάξει την Ευρώπη, να μπορεί η σημερινή συντηρητική Ευρώπη να αντικατασταθεί από μια Ευρώπη που να μπορεί να προχωρήσει, να δημιουργήσει, να προχωρήσει στο δρόμο της ανάπτυξης και του ευρωομολόγου, θα πρέπει η Ελλάδα να είναι ζωντανή, διότι ως γνωστόν οι νεκροί δεν έχουν καμμιά ελπίδα.
Και καταλήγουν οι άνθρωποι αυτοί λέγοντάς μας ότι ζητάμε από όλους τους Βουλευτές να ψηφίσουν ναι καθαρά, δυνατά και αποφασιστικά όπως ταιριάζει σε εκείνους που μάχονται για την πατρίδα και το λαό. Και το ερώτημα είναι: Θα ανταποκριθούμε ή θα συνεχίσουμε το ίδιο βιολί; Γιατί αν τελικά το ζήτημα είναι να φορτώσουμε ο ένας στον άλλον το κόστος, αν τελικά το ζήτημα είναι να αφήσουμε κάποιους να κάνουν την βρώμικη δουλειά και εμείς να απέχουμε, αν τελικά είναι να φανούμε ότι έχουμε τη μεγαλύτερη ή τη λιγότερη ευθύνη, το μόνο που θα πετύχουμε είναι να διαπιστώσουμε κάποια στιγμή ότι αυτή η ευκαιρία  που είναι η τελευταία χάνεται και τότε θα είναι πολύ αργά για δάκρυα, πολύ αργά για προσπάθεια επίρριψης ευθυνών, γιατί τις ευθύνες θα τις έχουμε όλοι. 
Έτσι, το ναι το σημερινό δεν λύνει όλα τα προβλήματα αλλά δίνει μία ελπίδα, δίνει μια δυνατότητα και από εκεί και πέρα εκείνοι που έχουν την ευθύνη με τη βοήθεια τη δική μας και τις καθαρές κουβέντες τις δικές μας, ας φροντίσουν να ανταποκριθούν για να μπορέσουμε να φτάσουμε το στόχο. 
Ευχαριστώ πολύ.","ΧΡΗΣΤΟΣ ΠΡΩΤΟΠΑΠΑΣ",436
"20769"," Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Λαφαζάνης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20770"," Θέλω από αυτό το Βήμα εκ μέρους του ΣΥΡΙΖΑ να καταγγείλω μία προαναγγελθείσα κόλαση, η οποία συμβαίνει στο κέντρο της Αθήνας και δυστυχώς σε πάρα πολλές πόλεις σε όλη την Ελλάδα. Για άλλη μια φορά παρακρατικά κέντρα με ισχυρή κάλυψη σε κέντρα εξουσίας και  μυστικές υπηρεσίες του εξωτερικού, μεθοδεύουν και οργάνωσαν ένα σχέδιο καταστολής και χημικού πολέμου που μόνο στόχο έχει να διαλύσει την ειρηνική κοσμοπλημμύρα, που από το απόγευμα είχε πλημμυρίσει το Σύνταγμα και να εκφοβίσει τον ελληνικό λαό. Για άλλη μία φορά αυτά τα παρακρατικά κέντρα με τους ισχυρούς θύλακες στην Αστυνομία και στα ΜΑΤ και με αυτές τις καλύψεις που περιέγραψα, βρήκαν αφορμή από τους προβοκάτορες κουκουλοφόρους, γνωστούς άγνωστους για να εξαπολύσουν αυτήν την τρομοκρατική επίθεση βίας και καταστολής, η οποία συνεχίζεται προκειμένου να τροφοδοτήσει εικόνες αποπροσανατολισμού και φόβου στα τηλεοπτικά μέσα τρομοκρατίας. 
Αυτή η απαράδεκτη κατάσταση βάζει την Κυβέρνηση μπροστά σε πελώριες ευθύνες, πάει να δέσει χειροπόδαρα τον ελληνικό λαό και τον τόπο και ταυτόχρονα να καλύψει τη χώρα με ένα αυταρχικό νέφος. Προκαλεί εντύπωση ότι δεν ήρθε εδώ έστω και για λίγα λεπτά ο Υπουργός Προστασίας του Πολίτη κατά τα άλλα  να μας πει δύο λόγια, τι γίνεται και σε ποια κατάσταση βρίσκεται σήμερα το κέντρο, ποιοι κάνουν τους εμπρησμούς αυτούς και ποιοι τους καλύπτουν. Θα περιμένουμε μέχρι το τέλος της ψηφοφορίας να δούμε εδώ τον Υπουργό Προστασίας του Πολίτη.
Κύριε Πρόεδρε, επωφελούμαι της ευκαιρίας να συνεχίσω σε αναπάντητα ερωτήματα που έχω θέσει και τα οποία πλέον δεν ελπίζω να τα απαντήσει η Κυβέρνηση αλλά ελπίζω όλοι οι συνάδελφοι να τα λάβουν υπ’ όψιν τους στην τελική ψήφο τους.
Δεν έχετε κανένα δικαίωμα, κύριοι της Κυβέρνησης να δένετε χειροπόδαρα τον ελληνικό λαό. Σας διάβασα τη διατύπωση μέσα στο κείμενο της συμφωνίας σε ειδικό παράρτημα, τη γνωμοδότηση του νομικού συμβούλου του κράτους, Υπουργείου Οικονομικών και δεν πήρα απάντηση. Τι λέει αυτή η γνωμοδότηση; Ότι ούτε το επωφελούμενο κράτος μέλος, δηλαδή η Ελλάδα, ούτε η Τράπεζα της Ελλάδας, ούτε κανένα από τα αντίστοιχα περιουσιακά του στοιχεία εξαιρούνται λόγω εθνικής κυριαρχίας ή για άλλο λόγο της δικαιοδοσίας κατάσχεσης συντηρητικής ή αναγκαστικής ή αναγκαστικής εκτέλεσης σε σχέση  με οποιοδήποτε ένδικο βοήθημα ή διαδικασία σχετικά με τις συμβάσεις. 
Ποιος, κύριοι, θα το αποδεχθεί αυτό με την ψήφο του και θα το συνυπογράψει; Για ποια εθνική κυριαρχία ομιλούμε; Έχει τελειώσει η Ελλάδα με αυτά τα κείμενα, τα οποία συνυπογράφετε.
Το δεύτερο που θέλω να πω και τελειώνω, κύριε Πρόεδρε, και ακούστε το, κύριοι συνάδελφοι, διότι ξέρω ότι δεν έχουμε προλάβει -και εγώ- να διαβάσουμε όπως πρέπει τις συμβάσεις. Τι λέει εδώ πέρα; Ότι μπορεί το χρέος μας να εκχωρείται σε τρίτα μέρη. Και ποια είναι τα τρίτα μέρη; Ορίστε τα, κύριοι. Ντροπή για την ελληνική Βουλή να δώσει ψήφο σε τέτοια άρθρα. Ποια είναι; Τι λένε; «Τα μέρη συμφωνούν ότι τα δικαιώματα και οι υποχρεώσεις του Ευρωπαϊκού Ταμείου Χρηματοπιστωτικής Σταθερότητας υπό την παρούσα σύμβαση μπορούν να μεταβιβαστούν ελεύθερα σε ανεξάρτητες, προστατευόμενες από την πτώχευση, εταιρείες ειδικού σκοπού». Δηλαδή, θα μεταβιβάσουν το χρέος μας, προστατευόμενο από την πτώχευση, σε εταιρείες ειδικού σκοπού και με βάση τα προηγούμενα που σας διάβασα θα κάνουν αναγκαστικές κατασχέσεις χωρίς δικαιώματα παρέμβασης στα κυριαρχικά μας δικαιώματα. 
Αυτά δεν είναι κείμενα, τα οποία μπορεί να τα υπογράψει ένα ελεύθερο κράτος. Αυτά τα κείμενα ούτε αποικίες ούτε προτεκτοράτα δεν τα συνυπογράφουν και δεν τα συνομολογούν. Αυτά τα κείμενα δεν έχουν δοθεί ποτέ σε καμμία χώρα από αυτές που έχουν μπει κάτω από την μπότα του Διεθνούς Νομισματικού Ταμείου να τα υπογράψει. Η Ελλάδα θα τα συνυπογράψει; Εμείς θα κάνουμε αυτήν την αρχή; Και πού οδηγούμαστε, κύριοι, με αυτού του είδους τις λογικές;
Κάνω μία έκκληση σε όλους τους συναδέλφους να πουν σήμερα ένα μεγάλο όχι σε αυτό το μνημόνιο. Η Ελλάδα δεν θα πάει στην κόλαση μετά από αυτό το όχι. Αντίθετα, θα στείλει ένα μεγάλο μήνυμα, το οποίο θα γίνει ντόμινο σε όλες τις χώρες, όχι μόνο της ευρωπεριφέρειας, αλλά σε όλες τις χώρες της Ευρώπης, ένα μήνυμα αντίστασης και ελπίδας ότι οι λαοί έχουν δυνατότητα να αντιδράσουν, ότι τα κοινοβούλια δεν υπακούουν στις δικτατορίες των αγορών και στις δικτατορίες τύπου «Μερκοζί». Αυτό το μήνυμα πρέπει να στείλει αυτήν την ώρα η χώρα. Είναι υπεύθυνο μήνυμα, ρεαλιστικό, ένα μήνυμα αισιόδοξο και με προοπτική. Όλα τα άλλα βάζουν ταφόπετρα στη χώρα. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΠΑΝΑΓΙΩΤΗΣ ΛΑΦΑΖΑΝΗΣ",279
"20771"," Το λόγο έχει ο Αναπληρωτής Υπουργός Οικονομικών κ. Παντελής Οικονόμου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20772"," Κύριε Πρόεδρε, κυρίες και κύριοι συνάδελφοι, κατά βάση πήρα το λόγο να κάνω μία σύντομη αναφορά με αφορμή τα όσα είπε ο κ. Λαφαζάνης για τα επεισόδια. Αλλά, επειδή επικαλέστηκε συμφωνία νομικού περιεχομένου, η οποία είναι πρωτοφανής, θα παρακαλούσα τον κύριο συνάδελφο να καταθέσει όλα τα σχέδια συμβάσεων του EFSF με άλλες χώρες, με τις οποίες έχει ή πρόκειται να συμβληθεί, για να δούμε αν υπάρχουν διαφορές.","ΠΑΝΤΕΛΗΣ ΟΙΚΟΝΟΜΟΥ",379
"20773"," Μόνο αυτό; Όλες τις δανειακές συμβάσεις του κόσμου με οποιοδήποτε χρηματοπιστωτικό ίδρυμα να παρουσιάσει, για να δούμε.","ΜΑΥΡΟΥΔΗΣ ΒΟΡΙΔΗΣ",69
"20774"," Εγώ θα παρακαλούσα να κατατεθούν κατ’ αρχήν.
(Θόρυβος στην Αίθουσα)
Κύριοι συνάδελφοι, δεν χρειάζεται να υπάρχει κανείς διαξιφισμός και καμμία ένταση.","ΠΑΝΤΕΛΗΣ ΟΙΚΟΝΟΜΟΥ",379
"20775"," ...(Δεν ακούστηκε)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"20776"," Κύριε Κουρουμπλή, η φωνή σας είναι γνωστό ότι είναι στεντορεία. Θα παρακαλούσα και η ακοή σας να υποδέχεται αυτά τα οποία λένε οι άλλοι ομιλητές.","ΠΑΝΤΕΛΗΣ ΟΙΚΟΝΟΜΟΥ",379
"20777"," Παρακαλώ, κύριοι συνάδελφοι, να ολοκληρώσει ο Υπουργός.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"20778"," Η πρόσκλησή μου είναι τα σχέδια συμβάσεων του Ταμείου Χρηματοδοτικής Στήριξης να κατατεθούν για να δούμε αν υπάρχει διαφορά με άλλες χώρες. Δεν ζήτησα τίποτε άλλο. Είναι πάρα πολύ απλό. 
Τώρα, σε ό,τι αφορά τα επεισόδια και την καταγγελία προς την Κυβέρνηση, πρώτα-πρώτα, κάνατε έναν συσχετισμό ότι τα επεισόδια γίνονται για να τρομάξουν οι άνθρωποι που ήταν στην πορεία. Μα, η έκταση των επεισοδίων σημειώθηκε μετά την πορεία, η οποία ήταν πολύ μεγάλη, ήταν ειρηνική, τη χαιρετίσαμε. Βεβαίως, τα αυτιά μας είναι πάρα πολύ ανοιχτά στο να ακούσουμε. Γνωρίζουμε πολύ καλά -και το ακούμε και από τους ανθρώπους που διαμαρτύρονται- την πίεση την οποία υφίστανται και είμαστε εδώ για να εξηγήσουμε γιατί είμαστε σε αυτήν την πολύ δυσάρεστη θέση να πιέζουμε κόσμο. Ούτε επιθυμία είναι ούτε κάποια διαστροφική διάθεση της Πλειοψηφίας που υιοθετεί αυτές τις συμβάσεις. Εξηγήθηκαν αυτά διά μακρών από άλλους. 
Επειδή όμως κάνατε μία πολύ συγκεκριμένη αναφορά στη σύνθεση των ομάδων που δημιουργούν τα επεισόδια, στα κίνητρα και τις διασυνδέσεις τους, επίσης θα παρακαλούσα –θα διευκολύνατε ιδιαιτέρως την Κυβέρνηση- εάν τα στοιχεία αυτά, στο βαθμό που τα έχετε, μπορούσαν να κατατεθούν και αυτά όχι κατ’ ανάγκη στην Κυβέρνηση, αλλά σ’ όλο το Σώμα, για να λάβουμε γνώση. 
Διότι με την ίδια ευκολία που κάνατε εκτιμήσεις, θα μπορούσαν άλλες πλευρές να κάνουν άλλες εκτιμήσεις εντελώς αντίστροφες και να αρχίσουν πολιτικές χρεώσεις ένθεν κακείθεν, που είναι απολύτως αχρείαστες στη συγκεκριμένη στιγμή.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Κάνατε μία αναφορά σε τρομοκρατία που ασκείται από την τηλεόραση. Αν το λέτε εσείς αυτό, τότε η Κυβέρνηση που επί δύο χρόνια ακούει ότι με την πολιτική της, την πρακτική της, το μνημόνιο ένα, το μνημόνιο δύο, οδηγεί στην καταστροφή, δεν θα έπρεπε να έχει διαμαρτυρηθεί για τρομοκρατία; Πόσες φορές το έκανε; 
Θα έλεγα, λοιπόν, πως αντί να υπάρχει αυτός ο παραπονετικός λόγος που δεν είναι της παρούσης –στην παρούσα φάση χρειάζεται γενναιότητα και όχι παράπονο- θα έπρεπε να επιδικάσετε τα του Καίσαρος τω Καίσαρι. Η μόνη μη ευνοημένη από τα μέσα ενημέρωσης ήταν η κυβέρνηση Παπανδρέου και τους λόγους τούς εξήγησε ο ίδιος ο κ. Παπανδρέου που μίλησε προηγουμένως. Μη λέτε πια ότι και η τηλεόραση βοηθάει για να περάσει η σύμβαση! Το θεωρώ τερατώδες. Σας παρακαλώ, θα μπορούσε να αποφευχθεί. 
Είμαστε εδώ ανοιχτοί και ως Κυβέρνηση και ασφαλώς και ως Σώμα να έχουμε συγκεκριμένα στοιχεία εκ μέρους σας, αναφορικά με αυτά που είπατε. 
Ευχαριστώ.","ΠΑΝΤΕΛΗΣ ΟΙΚΟΝΟΜΟΥ",379
"20779"," Από την πλευρά του Υπουργείου Οικονομικών το λόγο έχει ο Υπουργός Οικονομικών και Αντιπρόεδρος της Κυβέρνησης κ. Βενιζέλος για να κλείσει τη συζήτηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20780"," Κυρίες και κύριοι Βουλευτές, ο ελληνικός λαός παρακολουθεί σήμερα σκηνές βίας και έντασης. Η ελληνική κοινωνία βιώνει την αγωνία της. 
Θέλω να ελπίζω ότι στην Αίθουσα αυτή ομονοούμε όλοι γύρω από ορισμένες θεμελιώδεις παραδοχές. Η πρώτη από αυτές είναι πως η δημοκρατία είναι απολύτως συνταυτισμένη με το κράτος δικαίου και το σεβασμό της νομιμότητας. Αν δεν γίνει αυτονόητη αυτή η θεμελιώδης αρχή, τότε κινδυνεύουμε να χάσουμε τον ιστό της πολιτείας και της κοινωνίας. 
Η καταδίκη της βίας, η επιβολή του νόμου, ο σεβασμός των δημοκρατικών αρχών και αξιών δεν είναι μία ρητορική στάση. Είναι μία ανάγκη, καθώς διανύουμε μία περίοδο βαθιάς, μοναδικής και θέλω να ελπίζω και ανεπανάληπτης κρίσης. 
Οι εικόνες που έχει εκπέμψει η Ελλάδα σ’ όλον τον κόσμο σήμερα είναι εικόνες αναμφίβολα αρνητικές. Δεν προσλαμβάνει κανείς το καθαρό μήνυμα ενός Έλληνα εργαζόμενου, ενός Έλληνα επιχειρηματία, ενός Έλληνα φοιτητή, ενός Έλληνα ερευνητή, ενός Έλληνα αγρότη, ενός Έλληνα άνεργου που είναι θύμα της κρίσης. Προσλαμβάνει την εικόνα μιας πολιτείας που δεν μπορεί να πείσει τον εαυτό της και τους πολίτες της πως πρέπει να συσπειρωθούν γύρω από μία εθνική στρατηγική.
Σήμερα ενθαρρύνουμε όλους αυτούς που επαναλαμβάνουν αρνητικά στερεότυπα εναντίον της Ελλάδας, που ρωτούν -υποκριτικά πολλές φορές- εάν η Ελλάδα έχει πράγματι την εθνική βούληση και την εθνική ικανότητα να ανασυγκροτηθεί, να ανορθωθεί. 
Αυτό δεν αφορά την εφαρμογή ενός συγκεκριμένου προγράμματος στήριξης της ελληνικής οικονομίας, ενός συγκεκριμένου μνημονίου. Αυτό αφορά τη βαθύτερη ιστορική ανάγκη η χώρα αυτή να αναπνεύσει, να αποβάλει τη συλλογική της θλίψη, να αποκτήσει ξανά αισιοδοξία, να νιώσει ασφαλής, να αποκτήσει μία στοιχειώδη αυτοπεποίθηση.
Κυρίες και κύριοι, είχα την ευκαιρία να απαντήσω και στην έναρξη της συνεδρίασης και στην αγόρευσή μου σε μια σειρά από κρίσιμα ερωτήματα που τέθηκαν. Λίγο πριν λάβει το λόγο ο Πρωθυπουργός για να κλείσει και την κατ’ άρθρον συζήτηση, θέλω να επαναλάβω την απάντησή μου σ’ ένα από τα θέματα που τέθηκαν, αυτό που αφορά το δίκαιο που διέπει τις δανειακές συμβάσεις και τα νέα ομόλογα, που θα εκδώσει το ελληνικό δημόσιο στο πλαίσιο του PSI, στο πλαίσιο της διαδικασίας ανταλλαγής των ομολόγων. 
Η αρχική δανειακή σύμβαση του Μαΐου του 2010 διέπεται από το Αγγλικό Δίκαιο, όπως από το Αγγλικό Δίκαιο διέπονται και όλες οι συμβάσεις αυτού του είδους, που συνάπτονται, κι όλες οι συμβάσεις που συνάπτονται από τον χρηματοπιστωτικό μηχανισμό της Ευρωπαϊκής Ένωσης και της Ευρωζώνης, τον EFSF. 
Εγκρίνουμε την υπογραφή μιας σύμβασης όμοιας με τις συμβάσεις που υπέγραψε η Πορτογαλία και η Ιρλανδία, όμοιας με τις συμβάσεις που θα υπογράψουν –ελπίζουμε αυτές να μην είναι πολλές- στο μέλλον άλλες χώρες της Ευρωζώνης που θα αναγκαστούν να καταφύγουν στη βοήθεια του EFSF ή μετά από λίγο καιρό του ESM, που είναι ο μόνιμος μηχανισμός στήριξης. Ας σκεφθούμε λογικά, προκειμένου να είμαστε δίκαιοι απέναντι στον εαυτό μας και απέναντι στους άλλους. Σας είπα το πρωί το επιχείρημα. Δεν μπορεί ο δανειζόμενος να καθορίζει τους όρους της δανειακής σύμβασης. 
Γιατί επιλέγεται το Αγγλικό Δίκαιο συνήθως; Διότι είναι το πιο παλιό, το πιο επεξεργασμένο, αυτό που παραπέμπει στην πιο πλούσια νομολογία, αυτό που γίνεται διεθνώς αποδεκτό, αυτό που γνωρίζει όχι απλά και μόνον η αγορά με την έννοια των ιδιωτών αλλά κι η αγορά με την έννοια των δημοσίων θεσμών που μετέχουν σε τέτοιου είδους διαδικασίες και συμβάσεις. Και όσοι κόπτονται για την εθνική κυριαρχία, για τα πολιτιστικά αγαθά, για τον ορυκτό πλούτο, για την υφαλοκρηπίδα, για την ΑΟΖ, για τις έρευνες προκειμένου να ανακαλύψουμε κι εμείς πολύ σημαντικά κοιτάσματα πετρελαίου και φυσικού αερίου πρέπει να είναι ήσυχοι, γιατί γίνεται απ’ όλους δεκτό ότι στα θέματα αναγκαστικής εκτέλεσης το δίκαιο που ισχύει είναι το δίκαιο της χώρας στην οποία κινείται η διαδικασία της αναγκαστικής εκτέλεσης, άρα το Ελληνικό Δίκαιο. 
Η δικαιοδοσία ανήκει στα ελληνικά δικαστήρια και οι κανόνες εκτέλεσης σε βάρος του ελληνικού δημοσίου είναι παρόμοιοι μ’ αυτούς που το Σύνταγμά μας προβλέπει για κάθε Έλληνα ή ξένο ιδιώτη που εγείρει αξιώσεις κατά του ελληνικού δημοσίου και μπορεί να εκτελέσει μία απόφαση που εκδίδεται σε βάρος του ελληνικού δημοσίου. Επαναλαμβάνω ότι αυτό αφορά μόνον την ιδιωτική περιουσία κι όχι τη δημόσια περιουσία, όχι τη δημόσια κτήση, όχι τα δημόσια αγαθά, όχι τα πολιτιστικά αγαθά, όχι τον ορυκτό πλούτο. 
Είναι επίσης προφανές ότι όταν, με βάση το Ελληνικό Δίκαιο, θέλουμε να προβούμε σε μία ανταλλαγή ομολόγων εθελοντική, συμφωνημένη αλλά πάρα πολύ φιλόδοξη και δραστική, που συνεπάγεται μείωση του εμπορεύσιμου δημοσίου χρέους της Ελλάδος που κατέχεται από ιδιώτες κατά 50% κι αυτό μεταφράζεται σε ζημίες των κατόχων που προσεγγίζουν το 70% σε όρους παρούσας καθαρής αξίας, δεν μπορούμε να τους πείσουμε ότι πρέπει να πάρουν ομόλογα τα οποία θα διέπονται και πάλι από το Ελληνικό Δίκαιο, γιατί αυτό θα ήταν σαν να τους προειδοποιούμε ότι προτιθέμεθα να κάνουμε χρήση ξανά του ίδιου μηχανισμού, πως δεν έχουμε εμπιστοσύνη στο πρόγραμμα, πως κάτι μας φοβίζει, πως δεν είμαστε βέβαιοι για την παραμονή μας στο ευρώ και για την ομαλή ολοκλήρωση αυτού του προγράμματος, που μας βγάζει σ’ ένα βιώσιμο χρέος του επιπέδου του 120% του ΑΕΠ το 2020. 
Κάνουμε τώρα αυτήν τη δραστική χρήση του Ελληνικού Δικαίου. Δεν μπορεί να την κάνουμε ξανά, γιατί θέλουμε η διαδικασία αυτή να διατηρήσει τα εθελοντικά της χαρακτηριστικά, όπως ρητά προβλέπεται στην απόφαση της 26ης Οκτωβρίου του 2011. 
Την έχουμε –υποτίθεται- σημαία και ευαγγέλιο την απόφαση αυτή, αλλά αυτή η απόφαση μιλά για περικοπή 100 δισεκατομμυρίων, για εθελοντική διαδικασία, για καθολική συμμετοχή και για επιδίωξη το χρέος μας να φθάσει στα επίπεδα που προανέφερα –πολύ φιλόδοξα για τα ελληνικά δεδομένα- του 120% του ΑΕΠ το 2020.
Άρα το πρόβλημά μας δεν είναι πρόβλημα ούτε συνταγματικότητας ούτε νομιμότητας ούτε συμβατικού πλαισίου. Δεν είναι πρόβλημα τεχνικό. Το πρόβλημα της χώρας δεν είναι πρόβλημα τεχνικό. Είναι πρόβλημα ηθικό, είναι πρόβλημα κοινωνικό, είναι πρόβλημα πολιτικό σε τελευταία ανάλυση. 
«Ο τρώσας και ιάσεται». Τη μεγάλη ευθύνη για το σημείο στο οποίο έχει περιέλθει –για να μην πω καταντήσει- η περήφανη και ιστορική αυτή χώρα, το έθνος των Ελλήνων, ανήκει πρωτίστως σε εμάς και στους προκατόχους μας που κυβέρνησαν τον τόπο αυτόν. Και όταν λέω «κυβέρνησαν», συμπεριλαμβάνω και αυτούς που αντιπολιτευόμενοι συνδιαμορφώνουν το τελικό ιστορικό αποτέλεσμα του δημόσιου βίου. 
Εμείς, λοιπόν, έχουμε την ευθύνη. Η κοινωνία εμάς επέλεξε, εμάς εμπιστεύθηκε, εμάς κατακρίνει, από εμάς περιμένει τη λύση. Και τώρα πρέπει όλοι μαζί να κάνουμε αυτήν την υπερπροσπάθεια, προκειμένου να πείσουμε τον ελληνικό λαό ότι υπάρχει πλαίσιο, υπάρχει στρατηγική, υπάρχει σχέδιο και τους θεσμικούς μας εταίρους ότι είμαστε αξιόπιστοι, ότι μπορούμε να εφαρμόσουμε αυτά που αναλαμβάνουμε ως υποχρέωση, ότι μπορούμε να αλλάξουμε τα δεδομένα και να ξαναγεννήσουμε τη χώρα αυτή, γιατί αυτό είναι το βασικό ζητούμενο: η ανόρθωση και η αναγέννηση αυτού του τόπου. 
Κυρίες και κύριοι Βουλευτές, η σημερινή μέρα ήταν κοινωνικά και κοινοβουλευτικά εξαιρετικά τεταμένη. Ακούστηκαν και ειπώθηκαν πολλά. Ξεπεράσαμε τις συνήθεις πρακτικές του κοινοβουλευτικού διαλόγου και αυτό είναι σε μεγάλο βαθμό δικαιολογημένο, κατανοητό εν πάση περιπτώσει, γιατί όλοι έχουμε συνείδηση της ευθύνης μας και ξέρουμε ότι από τη δική μας γνώμη, από τη δική μας ψήφο, τελικά κρίνεται η μοίρα του τόπου για τα πολλά επόμενα χρόνια.
Ξεπερνάμε τα όρια αυτής της βουλευτικής περιόδου και της επόμενης βουλευτικής περιόδου και δεν ξέρουμε ποιο θα είναι το αποτέλεσμα, ποια θα είναι η τελική κρίση της ιστορίας, αλλά έχουμε τη σπάνια ευκαιρία να μπορούμε να διαμορφώσουμε μόνοι μας τις προκαταρκτικές προϋποθέσεις της ιστορίας και αυτό το πλεονέκτημα πρέπει να το χρησιμοποιήσουμε με τον καλύτερο και επωφελέστερο τρόπο για τον Έλληνα πολίτη. 
Δεν μπορείς να πείσεις τον άνεργο πως μέσα από μια συζήτηση για το PSI, για τα ομόλογα, για τη μακροοικονομική πολιτική, για τους δημοσιονομικούς στόχους, τελικά προσεγγίζεις τον ίδιο και την αγωνία του. Δεν μπορείς να πείσεις αυτόν που πράγματι αμείβεται με τον κατώτερο μισθό και τώρα του λες ότι ο κατώτερος μισθός θα μειωθεί ή το νέο που αμείβεται με τον ακόμη χαμηλότερο μισθό που και αυτός πρέπει να μειωθεί –γιατί μακροοικονομικά αυτό θέλουμε να μειώσει την ανεργία, θέλουμε να δώσει δουλειά και ευκαιρίες απασχόλησης σε νέους ανθρώπους- ότι ενδιαφέρεσαι γι’ αυτόν. 
Πραγματικά, στο ερώτημα –για να συμφωνήσω στο τέλος με το ερώτημα που κάνει η παραδοσιακή Αριστερά- «αν μπορείς να ζήσεις με 400 ευρώ», η απάντηση είναι ότι δεν μπορείς να ζήσεις. Ούτε με 700 ούτε με 800 μπορείς να ζήσεις. Αν δεν κάνουμε οργανωμένη προσπάθεια συμπίεσης των τιμών, αν δεν αλλάξει το κλίμα, αν δεν γυρίσει ο τροχός, αν δεν ανασχέσουμε την ύφεση, αν δεν σφίξουμε τα δόντια, δεν μπορούμε να δώσουμε καμμία πειστική απάντηση στο χαμηλοσυνταξιούχο, στον άνεργο, σε αυτόν που αμείβεται με τα δεδομένα της μαύρης εργασίας ή της μερικής απασχόλησης. 
Και πώς να του απαντήσεις εάν έχει να θρέψει παιδιά, εάν έχει να συντηρήσει οικογένεια, εάν έχει προβλήματα υγείας; Πώς να απαντήσεις στη μονογονεϊκή οικογένεια, στον ανάπηρο;","ΕΥΑΓΓΕΛΟΣ ΒΕΝΙΖΕΛΟΣ",58
"20781"," Έλεος, κύριε Αντιπρόεδρε! Σας παρακαλώ!","ΣΠΥΡΙΔΩΝ ΧΑΛΒΑΤΖΗΣ",534
"20782"," Αυτό, λοιπόν, είναι το μεγάλο μας μέλημα. Το μεγάλο μας μέλημα είναι να επικοινωνήσουμε με αυτούς τους συμπολίτες μας, προκειμένου να τους πείσουμε ότι εάν δεν διαμορφωθεί το μακροοικονομικό και δημοσιονομικό πλαίσιο σωτηρίας της χώρας, δεν θα μπορέσει η πατρίδα να κάνει για όλους τους πολίτες της αυτά που οφείλει να κάνει.
Δυστυχώς ο δρόμος είναι σκληρός και μόνο εάν πετύχουμε σε αυτούς τους βασικούς στόχους μπορούμε να αποκαταστήσουμε απώλειες και αδικίες. 
Δεν άκουσα να διατυπώνεται ο άλλος συγκροτημένος λόγος, η άλλη πρόταση, το άλλο πρόγραμμα, το άλλο σχέδιο.","ΕΥΑΓΓΕΛΟΣ ΒΕΝΙΖΕΛΟΣ",58
"20783"," Παρακαλώ να ολοκληρώσετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20784"," Είμαι βέβαιος ότι και ο Έλληνας πολίτης που διψά να ακούσει κάτι συγκεκριμένο και υπεύθυνο, δεν το άκουσε αυτό. Δεν το άκουσε γιατί εξ αντικειμένου αυτό δεν υπάρχει. Άρα ας καταλάβουμε πού βρισκόμαστε, ας πούμε την αλήθεια και ας προχωρήσουμε στην ανάληψη της ιστορικής μας ευθύνης. 
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"20785"," Επιτέλους, βουλωμένα αυτιά έχετε; Είναι πρόκληση, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"20786"," Κυρίες και κύριοι συνάδελφοι, πριν δώσω το λόγο στον Πρωθυπουργό της χώρας κ. Λουκά Παπαδήμο, θα μου επιτρέψετε να κάνω μια δήλωση που πιστεύω ότι εκφράζει όλες τις πτέρυγες του Κοινοβουλίου και όλες και όλους τους συναδέλφους, σε σχέση με τα επεισόδια που έγιναν και γίνονται και στην Αθήνα αλλά και σε άλλες περιοχές της χώρας, σε σχέση με τη βία που ασκείται και τις καταστροφές που γίνονται. 
Δεν είναι μόνο το ότι τα επεισόδια και οι καταστροφές αμαυρώνουν την εικόνα της Ελλάδας στο εξωτερικό, είναι επίσης κατά την άποψή μου και το ότι αυτά τα επεισόδια και οι καταστροφές προκαλούν θλίψη και πόνο στο εσωτερικό, στη μεγάλη, στη συντριπτική πλειοψηφία του ελληνικού λαού. Διότι αυτή η άσκηση βίας δεν στρέφεται, εάν θέλετε, εναντίον της Κυβέρνησης, κάποιων αποφάσεων, αλλά κατά την άποψή μου αυτές οι καταστροφές και αυτή η βιαιότητα, επηρεάζει, πλήττει τους ίδιους τους κανόνες της δημοκρατικής λειτουργίας της χώρας μας, της κοινοβουλευτικής μας δημοκρατίας. 
Το έχω πει και άλλη φορά. Η κοινωνία χρειάζεται δημοκρατικούς κανόνες. Πιστεύω ότι είναι καθήκον όλων μας να προστατεύουμε αυτές τις δημοκρατικές λειτουργίες σε αυτόν τον τόπο. 
Υπήρξαν επίσης, απ’ ό,τι πληροφορήθηκα, καταστροφές και σε σειρά γραφείων συναδέλφων Βουλευτών. Το έχουμε πει και άλλη φορά. Η κοινοβουλευτική δημοκρατία και οι εκπρόσωποι του έθνους σε αυτήν την Αίθουσα, που κλήθηκαν και καλούνται να πάρουν πολύ δύσκολες αποφάσεις, δεν πτοούνται, δεν τρομοκρατούνται. Η δημοκρατία δεν πτοείται, δεν τρομοκρατείται. 
Θέλω, λοιπόν, να πιστεύω ότι αυτή η δήλωσή μου εκφράζει όλες τις πτέρυγες και όλους τους και τις συναδέλφους σε αυτήν την Αίθουσα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20787"," Όχι, κύριε Πρόεδρε, αυτό το έργο το βλέπουμε συνέχεια. Όταν βγαίνει ο λαός στο δρόμο, δρουν μηχανισμοί... Δεν μας εκφράζει η δήλωση.
(Θόρυβος στην Αίθουσα)","ΑΘΑΝΑΣΙΟΣ ΠΑΦΙΛΗΣ",425
"20788"," Παρακαλώ!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20789"," Μας στερήσατε το λόγο χθες, η Κυβέρνηση απαγόρευσε το λόγο στους Βουλευτές κατά παράβαση του άρθρου 60 και εσείς συναινέσατε.
Ζητάτε δημοκρατία;","ΠΑΝΑΓΙΩΤΗΣ ΚΑΜΜΕΝΟΣ",181
"20790"," Από αυτές τις μεμονωμένες αντιδράσεις εκτιμώ ότι εκφράζει τουλάχιστον αυτή η τοποθέτησή μου την πολύ μεγάλη πλειοψηφία των συναδέλφων σε αυτόν εδώ το ναό της δημοκρατίας.
(Χειροκροτήματα)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20791"," Να μας δώσετε το λόγο, κύριε Πρόεδρε. Αυτό το σενάριο είναι χιλιοπαιγμένο. Όταν ο λαός βγαίνει να διαδηλώσει, οι μηχανισμοί καίνε  και προσπαθούν να δημιουργήσουν άλλες εντυπώσεις. Και την ευθύνη την έχετε εσείς που κυβερνάτε.","ΑΘΑΝΑΣΙΟΣ ΠΑΦΙΛΗΣ",425
"20792"," Δεν αναφέρθηκα σε σενάριο. Είπα την άποψή μου και έτυχε την ανταπόκριση της συντριπτικής πλειοψηφίας των συναδέλφων. Δεν μιλάω για κανένα σενάριο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20793"," Κύριε Πρόεδρε, ζητώ το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"20794"," Εσείς δηλώσατε, ότι δεν σας εκφράζει. 
(Θόρυβος στην Αίθουσα)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20795","  Γιατί φωνάζετε;","ΠΑΝΑΓΙΩΤΗΣ ΛΑΦΑΖΑΝΗΣ",279
"20796"," Σας παρακαλώ, κύριοι συνάδελφοι και κύριε Λαφαζάνη. Δηλώσατε ότι δεν σας εκφράζει, αλλά τη μεγάλη πλειοψηφία, όπως διαπίστωσα, την εκφράζει.
Το λόγο έχει ο Πρωθυπουργός της χώρας κ. Λουκάς Παπαδήμος.
(Χειροκροτήματα)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20797"," Κύριε Πρόεδρε της Βουλής, κυρίες και κύριοι Βουλευτές, πριν ξεκινήσω την ομιλία μου, θέλω και εγώ να εκφράσω τη λύπη μου για τα επεισόδια που εκτυλίσσονται έξω από αυτήν την Αίθουσα. Είναι επεισόδια που, δυστυχώς, αμαυρώνουν τις απόλυτα νόμιμες σε μια δημοκρατία εκδηλώσεις διαμαρτυρίας. Οι βανδαλισμοί, η βία και η καταστροφή δεν έχουν θέση σε μια δημοκρατία και δεν πρόκειται να γίνουν ανεκτές.
Θα ήθελα να κάνω μια έκκληση σε όλους σας και στους πολίτες που μας παρακολουθούν για ψυχραιμία και για καταλαγή. Σε αυτές τις κρίσιμες ώρες δεν έχουμε την πολυτέλεια τέτοιων συγκρούσεων. Οφείλουμε να πάρουμε τις αποφάσεις μας σαν μια συγκροτημένη κοινωνία και όταν έρθει η ώρα, ο λαός, που είναι και ο υπέρτατος κριτής, θα εκφραστεί.
Πολλές φορές τα τελευταία δυο χρόνια στην Αίθουσα αυτή, κυρίες και κύριοι, κλήθηκαν οι Βουλευτές να συνεδριάσουν για δύσκολα θέματα και να λάβουν αποφάσεις υψηλής εθνικής ευθύνης, αλλά και μεγάλου εθνικού κόστους, πολιτικού κόστους. Νομίζω ότι δεν υπάρχει κανείς στην Αίθουσα αυτά, σε όποια πτέρυγα και αν κάθεται, που αμφιβάλλει για τη βαρύτητα και την κρισιμότητα της συνεδρίασης αυτής.
Είναι πράγματι ιστορικής σημασίας για το μέλλον της χώρας η σημερινή συνεδρίαση. Τα αποτελέσματά της, οι αποφάσεις που θα ληφθούν θα καθορίσουν αν η οικονομία μας θα εξασφαλίσει τη χρηματοδότησή της για τα επόμενα χρόνια, αν θα ελαφρύνουμε το δημόσιο χρέος κατά περίπου 100 δισεκατομμύρια ευρώ, αν θα συνεχίσουμε τη σκληρή προσπάθεια της εξυγίανσης και της μεταρρύθμισης της οικονομίας, ώστε να μπορέσουμε να περάσουμε στην ανάπτυξη, κατοχυρώνοντας τη θέση μας στο ευρώ ή εάν, αντίθετα, από μοιραία πλάνη, λιποψυχία ή λάθος απόφαση, θα οδηγήσουμε τη χώρα σε μια καταστροφική χρεοκοπία, σε παρατεταμένη εξαθλίωση, σε ένα μοιραίο κατήφορο περιθωριοποίησης από την Ευρώπη και εξώθησης από το ευρώ.
Έχω την πεποίθηση ότι οι Βουλευτές θα πράξουν το καθήκον τους.
Κυρίες και κύριοι Βουλευτές, η χώρα μας ζει επί δύο και πλέον χρόνια τη μεγαλύτερη κρίση της μεταπολεμικής περιόδου, μια κρίση που ξεκίνησε ως κρίση δημοσιονομικού ελλείμματος και δημοσίου χρέους, εξελίχθηκε σε κρίση οικονομική και κοινωνική και πλέον, σε κρίση εθνική.
Οι επιλογές και τα διλήμματα της σημερινής μέρας, με τα αποτελέσματα που θα προαγάγουν, θα καθορίσουν την έκβαση της σημαντικότερης στρατηγικής επιλογής της χώρας των τελευταίων δεκαετιών, δηλαδή, την επιλογή μας να συμπορευθούμε στην ευρωπαϊκή ενοποίηση, ως αναπόσπαστο μέλος του πυρήνα της Ενωμένης Ευρώπης και του κοινού νομίσματος. Διότι, μην αμφιβάλλει κανείς, αυτό είναι το μέγιστο και τελικό διακύβευμα της σημερινής απόφασης.
Έχουμε μπροστά μας ένα πλήρες και αξιόπιστο οικονομικό πρόγραμμα εξόδου από τη δημοσιονομική και οικονομική κρίση της χώρας, ένα πρόγραμμα που διασφαλίζει όσο κανένα άλλο τη θέση μας στο ευρώ, που αποτρέπει μια καταστροφική χρεοκοπία. Είναι ένα πρόγραμμα σκληρό, που συνεπάγεται οδυνηρές θυσίες για ευρύτατα στρώματα, για το σύνολο σχεδόν της κοινωνίας μας, σε συνέχεια θυσιών που έχουν ήδη γίνει.
Είναι, όμως, ένα πρόγραμμα που θα μας βγάλει σε στέρεο έδαφος, θα οδηγήσει στην απαραίτητη εξυγίανση, μεταρρύθμιση και ανάκαμψη της οικονομίας, ώστε να υπερβούμε την κρίση και να περάσουμε στην ανάπτυξη και στη δημιουργία θέσεων εργασίας.
Τα αίτια της κρίσης είναι πολλαπλά και αλληλένδετα. Επίσης, πολλοί, σύνθετοι και αλληλοεξαρτώμενοι είναι οι παράγοντες που έχουν συμβάλει και εξηγούν την ένταση και τη διάρκεια της κρίσης που βιώνουμε. 
Δεν είναι η ώρα για λεπτομερή ανάλυση. Είναι η ώρα των αποφάσεων. Είναι, όμως, αναγκαίο να κατανοηθεί ότι η κύρια αιτία της κρίσης είναι το γεγονός ότι για πολλά έτη το κράτος συστηματικά δαπανούσε πολύ περισσότερα από τα έσοδά του. Το αποτέλεσμα ήταν να διαμορφωθούν τα δημοσιονομικά ελλείμματα σε υψηλά και αυξανόμενα επίπεδα, κληροδοτώντας μας ένα τεράστιο χρέος. 
Η επέκταση του κράτους πέρα των δυνατοτήτων του, η διόγκωση των δημοσιονομικών ελλειμμάτων, ο υπερβολικός δανεισμός είχαν ως συνέπεια να δημιουργηθούν συνθήκες υπερκαταναλωτισμού, να δαπανούμε πολύ περισσότερο απ’ όσο παράγουμε και να διευρυνθεί σημαντικά το έλλειμμα τρεχουσών συναλλαγών και ο εξωτερικός δανεισμός. 
Διαμορφώθηκαν, επίσης, συνθήκες αδικαιολόγητης ευφορίας και επανάπαυσης και προσδοκίες, που βαθμιαία βασίζονταν σε μία εικονική πραγματικότητα. 
Παράλληλα, η χώρα μας ανέβαλε κρίσιμες και αναγκαίες μεταρρυθμίσεις στο κράτος και το φορολογικό σύστημα, την κοινωνική ασφάλιση και το σύστημα υγείας. 
Όταν η διεθνής κρίση ανέδειξε περισσότερο τις δημοσιονομικές και διαρθρωτικές αδυναμίες της κοινωνίας, όταν το κόστος δανεισμού αυξήθηκε σε απαγορευτικά υψηλά επίπεδα, τότε η χώρα οδηγήθηκε στη χρηματοδοτική στήριξη των ευρωπαίων εταίρων και του Διεθνούς Νομισματικού Ταμείου και υιοθέτησε το πρώτο πρόγραμμα οικονομικής προσαρμογής. 
Η πρόοδος που σημειώθηκε κατά τα προηγούμενα δύο χρόνια στην αποκατάσταση της δημοσιονομικής σταθερότητας και της διεθνούς ανταγωνιστικότητας είναι σημαντική. Το πρωτογενές δημόσιο έλλειμμα μειώθηκε από 24 δισεκατομμύρια ευρώ σε 5 δισεκατομμύρια ευρώ, δηλαδή μείωση που αντιστοιχεί σε οκτώ εκατοστιαίες μονάδες του Ακαθάριστου Εγχώριου Προϊόντος.
Επίσης, κατά τα τελευταία δύο χρόνια ανακτήθηκε περίπου το ένα τρίτο της ανταγωνιστικότητας που χάθηκε κατά τα προηγούμενα δέκα έτη. Οι προσπάθειες, αλλά και οι θυσίες του ελληνικού λαού, όπως αποτυπώνονται στη συνεχιζόμενη ύφεση και την αύξηση της ανεργίας σε επίπεδο υψηλότερο του 20% αποδίδουν και δικαιούνται το σεβασμό όλων.
Η μη αναγνώριση της μεγάλης προσπάθειας που γίνεται, της προόδου που συντελείται, του τεράστιου οικονομικού και κοινωνικού κόστους προσαρμογής και, παράλληλα, η επικριτική στάση ορισμένων εταίρων, προβληματίζει, απογοητεύει και προκαλεί αγανάκτηση στον ελληνικό λαό. Αποδυναμώνει, επίσης, την προσπάθεια ολοκλήρωσης της διαδικασίας αναδιάρθρωσης και ανόρθωσης της οικονομίας.
Οι Έλληνες εργάζονται σκληρά. Δεν αποφεύγουν τις θυσίες, ούτε επαιτούν. Είμαστε υπερήφανος και φιλότιμος λαός που αγωνιζόμαστε και θα τα καταφέρουμε να υπερβούμε την κρίση. Είναι, όμως, γεγονός ότι, παρά τις προσπάθειες που έχουν γίνει και την πρόοδο που έχει σημειωθεί, η ελληνική οικονομία εξακολουθεί να αντιμετωπίζει τρία αλληλένδετα προβλήματα: ένα μεγάλο δημοσιονομικό έλλειμμα, χαμηλή ανταγωνιστικότητα και υψηλό έλλειμμα τρεχουσών συναλλαγών.
Εξάλλου, εξαιτίας της δημοσιονομικής κρίσης και της παρατεταμένης ύφεσης, η ρευστότητα της οικονομίας έχει συρρικνωθεί και το τραπεζικό σύστημα δεν έχει πλέον επαρκείς πόρους για τη χρηματοδότηση της οικονομίας.
Επιπλέον, αποκλίσεις των δημοσιονομικών μεγεθών από τους στόχους που είχαν τεθεί και καθυστερήσεις συσσωρευμένες στην εφαρμογή των μεταρρυθμίσεων που συμφωνήθηκαν στο παρελθόν καθιστούν αναγκαία τη νέα χρηματοδοτική στήριξη, την εθελοντική αναδιάρθρωση του χρέους που διακρατεί ο ιδιωτικός τομέας, το γνωστό PSI και την υιοθέτηση του νέου οικονομικού προγράμματος. Οι σχετικές αποφάσεις ελήφθησαν στη Σύνοδο Κορυφής της Ευρωζώνης τον Οκτώβριο του 2011. 
Λένε ορισμένοι ότι το νέο πρόγραμμα θα αποτύχει. Κάνουν λάθος. Η δημόσια συζήτηση έχει επικεντρωθεί στις συνέπειες του πρώτου προγράμματος στα εισοδήματα και στην απασχόληση και προεξοφλεί ότι το νέο πρόγραμμα θα έχει παρόμοια αρνητικά αποτελέσματα και ότι δεν θα επιτευχθεί η έξοδος από την κρίση. 
Πιστεύω ότι είναι αναγκαίο στη σημερινή συζήτηση στη Βουλή να παρουσιαστούν συνοπτικά, αλλά περιεκτικά οι στόχοι, οι πολιτικές και οι μεταρρυθμίσεις του νέου προγράμματος, καθώς και οι προοπτικές εξόδου από την κρίση. 
Το πρόγραμμα υπηρετεί τον κύριο και τελικό στόχο της οικονομικής ανάπτυξης, θέτοντας τρεις ενδιάμεσους στόχους: τη δημοσιονομική εξυγίανση, την αποκατάσταση της ανταγωνιστικότητας και την ενίσχυση του χρηματοπιστωτικού τομέα. 
Ο πρώτος στόχος είναι η διασφάλιση της δημοσιονομικής σταθερότητας με αποτελεσματικό και μόνιμο τρόπο. Για την επίτευξη αυτού του στόχου προβλέπεται μείωση των κρατικών δαπανών, καθώς και διαρθρωτικές αλλαγές στο δημόσιο τομέα, ώστε να δημιουργηθεί ένα πρωτογενές πλεόνασμα ύψους 4,5% του ΑΕΠ το 2014. Αυτό είναι αναγκαίο για να αρχίσει η σταδιακή μείωση του δημόσιου χρέους. 
Οι μεταρρυθμίσεις στο δημόσιο τομέα περιλαμβάνουν συντονισμένες δράσεις για τη ριζική αναδιάρθρωση της Δημόσιας Διοίκησης, την αποτελεσματικότερη είσπραξη των φορολογικών εσόδων και την αντιμετώπιση της διαφθοράς, καθώς και ένα νέο και απλούστερο φορολογικό σύστημα, το οποίο αποσκοπεί στην προώθηση των επενδύσεων, στον περιορισμό της φοροδιαφυγής και στη δικαιότερη κατανομή του φορολογικού βάρους. 
Συνολικά, οι μεταρρυθμίσεις στο δημόσιο τομέα θα συμβάλουν όχι μόνο στον περιορισμό του δημοσιονομικού ελλείμματος αλλά και στην προώθηση της οικονομικής ανάπτυξης. 
Οι μεταρρυθμίσεις των ασφαλιστικών ταμείων και η προσαρμογή των συντάξεων αποσκοπούν στη διασφάλιση της βιωσιμότητας των ταμείων με τρόπο που προφυλάσσει κυρίως τους χαμηλοσυνταξιούχους. 
Ο δεύτερος στόχος είναι να αποκατασταθεί η ανταγωνιστικότητα και με αυτόν τον τρόπο να προωθηθεί η ανάπτυξη και να αυξηθεί η απασχόληση. Το πρόγραμμα περιλαμβάνει σημαντικές διαρθρωτικές αλλαγές στις αγορές εργασίας, αγαθών και υπηρεσιών, καθώς και μεταρρυθμίσεις που αποβλέπουν στη βελτίωση του επιχειρηματικού περιβάλλοντος, με στόχο την προώθηση των επενδύσεων και των εξαγωγών, καθώς και μεταρρυθμίσεις που θα συντελέσουν στην ταχύτερη απονομή της δικαιοσύνης. Και αυτές οι μεταρρυθμίσεις θα επηρεάσουν θετικά την επενδυτική δραστηριότητα, τις εξαγωγές και την απασχόληση. 
Οι μεταρρυθμίσεις στην αγορά εργασίας αποσκοπούν στη βελτίωση της ανταγωνιστικότητας του κόστους και τη μείωση της ανεργίας ιδίως των νέων, που έχει φθάσει σε εξαιρετικά υψηλό επίπεδο. 
Οι θεσμικές αλλαγές στην αγορά εργασίας και η προβλεπόμενη μείωση του κατώτατου μισθού, που καθορίζεται από τη γενική συλλογική σύμβαση εργασίας, ήταν αντικείμενο διεξοδικής ανάλυσης, συζήτησης και διαπραγμάτευσης, όπως επίσης το ζήτημα του δεκάτου τρίτου και του δεκάτου τέταρτου μισθού. Όσο και αν φαίνεται παράδοξο, η μείωση του κατώτατου μισθού θα οδηγήσει μεσοπρόθεσμα σε αύξηση της απασχόλησης και της οικονομικής δραστηριότητας και, επομένως, στην ενίσχυση του μέσου εισοδήματος των εργαζομένων. Η μείωση του κατώτατου μισθού που καθορίζεται από τη γενική συλλογική σύμβαση εργασίας δεν συνεπάγεται αυτόματη προσαρμογή των μισθών που καθορίζονται από τις κλαδικές και επιχειρησιακές συμβάσεις. 
Το πλαίσιο λειτουργίας της αγοράς εργασίας πρέπει να λαμβάνει υπ' όψιν όχι μόνο το συμφέρον όσων έχουν εργασία, αλλά και του ενός εκατομμυρίου ανέργων και των εκατοντάδων χιλιάδων που απασχολούνται σε συνθήκες «μαύρης εργασίας». Είδαμε πώς μέσα σε δύο χρόνια αυξήθηκε η ανεργία κατά περίπου εξακόσιες χιλιάδες άτομα και βλέπουμε, επίσης, έναν στους δύο νέους να είναι άνεργος. 
Βραχυπρόθεσμα οι νέες ρυθμίσεις στην αγορά εργασίας μπορεί να επηρεάσουν αρνητικά το μέσο διαθέσιμο εισόδημα, αλλά μεσοπρόθεσμα θα συντελέσουν στην αύξηση της απασχόλησης, θα αυξήσουν τις εξαγωγές αγαθών και υπηρεσιών, θα περιορίσουν τις εισαγωγές, θα αυξήσουν το μέσο εισόδημα των εργαζομένων. Η διεθνής εμπειρία στηρίζει αυτήν τη θέση. 
Τέλος, προκειμένου να διασφαλιστεί η χρηματοπιστωτική σταθερότητα και η ρευστότητα της οικονομίας, το πρόγραμμα προβλέπει την ενίσχυση της κεφαλαιακής θέσης και της ευρωστίας των τραπεζών, ώστε να αντιμετωπιστούν οι συνέπειες της αναδιάρθρωσης του δημόσιου χρέους και της παρατεταμένης ύφεσης. Αυτό θα γίνει με τρόπο που προάγει το δημόσιο συμφέρον και σέβεται την επιχειρηματική αυτονομία των τραπεζών. Η εφαρμογή αυτής της στρατηγικής θα συμβάλει ουσιαστικά στην αύξηση της πιστωτικής επέκτασης και της ρευστότητας της οικονομίας. Επομένως θα συμβάλει στη στήριξη της οικονομικής δραστηριότητας. 
Όσο για άλλα ειδικότερα θέματα πολιτικής και τη διαδικασία αναδιάρθρωσης του χρέους που διακρατούν ιδιώτες πιστωτές, οι τοποθετήσεις των Υπουργών δεσμεύουν την Κυβέρνηση.
Κυρίες και κύριοι Βουλευτές, άκουσα με μεγάλη προσοχή την κριτική που ασκείται από πολλές πλευρές. Ρεαλιστικές εναλλακτικές λύσεις δεν άκουσα. Δυστυχώς η μόνη πραγματική εναλλακτική λύση στη σημερινή συμφωνία είναι μία καταστροφική χρεοκοπία. Το κοινωνικό κόστος που συνεπάγεται αυτό το πρόγραμμα είναι περιορισμένο σε σύγκριση με την οικονομική και κοινωνική καταστροφή που θα ακολουθούσε, αν δεν το υιοθετούσαμε. 
Μία άτακτη χρεοκοπία θα έριχνε τη χώρα μας σε μία καταστροφική περιπέτεια, προκαλώντας ανεξέλεγκτο οικονομικό χάος και κοινωνική έκρηξη. Οι αποταμιεύσεις των πολιτών θα κινδύνευαν. Το κράτος θα αδυνατούσε να πληρώσει μισθούς και συντάξεις και να καλύψει στοιχειώδεις λειτουργίες, όπως τα νοσοκομεία και τα σχολεία, αφού έχουμε ακόμα πρωτογενές έλλειμμα πάνω από 5 δισεκατομμύρια ευρώ. Δεν θα μπορούσαμε να εισάγουμε βασικά αγαθά, αφού η χώρα συνολικά θα έχανε κάθε πρόσβαση σε δανεισμό και η ρευστότητα θα συρρικνωνόταν. Επιχειρήσεις θα έκλειναν μαζικά, αδυνατώντας να αντλήσουν τη χρηματοδότηση. Η ανεργία η οποία είναι ήδη απαράδεκτα υψηλή, θα αυξανόταν ακόμα περισσότερο. Η χώρα θα παρασυρόταν σε μία μακρά δίνη ύφεσης, αστάθειας, ανεργίας και παρατεταμένης εξαθλίωσης.
Αυτές οι εξελίξεις θα οδηγούσαν αργά ή γρήγορα στην έξοδο από το ευρώ. Από χώρα του πυρήνα της Ευρωζώνης, η Ελλάδα θα καταντούσε χώρα αδύναμη στο περιθώριο της Ευρώπης. Αυτή θα ήταν η μοίρα της χώρας, εάν δεν υπογράψουμε τη δανειακή συμφωνία και οδηγηθούμε σε άτακτη, ασύντακτη χρεοκοπία. Αυτή είναι η ωμή πραγματικότητα και η υπόμνηση δεν αποτελεί εκβιασμό, κυρίες και κύριοι Βουλευτές, αλλά υποχρέωση ευθύνης όλων μας απέναντι στον ελληνικό λαό που πρέπει να γνωρίζει ποιες είναι οι επιλογές και ποιες είναι οι συνέπειές τους.
Κυρίες και κύριοι Βουλευτές, αναφέρθηκα αναλυτικά στους βασικούς ενδιάμεσους στόχους του προγράμματος και στις προβλεπόμενες πολιτικές και μεταρρυθμίσεις για την επίτευξή τους για δύο λόγος. Πρώτον, για να γίνει καλύτερα κατανοητό ότι το πρόγραμμα επιδιώκει με έναν πλήρη και συνεκτικό τρόπο την αντιμετώπιση των τριών βασικών προβλημάτων της ελληνικής οικονομίας και, δεύτερον, για να υπογραμμίσω ότι οι πολιτικές και οι μεταρρυθμίσεις που θα εφαρμοστούν, ουσιαστικά αποβλέπουν μέσα από την επίτευξη των ενδιάμεσων στόχων στην επίτευξη του κύριου και ουσιαστικού σκοπού όλων μας, δηλαδή την ανόρθωση και ανάπτυξη της ελληνικής οικονομίας. 
Αντίθετα απ’ ό,τι ορισμένοι θεωρούν, το νέο πρόγραμμα της Ελλάδας έχει ως κύριο σκοπό να κάνουμε την οικονομία μας πιο παραγωγική και ανταγωνιστική, να την χτίσουμε σε στέρεες βάσεις για να επιτύχουμε υψηλή και βιώσιμη ανάπτυξη. Με την εφαρμογή του νέου προγράμματος, τη χρηματοδοτική στήριξη και την αναδιάρθρωση του χρέους που τη συνοδεύουν, θα περιοριστεί η αβεβαιότητα και θα αυξηθεί η εμπιστοσύνη στις προοπτικές της ελληνικής οικονομίας κι αυτό θα έχει ως αποτέλεσμα την ενίσχυση της επενδυτικής δραστηριότητας και την ταχύτερη ανάκαμψη της οικονομίας.
Η πλήρης, έγκαιρη και αποτελεσματική εφαρμογή του προγράμματος δεν θα είναι όμως, εύκολη. Θα απαιτήσει συντονισμένες προσπάθειες και σωστή διαχείριση. Βραχυπρόθεσμα η εφαρμογή του προγράμματος θα έχει επιπτώσεις στην οικονομική δραστηριότητα και το διαθέσιμο εισόδημα. Έχουμε απόλυτα επίγνωση ότι το οικονομικό αυτό πρόγραμμα συνεπάγεται βραχυπρόθεσμα θυσίες για τον ελληνικό λαό, ο οποίος έχει ήδη δοκιμαστεί σκληρά. 
Είναι ένα πρόγραμμα που αποτυπώνει τις ακραίες συνθήκες ανάγκης, στις οποίες βρίσκεται η ελληνική οικονομία, ένα πρόγραμμα το οποίο καμμία κυβέρνηση δεν θα υιοθετούσε υπό κανονικές συνθήκες. Είναι σημαντικό το βραχυπρόθεσμο κόστος του προγράμματος, ιδίως το μέτρο που επιβαρύνει τους οικονομικά ασθενέστερους. Προβλέπονται από στο πρόγραμμα μέτρα και θα ληφθούν και άλλα αν χρειαστεί, για να προφυλαχθούν περισσότερο όσοι πλήττονται από την κρίση. 
Όμως, η εφαρμογή του προγράμματος αναμένεται ότι μεσοπρόθεσμα και πιθανότατα στη διάρκεια του 2013 θα οδηγήσει στην ανάκαμψη της οικονομίας και στην ανάπτυξή της με ρυθμούς της τάξεως του 2% έως 3% το 2014 και το 2015. Βεβαίως οι προβλέψεις για το μέλλον πάντα περιλαμβάνονται από βαθμό αβεβαιότητας. Ωστόσο οι διαθέσιμες εκτιμήσεις στηρίζουν την προοπτική εξόδου από την κρίση μέσα στα επόμενα δύο χρόνια. 
Κυρίες και κύριοι Βουλευτές, δεν πρέπει να χάσουμε αυτήν την ευκαιρία να κάνουμε την οικονομία μας πιο παραγωγική, πιο ανταγωνιστική. Για να διασώσουμε όσα κατακτήσαμε, πρέπει να αλλάξουμε όσα κάναμε λάθος. Πρέπει να εξυγιάνουμε το κράτος και να χτίσουμε την οικονομία μας σε στέρεες βάσεις για να επιτύχουμε υψηλή και βιώσιμη ανάπτυξη. 
Θα είναι μία τεράστια αδικία της ιστορίας, η χώρα από την οποία ξεκίνησε ο ευρωπαϊκός πολιτισμός, που βίωσε έναν εμφύλιο και μία δικτατορία, αλλά πρόκοψε, έφτιαξε την ευημερία της, οικοδόμησε μία δημοκρατία, θεσμούς και αξίες, να φτάσει στην πτώχευση και να βρεθεί από ένα ακόμα λάθος σε εθνική απομόνωση και εθνική απόγνωση. 
Κυρίες και κύριοι Βουλευτές, γνωρίζω ότι για πολλούς από εσάς η σημερινή ψηφοφορία απαιτεί μία εξαιρετικά δύσκολη επιλογή και ίσως συνιστά μία δοκιμασία πολιτική, ενδεχομένως ηθική. Σε κανέναν δεν αρέσει να αποφασίζει για μέτρα που βραχυπρόθεσμα συνεπάγονται θυσίες για τους πολίτες. Όμως, σήμερα καλούμαστε όλοι να λάβουμε μία απόφαση καθοριστικής σημασίας για το μέλλον της χώρας και να επιβεβαιώσουμε τη μεγάλη υπέρβαση που έκαναν πριν από τρεις μήνες οι πολιτικοί Αρχηγοί, στηρίζοντας την κυβέρνηση συνεργασίας. Από εσάς, από τη δική σας ψήφο εξαρτάται αν η χώρα θα παραμείνει στο ευρώ ή αν θα οδηγηθεί σε άτακτη χρεοκοπία. 
Ψηφίζοντας το οικονομικό πρόγραμμα και ανοίγοντας το δρόμο για τη δανειακή σύμβαση, βάζετε τις νέες βάσεις για την εξυγίανση και για την ανάκαμψη της οικονομίας. Έτσι, υπηρετείτε με τον καλύτερο τρόπο τα συμφέροντα των πολιτών, ακόμα και εκείνων που σήμερα σας ζητούν να μην ψηφίσετε, γιατί ο άλλος δρόμος συνεπάγεται και γι’ αυτούς απείρως μεγαλύτερες θυσίες. 
Με αυτόν τον τρόπο διασφαλίζουμε το μέλλον της πατρίδος μας και των παιδιών μας. Δεν αφήνουμε να πάνε χαμένες οι θυσίες που έχουν γίνει τα τελευταία δύο χρόνια. Γνωρίζουμε όλοι ότι κρινόμαστε από την ιστορία. Και αν δεν καταφέρουμε να κρατήσουμε τη χώρα όρθια, η ιστορία δεν θα μας το συγχωρήσει. 
Είμαι βέβαιος ότι γνωρίζετε καλύτερα από οποιονδήποτε άλλον ποιο είναι το πατριωτικό σας καθήκον και θα το πράξετε με την ίδια αποφασιστικότητα και ευθύνη που έχετε επιδείξει. 
Σας ευχαριστώ. 
(Χειροκροτήματα)","ΛΟΥΚΑΣ ΠΑΠΑΔΗΜΟΣ",398
"20798"," Κυρίες και κύριοι συνάδελφοι, κηρύσσεται περαιωμένη η συζήτηση επί του σχεδίου νόμου του Υπουργείου Οικονομικών: «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας».
Ως γνωστόν, έχει υποβληθεί αίτηση ονομαστικής ψηφοφορίας από Βουλευτές του Κομμουνιστικού Κόμματος Ελλάδας επί της αρχής και επί των άρθρων του νομοσχεδίου, της οποίας το κείμενο έχει ως εξής:
(Να μπει το κείμενο της σελ.447α)
Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Η κ. Αλεξάνδρα Παπαρήγα. Παρούσα. 
Ο κ. Ιωάννης Γκιόκας. Παρών. 
Ο κ. Ιωάννης Ζιώγας. Παρών. 
Ο κ. Θεόδωρος Ιγνατιάδης. Παρών.
Ο κ. Κωνσταντίνος Καζάκος. Παρών. 
Η κ. Σοφία Καλαντίδου. Παρούσα. 
Η κ. Λιάνα Κανέλλη. Απούσα. 
Ο κ. Νικόλαος Καραθανασόπουλος. Παρών. 
Η κ. Διαμάντω Μανωλάκου. Παρούσα. 
Ο κ. Γεώργιος Μαρίνος. Παρών. 
Ο κ. Γεώργιος Μαυρίκος. Παρών. 
Ο κ. Νικόλαος Μωραΐτης. Παρών.
Ο κ. Απόστολος Νάνος. Παρών.
Η κ. Βέρα Νικολαΐδου. Παρούσα. 
Ο κ. Νικόλαος Παπακωνσταντίνου. Παρών.
Ο κ. Αθανάσιος Παφίλης. Παρών.
Ο κ. Ιωάννης Πρωτούλης. Παρών.
Ο κ. Σταύρος Σκοπελίτης. Παρών.
Ο κ. Αντώνης Σκυλλάκος. Παρών.
Ο κ. Σπυρίδων Χαλβατζής. Παρών.
Ο κ. Χαράλαμπος Χαραλάμπους. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του Κομμουνιστικού Κόμματος Ελλάδας.
Συνεπώς διακόπτουμε τη συνεδρίαση για δέκα λεπτά (10΄), σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20799"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Η ονομαστική ψηφοφορία επί της αρχής και επί των άρθρων του σχεδίου νόμου του Υπουργείου Οικονομικών: «’Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» θα διεξαχθεί ταυτοχρόνως και με χωριστούς καταλόγους και ψηφολέκτες. 
Καλούνται επί του καταλόγου και επί της αρχής οι Βουλευτές κύριοι Ιωάννης Βλατής από το ΠΑΣΟΚ και Γρηγόριος Αποστολάκος από τη Νέα Δημοκρατία. 
Παρακαλούνται να προσέλθουν ως ψηφολέκτες για το άρθρο 1 η κ. Μαρία Θεοχάρη από το ΠΑΣΟΚ και ο κ. Κωνσταντίνος Τσιάρας από τη Νέα Δημοκρατία, για το άρθρο 2 η κ. Νάντια Γιαννακοπούλου από το ΠΑΣΟΚ και ο κ. Νικόλαος Παναγιωτόπουλος από τη Νέα Δημοκρατία, για το άρθρο 3 ο κ. Δημήτριος Παπουτσής από το ΠΑΣΟΚ και ο κ. Δημήτριος Τσουμάνης από τη Νέα Δημοκρατία, για το άρθρο 4 η κ. Βασιλική Τσόνογλου-Βυλλιώτη από το ΠΑΣΟΚ και ο κ. Νικόλαος Καντερές από τη Νέα Δημοκρατία.
Ο κ. Τσιάρας έχει ένα πρόβλημα, έχασε τον πατέρα του χθες. Τα πιο θερμά μας συλλυπητήρια. Καταλαβαίνω ότι η ψυχολογική του κατάσταση δεν είναι η καλύτερη αυτήν τη στιγμή, γι’ αυτό θα παρακαλούσα τον κ. Μιχάλη Χαλκίδη από τη Νέα Δημοκρατία αντί του κ. Τσιάρα, που αρχικά εκφωνήθηκε, να είναι ως ψηφολέκτης στο άρθρο 1 μαζί με την κα Θεοχάρη. 
(Θόρυβος στην Αίθουσα)
Κύριε Παφίλη, κύριε Κεγκέρογλου σας παρακαλώ να ολοκληρώσω στην εκφώνηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20800"," Όταν απειλούνται οι οικογένειες μας πρέπει να διαμαρτυρηθούμε με κάποιον τρόπο!","ΒΑΣΙΛΕΙΟΣ ΚΕΓΚΕΡΟΓΛΟΥ",217
"20801"," Γι’ αυτό αναφέρθηκα νωρίτερα και στις καταστροφές που έχουν γίνει και σε γραφεία των συναδέλφων","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20802"," Εμένα να με βρουν και να με λιντσάρουν, την οικογένειά μου όχι.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"20803"," Σας κατανοώ αλλά κάντε σας παρακαλώ λίγη ησυχία να ολοκληρώσω την εκφώνηση των διαδικασιών. 
Οι αποδεχόμενοι την αρχή και τα άρθρα του νομοσχεδίου λέγουν «ΝΑΙ».
Οι μη αποδεχόμενοι την αρχή και τα άρθρα του νομοσχεδίου λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Σας ενημερώνω ότι έχουν έλθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70 Α' του Κανονισμού της Βουλής, με τις οποίες γνωστοποιούν την ψήφο τους επί της αρχής και επί των άρθρων του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία και θα ακολουθήσει.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Κατά τη διάρκεια της ψηφοφορίας την Προεδρική Έδρα καταλαμβάνει ο Α’ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20804"," Υπάρχει συνάδελφος, ο οποίος δεν άκουσε το όνομά του; Κανείς.
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά. 
(Οι προαναφερθείσες επιστολές έχουν ως εξής: 
(να μπουν οι σελίδες 453-454)
 (Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"20805"," Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20806"," Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 278 Βουλευτές.
Υπέρ της αρχής του νομοσχεδίου, δηλαδή «ΝΑΙ», ψήφισαν 199 Βουλευτές.
Κατά της αρχής του νομοσχεδίου, δηλαδή «ΟΧΙ», ψήφισαν 74 Βουλευτές.
«ΠΑΡΩΝ» ψήφισαν 5 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20807","                «ΝΑΙ» 199
……”…….”………:                 «ΟΧΙ»  74
……”…….”………: «ΠΑΡΟΝΤΩΝ»     5","ΓΕΝΙΚΟ ΣΥΝΟΛΟ",NA
"20808","                278
O","ΣΥΝΟΛΟ ΨΗΦΙΣΑΝΤΩΝ",NA
"20809"," Συνεπώς το νομοσχέδιο του Υπουργείου Οικονομικών: «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» έγινε δεκτό επί της αρχής κατά πλειοψηφία, ευρύτατη πλειοψηφία.
Επίσης έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας επί των άρθρων.
Επί του άρθρου 1:
«ΝΑΙ» ψήφισαν 190 Βουλευτές.
«ΟΧΙ» ψήφισαν 83 Βουλευτές.
«ΠΑΡΩΝ» ψήφισαν 5 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20810","                «ΝΑΙ»  190
……”…….”………:                 «ΟΧΙ»   83
……”…….”………: «ΠΑΡΟΝΤΩΝ»      5","ΓΕΝΙΚΟ ΣΥΝΟΛΟ",NA
"20811","                 278
O","ΣΥΝΟΛΟ ΨΗΦΙΣΑΝΤΩΝ",NA
"20812"," Συνεπώς το άρθρο 1 έγινε δεκτό κατά πλειοψηφία, ευρύτατη πλειοψηφία.
Επί του άρθρου 2:
«ΝΑΙ» ψήφισαν 201 Βουλευτές.
«ΟΧΙ» ψήφισαν 74 Βουλευτές.
«ΠΑΡΩΝ» ψήφισαν 3 Βουλευτές σύμφωνα με το παρακάτω πρωτόκολλο ονομαστικής ψηφοφορίας:
","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20813","                «ΝΑΙ»  201
……”…….”………:                 «ΟΧΙ»   74
……”…….”………: «ΠΑΡΟΝΤΩΝ»      3","ΓΕΝΙΚΟ ΣΥΝΟΛΟ",NA
"20814","                 278
O","ΣΥΝΟΛΟ ΨΗΦΙΣΑΝΤΩΝ",NA
"20815"," Συνεπώς το άρθρο 2 έγινε δεκτό κατά πλειοψηφία.
Επί του άρθρου 3:
«ΝΑΙ» ψήφισαν 201 Βουλευτές.
 «ΟΧΙ» ψήφισαν 74 Βουλευτές.
«ΠΑΡΩΝ» ψήφισαν 3 Βουλευτές σύμφωνα με το παρακάτω πρωτόκολλο ονομαστικής ψηφοφορίας:
","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20816","                «ΝΑΙ»  201
……”…….”………:                 «ΟΧΙ»   74
……”…….”………: «ΠΑΡΟΝΤΩΝ»      3","ΓΕΝΙΚΟ ΣΥΝΟΛΟ",NA
"20817","                 278
O","ΣΥΝΟΛΟ ΨΗΦΙΣΑΝΤΩΝ",NA
"20818"," Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Επί του άρθρου 4:
«ΝΑΙ» ψήφισαν 202 Βουλευτές.
«ΟΧΙ» ψήφισαν 74 Βουλευτές.
«ΠΑΡΩΝ» ψήφισαν 2 Βουλευτές σύμφωνα με το παρακάτω πρωτόκολλο ονομαστικής ψηφοφορίας:
","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20819","                «ΝΑΙ»  202
……”…….”………:                 «ΟΧΙ»   74
……”…….”………: «ΠΑΡΟΝΤΩΝ»      2","ΓΕΝΙΚΟ ΣΥΝΟΛΟ",NA
"20820","                 278
O","ΣΥΝΟΛΟ ΨΗΦΙΣΑΝΤΩΝ",NA
"20821"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"20822"," Το ακροτελεύτιο άρθρο του νομοσχεδίου έγινε δεκτό κατά πλειοψηφία.
Συνεπώς το νομοσχέδιο του Υπουργείου Οικονομικών «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» έγινε δεκτό επί της αρχής και επί των άρθρων κατά πλειοψηφία.
Ερωτάται το Σώμα: Γίνεται δεκτό το νομοσχέδιο και στο σύνολο;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20823"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"20824"," Συνεπώς το νομοσχέδιο του Υπουργείου Οικονομικών «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» έγινε δεκτό, σε μόνη συζήτηση, κατ’ αρχήν, κατ’ άρθρο και στο σύνολο κατά πλειοψηφία και έχει ως εξής:
(Να καταχωρισθεί το κείμενο του νομοσχεδίου σελ. 459α))","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20825"," Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο του παραπάνω νομοσχεδίου.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20826"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"20827"," Το Σώμα παρέσχε τη ζητηθείσα εξουσιοδότηση.
Έχω την τιμή να ανακοινώσω στο Σώμα ότι ο Πρόεδρος του Πανελληνίου Σοσιαλιστικού Κινήματος και Πρόεδρος της Κοινοβουλευτικής Ομάδας του ΠΑΣΟΚ, κ. Γιώργος Παπανδρέου, αποστέλλει προς εμένα, δηλαδή προς τον Πρόεδρο της Βουλής των Ελλήνων την εξής επιστολή:
«Κύριε Πρόεδρε, σας ενημερώνω ότι οι Βουλευτές:
Σπύρος Κουβέλης, Α’ Αθηνών, Άννα Βαγενά, Α’ Αθηνών, Λούκα Κατσέλη, Β’ Αθηνών, Μαριλίζα Ξενογιαννακοπούλου, Β’ Αθηνών, Βάσω Παπανδρέου Β’ Αθηνών, Λάμπρος Μίχος, Β’ Αθηνών, Μαρία Κυριακοπούλου, Αχαΐας, Ανδρέας Τριανταφυλλόπουλος, Αχαΐας, Βασίλης Τόγιας, Βοιωτίας, Γεώργιος Κασσάρας, Δωδεκανήσων, Χάρης Καστανίδης, Α’ Θεσσαλονίκης, Κυριακή Τεκτονίδου, Α’ Θεσσαλονίκης, Χρήστος Κατσούρας, Θεσπρωτίας, Γιάννης Μιχελογιαννάκης, Ηρακλείου, Θεόδωρος Παραστατίδης, Κιλκίς, Αλέξανδρος Αθανασιάδης, Κοζάνης, Γεώργιος Παπαμανώλης, Κυκλάδων, Οδυσσέας Βουδούρης, Μεσσηνίας, Μαντατζή Τσετίν, Ξάνθης, Ηλίας Θεοδωρίδης, Πέλλης, Γιάννης Αμοιρίδης, Πιερίας, Χρήστος Μαγκούφης, Τρικάλων, δεν περιλαμβάνονται από σήμερα στην Κοινοβουλευτική Ομάδα του Πανελλήνιου Σοσιαλιστικού Κινήματος».
Η επιστολή θα καταχωρισθεί στα Πρακτικά.
(Η προαναφερθείσα επιστολή καταχωρίζεται στα Πρακτικά και έχει ως εξής:
(να μπουν οι σελίδες 462-463)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20828"," Επίσης, με επιστολή του προς τον Πρόεδρο της Βουλής, δηλαδή προς εμένα ο Πρόεδρος του ΛΑΟΣ και Πρόεδρος της Κοινοβουλευτικής Ομάδας του ΛΑΟΣ, κ. Γεώργιος Καρατζαφέρης, γνωστοποιεί τα κάτωθι:
«Κύριε Πρόεδρε, με την παρούσα στα γνωρίζω ότι οι Βουλευτές κ.κ. Βορίδης Μαυρουδής και Γεωργιάδης Σπυρίδων-Άδωνις, τίθενται εκτός της Κοινοβουλευτικής Ομάδας του Λαϊκού Ορθόδοξου Συναγερμού».
Η επιστολή θα καταχωρισθεί στα Πρακτικά.
(Η προαναφερθείσα επιστολή καταχωρίζεται στα Πρακτικά και έχει ως εξής:
(να μπει η σελ.465)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20829"," Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"20830"," Μάλιστα, μάλιστα. 
Με τη συναίνεση του Σώματος και ώρα 1:22΄ λύεται η συνεδρίαση για σήμερα Δευτέρα 13 Φεβρουαρίου 2012 και ώρα 18:00’ με αντικείμενο εργασιών του σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμ. 18/27-1-2012 επερώτησης του Βουλευτή της Νέας Δημοκρατίας κ. Σπυρίδωνος Γαληνού προς τον Υπουργό Προστασίας του Πολίτη, σχετικά με τη διατήρηση κλιμακίων πυροσβεστικής στη Λέσβο. 
Ο","ΟΛΟΙ ΟΙ ΒΟΥΛΕΥΤΕΣ",NA
