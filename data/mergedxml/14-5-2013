"","Content","name","ParlmemberID"
"29675","Date","14-5-2013",NA
"29676"," Σύμφωνα με την από 28 Απριλίου 2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΟΕ΄ συνεδριάσεώς του, της Κυριακής 28 Απριλίου 2013, σε ό,τι αφορά την ψήφιση στο σύνολό των σχεδίων νόμων: 1) «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών». 
2) «Επείγοντα μέτρα εφαρμογής των νόμων 4046/2012, 4093/2012 και 4127/2013». 
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Λίτσα Αμμανατίδου-Πασχαλίδου, Βουλευτή Β’ Θεσσαλονίκης, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Β΄ Αθηνών κ. ΕΥΣΤΑΘΙΟΣ (ΣΤΑΘΗΣ) ΠΑΝΑΓΟΥΛΗΣ κατέθεσε αναφορά με την οποία ο Κοινωνικός Συνεταιρισμός Γυναικών Κατερίνης «Μούσες Πιερίων» παραθέτουν τα προβλήματα που αντιμετωπίζει ο συνεταιρισμός, λόγω έλλειψης χρηματοδότησης από το ΕΣΠΑ.
2) Ο Βουλευτής Ιωαννίνων κ. ΧΡΗΣΤΟΣ ΜΑΝΤΑΣ κατέθεσε αναφορά με την οποία ο Σύνδεσμος Γεωπόνων Νομού Ιωαννίνων επισημαίνει τις αρνητικές συνέπειες που θα έχει η εφαρμογή του νέου οργανογράμματος του Υπουργείου Αγροτικής Ανάπτυξης και Τροφίμων στην ευρύτερη περιοχή της Ηπείρου.
3) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία ο Δήμος Ζαγορίου Νομού Ιωαννίνων αιτείται την άμεση έναρξη διαπραγματεύσεων με τη γερμανική κυβέρνηση για τις οφειλές της Γερμανίας προς την Ελλάδα.
4) Ο Βουλευτής Ιωαννίνων κ. ΧΡΗΣΤΟΣ ΜΑΝΤΑΣ κατέθεσε αναφορά με την οποία το Γραφείο Πολιτικής Προστασίας του Δήμου Ιωαννίνων αιτείται την άμεση χρηματοδότηση για την αποκατάσταση των συνεπειών από τα κατολισθητικά και πλημμυρικά φαινόμενα που έπληξαν περιοχές του δήμου.
5) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία αιτείται να ενημερωθεί σχετικά με την πρόοδο των εργασιών και τα αποτελέσματα των εκθέσεων επιθεώρησης-ελέγχου στο Δήμο Άνω Λιοσίων Αττικής.
6) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία το Δημοτικό Γηροκομείο Χανίων αιτείται την προώθηση νομοθετικής ρύθμισης για τη χορήγηση μέσων ατομικής προστασίας στους υπαλλήλους του.
7) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία τα Επιμελητήρια Αρκαδίας, Αχαΐας, Ευβοίας, Ηλείας, Λακωνίας και Μεσσηνίας αιτούνται την επίλυση θέματος αναφορικά με την αδυναμία εξυπηρέτησης των δανείων των επιχειρήσεων σε πυρόπληκτους νομούς, λόγω οικονομικής κρίσης.
8) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία o Δήμαρχος Κιλελέρ της Περιφέρειας Θεσσαλίας αιτείται την απόσυρση της διάταξης που αφορά την έκδοση τοπογραφικού σχεδιαγράμματος από μηχανικό για τα μεταβιβαζόμενα αδόμητα αγροτεμάχια.
9) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία εκπρόσωποι και φορείς γεωτεχνικών επαγγελμάτων αιτούνται την επίλυση θέματος, σχετικά με την επιχειρούμενη νομοθέτηση της αντικατάστασης του γεωτεχνικού επιστήμονα από φυσικά πρόσωπα που δεν κατέχουν ανάλογο τίτλο σπουδών.
10) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο κ. Δημήτριος Χατζηδημητριάδης αιτείται ενημέρωσης, σχετικά με την καθυστέρηση υπολογισμού των ενσήμων του από το Ταμείο Ασφάλισης Υπαλλήλων Συνεταιριστικών Οργανώσεων.
11) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία η Ένωση Συλλόγων Γονέων και Κηδεμόνων των Σχολείων του Δήμου Καβάλας επισημαίνει την ανάγκη επαναλειτουργίας του Πειραματικού Γυμνασίου στην πόλη της Καβάλας.
12) Η Βουλευτής Μαγνησίας κ. ΖΩΗ (ΖΕΤΤΑ) ΜΑΚΡΗ - ΘΕΟΦΙΛΟΥ κατέθεσε αναφορά με την οποία ο Αντιδήμαρχος Κοινωνικής Προστασίας, Παιδείας και Πολιτισμού του Δήμου Βόλου αιτείται την υιοθέτηση τροπολογίας σχετικά με την άρση του αποκλεισμού των δικαιούχων επιδόματος βαριάς αναπηρίας λόγω χρεών προς ασφαλιστικούς φορείς. 
13) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο κ. Αστέριος Αντωνίου αιτείται την επίλυση θέματός του που αφορά την πληρωμή του από το Ταμείο Ασφάλισης Υπαλλήλων Συνεταιριστικών Οργανώσεων.
14) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε αναφορά με την οποία o Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών αιτείται ενημέρωσης, σχετικά με τη συνέχιση της λειτουργίας των κέντρων δημιουργικής απασχόλησης παιδιών.
15) Ο Βουλευτής Αρκαδίας κ. ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ κατέθεσε αναφορά με την οποία το Σωματείο Εργαζομένων Ταχυδρομικών Νομού Αρκαδίας εκφράζει την αντίθεσή του σε ενδεχόμενη κατάργηση της Περιφερειακής Διεύθυνσης Πελοποννήσου των ΕΛΤΑ και τη συγχώνευσή της με την αντίστοιχη της δυτικής ελλάδος με νέα έδρα την Πάτρα.
16) Ο Βουλευτής Αρκαδίας κ. ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ κατέθεσε αναφορά με την οποία το Επιμελητήριο Αρκαδίας αιτείται την υιοθέτηση λύσεων για τη ρύθμιση των δανείων που είχαν λάβει επαγγελματίες και επιχειρήσεις που είναι εγκατεστημένοι σε νομούς που επλήγησαν από πυρκαγιές το 2007.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος της ανώνυμης εταιρείας «Διαχείριση Βιομηχανικής Περιοχής Κιλκίς Α.Ε.» αιτείται την απόσυρση των διατάξεων που θα επιβάλλουν τη επιστροφή των επιδοτήσεων τις οποίες έλαβαν πριν είκοσι χρόνια οι επιχειρήσεις.
18) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Περιφερειακή Ένωση Δήμων Κρήτης αιτείται την επιτάχυνση της διαδικασίας μεταφοράς υπαλλήλων της Περιφερειακής Ένωσης Κρήτης σε δήμους-μέλη της Περιφερειακής Ένωσης Δήμων.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επιμελητήριο Κυκλάδων επισημαίνει την ανάγκη πρόβλεψης πλοίου ασφαλείας για τη διασφάλιση του νησιωτικού χώρου από φαινόμενα αποκλεισμού κατά τη διάρκεια απεργιακών κινητοποιήσεων.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Νικόλαος Δράκος παραθέτει τις απόψεις του αναφορικά με τον τρόπο αντιμετώπιης της ύφεσης της οικονομίας.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Φλωράς επισημαίνει το γεγονός ότι οι τράπεζες μπορούν να βοηθήσουν στην εξεύρεση των Ελλήνων που κρύβονται στις offshore εταιρείες με έδρα τις Παρθένους νήσους.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεράσιμος Σιάσος αιτείται την επίλυση θέματος που αφορά το εργασιακό καθεστώς εργαζομένων στην εταιρεία «ΚΤΗΜΑΤΟΛΟΓΙΟ Α.Ε.».
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η επιτροπή μακεδονικού αγώνα παραθέτει τις απόψεις της για το μακεδονικό ζήτημα.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία προτείνει τη βελτίωση των ρυθμίσεων που αφορούν τα άτομα με αναπηρία για την ένταξη τους στο πρόγραμμα διευκόλυνσης δανειοληπτών.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Συλλόγων Διδακτικού και Ερευνητικού Προσωπικού εκφράζει τη διαμαρτυρία της για τα φαινόμενα βίας στο ΤΕΙ Πάτρας.
26) Οι Βουλευτές Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία οι εργαζόμενοι του Πανεπιστημιακού Νοσοκομείου Πάτρας καταγγέλλουν τη μη εφαρμογή, εκ μέρους της διοίκησης του νοσοκομείου, της απόφασης του Μονομελούς Πρωτοδικείου Πάτρας για την άμεση επαναπρόσληψή τους.
27) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Αθλητικός Σύλλογος Τυφλών «Ήφαιστος» αιτείται την παρέμβαση της πολιτείας για τη σταθερή χρηματοδότηση των αθλητικών σωματείων ΑΜΕΑ.
28) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Εθνική Συνομοσπονδία Ατόμων με Αναπηρία «ΕΣΑΜΕΑ» και ο Πανελλήνιος Σύλλογος Παραπληγικών επισημαίνουν την ανάγκη δίκαιης αντιμετώπισης των υποψηφίων με κινητικά προβλήματα και ποσοστό αναπηρίας 67% για την άνευ εξετάσεων εισαγωγή τους σε ΑΕΙ και ΤΕΙ.
29) Η Βουλευτής Άρτης κ. ΟΛΓΑ ΓΕΡΟΒΑΣΙΛΗ κατέθεσε αναφορά με την οποία η Πανηπειρωτική Συνομοσπονδία Ελλάδος καταγγέλλει τις διαδικασίες αποκλεισμού της υποψηφιότητας «Αθαμάνιο Πράσινο Χωριό».
30) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Δήμος Ιλίου Νομού Αττικής αιτείται την επιστροφή των καταβληθέντων ποσών ΦΠΑ και στους συνεπείς δήμους.
31) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία το Σωματείο Συνταξιούχων ΗΣΑΠ διαμαρτύρεται για τα δυσβάσταχτα οικονομικά μέτρα που τους αφορούν και αιτούνται την επίλυση θεσμικών αιτημάτων τους.
32) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Εθνική Συνομοσπονδία Ατόμων με Ειδικές Ανάγκες επισημαίνει την ανάγκη διασφάλισης, από την πολιτεία, της λειτουργίας του Εθνικού Κέντρου Αποκατάστασης της χώρας.
33) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία η Πανελλήνια Συντονιστική Επιτροπή Δικαιούχων του Οργανισμού Εργατικής Κατοικίας αιτείται την υιοθέτηση προτάσεών της σχετικά με την καθολική μεταβίβαση των αρμοδιοτήτων και της περιουσίας του ΟΕΚ στον ΟΑΕΔ.
34) Οι Βουλευτές Δωδεκανήσου κ. ΔΗΜΗΤΡΗΣ ΓΑΚΗΣ και Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ κατέθεσαν αναφορά με την οποία η Ένωση Αστυνομικών Υπαλλήλων Βόρειας Δωδεκανήσου αιτείται την επίλυση θέματος που αφορά την ενίσχυση σε προσωπικό των υπηρεσιών ελέγχου διαβατηρίων του κρατικού αερολιμένα Κω «Ιπποκράτης» και του λιμένα της Κω.
35) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ και κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία η Πανελλήνια Ομοσπονδία Σωματείων Ταχυδρομικών αιτείται την υιοθέτηση βιώσιμων λύσεων για τη λειτουργία των ΕΛΤΑ.
36) Ο Βουλευτής Αιτωλοακαρνανίας κ. ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ κατέθεσε αναφορά με την οποία ο Δήμαρχος Ιεράς Πόλεως Μεσολογγίου αιτείται την επίλυση θέματος που αφορά το τμήμα της Κλόκοβας, το οποίο δεν συμπεριλαμβάνεται στο φυσικό αντικείμενο του έργου της επανεκκίνησης της Ιόνιας Οδού.
37) Ο Βουλευτής Ρεθύμνης κ. ΑΝΔΡΕΑΣ ΞΑΝΘΟΣ κατέθεσε αναφορά με την οποία η αντιπεριφερειάρχης και τοπικοί φορείς του Ρεθύμνου αιτούνται την επίλυση θέματος που αφορά την ακραία υποχρηματοδότηση του Κέντρου Πρόληψης και Εξαρτήσεων Ρεθύμνου.
38) Ο Βουλευτής Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ κατέθεσε αναφορά με την οποία το Σωματείο Εργαζομένων Ταχυδρομικών Νομού Αρκαδίας εκφράζει την αντίθεσή του στην κατάργηση της Περιφερειακής Διεύθυνσης Πελοποννήσου των ΕΛΤΑ και τη συγχώνευσή της με αυτή της δυτικής Ελλάδας, με έδρα την Πάτρα.
39) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία το Βιοτεχνικό Επιμελητήριο Αθήνας αιτείται την υιοθέτηση προτάσεών του σχετικά με τη ρύθμιση οφειλών προς το δημόσιο και τα ασφαλιστικά ταμεία.
40) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Δήμαρχος Βιάννου Νομού Ηρακλείου αιτείται την ολοκλήρωση της διαδικασίας επαναλειτουργίας του Ειρηνοδικείου Βιάννου.
41) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Επιμελητήριο Ηρακλείου αιτείται την εξαίρεση ή την εύλογη παράταση των επαγγελματιών του κλάδου ενοικίασης αυτοκινήτων από την υποχρέωση καταβολής του κόστους ασφάλισης έως την έναρξη της θερινής τουριστικής περιόδου.
42) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων του Γυμνασίου Τεφελίου Κρήτης αιτείται τη διατήρηση και ενδυνάμωση της λειτουργίας του Γυμνασίου Τεφελίου.
43) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο κ. Νικόλαος Στάθης αιτείται την επαναπρόσληψή του ως πολιτικό προσωπικό στο εργοστάσιο αρμάτων της 304 ΠΕΒ.
44) Ο Βουλευτής Σερρών κ. ΑΡΤΕΜΙΟΣ ΜΑΤΘΑΙΟΠΟΥΛΟΣ κατέθεσε αναφορά με την οποία η Διοίκηση και οι φοιτητές των Τμημάτων Δημόσιας Υγιεινής και Επισκεπτών/Επισκεπτριών Υγείας εκφράζουν την αντίθεσή τους στη συγχώνευση των δύο ειδικοτήτων, όπως αυτή ορίζεται στο σχέδιο «Αθηνά».
45) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Δήμος Μαλεβιζίου Νομού Ηρακλείου επισημαίνει την ανάγκη ίδρυσης επαγγελματικού λυκείου στην περιοχή του Γαζίου του εν λόγω δήμου.
46) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Δήμαρχος Βιάννου Νομού Ηρακλείου αιτείται την επίλυση θέματος που αφορά την άμεση επανασύσταση του Ειρηνοδικείου Βιάννου.
47) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Ένωση Ιατρών ΕΟΠΥY αιτείται την άμεση καταβολή των οφειλομένων στους ιατρούς του ΕΟΠΥΥ.
48) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Αθλητικό Σωματείο Ατόμων με Αναπηρία «ΤΑΛΩΣ» εκφράζει τη διαμαρτυρία του για τη περικοπή της επιχορήγησης της ΕΑΟΜ-ΑΜΕΑ.
49) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η Ομοσπονδία Επαγγελματιών Βιοτεχνών και Εμπόρων Νομού Δράμας παραθέτει τις προτάσεις της για το κοινωνικοασφαλιστικό καθεστώς των υπαγόμενων και μη στην ασφάλιση του ΟΑΕΕ.
50) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Εθνική Συνομοσπονδία Ατόμων με Αναπηρία αιτείται την επίλυση διαχρονικών προβλημάτων του Εθνικού Κέντρου Αποκατάστασης και τη δημιουργία πολιτικών για τη διασφάλιση της δωρεάν πρόσβασης των ατόμων με αναπηρία σε αυτό.
51) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία ο Πανελλήνιος Σύλλογος Εργαζομένων Κέντρων Δημιουργικής Απασχόλησης αιτείται τη συνδρομή της πολιτείας για τη συνέχιση της εύρυθμης λειτουργίας των κέντρων δημιουργικής απασχόλησης παιδιών και την παροχή υψηλού επιπέδου κοινωνικών υπηρεσιών στην ελληνική οικογένεια.
52) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται την επίλυση θέματος που αφορά τη παράνομη λειτουργία είκοσι περίπου παιδικών σταθμών και κέντρων δημιουργικής απασχόλησης στο Ηράκλειο Κρήτης.
53) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία η Οργάνωση Παραγωγών Αργολίδας παραθέτει τις προτάσεις της για την επίλυση του προβλήματος του ιού «τριστέτσα» που έχει προσβάλλει την παραγωγή εσπεριδοειδών του νομού.
54) Ο Βουλευτής Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσε αναφορά με την οποία ο κ. Αναστάσιος Κουτσούκος καταγγέλλει έκνομες ενέργειες και διασπάθιση δημοσίου χρήματος στην ΑΣΠΑΙΤΕ.
55) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η Ομοσπονδία Επαγγελματιών Βιοτεχνών και Εμπόρων Νομού Δράμας επισημαίνει την άμεση ανάγκη επίλυσης φορολογικών θεμάτων του κλάδου.
56) Οι Βουλευτές, Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ και Β΄ Αθηνών κ. ΙΩΑΝΝΗΣ ΔΗΜΑΡΑΣ κατέθεσαν αναφορά με την οποία η Ομοσπονδία Επαγγελματιών Βιοτεχνών και Εμπόρων Νομού Δράμας αιτείται την επίλυση θέματος που αφορά το ασφαλιστικό καθεστώς των υπαγόμενων στην ασφάλιση ΟΑΕΕ και ιδιαίτερα το θέμα της αδυναμίας καταβολής των εισφορών των ασφαλισμένων.
57) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία η Ένωση Συνταξιούχων ΝΑΤ Περιφέρειας Θεσσαλίας «Ο Άγιος Νικόλαος» διαμαρτύρεται για τα άδικα μέτρα που ελήφθησαν τα τελευταία χρόνια και αφορούν στις μειώσεις των συντάξεων.
58) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Αντιδήμαρχος Κοινωνικής Προστασίας, Παιδείας και Πολιτισμού του Δήμου Βόλου αιτείται την επίλυση θέματος που αφορά τον αποκλεισμό των δικαιούχων επιδόματος βαριάς αναπηρίας της κοινωνικής πρόνοιας, λόγω οφειλών τους στους ασφαλιστικούς φορείς.
59) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Σωματείο Αρτοποιών Βόλου και Περιφέρειας Νομού Μαγνησίας «Η Δήμητρα» αιτείται την απόσυρση των τροποποιήσεων της αρτοποιητικής νομοθεσίας, που προωθούνται με το σχέδιο νόμου «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις».
60) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία ο Ιατρικός Σύλλογος Αθηνών αιτείται την παραίτηση ή απομάκρυνση της Υφυπουργού κ. Φ. Σκοπούλη από την πολιτική ηγεσία του Υπουργείου Υγείας, λόγω της μη διασφάλισης εμβολιασμού για ευπαθείς κοινωνικές ομάδες.
61) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών αιτείται την επίλυση θέματος που αφορά στην εύρυθμη λειτουργία των κέντρων δημιουργικής απασχόλησης παιδιών.
62) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία οι αδιόριστοι επιτυχόντες της 6Κ/2008 προκήρυξης του ΑΣΕΠ αιτούνται την άμεση απορρόφηση τους στις θέσεις που αξιοκρατικά διεκδικούν.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη έντονης αστυνόμευσης της περιοχής δυτικής Αχαΐας μετά από πολλαπλά κρούσματα ένοπλων ληστειών σε σπίτια. 
64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε πρόστιμο που επιβλήθηκε στο ραδιοφωνικό σταθμό «POP FM» της Μυτιλήνης, λόγω μετακίνησής του σε άλλη συχνότητα για να αποφύγει τις παρεμβολές από την Τουρκία.
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός της μη ιατροδικαστικής γνωμάτευσης μετά το θάνατο του μακαριστού Αρχιεπισκόπου Χριστοδούλου.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο αίτημα της ομοσπονδίας κατασκευαστών για την τακτοποίηση των αυθαιρέτων που έχουν κτισθεί έως 1-4-2013. 
67) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην επανεμφάνιση του πρώην βοηθού Υπουργού Εξωτερικών των ΗΠΑ κ. Μάθιου Μπράιζα σε διεθνές συνέδριο για την ενέργεια.
68) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη δέσμευση της Κυβέρνησης για την κατά προτεραιότητα αποκατάσταση των ζημιών της Ολυμπίας Οδού στο ύψος του Πλατάνου.
69) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε συνεδρίαση του Τοπικού Συντονιστικού Οργάνου του Δήμου Αιγιαλείας για την κήρυξη εννέα περιοχών σε κατάσταση έκτακτης ανάγκης.
70) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε παρέμβαση του κ. Ιβάν Σαββίδη για τη μη διακοπή των συντάξεων ανασφάλιστων παλιννοστούντων από την πρώην ΕΣΣΔ.
71) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε απουσία της ελληνικής σημαίας κατά τη συνάντηση μεταξύ των κ.κ. Α. Σαμαρά και Α. Γκιούλ στην Τουρκία.
72) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το οποίο αφορά σε διανομή ακατάλληλων φρούτων σε μαθητές δημοτικού σχολείου της Πάτρας. 
73) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην εχθρική στάση της χώρας μας προς τις ελάχιστες ελληνικές βιομηχανίες που τελούν ακόμη σε λειτουργία.
74) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε δηλώσεις του Γενικού Γραμματέα Αποκεντρωμένης Διοίκησης κ. Μ. Αγγέλακα για τη λειτουργία των καταστημάτων τις Κυριακές.
75) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε διαφωνία του Υφυπουργού στον Πρωθυπουργό κ. Σ. Κεδίκογλου με την Βουλευτή του ΣΥΡΙΖΑ-ΕΚΜ κ. Ζωή Κωνσταντοπούλου.
76) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αντίθεση των Δημάρχων Πατρέων, Ερυμάνθου και Δυτικής Αχαϊας για την ανάθεση σε φορέα διαχείρισης του φράγματος Πείρου-Παραπείρου, με τη μορφή ανώνυμης εταιρείας.
77) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός ότι, παρ’ ότι το δημόσιο αναμένεται να πωλήσει τα δικαιώματα των πέντε μεγάλων αυτοκινητοδρόμων, το τίμημα που θα εισπραχθεί δεν θα είναι ανάλογο.
78) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ντίνος Μπάνος εκφράζει τη διαμαρτυρία του για την αντιμετώπιση των ενστόλων από το Υπουργείο Δημόσιας Τάξης και Προστασίας του Πολίτη.
79) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Ελλήνων Φορολογουμένων εκφράζει τη διαμαρτυρία του για το θέμα της ελλιπούς ή της μη φορολόγησης των θυγατρικών πολυεθνικών εταιρειών και των εταιρειών που συνεργάζονται με αυτές στη χώρα μας.
80) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου παραθέτει τις προτάσεις της για τη ρύθμιση των μικροδανείων μέσω μιας σύγχρονης αναπτυξιακής τράπεζας ΜΜΕΕ.
81) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι Υπάλληλοι της κατηγορίας ΠΕ των υπηρεσιών του Υπουργείου Οικονομικών των κλάδων Εφοριακών, Τελωνειακών και Δημοσιονομικών του διαγωνισμού 1Γ/2008/ΑΣΕΠ αιτούνται τη δίκαιη μισθολογική αντιστοίχησή τους με τους υπαλλήλους ΠΕ του Υπουργείου Οικονομικών.
82) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε απόσπασμα της έκθεσης του Διεθνούς Νομισματικού Ταμείου και της Ευρωπαϊκής Επιτροπής (30-1-2013), όπου επισημαίνονται προβλήματα στη διαδικασία πρόσληψης ελεγκτών.
83) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος αιτείται την επίλυση θέματος που αφορά τη μεταφορά θέσης εισαγωγής φοιτητών πολύτεκνων οικογενειών.
84) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Περιφερειακή Ομοσπονδία Ατόμων με Αναπηρία Δυτικής Ελλάδας και Νοτίων Ιονίων Νήσων αιτείται την επιχορήγηση του Εθνικού Ιδρύματος Αποκατάστασης Αναπήρων Νομού Αχαϊας για την αγορά διασκευασμένου λεωφορείου.
85) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Αρτοποιών Ελλάδος αιτείται την απόσυρση διατάξεων από το υπό ψήφιση σχέδιο νόμου «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις», που αφορούν στην αρτοποιητική νομοθεσία.
86) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Αθανάσιος Τσιάτσιος παραθέτει επίσημα στοιχεία για τον αριθμό των αδιόριστων εκπαιδευτικών του ΑΣΕΠ 2008.
87) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Θεόδωρος Κανελλόπουλος εκφράζει τις απόψεις του για το θλιβερό περιστατικό που διαδραματίστηκε στη Μανωλάδα Ηλείας.
88) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Παναγιώτης Παπασταματίου, Πρόεδρος του Δ.Σ. της εταιρείας «ΕΛΕΤΑΕΝ», παραθέτει σειρά προβλημάτων που θα προκύψουν στην οικονομία και στην ανάπτυξη και επισημαίνει το κόστος ενέργειας που θα προκληθεί από την υιοθέτηση του σχεδίου νόμου για τις ανανεώσιμες πηγές ενέργειας.
89) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ατόμων με Ειδικές Ανάγκες αιτείται την υιοθέτηση πρόσθετων προστατευτικών μέτρων για τα άτομα με αναπηρία, εν όψει του σχεδίου επικαιροποίησης του μνημονίου.
90) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Συνδικάτο Εργαζομένων ΙΓΜΕ αιτείται τη συνδρομή της πολιτείας για την επίλυση θεσμικών και ασφαλιστικών αιτημάτων των εργαζομένων.
91) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Ιατρών ΕΟΠΥΥ αιτείται την άμεση εξόφληση των οφειλών στους ιατρούς.
92) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σωματείο Εργατοϋπαλλήλων και Τεχνιτών του εργοστασίου «ΙΝΤΕΡΚΕΜ ΕΛΛΑΣ» παραθέτει σειρά προβλημάτων λειτουργίας της εταιρείας και αιτείται την άμεση καταβολή των δεδουλευμένων των εργαζομένων. 
93) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Επαγγελματική-Επιστημονική Ένωση Τεχνολογικής Εκπαίδευσης Μηχανικών εκφράζει τη διαμαρτυρία της για τη διακοπή του προγράμματος αποκατάστασης των σεισμοπλήκτων στη δυτική Ελλάδα.
94) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ανησυχία της Αστυνομικής Διεύθυνσης Αχαϊας για μελλοντική εκδήλωση σοβαρής αντιπαράθεσης μεταξύ αντισυστημικών ομάδων και μελών της Χρυσής Αυγής.
95) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε σημαντικό ποσό που ζητά η εφορία από επιχειρηματία που βοήθησε οικονομικά ασθενή πάσχοντα από λευχαιμία.
96) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας τι οποίο αναφέρεται στο ποσό των 10,6 δισ. ευρώ που οφείλουν Έλληνες ολιγάρχες στις τράπεζες.
97) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε πιθανές παρεμβάσεις με χορηγίες ΜΜΕ.
98) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αποκατάσταση της διέλευσης στην περιοχή Ριγάνι Ναυπακτίας.
99) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε ποσό 1.000 ευρώ το οποίο διετέθη από τον Δήμαρχο Ιωαννίνων για την αγορά ηλεκτρικής σκούπας.
100) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην πρόσφατη απόδραση κακοποιών από τις φυλακές Τρικάλων.
101) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Βασιλική Αρωνιάδου παραθέτει ανοικτή επιστολή στην οποία επισημαίνει τη γενικότερη κατάσταση που επικρατεί στον τομέα της δημόσιας υγείας στη χώρα μας.
102) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Δήμος Κύθνου Νομού Κυκλάδων επισημαίνει την ανάγκη άμεσης τοποθέτησης παιδιάτρου και οδηγού ασθενοφόρου στο νησί.
103) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία ο Πρόεδρος της ΚΑΣΟ «Μέγας Αλέξανδρος-Πέλλα» αιτείται την άμεση καταγραφή, από τον ΕΛΓΑ, των ζημιών στα ροδάκινα, βερίκοκα κ.λπ. των οπωρώνων του κάμπου της Πέλλας, ώστε να αποζημιωθούν έγκαιρα οι πληγέντες παραγωγοί.
104) Ο Βουλευτής Ευβοίας κ. ΣΥΜΕΩΝ ΚΕΔΙΚΟΓΛΟΥ κατέθεσε αναφορά με την οποία το Πανελλήνιο Σωματείο Ατόμων με Επιληψία αιτείται την άρση της συμμετοχής στα φάρμακα για κάθε επιληπτικό ασθενή.
105) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία η κ. Κυριακή Λεγάκη, μέλος του Δ.Σ. της εταιρείας «ΧΕΛΛΑΦΑΡΜ Α.Ε.» αιτείται την τροποποίηση του άρθρου 55 του υπό ψήφιση σχεδίου νόμου «Διοικητικά μέτρα, διαδικασίες και κυρώσεις στους τομείς των τροφίμων, των ζωοτροφών και της υγείας και προστασίας των ζώων και λοιπές διατάξεις αρμοδιότητας του Υπουργείου Αγροτικής Ανάπτυξης και Τροφίμων».
106) Ο Βουλευτής Αργολίδος κ. ΙΩΑΝΝΗΣ ΑΝΔΡΙΑΝΟΣ κατέθεσε αναφορά με την οποία ο Γεωργικός Συνεταιρισμός Πωλήσεως Αγροτικών Προϊόντων Ανυφίου Νομού Αργολίδας επισημαίνει την ανάγκη αντιμετώπισης της εξάπλωσης του καταστροφικού ιού της «τριστέτσας» στα εσπεριδοειδή της Αργολίδας και άλλων περιοχών της χώρας.
107) Ο Βουλευτής Αργολίδος κ. ΙΩΑΝΝΗΣ ΑΝΔΡΙΑΝΟΣ κατέθεσε αναφορά με την οποία ο Πρόεδρος του Αγροτικού Συνεταιρισμού Σκαφιδακίου Νομού Αργολίδας αιτείται την άμεση επίλυση του προβλήματος που αντιμετωπίζουν πολλές ομάδες παραγωγών και συνεταιρισμοί από τη μη καταβολή οφειλών από ιδιώτες.
108) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία επισημαίνει την ανάγκη άμεσης λήψης μέτρων για την προστασία των ατόμων με αναπηρία/χρόνια πάθηση και των οικογενειών τους εν όψει του σχεδίου επικαιροποίησης του μνημονίου.
109) Οι Βουλευτές, Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία εκπρόσωποι των Συλλόγων Συνταξιούχων ΑΤΕ Κρήτης αιτούνται την άμεση ένταξη του Ταμείου Υγείας Υπαλλήλων της ΑΤΕ στον ΕΟΠΥΥ και την εξεύρεση τρόπου πληρωμής των δαπανών ιατροφαρμακευτικής περίθαλψης από τον περασμένο Νοέμβριο μέχρι την ολοκλήρωση της διαδικασίας ένταξης.
110) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά στη δραματική αύξηση των απόρων και των ανασφάλιστων στην πόλη του Ηρακλείου.
111) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο κ. Στέφανος Στεφανίδης, εργαζόμενος στα Ναυπηγεία Σκαραμαγκά, αιτείται τη διευθέτηση θέματος που αφορά την αδυναμία του να αποπληρώσει οφειλές στη ΔΕΗ.
112) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία οι κ.κ. Δήμητρα Ρουσιώτη και Ελευθέριος Αϋφαντής, υπάλληλοι στο Εθνικό Ινστιτούτο Εργασίας και Ανθρώπινου Δυναμικού, αιτούνται τη μη κατάργηση του εν λόγω φορέα και την αξιοποίηση του προσωπικού του.
113) Ο Βουλευτής Άρτης κ. ΧΡΗΣΤΟΣ ΓΚΟΚΑΣ κατέθεσε αναφορά με την οποία η Πανηπειρωτική Συνομοσπονδία Ελλάδος αιτείται την επίλυση θέματος που αφορά την αξιολόγηση της υποψηφιότητας του «Αθαμάνιου Πράσινου Χωριού».
114) Ο Βουλευτής Β΄ Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία ο κ. Θεόδωρος Κολοτούρος, εκπρόσωπος της εταιρείας «Θεοδ. Κολοτούρος και Σία Α.Ε.» - Εργοστάσιο Στρατιωτικών Ειδών Εξαρτήσεως αιτείται την επίλυση θέματος που αφορά εκκρεμότητα του Υπουργού Εθνικής Άμυνας με την εν λόγω εταιρεία, σχετικά με την υπογραφή αποδοχής ή μη της υπ’ αριθμ. πρωτοκόλλου 5736/10-12-2012 γνωμοδότησης 751/2012 του ΝΣΚ.
115) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Νίκος Χαλμπές, δευτεροετής φοιτητής του Τμήματος Μηχανικών Επιστήμης Υλικών του Πανεπιστημίου Ιωαννίνων, επισημαίνει την ανάγκη ίδρυσης πολυτεχνικής σχολής στο Πανεπιστήμιο Ιωαννίνων.
116) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Γεώργιος Φλωράς επισημαίνει την ανάγκη να ασχοληθεί το ΣΔΟΕ με επιχειρηματίες που επενδύουν δεκάδες εκατομμύρια ευρώ μέσω offshore εταιρειών.
117) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι αγροτικοί συνεταιρισμοί φρούτων και λαχανικών «Η ΥΡΜΙΝΗ» και «Η ΗΛΙΔΑ» αιτούνται την επίλυση θέματος που αφορά τη διαμονή και νομιμοποίηση των εργατών γης.
118) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ατόμων με Ειδικές Ανάγκες αιτείται να συνυπολογιστούν κοινωνικά κριτήρια στη λήψη αποφάσεων για την επιβολή νέου φόρου ακινήτων στα άτομα με αναπηρία και τις οικογένειες τους.
119) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Τριτέκνων Σερρών αιτείται την υιοθέτηση προτάσεών του στο σχέδιο νόμου: «Αντιμετώπιση της αυθαίρετης δόμησης και περιβαλλοντικό ισοζύγιο». 
120) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος της Ένωσης Στρατιωτικών Περιφέρειας Πελοποννήσου αιτείται την επίλυση θέματος που αφορά τους εθελοντές μακράς θητείας που αιτήθηκαν τη μονιμοποίηση.
121) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το θέμα της αδιαφάνειας στη χαρτογράφηση των δασών.
122) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Πολυτέκνων Λάρισας και Περιχώρων αιτείται την επίλυση θέματος που αφορά τη ρύθμιση των τραπεζικών χρεών και δανείων των πολύτεκνων οικογενειών.
123) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πατρών αιτείται την υιοθέτηση των προτάσεών του για την εύρυθμη λειτουργία των κέντρων εκτίμησης και πιστοποίησης αναπηρίας.
124) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο κ. Μιχάλης Καρχιμάκης, μέλος του πολιτικού συμβουλίου του ΠΑΣΟΚ, αιτείται την επίλυση θέματος που αφορά την άμεση χρηματοδότηση των εργασιών του νέου κτηρίου του αεροσταθμού στο δημοτικό αεροδρόμιο Σητείας.
125) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο θέμα των επιστημόνων που κλήθηκαν να αποτελέσουν τα εξωτερικά μέλη των συμβουλίων των πανεπιστημίων, τα οποία τώρα καταργούνται ή συγχωνεύονται.
126) Οι Βουλευτές Β΄ Αθηνών κ.κ. ΔΗΜΗΤΡΙΟΣ ΣΤΡΑΤΟΥΛΗΣ, ΣΟΦΙΑ ΣΑΚΟΡΑΦΑ και ΧΑΡΟΥΛΑ (ΧΑΡΑ) ΚΑΦΑΝΤΑΡΗ κατέθεσαν αναφορά με την οποία ο Περιβαλλοντικός Σύλλογος Κέντρου Αμαρουσίου «Η Κασταλία» αιτείται την επίλυση θέματος που έχει προκαλέσει η ένταξη της πλατείας Αγίας Λαύρας στην περιοχή βιοκλιματικής ανάπλασης του ιστορικού κέντρου του Αμαρουσίου.
127) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Δήμος Κυθήρων Νομού Αττικής αιτείται την επέκταση της γραμμής Θεσσαλονίκης- Καλαμάτας έως τα Κύθηρα, ώστε να πραγματοποιηθεί η αεροπορική σύνδεση των Κυθήρων με τη βόρεια Ελλάδα και τη νότια Πελοπόννησο.
128) Ο Βουλευτής Β΄ Θεσσαλονίκης κ. ΣΑΒΒΑΣ ΑΝΑΣΤΑΣΙΑΔΗΣ κατέθεσε δημοσίευμα εφημερίδας το οποίο αφορά στις ελάχιστες πολυεθνικές εταιρείες, που ελέγχουν την παγκόσμια αγορά και φυσικά την ελληνική, επιβάλλοντας ανεξέλεγκτες τιμές.
129) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Σύλλογος Γονέων και Κηδεμόνων ΕΕΕΕΚ Αχαΐας αιτείται την έκδοση διορθωτικής-συμπληρωματικής εγκυκλίου, σχετικά με την υπαγωγή υποψηφίων στις ειδικές κατηγορίες για εισαγωγή στην τριτοβάθμια εκπαίδευση.
130) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην ταλαιπωρία των ασφαλισμένων του ΟΠΑΔ.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 7448/20-02-2013 ερώτηση του Βουλευτή κ. Χατζή Οσμάν Αχμέτ δόθηκε με το υπ’ αριθμ. 43848/ΙΗ ΕΞ/01-04-2013 έγγραφο από τον Υπουργό Παιδείας, Θρησκευμάτων, Πολιτισμού και Αθλητισμού η ακόλουθη απάντηση:
�
2. Στην με αριθμό 7917/04-03-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 7359/112/Φ90022/01-04-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
3. Στην με αριθμό 8081/06-03-2013 ερώτηση του Βουλευτή κ. Οικονόμου Βασιλείου δόθηκε με το υπ’ αριθμ. Φ.80.000/8970/1722/01-04-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
4. Στην με αριθμό 8176/08-03-2013 ερώτηση των Βουλευτών κυρίων Σταμπουλή Αφροδίτης, Αγαθοπούλου Ειρήνης-Ελένης, Αμμανατίδου - (Πασχαλίδου) Ευαγγελίας (Λίτσας), Ουζουνίδου Ευγενίας και Διαμαντόπουλου Ευάγγελου δόθηκε με το υπ’ αριθμ. 487/01-04-2013 έγγραφο από τον Αναπληρωτή Υπουργό Ανάπτυξης, Ανταγωνιστικότητας, Υποδομών, Μεταφορών, Δικτύων η ακόλουθη απάντηση:
�
5. Στην με αριθμό 8506/14-03-2013 ερώτηση του Βουλευτή κ. Μίχου Νικολάου δόθηκε με το υπ’ αριθμ. 21/125/ΑΣ 14140/01-04-2013 έγγραφο από τον Υπουργό Εξωτερικών η ακόλουθη απάντηση:
�
6. Στην με αριθμό 8646/19-03-2013 ερώτηση του Βουλευτή κ. Ζησιμόπουλου Πολύβιου δόθηκε με το υπ’ αριθμ. 2/31046/0022/01-04-2013 έγγραφο από τον Αναπληρωτή Υπουργό Οικονομικών η ακόλουθη απάντηση:","ΕΠΙΚΥΡΩΣΗ ΠΡΑΚΤΙΚΩΝ",NA
"29677"," Κυρίες και κύριοι συνάδελφοι, εισερχόμεθα τώρα στη συζήτηση για τον εορτασμό της Παγκόσμιας Ημέρας της Μητέρας. 
Θα τοποθετηθούμε εκ μέρους του Προεδρείου της Βουλής η ομιλούσα-Προεδρεύουσα και –θα μου επιτρέψετε- εκ μέρους των Ανεξαρτήτων Ελλήνων, εκ μέρους της Κυβερνήσεως ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς και οι εκπρόσωποι των Κοινοβουλευτικών Ομάδων.
Ειδικότερα, εκ μέρους των κομμάτων, η Βουλευτής και Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη, από τον Συνασπισμό Ριζοσπαστικής Αριστεράς-Ενωτικό Κοινωνικό Μέτωπο η Βουλευτής κ. Ευαγγελία Αμμανατίδου-Πασχαλίδου, από το Πανελλήνιο Σοσιαλιστικό Κίνημα ο Βουλευτής και Κοινοβουλευτικός Εκπρόσωπος κ. Μιχάλης Χρυσοχοΐδης, από το Λαϊκό Σύνδεσμο-Χρυσή Αυγή η Βουλευτής κ. Ελένη Ζαρούλια, από τη Δημοκρατική Αριστερά η κ. Ασημίνα Ξηροτύρη-Αικατερινάρη και από το Κομμουνιστικό Κόμμα Ελλάδος ο Βουλευτής και Κοινοβουλευτικός Εκπρόσωπος, κ. Νικόλαος Καραθανασόπουλος. 
Με αφορμή, λοιπόν, την Παγκόσμια Ημέρα, τη γιορτή της Μητέρας, θα ήθελα πρώτα από όλα να συγχαρώ τις μητέρες όλου του κόσμου, τις φυσικές, τις θετές, τις ανάδοχες. Η μητέρα κλείνει μέσα της ομορφιά, τρυφερότητα και αγάπη. Και ως μητέρα δύο παιδιών αλλά και ως κόρη που οφείλω πολλά στη δική μου μητέρα η λέξη αυτή και μόνο ηχεί με τόση δύναμη μέσα μας και μέσα μου. 
Η μητέρα το νιώσαμε όλοι πως είναι πάντα εκεί να σε ακούσει, να σε βοηθήσει, να σε στηρίξει, να σε αγκαλιάσει και να νιώσεις ότι μέσα στην αγκαλιά της κανείς δεν μπορεί να σου κάνει κακό. Είναι αυτή που ξεχνά, όταν την πληγώνουμε, και συνεχίζει να στέκεται στο πλευρό μας. 
Ο ρόλος της μητέρας στη διαμόρφωση της προσωπικότητας του παιδιού είναι άμεσος και σημαντικός. Η μητέρα είναι το πρώτο πρόσωπο που θα αντικρύσει το βρέφος και το ίδιο αυτό πρόσωπο θα καταβάλει τα μέγιστα για την αγωγή και την κοινωνικοποίησή του. Είναι ο πρωταρχικός φορέας για να αναπτυχθεί, να ολοκληρωθεί και κατά συνέπεια να προσαρμοστεί στην κοινωνία. Δέχεται την επίδρασή της, δημιουργεί την εικόνα κάποιας συμπεριφοράς και ανάλογα ενεργεί. 
Έτσι, λοιπόν, η μητέρα έχει υποχρέωση να δώσει στο παιδί τα κατάλληλα ερεθίσματα και τις ευνοϊκές εκείνες συνθήκες που είναι απαραίτητες για να μπορέσει να προσαρμοστεί στο κοινωνικό σύνολο. Ο δεσμός που αναπτύσσεται μεταξύ μητέρας και παιδιού είναι και οφείλει να είναι άριστος, γιατί από αυτόν εξαρτάται η ομαλή συναισθηματική και ψυχολογική ανάπτυξη του παιδιού. 
Στην ψυχή και στην καρδιά της μάνας όλα είναι μεγάλα, μεγάλη είναι η αγάπη, μεγάλη η προσφορά και η θυσία, μεγάλος όμως και ο πόνος. Γιατί όπως πολύ σοφά καταθέτει ο Καζαντζάκης στο έργο του «Ο Χριστός ξανασταυρώνεται», Είσαι μάνα και κατέχεις τι θα πει στεναγμός και πείνα και θάνατος. Είσαι γυναίκα και κατέχεις τι θα πει υπομονή κι αγάπη.
Τη μορφή αυτήν της μητέρας, της γήινης, της καθημερινής, της φορτωμένης και φορτισμένης από προσωπικά ανθρώπινα συναισθήματα, που προχωρά ανάμεσά μας προσαρμοσμένη κάθε φορά στις επιταγές της ιστορίας, θα δανείσει στη συνέχεια των αιώνων τα χαρακτηριστικά της στη μάνα του Θεού, την Υπεραγία Θεοτόκο. Κι έτσι η μάνα του ανθρώπου με τον χριστιανισμό θεοποιείται, αγιοποιείται και ταυτίζεται πια με το πρόσωπο της Παναγίας, της μητέρας όλων. 
Ο ρόλος της μητέρας στην οικογένεια γίνεται όμως σήμερα όλο και πιο δύσκολος. Η ευτυχία της οικογένειας βασίζεται στη μητέρα. Οι ιδιαιτερότητες του ρόλου της χρειάζονται προσοχή. Κατανοώντας τις προκλήσεις στις οποίες υποβάλλεται είναι υποχρέωσή μας να της δίνουμε τη στήριξη που χρειάζεται. Μια ευτυχισμένη μητέρα είναι ό,τι καλύτερο ως προϋπόθεση για την ευτυχία, λειτουργικότητα και δύναμη μιας οικογένειας. 
Τι θα πρέπει, όμως, να γίνει για την άμβλυνση των προβλημάτων που απειλούν σήμερα τη γυναίκα ως εργαζόμενη μητέρα, σύζυγο και νοικοκυρά; Σαφώς και πρέπει ο σύζυγος να τη βοηθά, ειδικά την εργαζόμενη μητέρα αλλά σημαντικός είναι και ο ρόλος του κράτους και των κινήτρων που θα δώσει στους εργοδότες. Όταν οι οικογένειες που αποτελούν το βασικό κέντρο της κοινωνίας είναι λειτουργικές, δυνατές, υγιείς και ευτυχισμένες, τα οφέλη είναι τεράστια για όλους. Λιγότερα κοινωνικά προβλήματα, λιγότερες δαπάνες για την υγεία, μεγαλύτερη απόδοση των εργαζομένων ανδρών και γυναικών, περισσότερη κερδοφορία των εταιρειών και καλύτερη κρατική οικονομία. 
Σήμερα, που είναι εφιαλτικά τα νούμερα, που τετρακόσιες χιλιάδες τουλάχιστον, κατά τις τελευταίες μετρήσεις, οικογένειες δεν έχουν ούτε ένα εργαζόμενο μέλος, που κατέχουμε το αρνητικό ρεκόρ της πρωτιάς των νέων ανέργων στην Ελλάδα και του μεγαλύτερου ποσοστού της ανεργίας στις γυναίκες, με αυτά τα νούμερα η δημιουργία και η διατήρηση μιας οικογενειακής ισορροπίας διασαλεύεται ανεπανόρθωτα. Οφείλουμε να επιδείξουμε αλληλεγγύη σε όσους έχουν ανάγκη ταυτόχρονα με τη διεκδίκηση μέτρων ανακούφισης.
Η οικονομική κρίση που έχει ξεσπάσει, έχει οδηγήσει τα περισσότερα νέα ζευγάρια να μη θέλουν να αποκτήσουν, ακόμη και να αναθρέψουν, παιδιά. Αδυνατούν να συνειδητοποιήσουν κάποιοι τις επιπτώσεις από το γεγονός ότι το 2011 οι γεννήσεις από Ελληνίδες μητέρες, μετά βίας άγγιξαν τις εβδομήντα πέντε χιλιάδες, παρουσιάζοντας μείωση 25%, συγκριτικά με χρόνια προ κρίσης. Ας μην το προσπερνούμε αυτό αβασάνιστα, ας μην προσπερνούμε τις επιπτώσεις και συνέπειες στο ίδιο το μέλλον της πατρίδας μας. 
Η μείωση των γεννήσεων, σε συνδυασμό με την επιταχυνόμενη γήρανση του πληθυσμού μας, επιβαρύνει τη σχέση εργαζομένων και συνταξιούχων –αν το δούμε καθαρά με οικονομικά κριτήρια- και δημιουργεί σοβαρές προκλήσεις σε κρίσιμους τομείς της κοινωνίας, όπως αυτός της αγοράς εργασίας και της βιωσιμότητας των ασφαλιστικών ταμείων, των εθνικών συστημάτων υγείας και της διασφάλισης του βιοτικού επιπέδου αλλά κυρίως της υπάρξεώς μας ως έθνος. 
Αν και το γνωρίζουμε καλά ότι καμμιά κοινωνία δεν είναι σε θέση να πετύχει τους στόχους της οικονομικής μεγέθυνσης, της ανάπτυξης και της απασχόλησης, χωρίς στοιχειώδη κοινωνική συνοχή, επιμένουμε ακόμα να θεωρούμε τις δαπάνες για τη στήριξη της οικογένειας -κάποιοι τουλάχιστον- λογιστική σπατάλη και να την αντιμετωπίζουν ανάλογα. 
Θέλω να πιστεύω ότι σύντομα όλοι ενωμένοι θα αντιμετωπίσουμε, όπως αρμόζει, τους μεγάλους κινδύνους που απειλούν την ιστορία, τον πολιτισμό, το ήθος, τις παραδόσεις και τελικά την ίδια μας την ακεραιότητα. Είναι εγκληματικό να θυσιάζεις τη δημογραφική προοπτική της χώρας στο πρόσκαιρο ελάχιστο εισπρακτικό όφελος. Η στήριξη όλων των οικογενειών και ειδικότερα των πολύτεκνων και τρίτεκνων που πλήττονται άμεσα και άνισα από τις οριζόντιες περικοπές, θα πρέπει να αποτελέσει άμεσο εθνικό στόχο. 
Η μητέρα δημιουργεί τις επόμενες κοινωνίες, γι’ αυτό και ο σεβασμός και η τιμή στο πρόσωπό της, πέρα από την αυτονόητη υποχρέωση του καθενός μας υπαγορεύεται και από την ανάγκη της αναγνώρισης της προσφοράς της μητρότητας στην οικογενειακή και κοινωνική συνοχή και ευρυθμία.
Σας ευχαριστώ.
(Χειροκροτήματα)
Το λόγο έχει η Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29678"," Κυρία Πρόεδρε, προσυπογράφω αυτά που είπατε, συμφωνούμε, τιμούμε σήμερα ένα πρόσωπο σεβαστό και αγαπητό, ανά τους αιώνες, τη μητέρα, η οποία πολλά έχει προσφέρει σε πολύ δύσκολες εποχές για όλη την ανθρωπότητα και για την Ελλάδα.
Πράγματι σε αυτήν την περίοδο της κρίσης οι γυναίκες και με το ρόλο της μητέρας έχουν να προσφέρουν πολλά για την ισορροπία μέσα στην οικογένεια, καθώς οι οικογένειες πλήττονται. Αύριο είναι και η Παγκόσμια Ημέρα της Οικογένειας και προκύπτει ότι από την κρίση βγαίνει από τη μια χαμένη, λόγω της μείωσης των εισοδημάτων αλλά και από την άλλη, θέλουμε να ελπίζουμε ενισχυμένη, διότι οι δυσκολίες δυναμώνουν τους ανθρώπους και ελπίζουμε να ενισχύουν και τους δεσμούς τους. 
Είναι ένα πρόσωπο αγαπημένο. Θα ήταν κοινοτοπία να πούμε όλοι μας πολύ περισσότερα. Είναι αυτό το πρόσωπο το οποίο σέβονται περισσότερο και οι άντρες, όχι μόνο οι γυναίκες και ελπίζουμε μέσα σε αυτόν το ρόλο να γίνεται σεβαστός γενικότερα ο ρόλος της γυναίκας μέσα στην κοινωνία. 
Θα ήθελα απλώς να πω μια αιρετική άποψη. Πολλές φορές ο ρόλος της μητέρας αντιστρατεύεται το ρόλο της γυναίκας, γιατί όλες οι στατιστικές δείχνουν ότι μια γυναίκα εργαζόμενη πλήρους απασχόλησης εκτός σπιτιού και εντός σπιτιού, κοιμάται τρεις με τέσσερις ώρες λιγότερο από όλους τους υπόλοιπους και κουράζεται πολύ περισσότερο. 
Φυσικά, απασχολείται πολύ περισσότερο μέσα στο σπίτι απ’ ό,τι στην εξωτερική της εργασίας. Έχει υπολογιστεί ότι εάν έξω δουλεύει έξι-επτά ώρες, μέσα στο σπίτι μπορεί να «δουλεύει» –αν μπορούμε να χρησιμοποιούμε αυτήν τη λέξη- και δέκα και δώδεκα ώρες. Όμως, είναι μία δουλειά πραγματικά, μία προσφορά προς την κοινωνία. Τελικά, αποδεικνύεται ότι το απλήρωτο κομμάτι της γυναικείας εργασίας, όχι μόνο ως προς τη μητέρα αλλά και προς άλλες δουλειές που προσφέρει μέσα στο σπίτι, είναι πολύ μεγαλύτερο από το πληρωμένο.
Θέλω επίσης και εν όψει της επετείου της Ποντιακής Γενοκτονίας, να υπενθυμίσω σε όλους ότι στον Πόντο δινόταν πολύ μεγάλη σημασία στην εκπαίδευση των γυναικών. Γι’ αυτό άλλωστε και τα φροντιστήρια λειτουργούσαν με χορηγούς, δηλαδή με πλούσιους Πόντιους, οι οποίοι έδιναν τα χρήματα. Οι χορηγοί αυτοί στη διαθήκη τους ανέφεραν ότι θα σταματήσει η επιχορήγηση εάν στο φροντιστήριο δεν πηγαίνουν οι γυναίκες. Αυτό σημαίνει ότι σε μία τόσο προχωρημένη κοινωνία αντιλαμβάνονταν ότι η εκπαίδευση της γυναίκας της δίνει τη δυνατότητα να προσφέρει πολύ περισσότερα στα παιδιά της.
Χρόνια πολλά σε όλες της μανούλες. Να είστε όλες καλά!","ΣΟΦΙΑ ΒΟΥΛΤΕΨΗ",73
"29679"," Ευχαριστούμε κυρία Βούλτεψη.
Η εκπρόσωπος του ΣΥΡΙΖΑ και Βουλευτής Θεσσαλονίκης κ. Αμμανατίδου-Πασχαλίδου έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29680"," Ευχαριστώ, κυρία Πρόεδρε.
Ερχόμαστε να τιμήσουμε ως Κοινοβούλιο την Ημέρα της Μητέρας σε μία εποχή που όλοι το γνωρίζουμε, κυρία Πρόεδρε, κυρίες και κύριοι Βουλευτές, ότι τόσο η μητρότητα όσο και η γονεϊκότητα βάλλονται. Το λέω αυτό με πόνο ψυχής και ως τρίτεκνη μητέρα. 
Δεν χρειάζεται να εξετάσουμε τα επίσημα δημογραφικά στοιχεία που δείχνουν ότι η Ελλάδα αντιμετωπίζει ήδη οξύ δημογραφικό πρόβλημα, γιατί είναι γνωστό σ’ όλη την ελληνική κοινωνία ότι οι νέοι άνθρωποι δεν αποφασίζουν να κάνουν παιδιά, γιατί στην πραγματικότητα δεν μπορούν εκ των πραγμάτων να κάνουν παιδιά.
Με την ανεργία στους νέους να αγγίζει στο 67% και το μισθό να κατρακυλά στα 400 ευρώ η ελληνική Κυβέρνηση ουσιαστικά έχει αφαιρέσει από τους νέους ανθρώπους το δικαίωμα να γίνουν γονείς, ενώ τους ήδη γονείς τούς έχει οδηγήσει σε απόγνωση. Δεν συζητούμε, βεβαίως, για τις μονογονεϊκές οικογένειες. Όσοι θέλησαν να κάνουν περισσότερα παιδιά, οι τρίτεκνοι κι οι πολύτεκνοι, έχουν σήμερα βυθιστεί σήμερα στην απόγνωση εξαιτίας αφ’ ενός της γενικότερης κατάστασης και αφ’ ετέρου των ειδικών πολιτικών επιλογών των μνημονιακών κυβερνήσεων.
Κύριε Υπουργέ, την ισόβια σύνταξη της πολύτεκνης μητέρας την καταργήσατε. Τις φοροαπαλλαγές λόγω τέκνων τις καταργήσατε. Το εφάπαξ επίδομα των 2.000 ευρώ για το τρίτο παιδί το καταργήσατε. Το επίδομα των τριτέκνων και των πολύτεκνων το χαρατσώσατε έως και 65%. Ακόμα και για τις μητέρες καταργήσατε το ίδιο το επίδομα τοκετού, το οποίο δίνεται πλέον στο νοσοκομείο για τα έξοδα της γέννας.
Πριν από τις εκλογές, η Νέα Δημοκρατία και ο ίδιος ο κ. Σαμαράς υπεραμύνονταν των δικαιωμάτων των πολυτέκνων και κατακεραύνωναν την αναλγησία της κυβέρνησης Παπανδρέου. Σήμερα, η τρικομματική Κυβέρνηση δεν διστάζει να βάζει το μαχαίρι πιο βαθιά, αντιμετωπίζοντας τα κοινωνικά επιδόματα και τις κοινωνικές φοροαπαλλαγές, όπως οι προηγούμενες μνημονιακές κυβερνήσεις, σαν ένα πολυτελές μπόνους που χορηγούσε το κράτος στους πολύτεκνους και στους τρίτεκνους.
Η πρόνοια, όμως, δεν είναι μπόνους, κυρίες και κύριοι Βουλευτές. Είναι δικαίωμα των φορολογούμενων που την πληρώνουν. Η προστασία του δικαιώματος στη γονεϊκότητα και η μέριμνα του παιδιού είναι υποχρέωση του κράτους.
Κλείνοντας, να πω ότι η ευαισθησία της Κυβέρνησης για τις μητέρες δεν φαίνεται στις ειδικές αναφορές αλλά στα πεπραγμένα. Η ελληνική Κυβέρνηση για να τιμήσει την Ημέρα της Μητέρας την Κυριακή 12 Μάη, έδωσε εντολή στους άνδρες της ΟΠΚΕ να επιτεθούν σε εξήντα γυναίκες που ειρηνικά διαμαρτύρονταν στο δάσος των Σκουριών στη Χαλκιδική. Διαμαρτύρονταν για να προστατεύσουν τον τόπο τους και το μέλλον των παιδιών τους. Δύο γυναίκες διακομίστηκαν στο νοσοκομείο και τρεις συνελήφθησαν. Απείλησαν, κατά το Υπουργείο, τους άντρες της ΟΠΚΕ εξήντα γυναίκες.
Μη γελάτε, κύριε Υπουργέ, μη μειδιάτε. Εξήντα γυναίκες ήταν αυτές που ήταν απειλή προς τους άντρες της ΟΠΚΕ! Σκληρά λόγια, θα πει κάποιος. Αλλά σκληρή είναι η πολιτική που ακολουθείτε, μία πολιτική και για τις μητέρες αυτού του τόπου.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
 Θα κάνω και μία μικρή αναφορά για τις Πόντιες γυναίκες, γιατί άκουσα από την κ. Βούλτεψη πιο πριν για τις χορηγίες και επειδή είμαι και Πόντια γνωρίζω κάποια πράγματα. Υπήρχε και το φροντιστήριο της Τραπεζούντας, υπήρχαν και σχολές φοβερές αλλά μην αρχίζουμε και χρησιμοποιούμε τους τότε χορηγούς για τη σημερινή παιδεία. Διότι η παιδεία και η υγεία πρέπει να είναι δημόσιες κι είναι υποχρέωση του κράτους!
Ευχαριστώ πολύ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"29681"," Ευχαριστούμε την κ. Αμμανατίδου-Πασχαλίδου.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χρυσοχοϊδης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29682"," Ευχαριστώ, κυρία Πρόεδρε.
Η μητρότητα υπήρξε από τις απαρχές του ανθρωπίνου γένους η μεγαλύτερη ανθρώπινη αξία και διαχρονικά η μητρότητα ανεδείχθη σε μεγίστη, σε υπέρτατη αξία του ανθρώπινου γένους ακόμα και σε εξαιρετικά δύσκολες στιγμές όπως ήταν οι πόλεμοι, οι φυσικές καταστροφές, οι λιμοί κ.λπ.. Εκεί ανεδείχθη ο ρόλος της μητέρας, της μητρότητας, της οικογένειας, που είχε πάντα ως προτεραιότητα τη φροντίδα και την ανάπτυξη των παιδιών. 
Βεβαίως από τότε έχει κυλήσει πολύ νερό στο μύλο της ανθρώπινης διαδρομής εδώ και εκατομμύρια χρόνια και διαμορφώθηκαν πολιτικές για τη στήριξη της μητέρας, της μητρότητας και της οικογένειας. 
Ο ρόλος της μητέρας, ανεδείχθη τα τελευταία χρόνια στη χώρα μας με αφορμή την κρίση και ο ρόλος της οικογένειας, ανεδείχθη ως ο συνεκτικός ιστός για τη διατήρηση της κοινωνικής συνοχής, της αλληλεγγύης, για τη στήριξη των παιδιών, για τη στήριξη των ανέργων. Ταυτόχρονα υπήρξε μία αποδυνάμωση από κοινωνικής πλευράς της οικονομικής στήριξης των οικογενειών. 
Ωστόσο, η χώρα μας οδηγείται στην έξοδο από την κρίση. Ο νέος εθνικός σχεδιασμός πρέπει να οδηγήσει γρήγορα σε πολιτικές όπου το κράτος δικαίου πια θα είναι ένα κράτος που θα στηρίξει με κοινωνική δικαιοσύνη και αλληλεγγύη την οικογένεια, την εργαζόμενη μητέρα, τη μητέρα που φροντίζει τα παιδιά.
Ταυτόχρονα, το πιο σημαντικό, το πιο κρίσιμο, η μεγάλη προτεραιότητα κατά τη γνώμη μου, είναι να δώσουμε σε κάθε παιδί που γεννιέται τις ίδιες ευκαιρίες, τις ίδιες δυνατότητες, το ίδιο σημείο εκκίνησης ούτως ώστε να μπορέσουν να πετύχουν στη ζωή τους όλα τα παιδιά ανάλογα με την προσπάθεια που καταβάλλει το καθένα. Πιστεύω ότι αυτή πρέπει να είναι η υπόσχεσή μας σήμερα εδώ, σ’ αυτήν την Αίθουσα, με αφορμή τη γιορτή της μητέρας.
Μ’ αυτές τις σκέψεις, λοιπόν, ας κρατήσουμε όλοι ότι η μητέρα είναι το απόλυτο σύμβολο ενότητας, αφοσίωσης, θυσίας και ανιδιοτέλειας, δηλαδή ότι συμπυκνώνει όλες τις αξίες που χρειάζονται ένα έθνος και μία κοινωνία για να βγούμε από την κρίση.
Σας ευχαριστώ.","ΜΙΧΑΗΛ ΧΡΥΣΟΧΟΪΔΗΣ",554
"29683"," Ευχαριστούμε τον κ. Χρυσοχοΐδη.
Η κ. Ελένη Ζαρούλια εκ μέρους του Λαϊκού Συνδέσμου-Χρυσή Αυγή, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29684"," H μνημονιακή συγκυβέρνηση είναι εχθρική έναντι της ελληνικής οικογένειας και ιδιαίτερα της μητρότητας. Με πρόσχημα την κρίση την οποία δημιούργησαν και συντηρούν με τις πρακτικές τους οι πολιτικοί του αμαρτωλού συστήματος εξουσίας με τις αντεθνικές πολιτικές τους, υπηρετούν τους αριθμούς και όχι τους ανθρώπους. Επιδεικνύουν δε έναν πρωτοφανή ρατσισμό εναντίον των Ελλήνων και ιδιαίτερα εναντίον των μητέρων και των οικογενειών. 
Η μητέρα, πρόσωπο ιερό τόσο στην αρχαία όσο και στη νεότερη παράδοσή μας, αντιμετωπίζεται ως ένας ακόμη εν δυνάμει ψηφοφόρος στον οποίο τα κόμματα τάζουν διευκολύνσεις τις οποίες δεν παρέχουν. Αναφέρω ως παράδειγμα τους παιδικούς σταθμούς από τους οποίους αποκλείονται τα Ελληνόπουλα λόγω των οικονομικών κριτηρίων που επιβλήθηκαν αλλά γίνονται μαζικά δεκτά τα παιδιά των μεταναστών. Μόλις προχθές μάθαμε ότι πριμοδοτούνται δύο ξένα παιδάκια έναντι ενός Ελληνόπουλου. Η μητρότητα αντιμετωπίζεται τεχνοκρατικά ως ένα ακόμη βάρος του κρατικού προϋπολογισμού. Η δημογραφική πολιτική είναι ανύπαρκτη. Οι κατά καιρούς ανακοινώσεις της Κυβέρνησης για θέσπιση οικονομικών ενισχύσεων με κοινωνικά κριτήρια αποτελούν εμπαιγμό των Ελλήνων και των Ελληνίδων. Πιστεύουμε ότι στην ιεράρχηση των προβλημάτων τα οποία αντιμετωπίζει η Ελλάδα, οι εθνικοί κίνδυνοι και οι οικονομικές ζημίες από το δημογραφικό μαρασμό του έθνους μας, τίθενται υπεράνω της δυσχερούς οικονομικής θέσεως στην οποία έχει περιέλθει η χώρα. 
Εμείς, η Χρυσή Αυγή, έχουμε δεσμευτεί από το πρώτο μας πολιτικό πρόγραμμα ότι το έργο της μητέρας θα στηριχθεί και θα προστατευθεί. Προτεραιότητά μας είναι η πρόνοια για τις Ελληνίδες μητέρες και την ελληνική οικογένεια, ώστε να σταματήσει η φοβερή πρακτική των εκτρώσεων που σκοτώνει κάθε χρόνο διακόσιες πενήντα με τριακόσιες χιλιάδες Ελληνόπουλα.
Αν και η ακριβής καταγραφή τους είναι πολύ δύσκολη, καθώς το 85% γίνεται ιδιωτικά, υπολογίζεται ότι η χώρα μας, η οποία κατέχει τη θλιβερή πρωτιά στην Ευρώπη, καταγράφει παγκόσμιο ρεκόρ με εκατό σαράντα διακοπές κύησης ανά χίλιες Ελληνίδες. 
Για την επίλυση αυτού του μείζονος ζητήματος, η Χρυσή Αυγή θέτει ως προαπαιτούμενα τα εξής: Φορολογικές ελαφρύνσεις για όλα τα ζευγάρια Ελλήνων που αποκτούν παιδί. Δυστυχώς όμως τα νέα φορολογικά μέτρα της συγκυβέρνησης χτυπούν την οικογένεια αντί να την ενισχύουν. 
Η Χρυσή Αυγή, συνέταξε σχέδιο νόμου για μείωση κατά 80% της κρατικής επιχορήγησης, με την προϋπόθεση τα χρήματα που θα εξοικονομηθούν να δοθούν για την επιδότηση της μητρότητας, την προστασία της ανύπαντρης μητέρας και τη γενναία ενίσχυση των τρίτεκνων και πολύτεκνων οικογενειών. Για το 2013 το ποσό αυτό θα έφθανε τα 50 εκατομμύρια ευρώ. 
Θέλουμε και υποσχόμαστε στους Έλληνες ένα εθνικό κράτος το οποίο πρώτα απ’ όλα θα επενδύει στο μέλλον του, δηλαδή στις νέες γενιές Ελλήνων. Εμείς πιστεύουμε ότι -όπως έχει γράψει η Πηνελόπη Δέλτα, η γιαγιά του κυρίου Πρωθυπουργού- τα μεγάλα έθνη είναι αυτά που έχουν μεγάλες μητέρες και η μεγαλοσύνη αυτή επιταχύνεται με τη γνώση και την παραδοχή της μεγαλοσύνης του ελληνικού έθνους και την πίστη ότι με το χάρισμα της μητρότητας η γυναίκα γίνεται συνεργάτης του Θεού. Με το σώμα και την ψυχή, με το πνεύμα και το παράδειγμά της, η Ελληνίδα μητέρα δημιουργεί νέους Έλληνες. Το έθνος μας σήμερα περισσότερο από κάθε άλλη στιγμή της σύγχρονης ιστορίας μας έχει ανάγκη από μητέρες! 
Ευχαριστώ.","ΕΛΕΝΗ ΖΑΡΟΥΛΙΑ",149
"29685"," Ευχαριστούμε, κυρία Ζαρούλια. 
Το λόγο έχει η εκπρόσωπος της Δημοκρατικής Αριστεράς κ. Ασημίνα Ξηροτύρη Αικατερινάρη.
ΑΣΗΜΙΝΑ ΞΗΡΟΤΥΡΗ -ΑΙΚΑΤΕΡΙΝΑΡΗ: Ευχαριστώ, κυρία Πρόεδρε. 
Η Παγκόσμια -και το τονίζω- Ημέρα της Μητέρας είναι μια γιορτή που καθιερώθηκε το Μάιο του 1914 με πρόταση της Αμερικανίδας Άννας Μαρίας Τζάρβις και γιορτάζεται κάθε δεύτερη Κυριακή του Μάη. 
Για την μητέρα έχουν γραφεί θαυμάσια κείμενα, πεζά και ποιήματα. Υπάρχουν άπειρες υπέροχες ζωγραφιές αλλά και χαρακτηριστικές φωτογραφίες. Όλα αποτυπώνουν και εκφράζουν το συναίσθημα, την απέραντη ευγνωμοσύνη του καθενός μας για τη μητέρα μας. 
Στα λίγα λεπτά που έχω θα εκφραστώ κι εγώ για τη μητέρα μέσα από αυτά τα κείμενα και τις εικόνες. 
Ήταν Μάης του ’36 και η συγκλονιστική φωτογραφία με τη μάνα που θρηνεί πάνω από το πτώμα του γιού της μετά την πιο αιματηρή καταστολή εργατικής πρωτομαγιάς και κινητοποίησης στη Θεσσαλονίκη το ’36 και η οποία θα εμπνεύσει το μεγάλο μας ποιητή Γιάννη Ρίτσο να γράψει τον Επιτάφιο με τα είκοσι ποιήματα της μητέρας στο γιό της, πολλά από τα οποία έγιναν ευρύτατα γνωστά από τη μελοποίησή τους από τον Μίκη Θεοδωράκη, όπως είναι το «Πού πέταξε το αγόρι μου», «Μέρα Μαγιού μού μίσεψες», «Γλυκέ μου εσύ δεν χάθηκες» και άλλα. 
Από τον πεζό θεατρικό λόγο θα ήθελα να διαλέξω ένα απόσπασμα από «Τα σταφύλια της οργής» του συγγραφέα Τζον Σταινμπεκ, με αφορμή και τη σημερινή δίνη της κρίσης που περνάει και η ελληνική οικογένεια. Αναφέρεται στον αγώνα της ηρωίδας μάνας που κάνει τα πάντα, μέσα από τις αντιξοότητες, για να οδηγήσει ενωμένη την οικογένεια της σε ένα καλύτερο αύριο. Η προσωπικότητα της γυναίκας αυτής ταυτίζεται αυτόματα μέσα μου με τη μάνα της Μικρασιατικής Καταστροφής, τη μάνα της Κατοχής, τη μάνα του Εμφυλίου πολέμου, τη μάνα σύμβολο, που μένει ακόμη όρθια ακόμη κι όταν όλα γύρω της έχουν γκρεμιστεί. 
Λέει λοιπόν: «Η μητέρα ήταν βαριά, μα όχι παχιά. Είχε βαρύνει από τις δουλειές και από τις γέννες. Το γεμάτο πρόσωπό της δεν είχε τρυφερή έκφραση αλλά είχε μια συγκρατημένη καλοσύνη. Τα φουντουκιά της μάτια φανέρωναν πως δοκίμασε όλες τις τραγωδίες της ζωής και πως ανέβηκε σκαλί σκαλί τον πόνο και τα βάσανα για να φθάσει σε μια υπέρτατα ήρεμη και υπεράνθρωπη κατανόηση. Φαινόταν να είχε κατανοήσει και δεχθεί τη θέση της μέσα στην οικογένεια, η «ακρόπολη» της οικογένειας, το άπαρτο οχυρό. Κι όπως ο άνδρας της και τα παιδιά της, δεν έβλεπε τον κίνδυνο παρά μόνο όταν τον έβλεπε η ίδια, που συνήθιζε να αρνιέται μέσα της κάθε κίνδυνο. Η ηρεμία της όμως άξιζε περισσότερο από τη χαρά. Η αταραξία εξαρτιόταν από εκείνη και από την υπέροχη και ταπεινή της θέση μέσα στην οικογένεια είχε αντλήσει και μια ήρεμη ολοκάθαρη ομορφιά. 
Φαινόταν να έχει την συναίσθηση πως αν εκείνη λύγιζε, θα κλονιζόταν η οικογένεια και πως αν έχανε, πραγματικά, την πεποίθησή της ή αν απελπιζόταν, η οικογένεια θα διαλυόταν».
Επιτρέψτε μου εδώ να τιμήσω τη γιαγιά μου στην Κατοχή με τα τέσσερα αγόρια της στον πόλεμο και στην συνέχεια στην Αντίσταση. Και με τα δυο της κορίτσια στην Αντίσταση και με τη βαθύτατη πίκρα των άδικων ποινών του Εμφυλίου, δεν λύγισε. Στάθηκε όρθια για να μη διαλυθεί η οικογένεια. 
Να συνεχίσω πιο αισιόδοξα, με ένα σύγχρονο ποίημα της Πατρίτσια Ρέιλι:
«Φαντάσου μια μάνα, που πιστεύει πως ανήκει στον κόσμο. Μια μάνα, που γιορτάζει την ίδια της την ύπαρξη, που χαίρεται που είναι ζωντανή.
Φαντάσου μια μάνα, που γιορτάζει τη γέννηση των θυγατέρων της, μια μάνα, που πιστεύει στην αξία τους, που θρέφει τη σοφία τους και που καλλιεργεί τη δύναμή τους. 
Φαντάσου μια μάνα, που τιμά και σέβεται τις γυναίκες της ζωής της, μια μάνα, που νιώθει όμορφα με την παρέα άλλων γυναικών, που δίνει χρόνο στην ανάγκη της να θρέψει το θηλυκό της πνεύμα». 
Νομίζω ότι όλες οι μητέρες και ιδιαίτερα οι μητέρες Βουλευτίνες, αυτήν τη μάνα φαντάζονται. Τη μάνα, που και για τις θυγατέρες της και για τους γιους της, βρίσκει το κουράγιο, ακόμα και σε αντίξοες συνθήκες, να θρέψει τη σοφία τους και να καλλιεργήσει τη δύναμή τους. 
Είναι, πράγματι, πολύ δύσκολη η περίοδος που ζούμε σήμερα. Η στήριξη της οικογένειας, της πολύτεκνης μητέρας, της δημόσιας παιδείας που θα δίνει τη δυνατότητα στις μητέρες όλων των παιδιών να μπορέσουν, πράγματι, να θρέψουν τη σοφία τους και να καλλιεργήσουν τη δύναμή τους, είναι υποχρέωση και μέλημα όλων μας. 
Είναι το πρόταγμα της δημοκρατίας μας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29686"," Ευχαριστούμε, κυρία Αικατερινάρη. 
Ο κ. Νικόλαος Καραθανασόπουλος εκ μέρους του Κομμουνιστικού Κόμματος Ελλάδος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29687"," Επιτρέψτε μου, κυρία Πρόεδρε, στη σύντομη παρέμβασή μου να προσπεράσω την αταξική προσέγγιση της υπόθεσης της μητρότητας και να αναφερθώ στις μητέρες των λαϊκών στρωμάτων, στη μητέρα της λαϊκής οικογένειας, της μονογονεϊκής ή της πολύτεκνης, που καθημερινά αγκομαχά ή βλέπει ότι δεν μπορεί να ταΐσει τα παιδιά της και να καλύψει τις βασικές τους ανάγκες στον 21ο αιώνα. 
Ο χαρακτήρας της μητρότητας, κατά τη γνώμη του ΚΚΕ διαμορφώνεται μέσα στην κοινωνία και έχει άμεση σχέση με τις κοινωνικές ανάγκες και συνθήκες. Κατά τη γνώμη μας, στον καπιταλισμό η μητρότητα απαξιώνεται, ως και καταργείται ο κοινωνικός της χαρακτήρας. 
Αντίθετα, μόνο στις σοσιαλιστικές κοινωνίες η μητρότητα ήταν άμεσα συνδεδεμένη με την ισοτιμία της γυναίκας, είχε κοινωνικό χαρακτήρα και την αμέριστη στήριξη του κράτους. Και ενώ σήμερα η ανισοτιμία και η εκμετάλλευση της γυναίκας βαθαίνει όλο και περισσότερο, γίνεται ακόμα πιο φανερός ο ταξικός της χαρακτήρας. 
Δεν είναι τυχαίο ότι τα μονοπώλια και το κεφάλαιο βλέπουν τη μητρότητα ως κόστος και ότι η μητρότητα αντιστρατεύεται την ανταγωνιστικότητα. Γι’ αυτό άλλωστε έχει μπει και στο στόχαστρο της Ευρωπαϊκής Ένωσης μαζί και με τα κόμματα. Αποτέλεσμα αυτής της ταξικής πολιτικής και της επίθεσης απέναντι στην γυναίκα εργαζόμενη είναι να υπάρχει υπογονιμότητα σε ολόκληρη την Ευρωπαϊκή Ένωση. Δεν είναι άλλωστε σπάνια τα παραδείγματα που οι νέες εργαζόμενες κρύβουν από τον εργοδότη τους ότι είναι έγκυες είτε για να προσληφθούν είτε για να μην απολυθούν. Μ’ αυτόν τον τρόπο αντιμετωπίζει ο καπιταλισμός τη νέα γυναίκα, τη νέα μητέρα.
Βεβαίως, κάτω απ’ αυτές τις συνθήκες τα νεαρά ζευγάρια μέσα στην ανασφάλεια στην οποία ζουν όχι μόνο προβληματίζονται και αναβάλλουν να κάνουν παιδιά, όπως έκαναν τα προηγούμενα χρόνια αλλά δεν έχουν καν τη δυνατότητα να ονειρευτούν την οικογένεια και πολύ περισσότερο να αποκτήσουν παιδιά. Άλλωστε το αίτημα για τη στήριξη του νέου ζευγαριού συνδέεται άμεσα με τα αιτήματα για τη στήριξη της μητρότητας. 
Απ’ αυτήν την άποψη, λοιπόν, το πλέον χαρακτηριστικό παράδειγμα του πώς αντιμετωπίζει ο καπιταλισμός τη γυναίκα και τη μητρότητα είναι η εμπορευματοποίηση. Για παράδειγμα, στη χώρα μας δεν είναι τυχαίο ότι οι περισσότερες μαιευτικές κλινικές είναι ιδιωτικές. Ό,τι σχετίζεται με τη μητρότητα, όπως οι τράπεζες ωαρίων, ομφαλικών κυττάρων και άλλα, είναι ιδιωτικό. 
Και δεν είναι τυχαίο ότι βρίσκονται στον επιχειρηματικό ιδιωτικό τομέα, γιατί έχουν πολύ μεγαλύτερο ποσοστό κέρδους. Εκεί, δε, όπου γίνεται το πανηγύρι της κερδοσκοπίας, είναι στην ιατρικώς υποβοηθούμενη αναπαραγωγή. 
Όλα, βεβαίως, τα μέτρα που σήμερα παίρνονται στην Ελλάδα με πρόσχημα και με αφορμή την καπιταλιστική κρίση, οδηγούν σε περαιτέρω υποβάθμιση της νέας εργαζόμενης γυναίκας. Έχουμε κατάργηση του επιδόματος τοκετού, ενώ οι εξετάσεις προγεννητικού ελέγχου, ο φυσιολογικός τοκετός, η καισαρική, είναι απλησίαστα για τα νέα ζευγάρια των λαϊκών οικογενειών. Η έλλειψη βρεφονηπιακών και παιδικών σταθμών, τα αυξημένα τροφεία, η υποστελέχωση επηρεάζουν άμεσα τη μητρότητα και την απόφαση του ζευγαριού να κάνει παιδί. Η επίθεση απέναντι στα εργασιακά δικαιώματα της γυναίκας, όπως για παράδειγμα η κατάργηση της απαγόρευσης του νυχτερινού ωραρίου για τις νέες γυναίκες, δημιουργούν αυτό το τρομακτικό περιβάλλον για τη νέα μητέρα. 
Κατά τη γνώμη του ΚΚΕ, κάθε νέος και νέα που ζει στην Ελλάδα, Έλληνας ή μετανάστης, εργαζόμενος ή άνεργος, δικαιούται ένα ευρύ πλέγμα κοινωνικών υπηρεσιών, παιδείας, υγείας, πρόνοιας και πολιτισμού, τέτοιο πλέγμα που θα εξασφαλίσει τις προϋποθέσεις για τη σωστή ψυχοσωματική ωρίμανση και υγεία, για να μπορεί να γίνει γονιός.
Κάθε γυναίκα και νέο ζευγάρι δικαιούται να καλύπτει όλες τις σύγχρονες ανάγκες που σχετίζονται με την αναπαραγωγική διαδικασία της γενικότερης πρόληψης και θεραπείας, του προγεννητικού ελέγχου, της παρακολούθησης της εγκυμοσύνης και του τοκετού, της ιατρικώς υποβοηθούμενης γονιμοποίησης μέσα από ένα αποκλειστικά δημόσιο σύστημα υγείας και πρόνοιας, δωρεάν για όλο το λαό.
Βεβαίως, εμείς δεν έχουμε αυταπάτες ότι αυτά μπορεί να τα κάνει ο καπιταλισμός. Η πάλη για τέτοιου είδους στόχους και αιτήματα πρέπει άμεσα να συνδεθεί με τους γενικότερους στόχους, την προοπτική της λαϊκής εξουσίας, τη μόνη προοπτική που μπορεί να εξασφαλίσει αλλά και να εγγυηθεί όλες τις αναγκαίες παροχές για τη νέα γυναίκα και για τη μητέρα.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"29688"," Ευχαριστούμε, κύριε Καραθανασόπουλε.
Εκ μέρους της Κυβέρνησης, ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς έχει το λόγο δι’ ολίγον.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29689"," Είναι πάντοτε δύσκολο να βρει κανείς τις κατάλληλες λέξεις για να αποδώσει σε ένα σύντομο μήνυμα τη συμπύκνωση των αισθημάτων και της ευγνωμοσύνης που αρμόζουν σε μια μάνα, τη μάνα που ξενυχτούσε στο προσκεφάλι μας στον πρώτο πυρετό μας, τη μάνα που ξενυχτούσε και αγωνιούσε για την επιστροφή μας από την πρώτη μας έξοδο, πάνω απ’ όλα τη μάνα, που μας χάρισε το μοναδικό δώρο της ζωής και της αγάπης. 
Αυτό που ίσως μας διαφεύγει, καθώς το επείγον πολλές φορές στη ζωή μας επισκιάζει το σημαντικό, είναι ότι πίσω από την έννοια «μητέρα» κρύβεται μια ύπαρξη που είναι έτοιμη να αλλάξει τη ζωή στον πλανήτη για χάρη του παιδιού της. Εκατομμύρια μανάδες αλλάζουν τη ζωή στη γη καθημερινά στο όνομα των παιδιών τους. 
Από τα ατελείωτα παραδείγματα, επιτρέψτε μου να αναφέρω τρία που θεωρώ εμβληματικά. Το «ή ταν ή επί τας» της Σπαρτιάτισσας μάνας, που γέννησε το αιώνιο μήνυμα που εξέπεμψαν οι Θερμοπύλες, το «η Παρθένος σήμερον τον υπερούσιον τίκτει», που γέννησε την πιο ανθρωπιστική θρησκεία του κόσμου. Αλλά η μάνα, ακόμη και στο παραστράτημά της ευεργετεί. Χωρίς το αμάρτημα της καλογριάς, δεν θα υπήρχε ο Καραϊσκάκης. 
Αποδίδουμε στη μάνα την απροσμέτρητη τιμή και ευγνωμοσύνη για το ότι γνωρίσαμε το ζην και οι συντριπτικά περισσότεροι άνθρωποι του πλανήτη γνωρίσαμε μέσα απ’ αυτήν και το ευ ζην. Γι’ αυτό το τελευταίο, επιτρέψτε μου να διαβάσω την επιστολή μιας Ελληνίδας μάνας στον Πρωθυπουργό της χώρας. 
«Κυπαρισσία, 2 Φεβρουαρίου 1941. 
Προς τον Πρόεδρον της Κυβερνήσεως. 
Ο υιός μου Ευάγγελος Ιωαννίδης απωλέσθη εις τας επιχειρήσεις της Κλεισούρας. Παρήγγειλα εις τους τέσσαρας ήδη υπηρετούντες υιούς μου Χρήστον, Κώσταν, Γεώργιον και Νίκον Ιωαννίδη, να εκδικηθώσιν το θάνατο του αδελφού των. 
Κρατώ εις εφεδρείαν άλλους τέσσαρας, Πάνον, Αθανάσιον, Γρηγόριον και Μενέλαον, κλάσεων 1917 και νεοτέρων. 
Παρακαλώ κληθώσιν ονομαστικώς και ούτοι εις πάσαν περίπτωσιν ανάγκης της πατρίδος ή τυχόν απωλείας ετέρου τέκνου μου προς εκδίκησιν εχθρού. 
Γνωρίσατε βασιλέα μας ότι ύστατον επιφώνημα θέλει είναι «Ζήτω η Πατρίς».
Αυτή η στάση ζωής είναι πραγματικά φιλοστοργία μητέρας, όπως λέει ο Ιωάννης ο Χρυσόστομος, το να είναι έτοιμη να υπομένει τα πάντα.
«Αυτό -συνεχίζει ο Άγιος Ιωάννης ο Χρυσόστομος- θα πει μητέρα γεμάτη στοργή και αγάπη για το παιδί της, δηλαδή να το παροτρύνει και να το απομακρύνει από το σπίτι, όταν το καλεί το καθήκον και να υπομένει ήρεμα τον αποχωρισμό και να το ευγνωμονεί για την αποδημία του». Και προσθέτει ο ίδιος: «Γνώρισμα της μητέρας δεν είναι η γέννηση παιδιών, διότι αυτό είναι δώρο της φύσης αλλά η ανατροφή των παιδιών, διότι αυτό εξαρτάται από την ελεύθερη απόφασή της». Δεν κάνει, λοιπόν, τη γυναίκα πραγματική μητέρα η γέννηση παιδιών αλλά η καλή ανατροφή τους. 
Μητέρες, σας ευχαριστούμε!
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΣΚΟΡΔΑΣ",465
"29690"," Ευχαριστούμε κι εμείς, κύριε Υπουργέ.
Πριν ολοκληρώσουμε την προς τιμήν της μητέρας σημερινή αυτή συζήτηση, θα ήθελα, κυρίες και κύριοι συνάδελφοι, να σας ενημερώσω ότι έλαβα μία επιστολή από την συνάδελφό μας κ. Κατερίνα Παπακώστα, Πρόεδρο της Ειδικής Μόνιμης Επιτροπής Ισότητας, Νεολαίας και Δικαιωμάτων του Ανθρώπου, με την οποία μας ενημερώνει ότι στις 13 Ιουνίου του 2013 θα οριστεί η κυρία συνάδελφος «Πρέσβειρα Καλής Θελήσεως για τα Δικαιώματα του Ανθρώπου», στο πλαίσιο της παρουσίασης του νέου Σύνθετου Δείκτη για την Ισότητα των Φύλων, από το Ευρωπαϊκό Παρατηρητήριο. 
Της ευχόμαστε, προφανώς, καλή επιτυχία και να εκπροσωπήσει επάξια τη χώρα μας. 
(Χειροκροτήματα)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29691"," Μπορώ να έχω το λόγο, κυρία Πρόεδρε;","ΑΠΟΣΤΟΛΟΣ ΚΑΚΛΑΜΑΝΗΣ",172
"29692"," Ορίστε, κύριε Πρόεδρε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29693"," Αυτή είναι μία παράδοση πολλών ετών στο Κοινοβούλιο μας αλλά δεν ξέρω εάν το γεγονός ότι απλώς συνεχίζουμε αυτήν την παράδοση σημαίνει κάτι ουσιαστικό για την Ελληνίδα μητέρα, ιδιαίτερα σε αυτές τις τόσο δύσκολες εποχές.
Το Κοινοβούλιό μας, εδώ και αρκετά χρόνια, τίμησε τη μητέρα με το γνωστό άγαλμα, το οποίο υπάρχει στην είσοδο από την άλλοτε πλευρά του Συμβουλίου της Επικρατείας. Θέλω να πω στο σημείο αυτό -ως χαρακτηριστικό του ότι πάρα πολλά πράγματα που έχουν μεγάλη σημασία περνούν μάλλον τυπικά- ότι δεν βλέπω τα τελευταία χρόνια να οδηγούνται οι μαθητές που επισκέπτονται -εδώ και είκοσι χρόνια περίπου- το ελληνικό Κοινοβούλιο, την Αίθουσα της Ολομέλειας, την αίθουσα «ΕΛΕΥΘΕΡΙΟΣ ΒΕΝΙΖΕΛΟΣ» και παρακολουθούν όλα όσα είναι χρήσιμα πράγματα για να γνωρίζουν ότι η Βουλή των Ελλήνων δεν είναι ένα βυζαντινό μουσείο αλλά είναι μία ζώσα πραγματικότητα κι εδώ «χτυπάει» –όπως λέμε- η καρδιά της δημοκρατίας, να δουν και το εν λόγω άγαλμα. 
Θα έλεγα, λοιπόν, ότι στο πρόγραμμα των επισκέψεων αυτών, θα πρέπει να είναι και η προσέλευση των παιδιών σε αυτό το μνημείο και εκεί να λέγονται δύο λόγια -ίσως τα παιδιά να είναι σε θέση, καλύτερα από μας, να λένε σε μας δύο λόγια- για τη μητέρα. 
Αυτά που είπα, έχουν αυτό και μόνο το πνεύμα. Είναι τόσες πολλές αυτές οι ημέρες που έχουν καθιερωθεί από διεθνείς οργανισμούς κάθε κράτους -και εμείς έχουμε καθιερώσει- πλείστες όσες εορτές, που δεν φτάνουν πια οι τριακόσιες εξήντα πέντε ημέρες του χρόνου. Αυτό έχει σαν αποτέλεσμα, μέσα σε αυτό το πλήθος, να χάνεται και ο πραγματικός λόγος για τον οποίο θα πρέπει, πραγματικά, κάποιες ημέρες να αφιερώνονται ώστε να ενωτιζόμαστε αξίες, που όπως φαίνεται εδώ και χρόνια, σιγά-σιγά μάλλον φροντίζουμε να απαλλαγούμε από το βάρος τους. Αυτό φοβούμαι ότι συμβαίνει και με τις αξίες που συγκροτεί η έννοια της «μάνας». 
Καθένας μας έχει τους δικούς του λόγους. Εγώ κάποτε, προκαλώντας και μια περίεργη θυμηδία σε κάποιες κυρίες σε αυτήν την Αίθουσα, τους είπα ότι μάλλον δεν είχαν την ευτυχία να γίνουν μητέρες. Αυτό είναι κάτι που δεν εξαρτάται πάντοτε από μια γυναίκα, από την ίδια τη γυναίκα ή δεν μεγάλωσαν οι ίδιες τα παιδιά τους.
Αναφερόμουν πάντοτε στις δικές μου αναμνήσεις σε ένα χωριό της δυτικής Ελλάδας, που επί σαρανταήμερο βρέχει συνέχεια, όπου τα ρούχα η μάνα μου με την αλισίβα για τέσσερα αγόρια -δεν έκανε η άτυχη κορίτσι- φρόντιζε να ετοιμάζει και θα έπρεπε να φροντίζει να φεύγει από πάνω τους η πολλή υγρασία όταν κάθε Σάββατο εκεί στο μαστέλο, το ένα μετά το άλλο τα παιδιά της έπρεπε να πλυθούν, για να πάνε την άλλη μέρα καθαρά και στην εκκλησία. Εκεί, όπως είπα -θα το λέω πάντοτε, γιατί έχει μεγάλη σημασία- κατάσαρκα έβαζε τα εσώρουχά μας, ώστε να σπάσουν λίγο την υγρασία και το κρύο και μετά να μας τα φορέσει.
Τέτοιες αναμνήσεις είμαι βέβαιος ότι έχουμε πάρα πολλές. Συμβαίνει, όμως, το εξής. Μόνο οι άντρες θυμόμαστε τόσο πολύ τις μητέρες μας. Ίσως μια Ημέρα για τον πατέρα θα βοηθούσε και τις γυναίκες να λένε πολύ περισσότερα και για τους άντρες, γιατί άντρες και γυναίκες μαζί, συγκροτούν την κοινωνία.
Ευχαριστώ.
(Χειροκροτήματα)","ΑΠΟΣΤΟΛΟΣ ΚΑΚΛΑΜΑΝΗΣ",172
"29694"," Προφανώς, έτσι είναι, κύριε Πρόεδρε, αλλά οι γυναίκες γίνονται μητέρες, οπότε έχουν και άλλες μνήμες και άλλες αναμνήσεις από τη δική τους μητρότητα σε σχέση με τις μνήμες των αντρών για τη μητέρα τους.
Εν πάση περιπτώσει, η αγάπη και των κοριτσιών και των αγοριών είναι η ίδια προς τη μητέρα τους και αντίστροφα, προφανώς.
Κυρίες και κύριοι συνάδελφοι, θα ήθελα να σας ανακοινώσω ότι από το Κομμουνιστικό Κόμμα λάβαμε επιστολή με την οποία ορίζονται ως αναπληρωτές Εκπρόσωποι της Κοινοβουλευτικής Ομάδος του Κομμουνιστικού Κόμματος, σύμφωνα με το άρθρο 17, παράγραφος 2 του Κανονισμού της Βουλής, ο κ. Αθανάσιος Παφίλης, Βουλευτής Επικρατείας και ο κ. Νικόλαος Καραθανασόπουλος, Βουλευτής Αχαΐας.
(Στο σημείο αυτό κατατίθεται η προαναφερθείσα επιστολή η οποία έχει ως εξής:)
(Να μπει η σελ. 36α)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29695"," Ο Βουλευτής κ. Προκόπης Παυλόπουλος ζητεί άδεια απουσίας στο εξωτερικό στις 16-5-2013, προκειμένου να μεταβεί στη διάλεξη στη Νομική Σχολή του Ευρωπαϊκού Πανεπιστημίου της Κύπρου. Η Βουλή εγκρίνει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29696"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"29697"," Συνεπώς η Βουλή ενέκρινε τη ζητηθείσα άδεια.
Επίσης, η Βουλευτής κ. Μαρία Γιαννακάκη, ζητεί άδεια ολιγοήμερης απουσίας στο εξωτερικό για το διάστημα από τις 14 έως 16 Μαΐου. Η Βουλή εγκρίνει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29698"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"29699"," Συνεπώς η Βουλή ενέκρινε τη ζητηθείσα άδεια.
Έχω επίσης την τιμή να ανακοινώσω στο Σώμα ότι ο Υπουργός Υγείας και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Κύρωση της Σύμβασης Δωρεάς μεταξύ του Υπουργείου Υγείας, του Γενικού Αντικαρκινικού Νοσοκομείου Αθήνας «Ο Άγιος Σάββας» και της Άννας Μαρίας Λουΐζας Λάτση.
Παραπέμπεται στην αρμόδια Διαρκή Επιτροπή.
Ολοκληρώθηκε η συζήτησή μας με αφορμή τον εορτασμό της Ημέρας της Μητέρας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29700"," Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις». 
Η Διάσκεψη των Προέδρων αποφάσισε στη συνεδρίασή της, της 25-4-2013, τη συζήτηση του νομοσχεδίου σε δύο έως τρεις συνεδριάσεις.
Στη σημερινή συνεδρίαση θα συζητηθεί το νομοσχέδιο επί της αρχής. 
Στην αυριανή συνεδρίαση θα συζητηθούν τα άρθρα και οι τροπολογίες σε μια ενότητα. 
Πριν δώσω το λόγο στον εισηγητή της Νέας Δημοκρατίας, σας κάνω γνωστό ότι από το ΠΑΣΟΚ ορίζεται ως ειδικός αγορητής ο κ. Μιχάλης Κασσής. Από τους Ανεξάρτητους Έλληνες ορίζεται ως ειδική αγορήτρια η κ. Ραχήλ Μακρή και ως Κοινοβουλευτικός Εκπρόσωπος ο κ. Μαρίνος Ουζουνίδης. Από τη Χρυσή Αυγή ορίζεται ως ειδική αγορήτρια η Βουλευτής Β’ Αθηνών, κ. Ελένη Ζαρούλια, και ως Κοινοβουλευτικός Εκπρόσωπος ο κ. Ηλίας Παναγιώταρος. 
Επίσης, κατά τη συζήτηση του σημερινού νομοσχεδίου από τη Δημοκρατική Αριστερά ορίζεται ως ειδική αγορήτρια η Βουλευτής Θεσσαλονίκης, κ. Ασημίνα Ξηροτύρη και τέλος, από την Κοινοβουλευτική Ομάδα του Κομμουνιστικού Κόμματος ως ειδικός αγορητής ορίζεται ο κ. Γκιόκας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29701"," Κυρία Πρόεδρε, θα ήθελα το λόγο.","ΑΘΑΝΑΣΙΟΣ ΣΚΟΡΔΑΣ",465
"29702"," Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29703"," Θα ήθελα, κυρία Πρόεδρε, να καταθέσω κάποιες νομοτεχνικές βελτιώσεις στο συζητούμενο νομοσχέδιο. 
Η μία αφορά την τροπολογία 520/60 και οι άλλες τα άρθρα για την ΕΑΑΔΗΣΥ.
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Αθανάσιος Σκορδάς, καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να μπουν οι σελ. 40-41)","ΑΘΑΝΑΣΙΟΣ ΣΚΟΡΔΑΣ",465
"29704"," Π αρακαλώ να διανεμηθούν στους κυρίους συναδέλφους.
Το λόγο έχει ο εισηγητής της Νέας Δημοκρατίας, κ. Ιορδάνης Τζαμτζής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29705"," Κυρία Πρόεδρε, κυρίες και κύριοι συνάδελφοι, παρακολουθήσαμε τις εισηγήσεις των Κοινοβουλευτικών Εκπροσώπων για τη Γιορτή της Μητέρας. Όμως δεν πρέπει να μένουμε στα λόγια κι όσα χρόνια μου δώσουν τη δυνατότητα οι πολίτες της Πέλλας να βρίσκομαι μέσα σ’ αυτήν την Αίθουσα και να τους εκπροσωπώ, δεν θα πάψω να τονίζω την ανάγκη με πράξεις να αποδεικνύουμε τη στήριξή μας στη μητέρα και ιδιαίτερα στην αγρότισσα μάνα, η οποία είναι ξεκάθαρα η αδικημένη. 
Ακόμα και με τις τελευταίες αποφάσεις, που έχουμε πάρει, πηγαίνει στα εξήντα επτά χρόνια ή στα εξήντα δύο για να βγει στη σύνταξη και περιμένουμε να δούμε τη ρύθμιση. Η πρόταση είναι στα τριάντα επτά χρόνια ασφάλισης η αγρότισσα μάνα και στα εξήντα χρόνια να μπορεί να βγει στη σύνταξη. Μόνο έτσι θα μπορούμε να πούμε ότι η Βουλή αποφασίζει ίσα απέναντι σε όλες τις εργαζόμενες γυναίκες, γιατί μιλούμε για τον ΟΓΑ, ο οποίος είναι πλέον ταμείο κύριας ασφάλισης των αγροτών. Δεν κάνουμε πλέον χάρη στους αγρότες. Πρέπει να βγάλει από το μυαλό τους όποιος κι αν έχει οτιδήποτε, ότι κάνουμε χάρη πλέον στους αγρότες. Πληρώνουν και ασφαλίζονται κανονικά. Αυτό, για να μην ξεχνιόμαστε ότι η αγρότισσα μάνα είναι η αδικημένη της υπόθεσης. 
Κύριε Υπουργέ, κυρίες και κύριοι συνάδελφοι, με το σχέδιο νόμου: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις» η Κυβέρνηση επιφέρει μεγάλες αλλαγές στις διαδικασίες ανάθεσης και εκτέλεσης δημοσίων συμβάσεων, έργων, προμηθειών και υπηρεσιών και με τη χρήση τεχνολογιών, πληροφορικής και επικοινωνιών. 
Γνωρίζουμε όλοι πολύ καλά ότι πολλά ήταν τα προβλήματα στον τομέα των έργων, σχετικά με τις διαδικασίες προκήρυξης, ενημέρωσης, ανάθεσης και εκτέλεσης αυτών. Πολλές φορές, ακολουθούταν το γράμμα του νόμου και χανόταν η ουσία. Για παράδειγμα δημοσιευόταν η δημοπρασία ή το έργο σε μία εφημερίδα ημερήσιας κυκλοφορίας αλλά η εφημερίδα αυτή πωλούσε μόλις και μετά βίας χίλια φύλλα πανελλαδικά. Ενημέρωση, λοιπόν, ουσιαστική δεν υπήρχε. Τηρούσαν οι αρμόδιοι το γράμμα του νόμου, όμως για τις δουλειές ενημερώνονταν συγκεκριμένοι. Άλλες φορές οι επιτροπές προμηθειών, λειτουργώντας με αυστηρότητα ή με διασταλτική ερμηνεία των σχετικών διατάξεων, απέκλειαν ή άφηναν να συμμετέχουν στη διαδικασία προμηθευτές, όπως η επιτροπή ήθελε. Παρόμοια προβλήματα μπορούσαν να δημιουργηθούν στις επιτροπές δημοπρασιών έργων ή υπηρεσιών. 
Κυρίες και κύριοι συνάδελφοι, στόχος της Κυβέρνησης σήμερα, είναι να αλλάξει τις διαδικασίες στις δημόσιες συμβάσεις, φέρνοντας απόλυτη διαφάνεια και δυνατότητα ελέγχου στις δημόσιες συμβάσεις. Προχωρά σε μεταρρυθμίσεις στον τομέα των προμηθειών, των υπηρεσιών και των έργων από την αρχή της διαδικασίας, από την υποβολή δηλαδή του αιτήματος και συνεχίζει με την έγκριση, τον προγραμματισμό, την προκήρυξη, την ανάθεση και την εκτέλεση του έργου. 
Όλη η διαδικασία πλέον για την προμήθεια αγαθών ή υπηρεσιών ή την κατασκευή ενός έργου, θα διενεργείται ηλεκτρονικά. «Διαφάνεια παντού», λέει η Κυβέρνηση και με το σχέδιο νόμου γίνεται πράξη αυτό. Διαφάνεια, πάταξη φαινομένων διαφθοράς και ουσιαστικός έλεγχος σε όλη τη διαδικασία των δημόσιων συμβάσεων. 
Το παράνομο πολλές φορές άνοιγμα των φακέλων, οι αποκλεισμοί ενδιαφερομένων με διάφορα προσχήματα, οι περίεργες και πολύπλοκες διαδικασίες δημοπρασιών, όπως οι διαδικασίες με μαθηματικό τύπο και διάφορα άλλα, με το νομοσχέδιο αυτό ανήκουν στο παρελθόν. Μία νέα ψηφιακή εποχή ξεκινά στον τομέα δημοσίων συμβάσεων με το Εθνικό Σύστημα Ηλεκτρονικών Δημοσίων Συμβάσεων, το ΕΣΗΔΗΣ, το οποίο θα λειτουργεί στο διαδίκτυο με την ονομασία «Προμηθεύς» και με ηλεκτρονική διεύθυνση. Συμπληρώνεται έτσι η νομοθεσία και η προσπάθεια που είχε προηγηθεί με τη δημιουργία του Κεντρικού Ηλεκτρονικού Μητρώου Δημοσίων Συμβάσεων, το «Αγορά» ώστε να υπάρχει η μεγαλύτερη δυνατή διαφάνεια στις δημόσιες συμβάσεις. 
Στη νέα ηλεκτρονική διαδικασία, θα χρησιμοποιούνται τυποποιημένα σχέδια προκηρύξεων και δημοσίων συμβάσεων, ώστε να εξοικονομείται χρόνος, να αποφεύγονται τα λάθη και οι δικαστικές αμφισβητήσεις και να υπάρχει όσο το δυνατόν μικρότερη ανθρώπινη παρέμβαση με στόχο πάντοτε τη μεγαλύτερη δυνατή διαφάνεια στις διαδικασίες. 
Κυρίες και κύριοι συνάδελφοι, με τη θέσπιση των κεντρικών αρχών δημοπρασιών, προμηθειών και ανάθεσης για όλο το δημόσιο καταργούνται χιλιάδες αναθέτουσες αρχές που σήμερα λειτουργούν σε όλο το δημόσιο και οι διαγωνισμοί από ένα όριο προϋπολογισμού και πάνω θα πραγματοποιούνται κεντρικά. Αποτέλεσμα της μείωσης των αρχών ανάθεσης σε μερικές εκατοντάδες, θα είναι η εξοικονόμηση χρημάτων για το δημόσιο με την περιστολή δαπανών, η επίτευξη καλύτερων τιμών στις προμήθειες και τα έργα, η εξοικονόμηση ανθρώπινων πόρων και εργατοωρών και φυσικά χρημάτων.
Πέρα όμως από τη βελτίωση των οικονομικών του κράτους από τις ηλεκτρονικές εφαρμογές στις δημόσιες συμβάσεις, πολύ μεγάλο είναι το όφελος τόσο για το κράτος όσο και για τον πολίτη, προμηθευτή ή κατασκευαστή, με την εφαρμογή και τη χρήση της ηλεκτρονικής υπογραφής στις δημόσιες συμβάσεις. Θα μειωθεί η γραφειοκρατία, θα συμμετέχουν πολλοί περισσότεροι ενδιαφερόμενοι στους διαγωνισμούς, με αποτέλεσμα πολύ περισσότερες προσφορές, εξοικονόμηση πολύτιμου χρόνου και φυσικά μείωση των εξόδων. 
Στο Κεφάλαιο Δεύτερο του νομοσχεδίου, ρυθμίζονται θέματα σχετικά με το Γενικό Εμπορικό Μητρώο. Συστήνεται Τμήμα Γενικού Εμπορικού Μητρώου στη Διεύθυνση Ανώνυμων Εταιρειών Πίστεως της Γενικής Γραμματείας Εμπορίου και καθορίζονται οι αρμοδιότητές τους. Ακόμη, ρυθμίζονται θέματα σχετικά με τη διαδικασία μετατροπής εταιρείας στη μορφή ιδιωτικής κεφαλαιουχικής εταιρείας. Επίσης, περιλαμβάνονται ρυθμίσεις για τις συγχωνεύσεις ανωνύμων εταιρειών. 
Στο Κεφάλαιο Τρίτο, έχουμε εναρμόνιση της νομοθεσίας μας με τη νομολογία του Ευρωπαϊκού Δικαστηρίου για την προστασία τόσο των εμπορικών σημάτων όσο και των διαφημιστικών συνθημάτων. Ακόμη, με μία σειρά νομοτεχνικών βελτιώσεων, ρυθμίζονται θέματα σχετικά με τα εμπορικά σήματα, όπως το δικαίωμα χρήσης σήματος για αόριστο χρόνο και η καταβολή ετησίου τέλους χρήσης από το δικαιούχο, η ηλεκτρονική κοινοποίηση των αποφάσεων της διοικητικής επιτροπής σημάτων κ.α..
Στο Κεφάλαιο Τέταρτο, ρυθμίζονται θέματα παρεμπορίου, κατάσχεσης και καταστροφής απομιμητικών προϊόντων, δηλαδή προϊόντων «μαϊμού». Δημιουργείται στο Υπουργείο Ανάπτυξης όργανο, με τον τίτλο: «Συντονιστικό Κέντρο για την Αντιμετώπιση του Παρεμπορίου» -το ΣΥΚΑΠ- και καθορίζεται η λειτουργία του και οι αρμοδιότητές του για την πάταξη του παρεμπορίου σε τοπικό, περιφερειακό και εθνικό επίπεδο. Ρυθμίζεται επίσης η σύνθεση του ΣΥΚΑΠ. 
Με το Κεφάλαιο Πέμπτο, τροποποιούνται θέματα λειτουργίας του Ελληνικού Ινστιτούτου Μετρολογίας. Προστίθενται ρυθμίσεις σχετικές με τους όρους «ιχνηλασιμότητα», «εθνικός χρόνος», «ώρα Ελλάδος» κ.α. και επαναπροσδιορίζεται το έργο του Εθνικού Αστεροσκοπείου Αθηνών. 
Πολύ σημαντικές είναι οι αλλαγές που επέρχονται στο θεσμό των λαϊκών αγορών. Έτσι, αλλάζει το καθεστώς λειτουργίας των λαϊκών αγορών και η εποπτεία των Οργανισμών Λαϊκών Αγορών Θεσσαλονίκης και Αθηνών περνά πλέον στους αντίστοιχους περιφερειάρχες. Οι κάτοχοι επαγγελματικών ή παραγωγικών αδειών, θα καταβάλλουν πλέον ημερήσιο ανταποδοτικό τέλος και όχι το προβλεπόμενο ημερήσιο δικαίωμα. Ακόμη, τροποποιούνται διατάξεις στις λειτουργίες των λαϊκών αγορών Αττικής και Θεσσαλονίκης και επιτρέπεται πλέον η λειτουργία λαϊκών αγορών και τις Κυριακές αποκλειστικά με τη συμμετοχή παραγωγών, ώστε και οι παραγωγοί να στηριχθούν και οι πολίτες να μπορούν να αγοράζουν προϊόντα σε καλύτερες τιμές. 
Στο Κεφάλαιο Πέμπτο ρυθμίζονται ακόμη θέματα των πρατηρίων καυσίμων. Επανακαθορίζονται οι διοικητικές κυρώσεις, τα πρόστιμα και οι ποινές για παρεμβάσεις στη λειτουργία του συστήματος εισροών - εκροών των πρατηρίων καυσίμων. Μειώνονται τα πρόστιμα, ώστε να είναι εισπράξιμα. Προβλέπεται πλέον ποινή φυλάκισης τουλάχιστον έξι μηνών για ορισμένες παραβάσεις στο σύστημα εισροών - εκροών και προβλέπεται πρόστιμο 100.000 ευρώ και κάθειρξη σε όποιον επεμβαίνει και επηρεάζει με κάθε τρόπο τα στοιχεία και τη διαδικασία αποστολής των στοιχείων στη Γενική Γραμματεία Πληροφοριακών Συστημάτων αλλά και σε όσους διακινούν ή εμπορεύονται καύσιμα που δεν έχουν περιληφθεί στο σύστημα εισροών - εκροών. 
Επίσης, ρυθμίζονται θέματα λειτουργίας των πρατηρίων άρτου και των απαιτούμενων εγκαταστάσεων περάτωσης έψησης σε καταστήματα τροφίμων ή υπεραγορών, καθώς και θέματα λειτουργίας μονάδων και εργαστηρίων παραγωγής άρτου και αρτοσκευασμάτων. 
Παρατείνονται οι συμβάσεις των φορέων κοινωνικής ασφάλισης με τα Ελληνικά Ταχυδρομεία μέχρι τις 30-6-2013 και το αργότερο μέχρι τις 31 Δεκεμβρίου του ίδιου έτους. 
Δημιουργείται στη Γενική Γραμματεία Δημοσίων Έργων η επιτροπή συμβιβασμού, για τη διευκόλυνση της μεσολάβησης μεταξύ των φορέων χρέωσης διοδίων στην Ελλάδα και των παρόχων της Ευρωπαϊκής Υπηρεσίας Τηλεδιοδίων. 
Τέλος, ρυθμίζονται θέματα του Κώδικα Οδικής Κυκλοφορίας, θέματα αδειών οδήγησης, προστίμων σε παραβάσεις, η διαδικασία ανανέωσης και αντικατάστασης των αδειών οδήγησης, καθώς και ειδικά θέματα, σχετικά με τον τεχνικό έλεγχο των εκπαιδευτικών οχημάτων. 
Με το τελευταίο άρθρο, το άρθρο 58, πριν από το ακροτελεύτιο άρθρο, ρυθμίζονται ειδικά θέματα απαλλοτριώσεων ιδιοκτησιών που διενεργεί η «Αττικό Μετρό Α.Ε.» για να κατασκευάσει τα έργα που απαιτούνται. 
Κυρίες και κύριοι συνάδελφοι, το νομοσχέδιο αυτό, πραγματικά, περιλαμβάνει πλειάδα ρυθμίσεων. Η κεντρική ρύθμιση, η οποία δίνει και τον τίτλο στο νομοσχέδιο, αφορά τις δημόσιες συμβάσεις. Επέρχονται πραγματικά πολύ μεγάλες αλλαγές. Αλλαγές προς το καλύτερο. Αλλαγές στις δημόσιες συμβάσεις που δίνουν μεγάλες δυνατότητες στη Δημόσια Διοίκηση να επιφέρει ένα ουσιαστικό πλήγμα στην αδιαφάνεια. 
Οι αλλαγές που επέρχονται με το παρόν νομοσχέδιο στις δημόσιες συμβάσεις, ρίχνουν άπλετο φως στη διαδικασία και ενισχύουν τη διαφάνεια σε όλες τις φάσεις της διαδικασίας, είτε αυτές αφορούν στις συμβάσεις δημοσίων έργων είτε τις προμήθειες είτε τις υπηρεσίες. 
Κυρίες και κύριοι συνάδελφοι, με το νομοσχέδιο η Κυβέρνηση βάζει σταθερές βάσεις για μια καλύτερη Δημόσια Διοίκηση, μια καλύτερη κρατική μηχανή, ένα καλύτερο μέλλον για τη χώρα μας. 
Πριν κατέβω από το Βήμα θα ήθελα να σταθώ και στις υπουργικές τροπολογίες οι οποίες έχουν κατατεθεί. 
Με την υπ’ αριθμόν 446 τροπολογία καθορίζεται η δυνατότητα επιχορήγησης του Οργανισμού ENISA -του Ευρωπαϊκού Οργανισμού για την Ασφάλεια Δικτύων και Πληροφοριών- για τις στεγαστικές του δαπάνες. 
Με την υπ’ αριθμόν 510 τροπολογία ρυθμίζονται θέματα του Υπουργείου Πολιτισμού, τα οποία αφορούν την αντιμετώπιση των έκτακτων εξόδων σε μουσεία και αρχαιολογικούς χώρους, καθώς και θέματα εργαζομένων του Ταμείου Διαχείρισης Πιστώσεων, οι οποίοι μετά το κλείσιμο του ταμείου μεταφέρονται σε άλλα νομικά πρόσωπα του Υπουργείου. 
Η υπ’ αριθμόν 519 τροπολογία αφορά τις ρυθμίσεις για τη βελτίωση της ανταγωνιστικότητας. Επιδιώκεται η μείωση της γραφειοκρατίας στο πλαίσιο αδειοδοτήσεων δημοσίων αρχών. 
Ρυθμίζονται θέματα αρμοδιότητας της Γενικής Γραμματείας Δημοσίων Επενδύσεων του ΕΣΠΑ, όπου επιχειρείται η διευκόλυνση της υλοποίησης των συγχρηματοδοτούμενων πράξεων, αλλά και η διασφάλιση της χρηστής διαχείρισης των χρημάτων. 
Ρυθμίζονται θέματα σχετικά με την έκδοση πιστοποιητικού ενεργειακής απόδοσης. 
Δίδεται η δυνατότητα να πληρωθούν από το πρόγραμμα δημοσίων επενδύσεων ανεξόφλητες υποχρεώσεις ημιτελών έργων ΔΕΥΑ του Γ΄ Κοινοτικού Πλαισίου Στήριξης για να μην απενταχθούν αυτά τα έργα. 
Ισχυροποιείται η νομοθεσία σχετικά με την προστασία του περιβάλλοντος και ρυθμίζονται θέματα αρμοδιότητας της Γενικής Γραμματείας Στρατηγικών και Ιδιωτικών Επενδύσεων. 
Τέλος, καταργείται η υποχρέωση υποβολής εγγυητικής επιστολής από φορείς που χρηματοδοτούνται από τη Γενική Γραμματεία Ερευνών και Τεχνολογίας για την εκτέλεση έργων έρευνας και καινοτομίας. 
Η υπ’ αριθμόν 520 τροπολογία αφορά αναγκαίες προσθήκες και τροποποιήσεις στο κείμενο του σχεδίου νόμου, όπως αυτές αναδείχθηκαν κατά τη διαδικασία συζήτησης στην επιτροπή. Οι ρυθμίσεις αποβλέπουν στην απλοποίηση των ρυθμίσεων και την εναρμόνισή τους με την υφιστάμενη εθνική και κοινοτική νομοθεσία. 
Ορίζονται ως κεντρικές αρχές προμηθειών η Γενική Διεύθυνση Κρατικών Προμηθειών του Υπουργείου Ανάπτυξης και η Επιτροπή Προμηθειών Υγείας του Υπουργείου Υγείας. 
Προβλέπεται η δημιουργία Κεντρικού Μητρώου Οικονομικών Φορέων που θα συμμετέχουν στους διαγωνισμούς, αλλά και του Μητρώου Αξιολογητών. 
Ρυθμίζονται θέματα ίδρυσης και λειτουργίας επιχειρηματικών πάρκων. Δίνεται η δυνατότητα πώλησης τυροκομικών προϊόντων στις λαϊκές αγορές. Ρυθμίζονται θέματα που αφορούν τη λειτουργία της επιτροπής εξέτασης ενδικοφανών προσφυγών και θέματα απαραίτητα για τη απρόσκοπτη και αποτελεσματική λειτουργία της Ενιαίας Ανεξάρτητης Αρχής Δημοσίων Συμβάσεων. Τέλος, ρυθμίζονται θέματα σχετικά με τον ΕΟΜΜΕΧ. 
Με την υπ’ αριθμόν 521 τροπολογία αναμεταβιβάζεται στο δημόσιο η κυριότητα από την ΤΕΟ ΑΕ -δηλαδή την ανώνυμη εταιρεία εκμετάλλευσης και διαχείρισης ελληνικού αυτοκινητόδρομου- των παροδίων εκτάσεων της ΠΑΘΕ από τον κόμβο Αξιού μέχρι τους Ευζώνους. Συμπληρώνεται η νομοθεσία κατασκευής δημοσίων έργων και ρυθμίζονται θέματα των ραδιοφωνικών σταθμών. 
Κυρίες και κύριοι συνάδελφοι, στηρίζουμε αυτές τις τροπολογίες, γιατί πραγματικά δίνουν λύσεις και μαζί με το νομοσχέδιο δίνουν νέες δυνατότητες σε μια καλύτερη δημόσια διοίκηση, σε ένα καλύτερο ελληνικό κράτος.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΙΟΡΔΑΝΗΣ ΤΖΑΜΤΖΗΣ",498
"29706"," Το λόγο έχει η εισηγήτρια του ΣΥΡΙΖΑ-ΕΚΜ κ. Αφροδίτη Θεοπεφτάτου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29707"," Κυρίες και κύριοι συνάδελφοι, στην εισήγησή μας στην Επιτροπή είχαμε επισημάνει ότι στο προτεινόμενο νομοσχέδιο «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις» περιλαμβάνονται ρυθμίσεις που αφορούν μία πληθώρα θεμάτων. Μεθοδολογικά οφείλουμε να παρατηρήσουμε ότι η ενσωμάτωση ρυθμίσεων που αφορούν σε διαφορετικά ζητήματα δεν συνάδουν με κώδικες και πρακτικές καλής νομοθέτησης. Ο νομοθέτης οφείλει να αποτυπώνει με σαφήνεια και απλότητα τα θέματα που θίγει σε κάθε νομοσχέδιο. Είναι χαρακτηριστικό ότι το μεγαλύτερο ποσοστό τροπολογιών που καταθέσατε αφορούν στους νόμους των τριών τελευταίων μνημονιακών χρόνων και φαίνεται η σκοπιμότητα της προχειρότητας.
Ενώ, λοιπόν, ξεκινάμε με την ένταξη όλων των συμβάσεων προμηθειών, έργων κ.λπ. στο ηλεκτρονικό σύστημα και αυτό κατ’ αρχάς είναι καλοδεχούμενο, φθάνουμε να συζητάμε πώς και πότε θα αποφασίζει ο Υπουργός για το ποιες συμβάσεις θα εξαιρούνται από αυτό. Δεν μπορούμε να διαρρήξουμε τις σχέσεις μας με συγκεκριμένες αδιαφανείς δομές.
Πάλι την τελευταία στιγμή φέρνετε μία πληθώρα τροπολογιών άσχετων μεταξύ τους, χωρίς να δίνεται ο απαιτούμενος χρόνος για την επεξεργασία τους. Ακόμα χειρότερα, με αυτόν τον τρόπο αποφύγατε τη συζήτηση στις συνεδριάσεις της Επιτροπής Παραγωγής και Εμπορίου, όπου θα έπρεπε να γίνεται ουσιαστικός και παραγωγικός διάλογος. 
Η προχειρότητα με την οποία χειρίζεστε τα νομοσχέδια αναδεικνύεται από το γεγονός ότι μας φέρνετε τροποποιήσεις για νομοσχέδια που ψηφίστηκαν το 2013. Να αναφέρουμε ότι το ίδιο το νομοσχέδιο περιλαμβάνει πενήντα οκτώ άρθρα για θέματα άσχετα μεταξύ τους και στο μεταξύ και μετά τις διεργασίες στην επιτροπή, φέρνετε τροπολογίες με άλλα δεκατέσσερα άρθρα -επίσης άσχετα μεταξύ τους- και πολλές τροποποιήσεις που θα έπρεπε να είναι διαφορετικά άρθρα, αλλά δεν είναι. Γιατί άραγε; 
Ενώ, λοιπόν, κόπτεσθε για την πάταξη της γραφειοκρατίας και λέτε ότι γι’ αυτήν φταίνε οι υπάλληλοι και πρέπει να απολυθούν, το γεγονός ότι κάθε λίγους μήνες τροποποιείτε τους νόμους, αυτή ακριβώς η στάση δείχνει την έλλειψη της πολιτικής βούλησης να μειώσετε την πολυνομία και την πολυπλοκότητα που επιφέρουν αγκυλώσεις και διαπλοκή στο δημόσιο. 
Ηλεκτρονικό σύστημα δημοσίων συμβάσεων, λειτουργία λαϊκών αγορών, παρεμπόριο, Κώδικας Οδικής Κυκλοφορίας, «Εθνικός Χρόνος», σήματα, λειτουργία αρχαιολογικών χώρων και εργασιακά θέματα υπαλλήλων, άδειες δόμησης, ΕΣΠΑ, πολεοδομικές ρυθμίσεις, ρυθμίσεις για τις εταιρείες, κωδικοποίηση και ρυθμίσεις για τα δημόσια έργα, δευτερεύουσες εκπομπές ραδιοφωνικών σταθμών, απαλλαγή από ευθύνες διοικήσεων δημόσιων οργανισμών και άλλα. Είμαστε πλέον σίγουροι ότι σε λίγους μήνες θα φέρνετε τροπολογίες στα ίδια θέματα και στα ίδια άρθρα, που μόλις τώρα ψηφίζουμε και δυστυχώς, με την ίδια προχειρότητα. 
Ο χρόνος που μου δίνετε να μιλήσω είναι δεκαπέντε λεπτά για εβδομήντα δύο άρθρα, δηλαδή ένα λεπτό ανά πέντε άρθρα. Δεν επαρκεί, λοιπόν και γι’ αυτό θα εστιάσω σε ορισμένα σημεία. 
Όπως αναφέραμε και στην Επιτροπή Παραγωγής και Εμπορίου, είμαστε υπέρ των Συστημάτων Ηλεκτρονικών Συμβάσεων, γιατί έτσι διασφαλίζεται η διαφάνεια και η προάσπιση του δημοσίου συμφέροντος. 
Οι μελέτες που έχουν εκπονήσει τα άλλα κράτη –γιατί όχι κι εμείς- αναδεικνύουν το όφελος για τις οικονομίες των κρατών αυτών. Για το λόγο αυτό απαιτείται ένα λειτουργικό και ολοκληρωμένο σύστημα, για το οποίο έχει γίνει η απαραίτητη προετοιμασία, κάτι που δεν βλέπουμε εδώ. 
Περιμέναμε στο διάστημα αυτό να φέρνατε ουσιαστικές βελτιώσεις. Εντούτοις, βλέπουμε μόνο επουσιώδεις τροποποιήσεις, οι οποίες δεν διασφαλίζουν την αποτελεσματικότητα και αποδοτικότητα του συστήματος. Δεν διασφαλίζεται η πληρότητα, η ασφάλεια, η διαλειτουργικότητα, η αποτελεσματικότητα και η καθολικότητα στη χρήση. 
Εμείς μιλάμε για ένα σύστημα το οποίο θα τεθεί άμεσα σε λειτουργία, για όλους τους διαγωνισμούς και όλες τις αναθέτουσες αρχές. Εδώ βλέπουμε τις πολλαπλές εξαιρέσεις όπως: Αντικειμενική αδυναμία της αναθέτουσας αρχής ή προς όφελος του δημοσίου συμφέροντος ή να αναστέλλεται η εφαρμογή του για μια τριετία. 
Οι βασικές μας ενστάσεις επί του νομοσχεδίου είναι: Πρώτον, η εφαρμογή η οποία πάει πολύ πίσω σε χρόνο. Οι ΟΤΑ και τα νοσοκομεία εντάσσονται στα μέσα του 2014 και οι ΔΕΚΟ στο τέλος του 2015. Γιατί; Πρέπει να διευκρινιστεί πού οφείλεται η υστέρηση. Εάν το σύστημα δεν μπορεί, τότε πώς πληρώθηκε με εκατομμύρια; 
Δεύτερο, είναι αδιευκρίνιστο ποιες υπηρεσίες θα παρέχει από την ημερομηνία εκκίνησης της λειτουργίας του. Δεν έχουν καθοριστεί οι κατηγορίες αγορών, οι οποίες θα πρέπει υποχρεωτικά να εισάγονται στο σύστημα και να εξυπηρετούνται με συγκεκριμένη εφαρμογή του συστήματος. 
Τρίτον, με δεδομένη όλη την καθυστέρηση και την γραφειοκρατία που περιλαμβάνει, δεν αφήνει χώρο στους υπάρχοντες παρόχους υπηρεσιών να διαλειτουργήσουν με το Εθνικό Σύστημα Ηλεκτρονικών Δημοσίων Συμβάσεων. Με αυτή την πρακτική, ο μόνος μεγάλος χαμένος είναι, φυσικά, το δημόσιο. 
Τέταρτον, στο Εθνικό Σύστημα Ηλεκτρονικών Δημοσίων Συμβάσεων, υπάγονται διαδικασίες μέχρι την υπογραφή της σύμβασης και αυτή θεωρείται καταληκτική πράξη. Και μετά την υπογραφή της σύμβασης, όμως, υπάρχουν θέματα για τα οποία θα πρέπει να προβλεφθεί η υπαγωγή τους στο ηλεκτρονικό σύστημα. 
Τέτοια θέματα είναι: Πρώτον, η παραγγελειοδοσία με βάση καταλόγους. Δεύτερον, η μείωση του διαδικαστικού κόστους, δηλαδή απαιτούμενα έγγραφα δυσανάλογα πολλά και υπογραφές σε σχέση με την αξία. Τρίτον, ο έλεγχος ανάλωσης, να ανταποκρίνεται, δηλαδή, στις ανάγκες η ανάλωση. Τέταρτον, το ηλεκτρονικό τιμολόγιο, το οποίο παρ’ ότι έχει θεσμοθετηθεί, δεν έχει ακόμα υλοποιηθεί γενικά. 
Όσον αφορά τις προτεινόμενες τροποποιήσεις του παρόντος, παραμένει ασάφεια ως προς τις διαδικασίες. Για παράδειγμα, γιατί δεν καθορίζονται από τώρα οι κεντρικές αρχές προμηθειών -πέραν των δύο- και δίνεται η δυνατότητα για τη δημιουργία άλλων; Γιατί δεν καθορίζονται από τώρα οι κατηγορίες που αποτελούν αντικείμενο ομαδοποίησης ώστε να ξεκινήσει το σύστημα να δουλεύει αποτελεσματικά; 
Ο μη καθορισμός παρατείνει τη λογική των μικρών διαγωνισμών με διαδικαστικό κόστος, χρονοβόρες και αδιαφανείς διαδικασίες εις βάρος του δημοσίου. 
Επιπλέον, για την εφαρμογή του παρόντος σημείου, αναμένουμε την κοινή υπουργική απόφαση δύο Υπουργών, η οποία θα έχει ως αποτέλεσμα ή την καθυστέρηση ή την δικαιολογία να γίνουν οι διαγωνισμοί εκτός συστήματος. 
Επίσης, οι τροποποιήσεις στο άρθρο 6, δεν καθιστούν σαφές ποια έγγραφα υποβάλλονται ηλεκτρονικά και ποια όχι. Το σημαντικότερο, βέβαια, εδώ είναι η πρόβλεψη της τεχνικής αδυναμίας του Εθνικού Συστήματος Ηλεκτρονικών Δημοσίων Συμβάσεων, η οποία δεν μπορεί να αποκατασταθεί εντός των ορισμένων χρονικών πλαισίων. Το Σύστημα αυτό κόστισε στο ελληνικό δημόσιο τόσα χρήματα και δεν μπορεί να παρουσιάζει αυτά τα τεχνικά προβλήματα. 
Ως προς το παραεμπόριο, επαναλαμβάνουμε τις θέσεις μας για την πάταξή του. Δίνετε μεγάλη έμφαση στην καταστολή, ενώ θα πρέπει άμεσα να γίνει αποτελεσματικότερος έλεγχος στα τελωνεία, κατά την είσοδο των προϊόντων παραεμπορίου στη χώρα, με την εγκατάσταση ειδικών μηχανημάτων στα μεγάλα λιμάνια και σε όλες τις συνοριακές πύλες, καθώς και διενέργεια αυστηρών ελέγχων στις αποθήκες, όπου συγκεντρώνονται αυτά τα εμπορεύματα. 
Στην προτεινόμενη τροποποίηση του άρθρου 39, αναφέρεται ότι για τα κατασχεμένα προϊόντα ο κύριος ή κάτοχός τους αντιτίθεται εγγράφως κατά την ώρα του ελέγχου. 
Μπαίνει, δηλαδή, η Δημοτική Αστυνομία σε μια αποθήκη, βρίσκει τον αποθηκάριο ή τον εργάτη και αυτός θα πρέπει να αντιτεθεί εκείνη τη στιγμή. Δεν ξέρω πώς θα λειτουργήσει στην πράξη. 
Σχετικά με τις λαϊκές αγορές θα θέλαμε να κάνουμε τις εξής παρατηρήσεις. Ενώ στην παράγραφο 1 η εποπτεία του Οργανισμού Λαϊκών Αγορών Αττικής ανατίθεται στον Περιφερειάρχη Αττικής, εντούτοις στην παράγραφο 4 αναφέρεται ότι ο πρόεδρος και το διοικητικό συμβούλιο του οργανισμού ορίζεται από τον Υπουργό Ανάπτυξης. Δεν είναι αυτό μία ανακολουθία;
Για την επίτευξη της πλήρους διοικητικής και οικονομικής εποπτείας του Οργανισμού Λαϊκών Αγορών η αρμοδιότητα διορισμού του προέδρου και των μελών του διοικητικού συμβουλίου θα πρέπει να ανήκει εκεί που ανήκουν και οι λοιπές αρμοδιότητες, δηλαδή, στον περιφερειάρχη.
Επίσης, για την κατοχύρωση της αντιπροσωπευτικότητας, θα προτείναμε να παραμείνουν δύο εκπρόσωποι της Πανελλαδικής Ομοσπονδίας Παραγωγών και δύο εκπρόσωποι της Πανελλήνιας Ομοσπονδίας Επαγγελματιών, όπως είναι και τώρα και να προστεθούν άλλοι. 
Το ημερήσιο τέλος, που για τους παραγωγούς καταβάλλεται –και αυτό είναι θεμιτό- ανάλογα με τις ημέρες προσέλευσης, για τους επαγγελματίες καταβάλλεται για είκοσι πέντε ημέρες άσχετα από τις ημέρες προσέλευσης. Κατά την άποψή μας, αυτό αποτελεί αδικία και δεδομένου ότι υπάρχει ο οργανισμός, ο οποίος φέρει την ευθύνη για τον έλεγχο των λαϊκών αγορών και μπορεί να βεβαιώσει τις μέρες προσέλευσης και για τους εμπόρους των λαϊκών αγορών, γιατί να μην επεκταθεί η ρύθμιση αυτή, δηλαδή να καταβάλλεται το ημερήσιο τέλος σύμφωνα με τις ημέρες προσέλευσης και στους εμπόρους;
Εντούτοις, δεν είμαστε αντίθετοι στην πρόταση για πώληση γαλακτοκομικών προϊόντων στις λαϊκές αγορές, εφόσον πληρούνται οι προϋποθέσεις. Είμαστε, όμως, κάθετα αντίθετοι στη λειτουργία των λαϊκών αγορών τις Κυριακές, καθώς εκτιμούμε ότι αυτό θα αποτελέσει το έναυσμα για τη λειτουργία των καταστημάτων την Κυριακή.
Ως προς το σύστημα εισροών-εκροών στα πρατήρια υγρών καυσίμων, είχαμε επισημάνει την επιβάρυνση για το σύστημα εισροών-εκροών ότι θα πρέπει να το επωμιστούν όχι τα πρατήρια, αλλά οι ιδιοκτήτες των δεξαμενών και των αντλιών, που κατά κανόνα είναι οι εταιρείες πετρελαιοειδών. Αυτό, γιατί σε πολλά πρατήρια οι αντλίες και οι δεξαμενές δεν είναι ιδιοκτησία του πρατηρίου, αλλά της εταιρείας που προμηθεύει τα καύσιμα, οπότε αν θελήσουν να αλλάξουν εταιρεία τι θα κάνουν οι πρατηριούχοι αυτόν τον εξοπλισμό; Εάν δεν ταιριάζει στις νέες αντλίες, εάν αποχωρήσουν από το επάγγελμα, αφού σήμερα πολλά πρατήρια κλείνουν, θα βάλουν αυτόν τον εξοπλισμό στις αποθήκες τους; 
Δεύτερον, μεταφέροντας το κόστος και τη διαδικασία στις εταιρείες, που έχουν στην ιδιοκτησία τους τις αντλίες, μπορεί το κράτος να γλιτώσει την επιδότηση που δίνει στους πρατηριούχους για την εγκατάσταση του συστήματος εισροών-εκροών. Οι εταιρείες είναι κερδοφόρες επιχειρήσεις, σε αντίθεση με τους πρατηριούχους που τελευταία μετρούν και κάθε ευρώ. Και η γραφειοκρατική διαχείριση θα ήταν ευκολότερη, γιατί θα είχαμε να κάνουμε με δέκα-δώδεκα εταιρείες και όχι με χιλιάδες πρατηριούχους. 
Επίσης, ενώ έχει νομοθετηθεί εδώ και ένα χρόνο η εγκατάσταση συστήματος εισροών-εκροών, το πάμε από αναβολή σε αναβολή. Πότε επιτέλους θα εφαρμοστεί; Τέλος, δεν έχει ληφθεί κανένα μέτρο για το λαθρεμπόριο που γίνεται με τις πλασματικές εξαγωγές πετρελαίου.
Ως προς την μετεγκατάσταση μονάδων, αντί να διευθετούνται θέματα χωροθέτησης και εγκατάστασης βιομηχανικών και βιοτεχνικών μονάδων, προβαίνετε σε αλλεπάλληλες παρατάσεις της προθεσμίας μετεγκατάστασης των οχλουσών μονάδων και στις περιφέρειες και όπου υπάρχουν ΒΙΠΕ και ΒΙΟΠΑ για να μετακινηθούν, ενώ στις λοιπές περιοχές που δεν υπάρχουν θα πρέπει ως την ημερομηνία λήξης της προθεσμίας να έχουν δημιουργηθεί χώροι υποδοχής. Θα πρέπει, λοιπόν, να προβλεφθούν στα νέα χωροταξικά σχέδια και στις χρήσεις γης.
Για τον Κώδικα Οδικής Κυκλοφορίας τονίζουμε ότι εμείς θέλουμε ένα σύστημα το οποίο θα είναι ανθρωποκεντρικό, θα διευκολύνει και θα διαπαιδαγωγεί τον πολίτη. Αυτό που φέρνετε έχει μια καθαρά ταμειακή λογική. Για σοβαρές και κύριες παραβάσεις, βεβαίως θα πρέπει να επιβληθούν επιτόπια πρόστιμα, αλλά όλα αυτά θα πρέπει να οδηγούν στην καλύτερη εκπαίδευση των οδηγών και όχι απλά στην είσπραξη χρημάτων.
Όσον αφορά την τροπολογία σχετικά με τον Ευρωπαϊκό Οργανισμό για την Ασφάλεια των Δικτύων και Πληροφοριών, έχουμε ζητήσει από τον κύριο Υπουργό πλήρη και αναλυτική παρουσίαση του κόστους, που έχει πληρώσει το ελληνικό κράτος ως σήμερα. Χωρίς αυτή την ανάλυση δεν μπορούμε να υποστηρίξουμε την τροπολογία.
Ως προς την τροπολογία υπ’ αριθμόν 510, που αφορά θέματα του Υπουργείου Παιδείας και Θρησκευμάτων, Πολιτισμού και Αθλητισμού, επισημαίνουμε ότι θεωρούμε επιεικώς απαράδεκτη την τακτική της κατάθεσης τροπολογίας σε άσχετο νομοσχέδιο άλλου Υπουργείου, ειδικότερα δε, όταν αυτή αφορά σε εργασιακά θέματα των υπαλλήλων.
Με την τροπολογία υπ’ αριθμόν 519, για τις ρυθμίσεις για το ΕΣΠΑ, ουσιαστικά υποβαθμίζεται η έννοια της εγγυητικής επιστολής καλής εκτέλεσης, αφού αυτή ταυτίζεται με μια εγγύηση προκαταβολής ή και το αντίστροφο. Αφενός, δημιουργείται ανισότητα μεταξύ αναδόχων έργων, που δεν προβλέπεται προκαταβολή και αναδόχων έργων για τα οποία προβλέπεται προκαταβολή. Αφετέρου, πώς διασφαλίζεται ο κύριος του έργου, αν ο ανάδοχος πάρει την προκαταβολή και εγκαταλείψει το έργο; 
Εντούτοις, αναγνωρίζουμε τη δυσκολία των αναδόχων να ανταποκριθούν στην παρούσα οικονομική συγκυρία, καθώς και την αναγκαιότητα επιτάχυνσης ολοκλήρωσης των έργων. Το δημόσιο, επίσης, παραιτείται κάθε εγγύησης για χρήματα που δίνει με τη μορφή επιχορηγήσεων σε έργα καινοτομίας, έρευνας κ.λπ.. 
Επίσης, στην παράγραφο 4, κύριε Υπουργέ, προφασιζόμενος την καθυστέρηση των δημοσίων υπηρεσιών στην έκδοση αποφάσεων και γνωμοδοτήσεων, υποβαθμίζετε την προστασία του περιβάλλοντος και προτάσσετε τα επενδυτικά συμφέροντα. Απαράδεκτη είναι η αναφορά σε ολιγωρία ή αδιαφορία των φορέων και υπηρεσιών, όταν γνωρίζουμε την υποστελέχωσή τους, καθώς και η έκδοση απόφασης έγκρισης περιβαλλοντικών όρων, χωρίς γνωμοδοτήσεις αρμόδιων φορέων, μετά από κοινή σύσκεψη.
Για την κατάταξη των εργοληπτικών επιχειρήσεων από την Γ΄ τάξη και άνω πρέπει αυτές να πληρούν δύο δείκτες βιωσιμότητας. Οι δύο δείκτες που χρησιμοποιούνται είναι ένας μακροχρόνιος και ένας βραχυχρόνιος. Ο πρώτος είναι ο λόγος ιδίων κεφαλαίων προς το σύνολο των υποχρεώσεων. Γενικά, αυτός ο λόγος είναι επιθυμητό να είναι μεγαλύτερος του 1, αλλά σε περιόδους ύφεσης αυτό δεν είναι εύκολο να επιτευχθεί. Ωστόσο, ο δεύτερος δείκτης, ο λόγος κυκλοφορούντος ενεργητικού προς βραχυπρόθεσμες υποχρεώσεις, όταν είναι μικρότερος από 1 δείχνει ότι μια επιχείρηση αδυνατεί να εκπληρώσει τις βραχυχρόνιες υποχρεώσεις της, δηλαδή, προμήθειες, μισθοί κλπ. Με την προωθούμενη τροπολογία, τα όρια των δεικτών αυτών μειώνονται πολύ με το πρόσχημα της οικονομικής κρίσης.
Κατά τη γνώμη μας, τα όρια που τίθενται είναι πολύ χαμηλά. Ο βραχυχρόνιος δείκτης δεν επιτρέπεται να πέφτει τόσο πολύ κάτω από τη μονάδα, ενώ ένας τόσο χαμηλός μακροχρόνιος δείκτης δείχνει ότι η επιχείρηση μάλλον δεν θα αντέξει σε βάθος χρόνου. Πρόκειται σαφέστατα για μια παραχώρηση προς τις εργοληπτικές επιχειρήσεις, η οποία δεν διασφαλίζει, ωστόσο, το δημόσιο συμφέρον, πόσο μάλλον όταν εισάγεται με διάταξη νόμου που δύσκολα θα αλλάξει και όταν η οικονομική συγκυρία θα βελτιωθεί. Οφείλουμε, ωστόσο, να επισημάνουμε ότι οι δύο αυτοί δείκτες από μόνοι τους, δεν αποτελούν ασφαλές κριτήριο για τη βιωσιμότητα μιας επιχείρησης.
Γίνεται θεσμοθέτηση μητρώου αξιολογητών διαγωνισμών. Αυτό σημαίνει ότι οι προσφορές στους διαγωνισμούς του δημοσίου θα αξιολογούνται στο εξής από ιδιώτες και όχι από τη δημοπρατούσα αρχή;
Ως προς τα επιχειρηματικά πάρκα, η εισφορά σε γη των εντασσόμενων στο σχέδιο επιχειρηματικών πάρκων, από 20% που προέβλεπε ο ν.3983/2011 μειώνεται σε 15%, έχοντας ως αποτέλεσμα επιπλέον γη χάρισμα στους επενδυτές. Επίσης, η παράλληλη αύξηση του συντελεστή δόμησης των επιχειρηματικών πάρκων, από 0,9 που προέβλεπε ο ν.3983/2011 σε 1,3, σημαίνει αύξηση, περίπου, 45% της εκμετάλλευσης, που σε συνδυασμό με την προηγούμενη διάταξη της μείωσης της εισφοράς σε γη, χαρίζετε συνολικά 53,5% επιπλέον εκμεταλλεύσιμη επιφάνεια στους επενδυτές.","ΑΦΡΟΔΙΤΗ ΘΕΟΠΕΦΤΑΤΟΥ",162
"29708"," Κυρία συνάδελφε, ολοκληρώστε, παρακαλώ ή κρατήστε τη δευτερολογία σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29709"," Τελειώνω, κυρία Πρόεδρε.
Όσον αφορά τις δευτερεύουσες εκπομπές των ραδιοφωνικών σταθμών και την αναμετάδοση του ραδιοφωνικού σήματος, η διάταξη κρίνεται κατ’ αρχάς θετική, στο βαθμό που θέλει να καλύψει τις περιοχές της περιφέρειας.
 Παρ’ όλα αυτά, θέτουμε τα εξής ερωτήματα: Γιατί επιτρέπονται οι μέχρι τώρα σήμερα λειτουργούσες δευτερεύουσες θέσεις εκπομπής; Από πού προκύπτει; Με ποιο τεχνικό υπόβαθρο θα κατατίθενται οι μελέτες για την έγκριση των δευτερευόντων κέντρων εκπομπής, όταν δεν υπάρχουν ούτε για τα πρωτεύοντα κέντρα εκπομπής τα απαραίτητα τεχνικά χαρακτηριστικά; Γιατί δεν εφαρμόζονται οι υπάρχοντες, από το 2000, χάρτες συχνοτήτων για όλη την επικράτεια; Γιατί δεν γίνεται η προκήρυξη αδειοδότησης με το ανάλογο οικονομικό τίμημα και οδηγούμαστε σε τέτοιες λύσεις;
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΦΡΟΔΙΤΗ ΘΕΟΠΕΦΤΑΤΟΥ",162
"29710"," Ευχαριστούμε, κυρία συνάδελφε. 
Το λόγο έχει ο ειδικός αγορητής του ΠΑΣΟΚ κ. Μιχάλης Κασσής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29711"," Κυρία Πρόεδρε, παρακαλώ το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"29712"," Το λόγο έχει ο Πρόεδρος κ. Κακλαμάνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29713"," Κυρία Πρόεδρε, εδώ υπάρχει μιθριδατισμός μέχρι μυελού οστέων! Εγώ σέβομαι τους κυρίους Υπουργούς, σέβομαι και αυτούς που, μη όντες μέλη του Κοινοβουλίου, όφειλαν να σέβονται περισσότερο το Κοινοβούλιο -ειδικότερα ο Υπουργός Οικονομικών- αλλά τα δείγματα τα οποία δίδουν είναι δείγματα καταφρόνησης του Κοινοβουλίου.
Ο Κανονισμός και το Σύνταγμα λένε, συζητούμε ένα νομοσχέδιο. Αφού συζητηθεί το νομοσχέδιο επί της αρχής και επί των άρθρων, συζητούνται μετά οι τροπολογίες. Οι τροπολογίες κατατίθενται εμπροθέσμως. Δεν μπορεί με τη μορφή τάχα νομοτεχνικών βελτιώσεων να εισάγονται θέματα ολόκληρα! Αδικεί και η Κυβέρνηση το έργο της, εάν θέλετε, εάν νομίζει ότι αξίζει το έργο της.
Το εθνικό ηλεκτρονικό σύστημα για τις δημόσιες συμβάσεις είναι, προφανώς, κάτι πολύ σημαντικό. Η ίδια η Κυβέρνηση το εξευτελίζει με αυτόν τον ορμαθό τροπολογιών, οι οποίες αφορούν χίλια δύο θέματα άσχετα παντελώς. Τι σχέση έχουν με το Υπουργείο Ανάπτυξης και με το σύστημα των δημοσίων συμβάσεων οι διατάξεις του κ. Αρβανιτόπουλου; Τι σχέση έχουν με το ηλεκτρονικό σύστημα των δημοσίων συμβάσεων οι διατάξεις για τα ραδιόφωνα και τις τηλεοράσεις, ραδιόφωνα και τηλεοράσεις, που επί είκοσι χρόνια και πλέον λειτουργούν χωρίς άδεια προς δόξαν της δημοκρατίας μας και των κοινοβουλευτικών μας θεσμών; Να μην τα εξευτελίσουμε όλα. Επιτέλους! Έκκληση απευθύνω σε όσους εδώ αισθάνονται ότι είναι αντιπρόσωποι του λαού, του έθνους, όπως λέει το Σύνταγμα. 
Πρέπει να σταματήσει αυτή η ντροπή. Και αυτό δεν είναι πια μόνο θέμα της Κυβερνήσεως. Βλέπουμε πώς μεταχειρίζονται τη Βουλή. Δεν είναι θέμα κατεπείγοντος, που πολλές φορές αναγκαζόμαστε να πούμε ναι, είναι ανάγκη να ψηφιστεί Κυριακή βράδυ ένα νομοσχέδιο. Εδώ η Βουλή πολλές μέρες δεν έχει έργο, κυρία Πρόεδρε. Επιτέλους, να καθίσει το Προεδρείο, ο Πρόεδρος κ. Μεϊμαράκης και οι Αντιπρόεδροι να καλέσουν τους εκπροσώπους και να κάνουμε μια μέρα εδώ συζήτηση για το πώς λειτουργεί το Κοινοβούλιο μας. 
Τι άλλο μπορεί να κάνει κανείς από το να διαμαρτύρεται; Συχνά, βέβαια, «αυτός τα λέει, αυτός τα ακούει», διότι τα λέει «σε ώτα μη ακουόντων». Ντρέπομαι πραγματικά, διότι, από χρόνο, σε χρόνο πάμε όλο και χειρότερα, για να απαξιώνεται προφανώς –ίσως κάποιοι δεν το αντιλαμβάνονται αυτό- στη συνείδηση του λαού ο κοινοβουλευτικός θεσμός. Διότι, εάν έτσι νομοθετούμε, πώς θέλουμε να μας σέβεται ο πολίτης που ακούει τώρα την κ. Βαλαβάνη; Εγώ την άκουσα με σεβασμό. Νομίζετε, όμως, πραγματικά ότι ένας ακροατής από το κανάλι της Βουλής μπόρεσε, είχε τη δυνατότητα, ακούγοντας τις ομιλίες επί της αρχής, επί των άρθρων, επί των τροπολογιών, να διατυπώσει θέση και εμείς μετά, ακούγοντας και τους άλλους, να αποφασίσουμε; Επιτέλους!","ΑΠΟΣΤΟΛΟΣ ΚΑΚΛΑΜΑΝΗΣ",172
"29714"," Ευχαριστούμε, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29715"," Είναι…","ΕΥΑΓΓΕΛΟΣ ΑΠΟΣΤΟΛΟΥ",35
"29716"," Όχι, αγαπητέ, δεν είναι έτσι τα πράγματα. Μόνο το θόρυβο κάνετε. Ακούστε με τι σας λέω.","ΑΠΟΣΤΟΛΟΣ ΚΑΚΛΑΜΑΝΗΣ",172
"29717"," Παρακαλώ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29718"," Κύριε Κακλαμάνη…","ΕΥΑΓΓΕΛΟΣ ΑΠΟΣΤΟΛΟΥ",35
"29719"," Τι πάει να πει; Θα ψηφίσω κατά συνείδηση.","ΑΠΟΣΤΟΛΟΣ ΚΑΚΛΑΜΑΝΗΣ",172
"29720"," Μα, επαναλαμβάνονται…","ΕΥΑΓΓΕΛΟΣ ΑΠΟΣΤΟΛΟΥ",35
"29721"," Αφήστε τα αυτά!","ΑΠΟΣΤΟΛΟΣ ΚΑΚΛΑΜΑΝΗΣ",172
"29722"," Έλεος!","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"29723"," Εγώ στη θέση σας θα είχα φύγει…","ΑΠΟΣΤΟΛΟΣ ΚΑΚΛΑΜΑΝΗΣ",172
"29724"," Κύριε Πρόεδρε, παρακαλώ!
Ο Βουλευτής της Νέας Δημοκρατίας κ. Παύλος Σιούφας κατέθεσε πρόταση νόμου με θέμα: «Μείωση αριθμού Βουλευτών - ασυμβίβαστο της βουλευτικής με την υπουργική ιδιότητα».
Παραπέμπεται στην αρμόδια Διαρκή Επιτροπή.
Επίσης, ο Ανεξάρτητος Βουλευτής κ. Νικόλαος Νικολόπουλος κατέθεσε πρόταση νόμου με θέμα: «Μείωση αριθμού των Βουλευτών».
Παραπέμπεται στην αρμόδια Διαρκή Επιτροπή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29725"," Κυρία Πρόεδρε…","ΑΠΟΣΤΟΛΟΣ ΚΑΚΛΑΜΑΝΗΣ",172
"29726"," Παρακαλώ, κύριε Πρόεδρε. Σας παρακαλώ πολύ, τοποθετηθήκατε, έχετε δίκιο, αλλά ας συνεχίσουμε.
Κύριε Υπουργέ, ζητήσατε τον λόγο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29727"," Ναι, κυρία Πρόεδρε.","ΑΘΑΝΑΣΙΟΣ ΣΚΟΡΔΑΣ",465
"29728"," Παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29729"," Με πολύ σεβασμό στον Πρόεδρο και τη μακρά κοινοβουλευτική του ιστορία και δεδομένου ότι εγώ δεν είμαι καν κοινοβουλευτικός, επιτρέψτε μου όμως, κύριε Πρόεδρε, κύριε Κακλαμάνη, να πω…","ΑΘΑΝΑΣΙΟΣ ΣΚΟΡΔΑΣ",465
"29730"," Δεν είπα για σας, κύριε Υπουργέ. Για τον πρώτο τη τάξει μιλάω.","ΑΠΟΣΤΟΛΟΣ ΚΑΚΛΑΜΑΝΗΣ",172
"29731"," Εκ μέρους της Κυβέρνησης προφανώς θα απαντήσει, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29732"," Προφανώς. Λέω όμως, επειδή μας παρακολουθούν οι πολίτες, να μην αδικούμε το έργο της Βουλής. Δεν έχει κάνει η Κυβέρνηση κάτι, παρά τον Κανονισμό. Εάν ο Κανονισμός δεν είναι καλός, συζητήστε εδώ στη Βουλή…","ΑΘΑΝΑΣΙΟΣ ΣΚΟΡΔΑΣ",465
"29733"," Μα, δεν σας τα επιτρέπει αυτά ο Κανονισμός. 
Κυρία Πρόεδρε, γιατί δεν του το λέτε αυτό;","ΑΠΟΣΤΟΛΟΣ ΚΑΚΛΑΜΑΝΗΣ",172
"29734"," Πώς δεν μας τα επιτρέπει; Δεν έχουμε κάνει κάτι παραβιάζοντας κάποιον Κανονισμό.","ΑΘΑΝΑΣΙΟΣ ΣΚΟΡΔΑΣ",465
"29735"," Εγώ να το πω αυτή τη στιγμή, κύριε Πρόεδρε; Εγώ ή το Προεδρείο, ο Πρόεδρος και η Διάσκεψη; Μου επιτρέπετε τώρα; Τι μου λέτε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29736"," Να απαντήσετε, αυτό λέω.","ΑΠΟΣΤΟΛΟΣ ΚΑΚΛΑΜΑΝΗΣ",172
"29737"," Θα απαντήσω, δεν τον άκουσα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29738"," Αυτό είπα, ευχαριστώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"29739"," Παρακαλώ, κύριε Υπουργέ, επειδή δεν άκουσα, γιατί έπρεπε να συνεννοηθώ για κάτι με τους συνεργάτες εδώ, τι έχετε πει, για να απαντήσω, αφού θέλει κι ο κύριος Πρόεδρος;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29740"," Είπα ότι η Κυβέρνηση δεν έχει έρθει να νομοθετήσει, παρά τον Κανονισμό της Βουλής…","ΑΘΑΝΑΣΙΟΣ ΣΚΟΡΔΑΣ",465
"29741"," Και παρά τις συνήθειες, δυστυχώς, αλλά ...","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29742"," Ασκεί τα δικαιώματά της κατά την πρακτική της από αυτά που προβλέπουν οι κανονισμοί.","ΑΘΑΝΑΣΙΟΣ ΣΚΟΡΔΑΣ",465
"29743"," Εντάξει, τον Κανονισμό λίγο τον κάναμε λάστιχο, αλλά εν πάση περιπτώσει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29744"," Κυρία Πρόεδρε, θα ήθελα τον λόγο για ένα λεπτό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29745"," Κύριε Παπαδημούλη, ας μην ανοίξουμε αυτή τη συζήτηση. Δεν έχει νόημα να ανοίξουμε συζήτηση. Θα πάμε στη Διάσκεψη. Εγώ θα το θέσω στη Διάσκεψη, ο κύριος Πρόεδρος είναι στη Διάσκεψη και πρέπει να συνεχίσουμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29746"," Μα, ζητάω τον λόγο επί της διαδικασίας για ένα λεπτό μόνο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29747"," Όχι, κύριε Παπαδημούλη, αν μου επιτρέπετε ας μην το συζητήσουμε τώρα αυτό. Θα ανοίξουμε κύκλο συζήτησης και θα πάει πίσω το νομοσχέδιο, που άρχισε καλά και έχει πολύ ενδιαφέρον όντως.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29748"," Κυρία Πρόεδρε, ο Κανονισμός της Βουλής παραβιάστηκε από τη στιγμή που δώσατε το λόγο στον κ. Κακλαμάνη.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"29749"," Όχι, ο κύριος Πρόεδρος έχει το δικαίωμα να παρεμβαίνει ως πρώην Πρόεδρος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29750"," Θέλω το λόγο επί της διαδικασίας για ένα λεπτό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29751"," Κύριε Παπαδημούλη, για ένα λεπτό και παρακαλώ μην τορπιλίσετε τη συζήτηση. Δεν είναι της ώρας βέβαια να συζητήσουμε το θέμα αυτό, μέσα σε ένα εν εξελίξει συζητούμενο νομοσχέδιο να μπούμε και να αρχίσουμε να αναφερόμαστε στα θέματα, τα οποία έθιξε ο κύριος Πρόεδρος και θα μπορούσαν να τοποθετηθούν διάφοροι συνάδελφοι. 
Κύριε Παπαδημούλη, παρακαλώ μην το κάνετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29752"," Μα, για ένα λεπτό ζήτησα το λόγο. Περιμένω να σταματήσουν οι διαπληκτισμοί για να χρησιμοποιήσω το λεπτό που μου δώσατε ήδη.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29753"," Ορίστε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29754"," Όσα σημείωσε ο πρώην Πρόεδρος της Βουλής είναι όλα σωστά, για την κατάχρηση της Κυβέρνησης να καταθέτει υπουργικές τροπολογίες, άσχετες με το νομοσχέδιο, μετά την ολοκλήρωση της συζήτησης στην επιτροπή, σε ένα νομοσχέδιο που ήδη είναι νομοσχέδιο-κουρελού, γιατί έχει πενήντα οκτώ άρθρα, εκ των οποίων τα σαράντα εννέα είναι άσχετα με τον τίτλο του. 
Και αυτό που είπατε εσείς, κυρία Πρόεδρε, είναι σωστό, ότι ο Κανονισμός με ευθύνη συχνά της κοινοβουλευτικής πλειοψηφίας, αλλά και των ερμηνειών που κάνει το Προεδρείο γίνεται λάστιχο. Κι αυτό που είπε ο κ. Σκορδάς είναι επίσης σωστό, ότι αυτό για το οποίο διαμαρτύρεται δικαίως ο κ. Κακλαμάνης δεν είναι η πρώτη φορά που γίνεται.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29755"," Συζητήστε τα αυτά στη Διάσκεψη των Προέδρων.","ΙΟΡΔΑΝΗΣ ΤΖΑΜΤΖΗΣ",498
"29756"," Υπάρχει τρόπος να σταματήσει αυτός ο εξευτελισμός του Κοινοβουλίου; Υπάρχει με δύο τρόπους. Ο ένας είναι να σταματήσει η Κυβέρνηση αυτή την καταχρηστική πρακτική κι ο δεύτερος, είναι οι διαμαρτυρόμενοι εκ μέρους της κοινοβουλευτικής πλειοψηφίας Βουλευτές να προχωρήσουν κι ένα βήμα παραπάνω, καταψηφίζοντας διατάξεις που έρχονται έτσι.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29757"," Εν πάση περιπτώσει, μπαίνουμε στην ουσία τώρα, κύριε Παπαδημούλη. Τοποθετηθήκατε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29758"," Για τα θέματα της ουσίας θα μιλήσω όταν έρθει η ώρα μου ως Κοινοβουλευτικός Εκπρόσωπος. Ωστόσο, κύριε Σκορδά, έχετε τη δυνατότητα μέχρι την ώρα που θα ψηφιστούν αυτά, όπως και άλλες φορές, να πείτε ότι εδώ ξεσηκώνεται, όχι μόνο η Αντιπολίτευση, αλλά και Βουλευτές της Πλειοψηφίας. Πάρτε τα πίσω! Κάντε χρήση του δικαιώματός σας.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29759"," Μιλώ ως πρώην Πρόεδρος της Βουλής, κύριε Παπαδημούλη, και αισθάνομαι κάποια υποχρέωση.","ΑΠΟΣΤΟΛΟΣ ΚΑΚΛΑΜΑΝΗΣ",172
"29760"," Το σημείωσα θετικά, κύριε Πρόεδρε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29761"," Κύριε Παπαδημούλη καταγράφηκε η άποψή σας εν προκειμένω και πρέπει να συνεχίσουμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29762"," Λέω, κύριε Σκορδά, και δι’ υμών, διά του Προεδρείου στην Κυβέρνηση, μέχρι αύριο έχετε τη δυνατότητα, αυτό που σας λέει όχι μόνο η Αξιωματική Αντιπολίτευση, αλλά κι ο πρώην Πρόεδρος της Βουλής να το σκεφτείτε και κάποια πράγματα να τα πάρετε πίσω. Δεν γίνεται!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29763"," Ευχαριστούμε, κύριε Παπαδημούλη.
Πριν δώσω και πάλι το λόγο στον κ. Κασσή, θα ήθελα να ανακοινώσω στο Σώμα τα ακόλουθα.
1. Οι Υπουργοί Περιβάλλοντος, Ενέργειας και Κλιματικής Αλλαγής, Εξωτερικών, Οικονομικών, Ναυτιλίας και Αιγαίου και Αγροτικής Ανάπτυξης και Τροφίμων κατέθεσαν σχέδιο νόμου: «Μνημόνιο Κατανόησης στον τομέα της προστασίας του περιβάλλοντος μεταξύ του Υπουργείου Περιβαλλοντικής Προστασίας του Κράτους του Ισραήλ και του Υπουργείου Περιβάλλοντος, Ενέργειας και Κλιματικής Αλλαγής της Ελληνικής Δημοκρατίας». 
2. Οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρωσικής Ομοσπονδίας για την Αμοιβαία Προστασία Διαβαθμισμένων Πληροφοριών.»
3. Οι Υπουργοί Εθνικής Άμυνας, Οικονομικών, Εξωτερικών, Ναυτιλίας και Αιγαίου και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-AMSCC) και της Τεχνικής Διευθέτησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας σχετικά με την εφαρμογή του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-AMSCC)».
4. Οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας του Κράτους του Κατάρ.»
5. Οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση της Συμφωνίας μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Εθνικής Άμυνας της Ρουμανίας Περί Συνεργασίας στον Στρατιωτικό Τομέα».
6. Οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βουλγαρίας σχετικά με Διασυνοριακές Επιχειρήσεις για Εναέρια Αστυνόμευση.»
7. Οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση της Συμφωνίας μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Βουλγαρίας για Συνεργασία στο Στρατιωτικό Τομέα.»
8. Οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση της Συμφωνίας της Κυβέρνησης της Ελληνικής Δημοκρατίας με το Υπουργικό Συμβούλιο της Ουκρανίας για την Αμοιβαία Προστασία Διαβαθμισμένων Πληροφοριών περί Άμυνας.»
9. Οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση του Μνημονίου Συμφωνίας μεταξύ του Υπουργείου Εθνικής Άμυνας της Ελληνικής Δημοκρατίας και των Σουηδικών Ενόπλων Δυνάμεων, με εξουσιοδότηση της Κυβερνήσεως της Σουηδίας σχετικά με την καθιέρωση διμερών συσκέψεων».
10. Οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση του Κυρίου Μνημονίου Συμφωνίας μεταξύ του Υπουργείου Εθνικής Άμυνας της Ελληνικής Δημοκρατίας (στο εξής αναφερόμενο ως: «ΥΠΕΘΑ») και του Υπουργείου Άμυνας του Κράτους του Ισραήλ (στο εξής αναφερόμενο ως: «ΥΑΚΙ») για τις Αμυντικές, Στρατιωτικές, Στρατηγικές και Τεχνολογικές Σχέσεις και Συνεργασία μεταξύ του ΥΠΕΘΑ και του ΥΑΚΙ».
Παραπέμπονται στις αρμόδιες Διαρκείς Επιτροπές.
Και τώρα το λόγο έχει επιτέλους ο κ. Κασσής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29764"," Κυρίες και κύριοι συνάδελφοι, θεωρώ ότι οι παρατηρήσεις του Προέδρου κ. Κακλαμάνη είναι σε σωστή κατεύθυνση, για το λόγο ότι όλες αυτές οι τροπολογίες που έρχονται μέχρι την τελευταία στιγμή αδικούν το έργο σας, όσον αφορά το συγκεκριμένο νομοσχέδιο, γιατί πιστεύω ότι στο διάστημα των προηγούμενων ημερών έγιναν διεξοδικές συζητήσεις για πολύ σοβαρά θέματα.
Συζητάμε σήμερα το νομοσχέδιο για το Εθνικό Σύστημα Ηλεκτρονικών Δημοσίων Συμβάσεων και άλλες σημαντικές πράγματι διατάξεις. Είχαμε το χρόνο και συναντηθήκαμε με πάρα πολλούς φορείς στην επιτροπή, που είχαν να κάνουν είτε με το εμπόριο είτε με το χώρο των λαϊκών αγορών είτε με τον πρωτογενή τομέα, δηλαδή με παραγωγικές τάξεις που τουλάχιστον δραστηριοποιούνται σε αυτές τις κατευθύνσεις με πάρα πολλά προβλήματα, δημιουργώντας και πρόβλημα στο ίδιο το κράτος. 
Με το παρόν σχέδιο νόμου στο πρώτο μέρος δημιουργείται το Εθνικό Σύστημα Ηλεκτρονικών Δημοσίων Συμβάσεων, το ΕΣΗΔΗΣ και το ΠΑΣΟΚ συμφωνεί με την εξέλιξη αυτή, λόγω του ότι έρχεται να διευρύνει την ήδη θεσπισμένη από την προηγούμενη Κυβέρνηση του ΠΑΣΟΚ διαδικασία του Κεντρικού Ηλεκτρονικού Μητρώου Δημοσίων Συμβάσεων «Αγορά» και την ηλεκτρονική ανάρτηση των δημοσίων συμβάσεων. Είναι ο ν. 4013/2011.
Από 1η Ιουλίου του 2013 οι προμήθειες των προϊόντων, των υπηρεσιών και οι αναθέσεις όλων των έργων και των φορέων της Κεντρικής Κυβέρνησης που αφορούν νομικά πρόσωπα δημοσίου δικαίου, νομικά πρόσωπα ιδιωτικού δικαίου που χρηματοδοτούνται από την κεντρική διοίκηση θα γίνονται με την ηλεκτρονική διαδικασία, πιστεύοντας ότι έτσι θα περιοριστούν τα φαινόμενα κακοδιαχείρισης και θα διασφαλιστεί το αδιάβλητο των διαγωνισμών. Ειδικότερα σήμερα υπάρχει μία μεγαλύτερη ανάγκη, θα έλεγα, να προχωρήσουμε στην κατεύθυνση αυτή, λόγω της βαθιάς κρίσης που μαστίζει την κοινωνία μας και την οικονομία. 
Το ΕΣΗΔΗΣ αποτελεί το δεύτερο στάδιο εκσυγχρονισμού του συστήματος των κρατικών προμηθειών, μετά τη δημιουργία, όπως είπα, του συστήματος «Αγορά», του ν. 4013/2011. 
Η ηλεκτρονική και κεντρική διεξαγωγή των διαγωνισμών θα αποφέρει πολλαπλά οφέλη και στο δημόσιο και στην οικονομία. Να τονίσω, βέβαια, και να πω ότι δεν αρκεί μόνο το σύστημα να γίνει ηλεκτρονικό. Εάν, κύριε Υπουργέ, δεν προχωρήσουμε, δεν προχωρήσετε στην κατάργηση γραφειοκρατικών διαδικασιών, νομίζω ότι δεν θα πάνε καλά τα πράγματα. Εδώ χρειάζεται η ηγεσία του Υπουργείου Ανάπτυξης να μιλήσει με συγκεκριμένα μέτρα, τα οποία προτίθεται να λάβει στη συνέχεια.
Βέβαια, έχω ζητήσει και στις συζητήσεις που έγιναν στις επιτροπές να συμπεριληφθεί το σύνολο των δημοσίων συμβάσεων, χωρίς να υπάρχουν εξαιρέσεις και χωρίς αστερίσκους.
Τέλος, όσον αφορά το πρώτο μέρος του νομοσχεδίου, πρέπει να αντικατασταθεί κάθε αναφορά σε προηγμένη ηλεκτρονική υπογραφή με την απλή ηλεκτρονική υπογραφή. Διαπίστωσα ότι στην τροπολογία έχετε κάποιες νέες ρυθμίσεις για το συγκεκριμένο θέμα. Νομίζω ότι δεν πρέπει να δημιουργήσουμε νέα κόστη μηχανοργάνωσης για το ελληνικό δημόσιο, αλλά ούτε και για τους εμπόρους στην παρούσα δύσκολη συγκυρία.
Στο δεύτερο μέρος του νομοσχεδίου προβλέπονται οργανωτικές αλλαγές για το Γενικό Εμπορικό Μητρώο, μεταξύ άλλων για τη μετατροπή των εταιρικών τύπων, όπως οι οίκοι, η εταιρεία του 1 ευρώ, και συστήνεται Τμήμα Γενικού Εμπορικού Μητρώου στη Διεύθυνση Ανωνύμων Εταιρειών της Γενικής Γραμματείας Εμπορίου με παράλληλη κατάργηση του αυτοτελούς Τμήματος ΓΕΜΗ. Οι διατάξεις αυτές μας βρίσκουν απολύτως σύμφωνους.
Στο τρίτο μέρος προωθείται ο εκσυγχρονισμός της νομοθεσίας για τα εμπορικά σήματα και εναρμονίζεται με τη νομολογία του Ευρωπαϊκού Δικαστηρίου. Σε μεγάλο βαθμό αφορά νομοτεχνικές βελτιώσεις και προσθήκες στο ν. 4072/2012. Εδώ θα ήθελα να τονίσω και να πω ότι είναι τουλάχιστον ατυχές να χρειάζονται τόσο μεγάλες αλλαγές σε ένα νόμο που ψηφίστηκε πριν από μόλις ένα χρόνο.
Στο θέμα του παραεμπορίου, αν εξαιρέσουμε τη διερεύνηση των ελεγκτικών οργάνων και τη δυνατότητα κατάσχεσης και καταστροφής των προϊόντων απομίμησης από τις αρχές, ώστε να επιταχύνονται οι διαδικασίες και να αποφεύγονται οι δικαστικές διαμάχες που κοστίζουν χρόνο και χρήμα, το νομοσχέδιο, κύριε Υπουργέ, μπορώ να πω ότι είναι άτολμο και ελλιπέστατο στην προσπάθεια πάταξης του παρεμπορίου και προστασίας των πολιτών από τα επικίνδυνα προϊόντα.
Για το λόγο αυτό προτείνουμε να διαμορφωθεί ένα βασικό πλαίσιο κριτηρίων για τις θρησκευτικές εμποροπανήγυρεις και για τις εμποροπανήγυρεις συνολικά και να υπάρξει εξουσιοδοτική διάταξη καθορισμού των λεπτομερειών. Νομίζω ότι γνωρίζουμε όλοι μας πάρα πολύ καλά το πώς κινούνται και δραστηριοποιούνται οι άνθρωποι στο χώρο των εμποροπανηγύρεων και γενικότερα των παζαριών και το τι γίνεται ακριβώς. Θεωρώ ότι εδώ πρέπει να γίνει παρέμβαση με την έννοια τού ότι πρέπει να εφαρμοστεί ο νόμος και πρέπει να καταλάβουν και αυτοί που συμμετέχουν, αλλά και αυτοί που διοργανώνουν τις εμποροπανήγυρεις ότι πρέπει να γίνονται σωστά, γιατί εκτιμώ ότι και φοροδιαφυγή γίνεται, αλλά και ότι ούτε τα προϊόντα τα οποία εμπορεύονται είναι τα κατάλληλα. 
Επίσης, θεσμοθετείται το Συντονιστικό Κέντρο Αντιμετώπισης του Παρεμπορίου –το ΣΥΚΑΠ- που λειτουργεί ήδη άτυπα από το καλοκαίρι του 2012. Εδώ θα πω ότι από τις αρχές του 2013 η δραστηριοποίηση του ΣΥΚΑΠ απέδωσε στον εντοπισμό και στην καταστροφή περισσοτέρων των δύο εκατομμυρίων προϊόντων παραεμπορίου. 
Εδώ θα κάνω μία παρατήρηση. Έχω τονίσει ότι η διάταξη για τον ορισμό εκτελεστικού υπευθύνου του ΣΥΚΑΠ είναι «φωτογραφική». Προτείνεται να συζητηθεί και να διευκρινιστεί το πρόσωπο που θα επιλεγεί ως εκτελεστικός υπεύθυνος του ΣΥΚΑΠ. Ειδικά από τη στιγμή που η πάταξη του παραεμπορίου αποτελεί θέμα επιβολής του νόμου και εντάσσεται στα πλαίσια επιχειρήσεων της Αστυνομίας, θα ήταν προτιμότερο τη θέση αυτή να την καλύψει αξιωματικός της ΕΛΑΣ, που έχει και τη σχετική εμπειρία. 
Τέλος, οι όποιες αποφάσεις του Υπουργού Ανάπτυξης θα πρέπει να συνυπογράφονται και από τον αρμόδιο Υπουργό Δημόσιας Τάξης.
Είναι σημαντικό επίσης να προστεθεί ο συμβολιστικός ρόλος της ΓΣΕΒΕΕ και της ΕΣΕΕ στο ΣΥΚΑΠ. 
Περνάω τώρα στο ζήτημα των λαϊκών αγορών για το οποίο έχει γίνει πάρα πολλή κουβέντα και για το οποίο υπάρχουν αντιδράσεις, πολλές από τις οποίες είναι απόλυτα δικαιολογημένες.
Κύριε Υπουργέ, δεν είναι δυνατόν να καθιστούμε τους δήμους διακοσμητικά στοιχεία στο θέμα των χώρων και του ωραρίου λειτουργίας των λαϊκών αγορών. Αυτό πιστεύω ότι δεν συμβαίνει πουθενά στον κόσμο. Για μας είναι βασικό στοιχείο, όπου στο άρθρο γίνεται λόγος για απόφαση περιφερειάρχη, να προστεθεί η φράση «με τη σύμφωνη γνώμη των οικείων δήμων», σχετικά με τον τόπο λειτουργίας και το ωράριο των λαϊκών αγορών. Δεν είναι δυνατόν ο δήμος να μην έχει λόγο για τον τόπο και τους όρους λειτουργίας των λαϊκών αγορών και είναι τουλάχιστον υπερβολικό να ζητούν κάτι τέτοιο οι παραγωγοί. Δεν γίνεται, ερήμην των δήμων να χωροθετούνται και να λειτουργούν λαϊκές αγορές. 
Επίσης, προτείνουμε, οι πρόεδροι των οργανισμών λαϊκών αγορών Αττικής και Θεσσαλονίκης να ορίζονται με απόφαση του οικείου περιφερειάρχη, οι οποίοι έχουν και την πλήρη εποπτεία, ενώ ταυτόχρονα η σύνθεσή τους να γίνει εννεαμελής. Απ’ ό,τι είδαμε, συμφωνούμε στην κατεύθυνση αυτή. 
Περαιτέρω, κρίνεται ως τουλάχιστον απαράδεκτη η περιγραφή που δίνεται για τη θέση των δύο προέδρων. Δεν είναι δυνατόν να γίνεται έτσι αυθαίρετα, σε διάταξη νόμου αναφορά σε ένα πρόσωπο εγνωσμένου κύρους, χωρίς καμμία άλλη διατύπωση. Είναι απαραίτητο να διευκρινιστούν τα προσόντα του. 
Επιτρέψτε μου εδώ να ζητήσω και μία πρόσθήκη στα θέματα που σχετίζονται με το ημερήσιο τέλος που καταβάλλεται στις λαϊκές αγορές. Να υπάρξει απαλλαγή καταβολής ημερήσιου τέλους για τις ημέρες που οι λαϊκές αγορές δεν λειτουργούν λόγω καιρικών συνθηκών. Νομίζω ότι αυτό είναι δίκαιο.
Έρχομαι τώρα στις εμμονές της ηγεσίας του Υπουργείου Ανάπτυξης με τις Κυριακές. Καμμία λαϊκή τις Κυριακές, εκτός από ιδιαίτερες περιπτώσεις ειδικότερα στις τουριστικές περιοχές. Έχω ήδη καταθέσει συγκεκριμένη τροποποίηση. 
Τέλος, έχουμε ζητήσει την πρόσθεση δύο θεμάτων σ’ αυτό το σημείο του νομοσχεδίου. Το πρώτο θέμα αφορά στη δημιουργία αγορών παραγωγών και το δεύτερο θέμα αφορά στην πώληση τυροκομικών προϊόντων σε λαϊκές αγορές. Το δεύτερο θέμα το έχετε εντάξει σε σχετική τροπολογία, αλλά πρέπει να υπάρξει ρύθμιση και για τις αγορές παραγωγών. Καταθέσαμε συγκεκριμένες διατυπώσεις και για τα δύο θέματα.
Κυρίες και κύριοι συνάδελφοι, στο υπό συζήτηση νομοσχέδιο και στις άλλες ρυθμίσεις έρχεται να εφαρμοστεί η αναστολή της λειτουργίας των πρατηρίων καυσίμων αν οι ιδιοκτήτες δεν έχουν υπογράψει σύμβαση για την παραγγελία συστήματος εισροών-εκροών.
Η ρύθμιση προβλέπει κλείσιμο των πρατηρίων που δεν έχουν εγκαταστήσει σύστημα ελέγχου εισροών-εκροών όγκων καυσίμων, αν ο πρατηριούχος δεν εμφανίσει σύμβαση για εγκατάσταση του συστήματος εντός πενταμήνου, που ισοδυναμεί ουσιαστικά με πεντάμηνη παράταση. 
Με τη διάταξη αυτή ικανοποιείται εμμέσως ένα αίτημα του κλάδου το οποίο γινόταν όλο και πιο έντονο τον τελευταίο καιρό. Να σημειωθεί ακόμα ότι έχει πραγματοποιηθεί το τελευταίο διάστημα πλήθος επαφών εκπροσώπων των πρατηριούχων με την ηγεσία του Υπουργείου Ανάπτυξης για το θέμα, με κύριο αίτημα την παράταση της προθεσμίας εγκατάστασης, και ενώ το Υπουργείο εμφανιζόταν ανυποχώρητο στην κατεύθυνση αυτή, ουσιαστικά με το νομοσχέδιο αυτό δίνεται εμμέσως η πεντάμηνη παράταση. Πολλοί, βέβαια, δικαίως θα αναρωτηθούν γιατί έπρεπε να φθάσουμε στην εποχή του μνημονίου για να γίνουν όλα αυτά. Θεωρώ, όμως, ότι έστω και αργά, αρκεί να εφαρμοστούν. 
Όσον αφορά στις βιομηχανίες και τις βιοτεχνίες που λειτουργούν νόμιμα στην Περιφέρεια Αττικής το άρθρο 45 τροποποιεί τον υφιστάμενο ν. 3325/2005, διευκολύνοντας έτσι τον εκσυγχρονισμό, την υπό όρους αναβάθμιση, την προσθήκη, την αλλαγή δραστηριότητας, εφόσον το επίπεδο όχλησης δεν μεταβάλλεται και το επιτρέπουν οι χρήσεις γης. 
Στο νομοσχέδιο γίνεται σειρά παρεμβάσεων που σχετίζονται με τον Κώδικα Οδικής Κυκλοφορίας προκειμένου να εισαχθούν οι νέες κατηγορίες αδειών οδήγησης, συμπεριλαμβανομένης και της κατηγορίας των μοτοποδηλάτων, να μειωθούν χρηματικά ποσά για την αρχική χορήγηση, ανανέωση και έκδοση αντιγράφων αδείας οδήγησης, καθώς και για τη χορήγηση πιστοποιητικού επαγγελματικής ικανότητας, να τροποποιηθούν πειθαρχικές κυρώσεις, να ρυθμιστούν οικονομικά θέματα σχετικά με τις άδειες οδήγησης και τα πιστοποιητικά επαγγελματικής ικανότητας. 
Κυρίες και κύριοι συνάδελφοι, το παρόν σχέδιο νόμου περιλαμβάνει πολλά και ιδιαίτερα σημαντικά θέματα. Με τις τροπολογίες που καταθέσατε γίνονται και άλλες παρεμβάσεις, όπως είναι η δημιουργία νέου φορέα υποδομών ποιότητας, αλλά είναι αναγκαίο όλα αυτά να εδράζονται σε στερεές βάσεις, γιατί φοβάμαι πως γίνονται βιαστικά και χωρίς αναλυτικό περιεχόμενο, δημιουργώντας περισσότερα προβλήματα από όσα λύνουν. 
Είναι στο χέρι του Υπουργείου Ανάπτυξης να προωθήσει τις αναγκαίες αλλαγές και προσθήκες, προκειμένου να υπάρξει η ευρύτερη δυνατή συμφωνία, με στόχο να είναι το νομοσχέδιο αυτό σημαντικό σημείο για την ανάπτυξη και τον εκσυγχρονισμό σημαντικών κλάδων της εγχώριας παραγωγικής και εμπορικής δραστηριότητας και περαιτέρω διερεύνησης διαφωνιών διαδικασιών στο δημόσιο τομέα. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΚΑΣΣΗΣ",206
"29765"," Ευχαριστούμε, κύριε Κασσή. 
Κυρίες και κύριοι συνάδελφοι έχω την τιμή να ανακοινώσω στο Σώμα ότι οι Υπουργοί Ανάπτυξης, Ανταγωνιστικότητας, Υποδομών, Μεταφορών και Δικτύων, Εξωτερικών, Οικονομικών, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας κατέθεσαν σχέδιο νόμου «Κύρωση του Τροποποιητικού Πρωτοκόλλου της Συμφωνίας Αεροπορικών Μεταφορών μεταξύ των Ηνωμένων Πολιτειών της Αμερικής και της Ευρωπαϊκής Κοινότητας και των κρατών-μελών που υπεγράφη στις 25 και 30 Απριλίου 2007». 
Παραπέμπεται στην αρμόδια Διαρκή Επιτροπή. 
Το λόγο έχει η ειδική αγορήτρια των Ανεξαρτήτων Ελλήνων, κ. Ραχήλ Μακρή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"29766"," Ευχαριστώ, κυρία Πρόεδρε. 
Κύριε Υπουργέ, κυρίες και κύριοι Βουλευτές, η συγκυβέρνηση εισάγει στην Ολομέλεια του Κοινοβουλίου ένα ακόμα νομοσχέδιο στο οποίο ένα μικρό μόνο κομμάτι έχει περάσει από δημόσια διαβούλευση. Στο νομοθέτημα «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις» μόνο στα εννιά από τα πενήντα εννέα άρθρα οι πολίτες αυτές της χώρας είχαν την ευκαιρία να εκφράσουν τις απόψεις τους. 
Ο κύριος Υπουργός σε συνεδρίαση της Διαρκούς Επιτροπής Παραγωγής και Εμπορίου ισχυρίστηκε ότι αν κατέθεταν τις διατάξεις σε ξεχωριστά νομοσχέδια, θα καθυστερούσε το κυβερνητικό έργο. Πραγματικά, κανένας Έλληνας δεν μπορεί να καταλάβει σε ποιο έργο ακριβώς αναφέρεστε. Οι ασύνδετες διατάξεις που ρυθμίζουν αποσπασματικά και ευκαιριακά πολύ σοβαρά ζητήματα δεν μπορεί να θεωρηθούν έργο, αλλά διόγκωση του προβλήματος της πολυνομίας, με αποτέλεσμα την αδυναμία των πολιτών να γνωρίζουν με ακρίβεια τις δυνατότητες και τις υποχρεώσεις τους. 
Επιπρόσθετα, η πολυνομία δεν επιτρέπει την εύρυθμη και ταχεία λειτουργία της Δημόσιας Διοίκησης. 
Αναλυτικότερα, για τα συστήματα ηλεκτρονικών δημόσιων συμβάσεων ισχυρίζεστε στην αιτιολογική έκθεση ότι για πρώτη φορά η χώρα εισέρχεται στην ψηφιακή εποχή στον συγκεκριμένο τομέα. Παρ’ όλα αυτά, από τις προτεινόμενες διατάξεις δεν διασφαλίζεται η αποτελεσματικότητα, η πρόσβαση όλων των πολιτών, η ασφάλεια αλλά και η πληρότητα του συστήματος. Η «αποτελεσματικότητα» του κυβερνητικού σας έργου διαφαίνεται από τις παραιτήσεις τριών από τα επτά μέλη της ενιαίας ανεξάρτητης αρχής δημοσίων συμβάσεων. 
Σύμφωνα με δημοσιεύματα, τα τρία παραιτηθέντα μέλη της επιτροπής θεωρούν ότι με τις διατάξεις που πέρασαν πρόσφατα στο νόμο για τη δημιουργία υποτιθέμενου φιλικού αναπτυξιακού περιβάλλοντος τίθενται θέματα ανεξαρτησίας της αρχής. Ο συνδυασμός των ρυθμίσεων που ψηφίστηκαν, ουσιαστικά τους έθετε προ διλήμματος για την παραμονή τους σε μια αποδυναμωμένη αρχή, ενώ παράλληλα αναβιώνει η παθογένεια των απευθείας αναθέσεων, που κατά πολλούς αποτελεί την καρδιά της γιγάντωσης του πελατειακού συστήματος στη χώρα. 
Συγκεκριμένα αναφέρεται: «οι νέες πονηρές ρυθμίσεις προβλέπουν την αναδρομική νομιμοποίηση όλων των απευθείας αναθέσεων στο διάστημα για τον τελευταίο χρόνο, με το πρόσχημα ότι όλοι όσοι υπέβαλαν αίτημα έγκρισης από την ΕΑΑΔΗΣΥ δεν ήταν επαρκώς ενημερωμένοι. Προβλέπεται επίσης ο περιορισμός του ελέγχου της αρχής σε συμβάσεις μεγάλου αντικειμένου πολύ πάνω από τα όρια που θέτει η Ευρωπαϊκή Ένωση καθώς και η πλήρης και αποκλειστική απασχόληση στην αρχή για όλα τα τακτικά μέλη της επιτροπής». 
Για την κατανόηση του προβλήματος ας θυμίσουμε ότι η ΕΑΑΔΗΣΥ συγκροτήθηκε για τον έλεγχο μιας εξαιρετικά νευραλγικής διαδικασίας: για την έγκριση η μη αιτημάτων εξαίρεσης φορέων του ευρύτερου δημόσιου τομέα από τον κανόνα των ανοιχτών διαγωνισμών. Το έργο της, βέβαια, έφερε αποτελέσματα. Το 80% των αιτημάτων, ιδιαίτερα από νοσοκομεία και δήμους, απορρίφθηκε από την ΕΑΑΔΗΣΥ. Ο λόγος; Οι φορείς ζητούσαν την κάλυψη παγίων αναγκών με απευθείας αναθέσεις. Για να το πετύχουν καθυστερούσαν σκόπιμα τη διαδικασία των διαγωνισμών με στόχο την δημιουργία τεχνητών ελλείψεων. 
Η αρχή βρισκόταν σε καλό δρόμο και στον εντοπισμό των τρικ που χρησιμοποιούν ουκ ολίγοι δημόσιοι φορείς, να σπάνε δηλαδή, μια σύμβαση σε πολύ μικρότερες, ώστε να γίνονται εφικτές οι απευθείας αναθέσεις σε «ημέτερους». 
Η άμεση προτεραιότητα του κυβερνητικού έργου όφειλε να είναι η διερεύνηση των καταγγελιών αυτών και η δημιουργία ενός συστήματος που θα διασφαλίζει την καθολική πρόσβαση που θα εξαλείφει τα φαινόμενα παθογένειας που δημιουργούν «παράθυρα» στο σύστημα των δημοσίων συμβάσεων και διαιωνίζουν τη διαπλοκή και τις συναλλαγές κάτω από το τραπέζι. 
Αντίθετα, εσείς εισάγετε ένα νομοσχέδιο που δεν περιλαμβάνει σε αρχική φάση τις μεγάλες προμήθειες του δημοσίου. Οι μεγαλύτερες ποσότητες και τα περισσότερα χρήματα διοχετεύονται σε ανάγκες νοσοκομείων, ΔΕΚΟ και γενικότερα σε φορείς εκτός του στενού πυρήνα του κράτους. 
Θα ήταν συνετότερο να εφαρμόσετε πιλοτικά το σύστημα σε αυτούς τους οργανισμούς, προκειμένου να αξιολογηθούν τα αποτελέσματα σε πραγματικές συνθήκες και να αποδειχθεί η πιθανή προστιθέμενη αξία τους στην πραγματική διασφάλιση του δημοσίου συμφέροντος. 
Στη δημόσια διαβούλευση προτάθηκε η μη αποκλειστική χρήση του συστήματος έως ότου αναπτυχθεί η σχετική τεχνογνωσία. Παράλληλα, τέθηκε ως πρόταση η ανάπτυξη και χρήση πρότυπων διακηρύξεων. Αυτά θα μπορούσαν να αποτελέσουν ένα πρώτο βήμα προς τη μορφοποίηση πραγματικά εφαρμόσιμων διατάξεων. 
Στο δεύτερο Κεφάλαιο του νομοσχεδίου παρατηρούμε ότι τα έσοδα του Γενικού Εμπορικού Μητρώου, ΓΕΜΗ, που φυσικά αποτελούσαν έσοδα του κρατικού προϋπολογισμού, τώρα μοιράζονται κατά το ήμισυ με τα επιμελητήρια που αποτελούν φορείς εκτός γενικής κυβέρνησης. Η προοπτική στήριξης των επιμελητηρίων χρειάζεται να εξετάζεται αυτοτελώς και με σαφείς διατάξεις απ’ όπου θα μπορεί να προκύπτει ολοκληρωμένος έλεγχος επιχορήγησης προς παραγόμενο έργο. 
Στα τέσσερα άρθρα θεσπίζονται διαδικασίες για τη θεωρητικά βελτιωμένη λειτουργία της υπηρεσίας ΓΕΜΗ. Απαραίτητη προϋπόθεση, βέβαια, είναι να διασφαλιστούν οι νομοθετικές δικλίδες για να λειτουργήσουν και στην πράξη οι διατάξεις αυτές, καθώς μέχρι σήμερα υφίσταται ταλαιπωρία και αδικαιολόγητα πρόστιμα για τις επιχειρήσεις. Τα πρόστιμα αυτά τα πληρώνουν οι πολίτες, χωρίς να έχουν υπαιτιότητα για καθυστέρηση συγκέντρωσης των δικαιολογητικών, καθώς αυτή δημιουργείται από τη δυσλειτουργία των υπηρεσιών, οι οποίες υποστελεχωμένες προσπαθούν να αντιμετωπίσουν την κυβερνητική αδιαφορία.
Για το Τρίτο Κεφάλαιο έχουμε ήδη παρατηρήσει ότι θα ήταν θετικό στο άρθρο 15 η παρέμβαση να μπορεί να ασκείται και από τον αντιπρόσωπο του δικαιούχου του σήματος, καθώς αναφερόμαστε σε διεθνή σήματα, όπου οι δικαιούχοι τους δεν είναι απαραίτητο να βρίσκονται στην ελληνική επικράτεια. 
Επιπρόσθετα, στο άρθρο 23 θα ήταν σκόπιμο να διασφαλίζεται η εμπειρία και η γνωστική επάρκεια των μελών της διοικητικής επιτροπής σημάτων. Η κατεύθυνση των πτυχίων των ΠΕ υπαλλήλων είναι μόνο ένα βήμα, θα πρέπει όμως να συνοδεύεται και από πρόβλεψη που σχετίζεται με το βαθμό του υπαλλήλου, τα χρόνια υπηρεσίας στο συγκεκριμένο αντικείμενο, καθώς και από εξειδικευμένες γνώσεις και εργασιακή εμπειρία. 
Αναφορικά με το Τέταρτο Κεφάλαιο, όλοι συμφωνούμε ότι η αντιμετώπιση του παραεμπορίου αποτελεί αναγκαιότητα στήριξης της μικρομεσαίας ελληνικής επιχείρησης και διασφάλισης των πνευματικών, αλλά και εμπορικών δικαιωμάτων των δικαιούχων αυτών.
 Θα ήταν απαραίτητο να λάβετε υπόψη σας τις παρατηρήσεις του Συνδέσμου Επιχειρήσεων Λιανικών Πωλήσεων Ελλάδος, ο οποίος αναφέρει ότι κατά την αιτιολογική έκθεση, η δικαιολογητική βάση για το άρθρο 39 είναι η ταχεία διευθέτηση των υποθέσεων και η αποσυμφόρηση των δικαστηρίων. 
Σε καμμία περίπτωση δεν υπάρχει τέτοια διευθέτηση, όταν ο σηματούχος είναι εκτός της διαδικασίας και ενημερώνεται εκ των υστέρων με κοινοποίηση του πρωτοκόλλου κατασκευής και παροχή δείγματος για να ασκήσει τα νόμιμα δικαιώματά του, πλην της παραγράφου 8, η οποία όντως επεκτείνει την πρακτική των ελληνικών τελωνείων στην αγορά, όπως ήδη συμβαίνει στη Γαλλία ή στην Κύπρο με σημαντικά αποτελέσματα. 
Οι υπόλοιπες ρυθμίσεις του άρθρου είναι μετέωρες, συμπλέκουν ασύνδετες μεταξύ τους ρυθμίσεις, οι οποίες δεν συναντώνται στην πρακτική καμμίας σύγχρονης χώρας. Σύμφωνα με τις ρυθμίσεις της παραγράφου 5, οι οποίες δεν αφορούν την άδεια λειτουργίας, αλλά αφορούν και τιμολόγια, δημιουργείται ένα μεγάλο παζάρι εικονικών τιμολογίων προς δικαιολόγηση προϊόντων απομίμησης, παραποίησης, τα οποία προβλέπεται ότι πρέπει να προσκομιστούν εντός τριών ημερών. 
Είναι απορίας άξιον γιατί δεν δίνεται ο ίδιος χρόνος σε όσους δικαιούχους σημάτων το επιθυμούν, δηλαδή να πιστοποιήσουν ότι τα προϊόντα που βρίσκονται σε οποιονδήποτε χώρο, φέρουν τα εμπορικά τους σήματα με τη νόμιμη άδειά τους ή παρανόμως. 
Είμαστε, επίσης, σκεπτικοί για το άρθρο 40, το οποίο προβλέπει τη δημιουργία Συντονιστικού Κέντρου Αντιμετώπισης του Παραεμπορίου. Ο συντονισμός των υπηρεσιών είναι βέβαια απαραίτητος για την επιτυχή αντιμετώπιση του φαινομένου, αλλά δεν πρέπει να διολισθαίνουμε στο διοικητικό πληθωρισμό με την ίδρυση ακόμη περισσότερων φορέων, αφού ήδη υφίσταται πληθώρα αυτών. Θα μπορούσαμε να χρησιμοποιούμε τους ήδη υπάρχοντες οργανισμούς και υπηρεσίες. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Για το άρθρο 42 του Πέμπτου Κεφαλαίου σχετικά με το θέμα των λαϊκών αγορών, οι Ανεξάρτητοι Έλληνες έχουμε καταθέσει τροπολογία για την ουσιαστική βελτίωση των δύο καίριων θεμάτων, δηλαδή της εκπροσώπησης των παραγωγών και των εμπόρων στο Δ.Σ του Οργανισμού Λαϊκών Αγορών Αττικής και τον ορισμό του προέδρου και αντιπροέδρου από τον αρμόδιο περιφερειάρχη και όχι από τον Υπουργό. 
Στην αυριανή συζήτηση θα αναλύσουμε την αναγκαιότητα της συγκεκριμένης τροποποίησης, μαζί με τις άλλες τροπολογίες που έχουμε καταθέσει και αποτέλεσαν σημείο αναφοράς, προκειμένου και άλλα κόμματα να καταθέσουν τροπολογίες για τις ίδιες ρυθμίσεις, αντί να ξεπεράσουν την παλαιοκομματική λογική και να υποστηρίξουν από κοινού μια δίκαιη πράξη και διάταξη. 
Επιπρόσθετα, για άλλη μια φορά θα εκφράσουμε την αποδοκιμασία μας για τη διάλυση του κλάδου των αρτοποιών. Θεωρούμε ότι κοροϊδεύετε απροκάλυπτα τον ελληνικό λαό με το να αποσύρετε το άρθρο 44 του συγκεκριμένου νομοσχεδίου το πρωί της 25ης Απριλίου, ενώ είχε γίνει όλη η νομοπαρασκευαστική διαδικασία και βρισκόμασταν στη δεύτερη ανάγνωση και να φέρνετε την ίδια διάταξη μια μέρα μετά με νομοσχέδιο που συζητιόταν με τη διαδικασία του κατεπείγοντος, εκτός βέβαια εάν η τρόικα που σας δίνει τις εντολές, δεν μπορεί να περιμένει μέχρι να εισαχθεί το νομοσχέδιο στην Ολομέλεια και θέλει να βάλει λουκέτο σε όλους τους φούρνους της χώρας, για να εξυπηρετήσει τις δικές της πολυεθνικές εταιρείες, υποβαθμίζοντας την υγεία των Ελλήνων πολιτών. 
Θα αναφερθούμε αναλυτικότερα στα άρθρα του νομοσχεδίου και τις τροπολογίες στην αυριανή συνεδρίαση. 
Επί της αρχής του νομοθετήματος, θα θέλαμε να δούμε σοβαρές και υπεύθυνες διατάξεις για σημαντικά ζητήματα που έχουν τεθεί. Παρ’ όλα αυτά, η προχειρότητα και η αποσπασματικότητα στις οποίες έχετε βασιστεί για τη δημιουργία του συγκεκριμένου σχεδίου νόμου, δεν συνάδουν με τις αρχές της ορθής νομοθέτησης. 
Για το λόγο αυτό το καταψηφίζουμε επί της αρχής. 
Ευχαριστώ.","ΡΑΧΗΛ ΜΑΚΡΗ",293
"29767"," Και εμείς ευχαριστούμε, κυρία Μακρή. 
Παρακαλώ, να πάρει το λόγο η κ. Ζαρούλια, ειδική αγορήτρια της Χρυσής Αυγής.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29768"," Κύριε Πρόεδρε, το υπό συζήτηση νομοσχέδιο είναι δυστυχώς ένα σημαντικό βήμα προς την επιβολή ενός ηλεκτρονικού «μεγάλου αδελφού», ενός συστήματος ανάλγητου στη φύση του και βαθύτατα αντιλαϊκού στην ουσία του, ενός εφιαλτικού καθεστώτος το οποίο θα ελέγχει κάθε στιγμή και κάθε πτυχή της ζωής του Έλληνα και της Ελληνίδας. 
Με πρόσχημα τον εξορθολογισμό των προμηθειών και τη μείωση των δαπανών, για πρώτη φορά η χώρα εισέρχεται στην ψηφιακή εποχή, όπως συνομολογεί από το ξεκίνημά της η αιτιολογική έκθεση. Ο νομοθέτης με το υπό ψήφιση νομοσχέδιο επιχειρεί το πρώτο αποφασιστικό βήμα για τη συγκρότηση του κράτους με ένα σύστημα παρόμοιο με εκείνο που περιέγραφε ο Όργουελ στο «1984». Σε ένα κράτος δηλαδή, όπου τα πάντα διαρκώς θα ελέγχονται και θα παρακολουθούνται και ο πολίτης θα ζει σε μία ηλεκτρονική φυλακή. 
Όταν ο νομοθέτης ισχυρίζεται ότι θα πολεμήσει τη διαφθορά στο δημόσιο και ειδικά στο χώρο των προμηθειών και ότι θα έχει ως αποτέλεσμα μεγάλη εξοικονόμηση πόρων για το δημόσιο, θα επιτυγχάνει καλύτερες τιμές και θα εξοικονομεί ανθρώπινους πόρους και εργατοώρες -με την εκτεταμένη χρήση της τεχνολογίας και τόσα άλλα «βαρύγδουπα» που λειτουργούν αποκλειστικά ως δολώματα- δεν είχε ασφαλώς στο μυαλό του τη θεραπεία αυτού του χρόνιου προβλήματος της ελληνικής οικονομίας, της διαφθοράς και της διασπάθισης του δημοσίου χρήματος. 
Εάν επεδίωκε αυτόν το σκοπό, δεν θα συναγελαζόταν η εκάστοτε κυβέρνηση με τους εθνικούς εργολάβους ούτε θα συγκάλυπτε την άρχουσα οικονομική ελίτ που παρασιτεί σαν τσιμπούρι χωμένο στη σάρκα του ελληνικού λαού, υπό την προστασία κάθε κρατικής -και μη- εξουσίας όπως τόσο περίτρανα αποδείχτηκε με τη λίστα Λαγκάρντ. Όχι.
Αυτό που είχε στο μυαλό του ο φερόμενος ως νομοθέτης και στην πραγματικότητα ο όπισθεν αυτού σκοτεινός υποβολέας του, ήταν ο τρόπος που θα αλυσοδέσει ηλεκτρονικά κάθε πτυχή του κρατικού μηχανισμού και στη συνέχεια κάθε Έλληνα και Ελληνίδα, δια της καταγραφής και αποθήκευσης των πάντων σε μία τεράστια βάση δεδομένων, η οποία θα τυλίξει τους πάντες και τα πάντα με ένα ηλεκτρονικό συρματόπλεγμα σε μία άυλη, ηλεκτρονική φυλακή. 
Το ηλεκτρονικό «φακέλωμα» πλέον δεν αφορά μόνο τους πολίτες, αλλά ξεκινά από τον ίδιο τον κρατικό μηχανισμό για να μην αφήσει καμμία απολύτως πτυχή της ζωής χωρίς ηλεκτρονικές χειροπέδες. 
Όλα αυτά βέβαια, γίνονται με πρόσχημα την καταπολέμηση της διαφθοράς και της σπατάλης. Ποιος μπορεί όμως να δει την αλήθεια πίσω από τα προσχήματα και τους ευφημισμούς; Ποιος μπορεί να δει την πραγματική εικόνα και να αντισταθεί σε αυτό το αόρατο δεσμωτήριο εκτός από την εμπροσθοφυλακή του μαχόμενου έθνους, τη Χρυσή Αυγή; 
Η Χρυσή Αυγή βλέπει τους πολίτες ως πρόσωπα και όχι ως απλούς αριθμούς. Βλέπει τις ενέργειες της διοικήσεως ως πράξεις δημιουργικής προόδου και όχι ως ατέλειωτες σειρές του δυαδικού συστήματος σε οθόνες υπολογιστών.
Τονίζουμε ιδίως ότι το υπό συζήτηση νομοσχέδιο θα λειτουργήσει ως «Δούρειος Ίππος» για την εθνική ασφάλεια της χώρας. Ειδικότερα, η πρακτική αξιοποίηση κάθε τεχνολογίας οριοθετείται από τις δυνατότητες ασφαλούς χρήσης της. Όπως δεν υπάρχει ασφαλής πυρηνική ενέργεια, όπως δεν υπάρχουν ασφαλή μεταλλαγμένα, έτσι δεν υπάρχει απόλυτα αξιόπιστο ηλεκτρονικό περιβάλλον, ιδιαίτερα σε δίκτυο και ακόμα περισσότερο στο διαδίκτυο, το οποίο ναι μεν είναι άριστο για τη διακίνηση της πληροφορίας, είναι όμως από πολλές απόψεις επικίνδυνο για τη διαφύλαξη προσωπικών δεδομένων και επαγγελματικών απορρήτων, πολλώ δε μάλλον κρατικών μυστικών και απορρήτων.
Η Χρυσή Αυγή εκφράζει την έντονη ανησυχία της για τη διασφάλιση του απόρρητου πολλών εκ των συμβάσεων που θα συνάπτει ηλεκτρονικά το ελληνικό δημόσιο, ιδιαίτερα εκείνων του Υπουργείου Εθνικής Άμυνας, της Εθνικής Υπηρεσίας Πληροφοριών και τόσων άλλων ευαίσθητων τομέων. 
Η προστασία των ηλεκτρονικών αυτών αρχείων, όπως διαγράφεται από τις διατάξεις του νομοσχεδίου, είναι εξαιρετικά αμφίβολη. Ό,τι καταγράφεται ηλεκτρονικά, αρχειοθετείται σε βάσεις δεδομένων και διακινείται σε δίκτυο, μπορεί να το έχει άνετα με μερικά «κλικ» και με λίγες γραμμές κώδικα -νόμιμα ή παράνομα και σε μαζικό επίπεδο- ο οποιοσδήποτε, όπως τυχόν διεφθαρμένοι δημόσιοι υπάλληλοι, εχθρικά κράτη, εταιρείες, χάκερ, κακοποιοί κ.λπ.. 
Μόνο ό,τι υπάρχει σε υλική μορφή έχει σαφώς μεγαλύτερη προστασία και είναι πρακτικά αδύνατο να το έχει κάποιος για όλον τον πληθυσμό. Παραδείγματος χάριν, κάποιος μπορεί να μάθει παράνομα, με προσπάθεια και κίνδυνο, τα στοιχεία υγείας ενός ασφαλισμένου, κλέβοντας το βιβλιάριό του, αλλά ποτέ τα στοιχεία όλων των ασφαλισμένων.
Θεωρούμε ότι το παρόν νομοσχέδιο θα είναι τελικά αναποτελεσματικό ακόμη και ως προς τους στόχους που το ίδιο θέτει. 
Συγκεκριμένα, βλέπουμε ότι θεσπίζονται νέα όργανα, αρχές, εποπτικοί μηχανισμοί, υπηρεσίες, διαδικασίες, κοκ. Υποτίθεται ότι κάποια άλλα όργανα θα παύσουν να υφίστανται, αλλά όλοι στην Ελλάδα ζούμε και γνωρίζουμε ότι χρειάζονται χρόνια για να γίνει το αυτονόητο, όπως η κατάργηση ενός φορέα χωρίς αντικείμενο. 
Εμείς ως Χρυσή Αυγή είμαστε απολύτως βέβαιοι ότι το μόνο που θα κατορθώσει το υπό συζήτηση νομοσχέδιο θα είναι να δημιουργήσει νέες αρχές, υπηρεσίες, διαδικασίες, κ.λπ., που θα έρθουν να προστεθούν στις ήδη υπάρχουσες με μόνο αποτέλεσμα την αύξηση της γραφειοκρατίας και της κρατικής αναποτελεσματικότητας και το ολοκληρωτικό μπλοκάρισμα όλου του δημοσίου τομέα και την ολοσχερή κατάρρευσή του.
Μήπως αυτή είναι τελικά η επιδίωξη σας, κύριοι της συγκυβέρνησης, η ολοσχερής κατάρρευση του κράτους για να το ιδιωτικοποιήσετε και να το μεταβιβάσετε στους αλλογενείς υποβολείς της πολιτικής σας καθιστώντας την Ελλάδα από κυρίαρχο και ανεξάρτητο κράτος σε άλλη μια θυγατρική της «GOLDMAN SACHS»; Η Χρυσή Αυγή δεν δέχεται να γίνει συνένοχος στην ολοκληρωτική καταστροφή του δημοσίου τομέα.
Από την άλλη οφείλω να επισημάνω ότι το σημερινό νομοσχέδιο συνεχίζει την κακή κοινοβουλευτική πρακτική της εισαγωγής άσχετων ρυθμίσεων και τροπολογιών σε παντελώς άσχετα νομοθετήματα. Συγκεκριμένα, έχει τον τίτλο «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις». Το περιεχόμενο του Κεφαλαίου Πρώτου κινείται όντως περί τον τίτλο, δηλαδή περιέχει ρυθμίσεις για το Εθνικό Σύστημα Ηλεκτρονικών Δημοσίων Συμβάσεων. Από εκεί και μετά όμως ακολουθεί η κοινοβουλευτική παράνοια. 
Με το Κεφάλαιο Δεύτερο επέρχονται τροποποιήσεις σε θέματα Γενικού Εμπορίου Μητρώου και της ιδιωτικής κεφαλαιουχικής εταιρείας. 
Με το Κεφάλαιο Τρίτο τροποποιούνται οι διατάξεις του ν.4072/2012 για τα εμπορικά σήματα. 
Το Κεφάλαιο Τέταρτο προσπαθεί να ρυθμίσει ζητήματα παραεμπορίου. 
Το Κεφάλαιο Πέμπτο είναι ένα κολάζ απολύτως άσχετων ρυθμίσεων και τροπολογιών από το Ελληνικό Ινστιτούτο Μετρολογίας μέχρι τις λαϊκές αγορές, από τις μεταποιητικές δραστηριότητες στο Νομό Αττικής μέχρι την ισχύ του ηλεκτρολογικού εξοπλισμού εργαστηρίων, τις ταχυδρομικές υπηρεσίες, την οδική ασφάλεια, το Αττικό Μετρό. Και ο κατάλογος συνεχίζεται με μια πληθώρα αντίστοιχου ποικιλίας διατάξεις, ρυθμίσεις και τροποποιήσεις.
Παρατηρούμε, λοιπόν, άμεσα ότι μόνο το 1/5 του νομοσχεδίου έχει σχέση με τον τίτλο του και τα υπόλοιπα 4/5 είναι μερικές εκατοντάδες άσχετες ρυθμίσεις, σε απολύτως άσχετα μεταξύ τους ζητήματα.
Αυτή η πρακτική κοινοβουλευτικών πλίνθων και κεράμων ατάκτως ερριμένων είναι μια εκ των κύριων αιτιών της γραφειοκρατίας, της κακοδιοίκησης και της υποβάθμισης της ζωής του πολίτη καθώς προκαλεί μια πανσπερμία διατάξεων επί παντός ζητήματος που δεν δύναται ούτε να παρακολουθηθεί, ούτε να κωδικοποιηθεί, ούτε να αποτελέσει ένα σώμα σύγχρονης νομοθεσίας και χρηστής διοίκησης. Αυτή η πρακτική, λοιπόν, είναι αδιανόητο να ακολουθείται ακόμη και στο νομοσχέδιο που υποτίθεται ότι θα πατάξει αυτήν την γραφειοκρατία. 
Η Χρυσή Αυγή καλεί και εγκαλεί την μνημονιακή συγκυβέρνηση να θεσπίσει άμεσα απλές, ανθρώπινες, φιλικές προς τον λαό και το έθνος διατάξεις και διαδικασίες για τη χρηστή και ορθολογική διοίκηση του δημοσίου τομέα σύμφωνες με την ελληνική παράδοση και το εθνικό συμφέρον προκειμένου να δημιουργήσει έναν κρατικό μηχανισμό σύμμαχο και αρωγό του πολίτη και όχι δεσμώτη του βασανιστή του.
Αναφερθήκαμε στους λόγους για τους οποίους θα καταψηφίσουμε το νομοσχέδιο. Η κριτική μας, όμως, θα ήταν ελλιπής εάν δεν την συμπληρώναμε και με τις θέσεις μας περί του πρακτέου, πώς εμείς οραματιζόμαστε επί του συγκεκριμένου αντικειμένου τη Δημόσια Διοίκηση, τις αρχές και τη λειτουργία της.
Διοίκηση σημαίνει έμπνευση και καθοδήγηση, όχι καταγραφή και αποθήκευση. Η έμπνευση απαιτεί όραμα και η καθοδήγηση ικανότητες και μοντέλο διοίκησης. Η καταγραφή και η αποθήκευση δημιουργεί μόνο μια απέραντη βάση δεδομένων και έναν επιτήδειο μηχανισμό σάρωσης των πληροφοριών και τίποτα περαιτέρω.
Προτείνουμε την καθολική και απόλυτη εφαρμογή της αξιοκρατίας στην επιλογή των προσώπων και ενός πρότυπου μοντέλου διοίκησης σε κάθε τομέα της Δημόσιας Διοίκησης σύμφωνα με την αρχή της λιτής διαχείρισης και του κοινοτικού μοντέλου Δημόσιας Διοίκησης. Το πρότυπο αυτό σύστημα με θεσπισμένους κανόνες θα εξαφανίσει τόσο τη γραφειοκρατία όσο και την ευνοιοκρατία, τον κομματικό παρασιτισμό και τη συναλλαγή.
Προτείνουμε την ηλεκτρονική αποκέντρωση για λόγους ασφαλείας των πληροφοριακών συστημάτων. Εκείνο που οφείλει να είναι κοινό είναι το μοντέλο διοίκησης και μέτρησης, όχι η βάση δεδομένων.
Προτείνουμε τη στάση των έργων σε μέρη ανάλογα των δήμων και όπως προαναφέραμε, με την προϋπόθεση να λειτουργούν αυτοί με πλήρη διαφάνεια και χωρίς διαπλοκή, στην εκτέλεση των οποίων η κεντρική διοίκηση ασκεί εποπτεία και όπου την ευθύνη υλοποίησης έχει η περιφέρεια. Με τον τρόπο αυτό σπάμε το μονοπώλιο των εθνικών εργολάβων και δίνουμε έργα σε εταιρείες μεσαίου βεληνεκούς, οι οποίες θα πρέπει να είναι αποκλειστικά ελληνικές. 
Προτείνουμε την άμεση κατάργηση όλου του πολυδαίδαλου και λαβυρινθώδους νομοθετικού πλαισίου που ταλανίζει δεκαετίες τώρα τόσο το δημόσιο όσο και τον πολίτη και αποτελεί απόλυτη γραφειοκρατική τροχοπέδη κάθε υγιούς προσπάθειας και στη θέση του τη θέσπιση άμεσα απλών, ανθρώπινων, φιλικών προς το λαό διατάξεων και διαδικασιών για τη χρηστή και ορθολογική διοίκηση του δημοσίου τομέα, οι οποίες θα είναι σύμφωνες με την ελληνική παράδοση και το εθνικό συμφέρον, προκειμένου να δημιουργηθεί ένας κρατικός μηχανισμός σύμμαχος και αρωγός στον πολίτη και όχι δεσμώτης και βασανιστής του. 
Συνοπτικά θεωρούμε ότι το υπό ψήφιση νομοσχέδιο εξυπηρετεί σκοτεινά και αλλότρια συμφέροντα, είναι επικίνδυνο για το ίδιο το κράτος και τον πολίτη και θα δεσμεύσει τους πάντες με ακατάλυτα ηλεκτρονικά δεσμά. 
Η Χρυσή Αυγή δηλώνει στον ελληνικό λαό ότι αν δεν πράξει τα ανωτέρω που προτείνουμε η μνημονιακή συγκυβέρνηση, θα τα πράξει άμεσα η Χρυσή Αυγή ως η πρώτη γνήσια δημοκρατικά εκλεγμένη εθνική κυβέρνηση του τόπου. 
Σας ευχαριστώ.","ΕΛΕΝΗ ΖΑΡΟΥΛΙΑ",149
"29769"," Κι εμείς ευχαριστούμε κυρία Ζαρούλια. 
Το λόγο έχει η ειδική αγορήτρια της Δημοκρατικής Αριστεράς κ. Ασημίνα Ξυροτύρη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29770"," Ευχαριστώ, κύριε Πρόεδρε. 
Κυρίες και κύριοι συνάδελφοι, κύριε Υπουργέ, το προτεινόμενο σχέδιο νόμου διαρθρώνεται σε πέντε κεφάλαια, το καθένα από τα οποία περιλαμβάνει διατάξεις για εντελώς διαφορετικά θέματα. 
Στο Πρώτο Κεφάλαιο εισάγεται η έννοια του Εθνικού Συστήματος Ηλεκτρονικών Δημόσιων Συμβάσεων μέσω του οποίου θα γίνονται οι προμήθειες προϊόντων, υπηρεσιών και οι αναθέσεις δημοσίων έργων. Στο Δεύτερο Κεφάλαιο περιλαμβάνονται ρυθμίσεις της νομοθεσίας για το Γενικό Εμπορικό Μητρώο. Στο Τρίτο Κεφάλαιο τροποποιούνται διατάξεις του ν.4072 για τα εμπορικά σήματα. Στο Τέταρτο Κεφάλαιο ρυθμίζονται θέματα που αφορούν την πάταξη του παρεμπορίου, ενώ στο Πέμπτο Κεφάλαιο τροποποιούνται μία σειρά διατάξεις αρμοδιότητας του Υπουργείου Ανάπτυξης.
Πρόκειται δηλαδή στην ουσία για ένα σχέδιο νόμου με πολλά διαφορετικά θέματα και η κατάσταση επιδεινώνεται ακόμα περισσότερα μετά τις εκτεταμένες τέσσερις και για διάφορα θέματα τροπολογίες, που κατατέθηκαν την τελευταία στιγμή. 
Αναλυτικότερα, το Πρώτο Κεφάλαιο, που είναι και το σημαντικότερο, θα έλεγε κάποιος του νομοσχεδίου, αφορά το Εθνικό Σύστημα Ηλεκτρονικών Δημοσίων Συμβάσεων. Με τις διατάξεις αυτού του κεφαλαίου από την 1η Ιουλίου του 2013 οι προμήθειες προϊόντων, υπηρεσιών και οι αναθέσεις έργων του δημοσίου όλων των φορέων της κεντρικής Κυβέρνησης θα γίνονται με ηλεκτρονική διαδικασία μέσω του Εθνικού Συστήματος Ηλεκτρονικών Δημόσιων Συμβάσεων. Το νέο σύστημα θα επεκταθεί σταδιακά στο σύνολο του δημόσιου τομέα μέχρι και την 1η Οκτωβρίου του 2015. 
Η ηλεκτρονική και κεντρική διεξαγωγή των διαγωνισμών μπορεί να αποφέρει πολλαπλά οφέλη για το δημόσιο και την οικονομία: που Θα συμβάλει στη διαφάνεια και την εξυγίανση σύναψης των δημοσίων συμβάσεων όπως και στη σημαντική εξοικονόμηση πόρων και υπηρεσιών ειδικότερα. Οι ρυθμίσεις αυτές θα επιτρέψουν σε περισσότερες επιχειρήσεις εντός και εκτός της Ελλάδας μικρές, μεσαίες και μεγάλες να συμμετέχουν στους διαγωνισμούς του δημοσίου, χωρίς να απαιτείται η φυσική παρουσία αλλά με τη χρήση του διαδικτύου και ενός ηλεκτρονικού υπολογισμού. 
Η ενοποίηση των διαγωνισμών και η εξοικονόμηση πόρων θα προέλθουν με το δραστικό περιορισμό των αναθετουσών αρχών που διενεργούν διαγωνισμούς και σήμερα είναι περίπου επτά χιλιάδες. 
Οι διατάξεις του κεφαλαίου αυτού είναι μεν στη σωστή κατεύθυνση, αλλά κατ’ αρχάς είναι αρκετά γενικές. Προβλέπονται ρυθμίσεις οι οποίες απαιτούν χρόνο και πόρους, υλικούς και ανθρώπινους, για να εφαρμοστούν. Η μέχρι σήμερα ευρωπαϊκή εμπειρία έχει αποδείξει ότι η εφαρμογή ηλεκτρονικών διαδικασιών μπορεί πράγματι να διευκολύνει τα πράγματα και ιδιαίτερα τους μικρομεσαίους, αλλά χρειάζεται πάρα πολλή προσπάθεια για να διασφαλιστεί όλο αυτό το σύστημα. 
Οι εν λόγω ρυθμίσεις αποτελούν αναγκαία, αλλά όχι επαρκή προϋπόθεση για την επιτυχή εφαρμογή των ηλεκτρονικών δημόσιων συμβάσεων. Χρειάζονται παράλληλα στοχευμένες συνοδευτικές δράσεις που θα υποστηρίξουν τους φορείς κατά τη μεταβίβασή τους στις πλήρως ηλεκτρονικές δημόσιες συμβάσεις και θα συμβάλουν στην αντιμετώπιση ορισμένων πρακτικών προβλημάτων που σήμερα περιορίζουν τη γενικευμένη εφαρμογή τους. Θα πρέπει να επισημανθεί ότι όλη η διαδικασία οφείλει να έχει δυναμικό χαρακτήρα, αφού στηρίζεται στις τεχνολογίες πληροφορικής και επικοινωνιών και δεν αρκεί να είναι απλά νομοθετημένη. 
Οι παραπάνω γενικές παρατηρήσεις μας κατά τις συζητήσεις στην επιτροπή, όσον αφορά δηλαδή τις ρυθμίσεις για το Εθνικό Σύστημα Ηλεκτρονικών Δημόσιων Συμβάσεων, αποδεικνύονται ιδιαίτερα βάσιμες μετά τις πολύ μεγάλες αλλαγές και τροποποιήσεις που έγιναν στο αρχικό κείμενο του σχεδίου νόμου. Γίνονται με την πρώτη τροπολογία που κατατέθηκε και αλλάζουν βασικά θέματα τα οποία δεν είχαν αλλάξει μέχρι και τη δεύτερη ανάγνωση στην επιτροπή. 
Με την υπουργική τροπολογία στο άρθρο 1 συμπληρώνεται ο σκοπός του κεφαλαίου για να εξαιρεθούν από τις διατάξεις του όσες συμβάσεις αφορούν την εθνική άμυνα και ασφάλεια. 
Στο άρθρο 3 είχαμε όντως επισημάνει στην επιτροπή ότι δεν μπορεί από τα 1.000 ευρώ και μέχρι το όριο του πρόχειρου διαγωνισμού να εξαιρούνται από το ηλεκτρονικό σύστημα οι συμβάσεις. Τελικά με τροπολογία που κατατίθεται, αυτή η συγκεκριμένη παράγραφος αντικαθίσταται από διάταξη που παραπέμπει στη ρύθμιση όλων αυτών των θεμάτων μέσω του Κανονισμού που θα εγκριθεί με προεδρικό διάταγμα. 
Να συμπεράνω, κύριε Υπουργέ, ότι τελικά κάνετε αποδεκτή τη δική μας πρόταση, ούτως ώστε όλες οι συμβάσεις πάνω από 1.000 ευρώ να υπόκεινται σε αυτό το σύστημα και να μην υπάρχουν ενδιάμεσα παραθυράκια. 
Έρχομαι στο άρθρο 4. Με υπουργική τροπολογία τροποποιείται το άρθρο 4 σε πολλά του σημεία. Είναι γεγονός ότι κατά τη συζήτηση στην επιτροπή είχαμε επισημάνει ότι το θέμα της ομαδοποίησης των δημόσιων συμβάσεων και ιδιαίτερα τα θέματα που αφορούν στα έργα και τις υπηρεσίες, όπως και υπαγωγής τους σε αναθέτουσες αρχές, αλλά και τα θέματα που σχετίζονται με την προτυποποίηση της μορφής των δημόσιων συμβάσεων είναι μία πολύ σύνθετη διαδικασία και αυτή η διαδικασία δεν μπορεί να προκύπτει μέσα από κοινή υπουργική απόφαση δύο Υπουργών. Προτείναμε, λοιπόν, η διαδικασία να γίνει με προεδρικό διάταγμα που θα προτείνεται από τον Υπουργό Ανάπτυξης, από τον Υπουργό Διοικητικής Μεταρρύθμισης και Ηλεκτρονικής Διακυβέρνησης. Αυτό το προεδρικό διάταγμα είναι αναγκαίο, γιατί σε όλη αυτήν τη διαδικασία ελέγχου των συμβάσεων συμμετέχει και το Ελεγκτικό Συνέδριο. 
Ευτυχώς, με την τροποποίηση του άρθρου 4 ορίζονται τελικά μόνο οι Κεντρικές Αρχές Προμηθειών και συγκεκριμένα η Γενική Γραμματεία Κρατικών Προμηθειών και η Επιτροπή Προμήθειας Υγείας. Θέλουμε να συμπεράνουμε, λοιπόν, ότι για τις αναθέσεις των έργων -που είναι πάρα πολύ σημαντική η ομαδοποίηση και η προτυποποίηση των συμβάσεων και των υπηρεσιών- θα υπάρχει υποχρέωση χρήσης του ΕΣΗΔΗΣ, αλλά με τις αναθέτουσες αρχές και την προτυποποίηση ανά είδος των συμβάσεων που υπάρχουν ήδη. Οι περαιτέρω συμμορφώσεις και βελτιώσεις θα πρέπει να γίνουν από το καθ’ ύλην αρμόδιο Υπουργείο και σύμφωνα με την κείμενη νομοθεσία. 
Το άρθρο 5 αφορά την τεχνική υποστήριξη της λειτουργίας του ΕΣΗΔΗΣ. Αυτή θα γίνεται από ένα ειδικό τμήμα το οποίο θα λειτουργήσει στη Γενική Γραμματεία Εμπορίου. Θέλω να επισημάνουμε ότι για να λειτουργήσει αυτό το τμήμα, για να ανταποκριθεί στις μεγάλες απαιτήσεις που χρειάζονται προκειμένου όλα αυτά τα συστήματα να αναπτυχθούν και να ακολουθηθούν οι σύγχρονες πληροφοριακές λογικές, θα πρέπει να στελεχωθεί με ανθρώπινο δυναμικό με εμπειρία πληροφορικών συστημάτων και μεθόδων προμηθειών και εφοδιασμού. 
Οι αρμοδιότητες που του ανατίθενται είναι ιδιαίτερα μεγάλες και υπεύθυνες και θα πρέπει κατ’ εξοχήν να υπάρχει το κατάλληλο οργανόγραμμα και η κατάλληλη στελέχωση. Στην κατεύθυνση αυτή ζητήσαμε να προστεθεί στην παράγραφο 3 σχετικό εδάφιο για την ενίσχυση αυτού του τμήματος. 
Θα αναφερθώ τώρα στο άρθρο 6, όπου καθορίζονται οι ειδικοί κανόνες λειτουργίας του συστήματος του ΕΣΗΔΗΣ. Το άρθρο 6, μετά την υπουργική τροπολογία, αλλάζει άρδην. Ιδιαίτερα αλλάζουν τα θέματα της ηλεκτρονικής υποβολής προσφορών, για τα οποία είχαμε ήδη παρατηρήσει στην επιτροπή ότι υπάρχουν μεγάλες ασάφειες και ειδικότερα για τα θέματα υποβολής εγγράφων και της ηλεκτρονικής τους υπογραφής, την προηγμένη ηλεκτρονική υπογραφή ή την απλή ηλεκτρονική υπογραφή. 
Η υποπαράγραφος γ΄ φεύγει εντελώς και τα θέματα παραπέμπονται στο υπάρχον θεσμικό πλαίσιο, διότι όντως υπήρχε και υπάρχει το θεσμικό πλαίσιο. Εκτός αυτής της υποπαραγράφου, καταργούνται και όλες οι υπόλοιπες που αφορούν τα ηλεκτρονικά δημόσια έγγραφα, την υποβολή τους από τους φορείς κ.λπ.. 
Το να καταργούνται οι παραπάνω υποπαράγραφοι που αφορούν τόσο σημαντικά θέματα και να κατατίθενται ως τροπολογία και μάλιστα μετά από τη δεύτερη ανάγνωση του νομοσχεδίου, αποτελεί ένδειξη προχειρότητας. 
Επίσης, επιτρέψτε μου να τονίσω -όπως έκανα και στην επιτροπή- την χαρακτηριστική ολιγωρία της Ανεξάρτητης Αρχής Δημοσίων Συμβάσεων, η οποία μέχρι και τη δεύτερη ανάγνωση του σχεδίου νόμου στην επιτροπή δεν είχε αποστείλει τις παρατηρήσεις, τις προτάσεις της, παρ’ ότι στους βασικούς σκοπούς σύστασης αυτής της ανεξάρτητης αρχής περιλαμβάνεται η συμβολή της στη νομοθετική διαδικασία του κράτους γι’ αυτά τα θέματα. Προφανώς πολλές από τις παραπάνω παρατηρήσεις να οφείλονται στις παρατηρήσεις της ανεξάρτητης αρχής, η οποία όμως, δυστυχώς αγνόησε την επιτροπή, δηλαδή τους Βουλευτές που νομοθετούν. 
Με την πρόσφατη αυτή τροπολογία προστίθεται ακόμη το άρθρο 6Α, με το οποίο τηρείται Μητρώο Αξιολογητών για όλες τις συμβάσεις. Δημιουργείται το ερώτημα: Για τις συμβάσεις για τα δημόσια έργα, τις μελέτες και τις δημόσιες προμήθειες, που είναι γνωστό ότι οι αξιολογήσεις σύμφωνα με την κείμενη νομοθεσία τους γίνονται από στελέχη των αρμοδίων υπηρεσιών του δημοσίου και ιδιαίτερα για τα δημόσια έργα από τους εξειδικευμένους υπαλλήλους της προϊσταμένης αρχής του δημοσίου, θα φτιάξουμε Μητρώο Αξιολογητών; 
Εδώ πρέπει να μας διευκρινίσετε περί τίνος πρόκειται. Και βέβαια σε καμμία περίπτωση το μητρώο αυτό δεν μπορεί να έχει ιδιώτες σε αυτή εδώ τη διαδικασία. Η πάγια νομοθεσία του κράτους για τα δημόσια έργα και τις προμήθειες αναφέρει ότι διενεργούνται από ειδικές επιτροπές. Να ελέγχονται, να αξιολογούνται και να υπάρχει μια κρίση στο μητρώο, ναι μπορεί να γίνει, αλλά δεν μπορούμε σε καμμία περίπτωση να ανατρέψουμε τις βασικές νομοθετικές ρυθμίσεις του ν.1418, του ν.3669 κ.ο.κ.. 
Επίσης, ορίζεται Μητρώο Προμηθευτών, Εργοληπτών κ.λπ.. Μα, υπάρχουν μητρώα. Πώς τα συνδυάζετε; Τι είναι αυτό το μητρώο; 
Κύριε Υπουργέ, σας παρακαλώ να διευκρινίσετε τα θέματα, αλλιώς να αποσύρετε το άρθρο 6Α. 
Με την υπουργική τροπολογία επίσης καθορίζονται τα τεχνικά θέματα και οι διαδικασίες λειτουργίας του ΕΣΗΔΗΣ, με υπουργική απόφαση του Υπουργού Ανάπτυξης και όχι με προεδρικό διάταγμα. Τελικά με προεδρικό διάταγμα, όπως ζητήσαμε και για τα υπόλοιπα, καθορίζονται μόνο τα θέματα που αφορούν την κατάρτιση, την τήρηση, την επεξεργασία και την αναζήτηση ηλεκτρονικών εγγράφων και αρχείων που αφορούν τις ηλεκτρονικές συμβάσεις. 
Το Κεφάλαιο Δεύτερο αφορά τις ρυθμίσεις νομοθεσίας του Γενικού Εμπορίου και Μητρώων, του ΓΕΜΗ. Γίνεται προσπάθεια για μια βελτίωση του θεσμικού πλαισίου όλου αυτού του συστήματος. 
Ήταν πάγιο αίτημα του εμπορικού κόσμου της χώρας η δημιουργία ενός ενιαίου εμπορικού μητρώου. Έγινε ευρέως αποδεκτό ότι η δημιουργία αυτού του μητρώου όλων των νομικών επιχειρήσεων στην Ελλάδα θα βοηθήσει στην παρακολούθηση των εμπορικών επιχειρήσεων από την πολιτεία και στην καλύτερη εξυπηρέτηση των ίδιων των επιχειρήσεων από την κεντρική διοίκηση και από τους αρμόδιους φορείς τους. Ένα λειτουργικό ΓΕΜΗ αποτελεί παράγοντα διαφάνειας, εξασφάλισης των συναλλαγών και επιτάχυνσης των διαδικασιών και λήψης αποφάσεων σε επιχειρησιακό και πολιτειακό επίπεδο. 
Οι εκπρόσωποι των φορέων διατύπωσαν στην επιτροπή θετικές εκτιμήσεις για τις παραπάνω ρυθμίσεις. Παρ’ ότι, όμως, και αυτοί είχαν την άποψη ότι παραμένουν ακόμη προβλήματα, δεν διατυπώθηκαν προτάσεις για την επίλυσή τους. 
Με την υπουργική τροπολογία γίνονται ορισμένες διορθώσεις στο άρθρο 11 –θα λέγαμε σε θετική κατεύθυνση- αλλά δεν έχω χρόνο να αναφερθώ περαιτέρω. Στην κατ’ άρθρον συζήτηση θα τα συζητήσουμε αναλυτικότερα. 
Ήθελα να αναφερθώ στο άρθρο 12 για το γραφείο ΓΕΜΗ, το οποίο λέτε ότι αναβαθμίζετε με το να καταργείτε το αυτοτελές γραφείο και να το κάνετε τμήμα. Η μετατροπή του αυτοτελούς γραφείου σε τμήμα, όπου παρεμβάλλεται η Διεύθυνση Ανώνυμων Εταιρειών, δεν μπορεί να θεωρηθεί αναβάθμιση. Ήδη, με το προηγούμενο σύστημα υπήρχαν σημαντικά προβλήματα.
Στο Κεφάλαιο Τέταρτο υπάρχουν οι ρυθμίσεις για το παραεμπόριο. Θα τα πούμε στην κατ’ άρθρον συζήτηση. Θέλαμε εδώ να εξετάσουμε και τη δυνατότητα πολλά απ’ αυτά τα προϊόντα παρεμπορίου, αντί να καταστρέφονται, μέσω του συντονιστικού οργάνου της επιτροπής που θα υπάρχει, να αποφασίζεται η διάθεσή τους στους δήμους για τη διανομή τους στους φτωχούς κ.λπ.. 
Στο Κεφάλαιο Πέμπτο υπάρχουν διατάξεις αρμοδιότητας του Υπουργείου Ανάπτυξης, Υποδομών και Δικτύων με βασικότερες τις διατάξεις για τη λειτουργία των λαϊκών αγορών των παραγωγών τις Κυριακές. Συμφωνούμε με τη λειτουργία των λαϊκών αγορών τις Κυριακές μόνο για τους παραγωγούς, υιοθετώντας και το σχετικό υπόμνημα του Υπουργείου Αγροτικής Ανάπτυξης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα χρειαστώ λίγο παραπάνω χρόνο. 
Στη συζήτηση με τους φορείς ο εκπρόσωπος των περιφερειακών αυτοδιοικήσεων ζήτησε να ορίζουν οι περιφέρειες το διοικητικό συμβούλιο των οργανισμών λαϊκών αγορών από τη στιγμή που η αρμοδιότητα μεταβιβάζεται σ' αυτό. Συμφωνούμε σε αυτήν την παρατήρηση. Νομίζω ότι υπάρχει και μία τροπολογία.
Ειδικότερα, για τα θέματα χωροθέτησης των λαϊκών αγορών, πρέπει να δούμε τη βελτίωση της διατύπωσης της αντίστοιχης παραγράφου, ούτως ώστε η συμμετοχή των δήμων να είναι καθοριστική και επομένως, οι προτάσεις τους να είναι καθοριστικές και δεσμευτικές. 
Τα θέματα του άρθρου 43 είναι πολύ σημαντικά. Αφορούν τα συστήματα ελέγχου εισροών-εκροών καυσίμων στα πρατήρια. Επιτέλους, να θεσπιστεί –και πρέπει να τηρηθεί- ένα αντικειμενικό σύστημα καθορισμού των ποινών. Επίσης, πρέπει να μπορέσουν να εγκατασταθούν αυτά τα συστήματα στα πρατήρια και να δοθεί, ενδεχομένως, και μία μεγαλύτερη επιδότηση, όπως το ζήτησαν και οι εκπρόσωποί τους στην επιτροπή. 
Έχουμε κάποιες διαφωνίες στο άρθρο 45.
Τέλος, θα κάνω μία μόνο γενική αναφορά, κύριε Πρόεδρε, στις τροπολογίες της τελευταίας στιγμής. Όπως συνηθίζει πλέον η Κυβέρνηση, μετά τη δεύτερη ανάγνωση και μάλιστα μετά το Πάσχα, συγκεκριμένα την Παρασκευή 10 Μαΐου, κατετέθησαν τέσσερις τροπολογίες ιδιαίτερα εκτεταμένες. Εκτός της πρώτης που αφορά σε μεγάλες αλλαγές και τροποποιήσεις του παρόντος σχεδίου νόμου, οι άλλες τρεις αφορούν ρυθμίσεις και θέματα τόσο διαφορετικά μεταξύ τους, όσο και με το αντικείμενο του νομοσχεδίου. 
Θα τις συζητήσουμε αναλυτικά. Πραγματικά, όμως, είναι πάρα πολλές οι παρατηρήσεις μας. Θα μπορούσαν –δεν έχουν τόσο επείγοντα χαρακτήρα- να συζητηθούν στην επιτροπή κανονικά. Δεν μπορούμε να νομοθετούμε κατ’ αυτόν τον τρόπο. Είναι πάρα πολύ δύσκολο. 
Στη συζήτηση επί των τροπολογιών, πιστεύω, κύριε Πρόεδρε, να μας δώσετε λίγο χρόνο παραπάνω, για να μπορέσουμε τουλάχιστον να κάνουμε τις παρατηρήσεις μας. 
Ευχαριστώ. 
(Χειρoκροτήματα από την πτέρυγα της ΔΗΜΑΡ)","ΑΣΗΜΙΝΑ ΞΥΡΟΤΥΡΗ-ΑΙΚΑΤΕΡΙΝΑΡΗ",374
"29771"," Ευχαριστούμε, κυρία Ξηροτύρη. 
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Ιωάννης Γκιόκας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29772"," Κύριε Πρόεδρε, επιτρέψτε μου, πριν ξεκινήσουμε την αναφορά μας στο νομοσχέδιο, να αναφερθούμε στο οξυμένο πρόβλημα της παιδείας και στην απαράδεκτη και προκλητική στάση της Κυβέρνησης στο σοβαρό αυτό ζήτημα. 
Και από αυτό εδώ το Βήμα θέλουμε να καταδικάσουμε και να καταγγείλουμε την πολιτική της Κυβέρνησης, η οποία επιδιώκει να επιβάλει με τον αυταρχισμό, τις απειλές και με την επιστράτευση, μια άδικη και βαθειά αντιλαϊκή πολιτική στο χώρο της εκπαίδευσης. Το πρόβλημα δεν αφορά μόνο τους εκπαιδευτικούς και δεν έχει να κάνει με την αύξηση των δύο ωρών εργασίας, όπως θέλει να το παρουσιάσει η Κυβέρνηση. Το πρόβλημα αφορά τους μαθητές, αφορά συνολικά την εργατική λαϊκή οικογένεια, την παιδεία, το ίδιο το σχολείο. 
Από αυτήν την άποψη, η Κυβέρνηση έχει τεράστια ευθύνη και για τα αντιλαϊκά μέτρα που ψήφισε και τα οποία οδηγούν σε απολύσεις εκπαιδευτικών, σε συγχωνεύσεις σχολικών μονάδων, σε υποβάθμιση των μορφωτικών δικαιωμάτων της νεολαίας και για την πρόθεσή της να υλοποιήσει αυτή την πολιτική με τους εκβιασμούς, με την τρομοκρατία, με την επιστράτευση των εκπαιδευτικών. 
Πρόκειται, για μια ακόμη φορά, για την υλοποίηση του δόγματος «νόμος και τάξη» και μάλιστα προληπτικά στη συγκεκριμένη περίπτωση, μπροστά σε μια πιθανή απόφαση των καθηγητών για απεργία. Το ίδιο, άλλωστε, έκανε η Κυβέρνηση και με άλλες κατηγορίες εργαζομένων, όπως με τους εργαζόμενους στις μεταφορές, με τους ναυτεργάτες κ.ο.κ.. 
Είναι προκλητικός ο ισχυρισμός της Κυβέρνησης ότι νοιάζεται, δήθεν, για το καλό των μαθητών, τη στιγμή που η δική της πολιτική πλήττει και τα μορφωτικά δικαιώματα των νέων και τα εργασιακά δικαιώματα των εκπαιδευτικών, πλήττει την ίδια τη λαϊκή οικογένεια, η οποία καλείται να αναλάβει το δυσβάσταχτο βάρος για τη μόρφωση των παιδιών της, ιδιαίτερα σήμερα σε συνθήκες κρίσης. 
Το ΚΚΕ έχει επισημάνει ότι το κίνημα έχει τις δικές του διαδικασίες, στις οποίες δεν μπορεί να παρεμβαίνει κανένας κρατικός μηχανισμός. Υπάρχει πείρα και με αίσθημα ευθύνης, σε κοινή δράση με γονείς, μαθητές και με τους εργαζόμενους, το συνδικαλιστικό κίνημα έχει τη δυνατότητα να επιλέξει και τις κατάλληλες μορφές πάλης και το περιεχόμενο του αγώνα, που θα εξασφαλίσουν μαζική συμμετοχή, αποτελεσματικότητα, ενιαία δράση και προοπτική στην πάλη.
Βάσει αυτής της κοινής δράσης, είναι ανάγκη να μπει στο επίκεντρο της συζήτησης, στο επίκεντρο του προβληματισμού και της διεκδίκησης, μέσα στο σχολείο, το συνολικό πρόβλημα της εκπαίδευσης, το ίδιο το μέλλον των νέων ανθρώπων. Από αυτήν την άποψη, καλούμε το λαό να καταδικάσει και τον κυβερνητικό αυταρχισμό και την επιστράτευση και να σταθεί δίπλα σε αυτόν τον αγώνα. 
Σε σχέση με το νομοσχέδιο, κυρίες και κύριοι Βουλευτές, δεν θα πρωτοτυπήσουμε καθόλου εάν πούμε ότι αυτή η διαδικασία με τις τροπολογίες, η οποία έχει πλέον γίνει καθεστώς, δεν είναι μόνο απαράδεκτη αλλά είναι καθαρά εκφυλιστική. Η Κυβέρνηση, πλέον, δεν κρατάει ούτε τα προσχήματα, είτε με τις τροπολογίες –που επί της ουσίας δεν είναι τροπολογίες, είναι καινούργια νομοσχέδια- είτε με τις πρακτικές για εξουσιοδότηση για την έκδοση προεδρικών διαταγμάτων και υπουργικών αποφάσεων για πολύ σοβαρά ζητήματα. Οδηγούμαστε έτσι ώστε η Βουλή να είναι ένα «φύλλο συκής», ένας χώρος επικύρωσης προειλημμένων, αντιλαϊκών αποφάσεων. 
Με αυτή την έννοια και μόνο για το λόγο της διαδικασίας κατάθεσης των συγκεκριμένων τροπολογιών και βεβαίως για το περιεχόμενό τους, το ΚΚΕ δηλώνει εξ αρχής ότι θα τις καταψηφίσει! 
Όσον αφορά, λοιπόν, το συγκεκριμένο νομοσχέδιο, παρά το γεγονός ότι ρυθμίζει πολλά και άσχετα μεταξύ τους ζητήματα, αποτελεί κατά τη γνώμη μας έναν ακόμη κρίκο στη μακριά αλυσίδα τέτοιου είδους νομοθετικών παρεμβάσεων που στρέφονται κατά κύριο λόγο κατά των μικρών και μεσαίων επαγγελματιών. 
Υπάρχουν, βεβαίως και στο νομοσχέδιο διατάξεις τεχνικού χαρακτήρα, ωστόσο οι βασικές διατάξεις του νομοσχεδίου και των τροπολογιών επιχειρούν να διασφαλίσουν τα συμφέροντα των μεγάλων εταιρειών και στρέφονται εναντίον διαφόρων κλάδων, μικρών και μεσαίων αυτοαπασχολούμενων, όπως είναι το κομμάτι του νομοσχεδίου που αφορά τις λαϊκές αγορές, όπως είναι το κομμάτι που αφορά τη σύναψη των ηλεκτρονικών δημοσίων συμβάσεων ή η απαράδεκτη διάταξη που υπήρχε στο νομοσχέδιο -αποσύρθηκε τελικά για να επανέλθει με το πολυνομοσχέδιο- και αφορούσε τα αρτοποιεία και τη διάθεση του ψωμιού.
Με αυτή την έννοια, λοιπόν, οι συγκεκριμένες διατάξεις του νομοσχεδίου έρχονται να προστεθούν στη μακρά λίστα των νομοθετικών παρεμβάσεων που οδηγούν στον βίαιο εκτοπισμό, το κλείσιμο και τη χρεοκοπία χιλιάδων αυτοαπασχολουμένων, επιταχύνοντας τη μονοπώληση της αγοράς προς όφελος των μεγάλων επιχειρηματιών. Και αυτό γίνεται και μέσα από τη φορολογική εξόντωση αυτών των στρωμάτων, μέσα από την αύξηση των ασφαλιστικών τους εισφορών, που πλέον ούτε και αυτές δεν μπορούν να πληρώσουν, μέσα από την απελευθέρωση του ανταγωνισμού, που οδηγεί στη συγκέντρωση της αγοράς στα χέρια λίγων επιχειρηματικών ομίλων.
Σε αυτό ακριβώς το πλαίσιο εντάσσεται και η δρομολογημένη πλήρης απελευθέρωση των λεγόμενων κλειστών επαγγελμάτων, η πλήρης άρση των όποιων προστατευτικών μέτρων υπήρχαν, αλλά και η προσπάθεια για κατάργηση της κυριακάτικης αργίας που είναι προ των πυλών -άλλωστε, εν μέρει στο κομμάτι των λαϊκών αγορών νομοθετείται και με το παρόν νομοσχέδιο- και που θα οδηγήσει στην ακόμη μεγαλύτερη εκμετάλλευση των εργαζομένων στο εμπόριο και στο κλείσιμο, στον εκτοπισμό χιλιάδων μικρών εμποροκαταστημάτων.
Είναι χονδροειδές ψέμα αυτό που ισχυρίζεται η Κυβέρνηση ότι μέσα από τέτοιου είδους αλλαγές και ρυθμίσεις ωφελείται ο καταναλωτής, μειώνονται οι τιμές και αυξάνεται η απασχόληση. Αυτές οι αλλαγές έχουν ένα και μοναδικό στόχο: να στηριχθούν οι επιχειρηματικοί όμιλοι για να καταλάβουν ακόμα μεγαλύτερο μερίδιο στην αγορά, να προχωρήσει η συγκέντρωση και η συγκεντροποίηση κεφαλαίου που οδηγεί και στην επιβολή μονοπωλιακών τιμών. Δεν λέμε φυσικά ότι το συγκεκριμένο νομοσχέδιο είναι το πιο ουσιώδες. Και αυτό το νομοσχέδιο, όμως, κινείται, υλοποιεί μια συγκεκριμένη πολιτική κατεύθυνση.
Σε σχέση, λοιπόν, με το μέρος που αφορά τις δημόσιες ηλεκτρονικές συμβάσεις, κατά τη γνώμη του ΚΚΕ δεν είναι μόνο ένα τεχνικό θέμα αυτό που αφορά τις ηλεκτρονικές συμβάσεις, δηλαδή το ζήτημα που αφορά τον διοικητικό, ψηφιακό και τεχνικό εκσυγχρονισμό που πραγματοποιείται και με την αξιοποίηση των σύγχρονων τεχνολογιών. Βεβαίως, υπάρχουν και τέτοιες πλευρές. Υπάρχουν, όμως, και άλλες κατά τη γνώμη μας πολύ σοβαρές προεκτάσεις.
Κατ’ αρχάς θεωρούμε ότι με τις ηλεκτρονικές συμβάσεις, με τη συγκεκριμένη δηλαδή διαδικασία σύναψης δημοσίων συμβάσεων και με το πρόσχημα της καταπολέμησης της γραφειοκρατίας υλοποιείται ο στόχος έτσι ώστε οι κρατικές προμήθειες, τα δημόσια έργα να κατευθύνονται σε μια χούφτα επιχειρηματικών ομίλων που θα αποκομίζουν τεράστια κέρδη. Αυτή η εκτίμηση επιβεβαιώνεται και από τις διατυπώσεις που υπάρχουν στο νομοσχέδιο περί μείωσης των διενεργούμενων διαγωνισμών και τα περί μείωσης των αναθετουσών. 
Είναι συνεπώς ψευδεπίγραφος και προσχηματικός ο ισχυρισμός του νομοσχεδίου ότι οι ηλεκτρονικές συμβάσεις και η προτυποποίησή τους θα διευκολύνουν τις μικρές επιχειρήσεις και θα αυξήσουν τη συμμετοχή τους σε διαγωνισμούς. 
Εμείς θεωρούμε ότι θα συμβεί το ακριβώς αντίθετο. Θα συγκεντρώσουν τις συμβάσεις σε συμβάσεις πολύ μεγαλύτερου ύψους, σε πολύ λιγότερες αναθέτουσες αρχές και επί της ουσίας ως αποτέλεσμα αυτές θα γίνουν και θα γίνονται αντικείμενο διαπραγμάτευσης μεγαλύτερων επιχειρήσεων που θα ελέγχουν τον κάθε κλάδο.
Υπάρχει άλλωστε και στην αιτιολογική έκθεση του άρθρου 4 συγκεκριμένη αναφορά που λέει πολύ χαρακτηριστικά ότι η ομαδοποίηση και η διενέργεια των διαγωνισμών σε κεντρικό επίπεδο θα διευκολύνει την ομοιομορφία των διαδικασιών και θα οδηγήσει εκτός των άλλων και σε οικονομίες κλίμακας, δηλαδή σε ακόμη μεγαλύτερη συγκέντρωση της αγοράς.
Αυτός είναι ένας στόχος που προωθεί το εν λόγω νομοσχέδιο και φυσικά δεν πρόκειται να λύσει ζητήματα διαφάνειας. Δεν ήταν το πρόβλημα της οργάνωσης των συμβάσεων αυτό που οδηγούσε στα διάφορα φαινόμενα αδιαφάνειας, στα διάφορα σκάνδαλα που υπήρχαν, υπάρχουν και θα εμφανίζονται το επόμενο διάστημα. 
Έχει να κάνει με τον ίδιο το χαρακτήρα των δημόσιων συμβάσεων, με τον ίδιο το χαρακτήρα των δημόσιων έργων, που αποτελούν ρυθμίσεις στήριξης του μεγάλου κεφαλαίου και αυτή είναι η βάση πάνω στην οποία αναπτύσσεται ο ανταγωνισμός και εκκολάπτονται και τα διάφορα φαινόμενα διαφθοράς. Σε τελική ανάλυση, είναι ο ίδιος ο καπιταλιστικός δρόμος ανάπτυξης που γεννά, που αναπαράγει και ανακυκλώνει τέτοιου είδους φαινόμενα.
Τέλος, σε σχέση με το σύστημα των ηλεκτρονικών συμβάσεων υπάρχει και παραμένει αναπάντητο, κατά τη γνώμη μας, το ερώτημα ποιος θα ελέγχει το συγκεκριμένο σύστημα, αν δηλαδή θα υπάρχει μια ελληνική δημόσια αρχή ή αντίθετα το ελληνικό δημόσιο θα καταφεύγει σε ιδιώτες, προκειμένου να υλοποιήσει τις ψηφιακές υπογραφές και τα ψηφιακά πιστοποιητικά. 
Επίσης, πώς διασφαλίζεται, σε τέτοιου είδους περιπτώσεις, το απόρρητο ειδικών συμβάσεων, όπως παραδείγματος χάριν είναι οι συμβάσεις που αφορούν την εθνική άμυνα, όταν πλευρές των ψηφιακών αυτών συστημάτων θα βρίσκονται στα χέρια επιχειρηματικών ομίλων;
Σε σχέση με τα υπόλοιπα άρθρα, τα άρθρα 10 με 13, για το Γενικό Εμπορικό Μητρώο και τα άρθρα 14 ως 38, για τα εμπορικά σήματα, είναι διατάξεις που αφορούν, κατά κύριο λόγο, κεφαλαιουχικές εταιρείες και έχουν στόχο την κατοχύρωση της πνευματικής και βιομηχανικής ιδιοκτησίας μονοπωλιακών επιχειρήσεων και τη ρύθμιση του ανταγωνισμού μεταξύ τους.
Σε σχέση με τα άρθρα 39 με 40 που αφορούν το παράνομο εμπόριο, εμείς ψηφίζουμε «ΠΑΡΩΝ» στις συγκεκριμένες ρυθμίσεις που αφορούν στην προστασία συγκεκριμένων προϊόντων. Ωστόσο, η παράγραφος 6 του άρθρου 39 δίνει ακόμη μεγαλύτερες κατασταλτικές εξουσίες σε ελεγκτικά όργανα με κίνδυνο να προκύψουν φαινόμενα αυθαιρεσίας και διώξεων, ενώ με το άρθρο 40 δημιουργείται ένας ακόμη κατασταλτικός μηχανισμός για να κυνηγάει ακόμη περισσότερο, όχι αυτούς που παράγουν και εισάγουν τα διάφορα προϊόντα απομίμησης πίσω από τα οποία κρύβονται μεγάλα επιχειρηματικά συμφέροντα, αλλά τελικά αυτούς που τα πωλούν.
Σε σχέση με το άρθρο 42, για τις λαϊκές αγορές, είμαστε αντίθετοι. Η μεταφορά της αρμοδιότητας των οργανισμών λαϊκών αγορών στην περιφέρεια, κατά τη γνώμη μας, γίνεται με όρους που χειροτερεύουν τη θέση των επαγγελματιών των λαϊκών αγορών, αυξάνουν τα ανταποδοτικά τέλη ενώ μειώνουν και την εκπροσώπηση των παραγωγών και των επαγγελματιών στο διοικητικό συμβούλιο του οργανισμού. Την ίδια στιγμή ανοίγουν το δρόμο για την κατάργηση της κυριακάτικης αργίας, αφού και στο συγκεκριμένο άρθρο υπάρχουν ρυθμίσεις για τη λειτουργία των λαϊκών αγορών και τις Κυριακές. 
Έτσι, λοιπόν, βήμα-βήμα, προωθείται η συνολική κατάργηση της κυριακάτικης αργίας, κάτι το οποίο, βέβαια, δεν γίνεται για να βελτιωθεί η λαϊκή κατανάλωση, όπως ισχυρίζεται η Κυβέρνηση, διότι η λαϊκή κατανάλωση πλήττεται από τα αντιλαϊκά μέτρα και την επίθεση στο εισόδημα, αλλά έχει να κάνει με τις απαιτήσεις των μεγαλεμπόρων των μεγάλων πολυκαταστημάτων. Αποτελεί μια συνολικότερη στόχευση και πρόθεση της Κυβέρνησης, κατ’ απαίτηση όλων αυτών, να προχωρήσει η απελευθέρωση του ωραρίου των πολυκαταστημάτων.
Αυτές οι ρυθμίσεις για τις λαϊκές αγορές έρχονται να προστεθούν στις ρυθμίσεις προηγούμενων νομοσχεδίων που αφορούσαν το καθεστώς αδειοδότησης των επαγγελματιών των λαϊκών αγορών, καταργώντας την ισοβιότητα στις άδειες και ανοίγοντας το δρόμο –εμείς το λέμε ξεκάθαρα- για την είσοδο και στις λαϊκές αγορές και στο υπαίθριο εμπόριο, των μεγάλων εταιρειών.
Επομένως έχουν κάθε δίκιο και κάθε δικαίωμα αυτοί οι άνθρωποι να φωνάζουν, να διαμαρτύρονται –αύριο απεργούν κιόλας, έχουν κινητοποίηση- να κινητοποιούνται γι’ αυτά τα οξυμένα προβλήματα, διότι αντιλαμβάνονται ότι με τα μέτρα που υλοποιεί η Κυβέρνηση οδηγούνται με μαθηματική ακρίβεια στον αφανισμό. 
Αυτή είναι, κατά τη γνώμη μας, η πρόθεση της Κυβέρνησης, κάτι που αποδεικνύει συνολικότερα ότι οι περίφημες υποσχέσεις περί ανάκαμψης, περί επενδύσεων για τις οποίες μιλάει η Κυβέρνηση, η ανάκαμψη και η ανταγωνιστικότητα για την οποία μιλούν και τα άλλα κόμματα, θα στηριχθούν πάνω στο τσάκισμα των δικαιωμάτων των εργαζόμενων, θα στηριχθεί πάνω στο ξεκλήρισμα και των εκτοπισμό μικρών επαγγελματιών εμπόρων, στα μέτρα στήριξης του μεγάλου κεφαλαίου.
Με αυτήν την έννοια ο λαός δεν έχει κανένα λόγο να βάλει πλάτη, να δεχθεί αυτά τα μέτρα στο όνομα της περιβόητης ανάκαμψης, στο όνομα των επενδύσεων, διότι ο ίδιος όχι μόνο δεν θα ωφεληθεί από αυτήν την ανάκαμψη, όπως και δεν ωφελήθηκε τα προηγούμενα χρόνια της καπιταλιστικής ανάκαμψης, αλλά θα την πληρώσει με ακόμη μεγαλύτερες θυσίες στα δικαιώματά του.
Ο δρόμος είναι να οργανώσει την πάλη του, να δυναμώσει τη συμμαχία του ενάντια σε αυτήν την πολιτική, ενάντια σε αυτά τα μέτρα που δεν επιβάλλονται απλώς και μόνο από κάποια μνημόνια, αλλά υλοποιούνται κατ’ απαίτηση των επιχειρηματικών ομίλων, του ΣΕΒ, στον οποίο δίνουν υποσχέσεις και η Κυβέρνηση και η Αξιωματική Αντιπολίτευση και να βάλει στόχο την ανατροπή αυτού του δρόμου και τη διεκδίκηση ενός δρόμου ανάπτυξης που θα έχει στο επίκεντρο την ικανοποίηση των λαϊκών αναγκών, θα έχει ως βάση την κοινωνικοποίηση του πλούτου των μονοπωλίων. Αυτός είναι ο δρόμος που προτείνει το ΚΚΕ, αυτός είναι ο δρόμος που μπορεί να εγγυηθεί και να εξασφαλίσει τη λαϊκή ευημερία.
Κατά συνέπεια εμείς ψηφίζουμε κατά επί της αρχής του παρόντος νομοσχεδίου. Θα τοποθετηθούμε αύριο αναλυτικά για τα άρθρα και για τις τροπολογίες. Θέλουμε μόνο να επισημάνουμε την ανάγκη να γίνει δεκτή η τροπολογία που έχουμε καταθέσει για τους εργαζόμενους στο ΙΓΜΕ, την οποία καταθέσαμε για πολλοστή φορά. Πρέπει να γίνει αποδεκτή, γιατί αφορά ένα πολύ σοβαρό ζήτημα σε σχέση με τα εργασιακά δικαιώματα αυτών των ανθρώπων. Σε σημερινή συνάντηση που είχε το συνδικάτο εργαζομένων με τον Υφυπουργό Περιβάλλοντος υπήρξε η δέσμευση να γίνει δεκτή η συγκεκριμένη τροπολογία. Περιμένουμε, επομένως, να δούμε από την Κυβέρνηση μέχρι το τέλος της συνεδρίασης εάν θα κάνει δεκτή –και πρέπει να την κάνει δεκτή- τη συγκεκριμένη τροπολογία για τους εργαζόμενους στο ΙΓΜΕ.
Ευχαριστώ.","ΙΩΑΝΝΗΣ ΓΚΙΟΚΑΣ",110
"29773"," Σας ευχαριστούμε, κύριε Γκιόκα.
Κυρίες και κύριοι συνάδελφοι, ολοκληρώθηκαν οι τοποθετήσεις των εισηγητών και των ειδικών αγορητών των κομμάτων και εισερχόμαστε στον κατάλογο των συναδέλφων που έχουν ζητήσει να πάρουν το λόγο.
Πρώτη είναι η συνάδελφος κ. Ασημίνα Σκόνδρα.
Κυρία συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29774"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, πριν μπω στο κυρίως θέμα που συζητάμε σήμερα, θα ήθελα σαν μητέρα, σαν γυναίκα και βεβαίως σαν κόρη, με αφορμή τη συζήτηση που είχαμε προηγουμένως στην ειδική συνεδρίαση για τη Γιορτή της Μητέρας, να καταθέσω και εγώ το φόρο τιμής που μου αναλογεί. 
Δεν μπορώ, βέβαια, να πω πολλά πράγματα. Ό,τι και αν έλεγα θα ήταν φτωχό και λιτό από τη στιγμή που τη μάνα την τραγούδησαν τροβαδούροι, την ύμνησαν ποιητές και λογοτέχνες, της αφιέρωσαν έργα μεγάλες προσωπικότητες παγκοσμίως. Θα πω μόνο και θα τα συμπεριλάβω όλα μέσα σε αυτό μία εβραϊκή παροιμία, που λέει ότι «ο Θεός δεν μπορούσε να βρίσκεται παντού, γι’ αυτό και έφτιαξε τις μητέρες». Αυτό από μόνο του τα λέει όλα. Όταν στρέψουμε το βλέμμα της ψυχής μας στη δική μας μάνα ο καθένας, τότε θα μπορέσουμε να κατανοήσουμε ακόμη περισσότερο αυτήν την παροιμία. 
Επίσης, οφείλουμε να στρέψουμε το βλέμμα μας στην Ελληνίδα μάνα που σήμερα δοκιμάζεται, στην πολύτεκνη μάνα, στην αγρότισσα μάνα και σε όσες μάνες έχουν πραγματικά ανάγκη.
Ερχόμενη στη σημερινή συζήτηση, λοιπόν, θέλω να πω ότι σε τέτοιου είδους σχέδια νόμου θεωρούσα αυτονόητη τη συμφωνία όλων μας. Παρ’ όλα αυτά, όμως, αποφάσισα να τοποθετηθώ, γιατί πιστεύω βαθύτατα ότι όλες αυτές οι μεταρρυθμίσεις είναι που δίνουν λύσεις σε χρόνια προβλήματα και αγκυλώσεις της Δημόσιας Διοίκησης. 
Όλα τα χρόνια που υπηρέτησα στην αυτοδιοίκηση έβλεπα με ανησυχία στις περίπλοκες σχέσεις συνέργειας κράτους και ιδιωτών και τα πολλά εμπόδια που καθιστούσαν αυτές τις σχέσεις εξαιρετικά δύσκολες. Σήμερα θέλω να επαινέσω την ελληνική Κυβέρνηση, που κάνει πράξη τις δεσμεύσεις της και εισάγει μεγάλες αλλαγές στις διαδικασίες ανάθεσης και εκτέλεσης δημοσίων συμβάσεων έργων, προμηθειών και υπηρεσιών με τη χρήση τεχνολογιών, πληροφορικής και επικοινωνιών.
Το ελληνικό κράτος, λοιπόν, εκσυγχρονίζεται. Βήμα-βήμα αφήνουμε πίσω μας τις εποχές της αδιαφάνειας που δημιουργούσαν τεράστια προβλήματα, τα οποία όλοι γνωρίζουμε και συνεχώς καταδικάζουμε.
Δεν μπορώ να θυμηθώ κάποια χρονική περίοδο όπου δεν ακούγαμε δικαιολογημένες και αδικαιολόγητες, όμως, πολλές φορές φωνές κριτικής για τις διαδικασίες προκήρυξης, ανάθεσης και εκτέλεσης δημοσίων έργων, υπηρεσιών και προμηθειών. Πολλές φορές αυτή η κριτική εστίαζε στον τρόπο λειτουργίας των επιμέρους επιτροπών προμηθειών και των επιτροπών δημοπρασιών έργων ή υπηρεσιών. 
Σε άλλες πάλι περιπτώσεις τα έργα κολλούσαν στις συνεχείς ενστάσεις των ανταγωνιστών, που λόγω των ασαφειών που υπήρχαν στις διαδικασίες έβρισκαν πρόσφορο έδαφος να μετατρέπουν την όποια προκήρυξη σε έναν ατελείωτο μαραθώνιο που διαρκούσε έτη. Στο τέλος, αυτά τα εμπόδια πολλές φορές κατέληγαν ακόμα και στην ακύρωση των διαδικασιών.
Τώρα μπαίνει ένα τέλος σε αυτά τα παλαιά φαινόμενα διαφθοράς και αναποτελεσματικότητας που οδηγούσαν στο παράνομο άνοιγμα φακέλων, σε αποκλεισμό ανταγωνιστών με διάφορα προσχήματα και σε περίεργες διαδικασίες δημοπρασιών με μαθηματικό τύπο. Όλα τα παραπάνω πρέπει να λήξουν και λήγουν εδώ. Αλλάζει ριζικά η διαδικασία στις δημόσιες συμβάσεις. 
Η Κυβέρνηση προχωρά στις απαραίτητες μεταρρυθμίσεις, που ξεκινούν από την υποβολή αιτήματος της διαδικασίας, συνεχίζουν στο κομμάτι της έγκρισης και του προγραμματισμού και καταλήγουν με την ανάθεση και την εκτέλεση του έργου. Εξασφαλίζεται η απόλυτη διαφάνεια, αφού όλη η διαδικασία δημόσιων συμβάσεων πλέον, από την αρχή μέχρι το τέλος, θα διενεργείται ηλεκτρονικά και αυτό θα αφορά τόσο την προμήθεια αγαθών όσο και τις υπηρεσίες αλλά και την κατασκευή έργων. 
Η χώρα εισέρχεται στη νέα ψηφιακή εποχή των δημοσίων συμβάσεων με το Εθνικό Σύστημα Ηλεκτρονικών Δημοσίων Συμβάσεων, που θα λειτουργεί στο διαδίκτυο με την ονομασία «ΠΡΟΜΗΘΕΥΣ». Αυτό το νέο σύστημα θα χρησιμοποιεί τυποποιημένα σχέδια προκηρύξεων και δημοσίων συμβάσεων. Με αυτόν τον τρόπο εξοικονομείται και πολύτιμος χρόνος, αποφεύγονται λάθη που συνήθως οδηγούσαν σε μακροχρόνιες δικαστικές αμφισβητήσεις και τέλος εξασφαλίζεται η μεγαλύτερη δυνατή διαφάνεια στις διαδικασίες, αφού ελαχιστοποιείται η ανθρώπινη παρέμβαση στη διαδικασία. 
Ένα ακόμη σημείο που οφείλω να τονίσω αφορά τη δημιουργία των κεντρικών αρχών ανάθεσης για όλο το δημόσιο. Αυτό, κυρίες και κύριοι συνάδελφοι, είναι απολύτως αναγκαίο. Με τη θέσπιση των κεντρικών αρχών ανάθεσης καταργούνται οι επτά χιλιάδες αναθέτουσες αρχές και περιορίζονται σε περίπου επτακόσιες. Οι διαγωνισμοί από ένα όριο προϋπολογισμού και άνω θα πραγματοποιούνται πλέον κεντρικά. Το νέο αυτό σύστημα διασφαλίζει την περιστολή δαπανών και εξασφαλίζει πολύ καλύτερες τιμές στις προμήθειες και τα έργα -αυτό προκύπτει ως παράδειγμα- μόνο και μόνο από τη συγκέντρωση εκατοντάδων μικρών παραγγελιών σε μια μοναδική, μεγαλύτερου όγκου, που εξασφαλίζει μεγαλύτερη έκπτωση από τον προμηθευτή και επιτυγχάνεται βεβαίως, σημαντική εξοικονόμηση ανθρώπινων πόρων και εργατοωρών. 
Παράλληλα, εξίσου σημαντική είναι και η μείωση της γραφειοκρατίας στη διαδικασία των διαγωνισμών. Από αυτό θα ωφελούνται άμεσα τόσο το κράτος όσο και οι προμηθευτές και οι κατασκευαστές, αφού οι προϋποθέσεις θα είναι ξεκάθαρες, θα μπορούν να συμμετέχουν περισσότεροι ενδιαφερόμενοι στους διαγωνισμούς και αυτό θα οδηγήσει σε περισσότερες προσφορές, εξοικονόμηση πολύτιμου χρόνου και φυσικά μείωση των εξόδων. 
Κυρίες και κύριοι συνάδελφοι, θα αναφερθώ επιγραμματικά σε κάποια άλλα σημεία του νομοσχεδίου που θεωρώ πολύ σημαντικά. Στο κομμάτι που αφορά στα θέματα παραεμπορίου, κατάσχεσης και καταστροφής απομιμήσεων, δηλαδή προϊόντων-«μαϊμού», είναι πολύ σημαντική η δημιουργία στο Υπουργείο Ανάπτυξης του Συντονιστικού Κέντρου για την Αντιμετώπιση του Παρεμπορίου. Ήδη από το περασμένο έτος δρομολόγησε μέτρα για την αντιμετώπιση αυτή. 
Τώρα οι εκπρόσωποι των τελωνείων, του ΣΔΟΕ, του Λιμενικού, της Αστυνομίας, της Δημοτικής Αστυνομίας αλλά και εκπρόσωποι των παραγωγικών φορέων θα μπορούν μέσω του συντονιστικού κέντρου να δρουν αποτελεσματικά. Ικανοποιείται έτσι ένα πάγιο αίτημα του εμπορικού κόσμου, που έβλεπε με αγανάκτηση να πωλούνται παρανόμως προϊόντα-«μαϊμού» στα πεζοδρόμια, μπροστά ακριβώς στις βιτρίνες των καταστημάτων τους. Οι καταστηματάρχες δικαίως είχαν αγανακτήσει, αφού η έξαρση του φαινομένου αποτελούσε μεγάλο πλήγμα στους τζίρους τους, ενώ παράλληλα σήμαινε απώλεια εσόδων από φόρους για το κράτος ύψους πολλών δισεκατομμυρίων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Σε μισό λεπτό, κύριε Πρόεδρε, τελειώνω.
Κύριε Υπουργέ, θα ήθελα να επισημάνω ότι πρέπει πάση θυσία να εξασφαλίσετε τη σωστή και αποτελεσματική λειτουργία αυτού του συντονιστικού κέντρου, αφού το παραεμπόριο, όπως και η φοροδιαφυγή, αποτελούν για τη χώρα μας τα βασικότερα καρκινώματα. Και βεβαίως η προσπάθεια αυτή πρέπει να είναι σε όλα τα επίπεδα, συμπεριλαμβανομένων των τελωνείων και των αποθηκών. 
Στο ζήτημα των πρατηρίων καυσίμων θέλω να καλωσορίσω τις πρωτοβουλίες που συμβάλλουν περαιτέρω στην πάταξη της παράνομης διακίνησης καυσίμων. Είναι σημαντικό που επανακαθορίζονται οι διοικητικές κυρώσεις, ώστε τα όποια πρόστιμα να γίνουν επιτέλους εισπράξιμα και να μη μένουν απλώς στα χαρτιά. 
Όσο για το πλαίσιο που καθορίζει τις κυρώσεις σχετικά με παρεμβάσεις στη λειτουργία του συστήματος εισροών-εκροών των πρατηρίων, εκεί το κράτος πρέπει να επιμείνει με αυστηρότητα στην επιβολή των ποινών και των προστίμων, διότι αυτό το πάρτυ με τα καύσιμα έχει κοστίσει στους πολίτες πάρα πολύ. 
Τέλος, για το ζήτημα και τις αλλαγές στο θεσμό των λαϊκών αγορών θεωρώ θετική την παραμονή της αρμοδιότητας στους δήμους, με εξαίρεση την κεντρική Μακεδονία και την Αττική, όπου η αρμοδιότητα μεταφέρεται στην αιρετή περιφέρεια. Οι παρατηρήσεις της ΚΕΔΕ ήταν πολύ σημαντικές, διότι οι δήμοι είναι αυτοί που φέρουν το βάρος και θα πρέπει να έχουν και την ευθύνη της εύρυθμης λειτουργίας των λαϊκών. 
Κυρίες και κύριοι συνάδελφοι, το νομοσχέδιο του Υπουργείου Ανάπτυξης αποτελεί μια βασική πρωτοβουλία για μια πιο δίκαιη και σύγχρονη, πιο αποτελεσματική και πιο ανταγωνιστική Ελλάδα. Το κράτος αποκτά τα απαραίτητα όπλα, για να επιφέρει ένα ουσιαστικό πλήγμα στην αδιαφάνεια και πέφτει άπλετο φως στις διαδικασίες των δημόσιων συμβάσεων. Πρόκειται για ένα ουσιαστικό βήμα για ένα καλύτερο αύριο της πατρίδας μας. Για το λόγο αυτό καλώ όλες και όλους να το στηρίξουμε. 
Σας ευχαριστώ. 
(Χειρoκροτήματα από την πτέρυγα της Νέας Δημοκρατίας)","ΑΣΗΜΙΝΑ ΣΚΟΝΔΡΑ",462
"29775"," Και εμείς σας ευχαριστούμε.
Ο συνάδελφος κ. Αποστόλου έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29776"," Κυρίες και κύριοι συνάδελφοι, το συζητούμενο νομοσχέδιο υπέστη καρατόμηση στην Επιτροπή Παραγωγής και Εμπορίου, η οποία, κύριοι Υπουργοί, μόνο δεοντολογική δεν ήταν. Βεβαίως, μας χρωστάτε και κάποια τεκμηρίωση στο κατά πόσον η απόσυρση συγκεκριμένων άρθρων του σχετικού νομοσχεδίου και η ένταξή τους στο πολυνομοσχέδιο που ψηφίσαμε προχθές με κατεπείγουσες διατάξεις, όπου ήταν και το ζήτημα αυτών των ρυθμίσεων -και αναφέρω ιδιαίτερα τον τρόπο έψησης του ψωμιού- ήταν υποχρέωση μνημονιακή και μάλιστα εν όψει του περασμένου Eurogroup. Αυτό τελικά δεν μας το αποδείξατε, δεν μας το τεκμηριώσατε. 
Βέβαια, και πάλι το συγκεκριμένο νομοσχέδιο ουσιαστικά είναι ένα συνονθύλευμα διατάξεων και αν προσθέσουμε και τις τροπολογίες, πραγματικά τότε δύσκολα συμμαζεύεται. Σας τα είπε ο κ. Κακλαμάνης. Ουσιαστικά ευτελίζετε την κοινοβουλευτική διαδικασία, διότι περί αυτού πρόκειται και δυστυχώς επαναλαμβάνεται πολλάκις. Είναι πολλά πράγματα άσχετα μεταξύ τους που δυσκολεύουν και τη συζήτηση. Δεν μπορούμε να τοποθετηθούμε και είναι μεγάλο πρόβλημα. Άλλες είναι προς θετική κατεύθυνση, άλλες είναι προς αρνητική κατεύθυνση και άλλες, παρά την καλή πρόθεση που σας την αναγνωρίζουμε σε μερικές περιπτώσεις, δεν δημιουργούν τελικά θετικά αποτελέσματα. Αυτό βγαίνει απ’ όλο αυτό το συνονθύλευμα διατάξεων και τροπολογιών του συγκεκριμένου νομοσχεδίου. 
Εγώ θα σας αναφέρω μερικά παραδείγματα. Εμείς δεν έχουμε αντίρρηση για τις τροποποιήσεις του ν.2231/94 για την ιχνηλασιμότητα, ούτε έχουμε αντιρρήσεις για τη βελτίωση του συστήματος εισροών-εκροών στα πρατήρια υγρών καυσίμων. Δεν μπορούμε, όμως, να συμφωνήσουμε με τις ρυθμίσεις που αφορούν το παραεμπόριο, γιατί δεν δημιουργούν τις προϋποθέσεις για την πάταξη του συγκεκριμένου προβλήματος και αυτό γιατί δεν υπάρχει σαφής προσδιορισμός των αρμοδιοτήτων των υπηρεσιών, που εμπλέκονται στη διαδικασία κατάσχεσης και καταστροφής. Η παρέμβαση του Συντονιστικού Κέντρου για την Αντιμετώπιση του Παρεμπορίου, για το συντονισμό όλων των ενεργειών, δεν μπορεί να θεραπεύσει το πρόβλημα. Πρέπει να υπάρξει ρητή διάταξη που να περιγράφει τις αρμοδιότητες του καθενός και τα όργανα που φέρουν την αποκλειστική ευθύνη για τις συγκεκριμένες ενέργειες. 
Δείτε άλλο παράδειγμα, αυτό των λαϊκών αγορών. Ενώ φαίνεται ότι γίνεται μια προσπάθεια, έτσι όπως τελικά αντιμετωπίζεται το ζήτημα, δεν βρίσκει σύμφωνους κυρίως τους εμπλεκόμενους -είναι γνωστό ότι βρίσκονται σε κινητοποίηση και μάλιστα αύριο ετοιμάζονται να έρθουν και στη Βουλή- αλλά δεν βρίσκει σύμφωνους ούτε και εμάς.
Επιτρέψτε μου να σταθώ ιδιαίτερα στις λαϊκές αγορές, γιατί ουσιαστικά οι λαϊκές αγορές από τη σύστασή τους αποτελούσαν τον τόπο συνάντησης παραγωγών και καταναλωτών. Ζητούμενο πάντα στις λαϊκές αγορές ήταν η διαμόρφωση συνθηκών προσφοράς και ζήτησης σε όφελος και των δύο, δηλαδή και των παραγωγών και των καταναλωτών. Αυτό βεβαίως υπηρετείται και με το κλείσιμο της ψαλίδας μεταξύ τιμών παραγωγού και καταναλωτή. Όμως -κι εκεί είναι ένα ζήτημα το οποίο αναδείχθηκε κι εμείς διαρκώς θα το επαναλαμβάνουμε- δεν αντιμετωπίζεται το τεράστιο πρόβλημα του υψηλού κόστους παραγωγής που έχουν οι Έλληνες αγρότες.
Οι διατροφικές ανάγκες, βέβαια, στην πρόοδο κατέστησαν ουσιαστικά αναγκαία και τη συμμετοχή στις λαϊκές αγορές των εμπόρων αγροτικών προϊόντων. Όμως, η μέχρι σήμερα λειτουργία τους τις έχει μεταβάλλει ουσιαστικά σε εμποροπανήγυρεις και θα έλεγα μάλιστα της χειρότερης μορφής, τουλάχιστον όσον αφορά την παρανομία. Η κατάσταση αυτή δεν αντιμετωπίζεται, όπως σας είπα προηγουμένως, με τη συγκεκριμένη παρέμβαση.
Ήρθαν στην επιτροπή οι εκπρόσωποι της αυτοδιοίκησης. Μίλησε ο κ. Σγουρός εκ μέρους της Περιφέρειας για κατακερματισμό αρμοδιοτήτων. Ο κ. Ασκούνης εκ μέρους της τοπικής αυτοδιοίκησης μίλησε για εμπαιγμό κι οπισθοδρόμηση. Το ίδιο σας είπα ότι συμβαίνει και με τους παραγωγούς και καταναλωτές.
Κύριοι Υπουργοί, ο κατακερματισμός των αρμοδιοτήτων, χωνέψτε το, δημιουργεί πάρα πολύ μεγάλο πρόβλημα. Όντως, στην Περιφέρεια Αττικής και βεβαίως στην Περιφερειακή Ενότητα της Θεσσαλονίκης όπου υπάρχουν οι οργανισμοί των λαϊκών αγορών, εκεί χρειάζεται ουσιαστική συμμετοχή της περιφέρειας, πάντα βεβαίως σε συνεννόηση με τον αντίστοιχο οργανισμό.
Όμως στις υπόλοιπες περιφερειακές ενότητες η ουσιαστική συμμετοχή πρέπει να δοθεί στην τοπική αυτοδιοίκηση. Γιατί αν δεν αποτελούν οι λαϊκές αγορές τοπική υπόθεση στα όρια του κάθε δήμου, τότε όλοι αναρωτιόμαστε ποια μπορεί να είναι αυτή η τοπική υπόθεση που να αφορά το συγκεκριμένο ζήτημα.
Για εμάς ουσιαστικότερη παρέμβαση είναι η ομαλοποίηση της αγοράς με αποκλειστικό και μοναδικό αντικείμενο το διατροφικό κομμάτι. Γι’ αυτό είδαμε με θετική προσέγγιση την αναγκαιότητα ίδρυσης των λαϊκών αγορών των παραγωγών, αποκλειστικά των παραγωγών. Πρόκειται για ένα θέμα που εμείς το έχουμε αναδείξει εδώ και χρόνια, γιατί πιστεύουμε ότι μέσα από μία τέτοια προσπάθεια θα δοθεί η δυνατότητα στους αγρότες μιας περιοχής να τροφοδοτούν τους συμπολίτες τους με ποιοτικά και φθηνότερα προϊόντα, αφού και τους μεσάζοντες θα αποφεύγουν και το κόστος της διάθεσης θα είναι ελάχιστο. 
Θα συμφωνούσαμε με τη συγκεκριμένη ρύθμιση μόνον εάν είχε συγκεκριμενοποιηθεί, βάζοντας συγκεκριμένες προϋποθέσεις. Αναφέρω τα εξής.","ΕΥΑΓΓΕΛΟΣ ΑΠΟΣΤΟΛΟΥ",35
"29777"," Τι προϋποθέσεις; Τις βάζει τις προϋποθέσεις.","ΙΟΡΔΑΝΗΣ ΤΖΑΜΤΖΗΣ",498
"29778"," Επιτρέψτε μου να ολοκληρώσω και θα τοποθετηθώ μάλιστα και στην τροπολογία που έχετε καταθέσει.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Όμως έτσι όπως έρχεται, ενώ επιμένουμε στο θέμα της λειτουργίας το Σάββατο, η Κυβέρνηση εξακολουθεί να επιμένει, παρά τη συζήτηση που κάναμε στην επιτροπή, για Κυριακή. Η Κυριακή είναι αργία για όλους τους εργαζομένους και για τους αγρότες και για τους καταναλωτές.","ΕΥΑΓΓΕΛΟΣ ΑΠΟΣΤΟΛΟΥ",35
"29779"," Την ώρα που έχουν παραγωγή, έχουν αργία;","ΙΟΡΔΑΝΗΣ ΤΖΑΜΤΖΗΣ",498
"29780"," Επιτρέψτε μου. Δηλαδή, εμείς να μην είμαστε αντίθετοι σε μια γενίκευση που έρχεται, ιδιαίτερα να καταργήσει την Κυριακή ως αργία;","ΕΥΑΓΓΕΛΟΣ ΑΠΟΣΤΟΛΟΥ",35
"29781"," Συνεχίστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29782"," Διότι επιτρέψτε μου, κύριοι συνάδελφοι, να σας πω ότι δεν είναι μόνο η διαδικασία των λαϊκών αγορών που είναι ανοιχτή από πλευράς της Κυβέρνησης.
Επιμένουμε λοιπόν σε ένα δεύτερο κομμάτι: Να συμμετέχουν αποκλειστικά αγρότες παραγωγοί των περιφερειακών ενοτήτων που λειτουργούν οι αγορές παραγωγών.
Το τρίτο είναι, να ιδρυθούν σε κάθε δήμο και να εγκατασταθούν σε μόνιμο χώρο και το τέταρτο είναι, την πρωτοβουλία για την ίδρυσή τους να την έχουν οι δήμοι και η εποπτεία και η λειτουργία να ανήκει στους δήμους, βεβαίως και σε συνεννόηση με τους παραγωγούς που συμμετέχουν.
Επειδή αυτά δεν προβλέπονται στο σχέδιο νόμου, τέσσερις συνάδελφοι Βουλευτές του ΠΑΣΟΚ έχουν καταθέσει συγκεκριμένη τροπολογία. Αν αυτή η τροπολογία ενταχθεί πραγματικά όσον αφορά ιδιαίτερα το κομμάτι της λειτουργίας των αγροτών-παραγωγών, δεν έχουμε κανένα πρόβλημα να την ψηφίσουμε. Όμως έτσι όπως είναι, αφήνοντας ανοιχτό το ζήτημα στους Υπουργούς Αγροτικής Ανάπτυξης και Ανταγωνιστικότητας, επιτρέψτε μας μ’ αυτές τις πολιτικές που ακολουθούνται σ’ αυτήν τη χώρα να είμαστε επιφυλακτικοί, διότι σας είπα προηγουμένως ότι άλλα πράγματα μπορεί να ανοιχθούν μέσα απ’ αυτές τις διαδικασίες.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΑΓΓΕΛΟΣ ΑΠΟΣΤΟΛΟΥ",35
"29783"," Ευχαριστούμε τον κ. Αποστόλου.
Το λόγο έχει ο κ. Μωραϊτης.
ΑΘΑΝΑΣΙΟΣ (ΘΑΝΟΣ) ΜΩΡΑΪΤΗΣ: Ευχαριστώ, κύριε Πρόεδρε.
Κυρίες και κύριοι συνάδελφοι, συζητάμε ένα σημαντικό νομοσχέδιο το οποίο στο πρώτο του μέρος εισάγει μία ακόμα δημόσια ηλεκτρονική δομή, το Εθνικό Σύστημα Ηλεκτρονικών Δημοσίων Συμβάσεων. Το ΕΣΗΔΗΣ εξελίσσει τη θεσπισμένη από την προηγούμενη κυβέρνηση του ΠΑΣΟΚ διαδικασία του Κεντρικού Ηλεκτρονικού Μητρώου Δημοσίων Συμβάσεων, την «Αγορά», και την ηλεκτρονική ανάρτηση των δημοσίων συμβάσεων. Είναι δομές για τις οποίες είμαστε περήφανοι, γιατί τα θέματα διαφάνειας κρίνονται στην πράξη κι όχι στα λόγια. Η πολιτική βούληση να στηρίξεις τη διαφάνεια κρίνεται από το αν νομοθετείς και αν βεβαίως υλοποιείς αυτά τα οποία νομοθετείς. 
Τα θέματα της διαφάνειας είναι σημαντικά και πιστεύω ότι πρέπει να κρίνονται στο Κοινοβούλιο νομοθετώντας και όχι στα τηλεοπτικά παράθυρα και στις στήλες των παραπολιτικών. Το λέω αυτό, γιατί πριν από τρία χρόνια, όταν έμπαιναν κάποιες τέτοιες καινοτόμες ιδέες, όπως η «Διαύγεια», η οποία στηριζόταν στη λειτουργία του διαδικτύου, σ’ αυτήν την Αίθουσα -αλλά και εκτός- ακούγονταν αρκετοί αφορισμοί και κοντόφθαλμες, απαξιωτικές κουβέντες για το πώς πράγματι αυτές οι δομές θα μπορέσουν να βελτιώσουν τις σχέσεις κράτους-πολίτη, αλλά και να αναδείξουν τη διαφάνεια ως πρώτη προτεραιότητα της πολιτείας. Η λειτουργία της «Αγοράς» και της «Διαύγειας» έδειξαν ότι μπορούν να φέρουν αποτελέσματα. Είμαι βέβαιος ότι θα δούμε το αποτέλεσμα με το ΕΣΗΔΗΣ, μέσω του οποίου από την 1η Ιουλίου του 2013 θα γίνονται με ηλεκτρονική διαδικασία όλες οι προμήθειες προϊόντων υπηρεσιών και οι αναθέσεις έργων όλων των φορέων της κεντρικής κυβέρνησης.
Κύριε Υπουργέ, πιστεύουμε ότι πρέπει ρητά να αναφέρεται στο νομοσχέδιο ότι μέσω του ΕΣΗΔΗΣ θα διεξάγονται όλες οι δημόσιες συμβάσεις. Αυτό το είπαμε και στην επιτροπή, το καταθέτουμε και στην Ολομέλεια και πιστεύουμε ότι δεν πρέπει να υπάρξουν εξαιρέσεις και δεν πρέπει να ανοίξουμε «μαύρες τρύπες», όταν πάμε να νομοθετήσουμε κάτι το οποίο είναι πάρα πολύ σημαντικό. 
Φυσικά και δεν μπορούμε να μείνουμε εκεί. Κανείς δεν ισχυρίζεται ότι με τη «Διαύγεια» ή με το Εθνικό Σύστημα Ηλεκτρονικών Δημοσίων Συμβάσεων θα λυθούν ως διά μαγείας όλα τα προβλήματα. Πρέπει να συνεχιστεί η προσπάθεια για την άρση όλων των γραφειοκρατικών εμποδίων σε όλο το φάσμα της Δημόσιας Διοίκησης.
Κύριε Υπουργέ, πιστεύω ότι αυτό δεν μπορεί να γίνεται αποσπασματικά με ρυθμίσεις ή τροπολογίες της τελευταίας στιγμής. Ειδικά για το ΕΣΠΑ, έρχονται για άλλη μία φορά απανωτές ρυθμίσεις και σ’ αυτό το νομοσχέδιο οι οποίες, αν μη τι άλλο, αποδεικνύουν μια προχειρότητα σ’ ένα σχεδιασμό που δεν έπρεπε να είναι έτσι. Είμαστε εδώ για να στηρίξουμε όποιες αλλαγές χρειάζονται για την καταπολέμηση της γραφειοκρατίας, αλλά πάνω απ’ όλα με σχέδιο, με συγκεκριμένη στόχευση και με συγκεκριμένο προγραμματισμό, όχι αποσπασματικά. 
Στο Υπουργείο Ανάπτυξης ξεκινήσαμε με Υπουργό τότε το Μιχάλη Χρυσοχοΐδη το σχέδιο «Επιχειρηματικά φιλική Ελλάδα», το οποίο προχωρήσαμε ως ένα βαθμό και το οποίο είχε αποτελέσματα και αφορούσε τη στοχευμένη άρση των γραφειοκρατικών εμποδίων. Είναι μία προσπάθεια που πρέπει να συνεχιστεί οργανωμένα, μιας και χρειάζεται το συντονισμό πολλών Υπουργείων που εμπλέκονται στην αναπτυξιακή διαδικασία για τη χώρα μας. 
Η μάχη με τη γραφειοκρατία και τις παθογένειες της Δημόσιας Διοίκησης είναι ένας μονόδρομος που πρέπει να διαβούμε και βέβαια στο πλαίσιο αυτό να μειώσουμε τα περιττά κόστη για τις επιχειρήσεις.
Γιατί το λέω αυτό; Προτείνω στο εν λόγω νομοσχέδιο να αντικατασταθεί κάθε αναφορά σε προηγμένη ηλεκτρονική υπογραφή με την απλή ηλεκτρονική υπογραφή. Πιστεύω ότι δεν πρέπει και δεν είναι η ώρα να προσθέσουμε περιττά κόστη, ειδικά αυτήν την περίοδο, στις εμπορικές επιχειρήσεις. 
Οι διατάξεις για το ΓΕΜΗ και ο εκσυγχρονισμός της νομοθεσίας για τα εμπορικά σήματα μάς βρίσκουν απολύτως συμφώνους. 
Όσον αφορά το θέμα του παραεμπορίου, πιστεύω ότι το Υπουργείο δεν τόλμησε. Την ώρα που το εμπόριο περνάει τις χειρότερες ώρες, δεν μπορεί η πολιτεία να συνεχίζει να κρύβεται πίσω από το δάκτυλό της. Και αυτό αφορά, αν θέλετε, και την τοπική αυτοδιοίκηση. Φυσικά υπάρχει ένα θέμα το οποίο ούτε καν το ανοίξαμε και μιλώ για το μεγάλο πάρτι διαφθοράς, το οποίο γίνεται στις εμποροπανήγυρεις. Εμείς, κύριε Υπουργέ -το είπαμε και στην επιτροπή, το είπε σήμερα και ο εισηγητής μας- πιστεύουμε ότι είναι ένα θέμα πρώτης προτεραιότητας, να διαμορφωθεί επιτέλους ένα νέο πλαίσιο λειτουργίας, το οποίο θα έρθει και θα βάλει κανόνες στη λειτουργία αυτή. Πρέπει να μπουν κανόνες. 
Έρχομαι στο θέμα των λαϊκών αγορών. Εμείς θα θέλαμε να πηγαίναμε -και αυτό το καταθέσαμε και στην επιτροπή- σε μια ολοκληρωμένη και πιο τολμηρή παρέμβαση, που θα απαντούσε σε μια σειρά από αδιέξοδα και προβλήματα που αντιμετωπίζει σήμερα ο θεσμός. Έχω την αίσθηση ότι δεν θελήσατε να αγγίξετε τα πραγματικά προβλήματα και τις παθογένειες των λαϊκών αγορών. Μείνατε περισσότερο σε διοικητικές διευθετήσεις. 
Ως προς τις προτεινόμενες ρυθμίσεις εμείς επιμένουμε -και το είπαμε και στην επιτροπή- ότι δεν πρέπει να απαξιωθεί άλλο ο ρόλος της αυτοδιοίκησης. Πρέπει να είναι δεσμευτική η γνώμη των δήμων για την χωροθέτηση των λαϊκών αγορών. 
Επίσης ένα άλλο θέμα το οποίο θεωρούμε σημαντικό, είναι το θέμα του ορισμού των προέδρων. Και μιλώ για την Αττική και τη Θεσσαλονίκη. Δεν αντιλαμβανόμαστε το λόγο που οι πρόεδροι των οργανισμών θα πρέπει να ορίζονται από τον Υπουργό. Τα πράγματα είναι απλά. Αν πραγματικά πιστεύουμε και θέλουμε να ενισχύσουμε την περιφερειακή αυτοδιοίκηση, μπορούμε να το κάνουμε, αλλιώς να μην πούμε πράγματα τα οποία δεν ισχύουν. 
Βεβαίως όσον αφορά τις λαϊκές, υπάρχει και το θέμα των Κυριακών. Εδώ υπάρχει η γνωστή ακατανόητη εμμονή του Υπουργείου, γενικότερα για το θέμα των Κυριακών. Σίγουρα θα έχουμε να πούμε πολλά περισσότερα στο επόμενο διάστημα γιατί, όπως μαθαίνω από δηλώσεις του αρμόδιου Υπουργού, έρχεται τελικά η ισοπεδωτική αυτή ρύθμιση για τις Κυριακές, με τον Αγορανομικό Κώδικα, παρά την κατηγορηματική άρνηση των κυβερνητικών εταίρων. Εμείς και στην περίπτωση των λαϊκών τονίζουμε ότι το θέμα αυτό δεν πρέπει να λύνεται σε κεντρικό επίπεδο, αλλά σε περιφερειακό και βάσει των αναγκών της κάθε περιοχής και της κάθε περιόδου. 
Τέλος, οι ρυθμίσεις για το σύστημα εισροών-εκροών αλλά και τον ΚΟΚ είναι στη σωστή κατεύθυνση και τις στηρίζουμε. 
Κλείνω με δύο από τις τροπολογίες που κατέθεσε το ΠΑΣΟΚ. Το Υπουργείο καλώς φέρνει τελικά τη ρύθμιση για την πώληση τυροκομικών προϊόντων, αποδεχόμενο την πρόταση που διατυπώσαμε και εμείς στην επιτροπή. Όμως βλέπουμε μια ακατανόητη άρνηση στο θέμα των αγορών παραγωγών. Είναι μια σημαντική αλλαγή, κύριε Υπουργέ, που προτείνουμε και που όπως γνωρίζετε πολύ καλά, υλοποιείται σήμερα σε πάρα πολλές πόλεις, σε πάρα πολλούς δήμους της χώρας μας αλλά και σε πάρα πολλές ευρωπαϊκές πόλεις. Είναι μια πρόταση που στηρίζει τον πρωτογενή τομέα αλλά κυρίως, τους ντόπιους παραγωγούς. Ανταποκρίνεται, δηλαδή πλήρως, στο ζητούμενο της εποχής και θέλω να καλέσουμε το Υπουργείο να δεχθεί αυτήν την τροπολογία, γιατί θα είναι μια μεγάλη ανάσα για τους παραγωγούς μας. 
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29784"," Ευχαριστούμε, κύριε Μωραΐτη. 
Το λόγο έχει ο συνάδελφος κ. Επαμεινώνδας Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Υπουργοί, κύριοι Βουλευτές, το σημερινό νομοσχέδιο νομίζω ότι έχει τα ίδια χαρακτηριστικά που έχουν και τα περισσότερα νομοσχέδια που φέρνει αυτή η Κυβέρνηση, όταν δεν φέρνει πράξεις νομοθετικού περιεχομένου. Είναι ένα νομοσχέδιο που περιέχει τα πάντα. Είναι ένα νομοσχέδιο-«κουρελού». 
Είναι ένα νομοσχέδιο που έχει, υποτίθεται, έναν κορμό, που αφορά στις ηλεκτρονικές συμβάσεις και από εκεί και πέρα, δεκάδες άλλα άρθρα με άσχετα θέματα. Γύρω απ’ όλα αυτά θα πρέπει να γίνει μια οργανωμένη συζήτηση. Ταυτόχρονα έρχονται και δεκάδες τροπολογίες. Αυτό για άλλη μια φορά, κύριοι συνάδελφοι, αποδεικνύει αυτό που έχουμε πει σ’ αυτήν εδώ την Αίθουσα, ότι η Κυβέρνηση, η υπάρχουσα Πλειοψηφία στη Βουλή των μνημονιακών κομμάτων κάνει ό,τι μπορεί προκειμένου να την απαξιώσει. Θυμάστε ότι είχαμε τόσες πολλές πράξεις νομοθετικού περιεχομένου σ’ αυτήν τη φάση, που δεν υπήρξαν όλο το προηγούμενο διάστημα επί δεκαετίες. 
Το δεύτερο θέμα είναι η διαδικασία του κατεπείγοντος με νομοσχέδια πεντακοσίων σελίδων, που έπρεπε να ψηφιστούν σε μια μέρα. Ταυτόχρονα έχουμε νομοσχέδιο με άρθρο μόνο όπου ο Βουλευτής δεν μπορεί να εκφράσει τη γνώμη του. Μπορεί να θέλει να ψηφίσει το πρώτο άρθρο ή το δεύτερο. Τώρα έπρεπε είτε να ψηφίσει όλα τα άρθρα είτε να τα καταψηφίσει. Επίσης έχουμε και υπουργούς που δεν έρχονται στον κοινοβουλευτικό έλεγχο. 
Κύριοι συνάδελφοι, τα παρουσίασε, με τις δικές του απόψεις, κάνοντας την κριτική στη λογική των τροπολογιών της τελευταίας στιγμής ο ίδιος ο κ. Κακλαμάνης πριν λίγη ώρα. Το είπαν και οι υπόλοιποι συνάδελφοι. 
Νομίζω ότι έχει έρθει η ώρα να γίνει αυτό που έχω προτείνει απ’ αυτό εδώ το Βήμα. Δεν μπορεί να συνεχιστεί η απαξίωση της Βουλής. Οφείλουμε εμείς να προστατεύσουμε τον κοινοβουλευτισμό. Και ο κοινοβουλευτισμός δεν προστατεύεται αν ανεχόμαστε αυτήν εδώ την κατάσταση. 
Απ’ αυτό εδώ το Βήμα είχα πει πως ό,τι είχαν να πουν οι Βουλευτές του αντιμνημονιακού δημοκρατικού τόξου, το έχουν πει, το έχουν αναλύσει, το έχουν εξηγήσει. Ήρθε η ώρα να υπάρξει μια αποχώρηση από τη συμμετοχή μας στις διαδικασίες της Βουλής, όσων Βουλευτών το επιθυμούν από την πλευρά του αντιμνημονιακού δημοκρατικού τόξου. Είχα εξηγήσει αναλυτικά με ποιους όρους και προϋποθέσεις. 
Έστειλα επιστολή σε όλους τους Βουλευτές των Ανεξάρτητων Ελλήνων, του ΣΥΡΙΖΑ και του ΚΚΕ. Ήδη η πρόταση αυτή έχει γίνει δεκτή με ενθουσιασμό από δεκάδες εκατοντάδες και χιλιάδες πολίτες μέσα από το facebook ή μέσω συγκεντρώσεων σαν την προχθεσινή στο εργατικό κέντρο Ηρακλείου. Υπάρχουν θετικές απαντήσεις συναδέλφων απ’ αυτήν την Αίθουσα. 
Νομίζω ότι όσα από το ίδιο έργο ξαναβλέπουμε σήμερα, επιβεβαιώνουν την καταλληλότητα της πρότασης που έχει γίνει και την οποία ανέλυσα στην επιστολή που σας έχω στείλει. Δεν χρειάζεται να χάσω περισσότερο χρόνο.
Σ’ αυτό εδώ το νομοσχέδιο παρουσιάστηκε ότι υπάρχει μια τροπολογία για τον ΕΝΙSΑ -έτσι παρουσιάστηκε- τη στιγμή που έχει ενσωματωθεί τελικά στο νομοσχέδιο και είναι το άρθρο 58. 
Έκανα μια σύγκριση της αιτιολογικής έκθεσης και του σχεδίου νόμου. Αρκετοί συνάδελφοι δουλεύουν μέσα από την αιτιολογική έκθεση που είναι μεγάλο κείμενο. Από τις παρατηρήσεις που έκανα, σας λέω ότι από το άρθρο 35 και μετά υπάρχουν αλλαγές. Άρα θα συζητήσουμε επ’ αυτού του κειμένου. Θα μείνω στον ENISA, μιας και είναι εδώ ο κύριος Υπουργός, ο κ. Χατζηδάκης και η ηγεσία.
Παρουσιάζεται λοιπόν στην τροπολογία ότι είναι κάτι το απλό. Πρέπει να φτιαχτούν κάποια κτήρια. Ο ENISA είναι ένας σημαντικός ευρωπαϊκός οργανισμός και η Ελλάδα έχει υποχρέωση να φτιάξει αυτά τα κτήρια και τις υποδομές του οργανισμού. Κατάφερε, λέει, η Κυβέρνηση να διατηρήσει τη λειτουργία αυτού του οργανισμού. 
Είναι έτσι όμως τα πράγματα, συνάδελφοι; Μήπως ο οργανισμός αυτός είχε και έχει έδρα το Ηράκλειο; Μήπως έχουν ήδη πληρωθεί πάνω από 7 εκατομμύρια ευρώ, για να διαμορφωθεί κτήριο, που καλύπτει τις ανάγκες των υπηρεσιών του ΕΝΙSΑ στο Ηράκλειο και το οποίο μπορεί να στεγάσει τουλάχιστον εκατόν πενήντα υπαλλήλους; Μήπως έχουν προκηρυχθεί δράσεις για να δημιουργηθούν οι υποδομές για το ευρωπαϊκό σχολείο στο Ηράκλειο; 
Αυτά όλα δεν τα λέω μόνο εγώ. Τα λέει και σε απάντηση ο Υπουργός στις 30-10-2012. Είχα κάνει αναφορά ότι γίνεται απόπειρα να σταματήσει η λειτουργία του οργανισμού στο Ηράκλειο. 
Αλλά το θέμα δεν είναι τοπικιστικό. Το θέμα είναι ουσίας, διότι ο οργανισμός, που η ελληνική πολιτεία απέτυχε να έχει την έδρα του στην Ελλάδα και την Κρήτη, έχει την αξία του. Είναι ένας οργανισμός που αφορά την ασφάλεια των δικτύων, που μπορεί να βοηθήσει να έχουμε προστιθέμενη αξία στην επένδυση και κυρίως στην τεχνολογία και στη γνώση, στη διαχείριση των δικτύων και στην ανάπτυξη της Ευρώπης των περιφερειών. 
Και δεν θέλουν οι δυνάμεις του ευρωπαϊκού Βορρά και η «SIEMENS» και οι υπόλοιποι, ένας τέτοιος Οργανισμός να είναι στην περιφέρεια και θέλουν με τον άλφα ή βήτα τρόπο να μεταφέρουν τις λειτουργίες όχι στην Αθήνα, αλλά εκτός Ελλάδος. Αυτή είναι η πραγματικότητα. 
Και δόθηκε η δυνατότητα με τη ρηματική συμφωνία που έκανε το Υπουργείο και μετά από πιέσεις των στελεχών του οργανισμού, να διαμορφωθεί ότι ο οργανισμός θα έχει ερευνητικό τμήμα στο Ηράκλειο, αλλά επιχειρησιακό τμήμα στην Αθήνα. Και έτσι στο Ηράκλειο θα μείνουν μόνο δεκαπέντε υπάλληλοι και στην Αθήνα θα έρθουν όλοι οι υπόλοιποι, διότι αυτοί οι Ευρωπαίοι εργαζόμενοι δεν θέλουν καν να είναι στην Ελλάδα, θέλουν να πάνε στις Βρυξέλλες. 
Και εδώ είναι ατόπημα, κύριε Υπουργέ, αυτό που κάνατε, που συμφωνήσατε στη ρηματική αυτή διακοίνωση και έτσι προχώρησε μετά το Ευρωπαϊκό Κοινοβούλιο. Δεν μπορούσαν, εάν η χώρα-μέλος, η Ελλάδα είχε θέσει βέτο, να ξεκινήσουν οι όποιες διεργασίες που θα οδηγούσαν στην αποχώρηση του οργανισμού όχι από το Ηράκλειο, από την Ελλάδα συνολικά. 
Και το φέρνετε ως τροπολογία, το έχετε περάσει εδώ και λέτε ότι είναι απλό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29785"," (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Δεν είναι τροπολογία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Το ξέρω ότι δεν είναι. Ο εισηγητής σας το είπε. Εάν προσέξατε, εγώ από την αρχή είπα ότι δεν είναι τροπολογία, είναι άρθρο. Εγώ το πρόσεξα. Ο εισηγητής σας είπε για τροπολογία και ορισμένοι συνάδελφοι, ακριβώς για να δείξω τη σύγχυση που υπάρχει. Υπάρχει το άρθρο 58 και υπάρχει και μια τροπολογία που μοιράζετε, για να δείτε ότι έχετε χάσει τη μπάλα για το τι ζητάτε να κάνει αυτή η Βουλή. 
Αλλά ας πάμε στην ουσία. Λέμε λοιπόν ότι αυτό το άρθρο επί της ουσίας, ανοίγει το δρόμο για να φύγει ο ENISA από την Ελλάδα. Και έχετε ευθύνη.
 Σας έχω κάνει, κύριε Υπουργέ, και στις 26 Απριλίου του 2013 αναφορά για το ζήτημα αυτό και εξηγούμε ποιοι είναι οι κίνδυνοι. Επομένως στο θέμα αυτό είναι τεράστια η ευθύνη της Κυβέρνησης, διότι οι μεγάλες δυνάμεις γύρω από το ζήτημα των τεχνολογιών, που έχουν σχέση με την ασφάλεια των δικτύων και η «SIEMENS» και οι υπόλοιποι, θέλουν αυτός ο ευρωπαϊκός οργανισμός να φύγει συνολικά από την περιφέρεια, να πάει στις Βρυξέλλες. Αυτό είναι το παιχνίδι που παίζουν οι δυνάμεις αυτές, επικουρούμενες από υπαλλήλους του ENISA, διότι θα προτιμούσαν και αυτοί, μιας και δεν είναι Έλληνες πολίτες, να είναι στις Βρυξέλλες. 
Επομένως επιφυλάσσομαι στη δευτερολογία μου για τα υπόλοιπα, κύριε Πρόεδρε. Εμείς, όπως είπαμε, καταψηφίζουμε επί της αρχής το συγκεκριμένο νομοσχέδιο -δεν ξέρω εάν θα έχω την ευκαιρία αύριο να μιλήσω- και επί του συνόλου. Όσον αφορά τον Νότη Μαριά, θα το καταψηφίσω, προφανώς και οι Ανεξάρτητοι Έλληνες, αλλά θα έχει την ευκαιρία το κόμμα να μιλήσει διά των εκπροσώπων του. 
Εάν εγώ δεν έχω τη δυνατότητα να μιλήσω αύριο, δηλώνω από τώρα ότι θα το καταψηφίσω και επί του συνόλου και προφανώς και το συγκεκριμένο άρθρο και υπόλοιπα. 
Ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)","ΣΤΑΥΡΟΣ ΚΑΛΟΓΙΑΝΝΗΣ",180
"29786"," Και εμείς ευχαριστούμε. 
Παρακαλώ την κ. Φούντα να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29787"," Καλησπέρα. 
Κυρίες και κύριοι συνάδελφοι, κύριοι Υπουργοί, χρόνια πολλά σε όλους. Δεν υπάρχει αμφιβολία πως το σχέδιο νόμου που συζητάμε σήμερα εμπεριέχει πάρα πολλές, σημαντικές και ετερόκλητες μεταξύ τους διατάξεις. Είμαστε εδώ για να στηρίζουμε την Κυβέρνηση και τις πρωτοβουλίες που είναι προς θετική κατεύθυνση, όσα έχουν να κάνουν με τον εκσυγχρονισμό του συστήματος της Δημόσιας Διοίκησης, αλλά θα συνεχίσουμε να είμαστε εδώ, για να τονίσουμε και το ετερόκλητο αυτών των διατάξεων, μέχρι να επαλειφθεί ελπιδοφόρα. 
Θα μπορούσαμε όμως να αναζητήσουμε ενδεχομένως, μια κοινή γραμμή που συνδέει μια σειρά, προφανώς όχι όλες, από τις διατάξεις που προτείνατε προς ψήφιση; Μια σημαντική τέτοια παράμετρος είναι το γεγονός ότι προχωρά -δυστυχώς με δειλά βήματα και σιγά-σιγά, αλλά σε κάθε περίπτωση προχωρά- το αυτονόητο, δηλαδή μια οργάνωση επιμέρους διαδικασιών και υπηρεσιών με οδηγό τον τεχνολογικό και πληροφοριακό εκσυγχρονισμό. 
Κομβικό θέμα στον παρόν σχέδιο νόμου είναι η θεσμοθέτηση του Εθνικού Συστήματος Ηλεκτρονικών Δημοσίων Συμβάσεων, αλλά και ενδεικτικές της τάσης τεχνολογικής και ηλεκτρονικής αναδιοργάνωσης είναι οι αναφορές στο Γενικό Εμπορικό Μητρώο, πάγια απαίτηση πολλών ετών, καθώς και η προσπάθεια να λειτουργήσει το σύστημα εισροών-εκροών καυσίμων. 
Είναι γεγονός πως κάθε προσπάθεια βελτίωσης και ανασυγκρότησης των διαδικασιών που αφορούν τη σχέση των πολιτών με τον κρατικό μηχανισμό, θα πρέπει να προβλέπει και να ενσωματώνει διαδικασίες εμπλουτισμού των υφιστάμενων συστημάτων πληροφορικής και περαιτέρω αξιοποίηση τεχνικών υποδομών και εξειδικευμένου σε τεχνολογικές εφαρμογές προσωπικού. 
Η παράμετρος της συνολικής ψηφιακής πολιτικής και της οικονομικής και κοινωνικής ανάπτυξης μέσω του διαδικτύου, με πλήρη ηλεκτρονική διασύνδεση συστημάτων και υπηρεσιών, θα μπορούσε να ενισχύσει τη διαφάνεια, να μειώσει τη γραφειοκρατία και να επιταχύνει -μέσω τυποποίησης και αυτοματοποίησης- τις διαδικασίες, ώστε να εξοικονομήσει δημόσιους πόρους και να συμβάλει στην αποκατάσταση της διαταραγμένης σχέσης εμπιστοσύνης του πολίτη προς το κράτος. 
Οφείλουμε να επικροτούμε κάθε προσπάθεια ηλεκτρονικής διακυβέρνησης που θα είναι ένα βήμα προς τη διαφάνεια. 
Στην κατεύθυνση αυτή –παρά τη γενικότητά τους- κινούνται και οι διατάξεις που προβλέπουν ότι οι προμήθειες προϊόντων, υπηρεσιών και οι αναθέσεις έργων του δημόσιου, όλων των φορέων της κεντρικής κυβέρνησης, θα γίνονται με ηλεκτρονική πλέον διαδικασία. Πρόκειται για ένα ηλεκτρονικό σύστημα που έρχεται να συμπληρώσει το κεντρικό ηλεκτρονικό σύστημα δημοσίων συμβάσεων. 
Για να είναι εφικτές όμως και οι θετικές συνέπειες της θεσμοθέτησης του Εθνικού Συστήματος Ηλεκτρονικών Δημοσίων Συμβάσεων, θα πρέπει να υπάρξουν χρονοδιαγράμματα, που να τηρηθούν για την υλοποίηση του συστήματος, χωρίς πισωγυρίσματα και χωρίς εξαιρέσεις αυτήν τη φορά. Για παράδειγμα, το σύστημα θα πρέπει να ακολουθεί σύγχρονες πληροφοριακές λογικές και το ΕΣΗΔΗΣ θα πρέπει να στελεχωθεί με ανθρώπινο δυναμικό με εμπειρία πληροφοριακών συστημάτων και μεθόδων πληροφοριών και εφοδιασμού. Αυτός ο έλεγχος θα πρέπει να διατρέχει όλη τη διαδικασία περαίωσης ενός δημόσιου έργου και όχι μέχρι το σημείο της ανάθεσης, όπως λέει αυτό το νομοσχέδιο.
Όσον αφορά τις διατάξεις για το Γενικό Εμπορικό Μητρώο, το ΓΕΜΗ δυστυχώς δεν έχει καταφέρει να λειτουργήσει ακόμα όπως θα έπρεπε, δηλαδή ως ένα σύστημα ενοποίησης και απλούστευσης των εμπορικών δραστηριοτήτων, το οποίο θα καλύπτει οποιασδήποτε μορφής εμπορική δραστηριότητα, μέσα από μία βάση ηλεκτρονικών δεδομένων. 
Τα προβλήματα που αντιμετωπίζονται είναι πολλά και θα μπορούσε, όπως φάνηκε από την ακρόαση φορέων, να υπάρχει μία συνολικότερη ρύθμιση. Η λεγόμενη αναβάθμισή του σύμφωνα με το άρθρο 12, από Αυτοτελές Γραφείο ΓΕΜΗ, σε «Τμήμα ΓΕΜΗ» και η υπαγωγή του στη Διεύθυνση Ανώνυμων Εταιρειών της Γενικής Γραμματείας Εμπορίου του Υπουργείου -πρόκειται για απευθείας υπαγωγή στο Γενικό Γραμματέα- είναι μάλλον κατ’ ευφημισμόν και είναι αμφίβολο κατά πόσο θα συμβάλει πραγματικά στην αναβάθμιση του μητρώου και στην ουσιαστική εξομάλυνση των προβλημάτων που έχουν προκύψει.
Θα κάνω μία αναφορά στις ρυθμίσεις για το παραεμπόριο. Με τα άρθρα 39 και 40 τροποποιούνται οι δυνατότητες κατάσχεσης και καταστροφής από τις αρχές, των προϊόντων απομίμησης. Υπάρχει πρόβλεψη για συμμετοχή και άλλων οργάνων στη διαδικασία και παράλληλα θεσμοθετείται το συντονιστικό κέντρο για την αντιμετώπιση του παραεμπορίου. Άλλωστε το θέμα των επικαλυπτόμενων συναρμοδιοτήτων των αρμόδιων ελεγκτικών αρχών έχει πολλάκις εγερθεί. 
Έχει σημασία ωστόσο, το θέμα των ελέγχων για προϊόντα παραεμπορίου να τεθεί σε μία βάση ορθότερη. Γνωρίζουμε ότι οι μικροπωλητές είναι συνήθως αυτοί που βρίσκονται στο στόχαστρο των ελεγκτικών αρχών και στη συντριπτική πλειονότητα των ελέγχων και των κατασχέσεων, αλλά δεν αποτελούν παρά τον τελευταίο τροχό της αμάξης, με ασήμαντο μερίδιο κερδών από τις παράνομες δραστηριότητες, σε σχέση με τους άλλους κύκλους της διαδικασίας μιας ολόκληρης βιομηχανίας παράνομης παραγωγής και λαθραίας διακίνησης προϊόντων, που αποφέρει υψηλούς τζίρους.
Η Δημοκρατική Αριστερά είχε κάνει μία ερώτηση-πρόταση που αφορούσε την αξιοποίηση όλων αυτών των υπό κατάσχεση προϊόντων σε κοινωνικές δραστηριότητες, μέσω δήμων ή άλλων κοινωνικών φορέων, για την ανακούφιση, ουσιαστικά, όλων των κοινωνικών ομάδων που αυτόν τον καιρό πάλλονται.
Αναφορικά με το άρθρο 43, προβλέπονται κυρώσεις για παραβάσεις νομοθεσίας που αφορούν τα συστήματα ελέγχου εισροών-εκροών όγκου καυσίμων στα πρατήρια, όπως αναστολή άδειας λειτουργίας, με ουσιαστικά όμως παράλληλη θέσπιση παράτασης πέντε μηνών για την εγκατάσταση των συστημάτων.
Το σύστημα εισροών – εκροών και η αποστολή των σχετικών στοιχείων στη Γενική Γραμματεία Πληροφοριακών Συστημάτων είναι ένα μέτρο που πρέπει να ισχύσει άμεσα. Γνωρίζουμε όλοι ότι από τη μη αντιμετώπιση του λαθρεμπορίου το δημόσιο υπολογίζεται ότι χάνει γύρω στο 1,5 δισεκατομμύριο το χρόνο.
Επειδή ο χρόνος δεν αρκεί, θα προχωρήσω, λέγοντας ότι ο ουσιαστικός λόγος που ανέβηκα σε αυτό το Βήμα είναι, για να αναφερθώ στα άρθρα 45 και 46, όπου έχουμε αναφερθεί πάρα πολλές φορές ως Δημοκρατική Αριστερά, στην αναγκαιότητα σεβασμού προς το περιβάλλον βάσει του άρθρου 24 του Συντάγματος. Πίσω από τις διατάξεις του χωροταξικού σχεδιασμού υπάρχουν ανθρώπινα δικαιώματα και κατακτήσεις. Δεν μπορεί πια το περιβάλλον να νοείται αντίπαλον δέος της ανάπτυξης. Ουσιαστικά θεωρούμε όλοι ότι είναι συμπληρωματικές έννοιες μεταξύ τους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα μισό λεπτό ακόμα, κύριε Πρόεδρε.
Τα άρθρα αυτά αναφέρονται κυρίως σε αλλαγή ή συμπλήρωση δραστηριότητας υφιστάμενων δραστηριοτήτων. Οι διευκολύνσεις που οφείλουν να γίνουν για να υπάρξει και διευκόλυνση των διαδικασιών και ενίσχυση της επιχειρηματικότητας, δεν έχουν να κάνουν σε τίποτα με τις απαραίτητες προϋποθέσεις που θα απαιτούνταν για την νέα αυτή χρήση. Μιλώ φυσικά για τις περιβαλλοντικές αδειοδοτήσεις.
Να διαβάσω μόνο ότι για περιοχές γενικής κατοικίας, στο άρθρο 45, γίνεται αναφορά σε αλλαγή δραστηριότητας που θα επιτρέπεται, εφόσον η νέα δραστηριότητα ανήκει σε συγκεκριμένο είδος όχλησης και επιτρέπεται από την χρήση γης της περιοχής. Οι προϋποθέσεις για τη νέα όχληση, αυτές που απαιτούνται, πού υπάρχουν; Πουθενά.
Θεωρούμε ότι εφόσον η εν ισχύι αδειοδότηση δεν περιλαμβάνει περιβαλλοντική αδειοδότηση, αυτό θα μπορεί να ισχύσει. Σε κάθε άλλη περίπτωση θεωρούμε ότι δεν γίνεται να υπάρξει έτσι αυτή η τροποποίηση του νόμου. 
Επίσης στο άρθρο 46, στην παράγραφο 5, μετά από όλους αυτούς τους ορισμούς που δίνονται, γίνεται λόγος για την προθεσμία απομάκρυνσης λόγω αλλαγής χρήσεων γης των εν λόγω εγκαταστάσεων. Θα θέλαμε να ισχύσει το ίδιο που προαναφέραμε.
Θα ήθελα να ολοκληρώσω με την τροπολογία για την αλλαγή του οικοδομικού κανονισμού, όσον αφορά την γραφειοκρατία. Επικροτούμε αυτήν τη νέα προσπάθεια. Να πούμε ότι για πολλοστή και τελευταία φορά καλούμε τον Υπουργό να σκεφτεί την τροπολογία που έχουμε καταθέσει για το ΙΓΜΕ.
Σας ευχαριστώ πολύ.","ΝΙΚΗ ΦΟΥΝΤΑ",529
"29788"," Ευχαριστούμε πολύ, κυρία Φούντα.
Το λόγο έχει ο κ. Πασχαλίδης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29789"," Κύριε Πρόεδρε, κύριοι Υπουργοί, κυρίες και κύριοι συνάδελφοι, χρόνια πολλά σε όλους.
Όπως είναι ήδη γνωστό από τις προηγούμενες συνεδριάσεις της Επιτροπής Παραγωγής και Εμπορίου, στόχος αυτού του νομοσχεδίου είναι η μεταρρύθμιση στον τομέα των δημοσίων συμβάσεων. Στο πλαίσιο της κοινωνίας της πληροφορίας και της ψηφιακής εποχής που διανύουμε, αποφασίστηκε η δημιουργία του Εθνικού Συστήματος Ηλεκτρονικών Δημοσίων Συμβάσεων, του ΕΣΗΔΗΣ. 
Με το ΕΣΗΔΗΣ όλη η διαδικασία προμήθειας αγαθών ή υπηρεσιών ή κατασκευής ενός έργου θα διενεργείται ηλεκτρονικά. Όλες οι προκηρύξεις των διάφορων διαγωνισμών θα δημοσιεύονται στο διαδίκτυο και θα γνωστοποιούνται άμεσα σε όλους τους ενδιαφερομένους.
Το ΕΣΗΔΗΣ θα δώσει τη δυνατότητα σε περισσότερες επιχειρήσεις να συμμετέχουν στους διαγωνισμούς του δημοσίου καθώς όλη η διαδικασία γίνεται με χρήση ηλεκτρονικού υπολογιστή. Ο ανθρώπινος παράγοντας ελαχιστοποιείται, προσφέροντας διαφάνεια σε όλες τις διαδικασίες και δημιουργώντας ένα αδιάβλητο σύστημα. Όπως είναι λογικό, όλες οι διαδικασίες ψηφιοποιούνται, μειώνοντας τη γραφειοκρατία και το χρόνο διεκπεραίωσης αυτών. Το ΕΣΗΔΗΣ θα συμβάλει στην εξοικονόμηση χρημάτων για το ελληνικό δημόσιο και στην επίτευξη καλύτερων τιμών για τις προμήθειες και τα έργα. 
Με τις τροποποιήσεις στο Γενικό Εμπορικό Μητρώο θα απλουστευτεί το επιχειρηματικό περιβάλλον και θα δημιουργηθεί ένα ασφαλές πλαίσιο λειτουργίας των επιχειρήσεων. 
Σπουδαίο αναμένεται να είναι το έργο του Συντονιστικού Κέντρου Αντιμετώπισης Παρεμπορίου (ΣΥΚΑΠ). Το παράνομο εμπόριο ακόμα και σε στεγασμένους χώρους αποτελεί σύνηθες φαινόμενο. Το ΣΥΚΑΠ θα οργανώνει και θα συντονίζει κατάλληλα όλους τους εμπλεκόμενους φορείς: ΣΔΟΕ, Λιμενικό, Αστυνομία, Τελωνεία, έτσι ώστε να επιτευχθούν τα καλύτερα δυνατά αποτελέσματα στην πάταξη του παραεμπορίου. Σημαντικές είναι οι αλλαγές που θα λάβουν χώρα στον τομέα των λαϊκών αγορών. Ο έλεγχος και η οργάνωση των λαϊκών αγορών μεταφέρεται από την κεντρική κυβέρνηση στην περιφέρεια. Οι περιφέρειες ασκούν πλήρη διοικητική και οικονομική εποπτεία στους οργανισμούς των λαϊκών αγορών, όμως οργανισμοί λαϊκών αγορών υπάρχουν μόνο στις πόλεις της Αθήνας και της Θεσσαλονίκης και όχι στις υπόλοιπες πόλεις της Ελλάδας. Για το λόγο αυτό κρίνεται ορθό οι επαγγελματίες πωλητές λαϊκών αγορών της περιφέρειας να απευθύνονται στις διευθύνσεις εμπορίου των αντιπεριφερειών και όχι στους δήμους για τις εκδόσεις, ανανεώσεις και μεταβιβάσεις αδειών, προσκομίζοντας τα απαραίτητα έγγραφα. 
Επίσης, σύμφωνα με το πολυνομοσχέδιο που ψηφίσαμε, επιτρέπεται η μεταβίβαση κατά σειρά προτεραιότητας στο ή στη σύζυγο, σε έναν εκ των συνοικούντων ή προστατευόμενων τέκνων με ταυτόχρονη παραίτηση από το δικαίωμα, εφόσον διαθέτει τις προϋποθέσεις. Η δεύτερη περίπτωση όμως, δηλαδή αυτή των συνοικούντων ή προστατευόμενων τέκνων πρέπει να διευρυνθεί και να περιλάβει και ένα εκ των άνεργων τέκνων, των άλλων φυσικά παραιτούμενων, με τον ίδιο ως άνω τρόπο. Επιπλέον οι επαγγελματίες πωλητές θα καταβάλουν ημερήσιο ανταποδοτικό τέλος κι όχι το προβλεπόμενο ημερήσιο δικαίωμα για ολόκληρο το ημερολογιακό έτος, όπως συνέβαινε παλιά. 
Θετικό είναι το γεγονός πως τα μέλη του Ειδικού Συμβουλίου των Λαϊκών Αγορών μειώνονται από δεκαπέντε σε εννέα. Ωστόσο στα μέλη που θα απαρτίζουν το Διοικητικό Συμβούλιο δεν συμπεριλαμβάνεται ο διευθυντής του Οργανισμού Λαϊκών Αγορών. Το νομοσχέδιο αναφέρει πως ο πρόεδρος του συμβουλίου θα είναι πρόσωπο εγνωσμένου κύρους. 
Το μέτρο για την εγκατάσταση συστήματος ελέγχου εισροών εκροών στα πρατήρια υγρών καυσίμων θεωρείται ορθό και αναγκαίο για τον έλεγχο του λαθρεμπορίου και της φοροδιαφυγής. Πιστεύω πως συμφωνούμε όλοι στην πρόληψη κάθε είδους λαθρεμπορίου και φοροδιαφυγής. 
Επίσης το νομοσχέδιο προβλέπει μείωση των προστίμων των παραβατών, ώστε αυτά να είναι εισπράξιμα. Ωστόσο το κόστος αγοράς εγκατάστασης ενός τέτοιου συστήματος ανέρχεται από 14.000 έως 15.000 ευρώ. Οι ιδιοκτήτες πρατηρίων δυσκολεύονται με αυτήν την αγορά, δεδομένου ότι τον τελευταίο χρόνο έχουν μειωθεί πολύ οι πωλήσεις των καυσίμων. Κρίνεται καλή μία μεγαλύτερη επιδότηση των ιδιοκτητών πρατηρίων καυσίμων, που θα τους βοηθήσει στην αγορά του εν λόγω συστήματος. 
Όσον αφορά τις βιομηχανίες, βιοτεχνίες που λειτουργούν νόμιμα στην Περιφέρεια Αττικής, το άρθρο 45 τροποποιεί τον υφιστάμενο ν.3325/2005, διευκολύνοντας τον εκσυγχρονισμό, την υπό όρους αναβάθμιση, την προσθήκη ή την αλλαγή δραστηριότητας, εφόσον το επίπεδό όχλησης δεν μεταβάλλεται και του επιτρέπεται η χρήση της γης. 
Αναφορικά με το άρθρο που αφορά στον τομέα της αρτοβιομηχανίας, το νομοσχέδιο αυτό θα ευνοήσει τον υγιή ανταγωνισμό, ο οποίος πάντα λειτουργεί προς όφελος του καταναλωτή. Θα πρέπει να τονιστεί πως το ψωμί που θα πωλείται σε χώρους που δεν αποτελούν αρτοποιεία, θα επισημαίνεται ως προψημένο. Συνεπώς ο καταναλωτής θα γνωρίζει ποια καταστήματα πωλούν φρέσκο ψωμί και ποια όχι. 
Ωστόσο η Ομοσπονδία Αρτοποιών Ελλάδος θεωρεί πως το εν λόγω νομοσχέδιο προωθεί τον αθέμιτο ανταγωνισμό, συμβάλλοντας στο σταδιακό αφανισμό του μικρομεσαίου επαγγελματία. Υπάρχει φόβος πως με τα μέτρα αυτά που ορίζονται από το νομοσχέδιο, πολλά αρτοποιεία θα οδηγηθούν στο κλείσιμο. Πρέπει να προσεχθεί αυτό, κύριε Υπουργέ. 
Από όλα τα ανωτέρω προκύπτει ότι η χρήση ολοκληρωμένων περιφερειακών συστημάτων, θα συμβάλει καθοριστικά στην εξοικονόμηση πόρων, στην ελάττωση των δαπανών και στην επιτάχυνση όλων των γραφειοκρατικών διαδικασιών. 
Η δε εισαγωγή των νέων τεχνολογιών πραγματοποιείται προς όφελος του πολίτη και του ευρύτερου δημόσιου τομέα. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΑΣΧΑΛΙΔΗΣ",421
"29790"," Ευχαριστούμε πολύ, κύριε Πασχαλίδη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29791"," Το ψωμί το ψηφίσατε την προηγούμενη εβδομάδα.","ΗΛΙΑΣ ΠΑΝΑΓΙΩΤΑΡΟΣ",385
"29792"," Το λόγο έχει ο κ. Αθανάσιος Πετράκος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29793"," Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, η Κυβέρνηση για μια ακόμη φορά, όπως τόνισε και ο πρώην Πρόεδρος της Βουλής και ο Κοινοβουλευτικός μας Εκπρόσωπος, παραβιάζει τον Κανονισμό της Βουλής, φέρνοντας ουσιαστικά ένα καινούργιο πολυνομοσχέδιο, άσχετων μεταξύ τους ρυθμίσεων. Θα μου πείτε βέβαια, όταν παραβιάζετε το Σύνταγμα κατά κόρον, πώς να μην παραβιάσετε τον Κανονισμό της Βουλής; Το ίδιο κάνατε -χρησιμοποιώντας ουσιαστικά τη λογική του Μπους και των γερακιών του Ισραήλ- με την έννοια του προληπτικού χτυπήματος με την απεργία των καθηγητών, βγάζοντάς την παράνομη και επιστρατεύοντας τους εκπαιδευτικούς πριν καν αποφασίσουν. Βέβαια σήμερα, οι εκπαιδευτικοί στις μαζικότατες γενικές τους συνελεύσεις με συντριπτικό ποσοστό, επικύρωσαν και υπερψήφισαν την πρόταση του Διοικητικού Συμβουλίου της ΟΛΜΕ, στέλνοντας στο καλάθι των αχρήστων την παράνομη και αντισυνταγματική επιστράτευση την οποία επιβάλατε. Έχετε επιστρατεύσει μέχρι τώρα βέβαια, όλους τους κλάδους των εργαζομένων. 
Κυρίες και κύριοι συνάδελφοι, η γενική αρχή και η θέση μας για την ηλεκτρονική διαδικασία στις δημόσιες συμβάσεις είναι, ότι θα πρέπει να υποστηριχθεί με προτεραιότητα από τη Δημόσια Διοίκηση και από το κράτος γενικότερα ως μέσο διαφάνειας, αποτελεσματικότητας, ίσων ευκαιριών για τις μικρομεσαίες επιχειρήσεις, για την εισαγωγή της τεχνολογικής καινοτομίας στη Δημόσια Διοίκηση, για την ελαχιστοποίηση του κόστους προκήρυξης του ελέγχου των αποφάσεων για τις δημόσιες επενδύσεις και τον καλύτερο συντονισμό των αναθετουσών αρχών. 
Όμως, κύριοι, όσους νόμους και να περάσετε για τις δημόσιες συμβάσεις, δεν πρόκειται να κάνετε τίποτα, γιατί η εγκατάσταση και εφαρμογή ενός συστήματος που θα αφορά τις δημόσιες συμβάσεις, δεν θα φέρει αποτελέσματα, αν δεν υπάρχει πραγματική πολιτική βούληση να λύσετε το πρόβλημα. Εσείς νομοθετείτε για την εφαρμογή του ηλεκτρονικού συστήματος δημοσίων συμβάσεων και φοβάμαι πολύ ότι θέλετε να το χρησιμοποιήσετε ως κολυμβήθρα του Σιλωάμ και άλλοθι, για να ξεπλύνετε τις αμαρτίες των κυβερνήσεών σας τόσα χρόνια. 
Δεν μπορεί, κύριοι Υπουργοί, σε ένα έργο εκατομμυρίων, που συμμετέχουν οι μεγαλύτερες εταιρείες στο χώρο της πληροφορικής -και αναφέρομαι στο έργο ανάπτυξης και εγκατάστασης του ολοκληρωμένου πληροφοριακού συστήματος του Σώματος Επιθεωρητών Εργασίας- να απορρίπτονται όλες οι εταιρείες και να απομένει ένας και μοναδικός υποψήφιος ανάδοχος και να μη γίνεται κανένας έλεγχος γιατί συνέβη αυτό. 
Θα πρέπει επίσης να παρατηρήσουμε ότι είναι τεράστια πολιτική ευθύνη των κυβερνήσεων η σοβαρή καθυστέρηση αυτού του έργου που μόλις τώρα ξεκινά στη χώρα μας. Ο μέχρι σήμερα μηχανισμός δημοσίων συμβάσεων, εκτός συστήματος ηλεκτρονικής καταχώρησης και ελέγχου, επιβαρύνεται με σοβαρές υποτροπές στα θέματα της κατασπατάλησης του δημοσίου χρήματος και της αδιαφάνειας στο σύνολο των διαδικασιών των δημοσίων συμβάσεων. Οι πολιτικές ευθύνες για τις προβληματικές δημόσιες συμβάσεις δεν συμψηφίζονται με καμμία έλλειψη διοικητικής τεχνολογικής επάρκειας. Η Δημόσια Διοίκηση δεν δρα εκτός πολιτικού πλαισίου των κανόνων που θέτει η εκάστοτε κυβέρνηση. 
Δεν θα μιλήσω για τα έργα ΣΔΙΤ όπου το θράσος των μεγαλοεργολάβων είναι μεγάλο, αφού φυσικά εσείς τους δώσατε αυτήν τη δυνατότητα, δηλαδή οι προηγούμενες κυβερνήσεις του ΠΑΣΟΚ και της Νέας Δημοκρατίας πρόκειται να φορτώσουν τον ελληνικό λαό με επιπλέον 350 εκατομμύρια. Είναι οι αποζημιώσεις που προκύπτουν από ρυθμίσεις των συμβάσεων, που υπερψηφίστηκαν στη Βουλή το 2007 από το ΠΑΣΟΚ και τη Νέα Δημοκρατία και προέβλεπαν ολοκλήρωση των απαλλοτριώσεων και αρχαιολογικών ανασκαφών σε χρόνο ρεκόρ. Η λεόντεια λοιπόν συμφωνία υπέρ των εργολάβων που υπέγραψε η τότε κυβέρνηση της Νέας Δημοκρατίας με τις ευλογίες της τότε Αξιωματικής Αντιπολίτευσης του ΠΑΣΟΚ, εξακολουθεί κάθε μέρα να πλήττει τις τσέπες των εργαζομένων, που βιώνουν περικοπές στους μισθούς και στις συντάξεις τους. Και βέβαια δεν απαντάτε στο ερώτημα: Γιατί δεν κουρέψατε τις αποζημιώσεις αυτές, ενώ κουρέψατε μισθούς και συντάξεις και τα ομόλογα των ασφαλιστικών ταμείων; 
Η ελληνική Κυβέρνηση βέβαια δεν μπήκε στη διαδικασία να μελετήσει το σύστημα του Ηλεκτρονικού Μητρώου Συμβάσεων ως παράγοντα οικονομικού οφέλους για τη χώρα, σε μακροπρόθεσμο και μεσοπρόθεσμο επίπεδο. Δεν θέλει να ξέρει πόσα χρήματα χάνει το χρόνο ο Έλληνας πολίτης από τη μη χρήση των νέων τεχνολογιών στην οργάνωση του τομέα των δημοσίων συμβάσεων. Και σε τελευταία ανάλυση δεν θέλει η Κυβέρνηση να φανεί αποδεδειγμένα το γιατί οι πολίτες καλούνται να πληρώσουν σήμερα με την ανθρωπιστική κρίση και τη φτώχεια, το δημόσιο χρέος που δημιούργησαν οι πολιτικές τους και το τεράστιο κόστος από την αδιαφανή λειτουργία των δημοσίων συμβάσεων.
Θα πρέπει να υπογραμμίσουμε επίσης ότι οι τεχνολογικές λύσεις ηλεκτρονικής οργάνωσης κρίσιμων τομέων της Δημόσιας Διοίκησης δεν αποτελούν παρά μέσο για την αποτελεσματικότερη χρήση των διαθέσιμων πόρων, το συντονισμό και τη διαφάνεια, αλλά σε καμμία περίπτωση δεν υποκαθιστούν τις πολιτικές αποφάσεις της εκάστοτε κυβέρνησης για την ποιότητα των υπηρεσιών που ζητούνται μέσω των δημοσίων συμβάσεων, τη μελέτη του κόστους και της αναγκαιότητας ενός έργου και τη μεσοπρόθεσμη και μακροπρόθεσμη σύνδεσή του με τις πραγματικές ανάγκες του λαού, αλλά και τα άλλα συγγενή έργα. Αυτό το πολιτικό μέρος δεν εξασφαλίζεται από τα ηλεκτρονικά μέσα. Το πρόβλημα με τις συμβάσεις και τους διαγωνισμούς ξεκινά από τις βασικές αρχές που περιγράφονται σε μια προκήρυξη. Από εκεί ξεκινάει το πρόβλημα. 
Αν οι επιλογές στην προκήρυξη κατά βάση είναι λύσεις που δεν θα βοηθούν κυρίως το δημόσιο, αλλά θα επιστρέφουν παραδείγματος χάριν τα χρήματα του ΕΣΠΑ σε εταιρείες λόγου χάριν γερμανικών συμφερόντων κι όχι για να ενισχυθούν ελληνικές εταιρείες, προκειμένου να παράξουν προϊόντα με προστιθέμενη αξία και να τα επαναπωλήσουν –κάτι που θα δημιουργούσε προστιθέμενη αξία για τη χώρα, αλλά γίνεται το αντίθετο, όπως προείπα- αυτό είναι ζήτημα πολιτικής απόφασης. 
Την ώρα λοιπόν που μια σειρά από συμβάσεις και έργα του δημοσίου θα μπορούσαν να προσφέρουν προστιθέμενη αξία σε ελληνικές εταιρείες, αν κεντρικά αποφασιζόταν να δοθούν με κριτήρια, με βάση πόσο παραμετροποιήσιμα είναι –που είναι και το επιθυμητό από το δημόσιο τομέα, γιατί θα λύσει ταυτόχρονα προβλήματα που βασανίζουν το δημόσιο, βελτιώνοντας και την οικονομική αποτελεσματικότητά του- η μνημονιακή συγκυβέρνηση φυσικά δεν θα αποφάσιζε να υλοποιηθούν όλα αυτά από έτοιμες λύσεις εταιρειών του εξωτερικού. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Αναφέρομαι στο σύστημα παροχής ψηφιακών υπηρεσιών προς τους πολίτες, που οδεύει για έτοιμη λύση εταιρείας εξωτερικού, το σύστημα διαχείρισης προσωπικού του δημοσίου, για το οποίο προωθείται πάλι λύση εταιρείας του εξωτερικού –παρ’ όλο που ο δημόσιος τομέας στην Ελλάδα παρουσιάζει μια πολυπλοκότητα και μια ιδιομορφία και τα έτοιμα πακέτα του εξωτερικού δεν μπορούν να τη λύσουν- καθώς και το σύστημα της μισθοδοσίας του δημόσιου τομέα, που θα υλοποιηθεί πάλι με έτοιμο πακέτο ξένης εταιρείας. 
Βέβαια όλα αυτά ισχυρίζεστε ότι θα λυθούν στην πορεία. Όμως –να το πω έτσι- η καλή μέρα από το πρωί φαίνεται και όλα αυτά τα οποία προωθείτε με το συγκεκριμένο νομοσχέδιο δεν λύνουν τα ζητήματα, όπως είπε και η εισηγήτριά μας, αλλά και όπως θα αναπτύξουμε και στην κατ’ άρθρο συζήτηση. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΘΑΝΑΣΙΟΣ ΠΕΤΡΑΚΟΣ",428
"29794"," Ο κ. Κεγκέρογλου έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29795"," Ευχαριστώ, κύριε Πρόεδρε. 
Κυρίες και κύριοι συνάδελφοι, χθες έγινε η γενική συνέλευση του ΣΕΒ. Παρευρέθηκε ο Πρωθυπουργός, μίλησε για τις πολιτικές της Κυβέρνησης και τη δύσκολη πορεία στην οποία προχωράμε και βεβαίως ακούσαμε τον Πρόεδρο του ΣΕΒ με μια κριτική προσέγγιση, θα έλεγα, σ’ αυτές τις θέσεις, να εκφράζει την άποψη του φορέα. 
Μετά το διάλειμμα, μετά την αλλαγή σκηνικού, μετά την είσοδο του κ. Τσίπρα στην Αίθουσα, άλλαξε και η στάση του Προέδρου του ΣΕΒ, αφού είχε προηγουμένως αλλάξει η φρασεολογία του κ. Τσίπρα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"29796"," Κύριε συνάδελφε…","ΕΥΑΓΓΕΛΟΣ ΑΠΟΣΤΟΛΟΥ",35
"29797"," Για να ακριβολογούμε, ο κ. Τσίπρας προσέγγισε με τη φρασεολογία του τις θέσεις του ΣΕΒ, χωρίς να τις ασπάζεται ασφαλώς, αλλά τις προσέγγισε απόλυτα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"29798"," Όχι δα!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"29799"," Αν θέλετε, διαβάστε τα κείμενα. Δεν διαβάζετε. Σας το έχω ξαναπεί. 
Είχαμε την εμφάνιση ενός άλλου Προέδρου του ΣΕΒ, ενός αντιμνημονιακού κ. Δασκαλόπουλου. Επρόκειτο για ένα deal αυτό που είδαμε χθες, με έναν αντιμνημονιακό κ. Δασκαλόπουλο, ο οποίος κατήγγειλε προγράμματα, κατήγγειλε πολιτικές, κατήγγειλε τον άλφα, το βήτα και επαίνεσε ασφαλώς τον κ. Τσίπρα, ο οποίος προσέγγισε τις θέσεις του, με αμοιβαίες εξάλλου υποχωρήσεις. 
Είδαμε σήμερα τον κ. Στρατούλη να βγάζει ανακοίνωση και να καταγγέλλει όχι τον Αρχηγό του που συμφωνούσε χθες με τον κ. Δασκαλόπουλο, αλλά τον κ. Δασκαλόπουλο που δεν υπέγραψε την Εθνική Γενική Συλλογική Σύμβαση Εργασίας. 
Σήμερα κάποιοι φορείς αυτού του τόπου, οι κοινωνικοί εταίροι που λέγονται ΓΣΕΒΕΕ, Γενική Συνομοσπονδία Επαγγελματιών, Βιοτεχνών, Εμπόρων Ελλάδος ΕΣΕΕ, Εθνική Συνομοσπονδία Ελληνικού Εμπορίου, ΣΕΤΕ, Σύνδεσμος Ελληνικών Τουριστικών Επιχειρήσεων, επέδειξαν κοινωνική υπευθυνότητα και μέσα από το διάλογο που υπήρξε τις προηγούμενες ημέρες, κατέληξαν στην από κοινού υπογραφή με τη ΓΣΕΕ νέας Εθνικής Γενικής Συλλογικής Σύμβασης Εργασίας. 
Ο ΣΕΒ, ο οποίος έχει παίξει το ρόλο του κουκουλοφόρου, ο ΣΕΒ ο οποίος έχει παίξει το ρόλο του κυβερνητικού καθοδηγητή διαχρονικά, ο ΣΕΒ ο οποίος έχει παίξει τα παλαιότερα χρόνια –και πρέπει να το πούμε- ένα σοβαρό ρόλο για την ανάπτυξη, έχει απομείνει ένα σκιάχτρο, για να μας θυμίζει τους βιομήχανους που δεν ασχολούνται με τη βιομηχανία, τους ανθρώπους του μεταπρατικού κεφαλαίου, που έκλεισαν ή μετέφεραν τις βιομηχανίες τους και ασχολούνται με τις επενδύσεις σε παράγωγα, τον καζινοκαπιταλισμό και οτιδήποτε άλλο πέρα από την πραγματική οικονομία. 
Αυτή η απογύμνωση αυτού του κορυφαίου οργάνου με τη διαχείριση, που έχει το τελευταίο διάστημα από τα πρόσωπα που το εκπροσωπούν, ασφαλώς και δεν εκφράζει τους ανθρώπους που επιμένουν να παράγουν στον τόπο μας, που επιμένουν να διατηρούν τις επιχειρήσεις τους μέσα σε αντίξοες συνθήκες, να συνεργάζονται και μαζί με τους εργαζομένους να προσπαθούν να κρατηθούν, ελπίζοντας σε καλύτερες μέρες, ελπίζοντας σε βελτίωση της κατάστασης, ελπίζοντας ότι θα μπορέσουμε να προχωρήσουμε με το σύνολο της κοινωνίας στην αλλαγή των δυσμενών συνθηκών που σήμερα έχουμε. Για άλλη μια φορά λοιπόν, έπεσαν οι μάσκες και για συνδικαλιστές και για πολιτικούς και για –υποτίθεται- οικονομικούς παράγοντες.
Το νομοσχέδιο που συζητάμε, κύριε Πρόεδρε, έχει τίτλο ένα μεγάλο θέμα και πράγματι είναι μεγάλο. Έρχεται να ολοκληρώσει ένα θεσμικό πλαίσιο που αφορά τη διαδικασία για τις ηλεκτρονικές συμβάσεις. Εμπεριέχει την εμπειρία από την εφαρμογή κατά το προηγούμενο διάστημα έστω και σε μικρό ποσοστό και νομίζω ότι θα μπορέσει να αποδώσει. Ασφαλώς έχει ένα μεταβατικό διάστημα, προκειμένου να εφαρμοστεί και αυτό θα μας δώσει την ευκαιρία να κρίνουμε σε όλα τα στάδια την πορεία εφαρμογής του. 
Όλες οι διορθωτικές παρεμβάσεις είναι θετικές σε σχέση με την εφαρμογή της νομοθεσίας για τα εμπορικά σήματα, για το ΓΕΜΗ. 
Έρχομαι στις διατάξεις για τις λαϊκές. Εδώ θα πρέπει να πούμε όλοι μαζί ότι ο θεσμός των λαϊκών, που έχει προσφέρει παρά πολλά, χρειάζεται μια θεσμική αναβάθμιση και μια εναρμόνιση σε σχέση με την πραγματικότητα. Και θεωρώ ότι πέρα από τις τροποποιήσεις που τώρα γίνονται, θα πρέπει να υπάρξει ένας ουσιαστικός διάλογος με τους καταναλωτές –ξεκινώ από αυτούς, γιατί τους ξεχνάμε και στις διοικήσεις και παντού- με τους παραγωγούς, με τους ανθρώπους που συμμετέχουν στις αγορές και βεβαίως, με την τοπική αυτοδιοίκηση για να δούμε ένα οριστικό θεσμικό πλαίσιο, μια αναβάθμιση των λαϊκών αγορών και πώς μέσα απ’ αυτές θα έχουμε τα καλύτερα αποτελέσματα. 
Δεν κάνουμε αποφασιστικές παρεμβάσεις στο παρεμπόριο. Οι διατάξεις, οι οποίες εμπεριέχονται, συμβάλλουν στην υλοποίηση αποφάσεων του προηγούμενου διαστήματος σε σχέση, παραδείγματος χάριν, με την καταστροφή. 
Βεβαίως, έχουν ακουστεί προτάσεις και υπήρξε προβληματισμός αν θα πρέπει να καταστρέφονται τα προϊόντα που έχουν κατασχεθεί ή, αν θα πρέπει να μοιράζονται μέσα στις δύσκολες συνθήκες σε αδύναμες κοινωνικές ομάδες. Θεωρώ ότι, αν διασφαλιστεί ότι κάποια από τα προϊόντα που έχουν κατασχεθεί, είναι ασφαλή προς την υγεία –γιατί δεν είναι όλα- θα πρέπει αυτά με διαδικασίες που θα προβλέπονται, να δίνονται για διανομή, όμως με την αποφυγή κάθε ενδεχομένου να δημιουργείται ένα νέο παρεμπόριο μέσα από τις όποιες υπηρεσίες που θα υλοποιήσουν αυτήν την απόφαση. 
Οι αγορές παραγωγών είναι ένας νέος θεσμός που πιστεύω ότι πρέπει να τον δοκιμάσουμε, έστω πιλοτικά. Ο θεσμός την Κυριακή μιας πολιτιστικής, τοπικής εκδήλωσης, αγοράς είναι άλλο πράγμα και άλλο πράγμα είναι η αγορά παραγωγών, που μπορεί να λειτουργήσει τις καθημερινές. 
Βεβαίως ενσωματώθηκε η διάταξη για τα τυροκομικά, γαλακτοκομικά προϊόντα. 
Θα αναφερθώ μόνο με τίτλους στις τροπολογίες που έχουμε καταθέσει, ούτως ώστε αύριο να έχουμε την τελική άποψη του Υπουργού. 
Όσον αφορά την τροπολογία για το ΙΓΜΕ –έχει κατατεθεί και από άλλα κόμματα- νομίζω ότι είναι πλέον ώριμο. Ο Υπουργός Περιβάλλοντος, όπως με ενημέρωσε –και ενημέρωσε και σε συνάντησή του- δεν έχει από την πλευρά του καμμία διαφωνία. Αύριο λοιπόν, θα ακούσουμε την άποψη τού καθ’ ύλην αρμόδιου Υπουργού. 
Έχουμε μία τροπολογία του ν. 4093, προκειμένου με εξουσιοδότηση προς τον Υπουργό Οικονομικών και τον καθ’ ύλην αρμόδιο Υπουργό να αντιμετωπίζονται προβλήματα που έχουν να κάνουν με την εφαρμογή του ν. 4093 και αυτό αφορά πάρα πολλά θέματα. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΒΑΣΙΛΕΙΟΣ ΚΕΓΚΕΡΟΓΛΟΥ",217
"29800"," Να τα πούμε αύριο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29801"," Ολοκληρώνω, κύριε Πρόεδρε. 
Για παράδειγμα οι οδηγοί στην ΕΘΕΛ, όπου ο οδηγός ΥΕ κατηγορίας και ο οδηγός ΔΕ κατηγορίας θεωρούνται διαφορετικοί. Εκτελούν την ίδια εργασία, αλλά έχουν διαφορετική αμοιβή. Όχι! Θα πρέπει αυτές οι στρεβλώσεις να αντιμετωπιστούν. Αυτή η εξουσιοδότηση θα δώσει τη δυνατότητα να αντιμετωπιστούν και άλλα προβλήματα, όπως αυτό της ΕΑΒ, για την οποία έχουν κάνει άλλοι συνάδελφοι τροπολογία. 
Υπάρχει μια διόρθωση διάταξης για τον αναπτυξιακό νόμο, η οποία νομίζω ότι πρέπει να γίνει αποδεκτή και βεβαίως η πρόταση για μείωση των εγγυητικών επιστολών για τα δημόσια έργα να ισχύσει και για τα εν εξελίξει έργα. 
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"29802"," Το λόγο έχει ο κ. Κουρουμπλής.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29803"," Κύριε Πρόεδρε, θα ήθελα να ευχηθώ χρόνια πολλά σε όλους τους συναδέλφους και τις συναδέλφισσες. Χριστός Ανέστη! Το αναστάσιμο μήνυμα να εγείρει τις ψυχές των Ελλήνων και να ενισχύσει την αυτοπεποίθησή τους για αντίσταση σε αυτήν την καταστροφή που ζει ο τόπος και η κοινωνία. 
Χαίρομαι, κύριε Πρόεδρε, που η Βουλή των Ελλήνων ομοθυμαδόν τοποθετήθηκε πάνω σε ένα ιερό πρόσωπο, στη μάνα του κόσμου, στη μάνα του καθενός μας, στην Ελληνίδα μάνα. Είναι ένα συναίσθημα που κατακλύζει και καταιονίζει τις ψυχές όλων μας, γιατί για τον καθένα η μάνα είναι ένα ιερό πρόσωπο. Είναι το συναίσθημα που αποτελεί την πιο ακαταμάχητη μελωδία της ανθρώπινης ύπαρξης. Είναι η μάνα που μας δίδαξε να αντιστεκόμαστε με πυρακτωμένο πείσμα απέναντι στις δυσκολίες και να μην παραιτούμεθα ποτέ. 
Κύριε Πρόεδρε, με βάση το π.δ. 50 του 1979, η Κυβέρνηση θα έπρεπε να είχε αντιμετωπίσει τα ζητήματα που φέρνουν αναστάτωση στην παιδεία, με το διάταγμα που προωθεί για υλοποίηση στο Συμβούλιο της Επικρατείας, μέχρι τις 10 Μαρτίου. Είχατε υποχρέωση μέχρι τις 10 Μαρτίου να έχετε αντιμετωπίσει αυτά τα ζητήματα, με τα οποία σήμερα δημιουργείτε αυτήν τη φοβερή αναστάτωση στην παιδεία. Και ενώ θα μπορούσατε –αφού δεν το κάνατε μέχρι τώρα- να υλοποιήσετε αυτό το διάταγμα μετά τις εξετάσεις, τουλάχιστον σκεφθείτε τη «δωδεκάτη και πέντε» και μην το υλοποιείτε, για να ηρεμήσει ο ευαίσθητος αυτός χώρος. 
Έρχεστε λοιπόν και για πρώτη φορά προληπτικά επιστρατεύετε, χωρίς να υπάρχουν αποφάσεις των γενικών συνελεύσεων, τον εκπαιδευτικό χώρο, όταν προηγουμένως εξευτελίσατε το επίπεδο ζωής του εκπαιδευτικού, με τους μισθούς πείνας των 629 ευρώ, όταν υποβαθμίζετε την ποιότητα στο σχολείο και όταν κυρίως, «στραπατσάρετε την αξιοπρέπεια του εκπαιδευτικού, δίνοντας τη δυνατότητα στη διοίκηση να τον μεταθέτει εντός περιφερείας και αν δεν υπάρχουν κενές θέσεις, καθ’ άπασαν την επικράτεια. 
Ενώ λοιπόν αυτά θα έπρεπε να είχαν προηγηθεί, έρχεστε σήμερα και κλαυθμυρίζετε ότι το κάνετε για τα παιδιά, ενώ μπορούσατε να είχατε αποφύγει αυτήν τη σύγκρουση, η οποία πραγματικά δημιουργεί μια αναστάτωση στον ευαίσθητο χώρο της εκπαίδευσης στον τόπο μας! 
Σε ό,τι αφορά το νομοσχέδιο, θα σας ζητήσω, κύριε Υπουργέ, να εφαρμόσετε το πρόγραμμα της Νέας Δημοκρατίας. Γι’ αυτό σας ψήφισαν οι νεοδημοκράτες ψηφοφόροι, αλλά ούτε αυτούς σέβεστε!
Θα αναφερθώ σε ό,τι αφορά το νομοσχέδιο. Ακούω πάρα πολλούς πολιτικούς από τη Νέα Δημοκρατία, από το ΠΑΣΟΚ, να λένε ότι από το παράνομο λιανεμπόριο προκύπτει φοροδιαφυγή πάνω από 5 δισεκατομμύρια. 
Το πρόγραμμα της Νέας Δημοκρατίας –για να σας δείξουμε ότι διαβάζουμε και το πρόγραμμα της Νέας Δημοκρατίας- λέει ότι θα έπρεπε να είχε εφαρμοστεί το σύστημα x-ray scanner. Τι σημαίνει αυτό; Σημαίνει ότι εγκαθιστάς στις μεγάλες πύλες εισόδου της χώρας ένα σύστημα ακτινογράφησης κάθε νταλίκας, κάθε φορτίου που έρχεται, που από πάνω μπορεί να έχει άλλα πράγματα, αλλά μέσα να κρύβονται πάρα πολλά προϊόντα, τα οποία διακινούνται λαθραία στη χώρα. 
Και ενώ η χώρα μαστίζεται και έρχεστε και περικόπτετε τις συντάξεις των νεοποντίων, των Βορειοηπειρωτών για 120 εκατομμύρια, θέλετε να απολύσετε δέκα χιλιάδες ανθρώπους, συμβάλλοντας ακόμα περισσότερο στην ύφεση, εσείς τον ένα χρόνο που κυβερνάτε δεν τολμάτε να προχωρήσετε σε αυτήν τη διαδικασία. Τι σας εμποδίζει να υλοποιήσετε το νόμο που ψηφίσατε πέρυσι τον Απρίλιο; Μου έλεγε Υπουργός εκείνης της περιόδου, «να πεις στη Βουλή γιατί δεν εφαρμόζουν το νόμο που ψηφίσαμε τότε για το λαθρεμπόριο των καυσίμων». 
Και έρχεστε λοιπόν και περικόπτετε κοινωνικά δικαιώματα των αναπήρων, 50 εκατομμυρίων, 100 εκατομμυρίων, ψίχουλα, όταν έχουμε φοροδιαφυγή πάνω από 4 δισεκατομμύρια και 5 δισεκατομμύρια, κύριε Υπουργέ! Εφαρμόστε λοιπόν, το πρόγραμμα της Νέας Δημοκρατίας. Μην εφαρμόσετε το πρόγραμμα του ΣΥΡΙΖΑ και των άλλων κομμάτων. Το λέει το πρόγραμμα της Νέας Δημοκρατίας. Ούτε αυτό δεν τολμάτε να κάνετε. Με αυτό όμως, πήρατε την ψήφο του λαού της Νέας Δημοκρατίας!
Κύριε Πρόεδρε, πανηγυρίζει η Κυβέρνηση ότι θα πάρουμε επιτέλους τα 7,5 δισεκατομμύρια σε δύο δόσεις, δηλαδή 4,5 δισεκατομμύρια τώρα και άλλα 3 δισεκατομμύρια τον Ιούνιο. Μάλιστα. Κύριε Πρόεδρε, το ομόλογο που θα πληρώσουμε στην Ευρωπαϊκή Κεντρική Τράπεζα, στη δική μας τράπεζα που ανήκει στις χώρες της Ευρωζώνης, είναι 5,6 δισεκατομμύρια. Είναι ένα ομόλογο το οποίο αγόρασε η Ευρωπαϊκή Κεντρική Τράπεζα στη δευτερογενή αγορά με 50% ή 60%, δηλαδή θα κερδίσει η Ευρωπαϊκή Κεντρική Τράπεζα από τη χειμαζόμενη Ελλάδα, από το δοκιμαζόμενο ελληνικό λαό 2 δισεκατομμύρια. 
Αυτό πώς λέγεται, κύριε Πρόεδρε; Δεν είναι ληστρική αρπαγή σε μία χώρα η οποία –υποτίθεται- πίστεψε στην Ευρωπαϊκή Ένωση, στην ισότητα, στο σεβασμό της εταιρικής σχέσης; Αυτή είναι η Ευρωπαϊκή Ένωση που μας διακηρύττουν ότι θα προωθήσει τέλος πάντων, αυτό το όραμα για μια ένωση των λαών της Ευρώπης; 
Και η Κυβέρνηση επί αυτού δεν βγάζει λαλιά. Όχι μόνο δεν τολμά να διαπραγματευτεί και να τους το πει δημόσια, αλλά ακόμα και να προσφύγει στο Ευρωπαϊκό Κοινοβούλιο και επιτέλους αυτοί οι εξωθεσμικοί παράγοντες της τρόικας να υποταχθούν στους θεσμούς της δημοκρατίας. Περί αυτού πρόκειται. 
Και όμως, κάτι τέτοιο ούτε καν το ψελλίζετε. Δεν τολμάτε να πείτε στους εκπροσώπους της τρόικας, στους υπαλληλίσκους, ότι αυτό το πράγμα δεν μπορεί να συνεχιστεί, δεν μπορεί η Ευρωπαϊκή Κεντρική Τράπεζα σε στιγμές τόσο μεγάλης δοκιμασίας του ελληνικού λαού να τον εκμεταλλεύεται τόσο βάναυσα και τόσο προκλητικά.
Κύριε Πρόεδρε, ακούω και Βουλευτές της συμπολίτευσης –και εγώ σέβομαι την αγωνία τους- να τοποθετούνται σε ό,τι αφορά τις λαϊκές αγορές. Αφού ήρθατε και ψηφίσατε την κατάργηση ενός δικαιώματος μεταβίβασης για ανθρώπους που τρώνε το αγιάζι μέρα-νύχτα, τον ήλιο και το κρύο και έχουν δίπλα τους τη γυναίκα τους ή το παιδί τους, έρχεστε να εφαρμόσετε ακόμα χειρότερες διατάξεις.
Και ο εκσυγχρονισμός της δημόσιας διοίκησης τι λέει; Μεταφέρουμε αρμοδιότητες στην περιφέρεια, αλλά το διορισμό των διοικήσεων τον έχει ο Υπουργός. Επιτέλους, δεν θα απαλλαγεί το υπουργοκεντρικό σύστημα από αυτόν τον πειρασμό να έχει λόγο για όλα τα ζητήματα; Να μεταφέρετε λοιπόν στις περιφέρειες αυτήν την αρμοδιότητα, ποιο είναι το πρόβλημα; Και απαντήστε στα ζητήματα που έχουν να κάνουν με τους λιανοπωλητές και τότε πραγματικά, κυρίες και κύριοι συνάδελφοι, που σας ακούω να κλαυθμυρίζετε γι’ αυτούς τους ανθρώπους, να δω αν θα ψηφίσετε αυτήν τη διάταξη αύριο.
Διότι εκεί κρίνεται η συνέπεια. Όχι να βγούμε στο Βήμα για να μας ακούσουν ότι ενδιαφερόμαστε και μετά να ψηφίζουμε τις διατάξεις. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"29804"," Ολοκληρώστε, κύριε Κουρουμπλή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29805"," Αυτή είναι απαξίωση. Ή το ψηφίζεις ή δεν το ψηφίζεις. 
Κύριε Πρόεδρε, υπάρχουν και διατάξεις που έχουν να κάνουν με τους αρτοποιούς. Καθιερώνεται ουσιαστικά ένας αθέμιτος ανταγωνισμός και θα συντρίψουμε στο βωμό των αλυσίδων χιλιάδες μικρομεσαίες επιχειρήσεις αρτοποιών. Ποτέ δεν εξήγησε κανείς σε ποια λογική όλα αυτά τα χρόνια αδειοδοτήσαμε αλυσίδες μέσα στις πόλεις, ενώ θα έπρεπε να είναι έξω από τις πόλεις, όταν γνωρίζουμε ότι η αλυσίδα που έχει ένα παράρτημα στο Αγρίνιο θα πάρει τα λεφτά των Αγρινιωτών και θα τα φέρει στην Αθήνα και η πολυεθνική θα πάρει τα χρήματα των Ελλήνων και θα τα πάει στο εξωτερικό. Ενώ το γνωρίζουμε αυτό, ερχόμαστε εδώ ως εκπρόσωποι του ελληνικού λαού. Όμως δεν σας ψήφισαν οι πολυεθνικές αλλά ο ελληνικός λαός. Εγώ σέβομαι τους απλούς ανθρώπους, διότι η συντριπτική πλειοψηφία των πολιτών που ψήφισαν Νέα Δημοκρατία ή ΠΑΣΟΚ ή ΔΗΜΑΡ δεν είναι βιομήχανοι. Είναι απλοί άνθρωποι η συντριπτική πλειοψηφία του ελληνικού λαού. Όμως ποιον υπηρετούν αυτά τα μέτρα; Ποιον υπηρετεί η στήριξη αυτών των αλυσίδων;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"29806"," Ολοκληρώστε, κύριε Κουρουμπλή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29807"," Εντάξει, κύριε Πρόεδρε. Δεν είμαστε πολλοί στην Αίθουσα. Άλλωστε μπορείτε να δώσετε ένα λεπτό σ’ εμάς που καθόμαστε τόσο αργά. Έχουμε δικαίωμα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"29808"," Έχετε πάρει ήδη τρία λεπτά, κύριε Κουρουμπλή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29809"," Όσον αφορά τη χθεσινή τοποθέτηση του κ. Τσίπρα στο ΣΕΒ, κύριε Πρόεδρε, αποσαφήνισε με τον πιο εύγλωττο τρόπο ποια είναι η οικονομική πολιτική μας και πώς αντιλαμβανόμαστε εμείς τους πραγματικούς Έλληνες βιομήχανους που επενδύουν και δημιουργούν θέσεις εργασίας και παράγουν νέο πλούτο. 
Όμως από την άλλη μεριά ακούω Βουλευτές της Αντιπολίτευσης να αγωνιούν για τους νέους ανθρώπους.
 Κύριε Πρόεδρε, κύριε Υπουργέ, δεν σας άκουσα να εξαγγέλλετε ή να έχετε επεξεργαστεί ένα πρόγραμμα που να αφορά το φοβερό έγκλημα που λέγεται «ανεργία νέων σε ποσοστό 60%». Οι Έλληνες νέοι ζουν το μαρτύριο της παρατεταμένης εφηβείας, αναγκασμένοι ή να ζουν στο οικογενειακό περιβάλλον ή να παίρνουν των ομματιών τους και να πηγαίνουν στο εξωτερικό, δηλαδή η μεγάλη επένδυση του ελληνικού λαού να γίνεται ατμομηχανή της ανάπτυξης άλλων χωρών. Χιλιάδες είναι οι καλύτεροι ιατροί του Εθνικού Συστήματος Υγείας που έφυγαν και πήγαν στη Γερμανία, κύριε Υπουργέ. Να το αναχαιτίσουμε, λοιπόν, όλοι μαζί αυτό το ζήτημα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"29810"," Θα τα πείτε στη δευτερολογία σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29811"," Να διεκδικήσουμε από την Ευρωπαϊκή Ένωση ένα ειδικό πρόγραμμα, για να δώσουμε στους νέους ανθρώπους τη δυνατότητα να παραγάγουν νέο πλούτο, μέσα από την καινοτομία και την τεχνολογία, που θα μπορέσει πραγματικά να αναχαιτίσει αυτό το φοβερό πρόβλημα της ανεργίας. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"29812"," Αγαπητέ μου Παναγιώτη, να είσαι καλά!
Το λόγο έχει ο Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Χατζηδάκης για δεκαπέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29813"," Κυρίες και κύριοι συνάδελφοι, χρόνια πολλά σε όλες και σε όλους.
Για μια ακόμα φορά απόψε άκουσα συναδέλφους, ενδεχομένως συναδέλφους καλών προθέσεων, που θέλουν να μοιράσουν χρήματα στους συμπολίτες μας, σάμπως εμείς, για κάποιο περίεργο λόγο, θέλουμε να είμαστε απέναντι στους Έλληνες πολίτες και χρήματα που θεωρητικώς υπάρχουν δεν τα μοιράζουμε. Κάποτε πρέπει να ξεφύγουμε από αυτές τις απλουστευτικές λογικές, διότι η ανάπτυξη και η κοινωνική πολιτική δεν είναι θέμα ευχών αλλά πραγματικής κατάστασης και πραγματικών δυνατοτήτων της οικονομίας.
Πιστέψτε με, παρ’ ότι πολλοί από εσάς -παραδόξως λέω εγώ- θέλετε να βρεθείτε στη θέση μας, η δουλειά μας εδώ και δέκα-έντεκα μήνες είναι παραπάνω από δύσκολη. Πλέουμε με δώδεκα μποφόρ με κόντρα τον αέρα. Δεν είναι καθόλου εύκολη υπόθεση αυτό που έχουμε να κάνουμε.
Έχω διατελέσει Υπουργός και στο παρελθόν. Σας πληροφορώ ότι δεν έχει καμμία σχέση η μία περίοδος με την άλλη και οι δυσκολίες της πρώτης περιόδου με τη σημερινή περίοδο. Βεβαίως προσπαθούμε να κάνουμε το καλύτερο δυνατό με γνώμονα αυτό που όλοι μας νομίζουμε, όσοι στηρίζουμε την Κυβέρνηση, το πατριωτικό μας καθήκον. Αυτό είναι που μας κινητροδοτεί, η αίσθηση ότι πρέπει να κάνουμε το καλύτερο απέναντι στην πατρίδα μας αυτήν την κρίσιμη και ιστορική ώρα, γιατί ξέρουμε ότι τώρα που μιλάμε γράφεται ιστορία και πρέπει να κάνουμε ό,τι καλύτερο γίνεται για τους εαυτούς μας, για τις οικογένειές μας, για την Ελλάδα. 
Με αυτόν το γνώμονα προχωρούμε σε μία σειρά από διαρθρωτικές αλλαγές και μεταρρυθμίσεις, αρκετές από τις οποίες, ναι, έχουν πράγματι πολιτικό κόστος. Έχουν, όμως, πρόσκαιρο πολιτικό κόστος και μεσομακροπρόθεσμο εθνικό και κοινωνικό όφελος και γι’ αυτό επιμένουμε σε αυτές. 
Ακούστηκε προηγουμένως από έναν αγαπητό συνάδελφο η τοποθέτηση «κάντε κάτι για την ανεργία, υιοθετήστε κάποιο πρόγραμμα για την ανεργία των νέων, βρείτε λεφτά από την Ευρωπαϊκή Ένωση». Βεβαίως, κάνουμε ό,τι μπορούμε και εξαντλούμε τις δυνατότητες του ΕΣΠΑ. Όμως, μην ανατρέψουμε το βασικό κανόνα της κοινής λογικής που λέει ότι η ανεργία αντιμετωπίζεται κατά βάση με επενδύσεις. Επενδύσεις προσπαθούμε να προσελκύσουμε, κάνοντας την ελληνική οικονομία πιο φιλική στην επιχειρηματικότητα.
Εσείς, κυρίες και κύριοι συνάδελφοι της Αντιπολίτευσης, αν όχι σε όλες, αλλά στις συντριπτικά περισσότερες περιπτώσεις που η Κυβέρνηση προσπαθεί να προσελκύσει επενδύσεις είστε σταθερά απέναντι. Θέλετε επενδύσεις χωρίς επενδυτές. Θέλετε εργαζόμενους χωρίς επιχειρηματίες. Θέλετε αποτελέσματα χωρίς σοβαρή προσπάθεια και δουλειά. Δεν γίνεται αυτό το πράγμα και νομίζω ότι θα πρέπει κάποια στιγμή να κάνετε την αυτοκριτική σας. Είναι ένας δρόμος ο οποίος δεν οδηγεί πουθενά. Ζητάτε λάθη που έγιναν στο παρελθόν και πληρώθηκαν πανάκριβα από τους Έλληνες πολίτες, αν θέλετε, και από τα κόμματα που κυβέρνησαν, να διαιωνιστούν και να επιταθούν. Αυτή είναι η συνταγή σας, η πολιτική σας.
Εμείς επιμένουμε σε αυτόν το δρόμο. Ακόμη και σήμερα φαίνεται ότι αυτός ο δρόμος οδηγεί κάπου, οδηγεί σε έξοδο από το τούνελ. Σήμερα η «FITCH» ήρθε και αναβάθμισε την Ελλάδα. Εκεί που ήταν στο τέλος του πίνακα η χώρα μας σε όλο τον κόσμο πριν από κάποιους μήνες, σήμερα είναι πια στην κατηγορία «B-». Θα μου πείτε, τι σημαίνει αυτό για τους Έλληνες πολίτες; Σημαίνει ότι ανεβήκαμε άλλο ένα σκαλοπάτι και ότι δημιουργούνται κάποιες προϋποθέσεις εμπιστοσύνης και προσέλκυσης επενδύσεων. Είναι μία αχτίδα αισιοδοξίας. 
Δεν περιμένω να το αναγνωρίσετε, γιατί αρκετοί από εσάς δυστυχώς, όχι μόνο αυτά δεν αναγνωρίζετε αλλά επιμένετε και σε άλλες χειρότερες πρακτικές. Πάρτε την εκπαίδευση. Τι κάνετε στην εκπαίδευση αυτές τις μέρες; Έρχεστε και στηρίζετε αμέσως ή εμμέσως μία απεργία η οποία έχει τη συντριπτική καταδίκη της κοινής γνώμης, στρέφεται εναντίον των νέων παιδιών που για πολλά χρόνια προετοιμάζονται γι’ αυτές τις εξετάσεις. Έρχονται οι καθηγητές για δικούς τους λόγους πάνω στις εξετάσεις, λες και δεν μπορούσαν να το κάνουν μια άλλη ημέρα, για να κάνουν απεργία. Στηρίζετε αυτήν την πολιτική. Με αυτές τις αντιλήψεις εμφανίζεστε ως προοδευτικά κόμματα και εναλλακτική λύση για την Ελλάδα. Για όνομα του θεού!
Η Ελλάδα, πράγματι, εκτός από μία καλή Κυβέρνηση αυτές τις ώρες χρειάζεται και μία καλή Αντιπολίτευση. Έχουμε, όμως, σοβαρό πρόβλημα αυτήν τη φορά. Δεν είναι δυνατόν να υιοθετείτε τέτοιες πρακτικές, που πραγματικά εκπλήσσουν και σας ζημιώνουν χωρίς καμμία αμφιβολία και κομματικά, κάτι που βεβαίως δεν με νοιάζει. Δεν είναι ενθαρρυντικό μήνυμα για την πολιτική κουλτούρα της χώρας αυτή η πρακτική. Περιμένει κανείς, έστω και την ύστατη ώρα, όλοι μας, και εμείς και εσείς να βγάλετε τα συμπεράσματά σας και κάποιες τακτικές που διαιωνίζονται με τη δύναμη της αδράνειας, όπως λέμε στη φυσική, να σταματήσουν, να πούμε ότι είναι άλλο αυτή η μικροκομματική αντίληψη και άλλο το συμφέρον της χώρας.
Προχωρώ στο νομοσχέδιο. Θέλω να πω ότι το νομοσχέδιο, που πράγματι έχει πολλές και διαφορετικές διατάξεις, ακριβώς γιατί η χώρα είναι σε έκτακτες περιστάσεις και πρέπει να προχωρήσουμε γρήγορα, έχει μερικές βασικές τομές, οι οποίες ωθούν τα πράγματα προς τα εμπρός.
Η πρώτη βασική τομή έχει να κάνει με τις ηλεκτρονικές δημόσιες συμβάσεις. Άκουσα κι εδώ κριτική, που μεταξύ των άλλων λέει ότι θα είναι το σύστημα του «Μεγάλου Αδελφού» δήθεν, ενώ γίνεται σε όλη την Ευρώπη –ακούστηκε!- όπως και κριτική ότι, εν πάση περιπτώσει, είναι μια ατελής ρύθμιση κ.λπ.. 
Σας πληροφορώ ότι είναι μια ρύθμιση, την οποία την κάνουμε σε συνεργασία με την Ευρωπαϊκή Επιτροπή, είναι ρύθμιση που οδηγεί σε διαφάνεια, είναι ρύθμιση που εξορθολογίζει τις δαπάνες και εξοικονομεί δαπάνες, είναι μια ρύθμιση που διευκολύνει την πρόσβαση στους δημόσιους διαγωνισμούς για όλους. Είναι ένα βασικό εκσυγχρονιστικό βήμα, που περίμενα -ειλικρινώς- όλα τα κόμματα της Βουλής να το στηρίξουν, γιατί δεν έχει να κάνει με κάποια ιδεολογική επιλογή. Αντικαθιστούμε τα χαρτιά με κομπιούτερ. Αυτό είναι όλο. 
Παράλληλα, σ’ αυτό το νομοσχέδιο προχωρούμε στη θέσπιση των κεντρικών αναθετουσών αρχών με σημαντική μείωσή τους. Κάνουμε μείωση των αναθετουσών αρχών κατά 90%. Θα προχωρήσουμε αμέσως μετά από αυτό το νομοσχέδιο σε περαιτέρω βήματα που θα εξειδικεύσουν αυτήν την προσπάθεια και μέσα σε λίγους μήνες θα έχουμε ένα διαφορετικό τοπίο, το οποίο και πάλι οδηγεί σε διαφάνεια και σε εξοικονόμηση δαπανών και σε μια καλύτερη εικόνα της κατάστασης από την πλευρά της κεντρικής εξουσίας. 
Στην προσπάθεια αυτή υιοθετήσαμε προτάσεις της Ενιαίας Ανεξάρτητης Αρχής Δημοσίων Συμβάσεων με τροποποιήσεις που καταθέσαμε, οι οποίες εστιάζουν στη νομική θωράκιση του ηλεκτρονικού συστήματος έναντι προσφυγών. 
Εκτός από αυτές τις διατάξεις υπάρχουν κι άλλες, τις οποίες περίμενα η Βουλή να χαιρετίσει, όπως, παραδείγματος χάριν, οι ρυθμίσεις για το παραεμπόριο. Μέχρι πρόσφατα, η προσπάθεια για το παραεμπόριο δεν ήταν επαρκώς συντονισμένη. Έκανε άλλη προσπάθεια το δικό μας Υπουργείο, άλλη προσπάθεια το Υπουργείο Οικονομικών, άλλη προσπάθεια το Υπουργείο Ναυτιλίας, η Δημοτική Αστυνομία, η Αστυνομία κ.λπ.. 
Κάνουμε λοιπόν ένα συντονιστικό κέντρο. Είναι το αυτονόητο, αλλά το κάνουμε. Δεν υπήρχε μέχρι τώρα. Το θεσμοθετούμε, προχωρούμε, συνεργαζόμαστε με τους φορείς κι οι φορείς έχουν χαιρετίσει αυτήν την προσπάθεια. Και επειδή μέχρι τώρα, από το Σεπτέμβριο και μετά, λειτουργεί άτυπα αυτό το συντονιστικό κέντρο, έχουμε συγκεκριμένα και χειροπιαστά αποτελέσματα. 
Η επέμβαση που έγινε στο Οικονομικό Πανεπιστήμιο της Αθήνας, στην πρώην ΑΣΟΕΕ, από την Αστυνομία για το παραεμπόριο ήταν σε συνεργασία με αυτό το συντονιστικό κέντρο. Και νομίζω ότι πολύ σωστά έγινε και χαιρετίστηκε -απ’ όσο ξέρω τουλάχιστον- από την πλειοψηφία της κοινής γνώμης. Δεν ξέρω αν κάποιοι λάτρεις του ασύλου εξακολουθούν να θεωρούν ότι το παραεμπόριο πρέπει εν ονόματι του πανεπιστημιακού ασύλου να ασκείται στα πανεπιστήμια. Θα χαρώ να ακούσω την εξήγηση, την τεκμηρίωση αυτής της απόψεως. Πάντως εμείς δεν ταυτίζουμε το πανεπιστημιακό άσυλο με το παραεμπόριο. Ομοίως έγιναν και άλλες παρεμβάσεις, όπως σε αποθήκες στην Αργυρούπολη και σε άλλα σημεία. 
Εν πάση περιπτώσει, προσπαθούμε να προχωρήσουμε στη μάχη για το παραεμπόριο και έχουμε συγκεκριμένα αποτελέσματα. Βεβαίως -εκεί δέχομαι την κριτική του κ. Κουρουμπλή- μπορεί να γίνουν κι άλλα πράγματα. Για τις ακτίνες «Χ» στα τελωνεία έχει δίκιο. Πράγματι πρέπει να προχωρήσει η Κυβέρνηση σ’ αυτή την κατεύθυνση κι απ’ όσο ξέρω, το Υπουργείο Οικονομικών κινείται προς τα εκεί. Δεν ήρθα να πω ότι όλα είναι τέλεια, αλλά και η κάθετη και οριζόντια άρνηση όσων κάνει η Κυβέρνηση δεν νομίζω ότι προσθέτει τίποτα στο δημόσιο διάλογο. 
Όσον αφορά τα συστήματα εισροών-εκροών, αντιμετωπίζονται. Υπήρχαν καθυστερήσεις στο παρελθόν αλλά τώρα αντιμετωπίζονται. Περνάμε ρυθμίσεις με βάση τις οποίες και οι ιδιοκτήτες πρατηρίων που δεν έχουν την οικονομική δυνατότητα, επιδοτούμενοι από το Πρόγραμμα Δημοσίων Επενδύσεων θα μπορέσουν να εγκαταστήσουν αυτά τα συστήματα εισροών-εκροών, τα οποία μας βοηθάνε σημαντικά στον πόλεμο εναντίον της φοροδιαφυγής. Νομίζω ότι πάλι ομόθυμη θα έπρεπε να είναι η υποστήριξη όλων των πτερύγων της Βουλής. 
Το ίδιο ισχύει και για τις ρυθμίσεις σε σχέση με τον εκσυγχρονισμό και τη μετεγκατάσταση επιχειρήσεων, ιδιαίτερα στο λεκανοπέδιο Αττικής. Έχουμε συνεργαστεί με το Υπουργείο Περιβάλλοντος γι’ αυτές τις ρυθμίσεις, αλλά θέλουμε παράλληλα να αποφευχθούν ακρότητες στις οποίες θα οδηγούμασταν και οι οποίες θα έθιγαν τους εργαζομένους. Διότι αν κλείναμε επιχειρήσεις εν ονόματι μιας θεωρητικής προστασίας του περιβάλλοντος, θα είχαμε περαιτέρω πρόβλημα σε σχέση με την ανεργία σ’ αυτήν την κρίσιμη περίοδο. 
Αυτά ενδεικτικά για κάποιες ρυθμίσεις του νομοσχεδίου. Θα μου επιτρέψετε, επειδή αύριο θα πρέπει να είμαι με τον Πρωθυπουργό στην Κίνα και δεν θα είμαι στη συζήτηση για τις τροπολογίες, ενδεικτικά από σήμερα να κάνω κάποιες παρατηρήσεις επί των τροπολογιών, που ασφαλώς καλύπτουν διαφορετικά θέματα. Όμως, καλύπτουν θέματα που πρέπει να αντιμετωπιστούν. Δεν πρέπει να αντιμετωπιστούν μετά από δύο-τρεις μήνες, γιατί τότε ίσως να είναι αργά.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"29814"," Δεν μας λέτε τι θα γίνει και με τα οικονομικά των κομμάτων για τα οποία δεν μας είπατε τίποτα μέχρι σήμερα;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29815"," Έχω μιλήσει και σε ειδική ερώτηση στη Βουλή, κύριε Παπαδημούλη, γι’ αυτό το θέμα.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"29816"," Και είστε ήσυχος με τη συνείδησή σας;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29817"," Επανέρχομαι στο θέμα το οποίο έχουμε να συζητήσουμε. 
Μιλάμε, λοιπόν, κατ’ αρχάς για ρυθμίσεις που οδηγούν σε βελτίωση της ανταγωνιστικότητας, τις οποίες έχουμε κάνει σε συνεργασία με την Παγκόσμια Τράπεζα Επενδύσεων και οι οποίες θεωρούμε ότι θα έχουν αντανάκλαση στο «Doing Business Report», την ετήσια έκθεση ανταγωνιστικότητας της Παγκόσμιας Τράπεζας. Πιστεύουμε, δηλαδή, ότι θα αναβαθμιστεί ακόμη παραπέρα η ανταγωνιστικότητα της χώρας. 
Μεταξύ αυτών των ρυθμίσεων είναι οι ρυθμίσεις για τις οικοδομικές άδειες, όπου μειώνονται οι απαιτούμενες διαδικασίες για την έκδοση άδειας δόμησης και αξιοποιούνται τα ηλεκτρονικά μέσα κατά την υποβολή στοιχείων στην περιβαλλοντική αρχή. 
Παράλληλα, στο πλαίσιο της ίδιας τροπολογίας καταργούμε την υποχρέωση ελάχιστου κεφαλαίου για τις εταιρείες περιορισμένης ευθύνης, τις ΕΠΕ, προκειμένου να διευκολυνθεί περαιτέρω η ίδρυση των εταιρειών στη συγκυρία αυτή, αλλά και για να προσεγγίσουν την ιδιωτική κεφαλαιουχική εταιρεία, η οποία ήταν μία πολύ θετική, κατά την άποψή μας, πρωτοβουλία και θεωρώ ότι σύντομα θα είναι η κυρίαρχη εταιρεία σε αυτόν το χώρο. Θεωρώ ότι έχει σημαντικά πλεονεκτήματα αυτή η εταιρεία και έχει τύχει θερμής υποδοχής από την αγορά, λαμβανόμενου υπ’ όψιν και του οικονομικού κλίματος.
Εκτός αυτής της τροπολογίας έχουμε καταθέσει και μία τροπολογία για την επιτάχυνση του ΕΣΠΑ. Πρώτα απ’ όλα είναι ρυθμίσεις που αφορούν στη ρευστότητα. Δίνεται δυνατότητα χρήσης της εγγύησης καλής εκτέλεσης και για τη λήψη προκαταβολής, ώστε να διευκολύνεται η εύρεση των απαιτούμενων εγγυήσεων για τη συμμετοχή των υποψηφίων οικονομικών φορέων στις διαδικασίες ανάθεσης και εκτέλεσης δημοσίων συμβάσεων ιδίως στο πεδίο της έρευνας και της καινοτομίας. Και παράλληλα, πάντοτε μιλώντας για τη ρευστότητα, ορίζεται το χρονικό διάστημα εντός του οποίου θα πρέπει να επιστρέφεται στους συμμετέχοντες η εγγύηση συμμετοχής, σε περίπτωση απόρριψης της προσφοράς τους, προκειμένου τα λεφτά αυτά να μην παραμένουν σε κάποια κρατικά ταμεία που δεν τα χρησιμοποιούν, αλλά να πηγαίνουν σε αυτόν που πράγματι τα χρειάζεται.
Και ένα ακόμη σημαντικότερο: Καθιερώνεται –δεν μιλάω για ρευστότητα τώρα, μιλάω για απλοποίηση των διαδικασιών και επιτάχυνση του ΕΣΠΑ- τεκμήριο θετικής γνώμης σε περίπτωση που οι αρμόδιες αρχές δεν ανταποκριθούν εντός των προθεσμιών του νόμου για την περιβαλλοντική αδειοδότηση υπό την προϋπόθεση διαβούλευσης μεταξύ των συναρμόδιων φορέων. Είναι μία τροπολογία για την οποία έχουμε συνεννοηθεί με το Υπουργείο Περιβάλλοντος, γιατί πολλές φορές τα έργα του ΕΣΠΑ μένουν όμηροι της γραφειοκρατίας υπό το πρόσχημα και πάλι δήθεν της προστασίας του περιβάλλοντος. 
Επίσης, από την πλευρά του ελέγχου και της διαφάνειας, με τη ρύθμιση αυτή, με τη συγκεκριμένη τροπολογία, καθίσταται εφικτή η παρακολούθηση των πληρωμών των έργων του Προγράμματος Δημοσίων Επενδύσεων που πραγματοποιούνται μέσω των λογαριασμών που τηρούνται σε άλλα, πλην της Τράπεζας της Ελλάδος, χρηματοπιστωτικά ιδρύματα. Τι σημαίνει αυτό; Σημαίνει ότι όταν κάποιος πάρει μία ενίσχυση από το ΕΣΠΑ, μπορούμε να ελέγχουμε αν πράγματι χρησιμοποίησε τα λεφτά για το ΕΣΠΑ, βλέποντας τον συγκεκριμένο ειδικό τραπεζικό λογαριασμό, για να ξέρουμε ότι πράγματι τα λεφτά αυτά έπιασαν τόπο και χρησιμοποιήθηκαν για το σκοπό που δόθηκαν.
Και τέλος –αναφερόμενος στις τροπολογίες- έχουμε καταθέσει και μια άλλη τροπολογία πολύ σημαντική, στην οποία θα αναφερθεί αύριο ο κ. Καλογιάννης, για την καθιέρωση φιλικού διακανονισμού στα συγχρηματοδοτούμενα δημόσια έργα, κατά τα ευρωπαϊκά πρότυπα, στον οποίον διακανονισμό αποκλείεται πλέον η προσφυγή στο δικαστήριο, καθώς αυτοί που προσφεύγουν στο φιλικό διακανονισμό δεσμεύονται να αποφύγουν την προσφυγή στο δικαστήριο, και με αυτόν τον τρόπο μειώνουμε τον όγκο των εκκρεμών υποθέσεων και επιταχύνουμε την εκτέλεση των έργων και την απορρόφηση των κοινοτικών κονδυλίων.
Η τροπολογία αυτή είναι μία τροπολογία-τομή και θα μας βοηθήσει πράγματι σημαντικά, διότι έχει όλα τα εχέγγυα της διαφάνειας και μας βοηθάει να ξεπεράσουμε μία σειρά από δικαστικά εμπόδια και καθυστερήσεις, δεδομένων και των απίστευτων καθυστερήσεων που έχουμε όλα αυτά τα χρόνια στη δικαιοσύνη.
Κυρίες και κύριοι συνάδελφοι, ακόμα μια φορά επισημαίνω το εξής. Δεν μπορούμε να έχουμε και την πίτα ολόκληρη και το σκύλο χορτάτο. Δεν μπορείτε από τη μία μεριά να λέτε «θέλουμε ανάπτυξη», «θέλουμε να προχωρήσουμε τα έργα του ΕΣΠΑ», «θέλουμε να έχουμε χειροπιαστά αποτελέσματα» κι από την άλλη πλευρά να περιμένουμε στα δικαστήρια τρία, τέσσερα, πέντε, έξι χρόνια για να οριστικοποιηθεί μία υπόθεση.
Οι εγγυήσεις της συγκεκριμένης τροπολογίας είναι πάρα πολύ σαφείς. Ακολουθούμε τα ευρωπαϊκά πρότυπα, δεν πρωτοτυπούμε, ακολουθούμε συγκεκριμένες διαδικασίες που έχουν όλα τα εχέγγυα της διαφάνειας, προκειμένου να οδηγηθούμε στο αποτέλεσμα που σας είπα.
Κυρίες και κύριοι συνάδελφοι, φυσικά είμαστε εδώ για να ακούσουμε κάθε μορφής κριτική. Δεν διεκδικούμε το αλάθητο, αλλά σε καμμία περίπτωση αυτήν την κρίσιμη ώρα δεν θα κάνουμε και πράγματα, παρά τη συνείδησή μας, λογαριάζοντας το πολιτικό κόστος. Είμαστε αποφασισμένοι να προχωρήσουμε μπροστά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε.
Η χώρα σε αυτούς τους έντεκα μήνες έχει ανέβει κάποια κρίσιμα σκαλιά στη σκάλα προς την κορυφή και στην έξοδο από την κρίση. Έχει μία Κυβέρνηση τρικομματική, η οποία έχει αποδειχθεί, παρά τις αρχικές προβλέψεις, σταθερή και ανθεκτική. Έχει αντιμετωπίσει μια και καλή τα σενάρια της εξόδου από το ευρώ και ολοκληρώνει και την ανακεφαλαιοποίηση του τραπεζικού συστήματος. 
Τώρα περνάμε σε μια καινούργια φάση, τη φάση της ανάκαμψης και της ανάπτυξης, τη φάση της προσέλκυσης επενδύσεων. Αυτήν την προσπάθεια υπηρετεί και το ταξίδι του Πρωθυπουργού στην Κίνα και προς αυτήν την κατεύθυνση είμαστε αποφασισμένοι να προχωρήσουμε. 
Αυτό που εξελίσσεται μπροστά μας είναι ο πόλεμος της γενιάς μας κι έχουμε μία μόνο επιλογή: Να τον κερδίσουμε.
(Χειροκροτήματα)","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"29818"," Ο κ. Παπαδημούλης έχει το λόγο για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29819"," Ευχαριστώ, κύριε Πρόεδρε.
Κύριε Υπουργέ, εδώ που τα λέμε σας καταλαβαίνω, γιατί είσαστε Υπουργός Ανάπτυξης στα λόγια και στον τίτλο μιας Κυβέρνησης που υλοποιεί μια μνημονιακή πολιτική, η οποία έχει προκαλέσει μια άγρια και πρωτοφανή ύφεση, αθροιστικά 25% του ΑΕΠ τα τελευταία τρία χρόνια, μεγαλύτερη από την ύφεση που υπέστη η Ελλάδα στον Β’ Παγκόσμιο Πόλεμο, μεγαλύτερη από την ύφεση που υπέστησαν οι Ηνωμένες Πολιτείες μετά το κραχ του ’29, με υπερτριπλασιασμό της ανεργίας. Είσαστε, λοιπόν, Υπουργός Ανάπτυξης που υλοποιείτε μια υφεσιακή κυβερνητική πολιτική.
Ο προϋπολογισμός σας προβλέπει ύφεση 4,2% και το 2013. Ο κ. Τόμσεν πρόσφατα διέλυσε τις κυβερνητικές προβλέψεις ότι στο τέλος, στο δεύτερο εξάμηνο του 2013, θα έχουμε θετικούς ρυθμούς ανάπτυξης, λέγοντας ότι θα σταματήσει η κατηφόρα σε δώδεκα με δεκαοκτώ μήνες από τώρα, δηλαδή τέλος του 2014. 
Και χθες, την ημέρα που ο Πρωθυπουργός, πουλώντας αισιοδοξία και μύθους από το Βήμα του Συνδέσμου Ελλήνων Βιομηχάνων, έλεγε ότι σε δύο-τρία χρόνια βγαίνουμε απ’ το μνημόνιο, ήρθε η Κομισιόν με την έκθεσή της και μίλησε για νέα μέτρα ύψους 8 δισεκατομμυρίων για τα έτη 2015 και 2016, που θα πρέπει να αρχίσουν να συζητιούνται από το φθινόπωρο του 2013. Εσείς δεν ήσασταν που ορκιζόσασταν –κι εσείς προσωπικά κι όλη η Κυβέρνηση- ότι δεν θα υπάρχουν άλλα μέτρα;
Μην προσπαθείτε να τα κρύψετε όλα αυτά μετατρεπόμενος σε Υπουργό αντιπολίτευσης στο ΣΥΡΙΖΑ. Αφιερώσατε τα περισσότερα λεπτά της ομιλίας σας επιτιθέμενος στην Αξιωματική Αντιπολίτευση και διαστρεβλώνοντας την πολιτική μας. Θα ήταν προτιμότερο να μας πείτε γιατί, ενώ έχουν «κουρευτεί» άγρια οι αμοιβές και στον ιδιωτικό και στο δημόσιο τομέα, οι τιμές αυτά τα τρία χρόνια έχουν αυξηθεί; Διότι υπάρχουν καρτέλ. Διότι μεγάλοι κλάδοι της οικονομίας διατηρούν υψηλά περιθώρια κέρδους. Διότι δεν έχετε φτιάξει μία Επιτροπή Ανταγωνισμού ικανή να επιβάλλει και να εισπράττει πρόστιμα. Έπρεπε να μας πείτε γιατί η Βουλγαρία, παίρνοντας φυσικό αέριο από τον ίδιο αγωγό που παίρνει και η Ελλάδα, έχει πετύχει το τελευταίο διάστημα μειώσεις τιμών αθροιστικά 32% και η Ελλάδα δεν έχει πετύχει; Διότι η ανταγωνιστικότητα προϊόντων και υπηρεσιών στηρίζεται στη μονομερή περικοπή του εργατικού κόστους, την ώρα που παραγωγικές επιχειρήσεις, παρά την ύφεση, παρά τα λουκέτα, προσπαθούν να παραμείνουν ζωντανές και να μη βάλουν κι αυτές λουκέτο. Αυτές οι επιχειρήσεις πληρώνουν ακριβή ενέργεια γιατί εσείς έχετε δώσει δώρο σε κάποιους ιδιώτες -με κυβερνητικά bonus που ψηφίσατε ΠΑΣΟΚ και Νέα Δημοκρατία σε νομοσχέδια- είτε να πουλάνε ακριβά ενέργεια σ’ αυτές τις επιχειρήσεις είτε να έχουν το μονοπώλιο της παραγωγής ενέργειας, χωρίς κανέναν ανταγωνισμό και χωρίς κανένα επιχειρηματικό ρίσκο. 
Επειδή μας μιλήσατε για τροπολογίες εν όψει του αυριανού ταξιδιού, περίμενα να μας πείτε κάτι έστω και τώρα, όχι απαντώντας σε μία επίκαιρη ερώτηση αλλά εδώ, την ώρα που νομοθετούμε. Γιατί δεν μας είπατε λέξη για τη σκανδαλώδη υπουργική τροπολογία, τη δήθεν βουλευτική, που τη φέρατε τελευταία στιγμή με εντολή Σαμαρά-Μπαλτάκου, η οποία έδινε ασυλία στους τραπεζίτες που έδωσαν θαλασσοδάνεια δανεικά και αγύριστα στο ΠΑΣΟΚ, τη Νέα Δημοκρατία και σε άλλα «ιδρύματα»; Ήταν η μόνη τροπολογία που έγινε άρθρο 78, για την οποία δεν είπατε λέξη, ούτε εσείς ούτε ο κ. Μηταράκης και κρυβόσασταν επί μέρες και εβδομάδες. Μας λέτε τώρα ότι εμείς χαρίζουμε λεφτά; Δεν ντρεπόμαστε λίγο; Εσείς χαρίζετε λεφτά στους εαυτούς σας και στους φίλους σας.
Επειδή σας έπιασε ο πόνος για τις επενδύσεις, σας το λέμε καθαρά: επενδύσεις και μνημόνιο δεν πάνε μαζί. Επενδύσεις και τρόικα δεν πάνε μαζί. Γι’ αυτό εμείς λέμε ότι χρειάζεται να ακυρωθεί το μνημόνιο και να αντικατασταθεί από ένα εθνικό σχέδιο ανασυγκρότησης και ανάπτυξης.
Ποιες είναι οι επενδύσεις που φέρατε; Καλό ταξίδι αύριο μαζί με τον κ. Σαμαρά, αλλά σας θυμίζω και το ταξίδι που κάνατε στις αραβικές χώρες πριν από μερικούς μήνες με μία μεγάλη συνοδεία επιχειρηματιών και δεν είδαμε να μας φέρετε εδώ έναν απολογισμό, πέρα από προσδοκίες. Τι επενδύσεις φέρατε;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29820"," Τι περιμένατε να κάνουν;","ΙΟΡΔΑΝΗΣ ΤΖΑΜΤΖΗΣ",498
"29821"," Δεν έχετε γίνει ακόμα Υπουργός, κύριε Τζαμτζή. Με τον Υπουργό συνομιλώ. Μη διακόπτετε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29822"," Σας ακούω με προσοχή, αλλά τι περιμένατε; Να φέρουν τις βαλίτσες εδώ μέσα; Με τη Βουλή μιλάτε, δεν μιλάτε με τον Υπουργό.","ΙΟΡΔΑΝΗΣ ΤΖΑΜΤΖΗΣ",498
"29823"," Απευθύνομαι στον Υπουργό και δεν δέχομαι διακοπές από τον κ. Τζαμτζή.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29824"," Κανείς δεν σας διακόπτει. Ερωτήματα θέτουμε.","ΙΟΡΔΑΝΗΣ ΤΖΑΜΤΖΗΣ",498
"29825"," Θα κριθεί, λοιπόν, εκ του αποτελέσματος και αυτό το ταξίδι, αλλά εδώ ας μιλήσουμε για την «ταμπακιέρα», κύριε Υπουργέ. Φέρατε μία νομοθετική «κουρελού» με 58 άρθρα με τίτλο «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις», συν άλλα 14 άρθρα που είναι οι υπουργικές τροπολογίες.
Ξεκινώ από τις υπουργικές τροπολογίες. Πότε τις καταθέσατε; Στις 10 Μαΐου. Αυτό δεν είναι εξευτελισμός της λειτουργίας του Κοινοβουλίου; Πού είναι το κατεπείγον; Γιατί δεν τις παίρνετε πίσω ώστε να μπορέσει να τις συζητήσει η Επιτροπή Παραγωγής και Εμπορίου και το Κοινοβούλιο; Αφήστε μία εντολή να αποσυρθούν πριν φύγετε για την Κίνα.
Ας πάμε στα 58 άρθρα, στις Ηλεκτρονικές Συμβάσεις, στο Ηλεκτρονικό Σύστημα. Η κριτική που κάνατε ότι δήθεν εμείς είμαστε αντίθετοι στο ηλεκτρονικό σύστημα -γιατί εμάς κοιτάγατε- είναι λανθασμένη. Τα μπερδέψατε. Άλλοι σας είπαν ότι αυτά είναι του διαβόλου πράγματα και «εξακόσια εξήντα έξι». Η Χρυσή Αυγή ήταν στην Επιτροπή Παραγωγής και Εμπορίου. Εμάς κοιτάγατε όμως, από συνήθεια «αντιΣΥΡΙΖΑ».","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29826"," Σε πολλά ταιριάζετε.","ΙΟΡΔΑΝΗΣ ΤΖΑΜΤΖΗΣ",498
"29827"," Εμείς σας κάνουμε κριτική γιατί αυτό έχει καθυστερήσει να γίνει, γιατί δεν είναι άμεσης και καθολικής εφαρμογής. Σας λέμε ότι η Πορτογαλία που το εφάρμοσε στα νοσοκομεία, είχε μειώσεις της τάξης του 18%, ενώ εσείς στις διατάξεις μετά τον πομπώδη τίτλο δίνεται τη δυνατότητα και εξαιρέσεων και αναβολών έως και τρία χρόνια με απόφαση του Υπουργού. Αλλάξτε τα αυτά, αφαιρέστε τη δυνατότητα εξαιρέσεων και αναβολών ώστε να το ψηφίσουμε. Γιατί οι ΔΕΚΟ πρέπει να ενταχθούν σ’ αυτό το σύστημα -που καλά λέτε εσείς ότι είναι στη φιλοσοφία του σωστό και έπρεπε να γίνει χθες- στο τέλος του 2015 και όχι πολύ πιο γρήγορα; Γιατί οι δήμοι πρέπει να πάνε μετά από ένα χρόνο; Και συνήθως φέρνετε μετά της τροπολογίας και νέες αναβολές σαν το σύστημα τον εισροών εκροών των καυσίμων που είναι νομοθετημένο -αν δεν κάνω λάθος- από το ’09 και ακόμα εφαρμόζεται. 
Έρχομαι στο Κεφάλαιο Δεύτερο, Ρυθμίσεις Νομοθεσίας ΓΕΜΗ στα άρθρα 10 και 13. Πού είναι και εδώ το διάγραμμα ενεργοποίησης;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29828"," Υλοποιείται ήδη.","ΑΘΑΝΑΣΙΟΣ ΣΚΟΡΔΑΣ",465
"29829"," Το χρονοδιάγραμμα, υλοποιείται ήδη; Έχετε καταργήσει και τα «θα». Γιατί δεν τα υλοποιείτε; 
Όσον αφορά το θέμα του παραεμπορίου, πού είναι τα μέτρα που θα βάλουν φραγμό στις πύλες εισόδου; Πού είναι ο απολογισμός; Βρήκατε μόνο το παράδειγμα της ΑΣΟΕ προσπαθώντας να παίξετε με τις εντυπώσεις. Το θέμα είναι ο τεράστιος τζίρος των δισεκατομμυρίων. 
Έρχομαι στο άρθρο 42. Υπάρχει χώρα -έχετε κάνει και στο Ευρωκοινοβούλιο πολλά χρόνια- που το διοικητικό συμβούλιο ενός οργανισμού που εποπτεύει τη λειτουργία των λαϊκών αγορών το διορίζει ο Υπουργός; Δίνουμε τάχα την αρμοδιότητα στους περιφερειάρχες αλλά διορίζει ο Υπουργός; Γιατί να μην υπάρχουν εκεί και εκπρόσωποι των καταναλωτών όπως συμβαίνει σε άλλες χώρες;
Με αφορμή το άρθρο 43, να πω ότι το σύστημα εισροών-εκροών, είναι χρόνια τώρα που έχει νομοθετηθεί και δεν υλοποιείται. Δεν θα έπρεπε να γίνει ένας απολογισμός γι’ αυτές τις καθυστερήσεις; Ποιος φταίει; Ο ΣΥΡΙΖΑ φταίει και γι’ αυτό; Ή ο Χατζηπετρής; 
Και με την ευκαιρία, κύριε Χατζηδάκη, τι θα γίνει με τα μέτρα για την καταπολέμηση του λαθρεμπορίου καυσίμων που οδηγούν σε μεγάλη απώλεια εσόδων; Γιατί διατηρείτε μια μαύρη τρύπα; 
Κύριε Βορίδη, μπορείτε να μην τους απασχολείτε για να ακούν και την Αξιωματική Αντιπολίτευση;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29830"," Με συγχωρείτε.","ΜΑΥΡΟΥΔΗΣ ΒΟΡΙΔΗΣ",69
"29831"," Γιατί παραμένει η δυνατότητα να διευκολύνεται το λαθρεμπόριο καυσίμων με εικονικές εξαγωγές ή με μια δήθεν τροφοδοσία με ατελές ναυτιλιακό καύσιμο μέσω ενός νόμου που δεν βάζει όριο πόσο καύσιμο μπορεί να καίει ένα βαπόρι; Δεν έχετε βάλει όριο δεκαετίες τώρα. 
Έρχομαι στο άρθρο 58 και τον ENISA, που αφορά και την ιδιαίτερή σας πατρίδα. Γιατί να πληρώνει το κράτος το ενοίκιο για την εγκατάσταση του ENISA σε ένα κτήριο όταν λέτε ότι υπάρχουν κτήρια του δημοσίου που μπορούν να φιλοξενήσουν αυτήν την υπόθεση; Γιατί; Εξηγείστε μας το γιατί, επειδή λέτε ότι εμείς θέλουμε να μοιράζουμε λεφτά. Εσείς μοιράζετε λεφτά. Γιατί πάτε δυο και τρία χρόνια πίσω την εφαρμογή αυτών των ηλεκτρονικών συστημάτων για τους διαγωνισμούς όταν έχετε πληρώσει 9 εκατομμύρια ευρώ για το σύστημα που θα τα οργανώσει; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μια μικρή ανοχή και για μένα αντίστοιχη, κύριε Πρόεδρε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29832"," Θα την έχετε. 
Στις υπουργικές, τις βουλευτικές και τις άλλες τροπολογίες θα αναφερθώ και αύριο, γιατί δεν μας φτάνει τώρα ο χρόνος. 
Θέλω να επισημάνω ορισμένα θέματα τώρα που είναι παρών ο Υπουργός, γιατί αύριο θα λείπει.
Στο άρθρο 47 δημιουργείται ένας ενιαίος οργανισμός το Εθνικό Σύστημα υποδομών ποιότητας που ενσωματώνει ΕΛΟΤ, Μετρολογία, Διαπίστευση. Προτείνετε ο Πρόεδρος και ο Διευθύνων Σύμβουλος να μπορεί να είναι το ίδιο πρόσωπο, να μπορεί να προέρχεται και εκτός ιεραρχίας με προκήρυξη. Γενικά αν το διαβάζει κανείς είναι σα να φωτογραφίζει πρόσωπο. Αυτή η νομοθετική προχειρότητα…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29833"," Ποιος είναι; Αφού είναι φωτογραφική, δεν μας το λέτε;","ΜΑΥΡΟΥΔΗΣ ΒΟΡΙΔΗΣ",69
"29834"," Ίσως το συζητούσατε πριν, κύριε Βορίδη, αυτό το θέμα. Δεν ξέρω. 
Αυτή η νομοθετική προχειρότητα, αυτό το νομοσχέδιο «κουρελού», που μόνο τα πρώτα εννιά άρθρα είναι σχετικά με τον τίτλο του, έχει του κόσμου τις διατάξεις. Σε αυτό βάζετε και υπουργικές τροπολογίες οι οποίες είναι κάθε μία ένα χωριστό νομοσχέδιο. Τις φέρνετε αφού έχει τελειώσει η συζήτηση στη Βουλή. Είναι και γεμάτο με διατάξεις που μυρίζουν φωτογραφικές. Όπως, επίσης, μια που μας μοιράσατε τώρα ως νομοτεχνική βελτίωση που λέει ότι «όλοι οφείλουν να είναι πλήρους και αποκλειστικής απασχόλησης εκτός από τον αντιπρόεδρο». Όλοι πρέπει να είναι πλήρους και αποκλειστικής απασχόλησης εκτός από τον αντιπρόεδρο. 
Εξηγείστε μου τι είδους χρηστή νομοθέτηση είναι αυτή, κύριε Σκορδά. Εσείς μας το μοιράσατε. Δεν ξέρω αν το ξέρει ο κ. Χατζηδάκης. Έχει την πολιτική ευθύνη. Ποιος είναι αυτός ο αντιπρόεδρος που ειδικά αυτός μπορεί να κάνει και άλλες δουλειές. Και γιατί αυτός είναι σοβαρός νόμος;
Μας λέτε ότι μοιράζουμε λεφτά. Εμείς θέλουμε να μην κόβεται από το μισθό, τη σύνταξη, την υγεία, την παιδεία, το κοινωνικό κράτος για να μοιράζετε στους δικούς σας. 
Υπουργική τροπολογία με γενικό αριθμό 520. Ανάμεσα στα άλλα –στέκομαι μόνο σ’ αυτό- απαλλάσσονται τα διοικητικά συμβούλια οργανισμών του δημοσίου που υπάγονται στο άρθρο 16, σημείο 1, του ν. 4038/2012, από αστικές και ποινικές ευθύνες για τη διαχείρισή τους. Νέο συγχωροχάρτι. Μετά τους τραπεζίτες και τα μέλη διοικητικών συμβουλίων ορισμένων οργανισμών. Γιατί; Εσείς δεν είστε που λέτε ότι πρέπει όλοι να λογοδοτούν, να αξιολογούνται, να τιμωρούνται, να απολύονται; Εσείς δεν έχετε εφεύρει την πατέντα των επιόρκων για να δικαιολογήσετε τις είκοσι χιλιάδες απολύσεις δημοσίων υπαλλήλων για τις οποίες έχετε δεσμευθεί με την τρόικα, ξηλώνοντας το σχέδιο Μανιτάκη και τις κόκκινες γραμμές του ΠΑΣΟΚ και της ΔΗΜΑΡ, που έγιναν κόκκινες κορδέλες συσκευασίας των απολύσεων, για τις οποίες επιμόνως, την εποχή που ήταν στον κ. Καρατζαφέρη, ο κ. Βορίδης επέμενε; Γιατί, λοιπόν, τους απαλλάσσετε αυτούς συλλήβδην και προκαταβολικά; 
Αν κάποιοι άνθρωποι έχουν επιχειρήματα ότι προσπάθησαν να κάνουν τη δουλειά τους, αλλά δεν μπορούσαν, ότι δεν πλήρωσαν κάποιες ασφαλιστικές εισφορές, γιατί δεν τους έδιναν τα λεφτά οι από πάνω, θα το εξηγήσουν στο δικαστήριο. Γιατί θα έπρεπε να πάρουν συγχωροχάρτι από τη Βουλή; 
Θα το ψηφίσετε, κύριε Βορίδη; Θα το ψηφίσετε, κύριε Χρυσοχοΐδη; Μετά από την κασκαρίκα που ξεσηκώθηκε το πανελλήνιο με την άρση της διερεύνησης ποινικών ευθυνών για τους τραπεζίτες, για τα λεγόμενα θαλασσοδάνεια, θα κάνετε και αυτό; 
Θα είχα πολλά ακόμα να πω και για τους ραδιοσταθμούς. Ναι, να μπουν κανόνες για τις δευτερεύουσες συχνότητες. Γιατί όμως πρέπει να νομιμοποιηθούν όσα de facto έγιναν είκοσι χρόνια τώρα σε παραβίαση του νόμου; Γιατί, κύριε Χατζηδάκη; Γιατί; Γιατί η Ελλάδα να είναι η μόνη χώρα που στις ραδιοτηλεοπτικές συχνότητες να έχει αυτήν την παράταση μιας αναρχίας, μιας μη ρύθμισης; 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΤΖΗΣ )
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε, σε τριάντα δευτερόλεπτα.
Επιμένετε να παρατείνετε διάφορες άδειες τηλεοπτικών και ραδιοφωνικών σταθμών με έναν τρόπο που το Συμβούλιο της Επικρατείας τον έχει χαρακτηρίσει παράνομο. Υπάρχει απόφαση του Συμβουλίου της Επικρατείας που λέει ότι αυτή η συνεχής ανανέωση χωρίς ρύθμιση, χωρίς διαγωνισμό, χωρίς κανόνες ευρωπαϊκούς της αδειοδότησης ραδιοτηλεοπτικών συχνοτήτων είναι παράνομη. 
Και σας θυμίζω, κύριε Χατζηδάκη, επειδή είστε συνεπής μνημονιακός, ότι το δεύτερο μνημόνιο στην αγγλική του έκδοση, στη σελίδα 168 προέβλεπε ένα διαγωνισμό για την αδειοδότηση τηλεοπτικών συχνοτήτων –οι τηλεοπτικές συχνότητες είναι ένα δημόσιο αγαθό- από την οποία προβλεπόταν και άντληση δημοσίων εσόδων.
Είναι ίσως το μόνο σημείο όπου θα μπορούσατε να μαζέψετε λεφτά, το οποίο ματαιώθηκε με συνευθύνη της τρόικας εσωτερικού και της τρόικας εξωτερικού. Μαζεύετε δισεκατομμύρια από μισθούς, συντάξεις, περικοπές επιδομάτων αλλά από τους καναλάρχες για το διαγωνισμό αυτό δεν έχετε μαζέψει 1 ευρώ. 
Απαντήστε μας γι’ αυτά, αντί να κουνάτε το δάκτυλο και να κάνετε αντιπολίτευση στο ΣΥΡΙΖΑ. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29835"," Έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική Ευθύνη των Υπουργών», όπως ισχύει, δικογραφία που αφορά στον πρώην Υφυπουργό Οικονομικών κ. Δημήτριο Κουσελά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29836"," Κύριε Πρόεδρε, θα ήθελα το λόγο.","ΑΘΑΝΑΣΙΟΣ ΣΚΟΡΔΑΣ",465
"29837"," Ορίστε, κύριε Υφυπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"29838"," Κατ’ αρχάς θα ήθελα να πω ότι και το σύστημα εισροών-εκροών και το Γενικό Εμπορικό Μητρώο βρίσκονται σε πλήρη υλοποίηση. Το γεγονός ότι δεν ολοκληρώθηκε η εγκατάσταση του συστήματος εισροών-εκροών σε χρόνο νωρίτερο, έχει να κάνει με την αδυναμία έγκρισης της χρηματοδότησής του από την Ευρωπαϊκή Ένωση. 
Και έπρεπε να βρεθεί εναλλακτική λύση. Βρέθηκε από το Πρόγραμμα Δημοσίων Επενδύσεων και προχωράμε στην εγκατάσταση, με μια χρηματοδότηση μάλιστα που αγγίζει το 50% για τα ιδιωτικά πρατήρια και μόνο, όχι τα εταιρικά. Τα εταιρικά δεν χρηματοδοτούνται. Και αντί να το επιβραβεύετε αυτό, μας εγκαλείτε κιόλας. 
Το ίδιο και το ΓΕΜΗ. Μπείτε στο διαδικτυακό τόπο του Γενικού Εμπορικού Μητρώου και κάντε όποια αναγνώριση εταιρείας θέλετε. Λειτουργεί. Είναι μία προσπάθεια που είχε ξεκινήσει παλαιότερα –νομίζω ότι ήταν ο κ. Χρυσοχοΐδης Υπουργός- και υλοποιείται μια χαρά. Έχει δυσλειτουργίες. Δεν αρνούμαστε ότι δεν υπάρχουν δυσλειτουργίες στο ΓΕΜΗ, γιατί υπάρχουν μικρά επιμελητήρια με έλλειψη στελέχωσης αλλά δεν είναι κάτι στο οποίο υπάρχει ασυνέπεια ή καθυστέρηση. 
Τώρα, σε ό,τι αφορά το διορισμό του Συμβουλίου των Οργανισμών Λαϊκών Αγορών, επειδή ετέθη από πολλούς, να διευκρινίσω το εξής, γιατί νομίζω πραγματικά ότι μερικές φορές εδώ –και το λέω με πολύ σεβασμό- ζούμε το θέατρο του παραλόγου. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Ερχόμαστε και λέμε ότι από τα εννέα μέλη της διοίκησης, τα δύο ορίζονται από τον Υπουργό, ο Πρόεδρος και ο εκπρόσωπος του Υπουργείου Ανάπτυξης. Τα υπόλοιπα επτά μέλη του Συμβουλίου είναι ex officio. Για ποιον διορισμό μιλάτε από το Υπουργείο; Και πού δεν σας βρίσκει σύμφωνους ένα σύστημα αντιστάθμισης ισορροπιών και ελέγχων, όταν διορίζει το Υπουργείο, αλλά διοικητική και οικονομική εποπτεία ασκεί η περιφέρεια; Πότε είναι πιο εύκολη η εποπτεία; Όταν αυτός που ορίζει τη διοίκηση είναι άλλος από αυτόν που ελέγχει ή όταν είναι ο ίδιος; Για απαντήστε μου. Ποια είναι η εμπειρία που έχει δείξει στην ελληνική πρακτική;","ΑΘΑΝΑΣΙΟΣ ΣΚΟΡΔΑΣ",465
"29839"," Δεν μας λέτε τώρα και για τον Αντιπρόεδρο που τον εξαιρείτε;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29840"," Από εκεί και μετά, σε ό,τι αφορά το ασυμβίβαστο των μελών της ΕΑΑΔΗΣΥ, θα μου επιτρέψετε να σας θυμίσω ότι αυτές οι προβλέψεις είναι του ν. 4013, δεν είναι καινούργιες. 
Και ξέρετε πολύ καλά ότι επειδή η ανεξάρτητη αρχή είναι ως συνήθως ακαδημαϊκοί ή έχουν και άλλη επαγγελματική δραστηριότητα και έτσι επελέγησαν, υπάρχει το ασυμβίβαστο κατά το νόμο. Το να είναι σε ένα μέλος του συμβουλίου και ιδίως στον αντιπρόεδρο που αναπληροί τον πρόεδρο σε συνεδριάσεις που δεν μπορεί να παρίσταται, πού φαίνεται ότι…","ΑΘΑΝΑΣΙΟΣ ΣΚΟΡΔΑΣ",465
"29841"," Ποιος είναι αυτός; Να ξέρουμε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29842"," Μα, δεν αλλάζει το Συμβούλιο της ΕΑΑΔΗΣΥ. Η αρχή είναι διορισμένη για πέντε χρόνια. Δεν υπάρχει επομένως εδώ θέμα αντικατάστασης και φωτογραφικού προσδιορισμού κάποιου μέλους.","ΑΘΑΝΑΣΙΟΣ ΣΚΟΡΔΑΣ",465
"29843"," Δεν μας λέτε και το όνομα;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29844"," Δεν σας διέκοψα, κύριε Παπαδημούλη.","ΑΘΑΝΑΣΙΟΣ ΣΚΟΡΔΑΣ",465
"29845"," Περί τίνος πρόκειται, κύριε Σκορδά;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29846"," Δεν σας διέκοψα, κύριε Παπαδημούλη.","ΑΘΑΝΑΣΙΟΣ ΣΚΟΡΔΑΣ",465
"29847"," Όχι, δεν σας διακόπτω, λέω να μας πείτε πώς τον λένε αυτόν τον άνθρωπο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29848"," Όχι, δεν σας λέω για ποιον πρόκειται. Σας λέω ότι είναι σε εξέλιξη η θητεία των μελών της ΕΑΑΔΗΣΥ. Δεν έχει λήξει η θητεία τους. 
Σε ό,τι αφορά τις άδειες των Μέσων Μαζικής Ενημέρωσης, δεν έχει ακυρωθεί καμμία διάταξη. Αυτό που έχει ψηφιστεί, ισχύει. Το πότε θα υλοποιηθεί, θα το δείτε στην πράξη. 
Σε ό,τι δε αφορά τη διάταξη για τις ποινικές ευθύνες που είπατε του ΕΟΜΜΕΧ, εμείς πραγματικά θελήσαμε να δώσουμε μία διέξοδο στο πρόβλημα κάποιων στελεχών εκεί στη διοίκηση, που λόγω μη καταβολής χρηματοδότησης από το δημόσιο για την καταβολή των ασφαλιστικών εισφορών, έχουν βρεθεί εκτεθειμένοι ποινικά. Επειδή όμως το βάλατε σε μία βάση τελείως διαφορετική, δεν έχει καμμία αντίρρηση ο Υπουργός –και κανένας- να πάρουμε πίσω αυτήν την τροπολογία και να μην επιμείνουμε. Μη βλέπετε, όμως, φαντάσματα εκεί που δεν υπάρχουν. Είναι κρίμα και άδικο για τη συζήτηση που γίνεται. Ούτε διορισμένοι από τη σημερινή Κυβέρνηση ήταν αυτοί οι άνθρωποι.","ΑΘΑΝΑΣΙΟΣ ΣΚΟΡΔΑΣ",465
"29849"," Τώρα που κάνατε ένα βήμα, δεν μας λέτε και τα κόμματα…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29850"," Σε ό,τι αφορά το ποιος πουλάει αισιοδοξία, κύριε Παπαδημούλη, εγώ θα σας έλεγα ποιος πουλάει απαισιοδοξία. Διότι τα spreads πέρυσι ήταν δύο χιλιάδες οκτακόσιες μονάδες και σήμερα είναι οκτακόσιες. Και αυτό δεν είναι θεωρία ούτε σχήμα λόγου, είναι πραγματικότητα. Και η πραγματικότητα των αγορών -την οποία δεν μπορείτε να αντιληφθείτε ενδεχομένως- ξέρετε ότι είναι αδυσώπητη. 
Σχετικά με τις επενδύσεις, δεν είναι σχήμα λόγου και δεν είναι λόγια του «αέρα». Να θυμίσω την επαναφορά παραγωγής από την «UNILEVER»; Να θυμίσω τις εξαγγελίες της «NOKIA», την «HEWLETT PACKARD», ποια να πρωτοθυμίσω; Αλλά φαίνεται ότι στις επενδύσεις, με τον τρόπο που τις αντιλαμβάνεστε, θα έχετε αυτά τα περιστατικά που είχατε στο Τυμπάκι χθες. Εκεί θα οδηγηθείτε ως πολιτική παράταξη με τη στάση που έχετε απέναντι στις επενδύσεις. Σας «παίρνουν με τις πέτρες» οι πολίτες.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΣΚΟΡΔΑΣ",465
"29851"," Κύριε Πρόεδρε, μπορώ να έχω το λόγο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29852"," Ορίστε, κύριε Παπαδημούλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29853"," Εντυπωσιάστηκα από την επέμβαση του κ. Σκορδά.
Κύριε Σκορδά, αυτό που είπατε με τα spreads, να πάτε να το πείτε στο ενάμισι εκατομμύριο των ανέργων, να πάτε να το πείτε στα τρία εκατομμύρια των νεόπτωχων, να πάτε να το πείτε στην πλειοψηφία των Ελλήνων πολιτών, που τους έχετε κόψει μισθούς, συντάξεις, τους έχετε οδηγήσει στην ανεργία ή στην ανασφάλεια της επικείμενης ανεργίας, τους έχετε περικόψει κοινωνικά επιδόματα, δημόσια παιδεία, δημόσια υγεία, φαρμακευτική περίθαλψη και τους πουλάτε εμπόριο ελπίδων. Με τα «θα» δεν τρέφονται αυτοί οι άνθρωποι.
Θα αναφερθώ τώρα στο δεύτερο θέμα, για να μείνω στο χρόνο μου, κύριε Πρόεδρε. Αυτά που είπατε για το Τυμπάκι είναι ενθάρρυνση πρακτικών προπηλακισμού και βίας; Διότι βλέπω να έχετε μία αλά καρτ προσέγγιση σε αυτά τα θέματα, εσείς που υποτίθεται ότι καταδικάζατε ως πολιτισμένοι και δημοκράτες τη βία, από οπουδήποτε κι αν προέρχεται. Μην επιχαίρετε, λοιπόν, και μην προσπαθείτε να «πετάξετε» την μπάλα αλλού. 
Εδώ, καλείστε να απολογηθείτε –με πρώτη ευθύνη του κ. Χατζηδάκη, αλλά και συνευθύνη όλου του επιτελείου του- για το ότι εκπροσωπείτε μία Κυβέρνηση, η οποία την ώρα που παράγει άγρια ύφεση, εκρηκτική αύξηση της ανεργίας, τρομακτικά άδικη κατανομή των βαρών, πουλάει εμπόριο ελπίδας, μοιράζοντας χάντρες και καθρεφτάκια στους ιθαγενείς.
Για μας είναι προτεραιότητα η ανάπτυξη, η δημιουργία θέσεων εργασίας, η μείωση ανεργίας, η ανακοπή αυτού του νέου ρεύματος μετανάστευσης, που αυτήν τη φορά δεν αφορά τόσο σε εργατικά χέρια όσο στα καλύτερα μυαλά της χώρας. Από εκατόν πενήντα μέχρι διακόσιες χιλιάδες παιδιά που έχουν σπουδάσει με χρήματα του ελληνικού λαού έχουν μεταναστεύσει στο εξωτερικό και βοηθάνε στην ανάπτυξη άλλων χωρών. Αυτή είναι η δική μας προτεραιότητα. 
Ένας κόσμος στρέφεται προς τον ΣΥΡΙΖΑ – Ενωτικό Κοινωνικό Μέτωπο γιατί τον θεωρεί ως ελπίδα για ένα σχέδιο ανασυγκρότησης και ανάπτυξης που θα φέρει επενδύσεις όχι στα λόγια και στα χαρτιά αλλά στην πράξη.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29854"," Το λόγο έχει ο κ. Βορίδης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29855"," Ευχαριστώ, κύριε Πρόεδρε.
Εγώ, κυρίες και κύριοι συνάδελφοι, θα περίμενα ότι εσείς της Αντιπολίτευσης θα αποδίδατε μια κάποια σημασία σε ένα γεγονός κατά τη γνώμη μου σημαντικό, διότι η βελτίωση της αξιολόγησης της πιστοληπτικής ικανότητας της χώρας στην πραγματικότητα τι κάνει; Γιατί λέτε: «Τι σημασία έχει; Πηγαίνετε να το πείτε στους άνεργους, πηγαίνετε να το πείτε στους φτωχούς ότι βελτιώθηκε η πιστοληπτική ικανότητα της χώρας. Τι τους νοιάζει;» Αυτό λέτε. 
Το αντίστροφο, βέβαια, τους ένοιαξε, διότι η κατάρρευση της πιστοληπτικής ικανότητας της χώρας, όταν υποβαθμίστηκε, οδήγησε στην έξοδο από τις αγορές, στην αδυναμία δανεισμού της χώρας και φυσικά στο μνημόνιο. Το αντίστροφο, που μας φέρνει ένα βήμα πιο κοντά στην αποδέσμευση της χώρας από τους μηχανισμούς χρηματοδότησης που έχουμε σήμερα και βεβαίως στην αποδέσμευση από το μνημόνιο, εσείς δεν το χειροκροτείτε. 
Πώς, δηλαδή, φαντάζεστε ότι θα αποδεσμευτεί η χώρα, επειδή θα πάτε εσείς και θα το σκίσετε; Η χώρα για να αποδεσμευτεί πρέπει να χρηματοδοτηθεί, για να χρηματοδοτηθεί πρέπει να αποκτήσει πρόσβαση στις χρηματαγορές, για να αποκτήσει πρόσβαση στις χρηματαγορές πρέπει να βελτιωθεί η πιστοληπτική της ικανότητα. Γιατί δεν το χαιρετίζετε ως ένα βήμα προς την κατεύθυνση της ανάπτυξης της δημοσιονομικής κυριαρχίας της χώρας; Αντί να το χαιρετίσετε ως ένα βήμα το οποίο μας βγάζει από τις πιέσεις τις οποίες βρισκόμαστε έρχεστε σήμερα και δεν το αναγνωρίζετε, λέτε «και τι έγινε, δεν έγινε και τίποτα». Το αντίστροφο, όμως, έχει πολύ μεγάλη σημασία. Τότε επιχαίρατε και καταστροφολογούσατε την ώρα που συνέβαιναν τα δεινά αυτά που απέκοψαν την χώρα ουσιαστικά από το διεθνή δανεισμό.
Το λέω γιατί εδώ μου φαίνεται ότι δεν έχουμε συναίσθηση. Και αυτό -επιτρέψτε μου- άνθρωποι οι οποίοι δεν έχουν επίγνωση, δεν το κατανοούν, δεν κατανοούν τους μηχανισμούς, δεν ξέρουν τι συμβαίνει. Άνθρωποι, οι οποίοι υποτίθεται ότι βρίσκονται στο χώρο της Αξιωματικής Αντιπολίτευσης, δεν κατανοούν τη σημασία τού να αποκτήσει πρόσβαση στις διεθνείς χρηματαγορές η χώρα; Δεν αντιλαμβάνεστε πόσο σημαντικό είναι για τους πολίτες αυτής της χώρας; Δεν αντιλαμβάνεστε ότι αυτό σημαίνει στην πραγματικότητα τη δυνατότητα άλλων πολιτικών; 
Δεν το αντιλαμβάνεστε και αυτό είναι το λυπηρό. Είναι το λυπηρό γιατί στην πραγματικότητα -το έχω ξαναπεί- διαψεύδεται ένας ολόκληρος συλλογισμός, μια ολόκληρη ανάλυση που έλεγε ότι η χώρα καταρρέει, που έλεγε ότι η χώρα θα βγει από την Ευρωζώνη, που έλεγε ότι η χώρα θα πτωχεύσει, που έλεγε ότι θα αποτύχουν όλες οι πολιτικές. Και τώρα βέβαια που υπάρχουν συγκεκριμένα και απτά αποτελέσματα που αναγνωρίζονται πια –όχι σε πολιτικό επίπεδο από τους πολιτικούς μας φίλους στην Ευρώπη, που βέβαια μέχρι χθες δεν ήταν φίλοι– ακριβώς από εκείνους που αξιολογούν τη χώρα οικονομικά με τρόπο που πολλές φορές δεν μας συνέφερε, με τρόπο που σήμερα φαίνεται ότι αναγνωρίζει τις δυνατότητες και τις προσπάθειες που κάνει η χώρα, τώρα φυσικά καταρρέει το επιχείρημα. Καταρρέει το επιχείρημα και μαζί με το επιχείρημα καταρρέει και μια ολόκληρη πολιτική λογική, μια λογική που ήταν απολύτως παράλογη, μια λογική η οποία ήταν απολύτως αδιέξοδη, μια λογική που επένδυε και επενδύει σε πραγματικά προβλήματα χωρίς όμως να παρέχει την παραμικρή λύση.
Ακούω τον κ. Παπαδημούλη να είναι φίλος των επενδύσεων και θέλω να ρωτήσω: ποια επένδυση έχετε υποστηρίξει; Πείτε μου μια, μια επένδυση η οποία έχει υποστηριχθεί. Α, υπήρξε μια, αυτή που είπε ο κ. Τσίπρας. Ήταν μια πολύ συγκεκριμένη. Μια πολύ συγκεκριμένη πράγματι υποστηρίχτηκε, αυτή η μια. Άλλη επένδυση εκτός από αυτή τη μια, που προφανώς υπάρχει κάποιος ειδικός λόγος στηρίξεώς της; Άλλη επένδυση; Έχετε πει «ναι» σε μια άλλη επένδυση, προκειμένου σήμερα να μιλάτε αξιόπιστα για τις επενδύσεις; 
Να σας θέσω όμως και πιο κρίσιμα ερωτήματα -ίσως οι συνάδελφοι του Κομμουνιστικού Κόμματος να σκεφτούν να σας τα θέσουν και αυτοί- γιατί ακριβώς θα πρέπει ή να είσαι «με τον αστυφύλαξ ή με τον χωροφύλαξ» και με τα δυό δεν γίνεται.","ΜΑΥΡΟΥΔΗΣ ΒΟΡΙΔΗΣ",69
"29856"," Από την ΕΠΕΝ μέχρι το ΚΚΕ είναι ένα τσιγάρο δρόμος…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29857"," Έτσι είναι. Αφήστε τώρα τις κινήσεις και τις διαδρομές. Έχετε χάσει και το καλό σας γούστο, αν το είχατε ποτέ. Γιατί το λέω αυτό; Διότι σε τελευταία ανάλυση επαναλαμβάνετε τυποποιημένα, σε ό,τι με αφορά, επιχειρήματα, αναμασώντας τα ίδια και τα ίδια, τα προ τριακονταετίας, τετριμμένα, γνωστά, κριθέντα, εκατό φορές. Θέλετε να τα λέτε; Καλά κάνετε και τα λέτε. Προφανώς δεν έχετε κάτι άλλο να πείτε πιο αξιόλογο.
Λέω όμως, άραγε οι επενδύσεις γιατί θα γίνουν, κύριε Παπαδημούλη; Γιατί θα σας δουν έτσι συμπαθητικό και θα έρθουν οι επενδυτές να φέρουν τα κεφάλαια να τα τοποθετήσουν; Διότι θα εμπιστευθούν την κορμοστασιά του Προέδρου σας και δεν ξέρω τι άλλο; 
Γιατί θα γίνουν οι επενδύσεις; Δεν θα γίνουν για την κερδοφορία; Δεν θα φέρουν οι επενδυτές τα χρήματά τους για να κερδίσουν; Αυτό το αποδέχεστε; Διότι αν το αποδέχεστε, πρέπει να κάνετε ορισμένα πράγματα γι’ αυτό. Να βελτιώσετε το επιχειρηματικό περιβάλλον, να το καταστήσετε φιλικότερο, να δείτε τι θα κάνετε με το κόστος της ενέργειας. Το άκουσα αυτό. Ενδιαφέρον. Είναι απ’ αυτά τα ωραία τα οποία έταξε εχθές ο Πρόεδρος του ΣΥΡΙΖΑ στον ΣΕΒ και απέκτησε ύμνους και ειδική σχέση με το Σύνδεσμο Ελλήνων Βιομηχάνων. Το άκουσα αυτό, το κόστος της ενέργειας. Τι άλλο όμως; Θα χαρίσετε στους βιομηχάνους τα κόκκινα δάνεια. Ακούστε τι ωραία. Θα τους τα χαρίσετε και θα τα πληρώσει άραγε ποιος;","ΜΑΥΡΟΥΔΗΣ ΒΟΡΙΔΗΣ",69
"29858"," Ποιος το είπε αυτό;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29859"," Εχθές αυτή ήταν η τοποθέτησή σας στα δύο σημεία στα οποία δεσμεύθηκε ο Πρόεδρός σας.","ΜΑΥΡΟΥΔΗΣ ΒΟΡΙΔΗΣ",69
"29860"," Είναι ψέματα.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29861"," Τα δύο σημεία. Και ξαναλέω: Άραγε από ποιους; Διότι εδώ υπάρχει και ένα παραδοσιακό μέτωπο που μία ορισμένη αστική τάξη, απ’ αυτές που έχουν εκτραφεί κακώς όλα αυτά τα χρόνια -ένα τμήμα της- τι κάνει; Με τη Δεξιά; Να κάνει τις δουλειές της για να είναι κακή η Δεξιά με τους εργαζόμενους, γιατί αυτή είναι η αντίληψή τους. Με την Αριστερά; Η Αριστερά θα είναι κακή με τις τράπεζες. Μία δώθε - μία κείθε. Και έτσι ισορροπούμε κι έτσι βρίσκουμε την άκρη. Άρα, λοιπόν, αυτό έρχεστε να υπηρετήσετε. Αυτό έρχεστε να πείτε σήμερα στον ελληνικό λαό; 
Ακούω ξανά να λέτε για ύφεση, για ανεργία. Μάλιστα. Αυτά τα έχουμε πει. Τα λέτε και τα ξαναλέτε, τη στιγμή που έχουμε κάνει αυτές τις προβλέψεις μέσα στον προϋπολογισμό. Μόνο που αυτές οι προβλέψεις γίνονται, γιατί βλέπουμε και μία συγκεκριμένη διέξοδο, η οποία για πρώτη φορά γίνεται ορατή και ακούστε, δεν είναι εξαγγελία, δεν είναι θεωρία, αλλά είναι κάτι συγκεκριμένο. 
Κάνατε κριτική όμως στον κύριο Υπουργό και στο Υπουργείο για όλες αυτές τις δυσμενείς συνέπειες. Δεν αναγνωρίσατε αυτά που έχουν γίνει, δεν του αναγνωρίσατε τη νομοθέτηση των υδατοδρομίων, δεν του αναγνωρίσατε την επανεκκίνηση των έργων, δεν του αναγνωρίσατε καν αυτό που γίνεται τώρα. 
Και με συγχωρείτε, θα στραφώ σε εσάς αλλά με εντυπωσιάζει αυτό, αυτή η κριτική που άκουσα από την πλευρά της Χρυσής Αυγής. Ακούστε τι νομοθετούμε, κυρίες και κύριοι συνάδελφοι. Νομοθετούμε ένα ηλεκτρονικό σύστημα για τις δημόσιες συμβάσεις, για να είναι διαφανές το σύστημα, να είναι τυποποιημένο, να είναι εύχρηστο, να μπορεί να είναι λειτουργικό, να αξιοποιεί την τεχνολογία, να μειώνει τους χρόνους για τη συμβατική διαδικασία, τη συμβασιοποίηση και χρησιμοποιούμε τη σύγχρονη τεχνολογία γι’ αυτό. 
Τι άκουσα; «Όργουελ, ηλεκτρονικό φακέλωμα, δημιουργείτε μία τράπεζα στην οποία οι πολίτες είναι φακελωμένοι». Με τι δημιουργείται αυτή η τράπεζα; Με το ότι θα είναι εκεί οι δημόσιες συμβάσεις; Με το ότι εσείς της Χρυσής Αυγής που θέλετε να κάνετε τη σκληρότερη αντιπολίτευση θα έχετε τη δυνατότητα –που δεν την έχετε σήμερα- να δείτε ποιο είναι το μοντέλο των δημοσίων συμβάσεων και τι γίνεται εκεί; Ποιες προσφορές κατετέθησαν; Ποια διαγωνιστική διαδικασία ακολουθήθηκε; Ποιοι ήταν τα πρόσωπα που συμμετείχαν σ’ αυτήν τη διαγωνιστική διαδικασία; Αυτό είναι Όργουελ; Αυτό είναι κάτι το οποίο απειλεί την ελευθερία των πολιτών; Υπάρχουν τέτοια ζητήματα που τίθενται; Ότι από πίσω κρύβεται κίνδυνος για την εθνική ασφάλεια της χώρας;
Ακούστε τι ονειρεύεστε, τι είπατε: Ότι εμείς θέλουμε πολλούς αποκεντρωμένους φορείς. Να κατέβει, δηλαδή, στο επίπεδο του δήμου. Ποιανού δήμου; Θα κάνουν τα μεγάλα έργα οι δήμοι, εκ των οποίων η συντριπτική πλειοψηφία δεν μπορεί να εκτελέσει ούτε τα μικρά έργα; Ποιων δήμων; Των δήμων που υπήρξαν παραδείγματα και υποδείγματα κακής διαχείρισης; Εσείς θέλετε ένα σύστημα με το οποίο θα τους ενισχύσετε την αυτονομία για να συνεχίσουν αυτά που έκαναν μέχρι χθες; Αυτό των δήμων; Και αυτό είναι διοικητικό μοντέλο για τις δημόσιες συμβάσεις, για το σύστημα των προμηθειών; Με συγχωρείτε, αλλά αυτό εγώ δεν καταλαβαίνω πια πού μπορεί να σταθεί και με ποια λογική. 
Άρα, λοιπόν, εδώ και σε αυτό το νομοσχέδιο έρχεται η Αντιπολίτευση φοβική, αμήχανη, για μια ακόμη φορά μηδενιστική. Γιατί δεν το ψηφίζετε; Τι πρόβλημα έχει εδώ; Τι δεν σας αρέσει; Δεν σας αρέσει η θεσμοθέτηση; Άκουσα το εξής από τον κ. Παπαδημούλη. «Δεν το ψηφίζουμε, λέει, γιατί δεν το κάνετε πιο γρήγορα»! Καλά, ρε παιδί μου, ψηφίστε το τώρα και παροτρύνετέ μας να το κάνουμε πιο γρήγορα. Αλλά ψηφίστε το θεσμικό πλαίσιο. Μα, είναι λόγος τώρα καταψηφίσεως αυτός; Τι αξιοπιστία έχετε να μιλήσετε στον ελληνικό λαό, όταν έχετε τέτοιες πολιτικές θέσεις, όταν στην πραγματικότητα δεν έρχεστε να ψηφίσετε και να συμπαραταχθείτε στα τελείως αυτονόητα; 
Εσείς δηλαδή της Χρυσής Αυγής δεν θέλετε να την αξιοποιήσουμε την τεχνολογία σήμερα; Δεν σας αρέσει;","ΜΑΥΡΟΥΔΗΣ ΒΟΡΙΔΗΣ",69
"29862"," Πολύ!","ΗΛΙΑΣ ΠΑΝΑΓΙΩΤΑΡΟΣ",385
"29863"," Να αναλάβει ο κ. Καρατζαφέρης να τους πείσει!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29864"," Παρακαλώ.","ΜΑΥΡΟΥΔΗΣ ΒΟΡΙΔΗΣ",69
"29865"," Τον κ. Καρατζαφέρη να τον πάρετε πίσω, να αναλάβει να τους πείσει!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29866"," Νομίζω τώρα προτρέχετε αφ’ ενός και αφ’ ετέρου καλό είναι να μην αναθέτετε και ρόλους σε πράγματα που ακόμα δεν έχουν συμβεί και δεν ξέρουμε και αν θα συμβούν.","ΜΑΥΡΟΥΔΗΣ ΒΟΡΙΔΗΣ",69
"29867"," Καταθέτουμε προτάσεις!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29868"," Εσείς κάνατε και κατανομή ρόλων τώρα. Το προχωρήσατε πολύ. Έγινε η ένταξη, ανέλαβε ρόλο, προχώρησαν τα πράγματα. Νομίζω πολύ γρήγορα το πάτε! 
Εκείνο, λοιπόν, το οποίο εγώ θεωρώ -και αυτό είναι που πρέπει κανείς να επισημάνει- είναι υπάρχει μια πραγματικά εργώδης προσπάθεια της Κυβέρνησης, η οποία ευτυχώς φέρνει αποτελέσματα. Και ξαναλέω ότι αυτά τα αποτελέσματα πρέπει να πιστωθούν σε πολιτικό επίπεδο στην Κυβέρνηση, στην Πλειοψηφία, στα τρία κόμματα που έχουν στηρίξει αυτήν την προσπάθεια, αλλά πρωτίστως και κυρίως στον ελληνικό λαό, ο οποίος έχει κατανοήσει τις αναγκαιότητες, ο οποίος καταλαβαίνει την αναγκαιότητα των θυσιών και θέλει να πιάσουν τόπο και δεν θέλει αυτή η προσπάθεια να υπονομεύεται από μια μηδενιστική Αντιπολίτευση. 
Άκουσα μια κριτική γιατί υιοθετούμε μια νομοθεσία –και καλά κάνετε με την τροπολογία- για τη διαιτητική επίλυση των διαφορών στα μεγάλα συγχρηματοδοτούμενα έργα. Άκουσα μια κριτική ότι τα ισοπεδώσαμε όλα, ότι δεν υπάρχει τίποτα κ.λπ.. Τι ισοπεδώσαμε; Δεν έχετε διαβάσει τις διατάξεις. Για να υπάρξει προσφυγή στη συγκεκριμένη διαδικασία, απαιτείται αίτηση από ένα εκ των δύο μερών και έγκριση του Υπουργού. Αν εκείνο που θέλετε να προφυλάξετε είναι το δημόσιο συμφέρον, γιατί θα έρθουν οι κακοί μεγαλοεργολάβοι οι οποίοι θα κάνουν την αίτηση προς τη διαιτησία, αν δηλαδή θα υπάρξει προσφυγή σε αυτήν τη διαιτησία, αυτό εξαρτάται από τη συναίνεση του ελληνικού δημοσίου έτσι όπως αυτό εκπροσωπείται από τον Υπουργό, αν ο Υπουργός κρίνει ότι αυτό είναι συμφέρουσα λύση για το ελληνικό δημόσιο. Γιατί; Διότι φανταστείτε το ανάποδο, να υπάρχουν απαιτήσεις του ελληνικού δημοσίου οι οποίες δεν τελειώνουν ποτέ και στις οποίες θα ήθελε να προσφύγει σε μια γρήγορη διαδικασία το δημόσιο. Τότε προσέξτε: Ο κύριος του έργου, δηλαδή ο φορέας του δημοσίου, υποβάλλει την αίτηση και ο Υπουργός εγκρίνει. Στο αντίστροφο ο ιδιώτης εργολήπτης ανάδοχος του έργου υποβάλλει την αίτηση και ο Υπουργός μπορεί να απορρίψει. Είναι στην κρίση του. Δεν διασφαλίζεται με αυτόν τον τρόπο το δημόσιο συμφέρον; Και κάνετε κριτική σε αυτήν τη διάταξη που έρχεται να επιλύσει καθυστερήσεις στις διεκδικήσεις του δημοσίου εδώ και καιρό; 
Ή δεν αναγνωρίζετε το ότι επιτέλους γίνονται κάποια πράγματα στο επίπεδο της αντιμετώπισης του παραεμπορίου; Γιατί σας πείραξε η ΑΣΟΕ; Αναφερθήκατε σ’ αυτό. Γιατί σας ενόχλησε η ΑΣΟΕ; Τι θέλετε; Λέτε: «Δεν είναι σημαντικό. Να πάμε στις πύλες εισόδου». Ε, άμα δεν πάμε στις πύλες εισόδου και πάμε στην αποθήκη που έχουν μετατρέψει την ΑΣΟΕ, εσείς στεναχωριέστε; Δηλαδή, τώρα η κάλυψη του ασύλου είναι και για παρανόμους αποθηκευτικούς χώρους και, αν κάποιος τους ελέγξει, ο κ. Παπαδημούλης αισθάνεται ότι εθίγη, έτσι; 
Σου λέει: «Γιατί δεν έπιασες την πύλη εισόδου;». Δεν την πιάσαμε την πύλη εισόδου. Δεν πιάνουμε αυτόν που μπορούμε κι είναι εύκολο και είναι και κοντά; Όχι, δεν κάνει. Αυτό να μην το κάνουμε!
Να αρθείτε στο ύψος των περιστάσεων. Σωστά το είπε ο Υπουργός. Τη χώρα εκτός από μια υπεύθυνη Κυβέρνηση θα τη βοηθούσε και μια υπεύθυνη Αντιπολίτευση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω με μία φράση, κύριε Πρόεδρε. 
Μας εγκαλέσατε –και οφείλω να πω ότι την άκουσα αυτήν την παρατήρηση- γι’ αυτήν τη διάταξη περί –ας το πω- αστικής και ποινικής αμνηστεύσεως μελών οργανισμών. Δεν θα μιλήσουμε συγκεκριμένα. Ας το πούμε λίγο πιο ανοιχτά. Μας εγκαλέσατε γι’ αυτό. 
Εγώ είμαι απ’ αυτούς που, όπως ξέρετε, έχουν αυστηρή προσέγγιση στα δικαιοπολιτικά ζητήματα και ειδικά στα ζητήματα της ποινικής αντιμετώπισης. Η αλήθεια είναι ότι δεν μου αρέσουν οι αμνηστεύσεις. Πρέπει κανείς να είναι προσεκτικός. Ποια είναι η αλήθεια εδώ; Η αλήθεια είναι ότι υπήρξαν συγκεκριμένοι άνθρωποι οι οποίοι διαχειρίστηκαν οργανισμούς και, όχι εξ υπαιτιότητάς τους, οφείλουν ποσά. 
Εσείς λέτε, κύριε Παπαδημούλη: «Να πάνε στο δικαστήριο να το πουν.». Τα δικαστήρια δεν θα τους απαλλάξουν γι’ αυτόν το λόγο. Σας ενημερώνω με τη δικηγορική μου ιδιότητα. Μπορεί να τους δώσουν κανένα ελαφρυντικό. Απαλλαγή δεν έχουν, γιατί το αδίκημα έχει τελεστεί. 
Εν πάση περιπτώσει, όμως, να διευκρινίσουμε και κάτι, γιατί λέτε «οι δικοί μας». Οι συγκεκριμένοι ήταν δικοί σας. Σε κάθε περίπτωση, όμως, για να μην είμαστε «δικοί μας-δικοί σας» και αφού θέλετε να είστε ακέραιος και αυστηρός, συμφωνούμε εμείς με τον κ. Παπαδημούλη να την αποσύρουμε τη διάταξη και οι άνθρωποί σας να πάνε στο δικαστήριο να απολογηθούν. 
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"29869"," Ο κ. Χρυσοχοΐδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29870"," Ευχαριστώ, κύριε Πρόεδρε. 
Κυρίες και κύριοι συνάδελφοι, όλο αυτό το χρονικό διάστημα, ένα χρόνο τώρα μετά τις εκλογές, από τη στιγμή δηλαδή που διαμορφώθηκε μια νέα πολιτική γεωγραφία στην Αίθουσα αυτή, κάθε φορά περίπου ακούμε τα ίδια πράγματα σχετικά με την πραγματικότητα που βιώνει ο ελληνικός λαός. 
Θα ήθελα να θυμίσω για μια ακόμη φορά ότι περί τα τέλη του 2009 η χώρα βρέθηκε σε αδυναμία πληρωμών και σε αδυναμία δανεισμού. Υπήρξε ένα έλλειμμα της τάξης περίπου των 35 δισεκατομμυρίων ευρώ, πέρα και έξω από τις δυνατότητες της χώρας, για το οποίο δεν μπορούσε να δανειστεί. Έτσι, δημιουργήθηκε ο γνωστός μηχανισμός, ο οποίος στη συνέχεια δρομολόγησε τη διάσωση της χώρας. 
Σήμερα, μετά από τρία χρόνια, με τα αποτελέσματα που περιγράφει η Αντιπολίτευση κι εμείς, με την προσπάθεια που έκαναν τρεις κυβερνήσεις, τέσσερα κόμματα –το ένα δεν υπάρχει πλέον στη Βουλή- κατορθώσαμε να μιλάμε για αποτελέσματα. 
Κυρίες και κύριοι συνάδελφοι, υπάρχουν αποτελέσματα. Το γεγονός ότι τα spreads, δηλαδή τα επιτόκια δανεισμού της χώρας, είναι πολύ πιο χαμηλά, περίπου τρεισήμισι φορές πιο χαμηλά σε σχέση με το παρελθόν, αυτό αποτελεί μια επιτυχία της χώρας. 
Σήμερα, κύριε Παπαδημούλη, η Γαλλία -που δεν είναι χώρα με τρία Α-, η Ιταλία -η οποία είναι μια χώρα προβληματική σε ό,τι αφορά τα ελλείμματά της και με βάση το γεγονός ότι είναι υπερχρεωμένη-, η Ισπανία -που έχει τεράστια προβλήματα- δανείζονται με πάρα πολύ ανταγωνιστικά και φθηνά επιτόκια. Σε λίγο και η Πορτογαλία θα κάνει το ίδιο καθώς και η Ελλάδα. 
Αναρωτιέμαι, όμως, τι θα λέτε εσείς στους ανέργους αν γίνουν όλα αυτά. Διότι αυτά σημαίνουν πιστοληπτική ικανότητα της χώρας, όπως εξήγησε ο κ. Βορίδης προηγουμένως, σημαίνουν ρευστότητα στην αγορά, σημαίνουν επενδύσεις, σημαίνουν μείωση της ανεργίας και σημαίνουν ότι οι επιχειρήσεις μας θα αρχίσουν να δουλεύουν. Αυτό δεν είναι το ζητούμενο; 
Είπατε και τελευταία πάλι -όχι σε όλα τα βήματα και όχι σε όλα τα fora διά της ηγεσίας σας- ότι σε μία βραδιά, σε ένα άρθρο, σε ένα νόμο και σε μια ψηφοφορία θα καταργήσετε το μνημόνιο. Βεβαίως, στις Ηνωμένες Πολιτείες λέτε άλλα πράγματα, ότι δεν θα σκίσετε και τις συμφωνίες. Εν πάση περιπτώσει, ας δεχθούμε αυτό, ότι δηλαδή θα κάνετε τη μοναδική πράξη να καταργήσετε το λεγόμενο μνημόνιο. Αναρωτιέμαι, όμως, του χρόνου τέτοιον καιρό για ποιο μνημόνιο θα μιλάτε, πώς θα είναι η ρητορική σας. Γιατί η Ελλάδα μπορεί να έχει εξέλθει από το μνημόνιο. Μπορεί του χρόνου τέτοιον καιρό η χώρα να είναι στις αγορές. Κι εγώ πιστεύω ότι θα είναι στις αγορές και εσείς θα μιλάτε ακόμα για μνημόνιο.","ΜΙΧΑΗΛ ΧΡΥΣΟΧΟΪΔΗΣ",554
"29871"," Του χρόνου στις αγορές…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29872"," Του χρόνου τέτοιον καιρό, κύριε Παπαδημούλη, γιατί η χώρα είχε αποτελέσματα. Έχει πρωτογενές πλεόνασμα αυτήν τη στιγμή, κερδίζει μέρα με τη μέρα την εμπιστοσύνη της διεθνούς κοινότητας, της παγκόσμιας κοινότητας, των αγορών και όλοι αντιλαμβάνονται ότι αυτός ο λαός με τις θυσίες έχει αποτελέσματα. 
Είναι ένας δρόμος επίπονος, δύσκολος. Τίποτα δεν τελείωσε ακόμη. Έχουμε μπροστά μας μακρύ δρόμο, αλλά είμαστε περήφανοι. Είναι περήφανος ο ελληνικός λαός που υπάρχουν αυτά τα αποτελέσματα. Είναι δικά του επιτεύγματα και είναι δικό του δημιούργημα το γεγονός ότι μέσα από πόνο, μέσα από μεγάλη στέρηση και φτώχεια οδηγηθήκαμε σήμερα σε αποτελέσματα. Αυτή είναι η πραγματικότητα. 
Και υπάρχει και κάτι άλλο ακόμα. Πέρα από όλα αυτά που λέτε, δηλαδή ότι με ένα άρθρο θα καταργήσετε τις δανειακές συμβάσεις και τις δεσμεύσεις της χώρας, θα πρέπει να εξηγήσετε στον ελληνικό λαό, στους ανέργους, στους φτωχούς ανθρώπους, σε αυτούς που στερήθηκαν, θα πρέπει να τους πείτε «εμείς πιστεύουμε ότι ο άλλος δρόμος είναι ο εξής». Να πείτε ότι στην Αργεντινή, για παράδειγμα -η οποία, όπως σας είπα την άλλη φορά, σε λίγες εβδομάδες οδηγείται σε τρίτη πτώχευση-, ενώ η επίσημη σχέση δολαρίου-πέσο είναι ένα προς δύο, αγοράζουν αυτήν τη στιγμή πετρέλαιο με σχέση ένα δολάριο προς επτά πέσος. Κι αφού ο κ. Τσίπρας πήγε στη Βενεζουέλα, ελπίζω να πήγε και στη μεγαλύτερη παραγκούπολη του πλανήτη, που είναι στο Καράκας, για να δει πώς ζουν εκεί οι άνθρωποι. 
Επίσης, πρέπει να πείτε ότι στην Ευρώπη έχετε τους παρακάτω συμμάχους, ότι έχετε κάποιους συμμάχους με τους οποίους θα συνεργαστείτε για να επιτευχθούν αυτοί οι στόχοι. Εγώ δεν ξέρω κανέναν. Ξέρω ότι όλα τα αριστερά κόμματα, τα αδελφά κόμματα προς τον ΣΥΡΙΖΑ στην Ευρώπη και κυρίως στη Βόρεια Ευρώπη είναι όλα εναντίον της Ελλάδας. Στη Νότια Ευρώπη δε, όπου πάει να κάνει την περίφημη συμμαχία ο κ. Τσίπρας –και σωστά θέλει να την κάνει- δυστυχώς δεν έχουμε συνομιλητές, γιατί θεωρούν ότι είμαστε προβληματικοί.
Γι’ αυτό, λοιπόν, ας επανέλθουμε στον ενάρετο δρόμο της ειλικρίνειας, της εντιμότητας και της προσπάθειας που κάνει η χώρα. Επαναλαμβάνω ότι η προσπάθεια είναι επίπονη, αλλά υπάρχει ένας λαός που άντεξε, ένας λαός που επέδειξε υπομονή, αντοχή και μπορεί σε λίγο να υποστηρίζει ότι αυτή η πολιτική είχε αποτελέσματα. 
Σε σχέση με το νομοσχέδιο. Τι περιέχει αυτό το νομοσχέδιο, κυρίες και κύριοι συνάδελφοι; Το νομοσχέδιο αυτό περιέχει διατάξεις, οι οποίες καθιστούν πρώτα-πρώτα το κράτος πιο αποτελεσματικό, το καθιστούν εργαλείο για να βοηθήσει την ανάπτυξη, πιο διαφανές μέσα από τις διαδικασίες του, καθιστούν τη διοίκηση πιο αποτελεσματική και, βεβαίως, καθιστούν ένα κράτος που θα κάνει εξοικονόμηση δαπανών. Αυτό δεν θέλουμε να κάνουμε; Όλες του οι διατάξεις οδηγούν εκεί μαζί με την καταπολέμηση της γραφειοκρατίας.
Εγώ θα σας πω για το ΓΕΜΗ. Δεν νομίζω ότι είναι κάποια μεγάλη κατάκτηση. Απλώς είναι ένα βήμα που έκανε η χώρα μπροστά, το one stop shop, το γεγονός ότι μπορείς να ιδρύεις μία εταιρεία σε είκοσι τέσσερις ώρες. Όπως είπε ο κ. Σκορδάς, υπάρχουν προβλήματα, αλλά είναι μία επιτυχία για τη χώρα. Αυτό ανέβασε τη χώρα πολλές κατηγορίες πάνω στην κλίμακα του «Doing Business» που είπε προηγουμένως ο κ. Χατζηδάκης. Αυτό πρέπει να κάνουμε σε όλους τους τομείς. 
Το γεγονός, λοιπόν, ότι υπάρχει το ΓΕΜΗ σήμερα, το Γενικό Εμπορικό Μητρώο, και μέσα εκεί υπάρχει το one stop shop, η διαδικασία δηλαδή μιας στάσης, σημαίνει ότι κάθε μέρα μαζί με τους κοινωνικούς εταίρους και τα επιμελητήρια πρέπει να βελτιώνουμε αυτήν τη διαδικασία, έτσι ώστε ο επενδυτής να ξέρει ότι η υπόθεση του να δημιουργήσεις μια εταιρεία στην Ελλάδα είναι υπόθεση λίγων ωρών. 
Όσον αφορά το θέμα των δημοσίων συμβάσεων, αποτελεί μια ταλαιπωρημένη υπόθεση στη χώρα. Δημιουργήσαμε την Ενιαία Ανεξάρτητη Αρχή Δημοσίων Συμβάσεων, η οποία λειτουργεί εδώ και ένα χρόνο περίπου. Πρόεδρός της, μάλιστα, είναι ο Εισαγγελέας κ. Φλωρίδης, ο οποίος ορίστηκε από την αρμόδια επιτροπή της Βουλής και την Κυβέρνηση και σήμερα η αρχή λειτουργεί. Τι εξασφαλίζουμε; Εξασφαλίζουμε ενιαίους κανόνες και έλεγχο. 
Δεν φτάνει, όμως, μόνο αυτό. Πρέπει να δημιουργήσουμε κανόνες εξάλειψης της γραφειοκρατίας, ευελιξία, αποτελεσματικότητα, ταχύτητα, εξοικονόμηση δαπανών και διαφάνεια. 
Όσον αφορά τις ηλεκτρονικές συμβάσεις, έχουμε αργήσει, διότι, απ’ ό,τι ξέρω –αν κάνω λάθος, διαψεύστε με ή διορθώστε με- αυτή η υπόθεση είναι από ένα διαγωνισμό του 2007, ο οποίος καθυστέρησε πάρα πολύ. Εν πάση περιπτώσει, όμως, τώρα πρέπει να προχωρήσει. 
Νομίζω ότι αυτές οι διατάξεις πρέπει να μπουν σε εφαρμογή όσο πιο γρήγορα γίνεται. Δεν είναι μόνο η εξοικονόμηση. Υπάρχει και ένα άλλο στοιχείο, κυρίες και κύριοι συνάδελφοι. Είναι το στοιχείο του υγιούς ανταγωνισμού. Διότι όταν ο συμμετέχων επιχειρηματίας ξέρει πολύ καλά ότι ουσιαστικά ο διαγωνισμός αυτός γίνεται στον αέρα και εκείνη τη στιγμή διαμορφώνονται τιμές, θα είναι ανταγωνιστικός, ως επιχειρηματίας, για το προϊόν ή την υπηρεσία την οποία προσφέρει. 
Όσον αφορά το παραεμπόριο, θεωρώ ότι έχουμε αργήσει πολύ.
Κυρίες και κύριοι συνάδελφοι, στη Ιταλία το παραεμπόριο το πολέμησε η αυτοδιοίκηση και οι περιφέρειες και όχι απλώς το κεντρικό κράτος. Το κεντρικό κράτος παίζει ένα ρόλο, θα έλεγα, επιτελικό. Έχουν χρέος οι περιφέρειες της χώρας, οι περιφερειακές αρχές, μαζί με τους κοινωνικούς εταίρους και το επίσημο κράτος, κυρίως η Οικονομική Αστυνομία, η οποία είναι σε ανάπτυξη, να καταπολεμήσουν το φαινόμενο. 
Δεν είναι μόνο η φοροδιαφυγή, δεν είναι μόνο η παραπλάνηση των καταναλωτών ή η εξαπάτησή τους. Είναι και το ζήτημα του υγιούς ανταγωνισμού. Την ώρα που ένας καταστηματάρχης πουλάει στο μαγαζί του, με ενοίκιο, με αποδείξεις, με εφορίες, δίπλα του κάποιος πουλάει στο πεζοδρόμιο το ίδιο προϊόν, όπως παπούτσια. Αυτό είναι θάνατος για τον επιχειρηματία. Δεν μπορούμε να το ανεχτούμε άλλο. Δεν μπορούμε ως χώρα να φιλοξενούμε τέτοια φαινόμενα. 
Πρέπει να υπάρξει άμεση καταστροφή. Αυτό το κάναμε. Πρέπει, όμως, να υπάρξει άμεση καταστροφή και στη χονδρική, άμεση καταστροφή στην αποθήκη. Δεν γίνεται διαφορετικά. Όσο επιμένουμε σε διατάξεις οι οποίες δίνουν τη δυνατότητα σε αυτόν ο οποίος διακινεί με χονδρική –χονδρική, επαναλαμβάνω- προϊόντα παραεμπορίου να συνεχίζει να το κάνει και μάλιστα κρατάμε και φυλάμε σκοπιά στις αποθήκες αυτές, είμαστε αναποτελεσματικοί και εμείς οι ίδιοι υποθάλπουμε το πρόβλημα. 
Τελειώνοντας, θα αναφερθώ στο ζήτημα του συστήματος εισροών-εκροών. Και εδώ έχουμε αργήσει. Προσωπικά, πρέπει να σας πω ότι προσπαθώ και βάζω καύσιμα στο αυτοκίνητό μου από πρατήρια τα οποία διαθέτουν το ιδιόκτητο πλέον σύστημα εισροών-εκροών. Υπάρχει και εδώ ζήτημα, πέρα από τη φοροδιαφυγή, πέρα από τη νοθεία, πέρα από το λαθρεμπόριο. Έχουμε ζήτημα αθέμιτου ανταγωνισμού.
Ο καλός, ο τίμιος βενζινοπώλης υφίσταται ζημία και αυτός που είναι νοθευτής και κλέβει αποκομίζει παράνομα κέρδη κλέβοντας τον καταναλωτή και το δημόσιο. 
Σωστά, λοιπόν, η Κυβέρνηση επέλεξε την καταβολή ενός ποσού από το Πρόγραμμα Δημοσίων Επενδύσεων και το υπόλοιπο από τη δυνατότητα του καθενός να συμμετάσχει. Πιστεύω ότι αυτό πρέπει να τελειώσει πολύ γρήγορα, αφού θα αρχίσει τον Ιούλιο. Οι ποινές πρέπει να είναι πάρα πολύ αυστηρές, όπως βλέπω, για τη μη εφαρμογή του συστήματος αυτού, έτσι ώστε να ξεκαθαρίσει αυτή η αγορά. 
Είναι προσβολή στο πρόσωπο των καταναλωτών, είναι μεγάλη κλοπή και φοροαποφυγή και φοροδιαφυγή από τα έσοδα του κρατικού προϋπολογισμού και τελικώς είναι αθέμιτος ανταγωνισμός που βλάπτει τους υγιείς επιχειρηματίες. Νομίζω ότι και αυτό αποτελεί μία σημαντική πρόοδο που κάνει η χώρα.
Τελειώνω με το θέμα των λαϊκών αγορών. Η δική μου γνώμη είναι ότι οφείλουμε σε όλες τις αγορές και σε όλους τους τομείς να βάλουμε κανόνες. Υπήρχε μια τάση λαϊκισμού και από την πλευρά της πολιτικής εξουσίας, χρόνια τώρα να μην ασχολείται με σημαντικά ζητήματα, τα οποία απασχολούν όμως εκατομμύρια καταναλωτές, εκατοντάδες χιλιάδες παραγωγούς και επαγγελματίες εμπόρους, πωλητές. 
Σε όλα αυτά τα ζητήματα πρέπει να τεθούν κανόνες, οι οποίοι έχουν να κάνουν με την υποχρέωση του καθενός που πουλάει προϊόντα ή υπηρεσίες να πληρώνει φόρους, δεύτερον να πουλάει υπηρεσίες ή προϊόντα τα οποία θα ανταποκρίνονται στους κανόνες υγιεινής και ασφάλειας και τρίτον να υπάρχουν όλες εκείνες οι προϋποθέσεις που προστατεύουν το περιβάλλον και τον καταναλωτή. 
Πιστεύω ότι όλο αυτό το πλαίσιο το οποίο αυτήν τη στιγμή οργανώνεται νομοθετικά θα μεταφερθεί στους περιφερειάρχες. Η γνώμη μου είναι ότι ορθώς μεταφέρεται στις περιφέρειες. Πρέπει να εποπτεύσουμε το έργο των περιφερειών, γιατί πιστεύω ότι είναι ένα τεράστιο οικονομικό αντικείμενο, τα μεγέθη του οποίου είναι πολύ υψηλά και τα κέρδη τα οποία μπορεί να έχει ο κρατικός προϋπολογισμός πολύ μεγάλα.
Κατόπιν αυτού, λοιπόν, εμείς ψηφίζουμε τις διατάξεις του νομοσχεδίου αυτού. Θεωρούμε ότι συμβάλλει αποφασιστικά και αποτελεσματικά στη διαμόρφωση μιας ανταγωνιστικής υγιούς οικονομίας, πράγμα το οποίο είναι ζητούμενο για να προσελκύσουμε επενδύσεις.
Ευχαριστώ, κύριε Πρόεδρε.
(Χειροκροτήματα)","ΜΙΧΑΗΛ ΧΡΥΣΟΧΟΪΔΗΣ",554
"29873"," Το λόγο έχει ο κ. Ουζουνίδης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29874"," Κύριε Υπουργέ, θα σας παρακαλούσα για πέντε λεπτά να με ακούσετε λίγο. Έχω πραγματικά κάτι για εσάς.","ΜΑΡΙΝΟΣ ΟΥΖΟΥΝΙΔΗΣ",381
"29875"," Ξυπνάω στις 03.00 το πρωί.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"29876"," Σας παρακαλώ, για πέντε λεπτά.
Να ευχηθώ χρόνια πολλά σε όλους τους Έλληνες και τις Ελληνίδες.","ΜΑΡΙΝΟΣ ΟΥΖΟΥΝΙΔΗΣ",381
"29877"," Χριστός Ανέστη!","ΙΟΡΔΑΝΗΣ ΤΖΑΜΤΖΗΣ",498
"29878"," Αληθώς Ανέστη! Χρόνια πολλά σε όλους τους Έλληνες και τις Ελληνίδες.
Πριν από λίγο ήρθα από την Αλεξανδρούπολη. Για όσους δεν το γνωρίζουν, σήμερα είναι η ημέρα απελευθέρωσης της Αλεξανδρούπολης και της Κομοτηνής και μας τίμησε με την παρουσία του ο Υπουργός Μακεδονίας-Θράκης κ. Καράογλου και ήταν μεγάλη μας χαρά.
Με όλο το σεβασμό θέλω να μου πείτε ένα αναπτυξιακό έργο –δεν ξέρω και αν σας βρίσκω και αδιάβαστο- αυτήν τη στιγμή στο Νομό Έβρου. Δεν θέλω να σας φέρω σε δύσκολη κατάσταση...","ΜΑΡΙΝΟΣ ΟΥΖΟΥΝΙΔΗΣ",381
"29879"," Όλοι οι νόμοι και όλο το πρόγραμμα του ΕΣΠΑ εξαιρεί τις επιχειρήσεις του Νομού Έβρου; Με συγχωρείτε, τι επιχείρημα είναι αυτό;","ΑΘΑΝΑΣΙΟΣ ΣΚΟΡΔΑΣ",465
"29880"," Τι επιχείρημα; Κοιτάξτε να δείτε…","ΜΑΡΙΝΟΣ ΟΥΖΟΥΝΙΔΗΣ",381
"29881"," Τα προγράμματα του ΕΣΠΑ και του υφιστάμενου αναπτυξιακού νόμου καλύπτουν το σύνολο της επικράτειας.","ΑΘΑΝΑΣΙΟΣ ΣΚΟΡΔΑΣ",465
"29882"," Ακούστε λίγο, σας παρακαλώ -επαναλαμβάνω- με όλο το σεβασμό. Εγώ είμαι ένα χρόνο εδώ και δεν έχω δει στην κυριολεξία να κουνιέται τίποτε και θα πω συγκεκριμένα πράγματα.
Κατ’ αρχάς, θα σας παρακαλέσω θερμά, αφού είστε εδώ και έχω κάνει και έγγραφη καταγγελία και ερωτήσεις, τον Πρόεδρο της «ΕΓΝΑΤΙΑΣ Α.Ε.» αύριο το πρωί να τον στείλετε στο σπίτι του. Σε μια τέτοια δύσκολη περίοδο ανεργίας είναι, νομίζω, διπλοθεσίτης, είναι καθηγητής πανεπιστημίου. Ας συγκεντρωθεί στα καθήκοντά του ως καθηγητής. Υπάρχουν άριστοι γνώστες του αντικειμένου. Να διορίσετε -το καταλαβαίνω- ένα δικό σας άνθρωπο, ο οποίος θα ανεβοκατεβαίνει την Εγνατία, όπου στην περιοχή Αλεξανδρούπολης-Κήπων έχει τεράστιες τρύπες. Επειδή ήταν εδώ ο κ. Καλογιάννης και ισχυρίζονται ότι εγώ είμαι εκτός θέματος και κουραστικός, όσο αυτές οι τρύπες, οι οποίες ανά πάσα στιγμή μπορεί να οδηγήσουν σε ένα θανατηφόρο ατύχημα, συνεχίζουν να υπάρχουν, εγώ θα το λέω! Αν εσείς συνεχίσετε να κρατάτε αυτόν τον κύριο, λυπάμαι πολύ. Έχουμε ικανότατους ανθρώπους. Σας καταλαβαίνω, βάλτε ένα δικό σας άνθρωπο. Στείλτε τον στο σπίτι του τον κ. Σαββαΐδη και διορίστε έναν άλλο.
Ήμουνα στη Σαμοθράκη. Έχουμε δύο λιμάνια. Το ένα πάει να κλείσει από τα χαλίκια. Θερμή παράκληση να ενημερώσετε τον Πρόεδρο του Οργανισμού Λιμένος Αλεξανδρούπολης –τον ενημερώνω και εγώ- να πάνε να ανοίξουν το λιμάνι, να μπορούν οι ψαράδες να μπουν μέσα με τις βάρκες τους. Απλά πράγματα. 
Υπάρχει και ένα άλλο τεράστιο πρόβλημα. Για να κάνω και λίγο διαφήμιση, μιας και η κ. Κεφαλογιάννη πληρώνει αρκετά χρήματα για τη διαφήμιση του τουρισμού μας, το καταπράσινο νησί της Σαμοθράκης είναι ένα από τα ωραιότερα νησιά, με τιμή δωματίου μόνο 25 ευρώ. Να πάει ο κόσμος εκεί να κάνει διακοπές. Έχει, όμως, ένα μειονέκτημα. Η μεταφορά αυτοκινήτου κοστίζει 58 ευρώ, μόνο για να πάει κάποιος από την Αλεξανδρούπολη στη Σαμοθράκη. Με 58 ευρώ πάει στο Λονδίνο!","ΜΑΡΙΝΟΣ ΟΥΖΟΥΝΙΔΗΣ",381
"29883"," Το είπατε και έφυγε κατευθείαν.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29884"," Έφυγε. Δεν πειράζει. Εγώ θα τα πω. Κάπου όλα έχουν τα όριά τους. 
Εγώ δεν μπορώ να κυκλοφορώ στην περιοχή μου και να μου λένε «Ουζουνίδη, κοίτα τα χάλια σας». Εγώ και τόσοι άλλοι καινούργιοι δεν φέρουμε καμμία ευθύνη για το χάλι, την κατάντια στην οποία έχουν φέρει το ελληνικό κράτος οι σάπιοι –όποιοι σάπιοι υπήρξαν- πολιτικοί. Και συνεχίζουν κάποιοι. Δεν μιλάω για όλους. Μιλάω για συγκεκριμένα πράγματα.
Υπάρχει και το θέμα των δρόμων. Εκεί η οικοδομή έχει πτώση 97%. Δεν κινείται τίποτα. Υπάρχει ένας δρόμος, ο οποίος έχει ξεκινήσει το 2000 με 2006. Ήταν αυτά εδώ τα προγράμματα. Εγώ δεν τα γνωρίζω αυτά, αλλά θα κάνω την ερώτησή μου με συγκεκριμένες φωτογραφίες. Οι πινακίδες στέκονται εκεί. Οι δρόμοι είναι εγκαταλελειμμένοι. Κάντε κάτι! Ο άνθρωπος από την Ορεστιάδα, εκτός του ότι έχει το μειονέκτημα των αποστάσεων, έχει και τα διόδια που έρχεστε και κατασκευάζετε σε χρόνους ρεκόρ. Ένα πράγμα αδύνατο! Δηλαδή, ο άνθρωπος ο οποίος θέλει να κατεβεί από την Ορεστιάδα στη Θεσσαλονίκη, εκτός του ότι έχει ένα σωρό μειονεκτήματα, θα πρέπει να πληρώσει και ένα τσουβάλι λεφτά; Αυτή είναι η ανάπτυξη; Να μην εκτροχιαστεί, πάτε λίγο χαλαρά.
Υπάρχει το θέμα με τους μηχανικούς που δεν έχουν καθόλου δουλειά. 
Θέλετε να εκδώσετε άδειες ταξί. Το καταλαβαίνω. Είναι η απελευθέρωση του επαγγέλματος. Οι άνθρωποι, όμως, δεν έχουν δουλειά. Αναβάλετέ το μερικά χρόνια. Θα εκδίδατε τις άδειες εάν υπήρχε δουλειά, εάν είχαν δουλειά. Έχουν φτάσει στο σημείο και έχουν κάνει συμφωνία τις Κυριακές να δουλεύουν τα μισά ταξί, τα άλλα μισά να μη δουλεύουν, επειδή δεν έχουν δουλειά. Επομένως, εσείς τους πουλάτε φύκια για μεταξωτές κορδέλες. Να πάει και ο άλλος να χρεωθεί ταξί. Αφού δεν έχει δουλειά, τι να κάνει;
Το λιμάνι της Αλεξανδρούπολης; Είναι γεμάτο πλοία που πηγαινοέρχονται. Δεν έχουμε δει ούτε ένα πλοίο. Τα μόνα που κυκλοφορούν είναι αυτά της «ΣΑΟΣ», του κ. Μανούση, που κάνει ό,τι θέλει εκεί με τη Σαμοθράκη.
Πού είναι τα έργα ανάπτυξης; Στα λόγια; 
Κύριε Χρυσοχοΐδη, εμείς λέμε τα ίδια, ενώ εσείς λέτε διαφορετικά. Εσείς ο ίδιος ήσασταν αυτός που είπε ότι δεν διάβασε το πολυσυζητημένο μνημόνιο. Δεν το είπα εγώ, εσείς το είπατε. 
Σε ό,τι αφορά το παραεμπόριο, έχετε ρωτήσει καθόλου τους Βουλευτές του Έβρου να μάθετε τι γίνεται εκεί; Το έχω πει κάποια στιγμή από εδώ ότι ο καλύτερος Υπουργός Οικονομικών της Βουλγαρίας είναι ο κ. Στουρνάρας. Όλοι οι Έλληνες πάνε και ψωνίζουν από εκεί. Όλα τα «μαϊμού» προϊόντα έρχονται στην Ελλάδα. Οι μαγαζάτορες δεν μπορούν να πουλήσουν τίποτα. Πηγαίνετε ή τουλάχιστον ζητήστε από τους Βουλευτές του κόμματός σας να σας ενημερώσουν. 
Τα τελωνεία είναι σε άθλια κατάσταση. Δεν ξέρω εάν έχετε πάει στους Κήπους, για να περάσετε από την Ελλάδα στην Τουρκία. Εγώ λέω ότι η τριτοκοσμική χώρα είναι η Ελλάδα και όχι η Τουρκία. Πηγαίνετε να δείτε εκεί το τελωνείο. Αυτή είναι η πραγματικότητα. 
Θέλετε να πάμε στις Καστανιές; Δραματική η κατάσταση! Και στο Ορμένιο το ίδιο. 
Υπάρχουν πολλά προβλήματα. Κάντε κάτι για τον κόσμο. Το πρόβλημα του Έβρου το έχει όλη η βόρεια Ελλάδα. Θέλω να πιστεύω ότι ο κ. Καράογλου, που θα έρθει εδώ, θα σας ενημερώσει για τα προβλήματα της περιοχής εκεί. Κοιτάξτε να κάνετε κάτι. Οι άνθρωποι έχουν φτάσει στα όριά τους. Μακάρι να επιβεβαιωθείτε εσείς με την ανάπτυξη που θα έρθει! Όμως, η πραγματικότητα είναι ότι κάθε μέρα οι γνωστοί μας, οι φίλοι μας, οι συγγενείς μας, όποιος μάς βλέπει δεν αντέχει άλλο. 
Αυτά ήθελα να πω. Δεν ξέρω τι άλλο θα μπορούσα να σας πω. Υπάρχουν ένα σωρό προβλήματα. Να κοιτάξετε να κάνετε κάτι, γιατί δεν αντέχει ο κόσμος άλλο. Θα πρέπει να μάθει την αλήθεια και αν θα στερηθεί κάποια πράγματα ακόμα για μερικά χρόνια. Οι θυσίες του πρέπει πραγματικά να έχουν κάποιο αντίκρισμα, κάποια αποτελέσματα. 
Σας ευχαριστώ πολύ. 
(Χειροκροτήματα από την πτέρυγα των ΑΝΕΛ)","ΜΑΡΙΝΟΣ ΟΥΖΟΥΝΙΔΗΣ",381
"29885"," Και εμείς σας ευχαριστούμε. 
Το λόγο έχει ο κ. Παναγιώταρος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29886"," Ευχαριστώ, κύριε Πρόεδρε. Χριστός Ανέστη και από εμάς! 
Μιλάμε σήμερα για το νομοσχέδιο: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις». 
Πριν ξεκινήσω, θα ήθελα να απαντήσω στον Κοινοβουλευτικό Εκπρόσωπο του ΠΑΣΟΚ, που έφυγε, ότι το 2009 η χώρα μετά από αδυναμία πληρωμών μπήκε στο περιβόητο μνημόνιο, το οποίο εκείνος δεν το είχε διαβάσει κιόλας. 
Αδυναμία πληρωμών γιατί; Γιατί επί δεκαετίες το κόμμα του και κάποια άλλα με τους απατεώνες που είχε για Υπουργούς, στελέχη, Βουλευτές, έτρωγαν, έπιναν και κατασπαταλούσαν...","ΗΛΙΑΣ ΠΑΝΑΓΙΩΤΑΡΟΣ",385
"29887"," Κύριε Παναγιώταρε, σας παρακαλώ πολύ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29888"," … και κατασπαταλούσαν...","ΗΛΙΑΣ ΠΑΝΑΓΙΩΤΑΡΟΣ",385
"29889"," Κύριε Παναγιώταρε, σας παρακαλώ πολύ να διαγραφούν αυτές οι εκφράσεις.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29890"," Ποιες; Απατεώνας δεν ήταν ο κ. Τσοχατζόπουλος; Τι ήταν; Απατεώνες δεν ήταν και άλλοι Υπουργοί, οι οποίοι είναι έγκλειστοι, υπόδικοι ή είναι εκτός…","ΗΛΙΑΣ ΠΑΝΑΓΙΩΤΑΡΟΣ",385
"29891"," Να μη γράφεται τίποτα απ’ αυτά που λέει ο κ. Παναγιώταρος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29892"," …","ΗΛΙΑΣ ΠΑΝΑΓΙΩΤΑΡΟΣ",385
"29893"," Να μη γράφεται τίποτα. 
Είστε στο Κοινοβούλιο και πρέπει να σέβεστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29894"," ...","ΗΛΙΑΣ ΠΑΝΑΓΙΩΤΑΡΟΣ",385
"29895"," Σας παρακαλώ πολύ να σέβεστε!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29896"," …","ΗΛΙΑΣ ΠΑΝΑΓΙΩΤΑΡΟΣ",385
"29897"," Να σέβεστε το Κοινοβούλιο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29898"," ...","ΗΛΙΑΣ ΠΑΝΑΓΙΩΤΑΡΟΣ",385
"29899"," Δεν είναι όλοι οι άνθρωποι απατεώνες.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29900"," …","ΗΛΙΑΣ ΠΑΝΑΓΙΩΤΑΡΟΣ",385
"29901"," Κύριε Παναγιώταρε, σεβαστείτε επιτέλους το χώρο! Δεν μπορείτε να έρχεστε εδώ και να υβρίζετε συνέχεια!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29902"," …","ΗΛΙΑΣ ΠΑΝΑΓΙΩΤΑΡΟΣ",385
"29903"," Δεν μπορείτε να βρίζετε συνέχεια!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29904"," Εσείς και το κόμμα σας δεν σέβεστε ούτε το Κοινοβούλιο ούτε τίποτα και τώρα που βγαίνουν όλα στη φόρα, βγάζετε την ουρίτσα σας απ’ έξω όλοι. Κάποιοι έφυγαν και πήγαν στον ΣΥΡΙΖΑ, κάποιοι έμειναν στο άλλο ΠΑΣΟΚ, το καθαρό, και πάει λέγοντας. Εγώ, λοιπόν, δεν παίρνω πίσω τίποτα. Γράψτε ό,τι θέλετε. 
Μίλησε ο κ. Χρυσοχοΐδης για την εμπιστοσύνη που δείχνουν οι αγορές προς την Ελλάδα. Δεν μίλησε, όμως, για την εμπιστοσύνη των Ελλήνων, που δεν δείχνουν απολύτως καμμία εμπιστοσύνη στους μνημονιακούς συγκυβερνώντες και σε όλους αυτούς που τους πατρονάρουν. 
Κύριε Βορίδη, αναφερθήκατε σ’ εμάς για τον οργουελικό κίνδυνο τον οποίο αναφέραμε και μας είπατε: «Μα, είναι οργουελικό το να υπάρξει ηλεκτρονική υποβολή των φακέλων;». Μαζί με όλα τα προηγούμενα νομοσχέδια που έχουμε ψηφίσει σε ελάχιστο χρονικό διάστημα και μαζί με κάποια άλλα, που εμπεριέχουν πλήθος ηλεκτρονικών ελέγχων, μορφών και πάει λέγοντας, ναι, είναι οργουελικό. 
Για να φτάσουμε στο συγκεκριμένο Εθνικό Σύστημα Ηλεκτρονικών Δημοσίων Συμβάσεων. Φανταστείτε όταν ένας απλός χάκερ μπαίνει για την πλάκα του στο Υπουργείο Αμύνης των Ηνωμένων Πολιτειών, στα αρχεία της CIA, του FBI, μεγάλων τραπεζών -μπαίνουν και παίρνουν τα ποσά από εκατοντάδες χιλιάδες πιστωτικές κάρτες- πόσο εύκολο είναι να μπει ένας ενδιαφερόμενος για μία σύμβαση εκατοντάδων εκατομμυρίων ή και δισεκατομμυρίων και να ελέγξει τις άλλες ηλεκτρονικές υποβολές. Άλλο το να έχεις ένα ηλεκτρονικό αρχείο, ναι. Αλλά όχι κάτι το οποίο είναι αποδεδειγμένα διάτρητο να το επικροτούμε κιόλας.
Βλέπουμε ότι από εκεί και πέρα, εκτός της συγκεκριμένης διάταξης, το εν λόγω νομοσχέδιο έχει ένα πλήθος άσχετων διατάξεων μεταξύ τους -συνηθισμένο φαινόμενο τον τελευταίο χρόνο που βρισκόμαστε εδώ- άρθρα που στο σύνολό τους οδηγούν μαζί με τα προηγούμενα πολυνομοσχέδια, μνημόνια, μεσοπρόθεσμα, τα οποία έχετε ψηφίσει, σε ένα τέλμα, στο απόλυτο κενό. Δεν οδηγούν σε καμμία μορφή ανάπτυξης, όσο κι αν προσπαθείτε να μας πείσετε ότι η πιστοληπτική ικανότητα της Ελλάδας πήγε στο B- (B minus) από CCC -τι ήμασταν- ή στον πάτο. Όμως αυτό δεν έχει απολύτως καμμία σημασία, διότι έχει αποδειχθεί ότι όλα αυτά δεν έχουν καμμία σημασία. 
Όταν η πραγματική οικονομία, η πρωτογενής παραγωγή δεν υφίσταται, δεν έχει καμμία σημασία το τι κάνουν τα διάφορα funds, τα οποία είναι καλοδεχούμενα όπως λέτε, αλλά που ως επί το πλείστον είναι απευθείας distress funds, τα οποία αγοράζουν έναντι πινακίου φακής τα χρέη των Ελλήνων πολιτών προς τις τράπεζες ή και τα κρατικά χρέη και μετά τα εισπράττουν πίσω στην πραγματική τους αξία. Γιατί περί αυτού πρόκειται. Διότι αλλιώς θα μπορούσαν κάλλιστα οι τράπεζες, αντί να πουλήσουν σε ένα τέτοιο fund στο 30% της αξίας τους τα δάνεια Ελλήνων πολιτών, απευθείας να πουν στους Έλληνες πολίτες «ελάτε, δώστε μας το 20%-30% και εξοφλείτε», κάτι το οποίο δεν γίνεται. 
Βλέπουμε άλλες διατάξεις, όπως ήταν αυτή που αφορούσε τους αρτοποιούς. Την αποσύρατε, τη βάλατε στο πολυνομοσχέδιο του ενός άρθρου, γιατί ξέρατε ότι σίγουρα θα καταψηφιζόταν. Όμως υπάρχουν κι άλλες, όπως αυτές που αφορούν τις λαϊκές αγορές, όπου, αντί να γίνουν πιο αυστηρές οι διατάξεις για το θεσμό λειτουργίας των λαϊκών αγορών, βλέπουμε ότι και εδώ ανοίγετε το επάγγελμα και σίγουρα δεκάδες χιλιάδες ελληνικές οικογένειες, οι οποίες εμπλέκονται, θα χάσουν όποιο δύσκολα παραγόμενο έσοδο έχουν, γιατί θα εισβάλουν στις λαϊκές αγορές, όπως έχει γίνει και αλλού, οι πάσης φύσεως παρείσακτοι, οι οποίοι δεν έχουν καμμία σχέση ούτε με την ελληνική κοινωνία ούτε με την παραγωγή ούτε με τις λαϊκές αγορές. 
Βλέπουμε ότι υπάρχει πλήρης αποτυχία όλων των πολυδιαφημιζόμενων μέτρων αυτής της Κυβέρνησης καθώς και των τριών προηγούμενων. Είδαμε το οξύμωρο την Κυριακή στη μία εφημερίδα τον κ. Σταϊκούρα να λέει για τη μείωση του ΦΠΑ στην εστίαση προσεχώς, αλλά και ότι η εμμονή στις αυξήσεις φόρων σε μια οικονομία που διανύει μακρά περίοδο ύφεσης δεν δικαιολογείται, όπως για το φόρο θέρμανσης. Τότε γιατί το ψήφισαν; Και την ίδια ώρα βλέπουμε σε άλλη εφημερίδα τον κ. Στουρνάρα να αναιρεί και τα δύο. Μιλάμε για τραγέλαφο. 
Βλέπουμε ότι, όπως λέτε και εσείς, το CNN είπε ότι υπάρχει φως στο βάθος του τούνελ, το «REUTERS» να λέει για τρύπα 8 δισ. στα δημοσιονομικά και νέα μέτρα το 2015-2016. Για το 2014 δεν κάνει κανείς λόγο, που σίγουρα κι εκεί θα έχουμε νέα μέτρα. Είχατε παραδεχθεί μέτρα 4 δισεκατομμυρίων. Είπε κι ο κ. Σαμαράς σε κάποια άλλη κυριακάτικη εφημερίδα ότι σε δύο-τρία χρόνια το μνημόνιο δεν θα υπάρχει και το 2014 θα ξαναβγούμε στις αγορές. 
Βέβαια τα ίδια μάς είχε πει και ο προηγούμενος Πρωθυπουργός, ο κ. Παπανδρέου. Έλεγε για το 2010 και για το 2011 και χρόνο με το χρόνο η ελληνική κοινωνία καταστρέφεται. Στην κυριολεξία, κάθε τομέας της ελληνικής κοινωνίας καταστρέφεται και η πολυπόθητη ανάπτυξη δεν έρχεται, εκτός από ελάχιστους, οι οποίοι θα κερδίσουν από τις λεγόμενες αποκρατικοποιήσεις-επενδύσεις.
 Και το πολυπόθητο τεχνικό πλεόνασμα, το οποίο μας είπε ο κ. Σταϊκούρας πριν από ένα μήνα, εξανεμίστηκε και αυτό. Φανταστείτε πόσο τεχνητό ήταν. Όλα τα νούμερα καταρρέουν, αλλά παρ’ όλα αυτά βλέπουμε κι άλλα στημένα δημοσιεύματα, όπως ένα σημερινό, που λέει ότι αλλάζει προς το καλύτερο η ψυχολογία των Ελλήνων. Για πηγαίνετε μια βόλτα και ρωτήστε τους Έλληνες να δούμε τι θα σας πουν για την ψυχολογία τους και τη διάθεσή τους.
Αναφερθήκατε και πιο πριν -και υπήρξε και λεκτική αντιπαράθεση, μεταξύ Κυβέρνησης και Αντιπολίτευσης- σχετικά με τον ΣΕΒ και τα όσα είπε ο κ. Τσίπρας. Το ζητούμενο δεν είναι να υπάρχουν Έλληνες βιομήχανοι, οι οποίοι να προοδεύουν, διότι Έλληνες βιομήχανοι χωρίς Έλληνες εργάτες είναι τίποτα, είναι απόλυτη καταστροφή. Κάτι το οποίο επιμελώς ο ΣΥΡΙΖΑ δεν το αναφέρει καθόλου, αφού πρώτο ζήτημα στην ατζέντα του έχει τη νομιμοποίηση των πάσης φύσεως λαθρομεταναστών, εισβολέων σε αυτήν την ταλαίπωρη πατρίδα. 
Και ανέφερε και ο κ. Χατζηδάκης, ο οποίος πήγε να ξεκουραστεί γιατί στις 04.00΄ το πρωί πετάει για την Κίνα, για το πατριωτικό μας καθήκον. Πατριωτικό καθήκον να φτάσουμε την ανεργία στο 27,5% και με τάσεις υπερβολικής ανόδου; Πατριωτικό καθήκον η μετανάστευση των Ελλήνων εν έτει 2013 και να ξαναγίνουν τα τραγούδια του Καζαντζίδη επίκαιρα; Πατριωτικό καθήκον η ύφεση, η οποία είναι μεγαλύτερη και από ό,τι όταν βρισκόταν η Ελλάδα σε καιρό πολέμου; Πατριωτικό καθήκον το να σκύβουμε το κεφάλι σε κάθε εισαγόμενο τροϊκανό και χωρίς καμμία διαπραγμάτευση; Γιατί καμμία διαπραγμάτευση δεν γίνεται, δεν μπορούμε να εκφραστούμε ακριβώς τι διαπραγμάτευση γίνεται. Θα κοβόταν εντελώς και δικαίως αυτή τη φορά. Πατριωτικό καθήκον η αλλοίωση πληθυσμού που γίνεται τα τελευταία χρόνια με την αθρόα εισβολή λαθρομεταναστών και με όλους τους νόμους, τους οποίους έχετε ψηφίσει; Και τις συνθήκες.
Δουβλίνο Ι, ΙΙ, κατάργηση του ελέγχου στα σύνορα. Η Συνθήκη Σένγκεν, η οποία επιτρέπει και αλωνίζουν εντός της Ευρωπαϊκής Ένωσης και ειδικότερα στην Ελλάδα, που είναι το πιο ξεχαρβαλωμένο κράτος από όλα, μ’ εκατοντάδες χιλιάδες λαθρομετανάστες και εγκληματικά στοιχεία; Πατριωτικό καθήκον το να βάζουμε φόρους παντού, τους οποίους μάλιστα δεν μπορούν οι Έλληνες πολίτες να αποπληρώσουν με κανέναν τρόπο; Όχι τους φόρους τους καινούργιους. Εδώ ακόμα δεν μπορούν να αποπληρώσουν τους φόρους προηγούμενων ετών και ευελπιστείτε ότι θα διορθώσετε τα νούμερα με φόρους καινούργιους, που βάζετε το 2013 και αυτούς που θα βάλετε το 2014. Πατριωτικό καθήκον είναι οι ψεύτικες υποσχέσεις τις οποίες δίνετε, όπως για τον ΦΠΑ στην εστίαση; Για πράγματα πολύ λογικά. Είναι θέμα που συζητιέται παντού και όλοι λένε το ένα και το άλλο. Μα αφού τα νούμερα δεν σας βγαίνουν. Σας το επιβάλλουν για κάποιους δικούς τους λόγους οι κύριοι της τρόικας και οι δανειστές σας, χωρίς να καταλαβαίνετε ότι αυτό είναι άκρως επιζήμιο για την πατρίδα μας. Δεν κάνετε απολύτως τίποτα. 
Πατριωτικό καθήκον δεν είναι η ανάπτυξη, όπως το λέτε εσείς, γιατί αυτό δεν είναι ανάπτυξη, είναι ξεπούλημα. Σαφώς και χρειάζεται η καλώς νοούμενη ανάπτυξη. Πατριωτικό καθήκον είναι ο εξευτελισμός των διάφορων κοινωνικών ομάδων, όπως των ένστολων, που κάποιοι από την Κυβέρνηση τους είχαν περί πολλού, όπως με την αυτοκτονία αυτού του άτυχου υπολοχαγού τις προηγούμενες ημέρες; Και γιατί δεν κουρεύατε και τα δάνεια των πολιτών προς τις τράπεζες, αφού κουρέψατε τα χρέη, όπως κουρέψατε τα ομόλογα, όπως κουρέψατε τα πάντα; Να απαλύνετε τα βάρη στη δίνη των οποίων έχει περιέλθει ο ελληνικός λαός. Πατριωτικό καθήκον είναι να διώκετε τους πολύτεκνους και γενικότερα τη βιολογική επιβίωση του ελληνικού έθνους, όταν τα παιδιά πια είναι τεκμήρια; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πατριωτικό καθήκον είναι να παίρνουν όλα τα δανεικά λεφτά οι τράπεζες κι οι εργολάβοι και στην πρωτογενή παραγωγή, στην αγορά να μην έχει πέσει φράγκο; Πηγαίνετε στο εμπορικό τρίγωνο της Αθήνας και ρωτήστε ποιος έχει πάρει λεφτά από κάποια τράπεζα τα τελευταία ένα, δύο χρόνια για οποιαδήποτε μορφής ανάπτυξη. Κανείς.
Πατριωτικό καθήκον είναι να υποδέχεστε όλα τα funds, όπως σας είπαμε, τα περισσότερα εκ των οποίων είναι τα distress funds; 
Πατριωτικό καθήκον είναι να ξεπουλάτε τα πάντα, ακόμα και στρατηγικής σημασίας επιχειρήσεις, όπως είναι μαρίνες σε ακριτικά νησιά, στον προαιώνιο εχθρό των Ελλήνων, τους Τούρκους, επειδή έφεραν μερικά ψωροευρώ, ψωροδολάρια ή δεν ξέρω εγώ τι άλλο και να βγαίνει Βουλευτής σας της «πατριωτικής δεξιάς» και να λέει «ας φέρετε εσείς λεφτά και ας μην τα πάρουν οι Τούρκοι»; Αν είναι δυνατόν! Και την ίδια ώρα, σε βραδινές εκπομπές να λέει ακριβώς τα αντίθετα;
Δυστυχώς, η κατάσταση είναι τραγική. Δεν έχετε καταλάβει τι γίνεται. Ευτυχώς το έχει καταλάβει ο ελληνικός λαός, γι’ αυτό και ακολουθεί και πυκνώνει τις τάξεις της Χρυσής Αυγής. Κι ό,τι «αντιρατσιστικά» –γιατί περί ρατσιστικών νομοσχεδίων πρόκειται εις βάρος των Ελλήνων πολιτών- κι αν φέρετε κι αν ψηφίσετε, όσες «διώξεις» κι αν κάνετε, όσα συκοφαντικά δημοσιεύματα κι αν φέρετε σε εφημερίδες, σε τηλεοράσεις και στην κοινωνία, η Χρυσή Αυγή ανεβαίνει. Όλοι οι υπόλοιποι καταρρέετε. Κι ευτυχώς που είναι έτσι τα πράγματα, μήπως και σωθεί αυτός ο τόπος.
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"29905"," Ο κ. Νικόλαος Τσούκαλης έχει το λόγο για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29906"," Ευχαριστώ πολύ, κύριε Πρόεδρε.
Όπως καταλαβαίνετε η δομή της ομιλίας μου έχει αλλάξει, γιατί πλέον η συζήτηση έχει εξελιχθεί σε ιδεολογικοπολιτική αντιπαράθεση και κυρίως περί το τι είναι πατρίδα.
Κυρίες και κύριοι συνάδελφοι, είναι προφανές και εμφανές ότι οι πολιτικές δυνάμεις στη χώρα έχουν χωριστεί σε δύο διακριτές πλευρές. Στη μια πλευρά είναι αυτές οι πολιτικές δυνάμεις –σ’ αυτές περιλαμβάνεται και η Δημοκρατική Αριστερά- που επενδύουν στο σενάριο σωτηρίας της χώρας και στην άλλη πλευρά είναι αυτοί που με τον έναν ή τον άλλον τρόπο, με διάφορες αποχρώσεις, επενδύουν στο σενάριο της καταστροφής της χώρας. Γέμισε η Αίθουσα αυτή από Κασσάνδρες. Εμείς δεν θέλουμε να είμαστε Κασσάνδρες. 
Έχει κατακρεουργηθεί η έννοια της πατρίδας και του δημοσίου συμφέροντος. Ω καιροί, ω ήθη. Σε μια κοινωνία που καταρρέει, σε μια κοινωνία που έχει χάσει τον μπούσουλά της, σε μια κοινωνία η οποία έχει χάσει τα ερείσματά της, τις σταθερές της, έχει χάσει τα αγκωνάρια της είναι προφανές ότι κι η έννοια της πατρίδας υφίσταται την ίδια μεταχείριση.
Κυρίες και κύριοι συνάδελφοι, πέρυσι τέτοια περίοδο το 60% με 70% των παραδοσιακών φιλικών λαών της Ευρώπης, του Νότου της Ευρώπης, οι Ιταλοί, οι Ισπανοί κι οι Γάλλοι –σε ποσοστό άνω του 70%, τερατώδη ποσοστά- θεωρούσαν την Ελλάδα τελειωμένη υπόθεση. Αυτό ήταν το μεγάλο πρόβλημα της χώρας, αυτή ήταν η μεγάλη ήττα της χώρας κι αυτού του λαού. Τελειωμένη υπόθεση. Το «Grexit» κυριαρχούσε παντού.
Οι Έλληνες της διασποράς, γι’ αυτούς που κόπτονται κάποιοι εδώ μέσα με ακραίες εκφράσεις, ζούσαν στην Ευρώπη και στον υπόλοιπο κόσμο ένα απίστευτο ανθρωπιστικό δράμα. Πολίτες τρίτης και τέταρτης κατηγορίας, δεν είχαν πού να σταθούν. Αντιμετωπίζονταν απ’ τους γείτονές τους ως παρείσακτοι λίγο-πολύ και τους προέτρεπαν να επιστρέψουν στη χώρα τους, γιατί εκεί σπαταλούσαν τον πλούτο το δικό τους. Ζούσαν ένα δράμα.
Ο τουρισμός ήταν σε κάθετη πτώση 20% πέρσι το καλοκαίρι. Το αεροδρόμιο «Ελευθέριος Βενιζέλος» είχε ερημώσει, γιατί κανένας δεν είχε καμία διάθεση να επισκεφθεί αυτήν τη χώρα. 
Αυτήν την πατρίδα εμείς ως Δημοκρατική Αριστερά δεν τη θέλουμε. Κάποιοι τη θέλουν. Ίσως να ήθελαν να την περιφράξουν κιόλας, για να μην πλησιάζει κανένας.
Σήμερα είναι σαν να μην έχει αλλάξει τίποτα. Δεν θέλω να αναφερθώ και στα κάπως «υποβολιμιαία» -εντός πολλών εισαγωγικών- άρθρα και στις εκτιμήσεις του CNN ή του «REUTERS» ή των διάφορων funds για ευκαιρίες επένδυσης στη χώρα. Θέλω να αναφερθώ στον τουρισμό. 
Ξέρετε ποια είναι τα τρία κριτήρια-στοιχεία των τελευταίων ημερών που δείχνουν τι είναι για μας πατρίδα; Πρώτη σελίδα στο «GOOGLE», «Η Ελλάδα μου». Δισεκατομμύρια πολίτες όλου του κόσμου, μπαίνοντας στο «GOOGLE» χθες, σήμερα αύριο, βρίσκουν το λογότυπο ενός μαθητή από το Λιτόχωρο για το «GOOGLE». Το μουσείο της Ακρόπολης αξιολογήθηκε για φέτος ως το τρίτο σ’ όλο τον κόσμο από άποψη σπουδαιότητας και η Ακρόπολη ως το δεύτερο μνημείο. Είναι τυχαία αυτά; Αυτά είναι τα στοιχεία που εμείς θέλουμε ως πατρίδα. Αυτά είναι τα στοιχεία που πρέπει να μας κάνουν αισιόδοξους για την επόμενη μέρα. Είναι όλα ρόδινα; Να διεκτραγωδήσουμε για άλλη μια φορά την ψυχολογία; 
Ας θέσουμε ένα ερώτημα. Αυτήν την ψυχολογία κάποιοι θέλουν να την επιδεινώσουν, θέλουν να την κάνουν χειρότερη απ’ ό,τι είναι. Κάποιοι άλλοι θέλουν να τη βελτιώσουν, θέλουν να δώσουν στοιχεία σαν αυτά που αναφέραμε προηγουμένως. Θέλουμε να εξειδικεύσουμε αυτά τα θετικά μακροοικονομικά, τα οποία είναι αδιαμφισβήτητα σωστά στην καθημερινότητα του πολίτη. Θέλουμε να τα μεταφράσουμε σε πραγματική οικονομία.
Θα θυμίσω κάτι. Επιδίωξη των περισσότερων πολιτικών κομμάτων ήταν η σταθεροποίηση της οικονομίας. Η πρώτη επιλογή ήταν η σταθεροποίηση της οικονομίας, γιατί γνώριζαν πάρα πολύ καλά ότι χωρίς σημάδια σταθεροποίησης δεν υπήρχε περίπτωση να ξεδιπλωθεί οποιοδήποτε σχέδιο ανασυγκρότησης, οποιαδήποτε προοπτική βελτίωσης και εξόδου από την κρίση. Αλήθεια, κανείς δεν διαβλέπει σημάδια σταθεροποίησης αυτήν τη στιγμή στη χώρα; Αυτή είναι η μέγιστη επιδίωξη και γι’ αυτό ακριβώς η Δημοκρατική Αριστερά μπήκε σ’ αυτήν την Κυβέρνηση. 
Υπάρχει και η άλλη εικόνα. Να τη συζητήσουμε κάποια άλλη στιγμή. Υπάρχει η εικόνα της καθημερινής άσκησης της διακυβέρνησης, όπου εκεί υπάρχουν τεράστια προβλήματα και τα μηνύματα, εκτός από την Αντιπολίτευση, απευθύνονται και στην Κυβέρνηση συνολικά. Πρέπει κάποιοι να κατανοήσουν ότι γυρίσαμε σελίδα, ότι πρέπει να αλλάξουν αντιλήψεις και νοοτροπίες. Το επόμενο χρονικό διάστημα, τα επόμενα δέκα χρόνια αυτή η χώρα έχει να διαχειριστεί σαράντα πέντε με πενήντα δισεκατομμύρια, τα οποία βεβαίως δεν πέφτουν από τον ουρανό. Τα πετύχαμε ακριβώς επειδή είχαμε αυτήν την πορεία. 
Μένει αμφιβολία σε κανέναν ότι τα παραδοσιακά συμφέροντα διαγκωνίζονται, ότι καταλαμβάνουν θέση «στο στασίδι», προκειμένου να εκμεταλλευθούν την ωφέλεια της επόμενης μέρας, το μόχθο και τις θυσίες του ελληνικού λαού; Όχι βέβαια. Εδώ δίνεται ο πολύ μεγάλος αγώνας. Εκεί πρέπει να διαμορφωθούν οι διαχωριστικές γραμμές τώρα και όχι οι διαχωριστικές γραμμές σε μνημόνιο-αντιμνημόνιο, αλλά σε διαχωριστικές γραμμές για την επόμενη μέρα, για να αλλάξει αυτός ο τόπος. 
Είναι τυχαίο ότι η χώρα για πρώτη φορά πήρε προκαταβολικά δόση; Είναι τυχαίο, παραδείγματος χάριν, ότι το Διεθνές Νομισματικό Ταμείο πιέζει αφόρητα τα άλλα μέλη της τρόικας και την Ευρώπη να έχουμε και κούρεμα στα δάνεια των ιδιωτών; Επειδή γνωρίζει το κάνει.
Το τελευταίο -αλλά όχι έσχατο- είναι ότι παραβλέπουμε αλήθεια πάρα πολύ σοβαρά -και αυτό είναι το μεγάλο πρόβλημα- τις τεράστιες γεωπολιτικές ανακατατάξεις που γίνονται σε όλη τη Μεσόγειο. Αυτό απευθύνεται σε αυτούς που θέλουν να είναι πατριώτες. Όποιος διακινδυνεύει αυτήν τη στιγμή τη γεωπολιτική ισορροπία στη Μεσόγειο και προσπαθεί μέσα από τις πράξεις του, τις άφρονες, να οδηγήσει τη χώρα στο περιθώριο θα προκαλέσει τεράστιο πρόβλημα στην ίδια τη χώρα. 
Θέλουμε πραγματικά να χαιρετίσουμε έστω αυτήν τη λειψή, την ατελή συμφωνία των κοινωνικών εταίρων που είχαμε σήμερα. Η Δημοκρατική Αριστερά είχε μια σταθερή θέση από την πρώτη στιγμή ότι στα εργασιακά θέματα εμείς δεν κάνουμε πίσω. Και δεν κάναμε πίσω στα εργασιακά, γιατί θεωρούσαμε ότι οι εργασιακές σχέσεις και η διατήρηση και η υπεράσπιση του εργασιακού κεκτημένου στη χώρα απαντά στην κοινωνία την οποία θέλουμε αύριο. Είχαμε, λοιπόν, απευθυνθεί στους κοινωνικούς εταίρους και είπαμε ότι το θεσμικό πλαίσιο το οποίο διαμορφώθηκε από τις παρεμβάσεις της τρόικας -και όχι μόνο, αλλά και από παρεμβάσεις εγχώριων κύκλων- μπορεί να «ρηγματωθεί» με τη βούληση των κοινωνικών εταίρων. 
Σήμερα υπέστη μια πρώτη ρωγμή. Οι εκτιμήσεις μας είναι ότι μπορεί να υποστεί και άλλες ρωγμές, προκειμένου να ολοκληρωθεί και να αποκατασταθεί η ισορροπία στην κοινωνία. Βεβαίως να χαιρετίσουμε και την υπογραφή κλαδικής σύμβασης της ΟΤΟΕ με τις τράπεζες και ευχόμαστε τέτοιες συμβάσεις να υπογραφούν κι άλλες. 
Όσον αφορά το νομοσχέδιο και το βασικό κορμό για τις ηλεκτρονικές συμβάσεις, η εκτίμηση μας, κύριε Υπουργέ, είναι ότι έχει αδικηθεί, γιατί, άμα ήταν μόνες τους αυτές οι διατάξεις, θα είχαν πολύ μεγάλο πρόβλημα τα άλλα κόμματα να τοποθετηθούν αρνητικά.","ΝΙΚΟΛΑΟΣ ΤΣΟΥΚΑΛΗΣ",520
"29907"," Είπαν και τίποτα; Για όλα τα άλλα τοποθετήθηκαν εκτός από το νομοσχέδιο.","ΙΟΡΔΑΝΗΣ ΤΖΑΜΤΖΗΣ",498
"29908"," Αυτό ακριβώς λέω, ότι τοποθετήθηκαν σε όλα τα άλλα. 
Όμως, κύριε Υπουργέ, είναι ατελής και αυτός ο νόμος, με την έννοια ότι, εάν τέτοια θεσμικά νομοσχέδια δεν ενταχθούν σε μια ολοκληρωμένη αντίληψη που πρέπει να έχει η χώρα όσον αφορά τη λήψη μέτρων που πρέπει να έχουν μια συνοχή, να έχουν μια αλληλοσυμπλήρωση προς την κατεύθυνση της πάταξης της γραφειοκρατίας και της διαφθοράς, δεν θα έχουμε τα επιθυμητά αποτελέσματα. 
Να θυμίσω ότι αυτή η υποχρέωση της χώρας ήταν διεθνής υποχρέωση από τη διεθνή σύμβαση του ΟΗΕ του 2003 για την πάταξη της διαφθοράς και μάλιστα είναι και νόμος από το 2008 στη χώρα. Αυτό, λοιπόν, το κάναμε με πολύ μεγάλη καθυστέρηση.
Επίσης να θυμίσω ότι η χώρα είχε και μια άλλη ευρωπαϊκή υποχρέωση. Συμμετέχει σε ένα πρόγραμμα από το 2007 για την πάταξη της γραφειοκρατίας κατά 25%. Έχουμε παραβιάσει όλες τις προθεσμίες, έχουμε χάσει όλες τις προθεσμίες και ακόμα δεν έχουμε απτά αποτελέσματα όσον αφορά την πάταξη της γραφειοκρατίας. 
Είμαστε απαιτητικοί. Ξέρουμε ότι όλα αυτά τα οποία περιγράφουμε είναι παθογένειες της χώρας τα τελευταία είκοσι με τριάντα χρόνια. Είμαστε απαιτητικοί, όμως, γιατί ο πολιτικός χρόνος είναι αμείλικτος, είναι ταχύτατος και δεν μπορεί να δικαιολογήσει καθυστερήσεις. 
Τελειώνω -και θα μιλήσω αύριο επί των άρθρων- με το εξής. Είναι θετική η προσπάθεια, κύριε Υπουργέ, να καταργηθούν οι γραφειοκρατικές διαδικασίες όσον αφορά τις αδειοδοτήσεις. 
Τη μία και μεγάλη όμως μεταρρύθμιση την οποία θα έπρεπε να έχουμε μπροστά μας, δεν την έχουμε κάνει ακόμα. Και αναφέρομαι ευθέως στις αδειοδοτήσεις καταστημάτων. Αυτό το οποίο επιχειρείτε με την ενεργητική πυρασφάλεια πρέπει να γενικευθεί σε όλα τα καταστήματα υγειονομικού ενδιαφέροντος. Εάν είχα χρόνο να σας περιγράψω την επιβάρυνση της ελληνικής δικαιοσύνης, της λειτουργίας των δήμων, των υπολοίπων των υπηρεσιών, των πολεοδομιών σε σχέση με αυτήν τη διαδικασία, πραγματικά θα τρομάζαμε όλοι. 
Το μεγάλο, λοιπόν, νομοσχέδιο που θα καταργεί αυτές τις διαδικασίες θα είναι η μεγάλη μεταρρύθμιση την οποία θα πρέπει να συζητήσουμε όχι με διαδικασίες τροπολογιών, αλλά με διαδικασίες ενός μεταρρυθμιστικού νομοσχεδίου, που θα τύχει της επεξεργασίας της επιτροπής αλλά και της Ολομέλειας της Βουλής.","ΝΙΚΟΛΑΟΣ ΤΣΟΥΚΑΛΗΣ",520
"29909"," …(δεν ακούστηκε)","ΑΘΑΝΑΣΙΟΣ ΣΚΟΡΔΑΣ",465
"29910"," Σας λέω μόνο –ο κ. Βορίδης το γνωρίζει- ότι τα μισά πινάκια του μονομελούς πλημμελειοδικείου θα κατεβούν. Δεν χρειάζεται να σας πω άλλα.
Ευχαριστώ.","ΝΙΚΟΛΑΟΣ ΤΣΟΥΚΑΛΗΣ",520
"29911"," Το λόγο έχει ο κ. Νίκος Καραθανασόπουλος. Είναι ο τελευταίος Κοινοβουλευτικός Εκπρόσωπος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29912"," Ανοίγοντας την ομιλία του ο κύριος Υπουργός αναρωτήθηκε «μα, εμείς δεν θέλουμε να βοηθήσουμε το λαό;». Όχι, δεν θέλετε. Το λέμε καθαρά. Είστε απέναντι -ήσασταν και στο παρελθόν και είστε πολύ περισσότερο σήμερα- στην εργατική τάξη και το λαό. Καθαρά τα πράγματα. Και σας το λέμε ξεκάθαρα. Δουλεύετε για μια ανάπτυξη. Και εσείς το ομολογείτε Τι είδους όμως ανάπτυξη; Δουλεύετε για μια ανάπτυξη που εξυπηρετεί, θωρακίζει τα συμφέροντα των μονοπωλιακών ομίλων, τα συμφέροντα των κεφαλαιοκρατών. 
Σας απασχολεί να στηρίξετε το καπιταλιστικό κέρδος. Όμως αυτό έρχεται σε αντίθεση με τις ανάγκες της λαϊκής οικογένειας. Καπιταλιστικό κέρδος σημαίνει «θυσιάζω την ικανοποίηση των λαϊκών αναγκών στο βωμό της ανταγωνιστικότητας και της κερδοφορίας των μονοπωλιακών ομίλων». Θυσιάζετε, δηλαδή, το σήμερα και το αύριο των άμεσων παραγωγών του κοινωνικού πλούτου, δηλαδή της εργατικής τάξης, για να διασφαλίσετε τι; Ότι θα συγκεντρωθεί ακόμα περισσότερος πλούτος σε όλο και λιγότερα χέρια. Αυτό είναι το ταξικό σας καθήκον. Σας το αναγνωρίζουμε αυτό το ταξικό σας καθήκον. Με συνέπεια το υπηρετείτε. Είστε στρατηγικά προσηλωμένοι σε αυτό το ζήτημα. 
Αυτό όμως είναι τελείως ξένο με το πατριωτικό συμφέρον. Πατριωτικό συμφέρον είναι αυτό που συμφέρει την εργατική τάξη και το λαό. Και αυτό που συμφέρει την εργατική τάξη και το λαό –πατριωτισμός, δηλαδή- είναι να πάρει στα χέρια της τον πλούτο τον οποίο παράγει, αποδεσμευμένοι η εργατική τάξη αλλά και ο λαός από τις δαγκάνες των κεφαλαιοκρατών και των ιμπεριαλιστικών οργανισμών που στηρίζουν την εξουσία των κεφαλαιοκρατών. Αυτό, λοιπόν, είναι πατριωτισμός σήμερα για το λαό. 
Ισχυρίστηκε ο κύριος Υπουργός ότι κάνουν τεράστιες προσπάθειες να αντιμετωπίσουν την ανεργία. Γιατί, λέει, μόνο ένας τρόπος υπάρχει για να αντιμετωπιστεί η ανεργία. Ποιος είναι αυτός; Οι επενδύσεις και η δημιουργία πιο φιλικού περιβάλλοντος στην επιχειρηματικότητα. Το λέτε σοβαρά αυτό; Πιστεύετε ότι αυτός είναι ο τρόπος για να αντιμετωπιστεί η ανεργία; Κατ’ αρχάς, γιατί υπάρχουν άνεργοι; Όχι μόνο στην Ελλάδα, που έχει καπιταλιστική κρίση. Γιατί υπάρχουν άνεργοι και στις Ηνωμένες Πολιτείες, που κάποιοι θαυμάζουν, που βρίσκεται σε ανάπτυξη. Γιατί υπάρχει ανεργία; Για έναν και μόνο λόγο υπάρχει ανεργία. Γιατί δεν ανήκουν στους εργάτες τα μέσα παραγωγής τα οποία δουλεύουν. Ανήκουν στους κεφαλαιοκράτες. Αυτός είναι ο λόγος. Είναι απαλλοτριωμένοι οι εργάτες από τα μέσα παραγωγής. Γι’ αυτό υπάρχει ανεργία. Και γι’ αυτόν ακριβώς το λόγο οι καπιταλιστές, που είναι ιδιοκτήτες των μέσων παραγωγής, τους απολύουν όποτε θέλουν, όποτε τους συμφέρει. 
Και γιατί τους προσλαμβάνουν; Γιατί τους έπιασε ο πόνος; Γιατί θέλουν να τους εκμεταλλευθούν. Γιατί θέλουν να αξιοποιήσουν την εργατική δύναμη για να κερδίσουν. 
Έτσι, λοιπόν, το πιο φιλικό περιβάλλον στις επιχειρήσεις που θέλετε να διαμορφώσετε δεν απαντάει στο ζήτημα της ανεργίας. Θα υπάρχει ανεργία και μάλιστα θα μοιράσετε τη φτώχεια, την εργασία δηλαδή, σε περισσότερα χέρια με τις ευέλικτες μορφές απασχόλησης, με την ακόμη μεγαλύτερη επίθεση στα δικαιώματα τα εργασιακά και τα ασφαλιστικά της εργατικής τάξης, με την ακόμη μεγαλύτερη μείωση της τιμής με την οποία πουλάει την εργατική του δύναμη ο εργαζόμενος.
Και θα έδινα μια συμβουλή στον Κοινοβουλευτικό Εκπρόσωπο της ΔΗΜΑΡ, που πανηγύρισε για τη συμφωνία των κοινωνικών εταίρων. Ποια συμφωνία των κοινωνικών εταίρων; Ήταν αυτή η οποία επιβεβαιώνει και με τη βούλα της συνδικαλιστικής γραφειοκρατίας, της συνδικαλιστικής αριστοκρατίας της ΓΣΕΕ τις συνθήκες σύγχρονης δουλείας για την εργατική τάξη. Αυτή ήταν η συμφωνία την οποία υπέγραψαν σήμερα, που καταργεί στην πράξη την Εθνική Γενική Συλλογική Σύμβαση και όλες τις κλαδικές συμβάσεις.
Και απ’ αυτήν την άποψη υπάρχει το μεγάλο ερώτημα, αλλά δεν το έχετε απαντήσει ποτέ. Ποιο είναι το μεγάλο ερώτημα; Μπορεί να υπάρξει καπιταλιστής χωρίς εργάτη; Μπορεί να υπάρξει; Δεν μπορεί να υπάρξει. Καπιταλιστής, μονοπωλιακός όμιλος χωρίς εργαζόμενους, μπορεί να υπάρξει; Δεν μπορεί να υπάρξει. Εργάτης, όμως, χωρίς καπιταλιστή μπορεί να υπάρξει. Και αυτό το έδειξε και η ίδια η ιστορία, το έδειξε και η ίδια η ζωή. Δεν τους έχει ανάγκη τους καπιταλιστές. Και για να μπορέσει να οργανώσει την παραγωγή; Υπάρχουν επιστήμονες να σου οργανώσουν την παραγωγή για το συμφέρον της εργατικής τάξης.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"29913"," Κομισάριοι είναι.","ΙΟΡΔΑΝΗΣ ΤΖΑΜΤΖΗΣ",498
"29914"," Και αυτό βεβαίως έγινε. Και είχε τεράστια αποτελέσματα, τέτοια αποτελέσματα-παρακαταθήκη για τον αγώνα του ταξικού κινήματος, που δεν μπορεί ο καπιταλιστής να τα λύσει ούτε ποτέ να τα ονειρευτεί στο καπιταλιστικό σύστημα ο εργαζόμενος για τον ελεύθερο χρόνο, για την εργασία με αξιοπρέπεια.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"29915"," Για τη «ΓΕΝΙΚΗ ΕΚΔΟΤΙΚΗ» λέτε ή για τον «ΡΙΖΟΣΠΑΣΤΗ»;","ΗΛΙΑΣ ΠΑΝΑΓΙΩΤΑΡΟΣ",385
"29916"," Τα μαντρόσκυλα του συστήματος δεν χρειάζεται να φωνάζουν. Παίζετε καλά το ρόλο σας, μαντρόσκυλα, τραμπούκοι του παρακράτους, που βρήκατε στέγη κάτω από τη Χρυσή Αυγή. 
(Γέλια από την πτέρυγα της Χρυσής Αυγής)
Γέλα! Αυτό ξέρεις να κάνεις. Δεν ξέρεις να κάνεις τίποτε άλλο. 
Και απ’ αυτή, λοιπόν, την άποψη…","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"29917"," Για ρωτήστε για τους απολυμένους…","ΗΛΙΑΣ ΠΑΝΑΓΙΩΤΑΡΟΣ",385
"29918"," …απ’ αυτή, λοιπόν, την άποψη εμείς το λέμε καθαρά. Η ανταγωνιστικότητα αυτό το οποίο κάνει είναι να ενισχύει ακόμη περισσότερο τις συνθήκες εκμετάλλευσης της εργατικής τάξης. Η καπιταλιστική, δηλαδή, ανάπτυξη την οποία υπερασπίζεστε –όχι μόνο η Κυβέρνηση και άλλοι- βασίζεται στην υποβάθμιση, τη σχετική αλλά και απόλυτης θέσης, της εργατικής τάξης, για να μπορέσει να συσσωρεύσει όλο και περισσότερα πλούτη στα χέρια των λίγων. Γι’ αυτό υπάρχουν οι δισεκατομμυριούχοι και ταυτόχρονα υπάρχουν τα δισεκατομμύρια των φτωχών.
Και βεβαίως εμείς δεν θα μπούμε σ’ αυτόν το διαγκωνισμό ανάμεσα στην Κυβέρνηση και την Αξιωματική Αντιπολίτευση για το ποιος θα διασφαλίσει καλύτερα την καπιταλιστική ανάπτυξη. Και βέβαια φτάνει στο σημείο ο Αρχηγός της Αξιωματικής Αντιπολίτευσης να χλευάσει και τον ίδιο τον Λένιν, τον ηγέτη της Οκτωβριανής Επανάστασης, που άνοιξε την έφοδο προς τον ουρανό και έδειξε ότι είναι εφικτή. Να χλευάσει τον ίδιο τον Λένιν!
Απλώς για άλλη μια φορά δεν επιβεβαιώνεται ο Δασκαλόπουλος. Ο Δασκαλόπουλος δεν είναι τίποτα. Ο Ανιέλι, ο ιδιοκτήτης της «FIAT», είχε πει το εξής: «Τις περισσότερες φορές κάναμε καλύτερες δουλειές με την Αριστερά, παρά με τη Δεξιά». Και κάτι περισσότερο ήξερε ο Ανιέλι της «FIAT» από τον Δασκαλόπουλο. Ε, λοιπόν, εμείς τέτοιου είδους ανάπτυξη δεν τη θέλουμε. Σας τη χαρίζουμε και θα την πολεμήσουμε. 
Απ’ αυτήν την άποψη, όλες οι διακηρύξεις τις οποίες κάνετε, ότι βγαίνουμε από το τούνελ, ότι η «FITCH» αναβάθμισε την Ελλάδα δεν οδηγούν βεβαίως σε κανένα ξέφωτο για το λαό. Στο μόνο που οδηγούν είναι στην ανάγκη να παρθούν και νέα μέτρα, ακόμη πιο βαριά, για τα λαϊκά στρώματα, να κλιμακωθεί η αντιλαϊκή επίθεση, είτε αυτή λέγεται για τα 8 δισεκατομμύρια για το 2015 και το 2016 των συμπληρωματικών μέτρων είτε λέγεται για τα περαιτέρω μέτρα απελευθέρωσης της αγοράς και κατάργησης των δικαιωμάτων προς όφελος των επιχειρηματικών ομίλων. 
Βεβαίως, αυτή η πολιτική, επειδή είναι βαθύτατα αντιλαϊκή, χρειάζεται να την υλοποιήσετε. Και πώς την υλοποιείτε; Με το «μαστίγιο», γιατί το «καρότο» σάς τελείωσε. Γι’ αυτόν ακριβώς το λόγο καταφεύγετε στην επιστράτευση, για παράδειγμα, των καθηγητών –μετά από μία σειρά άλλων κλάδων των εργαζόμενων- και κατά τα άλλα σάς έπιασε ο πόνος για την αγωνία των μαθητών; Για ένα σχολείο το οποίο απεχθάνονται οι μαθητές; 
Η συντριπτική πλειοψηφία των μαθητών απεχθάνεται το σχολείο στο οποίο πηγαίνει και το οποίο είναι δημιούργημά σας, δεν ήρθε ουρανοκατέβατο. Αυτό είναι ένα λύκειο «Ανώνυμη Εταιρεία», είναι ένα συνεχές εξεταστήριο, το οποίο δημιουργεί άγχος στους μαθητές, με υποβάθμιση της μόρφωσης, με αποσπασματικότητα στη μόρφωση, με ανάπτυξη της παραπαιδείας, με σπουδές πληρωμένες πανάκριβα από τη λαϊκή οικογένεια. Για να γίνει τι ο νέος μαθητής και μετέπειτα πτυχιούχος; Ένα αναλώσιμο υλικό στα συμφέροντα του κεφαλαιοκράτη. 
Γι’ αυτό προχωρείτε στη συγχώνευση των σχολείων, σε αύξηση των μαθητών ανά τμήμα, στην εντατικοποίηση των καθηγητών και στις απολύσεις. Για να διαμορφώσετε ακριβώς αυτό το απεχθές περιβάλλον για το μαθητή. 
Εμείς το λέμε πάρα πολύ καθαρά: Διέξοδος υπάρχει. Χρειάζεται η εργατική τάξη, τα πλατιά λαϊκά στρώματα, να οργανώσουν την πάλη τους με μορφές τέτοιες, με στόχους και αιτήματα που να διαμορφώνουν το έδαφος για να αναπτυχθεί, να οικοδομηθεί η κοινωνική συμμαχία των λαϊκών στρωμάτων, όχι μόνο της εργατικής τάξης, αλλά και των υπόλοιπων λαϊκών στρωμάτων που πλήττονται από αυτήν την πολιτική και έχουν συμφέρον από την πάλη ενάντια στα μονοπώλια και ενάντια στον καπιταλισμό και με οξυμένες μορφές πάλης!
Είναι οξυμένη η επίθεση που δέχεται η εργατική τάξη και τα πλατιά λαϊκά στρώματα και δεν πρέπει να φοβηθούν κάτω από τη λογική της εφαρμογής του νόμου και της τάξης. Αυτό μπορεί να αποτελέσει διέξοδο. Να οικοδομήσουν, δηλαδή, ένα τέτοιο μέτωπο, μία τέτοια πλατιά λαϊκή συμμαχία, που να ανατρέψει αυτήν την κατάσταση. Να παλέψουν, όχι για να έρθει άλλη κυβέρνηση –για να κάνει τι, δηλαδή, μία από τα ίδια;- αλλά για να αλλάξει η εξουσία. Αυτή η λογική, το να παλέψουν για να έρθει μία άλλη κυβέρνηση, οδηγεί στη χειραγώγηση και τον ευτελισμό του κινήματος, ενώ χρειάζεται να παλέψουν για να αλλάξει χέρια η εξουσία, για να δημιουργηθεί εργατική εξουσία για τη λαϊκή οικονομία. 
Από αυτή την άποψη, λοιπόν, εμείς λέμε πολύ καθαρά γιατί καταψηφίζουμε το συγκεκριμένο νομοσχέδιο. Λέει ο κύριος Υπουργός: «Μα, κάνουμε τομές. Το ηλεκτρονικό σύστημα για τις δημόσιες συμβάσεις και προμήθειες δεν είναι κάτι καλό;».
Κατ’ αρχάς, εδώ μπαίνει ένα ερώτημα: Γιατί τώρα; Τόσα χρόνια πριν γιατί δεν το κάνατε; Δεν υπήρχαν τα μέσα; Υπήρχαν και η τεχνογνωσία και τα μέσα. Γιατί τώρα; Επειδή, βεβαίως, έχουν στενέψει τα περιθώρια παραχωρήσεων. Επειδή θέλετε να κάνετε στρατηγική συμμαχιών και θέλετε να εξοντώσετε τελείως τα μεσαία στρώματα. 
Γι’ αυτόν ακριβώς το λόγο, μέσα από αυτήν τη διαδικασία, συγκεντρώνετε τις προμήθειες και τα μεγάλα έργα στα χέρια λίγων, των μονοπωλιακών ομίλων οι οποίοι θα ωφεληθούν και στη συνέχεια αυτοί ως «υπερεργολάβοι» θα μοιράσουν τις εργολαβίες σε μικρότερους εργολάβους. Άρα το περιθώριο κέρδους, όμως, για τους μικρότερους εργολάβους και τις μικρότερες επιχειρήσεις θα είναι πολύ πιο περιορισμένο και αυτό θα οδηγήσει στην ακόμη μεγαλύτερη εντατικοποίηση των εργαζόμενων. Αυτό κάνετε. Τα συγκεντρώνετε σε λίγους ομίλους και τις προμήθειες και τα δημόσια έργα.
Δεύτερο ζήτημα. Θα υπάρχει εξοικονόμηση πόρων από αυτό; Εμείς να δεχτούμε ότι θα υπάρχει εξοικονόμηση πόρων από αυτό, που δεν επιβεβαιώνεται από πουθενά. Πού θα πάνε αυτοί οι πόροι; Θα αναβαθμιστεί η υγεία, όταν την εμπορευματοποιείτε; Θα αναβαθμιστεί η παιδεία, όταν την εμπορευματοποιείτε; Θα αλλάξει η κατάσταση με την κοινωνική ασφάλιση, όταν θα πάρετε και νέα μέτρα, για να μειωθούν ακόμα περισσότερο οι συντάξεις; 
Τι θα τα κάνετε, λοιπόν, αυτά τα χρήματα που θα εξοικονομήσετε; Θα τα δώσετε για να διαμορφώσετε ένα πολύ πιο φιλικό και ευνοϊκό περιβάλλον για τους κεφαλαιοκράτες. Αυτό θα τα κάνετε. Και στο κάτω-κάτω της γραφής, το Δημόσιο Ηλεκτρονικό Σύστημα Προμηθειών και Δημόσιων Έργων θα βάλει τον προσανατολισμό και θα καθορίσει τις προτεραιότητες; 
Για παράδειγμα –μια και μιλάμε για δημόσια έργα- θα βάλετε σε προτεραιότητα το ζήτημα της αντισεισμικής θωράκισης; Όχι, δεν πρόκειται να το βάλετε όποιο σύστημα κι αν έχετε. Και γιατί δεν το βάζετε; Γιατί δεν είναι επιλέξιμο, δεν εξυπηρετεί. Όμως, οι ιδιωτικοί αυτοκινητόδρομοι βεβαίως θα είναι επιλέξιμοι και θα τους βάλετε. Έτσι, λοιπόν, η τομή η οποία θα κάνετε δεν θα είναι μία τομή που θα βελτιώσει τη θέση της λαϊκής οικογένειας.
Δεύτερο ζήτημα, δεύτερη τομή, όπως την ονομάσατε. Λέτε ότι θα αντιμετωπίσετε το λαθρεμπόριο, το λαθραίο εμπόριο. Θα το αντιμετωπίσετε όπως αντιμετωπίσατε και το λαθρεμπόριο των καυσίμων με την αύξηση της φορολογίας στο πετρέλαιο θέρμανσης και ταυτόχρονα το ναυτιλιακό πετρέλαιο, στο οποίο οφείλεται το μεγαλύτερο τμήμα της λαθρεμπορίας, το αφήνετε στο απυρόβλητο; 
Ουσιαστικά τι θα φτιάξετε, λοιπόν; Θα φτιάξετε ένα μηχανισμό για να χτυπάτε αυτούς που είναι εκτελεστικά όργανα, τους λιανοπωλητές δηλαδή. Ταυτόχρονα αυτούς οι οποίοι είναι οι μεγαλοεισαγωγείς των λαθραίων και των παράνομων τους έχετε στο απυρόβλητο. Δεν τους αγγίζετε αυτούς και κυνηγάτε τους μικρούς, αυτούς που πάνε να βγάλουν ένα μεροκάματο. Πάνε να βγάλουν ένα μεροκάματο με κακό τρόπο; Με κακό τρόπο, αλλά δεν τους έχετε αφήσει άλλο περιθώριο, δεν τους έχετε δώσει κανένα άλλο περιθώριο. Και όμως, αυτούς θα βγείτε να κυνηγήσετε. 
Θα βγείτε να κυνηγήσετε και το πλανόδιο εμπόριο. Ξέρετε πολύ καλά αυτή η ομάδα, η οποία βγαίνει, θα πάει και στις λαϊκές αγορές, θα κυνηγήσει και το πλανόδιο εμπόριο. Γιατί; Διότι δεν μπορούν να ανανεώσουν την άδειά τους, γιατί δεν έχουν να πληρώσουν τις ασφαλιστικές εισφορές, δεν έχουν να πληρώσουν τη φορολογία την οποία τους επιβάλλετε για να τους πετάξετε μία και καλή απ’ έξω. 
Από αυτήν την άποψη έρχεστε τώρα σε αυτό το νομοσχέδιο και φέρνετε ρύθμιση να λειτουργούν οι λαϊκές αγορές και τις Κυριακές. Έτσι οδηγείτε στην κατάργηση ουσιαστικά της κυριακάτικης αργίας και την επεκτείνετε στο σύνολο του εμπορίου μετά, όχι μόνο στις λαϊκές αγορές, που θα οδηγήσει στο κλείσιμο των επαγγελματιών και στην εντατικοποίηση των εμποροϋπαλλήλων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε, και ευχαριστώ για την ανοχή.
Όλα τα υπόλοιπα μέτρα που περιλαμβάνονται στο νομοσχέδιο διευκολύνουν την επιχειρηματική δραστηριότητα και όχι το λαό, όπως η διάταξη για τις μελέτες περιβαλλοντολογικών επιπτώσεων που λέει δεκαπέντε ημέρες. Άμα δεν ελεγχθεί, ισχύει και τα σκυλιά δεμένα. 
Αυξάνετε τους συντελεστές δόμησης. Πού τους αυξάνετε τους συντελεστές δόμησης; Τους αυξάνετε στα επιχειρηματικά πάρκα από 0,9% στο 1,3%. Ποιον εξυπηρετεί αυτό; Εξυπηρετεί συγκεκριμένα συμφέροντα. 
Τέλος –και ολοκληρώνω με αυτό- σας ζητήσαμε κάτι. Σας είπαμε να τοποθετηθείτε και επίσημα σε σχέση με την τροπολογία του ΙΓΜΕ. Ο κ. Λιβιεράτος έκανε δήλωση. Η Κυβέρνηση την αποδέχεται αυτήν τη δήλωση του Υπουργού ή παίζουμε το ρόλο του Πόντιου Πιλάτου και από τον Άννα στον Καϊάφα στέλνετε τους εργαζόμενους στο ΙΓΜΕ; Προκαλέσαμε και τον κύριο Υπουργό να τοποθετηθεί. Σας προκαλούμε και εσάς. Θα την κάνετε, δηλαδή, αποδεκτή αυτή την τροπολογία, όπως δήλωσε ο Υπουργός της Κυβέρνησης, ο κ. Λιβιεράτος, ναι ή όχι; Είναι πολύ απλό να το απαντήσετε και δεν χρειάζεται καμμία σύσκεψη, ούτε να πάρετε το χρόνο κατά τα άλλα λαλίστατοι όπως είσαστε Υπουργοί.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"29919"," Κυρίες και κύριοι συνάδελφοι, με μεγάλη ανοχή στο χρόνο, όπως είδατε και στη συζήτηση, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις».
 Ερωτάται το Σώμα: Γίνεται δεκτό το νομοσχέδιο επί της αρχής;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29920"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"29921"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"29922"," Συνεπώς το νομοσχέδιο του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, έχουν διανεμηθεί τα Πρακτικά της Τρίτης 26 Μαρτίου 2013, της Πέμπτης 28 Μαρτίου 2013 και της Παρασκευής 29 Μαρτίου 2013 και ερωτάται το Σώμα αν τα επικυρώνει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29923"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"29924"," Συνεπώς τα Πρακτικά της Τρίτης 26 Μαρτίου 2013, της Πέμπτης 28 Μαρτίου 2013 και της Παρασκευής 29 Μαρτίου 2013 επικυρώθηκαν. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"29925"," Μάλιστα, μάλιστα.
Με τη συναίνεση του Σώματος και ώρα 00.33΄ λύεται η συνεδρίαση για σήμερα Τετάρτη 15 Μαΐου 2013 και ώρα 10.00΄ με αντικείμενο εργασιών του Σώματος: α) νομοθετική εργασία, συνέχιση της συζήτησης επί του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις», β) άρσεις ασυλιών, σύμφωνα με την ειδική ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
