"","Content","name","ParlmemberID"
"71428","Date","23-11-2012",NA
"71429"," Ευχαριστούμε την κ. Πατριανάκου.
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 26 Νοεμβρίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ  Πρώτου Κύκλου ( Άρθρο 130 παράγραφος 4 του Κανονισμού της Βουλής)
1.- Η με αριθμό 643/20-11-2012 επίκαιρη ερώτηση του Βουλευτή Α´ Πειραιά της Νέας Δημοκρατίας κ. Κωνσταντίνου Κατσαφάδου προς τον Υπουργό Οικονομικών, σχετικά με την ορθολογική αντιμετώπιση του κόστους κάλυψης των κτηριακών αναγκών των υπηρεσιών του δημοσίου.
2.- Η με αριθμό 634/20-11-2012 επίκαιρη ερώτηση του Βουλευτή Δωδεκανήσου του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Δημητρίου Γάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ανάγκη βελτίωσης των διαδικασιών πιστοποίησης των ΑΜΕΑ στα Δωδεκάνησα.
3.- Η με αριθμό 640/20-11-2012 επίκαιρη ερώτηση Ευβοίας του Βουλευτή των Ανεξάρτητων Ελλήνων κ. Κωνσταντίνου Μαρκόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την πρόβλεψη για την απορρόφηση του ΕΣΠΑ 2013.
 4.- Η με αριθμό 626/20-11-2012 επίκαιρη ερώτηση του Βουλευτή Ευβοίας του Λαϊκού Συνδέσμου - Χρυσή Αυγή κ. Νικολάου Μίχου προς τον Υπουργό Δημόσιας Τάξης και Προστασίας του Πολίτη, σχετικά με τις ελλείψεις σε έμψυχο δυναμικό και υλικοτεχνική υποδομή στην Αστυνομική Διεύθυνση Ευβοίας.
 5.- Η με αριθμό 630/20-11-2012 επίκαιρη ερώτηση του Βουλευτή Α´ Αθήνας  της Δημοκρατικής Αριστεράς κ. Ιωάννη Πανούση προς τον Υπουργό Οικονομικών, σχετικά με την αξιοποίηση των Ολυμπιακών εγκαταστάσεων και το κόστος συντήρησής τους.
 6.- Η με αριθμό 622/20-11-2012 επίκαιρη ερώτηση του Βουλευτή Α´ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων στις εργασίες κατασκευής του μετρό Θεσσαλονίκης.
 B. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ( Άρθρο 130 παράγραφος 4 του Κανονισμού της Βουλής)
 1.- Η με αριθμό 642/20-11-2012 επίκαιρη ερώτηση του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα  προς τους Υπουργούς Οικονομικών και Περιβάλλοντος, Ενέργειας και Κλιματικής Αλλαγής, σχετικά με το Κτηματολόγιο της Σύμης.
 2.- Η με αριθμό 633/20-11-2012 επίκαιρη ερώτηση του Βουλευτή Βοιωτίας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Ιωάννη Σταθά προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την διεκδίκηση των γερμανικών αποζημιώσεων από τους κατοίκους του Διστόμου.
 3.- Η με αριθμό 637/20-11-2012 επίκαιρη ερώτηση του Βουλευτή Β´ Αθήνας  των Ανεξάρτητων Ελλήνων κ. Βασιλείου Καπερνάρου προς τον Υφυπουργό στον Πρωθυπουργό, σχετικά με την κατανομή του χρόνου στους εκπροσώπους των κομμάτων στις ενημερωτικές εκπομπές της κρατικής τηλεόρασης.
 4.- Η με αριθμό 625/20-11-2012 επίκαιρη ερώτηση του Βουλευτή Β´ Αθήνας  του Λαϊκού Συνδέσμου - Χρυσή Αυγή κ. Ηλία Παναγιώταρου προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Εξωτερικών, σχετικά με τη χρήση του ονόματος της Μακεδονίας σε διπλωματικό και εμπορικό επίπεδο από το κράτος των Σκοπίων.
 5.- Η με αριθμό 629/20-11-2012 επίκαιρη ερώτηση Β´ Πειραιά της Βουλευτού της Δημοκρατικής Αριστεράς κ. Μαρίας Γιαννακάκη προς τους Υπουργούς Εξωτερικών και Δημόσιας Τάξης και Προστασίας του Πολίτη, σχετικά με την αναθεώρηση της Συνθήκης Δουβλίνο ΙΙ.
 6.- Η με αριθμό 621/20-11-2012 επίκαιρη ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τους Υπουργούς Οικονομικών και Παιδείας και Θρησκευμάτων, Πολιτισμού και Αθλητισμού, σχετικά με τις περικοπές στον αθλητισμό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71430"," Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 645/20-11-2012 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ενδεχόμενη συγχώνευση του ΕΠΑΛ Γυθείου με το ΕΠΑΛ της Σπάρτης.  
Στην επίκαιρη ερώτηση του κ. Δαβάκη θα απαντήσει ο Υφυπουργός κ. Παπαθεοδώρου.
Κύριε Δαβάκη, έχετε το λόγο για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71431"," Ευχαριστώ, κύριε Πρόεδρε.
Αντικείμενο της επίκαιρης αυτής ερώτησης –στην οποία βλέπω ότι έχει έρθει ο κύριος Υφυπουργός να απαντήσει- είναι οι πληροφορίες οι οποίες υπάρχουν για ενδεχόμενη συγχώνευση του Επαγγελματικού Λυκείου του Γυθείου με αυτό της Σπάρτης.
Παραβιάζω –όπως συνήθως λέω- ανοιχτές θύρες, γιατί, απ’ ό,τι γνωρίζω, κύριε Υφυπουργέ, είστε ένας άνθρωπος της εκπαίδευσης –της ανώτατης εκπαίδευσης, αλλά συνολικά της εκπαίδευσης- και αυτού του είδους η επιλογή, αυτού του είδους η κίνηση σαφέστατα επιφέρει, συμπαρασύρει τεράστια προβλήματα σε αυτούς καθαυτούς τους μαθητές, οι οποίοι θα κληθούν να διανύουν τεράστιες αποστάσεις, προκειμένου να βρουν αυτό για το οποίο υπάρχει το ΕΠΑΛ, δηλαδή την απρόσκοπτη επαγγελματική γνώση.
Αντικείμενο, λοιπόν, της ερώτησης αυτής είναι να αποφευχθεί αυτή η επιλογή και να διαψευστεί η φήμη! 
Η επίκληση, φυσικά, είναι ότι πρέπει να υπάρξει περιστολή δαπανών, δαπανών, όμως, οι οποίες αγγίζουν τα 5.000 ευρώ. Δεν θα πω, βέβαια, ότι είναι αστείο το ποσό. Εν πάση περιπτώσει, όμως, το αγαθό της γνώσης είναι τέτοιο και η ηρεμία των παιδιών είναι τέτοιου μεγέθους και τέτοιου ύψους, που εκφεύγει αυτής καθαυτής της γλίσχρας, αν θέλετε, οικονομικής επιβάρυνσης του δημοσίου.
Θα παρακαλούσα, λοιπόν, να παραβλέψουμε το ετήσιο λειτουργικό κόστος των 5.000 ευρώ και να δούμε αυτήν καθαυτήν την ουσία του θέματος. Η ουσία του θέματος είναι να μην αναγκάζεται ένας μαθητής από το βάθος της ακριτικής Μάνης να διανύει ογδόντα πέντε ή εκατόν πενήντα χιλιόμετρα αν γίνει αυτή η επιλογή -δεν ξέρω τι ώρα θα ξυπνάει το πρωί- για να σπουδάσει, για να βρει αυτήν την επαγγελματική γνώση, η οποία χρειάζεται για τη ζωή του.
Θέλω να πιστεύω ότι θα τείνετε «ευήκοον ους» προς αυτό και λόγω της ιδιότητάς σας αλλά και λόγω της πολιτικής θέσης την οποία κατέχετε, γιατί όλες οι ιδιότητες έχουν ένα βασικό στόχο. Και ο στόχος είναι η καλυτέρευση της ζωής των πολιτών ασχέτως οικονομικών καταστάσεων και η απόδοση των στοιχειωδών. Ένα από τα στοιχειώδη είναι και αυτό και μάλιστα στοιχειώδης υποχρέωση της πολιτείας.
Σας ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"71432"," Ευχαριστούμε και εμείς.
Ο Υφυπουργός Παιδείας και Θρησκευμάτων, Πολιτισμού και Αθλητισμού, κ. Θεόδωρος Παπαθεοδώρου, έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71433","   Ευχαριστώ, κύριε Πρόεδρε.
Κύριε Δαβάκη, θα μου επιτρέψετε πριν προχωρήσω στην απάντηση επί της ουσίας της ερώτησής σας να διευκρινίσω ορισμένα κατά τη γνώμη μου σημαντικά δεδομένα αυτήν τη στιγμή. Πρέπει να διασαφηνίσω ότι για να πραγματοποιηθούν οποιεσδήποτε μεταβολές σε σχολικές μονάδες, δηλαδή ιδρύσεις, καταργήσεις, υποβιβασμοί, συγχωνεύσεις, οι σχετικές αποφάσεις είναι αποτέλεσμα μιας συγκεκριμένης και πολύ τεκμηριωμένης διαδικασίας.
Για να γίνω πιο συγκεκριμένος, το Υπουργείο Παιδείας λαμβάνει υπ’όψιν του. Πρώτον, τις τεκμηριωμένες προτάσεις των διευθυντών πρωτοβάθμιας και δευτεροβάθμιας εκπαίδευσης, επιπλέον λαμβάνει υπ’ όψιν την εισήγηση που κάνει ο περιφερειακός διευθυντής, όπως επίσης λαμβάνονται υπ’ όψιν και οι γνωμοδοτήσεις των οικείων δημοτικών συμβουλίων. Το λέω αυτό, γιατί στη συγκεκριμένη περίπτωση έχουμε τέτοιου είδους γνωμοδότηση και σε πολλές περιπτώσεις καταθέτουν προτάσεις ακόμη και οι σύλλογοι γονέων και κηδεμόνων. Σε καμμία περίπτωση, βεβαίως, αυτές οι γνωμοδοτήσεις δεν έχουν δεσμευτικό χαρακτήρα. Για την έκδοση μιας υπουργικής απόφασης, όμως, που αφορά στη συγχώνευση ή στη ανάπτυξη μιας σχολικής μονάδας το Υπουργείο παίρνει υπ’ όψιν του το σύνολο αυτών των παραμέτρων.
Πέραν όμως απ’ αυτά, οι σχολικές μεταβολές θα πρέπει να σας πω ότι είναι μια πάγια διαδικασία του Υπουργείου Παιδείας, η οποία επαναλαμβάνεται κάθε χρόνο. Γι’ αυτό ξέρετε ότι πριν από λίγο καιρό απεστάλη στις περιφερειακές διευθύνσεις από το Υπουργείο Παιδείας εγκύκλιος, σύμφωνα με την οποία ζητάμε να γίνουν οι προτάσεις αυτές, έτσι ώστε να υπάρξει ο καλύτερος δυνατός εξορθολογισμός, με στόχο την ποιοτική αναβάθμιση της εκπαίδευσης. Η αναβάθμιση κατά την άποψή μας θα πρέπει να γίνεται πάντα και με γνώμονα το υπέρτερο συμφέρον του μαθητή αλλά και με γνώμονα την αξιοποίηση των υποδομών και των εγκαταστάσεων.
Ως προς την ερώτησή σας -και στη δευτερολογία μου θα επανέλθω- το ΕΠΑΛ Γυθείου και το ΕΠΑΛ Σπάρτης, αυτήν τη στιγμή δεν βρίσκονται σε διαδικασία συγχώνευσης. Είμαι απόλυτα ξεκάθαρος σ’ αυτό. Για ποιο λόγο; Διότι η διαδικασία για τα σχολεία ολόκληρης της Ελλάδας βρίσκεται σε εξέλιξη. Δεν έχει ληφθεί καμμία απόφαση. Βρισκόμαστε στο στάδιο επεξεργασίας και στη συλλογή τόσο των εισηγήσεων όσο και των γνωμοδοτήσεων.
Στη συγκεκριμένη περίπτωση, οφείλω να σας πω ότι οι εισηγήσεις είναι προς την κατεύθυνση της συγχώνευσης, ενώ η γνωμοδότηση του δημοτικού συμβουλίου είναι προς την αρνητική κατεύθυνση, δηλαδή της μη συγχώνευσης. Στη δευτερολογία μου, θα επανέλθω για να σας πω και ποια είναι η κατάσταση την οποία αντιμετωπίζουμε σήμερα.
Ευχαριστώ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"71434"," Ευχαριστούμε.
Κύριε Δαβάκη,  έχετε το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71435"," Κρατώ δύο φράσεις, αυτές που είπε ο κύριος Υπουργός. Αναβάθμιση και συμφέρον μαθητών. Θεωρώ ότι και η αναβάθμιση των σπουδών έχει άμεση σχέση με το χρόνο τον οποίο διαθέτει ένας μαθητής σ’ αυτό το εικοσιτετράωρο. Όλοι έχουμε υπάρξει μαθητές και ξέρουμε πως λειτούργησε πολλές φορές ο χρόνος στη ζωή μας.
Και θεωρώ ότι αυτός ο χρόνος, κύριε Υπουργέ, πρέπει να είναι υπέρ της ποιότητας της ζωής του μαθητή, της δυνατότητας του οποιουδήποτε μαθητή, ιδιαίτερα των μαθητών της περιφέρειας οι οποίοι έχουν να διανύσουν τεράστιες αποστάσεις, προκειμένου να βρουν το αγαθό της γνώσης το οποίο πλέον, όπως παλιά που κάθε χωριό είχε το σχολειό του, σήμερα δεν υπάρχει.
Αντιλαμβάνεστε, λοιπόν, ότι δεν κλείνουμε ένα σχολείο και πάμε στη δίπλα γειτονιά. Μιλάμε για μια απόσταση εβδομήντα, ογδόντα χιλιομέτρων, που θα αναγκάζονται να διανύσουν επιπλέον οι τριάντα τρεις μαθητές του ΕΠΑΛ Γυθείου, προκείμενου να τύχουν του αγαθού της γνώσεως.
Άρα, λοιπόν, στέκομαι επίτηδες σε αυτές τις δύο φράσεις που είπατε, την αναβάθμιση και το συμφέρον του μαθητή. Πιστεύω ότι όταν έρθει εκείνη η στιγμή που θα κριθεί η βιωσιμότητα ή συνέχιση της ύπαρξης του ΕΠΑΛ Γυθείου, θα πρυτανεύσουν αυτές οι δύο εκφράσεις σας, οποιοσδήποτε και αν είναι Υπουργός. 
Θεωρώ ότι είναι εμβληματικές οι δύο εκφράσεις, οι οποίες είπατε. Θεωρώ ότι οι εκάστοτε πολιτικές ηγεσίες πρέπει να έχουν αυτού του είδους τη θέαση όσον αφορά το συμφέρον της πρωτοβάθμιας, της δευτεροβάθμιας εκπαίδευσης και των μαθητών, προκειμένου αυτά τα οποία υφίστανται τα παιδιά αυτά να μην –θα έλεγα- επιδεινωθούν περαιτέρω.
Φανταστείτε, έναν μαθητή του οποίου το σπίτι είναι εκατόν πενήντα χιλιόμετρα από το σχολειό του, πώς αυτό το παιδί και η οικογένειά του φυσικά θα μπορέσει να συμμετάσχει στην εκπαιδευτική διαδικασία. Είναι απαγορευτικό.
Τα τριάντα τρία παιδιά, λοιπόν, έχουν τα ίδια δικαιώματα με όλα τα χιλιάδες παιδιά τα οποία είναι στη δευτεροβάθμια εκπαίδευση. Και θέλω να πιστεύω ότι αυτό που είπατε, ότι δεν σχεδιάζετε προς το παρόν το κλείσιμο του ΕΠΑΛ, του Επαγγελματικού Λυκείου του Γυθείου το οποίο στεγάζεται στο παλιό σχολείο παρακείμενη κοινότητας, θα πρυτανεύει και θα συνεχίσει να υφίσταται.
Διότι, όπως είπα στην πρωτομιλία μου, ό,τι και να συμβαίνει, αυτό το οποίο προέχει σε αυτές τις δύσκολες εποχές που ζούμε, είναι η περιστολή δαπανών από τα νοικοκυριά, από τους γονείς και από τα παιδιά αυτά, τα οποία συγκεντρώνονται σε ένα χώρο σχετικά κοντά με τα χωριά τους της περιοχής του Γυθείου του Δήμου Ανατολικής Μάνης. Θεωρώ κατά τούτο ότι έχει μια ευοίωνη προοπτική η απάντησή σας. 
Μένω σε αυτό. Θα παρακολουθούμε τις εξελίξεις και θέλω να πιστεύω ότι θα συνεχιστεί προς αυτήν την κατεύθυνση η όλη πολιτική πάνω στο Υπουργείο Παιδείας, η διατήρηση δηλαδή του ΕΠΑΛ Γυθείου.
Σας ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"71436"," Το λόγο έχει ο Υφυπουργός Παιδείας και Θρησκευμάτων, Πολιτισμού και Αθλητισμού κ. Παπαθεοδώρου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71437"," Κύριε Δαβάκη, γνωρίζετε πως γνωρίζω πολύ καλά και τη μορφολογία της περιοχής και τα προβλήματα τα οποία αντιμετωπίζουν οι μαθητές, ιδιαίτερα σε περιοχές οι οποίες δεν έχουν μία συγκοινωνιακή σύνδεση που να επιτρέπει την άμεση μετάβασή τους. Γνωρίζω, επίσης, τι σημαίνει ο μαθητής να ξεκινάει από το Ταίναρο για να πηγαίνει στο Γύθειο και πολλώ δε μάλλω στη Σπάρτη.
Να δούμε, όμως τα πράγματα πως έχουν εξελιχθεί. Στην ευρύτερη περιοχή της Λακωνίας και της λακωνικής Μάνης υπάρχουν τέσσερα ΕΠΑΛ, της Σπάρτης, του Γυθείου, της Γλυκόβρυσης, και των Μολάων. Επίσης, όπως σας είπα, εφόσον γνωρίζω τα προβλήματα της περιοχής, γνωρίζω ότι μεταξύ του Γυθείου και της Σπάρτης είναι σαράντα τέσσερα χιλιόμετρα τα οποία θα πρέπει τα παιδιά να διανύουν καθημερινά -έτσι ώστε να μεταβαίνουν- εάν γινόταν οποιαδήποτε συγχώνευση των δύο ΕΠΑΛ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"71438"," Επί δύο, κύριε Υπουργέ.","ΑΘΑΝΑΣΙΟΣ ΔΑΒΑΚΗΣ",115
"71439"," Επί δύο, σαράντα τέσσερα χιλιόμετρα συν σαράντα τέσσερα χιλιόμετρα.
Είναι μία σοβαρή απόσταση και για μεγάλους μαθητές που φοιτούν σε ένα ΕΠΑΛ. 
Η πρώτη μας έννοια, αν θέλετε –και το λέω αυτό ξεκάθαρα- είναι η τεχνολογική εκπαίδευση να στηριχτεί, διότι ιδιαίτερα σε αυτές τις περιοχές θα υπάρξουν προοπτικές ανάπτυξης.
 Σας διαβεβαιώνω, λοιπόν, ότι η διαδικασία που σας προανέφερα, βρίσκεται σε εξέλιξη. Σας διαβεβαιώνω, επίσης, ότι το Υπουργείο αντιμετωπίζει θετικά τους προβληματισμούς του δημοτικού συμβουλίου και από την άλλη πλευρά, περιμένουμε και την αξιολόγηση των τεκμηριωμένων προτάσεων τόσο της πρωτοβάθμιας όσο και της δευτεροβάθμιας εκπαίδευσης όσο και του περιφερειακού διευθυντή.
Κλείνοντας, θα ήθελα να σας ενημερώσω ότι εν όψει της κατάθεσης του νομοσχεδίου για το νέο λύκειο και το νέο τεχνολογικό λύκειο εξετάζονται όλα αυτά τα ζητήματα τα οποία αναφέρατε για την τεχνολογική και την επαγγελματική εκπαίδευση.
Η περιοχή έχει τις δυνατότητες, έτσι ώστε να αναπτυχθούν περαιτέρω αυτά τα επαγγελματικά λύκεια, όπως επίσης και να ενισχυθεί η ροή των μαθητών προς επαγγελματικά λύκεια, τα οποία θα πιστοποιούν συγκεκριμένα επαγγέλματα. Γι’ αυτόν το λόγο, αντιμετωπίζουμε θετικά τον προβληματισμό τον οποίο αναφέρατε. 
Ευχαριστώ πολύ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"71440","  Ευχαριστούμε κι εμείς.
Κυρίες και κύριοι συνάδελφοι, ο Βουλευτής του Συνασπισμού Ριζοσπαστικής Αριστεράς-ΕΚΜ κ. Χρήστος Καραγιαννίδης ζητεί ολιγοήμερη άδεια απουσίας του στο εξωτερικό.
Η Βουλή εγκρίνει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71441"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"71442","  Συνεπώς, η Βουλή ενέκρινε ομοφώνως τη ζητηθείσα άδεια.
Θα συζητηθεί τώρα η δεύτερη με αριθμό 635/20-11-2012 επίκαιρη ερώτηση του Βουλευτή Β΄ Αθήνας του Συνασπισμού Ριζοσπαστικής Αριστεράς-ΕΚΜ κ. Πέτρου Τατσόπουλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τα κρούσματα βίας και την οργάνωση νεοναζιστικών πυρήνων στα σχολεία. 
Θα απαντήσει ο Υπουργός κ. Παπαθεοδώρου.
Ο κ. Τατσόπουλος έχει το λόγο για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71443"," Ευχαριστώ, κύριε Πρόεδρε.
Κύριε Υπουργέ, ειλικρινά δεν ξέρω αν η κατάσταση που θα σας περιγράψω μέσα σε αυτά τα πολύ λίγα λεπτά που έχω στη διάθεσή μου, είναι για γέλια ή για κλάματα. Θα ευχόμουν να είναι μόνο για γέλια αλλά πολύ φοβάμαι ότι δεν είναι μόνο για γέλια, είναι και για κλάματα και όχι για κλάματα που έχουν χυθεί μέχρι τώρα αλλά και για κλάματα που θα χυθούν και στο μέλλον.
Είμαι πενήντα τριών ετών, τα σαράντα έξι από αυτά τα πενήντα τρία χρόνια, τα πέρασα υπό καθεστώς δημοκρατίας –καλής, κακής, ψυχρής, ανάποδης αλλά δημοκρατίας- και ομολογώ ότι όση φαντασία και αν διαθέτω ως συγγραφέας, δεν φανταζόμουν ποτέ ότι θα σας έθετα κάποια μέρα ερώτηση, ή οποιοσδήποτε Βουλευτής θα σας έθετε κάποια μέρα ερώτηση με αυτό το περιεχόμενο.
Πριν από λίγες ημέρες, κύριε Υπουργέ, από αυτό εδώ το Βήμα, ο κ. Χρήστος Παππάς, ο Κοινοβουλευτικός Εκπρόσωπος της Χρυσής Αυγής, υμνητής του Αδόλφου Χίτλερ –και αυτό δεν είναι δική μου εκτίμηση, είναι δικά του κείμενα, τα οποία ποτέ δεν έχει διαψεύσει- αποτάθηκε στα θεωρεία στο Δημοτικό Σχολείο –για ό,τι έχετε ιερό- του Τολού Αργολίδας και τους προέτρεψε να μη φοβούνται την αριστερή τρομοκρατία. Τους είπε: «γερά, δυνατά, ελληνικά, μη φοβάστε». Στο δημοτικό σχολείο! Αυτά είναι για γέλια. 
Τώρα, ας περάσουμε στα κλάματα. Σε ένα εκτενέστατο ρεπορτάζ που έκανε η Ντίνα Δασκαλοπούλου στην «Εφημερίδα των Συντακτών» περιγράφει αδρά όλα τα επεισόδια –και είναι πολλά- παραβατικότητας της Χρυσής Αυγής στα σχολεία της μέσης εκπαίδευσης.
Δεν μπορώ να τα απαριθμήσω όλα, δεν έχω το χρόνο, θα πω μόνο επιγραμματικά δύο. Το ένα είναι ομάδα κρούσης στο Πολυκλαδικό Ρεθύμνου τριάντα χρυσαυγιτών, οι οποίοι ξυλοκόπησαν ένα μαθητή που δεν είχε χρυσαυγίτικες απόψεις και δεύτερο περιστατικό είναι κάποιας καθηγήτριας στη Χίο, στην οποία ασκήθηκε και ηλεκτρονική και προφορική τρομοκρατία, γιατί τόλμησε την 28η Οκτωβρίου να μιλήσει και για το φασισμό. Λες, και την 28η Οκτωβρίου πολεμήσαμε κάποιους αρειανούς και όχι κάποιους φασίστες. 
Αυτά τα αναφέρω πολύ ενδεικτικά και ρωτάω τη θέση του Υπουργείου σας και θα επανέλθω στη δευτερολογία μου.
Ευχαριστώ.","ΠΕΤΡΟΣ ΤΑΤΣΟΠΟΥΛΟΣ",494
"71444","  Ευχαριστούμε κι εμείς.
Ο κύριος Υπουργός έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71445","   Ευχαριστώ, κύριε Πρόεδρε.
Πράγματι, κύριε Βουλευτά, τα περιστατικά τα οποία βλέπουμε να αναπτύσσονται τελευταία ανησυχούν και χαίρομαι που απαντώ σε αυτήν την ερώτησή σας, διότι από την πρώτη στιγμή που αναλάβαμε την ευθύνη του Υπουργείου, είχαμε φροντίσει να δημιουργηθούν πολιτικές και δομές έτσι ώστε να αντιμετωπιστούν φαινόμενα βίας στα σχολεία και χαίρομαι επίσης που αυτήν την απάντηση την ακούν και οι μαθητές σχολείου που μόλις έφθασαν.
Θέλω να διαχωρίσω δύο πράγματα. Το φαινόμενο γενικότερα της σχολικής βίας στην Ελλάδα μπορεί να έχει απασχολήσει την επιστημονική βιβλιογραφία, αλλά μέχρι τώρα δεν είχε απασχολήσει την επίσημη πολιτεία.
Αυτό τι σημαίνει; Αυτό σημαίνει ότι μέχρι σήμερα δεν είχαμε στοιχεία, τα οποία να αναφέρονται είτε σε περιφερειακό είτε σε εθνικό επίπεδο για την έκταση και την ένταση του φαινομένου ή τις μορφές που έχει πάρει αυτό το φαινόμενο. Λεκτική βία, σωματική βία, ψυχολογική βία, ιντερνετική βία ή σε ορισμένες περιπτώσεις –κάτι, το οποίο ενδεχομένως θέλαμε να καλύψουμε μέχρι σήμερα ή να μην αναγνωρίσουμε, γιατί υπήρχαν περιστατικά και στο παρελθόν, όχι περιστατικά με τέτοια ένταση, όμως- φαινόμενα ρατσιστικής ή φοβικής βίας. 
Επομένως θεωρήσαμε από την πρώτη στιγμή ότι αυτά τα φαινόμενα θα πρέπει να μελετηθούν αλλά και να δοθεί η δυνατότητα, ούτως ώστε να καταγραφούν και να αποτελέσουν αντικείμενο έρευνας από την επίσημη πολιτεία και να αναγνωρίσουμε ότι υπάρχουν αυτά τα φαινόμενα στη διαδικασία την εκπαιδευτική. Από εκεί και πέρα, πρέπει να δούμε, πώς θα δρομολογηθούν πολιτικές πρόληψης, αλλά και πως θα ενταχθεί αυτή η πρόληψη μέσα στην εκπαιδευτική διαδικασία. 
Το τελευταίο διάστημα παρατηρούμε εμπειρικά αύξηση των περιστατικών και λεκτικής και ψυχολογικής και σωματικής βίας και εκφοβισμού εντός των σχολικών χώρων, όπως και αύξηση του κινδύνου εκφοβισμού μέσω διαδικτύου. Παράλληλα, παρατηρούμε την εκδήλωση φαινομένων ρατσιστικής και ξενοφοβικής βίας σε σχολικές μονάδες. Το φαινόμενο αυτό μας έχει απασχολήσει έντονα. 
Έχουμε δηλώσει σε όλους τους τόνους ότι είμαστε αποφασισμένοι να παρέμβουμε προληπτικά για την αποτελεσματική αντιμετώπιση της κλασικής συμβατικής, σχολικής βίας αλλά και για την απομόνωση και την παιδαγωγική διαχείριση των περιστατικών ρατσισμού και ξενοφοβίας. 
Σχετικά με τη σχολική βία, η ένταση του φαινομένου σήμερα απαιτεί ιδιαίτερα σε περιόδους κρίσης και συνεκτικές αλλά και οργανωμένες πολιτικές δράσεις ως αναπόσπαστο κομμάτι της εκπαιδευτικής διαδικασίας. Η πρόληψη της σχολικής βίας και του εκφοβισμού προϋποθέτει –όπως σας είπα- την καταγραφή, τη μελέτη, αλλά και την αντιμετώπιση των φαινομένων σε πρώιμο στάδιο, καθώς και την ευαισθητοποίηση και κινητοποίηση ολόκληρης της εκπαιδευτικής κοινότητας. 
Στο πλαίσιο αυτό το Υπουργείο –και νομίζω ότι ίσως να το είδατε- ανέλαβε την πρωτοβουλία δημιουργίας –και λειτουργεί ήδη- Παρατηρητηρίου για την πρόληψη της σχολικής βίας και εκφοβισμού σε κεντρικό επίπεδο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, θα ήθελα την ανοχή σας για ένα λεπτό.
Το Παρατηρητήριο έχει ως αποστολή το σχεδιασμό και την υλοποίηση δράσεων σε πανελλαδικό επίπεδο για την πρόληψη της σχολικής βίας, την ταυτοποίηση, τη μελέτη και τη διοχέτευση προς διαχείριση σε πιστοποιημένους φορείς περιστατικών σχολικής βίας και εκφοβισμού. 
Το Παρατηρητήριο δεν θα είναι ένας επιπλέον φορέας του Υπουργείου Παιδείας, αλλά θα είναι αυτός ο φορέας, ο οποίος θα διενεργεί μελέτες, θα σχεδιάζει δράσεις, θα συμμετέχει σε επιστημονικές έρευνες, θα συνεργάζεται με άλλα Υπουργεία με συναφές αντικείμενο, θα συντάσσει και θα εκδίδει ετήσια έκθεση για την εξέλιξη του φαινομένου της σχολικής βίας και του εκφοβισμού, θα εποπτεύει την υλοποίηση των δράσεων σε πανελλήνιο επίπεδο και θα υποστηρίζει τη λειτουργία ενός δικτύου και οργανισμών σε περιφερειακό, πλέον, επίπεδο για την πρόληψη της βίας, καθώς και τη δραστηριότητα των φορέων που θα συνεργάζονται μαζί μας. 
Οι δράσεις του Παρατηρητηρίου –και θα σας αναφέρω περισσότερα στη δευτερολογία μου- υλοποιούνται με την ευθύνη των περιφερειακών διευθύνσεων εκπαίδευσης, έτσι ώστε να υπάρξει σε κάθε περιφέρεια ένας συντονιστής και να διοχετεύονται οι δράσεις αυτές προς κάθε σχολείο. 
Για την εξυπηρέτηση του σκοπού αυτού, το Υπουργείο Παιδείας έχει ήδη διαμορφώσει ένα δίκτυο εκπαιδευτικών δράσεων που είναι έτοιμες προς υλοποίηση από αυτήν τη χρονιά μέσω της περιβαλλοντικής αγωγής, όπως επίσης θα προχωρήσει και σε εκπαίδευση εκπαιδευτικών, έτσι ώστε να μπορούν να αντιμετωπίζουν αυτά τα φαινόμενα. 
Από την άλλη πλευρά, μέσω των κέντρων «Διά Βίου Μάθησης» έχουν προκηρυχθεί συγκεκριμένες δράσεις, οι οποίες έχουν ως στόχο την ευαισθητοποίηση και την εκπαίδευση των γονέων, έτσι ώστε οι τρεις πόλοι της εκπαιδευτικής κοινότητας –οι μαθητές, οι εκπαιδευτικοί και οι γονείς- να μπορούν να ευαισθητοποιηθούν. 
Θα μου δοθεί ο χρόνος αμέσως μετά για να σας μιλήσω πιο συγκεκριμένα.
Ευχαριστώ πολύ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"71446","  Κι εμείς ευχαριστούμε.
Το λόγο έχει ο κ. Τατσόπουλος για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71447"," Ευχαριστώ, κύριε Πρόεδρε.
 Κύριε Υπουργέ, ευχαριστώ για την απάντησή σας. 
Πρέπει ευθύς εξαρχής να πω ότι στο Παρατηρητήριο –όπου μου φαίνεται ότι είναι πολύ καλή ιδέα- θα πρέπει να ενεργοποιηθούν σίγουρα και οι κατά τόπους καθηγητές και λειτουργοί μέσης εκπαίδευσης και οι σύλλογοι γονέων και κηδεμόνων. Ελπίζω αυτό να γίνει όσο το δυνατόν συντομότερα, για να μη φτάσουμε σε ένα απεχθές μέλλον -που μπορεί να μην είναι και πολύ μακριά- όπου θα χρειάζεται να φτιάξουμε και δίκτυα προστασίας μαρτύρων για να πηγαίνει κανείς να καταθέτει σε αυτά τα Παρατηρητήρια. Ελπίζω ότι δεν θα φτάσουμε σε αυτό το σημείο.
Ξέρετε πολύ καλά ότι αυτό που πρέπει πρώτα απ’ όλα να ξεκαθαρίσουμε είναι ότι με την περίπτωση της Χρυσής Αυγής δεν έχουμε απλώς μία ακόμη κομματική νεολαία, που διαδίδει τις ιδέες της. Αυτό και θεμιτό είναι και καθόλου κολάσιμο. Το θέμα είναι ότι στην περίπτωση της Χρυσής Αυγής έχουμε μία περίπτωση οργάνωσης, που θέλει να επιβάλει τις ιδέες της μέσα από το φόβο και μέσα από τη συνήθεια. Αυτό το κάνει αμφίδρομα. 
Υπάρχουν περιπτώσεις -έχουν καταγραφεί- που καθηγητές έχουν απειλήσει μαθητές, ενώ το Σύνταγμά μας προστατεύει όλους τους μαθητές, κάθε εθνικότητας, κάθε θρησκεύματος. Υπάρχουν καθηγητές, όπως ένας καθηγητής στα Εξάρχεια, που απείλησε τους μαθητές του ότι θα φέρει τη Χρυσή Αυγή να τους συνετίσει. Υπάρχουν, αντίστοιχα, περιπτώσεις μαθητών, που χαιρετούν ναζιστικά μέσα στην τάξη τον καθηγητή τους, που απειλούν τον καθηγητή τους ότι αυτοί θα φέρουν τη Χρυσή Αυγή να τον συνετίσει.
Ποια είναι, επιτέλους, η Χρυσή Αυγή; Δεν έχω καταλάβει αυτό το «νταηλίκι». Από πού αντλούν το θράσος να μιλάνε με αυτό το ύφος είτε είναι καθηγητές είτε είναι μαθητές;
Ξέρετε πολύ καλά ότι παραμονές της επετείου της 17ης Νοεμβρίου είχαν βγει από εδώ, από αυτήν τη Αίθουσα, και είχαν πει ότι θα κάνουν ελέγχους στα σχολεία. Ποιοι; Οι υμνητές της δικτατορίας θα έμπαιναν μέσα στα σχολεία, την ημέρα της επετείου της εξέγερσης εναντίον της δικτατορίας, να κάνουν ελέγχους.
Πολύ σωστά απάντησε το Υπουργείο ότι τέτοιοι έλεγχοι δεν θα επιτραπούν και από την κατακραυγή που δημιουργήθηκε -γιατί αυτό καταλαβαίνουν, δεν καταλαβαίνουν την παθητική στάση, καταλαβαίνουν μία κοινωνία που αντιδρά- φυσικά και δεν τόλμησαν να κάνουν ελέγχους στα σχολεία.
Δεν έχουμε την πολυτέλεια να επαναλάβουμε το λάθος της Βαϊμάρης. Το λάθος της Βαϊμάρης ήταν η ανεκτικότητά της απέναντι σ’ αυτά τα φαινόμενα, γιατί και τα ναζιστικά τάγματα εφόδου στα σχολεία την εποχή της Βαϊμάρης δεν ξεκίνησαν με δολοφονίες αλλά με τέτοια ξεκίνησαν, με μπούλινγκ, με «νταηλίκι».
Σήμερα έχουμε και το ηλεκτρονικό «νταηλίκι». Μαθητές όλης της χώρας παίρνουν μηνύματα ότι καταγράφονται. Γιατί καταγράφονται; Θα γίνουν προγραφές Μάριου και Σύλλα σε σύντομο χρονικό διάστημα και τους καταγράφουν όταν έχουν αντίθετες απόψεις; 
Δεν έχουμε, λοιπόν, την πολυτέλεια να παίξουμε αυτήν τη φορά το ρόλο του Πόντιου Πιλάτου.
Σας ευχαριστώ, κύριε Υπουργέ.","ΠΕΤΡΟΣ ΤΑΤΣΟΠΟΥΛΟΣ",494
"71448"," Ευχαριστούμε κι εμείς.
Ο κύριος Υπουργός έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71449"," Κύριε Τατσόπουλε, πράγματι θεωρώ ότι η αντιμετώπιση των φαινομένων ρατσισμού και ξενοφοβίας, όχι μόνο μέσα στην εκπαίδευση, μέσα στο σχολικό χώρο αλλά και στην κοινωνία, προϋποθέτει κάτι το οποίο το αφήσαμε τα τελευταία χρόνια να αδρανήσει. Προϋποθέτει, κατά την άποψή μου -και το λέω ως προσωπική μου άποψη- την ενίσχυση της πολιτειακής παιδείας. Υποχώρησαν οι θεσμοί της πολιτειακής παιδείας στα σχολεία, αδράνησαν. 
Θεωρώ ότι η ουσιαστική ένταξη –και δεν είναι θεωρητικό αυτό- των αρχών της δημοκρατίας στη μαθησιακή διαδικασία είναι και πρέπει να είναι μία από τις προτεραιότητες κάθε δημοκρατικής πολιτείας.
Στην κατεύθυνση αυτή εργαζόμαστε εδώ και αρκετό καιρό και όχι με ευκαιριακές πολιτικές παρεμβάσεις, αλλά με συγκεκριμένο και μακροπρόθεσμο σχεδιασμό σε επίπεδο εκπαιδευτικής πολιτικής και σε επίπεδο κοινωνικής πολιτικής.
Θυμίζω ότι πριν από λίγο καιρό υπήρξε μία κοινή πολιτική δράση μεταξύ του Υπουργείου Παιδείας της Ελλάδας και του Υπουργού Παιδείας της Γαλλίας για το σχολείο της δημοκρατίας, για την επαναφορά των βασικών αρχών της δημοκρατίας, του σεβασμού των θεμελιωδών δικαιωμάτων του πολίτη μέσα στο σχολείο.
Επιδίωξή μας, επομένως, παραμένει η εμπέδωση της ιδιότητας του δημοκρατικού πολίτη στο σχολείο με τα κατάλληλα εκπαιδευτικά προγράμματα που υπάρχουν, αλλά είχαν αδρανήσει, με δράσεις, οι οποίες θα έχουν ως περιεχόμενο το σεβασμό της αξίας του ανθρώπου, το σεβασμό της ετερότητας, το σεβασμό της αξίας της κοινωνικής αλληλεγγύης και γι’ αυτό επιδιώκουμε να ευαισθητοποιήσουμε τους μαθητές και τους εκπαιδευτικούς, αλλά και τους γονείς, ότι ο ρατσισμός και η ξενοφοβία είναι από μόνες τους μορφές βίας και αυτή η βία θα πρέπει να φύγει από τα σχολεία.
Αυτή η βία διασπά την κοινωνική συνοχή και οδηγεί στη μισαλλοδοξία. Αυτή η πολιτική μας αντιπαλεύει σταθερά απόπειρες εκφασισμού της κοινωνίας. 
Έχω τονίσει και πάλι από τη θέση αυτή ότι δεν υπάρχει πλέον η πολυτέλεια της αδράνειας του εκπαιδευτικού συστήματος και της ίδιας της πολιτείας για το αυγό του φιδιού που επωάζεται. Εκεί που παρατηρούμε τέτοια φαινόμενα η πολιτεία θα πρέπει να παρεμβαίνει για να προστατεύσει τους ίδιους τους μαθητές. 
Οι συνέπειες της κοινωνικής κρίσης, ιδιαίτερα σε περιόδους σαν αυτή που διανύουμε, είναι τέτοιες που πιστεύω ότι θα πρέπει να συνεγείρουν και να ενώνουν, κατά την άποψή μου, τις δυνάμεις του δημοκρατικού τόξου, γιατί υπάρχει δημοκρατικό τόξο, όπως υπάρχει και χώρος μη δημοκρατικός. Επομένως, θα πρέπει να ενώνουν τις δυνάμεις του δημοκρατικού τόξου απέναντι σε απόπειρες εκφασισμού της κοινωνίας και διείσδυσης στο σχολικό χώρο αλλά και στην κοινωνία, φασιστικών και ναζιστικών ιδεολογημάτων. 
Είμαστε σταθερά αντίθετοι σε αυτό για την προστασία όχι μόνο των μαθητών ως κομμάτι μιας εκπαιδευτικής διαδικασίας αλλά ως πολιτών, γι’ αυτό και είπα ότι χρειάζονται κάποιες δράσεις, τις οποίες θα μου επιτρέψετε απλώς να παραθέσω, μέσα από ένα κεντρικό πυρήνα καταγραφής περιστατικών στο Παρατηρητήριο. 
Αυτές οι δράσεις είναι: Εκπαίδευση των διευθυντών των σχολείων, διότι καλούνται να αντιμετωπίσουν καταστάσεις που μέχρι σήμερα τους ήταν άγνωστες, ή ορισμένοι από αυτούς τις είχαν ξεχάσει. Δράσεις ευαισθητοποίησης των μαθητών και μέσα από την πολιτειακή παιδεία και μέσα, δηλαδή, από την επαναφορά σε όλες τις τάξεις του λυκείου είτε ως μάθημα κορμού είτε ως μάθημα επιλογής, των γνωστικών αντικειμένων της πολιτικής, του δικαίου και της πολιτειακής παιδείας. Λειτουργία κινητής μονάδας παρέμβασης σε σχολεία που υπάρχει πρόβλημα σε συνεργασία με την ΕΨΥΠΕ, η οποία βρίσκεται σε σύμβαση με το Υπουργείο Παιδείας. Λειτουργία τηλεφωνικής γραμμής υποστήριξης για εκπαιδευτικούς, η οποία θα είναι εικοσιτετράωρης βάσης. Διαδικτυακή πλατφόρμα συμβουλευτικής για εκπαιδευτικούς και εφήβους. 
Ξεκινάμε μια επιδημιολογική έρευνα για ανίχνευση και παρακολούθηση αντικοινωνικών και αντιδημοκρατικών συμπεριφορών στα σχολεία. Θα γίνει πανελλήνια καμπάνια κατά της σχολικής βίας και του εκφοβισμού σε συνεργασία με το Ευρωπαϊκό Κοινοβούλιο. Ξεκινάμε, επίσης, πρόγραμμα επιμόρφωσης εκπαιδευτικών πέρα από τους διευθυντές των σχολείων και, όπως σας είπα και προηγουμένως, ένα πρόγραμμα κατάρτισης μέσω της «Διά Βίου Μάθησης», το οποίο ήδη έχει προκηρυχθεί για τη λειτουργία σχολών γονέων. 
Εκείνο το οποίο θεωρώ ότι είναι αναγκαίο σήμερα είναι να δούμε ότι τα φαινόμενα, τα οποία παρατηρούμε, είναι μια πρόκληση η οποία έρχεται από το μέλλον και αν η δημοκρατία αδρανήσει τότε απλώς θα κλαίμε για την υποχώρηση των θεσμών, αλλά τότε θα είναι ήδη αργά διότι η κοινωνία θα έχει αποσυντεθεί.
Ευχαριστώ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"71450"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία εξήντα δύο μαθητές και μαθήτριες και τρεις εκπαιδευτικοί από το 1ο Γυμνάσιο Πετρούπολης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Σήμερα η Βουλή ασχολείται, όπως βλέπετε, με ερωτήσεις, κοινοβουλευτικό έλεγχο και συνέπεσε μάλιστα να είστε εδώ κατά τη συζήτηση ενός σημαντικού θέματος που αφορά και τα σχολεία.
Προχωρούμε στην τρίτη με αριθμό 638/20-11-2012 επίκαιρη ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με το καθεστώς της διαθεσιμότητας των υπαλλήλων. 
Στην επίκαιρη ερώτηση θα απαντήσει ο Υπουργός κ. Μανιτάκης.
Κύριε Κεγκέρογλου, έχετε το λόγο για να αναπτύξετε την επίκαιρη ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71451"," Ευχαριστώ, κύριε Πρόεδρε.
Ξεκινώ και προκαταβολικά δηλώνω, κύριε Υπουργέ, ότι προσωπικά πιστεύω στις προθέσεις σας και στις δηλώσεις στις οποίες προβήκατε χθες, σύμφωνα εξάλλου και με το καλό σενάριο του νόμου που έχουμε ψηφίσει. Όμως, αυτό δεν αρκεί. Πρέπει να πειστούν και οι εργαζόμενοι και αυτό μπορεί να γίνει μόνο με πράξεις και συγκεκριμένα βήματα από δω και πέρα.
Δεν θα ασχοληθώ με τα αίτια και το παρελθόν. Πιστεύω ότι έχετε πλήρη εικόνα της κατάστασης που επικρατεί για τη μη λειτουργία των δήμων αλλά και πολλών δημόσιων υπηρεσιών όλων των Υπουργείων, λόγω του προβλήματος.
Θα σας αναφέρω μόνο ότι την πρόταση για κινητικότητα, με κάποια χαρακτηριστικά, την είχα καταθέσει με άλλους οκτώ συναδέλφους όταν η κυβέρνηση τότε είχε τη φαεινή ιδέα να υιοθετήσει την άποψη περί εφεδρείας. Είμαι στο ίδιο πνεύμα σε σχέση με την κινητικότητα και θα σας καταθέσω την πρόταση των οκτώ συναδέλφων.
Σήμερα, αυτό που πιστεύω ότι πρέπει να κάνετε με δική σας πρωτοβουλία είναι πρώτον να καταγραφεί άμεσα η έλλειψη του προσωπικού σε υπηρεσίες πρώτης γραμμής. 
Το Υπουργείο Εργασίας έχει το Σώμα Επιθεώρησης Εργασίας το οποίο είχε εξακόσια κενά σε όλη την Ελλάδα. Έχει τον ΟΑΕΔ που πρέπει να υλοποιήσει προγράμματα ανεργίας. Να επισημάνω ότι το Σώμα Επιθεώρησης Εργασίας με την αντιμετώπιση του φαινομένου της μαύρης εργασίας, θα φέρει σημαντικά έσοδα για το δημόσιο. Έχουμε τα ασφαλιστικά ταμεία που δεν έχουν προσωπικό για να εκδώσουν συντάξεις. Έχουμε τις υπηρεσίες του Υπουργείου Δικαιοσύνης που θέλουν στελέχωση για γρήγορη απονομή της δικαιοσύνης. Έχουμε τις υπηρεσίες του Υπουργείου Υγείας, τα νοσοκομεία όπου νοσηλευτικό προσωπικό ασκεί διοικητικά καθήκοντα. Μπορούμε μετακινώντας προς τα εκεί κόσμο, να απελευθερώσουμε νοσηλευτικό προσωπικό.
Έχουμε το Υπουργείο Παιδείας όπου στις διευθύνσεις εκπαίδευσης χρησιμοποιούνται εκπαιδευτικοί για διοικητικό έργο.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Λίγο χρόνο παρακαλώ, κύριε Πρόεδρε.
Έχουμε το Υπουργείο Προστασίας του Πολίτη, όπου οι αστυνομικοί κάνουν τους γραφιάδες. Έχουμε τα κλειστά ΚΕΠ για την εξυπηρέτηση των πολιτών. Έχουμε παιδικούς σταθμούς και υπηρεσίες κοινωνικής αλληλεγγύης που χρειάζονται στήριξη. 
Τέλος, έχουμε μία σειρά από άλλες υπηρεσίες πρώτης γραμμής που δεν έχω το χρόνο να αναφέρω, που χρειάζονται αυτό το δυναμικό. 
Αν, λοιπόν, γίνει αυτή η καταγραφή, στη συνέχεια η αξιοποίηση της κινητικότητας και η τοποθέτηση των ανθρώπων που με κάποια κριτήρια βρέθηκαν υπό διαθεσιμότητα στον ίδιο γεωγραφικό χώρο, να τοποθετηθούν, θα λυθεί άμεσα το πρόβλημα. 
Σας ζητώ, λοιπόν, άμεση καταγραφή των αναγκών. Κατά την άποψή μου δεν επείγει η διαπιστωτική πράξη. Αυτό που επείγει είναι η άμεση καταγραφή των αναγκών και στη συνέχεια με την κατάργηση της διαπιστωτικής πράξης που απαιτείται σήμερα από το δήμαρχο, να κληθεί ο κάθε εργαζόμενος που είναι υπό διαθεσιμότητα, να δηλώσει δύο πράγματα: Ή την εξαίρεσή του, σύμφωνα με τα κριτήρια τα οποία έχετε βάλει ή την επιλογή του σε ποια υπηρεσία θέλει να τοποθετηθεί. Αυτό το απλό πράγμα μπορεί να γίνει με μία βάση δεδομένων και μία φόρμα ηλεκτρονική του Υπουργείου σας και να γίνει τις επόμενες ημέρες. 
Υπουργείο Διοικητικής Μεταρρύθμισης και Ηλεκτρονικής Διακυβέρνησης, είπατε κύριε Πρόεδρε, άρα είναι πολύ απλό να γίνει αυτό το πράγμα και να λήξει και η καπηλεία διαστρεβλωμένων απόψεων που κυκλοφορούν περί απολύσεων, αλλά και η ανασφάλεια που εύλογα επικρατεί σε κάποιους ανθρώπους. 
Κύριε Υπουργέ, οι άνθρωποι που είναι υπό διαθεσιμότητα είναι αυτοί που έχουν δουλέψει περισσότερο τόσα χρόνια, λόγω και του καθεστώτος ανασφάλειας που είχαν.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"71452"," Ολοκληρώστε, παρακαλώ, κύριε συνάδελφε, θα επανέλθετε στη δευτερολογία σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71453"," Τελειώνω, κύριε Πρόεδρε. 
Αυτοί οι άνθρωποι, λοιπόν, είχαν περισσότερη προσφορά. Άρα χρειάζεται περισσότερη δικαιοσύνη. Νομίζω ότι σε αυτήν την κατεύθυνση μπορούμε να κινηθούμε.
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"71454"," Ο κύριος Υπουργός έχει το λόγο  για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71455"," Ευχαριστώ πολύ, κύριε Κεγκέρογλου γιατί μας βοηθήσατε και μας προλάβατε, αλλά και εμείς σας προλάβαμε λίγο. 
Ήδη από τότε που καταρτίζαμε το νόμο, είχαμε προβλέψει για όλες αυτές τις διαδικασίες και τις επιτακτικές προθεσμίες, τις οποίες προβλέψαμε και περιγράψαμε στο νόμο που έχετε μπροστά σας για να καταγράψουμε, πρώτον τις άμεσες και επιτακτικές ανάγκες. Είχα σκοπό να σας απαριθμήσω τις υπηρεσίες που κατά προτεραιότητα θα ικανοποιηθούν και ήδη έχουμε καταγράψει αιτήματα, τα είχα αναφέρει και χθες στη Βουλή. Δεν θα καταναλώσω το χρόνο μου αυτήν τη στιγμή για να τις αναφέρω ξανά. Άλλωστε τις περισσότερες τις έχετε αναφέρει εσείς. Απλώς έχετε ξεχάσει το ΕΚΑΒ και του ΕΟΠΥΥ και μπορώ να αναφέρω σε αυτά που είπατε πάρα πολλά. Ξέρω, είμαστε σίγουροι από μία πρώτη καταγραφή που έχουμε κάνει, ότι υπάρχουν επείγουσες, άμεσες, πολυπληθείς ανάγκες σε υπηρεσίες που πράγματι αυτήν τη στιγμή στενάζουν και εξυπηρετούν τον πολίτη και μάλιστα εξυπηρετούν επιτακτικές ανάγκες.
Για το λόγο αυτό, ήδη πριν από την προηγούμενη εβδομάδα, είχαμε στείλει επιστολή σε όλα τα Υπουργεία και σε όλες τις υπηρεσίες, με την οποία ζητάμε να κάνουν άμεσα μια πρώτη καταγραφή των αναγκών τους. 
Ήδη είχαμε συγκροτήσει με βάση το ν. 4024, που τον αναφέρατε προηγουμένως, μια επιτροπή, η οποία αποτελείται από έναν αντιπρόεδρο του ΑΣΕΠ, από έναν εκπρόσωπο του Υπουργείου μας και από έναν εκπρόσωπο του Υπουργείου Οικονομικών. Αυτή η επιτροπή έχει ήδη ενεργοποιηθεί για πρώτη φορά από τότε που συστάθηκε. 
Η επιτροπή αυτή ετοιμάζει ένα έντυπο, το οποίο θα δοθεί σε ηλεκτρονική μορφή και το οποίο θα αποστείλουμε σε όλες τις υπηρεσίες. Κατά προτεραιότητα θα καταγραφούν οι ανάγκες των υπηρεσιών που αναφέρετε και έχουμε και εμείς καταγράψει με έναν τρόπο συστηματικό και –θα έλεγα- αξιολογικό. Δεν θα γίνει απλώς μια καταγραφή των αναγκών αλλά και μια δικαιολόγηση των αναγκών, τι εξυπηρετεί η υπηρεσία τους, ποιους χρήστες εξυπηρετεί, πόσο επιτακτικές είναι οι ανάγκες τους. Αυτό το έντυπο θα φύγει σήμερα ή το αργότερο τη Δευτέρα προς όλες τις υπηρεσίες, για να καταγράψουν με αριθμητικό τρόπο τις ανάγκες τους. 
Αμέσως μετά τα έντυπα αυτά, όπως μας έρθουν, θα πάνε στην επιτροπή αυτή του άρθρου 5, παράγραφος 3 του ν. 4024 και εκείνη θα τα συστηματοποιήσει και θα τα αξιολογήσει και θα μοριοδοτήσει τις ανάγκες τους. 
Ταυτόχρονα –και πιστεύω ότι αν θέλουμε να επιταχύνουμε και να ακυρώσουμε τη διαθεσιμότητα- πρέπει και οι ίδιες οι υπηρεσίες να βοηθήσουν σε αυτό. Αν αυτές οι υπηρεσίες έχουν καταγράψει τους υπαλλήλους –που τους ξέρουν και τους ξέρουμε και εμείς τους υπαλλήλους τους- και δώσουν αυτά τα έντυπα και τα συμπληρώσουν οι ίδιες οι υπηρεσίες με τη βοήθεια των ίδιων των υπαλλήλων που βρίσκονται σε διαθεσιμότητα, υπογραμμίζοντας τις προτιμήσεις τους, κατά προτεραιότητα θα τοποθετηθούν, σύμφωνα με τις ανάγκες που υπάρχουν, στις υπηρεσίες εκείνες που είναι στον ίδιο τόπο. Ενδεχομένως και θα δικαιολογείται από το υπηρεσιακό έγγραφο να παραμείνουν και στις ίδιες τις υπηρεσίες τους. Αυτό όμως πρέπει να αιτιολογείται και σε έναν ορισμένο αριθμό. 
Στη συνέχεια θα σας απαντήσω για τα άλλα θέματα.","ΑΝΤΩΝΙΟΣ ΜΑΝΙΤΑΚΗΣ",298
"71456"," Κύριε συνάδελφε, έχετε το λόγο για να δευτερολογήσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71457"," Ευχαριστώ, κύριε Πρόεδρε. 
Πρώτον, η καταγραφή των αναγκών και η αξιολόγησή τους πρέπει να έχει ημερομηνία λήξης, για να μπορέσουμε να πείσουμε τους εργαζομένους. Πιστεύω ότι είναι γνωστές στις υπηρεσίες οι ανάγκες. Υπάρχουν ανάγκες και στις ίδιες τις υπηρεσίες, στις οποίες υπάρχουν υπό διαθεσιμότητα υπάλληλοι. Πρέπει να το λάβουμε αυτό υπ’ όψιν μας. Επομένως μπορεί κάποιοι να μη μετακινηθούν καν ή να δεχθούν τη μετακίνηση από άλλες υπηρεσίες σε ένα δήμο, παραδείγματος χάριν. 
Άρα αυτό που σας ζητώ είναι συγκεκριμένη ημερομηνία, στην οποία θα πρέπει όλες οι υπηρεσίες να δηλώσουν αυτήν την ανάγκη. Αυτή η ανάγκη θα πρέπει να επισημάνετε ότι θα είναι προτεραιότητα, πέραν από την τοποθέτηση των υπαλλήλων που είναι υπό διαθεσιμότητα και τις προσλήψεις ενός προς πέντε νέων ανθρώπων που θα γίνουν το επόμενο διάστημα. Επομένως πρέπει να στείλουν αυτές τις ανάγκες. 
Δεύτερον, η επιτροπή αξιολόγησης δεν μπορεί αενάως να εργάζεται. Θα πρέπει να έχει και αυτή ένα συγκεκριμένο χρονικό περιθώριο. 
Στη συνέχεια, ενεργοποιώντας αυτό το οποίο σας πρότεινα, την απευθείας επαφή του υπαλλήλου μέσω της ηλεκτρονικής πύλης με το Υπουργείο, για να δηλώσει πού θέλει να πάει, σε ποια υπηρεσία –ακόμα και στην ίδια τη δική του, αν έχουν καταγραφεί ανάγκες- ή να δηλώσει την εξαίρεση, σύμφωνα με τα κριτήρια τα οποία έχετε βάλει. 
Εάν γίνει, δηλαδή, μία μικρή αντιστροφή στη σειρά, πραγματικά θα καταργηθεί η όποια αβεβαιότητα υπάρχει σήμερα και θα φύγει η ανασφάλεια από τους εργαζομένους. Το κυριότερο όμως είναι, ότι θα δουλέψουν οι υπηρεσίες του δημοσίου, θα έχουμε αποτέλεσμα, θα ωφεληθεί και το δημόσιο και ο πολίτης και οι ίδιοι οι εργαζόμενοι. 
Άρα λοιπόν εγώ σας ζητώ συγκεκριμένα πράγματα, τα οποία για να περάσουν και να γίνουν κτήμα της κοινωνίας και να πιστέψουν οι εργαζόμενοι όλο αυτό το πλαίσιο, χρειάζεται να γίνει μία συνεννόηση, μία συνεννόηση με την κορυφή των εκπροσώπων των κοινωνικών εταίρων. 
Και για ποιο λόγο το λέω αυτό; Διότι δεν μπορεί ένας επιμέρους κλάδος να καθορίζει τη στάση του συνολικού κλάδου των εργαζομένων. Θα πρέπει σήμερα κιόλας, κατά την άποψή μου, να απευθύνετε μία πρόσκληση στον πρόεδρο της ΚΕΔΕ κ. Ασκούνη, στον Πρόεδρο της ΓΣΕΕ κ. Παναγόπουλο και στον πρόεδρο της ΑΔΕΔΥ, να πείτε ότι αυτά είναι τα δεδομένα, αυτή είναι η κοινωνική συμφωνία και να τοποθετηθούν υπεύθυνα πάνω σ’ αυτό. Βεβαίως αυτό το οποίο ζητάνε οι δήμαρχοι πιστεύω ότι είναι σωστό. Δεν απαιτείται η διαπιστωτική πράξη. Αυτό μπορεί να αλλάξει με μία πράξη νομοθετικού περιεχομένου λόγω του επείγοντος -σε τόσα θέματα έχουμε κάνει πράξεις νομοθετικού περιεχομένου, δεν θα μπορέσουμε να κάνουμε σ’ αυτό;- ούτως ώστε να πάει πίσω η ιστορία τής διαθεσιμότητας, με την κατάργησή της βεβαίως. 
	Κύριε Πρόεδρε, κλείνοντας, τονίζω για άλλη μία φορά στον κύριο Υπουργό,  μέσω της έκκλησης να συγκαλέσει τους προέδρους για συνεννόηση, να βάλει συγκεκριμένες ημερομηνίες, να αντιστρέψει τα βήματα ούτως, ώστε να πιστέψουν οι εργαζόμενοι πράγματι την πρόθεση την οποία έχει εκφράσει, να εργαστούν όλοι, αλλά στις υπηρεσίες όπου υπάρχει ανάγκη προς όφελος του δημοσίου, προς όφελος του πολίτη, προς όφελος των ίδιων των εργαζομένων. 
	Σας ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"71458"," Κι εμείς σας ευχαριστούμε. 
	Το λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης, κ. Μανιτάκης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71459"," Κύριε Κεγκέρογλου, έχω συναντηθεί δύο φορές με την ΚΕΔΕ. Έχω συναντηθεί κι έχω συνεννοηθεί και με τον κ. Ασκούνη και με τους περιφερειάρχες και με την ΑΔΕΔΥ, πριν ακόμη ψηφιστεί ο νόμος. Έχουν γίνει οι σχετικές συνεννοήσεις κι έχω δώσει τις σχετικές διαβεβαιώσεις.
Ο νόμος έχει ψηφιστεί. Οι προθεσμίες υπάρχουν στο νόμο. Σε δεκαπέντε μέρες υποχρεούται το τριμελές συμβούλιο να εκδώσει και να κάνει την αξιολόγηση των δελτίων. Πρέπει όμως και οι υπηρεσίες να στείλουν τις ανάγκες τους και ήδη πιέζουμε προς αυτήν την κατεύθυνση. Ξέρετε όμως πολύ καλά ότι υπάρχουν και διάφορα άλλα πολιτικά κίνητρα ή διάφορες ομάδες ή ομάδες συμφερόντων που δεν βοηθάνε προς αυτήν την κατεύθυνση. Το Υπουργείο έχει κάνει ό,τι μπορούσε κι έδειξε τη διάθεσή του και με τις πράξεις και με το νόμο. Δικαιολογήσαμε για ποιο σκοπό καθιερώσαμε τη διαθεσιμότητα και πώς είναι δυνατόν να αποδυναμωθεί. Το είπαμε επανειλημμένως. Το προβλέπουμε. Όμως δεν θα πρέπει και οι υπηρεσίες και οι διάφοροι εκπρόσωποι των συμφερόντων να δείξουν μια συνεργασία;","ΑΝΤΩΝΙΟΣ ΜΑΝΙΤΑΚΗΣ",298
"71460"," Βεβαίως. Κάντε τους μία τελευταία πρόσκληση.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"71461"," Και κάτι ακόμη. Ξέρετε πάρα πολύ καλά ότι δεν είναι δυνατόν η πολιτεία να συνδιαλέγεται με συγκεκριμένες ομάδες. Πάνω απ’ όλα υπάρχει το γενικό συμφέρον. Χθες επί έξι ώρες ενώπιον των αντιπροσώπων τού λαού και του έθνους εξηγούσα αυτό που ψήφισε η Βουλή των Ελλήνων κι εξηγούσα με όλους τους τρόπους και με όλη την καλοπιστία τις διαδικασίες εκείνες και τις προθεσμίες που πρέπει να τηρήσουμε. Και είναι επιτακτικές οι προθεσμίες. Όμως θα πρέπει να καταλάβουμε ότι και οι νόμοι πρέπει να εφαρμόζονται. 
	Σ’ αυτόν τον τόπο λείπει η αξιοπιστία, κύριε Κεγκέρογλου, από κάθε άποψη. Πρέπει να αποκαταστήσουμε την αξιοπιστία και πρέπει να την αποκαταστήσουμε απέναντι στους Έλληνες πολίτες, απέναντι στον ελληνικό λαό, και να αποδείξουμε ότι η πολιτεία δεν πρόκειται να υποχωρήσει σε ρουσφετολογικές πιέσεις, ότι αυτές οι μετατάξεις, οι τοποθετήσεις που θα είναι οριστικές, δεν θα γίνουν κάτω από την πίεση συγκεκριμένων συμφερόντων. Οι μετατάξεις θα γίνουν με αξιοκρατικά, αξιολογικά κριτήρια, με τρόπο αντικειμενικό από επιτροπές οι οποίες παρέχουν όλα τα εχέγγυα της αντικειμενικότητας και σας εγγυώμαι ότι ταυτόχρονα θα επικρατήσει και μια αποτελεσματικότητα. 
Άρα το μέτρο αυτό για να πετύχει, πρέπει πράγματι να γίνει το ταχύτερο δυνατόν και το έχουμε κάνει. Όμως πρέπει να  εμπνεύσουμε και εμπιστοσύνη ότι θα το κάνουμε με έναν τρόπο αμερόληπτο, αντικειμενικό, εξυπηρετώντας τις ανάγκες της δημόσιας υπηρεσίας και προτάσσοντας τις υπηρεσίες εκείνες στις οποίες υπάρχουν άμεσες και επιτακτικές ανάγκες.
Σας ευχαριστώ.","ΑΝΤΩΝΙΟΣ ΜΑΝΙΤΑΚΗΣ",298
"71462"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Εξωτερικών και Οικονομικών κατέθεσαν σχέδιο νόμου: «Κύρωση του Πρωτοκόλλου μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για την τροποποίηση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας σχετικά με την ίδρυση Προξενικών Αρχών».
Οι Υπουργοί Εξωτερικών και Οικονομικών κατέθεσαν σχέδιο νόμου: «Κύρωση του Μνημονίου Κατανόησης μεταξύ της Ελληνικής Δημοκρατίας και της Κοινοπολιτείας της Αυστραλίας αναφορικά με διπλωματικά και προξενικά προνόμια και ασυλίες προσώπων με διπλή Ιθαγένεια».
Οι Υπουργοί Τουρισμού, Εξωτερικών και Οικονομικών κατέθεσαν σχέδιο νόμου: «Κύρωση της Συμφωνίας συνεργασίας στον τομέα του Τουρισμού μεταξύ της Κυβέρνησης της Ελληνικής Δημοκρατίας και της Κυβέρνησης της Ανατολικής Δημοκρατίας της Ουρουγουάης». 
Οι Υπουργοί Τουρισμού, Εξωτερικών και Οικονομικών κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Λαϊκής Δημοκρατίας της Κίνας για Συνεργασία στον τομέα του Τουρισμού».
Παραπέμπονται στις αρμόδιες Διαρκείς Επιτροπές.
Συνεχίζουμε τη συζήτηση των επικαίρων ερωτήσεων.
Η δεύτερη με αριθμό 636/20-11-2012 επίκαιρη ερώτηση πρώτου κύκλου του Βουλευτή Λέσβου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ιωάννη Ζερδελή προς τον Υπουργό Υγείας, σχετικά με την αντιμετώπιση των προβλημάτων του Νοσοκομείου Λήμνου, δεν συζητείται λόγω κωλύματος του κυρίου Υπουργού και διαγράφεται.
Η τέταρτη με αριθμό 641/20-11-2012 επίκαιρη ερώτηση πρώτου κύκλου του Βουλευτή Β΄ Αθήνας των Ανεξαρτήτων Ελλήνων κ. Βασιλείου Καπερνάρου προς τον Υπουργό Οικονομικών, σχετικά με τα «Ελληνικά Πετρέλαια Α.Ε.», δεν συζητείται λόγω κωλύματος του κυρίου Υπουργού και διαγράφεται.
Η πέμπτη με αριθμό 628/20-11-2012 επίκαιρη ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τους Υπουργούς Δημόσιας Τάξης και Προστασίας του Πολίτη και Υγείας, σχετικά με τη λειτουργία παράνομων τζαμιών στο λεκανοπέδιο της Αττικής, δεν συζητείται λόγω κωλύματος του κυρίου Υπουργού και διαγράφεται.
Η έκτη με αριθμό 632/20-11-2012 επίκαιρη ερώτηση πρώτου κύκλου της Βουλευτού Α΄ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Δημόσιας Τάξης και Προστασίας του Πολίτη, σχετικά με την αύξηση των ομοφοβικών επιθέσεων κατά ατόμων, δεν συζητείται λόγω κωλύματος του κυρίου Υπουργού και διαγράφεται.
Η έβδομη με αριθμό 624/20-11-2012 επίκαιρη ερώτηση πρώτου κύκλου του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Υγείας, σχετικά με το Γενικό Νοσοκομείο Αμαλιάδας - Ηλείας, δεν συζητείται λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, το θέμα αυτό το συζητήσαμε και χθες στη Διάσκεψη των Προέδρων. Μεταξύ των καθηκόντων των Υπουργών είναι να βρίσκονται και στη Βουλή. Όπως βλέπετε όμως οι διαγραφές και τα κωλύματα κινδυνεύουν να ακυρώσουν τη διαδικασία του κοινοβουλευτικού ελέγχου. Ο Πρόεδρος της Βουλής θα κάνει τα σχετικά διαβήματα και ίσως χρειαστεί να πάρουμε και άλλα μέτρα. Επειδή συνέπεσε απλώς να διαβάσω, όπως βλέπετε, σχεδόν το μισό κατάλογο με ακυρώσεις, σας κάνω αυτήν την πρόχειρη ενημέρωση. 
Θα συζητηθεί η πρώτη με αριθμό 644/20-11-2012 επίκαιρη ερώτηση δεύτερου κύκλου της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Αγροτικής Ανάπτυξης και Τροφίμων, σχετικά με την ανάγκη ενίσχυσης της ελληνικής κτηνοτροφίας. 
Στην επίκαιρη ερώτηση θα απαντήσει ο Αναπληρωτής Υπουργός, κ. Χαρακόπουλος.
Κυρία Πατριανάκου, έχετε το λόγο για να αναπτύξετε την επίκαιρη ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71463"," Ευχαριστώ, κύριε Πρόεδρε.
Αφορμή της κατατεθείσας επίκαιρης ερώτησης ήταν η απίθανη ιδέα που κυκλοφόρησε ως κυβερνητική σκέψη, για την επιμήκυνση διάρκειας ζωής του φρέσκου γάλακτος από πέντε σε εννέα ημέρες, με σκοπό να πέσει η τιμή στο ράφι, δηλαδή η τιμή στον καταναλωτή.
Είναι απολύτως προφανές ότι συνεπακόλουθο αυτής της ιδέας θα ήταν κατ’ ουσίαν, να ανοίξει ο δρόμος για το εισαγόμενο γάλα, να πληγούν ανεπανόρθωτα οι Έλληνες κτηνοτρόφοι και να υπάρξει μακροπρόθεσμα ένα βαρύτατο πλήγμα στην ελληνική βιομηχανία και βιοτεχνία γάλακτος και γαλακτοκομικών προϊόντων. Ευτυχώς η ιδέα εγκαταλείφθηκε. Υπάρχει μία δήλωση του Υπουργού Αγροτικής Ανάπτυξης κ. Τσαυτάρη που διαβεβαίωνε ότι αυτό θα αποτελούσε ταφόπλακα για την ελληνική κτηνοτροφία.
Το μόνο που θα ήθελα να παρακαλέσω, κύριε Υπουργέ, είναι, αν μπορείτε να επαναβεβαιώσετε ότι αυτή η ιστορία τελείωσε και δεν θα ξαναπέσει στο τραπέζι τουλάχιστον άμεσα και χωρίς όρους και προϋποθέσεις, τέτοιες που θα μπορούν να διασφαλίζουν τον Έλληνα κτηνοτρόφο.
Ο στόχος να πέσει η τιμή στο ράφι και άρα η τιμή στον καταναλωτή είναι πραγματικός και τον κατανοούμε όλοι. Αυτό σημαίνει ότι για να πέσει η τιμή και να μπορέσει να ενισχυθεί η ανταγωνιστικότητα των ελληνικών κτηνοτροφικών προϊόντων και του γάλακτος, θα πρέπει να πέσει το κόστος παραγωγής τού προϊόντος στην ουσία του, στη βάση του. 
Ξέρουμε πολύ καλά ότι το 60% με 70% του κόστους παραγωγής οφείλεται στις αυξημένες τιμές των ζωοτροφών και των κτηνοτροφικών φαρμάκων. Είναι δεδομένο ότι η μεγιστοποίηση της παραγωγής του γάλακτος, όπως επίσης και η βελτιστοποίηση της ποιότητάς του, οφείλεται στην καλή ποιότητα των ζωοτροφών, στην επαρκή ποσότητα, όπως επίσης στο σωστό συστηματικό εμβολιασμό των ζώων και της αποπαρασίτωσής τους. 
Αυτό το οποίο έχει γίνει μέχρι σήμερα είναι ότι έχουμε μία αύξηση κατά 75% της τιμής των ζωοτροφών και έναν διπλασιασμό της εισαγόμενης σόγιας. Αυτό ήταν αποτέλεσμα και των κλιματολογικών συνθηκών, της κερδοσκοπίας που αναπτύχθηκε από τις κλιματολογικές συνθήκες και, ταυτόχρονα, από την πολιτική εναρμονισμένων τιμών των εταιριών.
Θα ήθελα να παρακαλέσω, επειδή οι αγρότες αγοράζουν τοις μετρητοίς και πουλούν επί πιστώσει, να υπάρξουν άμεσα μέτρα προκειμένου να πέσει η τιμή των ζωοτροφών. Το πλέον βραχυπρόθεσμο είναι η μείωση του ΦΠΑ από 13% που είχε αυξηθεί, στο χαμηλότερο συντελεστή, κάτι άλλωστε που αποτελούσε και δέσμευση της τρικομματικής Κυβέρνησης και προγραμματική σύγκλιση για ό,τι αφορούσε το κόστος των αγροτικών και κτηνοτροφικών προϊόντων.
Αυτά ήθελα να πω, κύριε Πρόεδρε, στην πρωτολογία μου.","ΦΕΒΡΩΝΙΑ ΠΑΤΡΙΑΝΑΚΟΥ",422
"71464"," Ευχαριστώ, κυρία Πατριανάκου.
Κύριε Υπουργέ, έχετε το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71465"," Ευχαριστώ, κύριε Πρόεδρε.
Κυρία συνάδελφε, στην πρωτολογία σας αναφερθήκατε στο ζήτημα της επιμήκυνσης της διάρκειας ζωής του φρέσκου γάλακτος. Συμμερίζομαι απόλυτα τις προσπάθειες του Υπουργείου Ανάπτυξης για μείωση της τιμής του φρέσκου γάλακτος στο ράφι, γιατί είναι υπερβολική σε σύγκριση με τις άλλες χώρες. Πράγματι υπάρχουν στρεβλώσεις στην αγορά του γάλακτος. 
Όμως θέλω και από το Βήμα της Βουλής να τονίσω ότι όσο είμαι στο Υπουργείο Αγροτικής Ανάπτυξης και Τροφίμων, δεν θα συναινέσω στην επιμήκυνση της διάρκειας ζωής του φρέσκου γάλακτος, εάν δεν πειστώ ότι αυτός είναι ο λόγος για τον οποίο είναι υψηλές οι τιμές. Αν όμως αυτός ήταν ο λόγος –δηλαδή η διάρκεια ζωής του φρέσκου γάλακτος- και η αιτία των υψηλών τιμών, τότε το γάλα μακράς διαρκείας με διάρκεια ζωής πάνω από δέκα ημέρες δεν θα ήταν ακριβότερο τουλάχιστον κατά 0,5 ευρώ. Εκείνο που σίγουρα θα συνέβαινε, αν συναινούσαμε στην επιμήκυνση της διάρκειας ζωής του φρέσκου γάλακτος, θα ήταν σίγουρα η καταστροφή της ελληνικής αγελαδοτροφίας και δεν νομίζω ότι υπάρχει Υπουργός Αγροτικής Ανάπτυξης που να μπορεί να εισηγηθεί κάτι τέτοιο.
Μιλήσατε για τις τιμές των ζωοτροφών που πράγματι είναι διεθνώς αυξημένες και επιβαρύνουν πολύ το κόστος παραγωγής. Θα αναφερθώ στη συνέχεια σε δράσεις που αναλάβαμε εντός και εκτός Ελλάδας, για να αμβλύνουμε αυτό το πρόβλημα. 
Όμως με αφορμή αυτό, θέλω να τονίσω ότι με βρίσκουν κάθετα αντίθετο οι όποιες σκέψεις για καλλιέργεια μεταλλαγμένων ζωοτροφών στη χώρα μας. Η Ελλάδα πρέπει να παραμείνει ελεύθερη χώρα από μεταλλαγμένα αγροτικά προϊόντα. Πρέπει να παραμείνει το περιβόλι της Ευρώπης, καλλιεργώντας ποιοτικά αγροτικά επώνυμα προϊόντα με ονομασία προέλευσης, που κερδίζουν επάξια τη θέση τους στις διεθνείς αγορές. Δεν πρέπει λοιπόν να ενδώσουμε σ’ αυτές τις πιέσεις.
Όσον αφορά τη μείωση του κόστους των ζωοτροφών, έχουμε ζητήσει και λάβαμε διαβεβαίωση από την Ευρωπαϊκή Επιτροπή ότι θα υπάρχει επιπλέον ενίσχυση για την καλλιέργεια ψυχανθών στη νέα προγραμματική περίοδο, ανάλογη με το ύψος της ενίσχυσης που διδόταν στην καλλιέργεια ενεργειακών φυτών. Έτσι θα αμβλυνθεί η εξάρτηση της χώρας μας από τις εισαγωγές ζωοτροφών.
Επίσης ισχύει η δέσμευση της Κυβέρνησης, στην οποία αναφερθήκατε και εσείς νωρίτερα, για μείωση του συντελεστή ΦΠΑ στην αγορά αγροτικών εφοδίων, ζωοτροφών, λιπασμάτων, σπόρων, φυτοφαρμάκων ή κτηνοτροφικών φαρμάκων. Αυτή η δέσμευση ισχύει και σημειώνεται στην προγραμματική σύγκλιση της Κυβέρνησης. Πιστεύω ότι η υλοποίησή της θα γίνει εντός της τετραετίας. Εξαρτάται άμεσα, βεβαίως, από τα δημοσιονομικά δεδομένα.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αναπληρωτή Υπουργού)
Ολοκληρώνω, κύριε Πρόεδρε, με την ανοχή σας.
Ξέρω, κύριοι συνάδελφοι, ότι η απόφασή μου για το «στοπ» στην επιμήκυνση της διάρκειας ζωής του φρέσκου γάλακτος, η διαφωνία μου με την καλλιέργεια μεταλλαγμένων φυτών, η εντολή για οικονομικό και διαχειριστικό έλεγχο στις διαχειριστικές οργανώσεις ΠΑΣΕΓΕΣ, ΓΕΣΑΣΕ και ΣΥΔΑΣΕ για τα 60 εκατομμύρια ευρώ που έλαβαν από το 1994 έως σήμερα και για τα οποία δεν έδωσαν ποτέ λογαριασμό στο ελληνικό δημόσιο και η απόφασή μας να μπει τέλος στη χρηματοδότηση από τον ΕΛΓΑ, του κρατικοδίαιτου αγροτοσυνδικαλισμού και αυτά τα χρήματα να δίδονται σε πολύτεκνες οικογένειες αγροτών και κτηνοτρόφων, έχουν συνασπίσει πολλούς εχθρούς απέναντί μου.
Θα ήθελα να πω και από αυτό το Βήμα ότι όλα αυτά δεν μας πτοούν. Όσο πολιτεύομαι, θα πολιτεύομαι με βάση τη συνείδησή μου και τα πιστεύω μου. Και αν δίνω κάπου λογαριασμό, είναι μόνο στον Πρωθυπουργό που με επέλεξε για τη θέση αυτή στο Υπουργικό Συμβούλιο και στους πολίτες που με τιμούν με την εμπιστοσύνη τους, εκλέγοντάς με να τους εκπροσωπώ στο ελληνικό Κοινοβούλιο. 
Όσον αφορά τα υπόλοιπα και για τη ρευστότητα των αγροτών, θα σας πω στη δευτερολογία μου.","ΜΑΞΙΜΟΣ ΧΑΡΑΚΟΠΟΥΛΟΣ",537
"71466"," Σας ευχαριστούμε, κύριε Υπουργέ. 
Το λόγο έχει η κ. Πατριανάκου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71467"," Ευχαριστώ, κύριε Πρόεδρε. 
Κύριε Υπουργέ, επαυξάνω τα λεγόμενά σας και λέω ότι είστε από εκείνους τους Υπουργούς που δεν βρέθηκε τυχαία σ’ αυτήν τη θέση, έχει γνώση του αντικειμένου, προέρχεται από αγροτικό νομό και δεν φοβάται να λέει τα πράγματα με το όνομά τους. Και γι’ αυτόν το λόγο χαίρομαι και για τις διαβεβαιώσεις ότι όσο είστε Υπουργός, δεν πρόκειται να συμβεί το θέμα της επιμήκυνσης της διάρκειας του παραγόμενου φρέσκου γάλακτος. Όμως είναι προφανές –και το ξέρετε καλύτερα από εμένα- ότι χρειάζονται πολύ γρήγορες και συντονισμένες πολιτικές, προκειμένου να έχουμε αποτελέσματα. 
Σύμφωνα με το Σύνδεσμο Ελλήνων Κτηνοτρόφων, τον ΣΕΚ, ξέρετε ότι τρεισήμισι χιλιάδες αγελαδοτρόφοι και επτά χιλιάδες προβατογιδοτρόφοι έχουν εγκαταλείψει την εργασία τους μέσα στην τελευταία πενταετία. Το αγελαδινό γάλα είναι διακόσιες χιλιάδες τόνους κάτω από την εθνική ποσόστωση, το γίδινο γάλα διαρκώς μειώνεται από το 2006, ενώ το πρόβειο γάλα κρατάει ακόμα. Στη Λακωνία έχουμε το χαμηλότερο μέσο όρο τιμών γάλακτος στην Πελοπόννησο και είμαστε στους πέντε χαμηλότερους νομούς σε ολόκληρη την Ελλάδα, ενώ αντίθετα έχουμε το καλύτερο ποιοτικά και γευστικά γάλα, λόγω Ταϋγέτου και Πάρνωνα και της ειδικής βόσκησης των ζώων. 
Όμως, αυτό το οποίο θα ήθελα να πω, είναι ότι αυτήν τη στιγμή φαίνεται ότι ενώ αυξάνεται η τιμή του γάλακτος στο ράφι, στον παραγωγό πέφτει. Αυτό σημαίνει ότι χρειάζεται να ασκηθούν πολιτικές πάρα πολύ γρήγορα. Δίπλα σας –και αυτό είναι τύχη για μένα- είναι ο Υπουργός Ανάπτυξης, ο οποίος μάλιστα ήταν και συνερωτώμενος Υπουργός. Θα ήθελα, λοιπόν, να υπάρξει η δυνατότητα να συνεργαστούν όλα τα συναρμόδια Υπουργεία, προκειμένου να κατορθώσουμε να έχουμε άμεσα αποτελέσματα για τον Έλληνα αγρότη και κτηνοτρόφο. 
Όσον αφορά το Παρατηρητήριο Τιμών, δεν αρκεί να είναι μόνο Παρατηρητήριο αλλά πρέπει να υπάρχει και η δυνατότητα να παρεμβαίνουμε και να σπάμε τα καρτέλ. Να αντιμετωπιστεί το αυξανόμενο κόστος του αγροτικού ρεύματος, των καυσίμων, της εισφοράς του ΕΛΓΑ, του ΟΓΑ και της φορολογίας. Όλα αυτά επιβαρύνουν το κόστος παραγωγής. 
Όσον αφορά το Ενιαίο Μητρώο Εμπόρων Αγροτικών Προϊόντων, είναι εξαιρετικά σημαντικό. Θα πρέπει να καταγραφεί πάρα πολύ γρήγορα, διότι αυτήν τη στιγμή στην Πελοπόννησο «σκάνε κανόνια» και είναι όλα εις βάρος των αγροτών και των κτηνοτρόφων. Οι κτηνοτρόφοι αυτήν τη στιγμή βρίσκονται σε δεινή κατάσταση. Θα πρέπει να ασκηθούν πολιτικές βάσει των οποίων θα υπάρχει χαμηλότοκη χρηματοδότηση την περίοδο που είναι χαμηλή η τιμή των ζωοτροφών, ώστε να μπορούν να αγοράζουν οι κτηνοτρόφοι. Αυτό, λοιπόν, θα μπορούσε να γίνει είτε με μία πρακτική ενός σύγχρονου αγροτικού ΤΕΜΠΜΕ ή με μία πολιτική άσκησης χαμηλότοκων δανείων ή με το να αυξηθούν τα όρια των ανοιχτών δανείων τα οποία, δυστυχώς, μειώνονται αντί να αυξάνονται, λόγω του ότι οι κτηνοτρόφοι αυτή τη στιγμή είναι υπερδανεισμένοι και σε δεινή κατάσταση ρευστότητας. 
 (Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε. 
Όσον αφορά το χαμηλότερο συντελεστή για ζωοτροφές, είπατε, κύριε Υπουργέ, ότι μελετάτε το χαμηλότερο συντελεστή ΦΠΑ μέσα στην τετραετία. Θα έλεγα ότι πρέπει να κάνουμε πιο γρήγορα πράγματα, για να προλάβουμε την καταστροφή. Είπατε ότι πράγματι πρέπει να δοθούν κίνητρα και ότι τα διασφαλίζετε και τα έχετε συζητήσει, για την καλλιέργεια των ψυχανθών. Ναι, θα πρέπει να εμποδίσουμε τη μεταλλαγμένη σόγια να είναι η κύρια ζωοτροφή για την κτηνοτροφία μας. 
Όσον αφορά το κουκί και το ρεβίθι, θα έλεγα να δώσετε τη δυνατότητα, γιατί ειδικά στην περιοχή σας υπάρχουν καλές πρακτικές συμβολαιακής γεωργίας, όπου η ΕΑΣ Μαγνησίας έχει κατορθώσει να ρίξει τις τιμές των ζωοτροφών. Αυτήν την καλή πρακτική να την πάρει το Υπουργείο και να τη διαδώσει σε όλη την Ελλάδα. Εμείς οι Βουλευτές στεκόμαστε δίπλα σας. 
Όσον αφορά τα βοσκοτόπια και τα δάση, θα πρότεινα να υπαχθούν στο δικό σας Υπουργείο, στο Υπουργείο Αγροτικής Ανάπτυξης. Μ’ αυτόν τον τρόπο σαράντα εκατομμύρια αιγοπρόβατα θα μπορούσαν να βόσκουν στα βοσκοτόπια σήμερα, στα βοσκοτόπια που κατά τα άλλα τα δηλώνουμε ανεπαρκή. 
Όσον αφορά τη Λακωνία, ζητάμε -γιατί είμαστε πρότυπος νομός, αλλά παραμελημένος- να γίνει κέντρο γενετικής βελτίωσης φυλών αιγοπροβάτων. Μπορούμε να φτιάξουμε βέλτιστες πρακτικές, γιατί πραγματικά έχουμε τη δυνατότητα να κάνουμε αυτό το οποίο θα μπορέσει να προαγάγει πραγματικά την ελληνική κτηνοτροφία. 
Πρέπει να άρουμε τα αντικίνητρα ως πολιτεία και να δώσουμε κίνητρα.","ΦΕΒΡΩΝΙΑ ΠΑΤΡΙΑΝΑΚΟΥ",422
"71468"," Ολοκληρώστε παρακαλώ, κυρία συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71469"," Τελειώνω, κύριε Πρόεδρε και ευχαριστώ για την ανοχή σας. 
Όμως δεν θα μπορούσα να μην επισημάνω κλείνοντας απ’ αυτό το Βήμα ότι αυτή τη στιγμή ξέρω ότι δεν είναι της αρμοδιότητος σας ο ΟΠΕΚΕΠΕ, πεντακόσιοι αγρότες και κτηνοτρόφοι του Νομού Λακωνίας είναι οι μοναδικοί σε όλη την Ελλάδα μετά την πληρωμή της Καβάλας και του Έβρου, που δεν έχουν πάρει το 50% της επιδότησης, για λόγους που δεν τους αφορούν, για λόγους γραφειοκρατικούς. 
Θα ήθελα να σας παρακαλέσω να το δείτε το θέμα άμεσα, μιλάω σχεδόν κάθε μέρα με τα αρμόδια Υπουργεία. Δυστυχώς, δεν υπάρχει ταχύτητα για το συγκεκριμένο θέμα. Δώστε πολιτική λύση εάν χρειάζεται, πρέπει να πληρωθούν άμεσα αυτοί οι άνθρωποι, δεν μπορούν να αντεπεξέλθουν στις καθημερινές τους ανάγκες και σας προσκαλούμε για σύσκεψη στο Νομό Λακωνίας ή καλέστε μας εσείς εδώ. 
Θέλουμε πάση θυσία να μιλήσουμε, μπορούμε να κάνουμε πολλά, μπορούμε να πετύχουμε περισσότερα. 
Σας ευχαριστώ και ευχαριστώ και για την ανοχή σας.","ΦΕΒΡΩΝΙΑ ΠΑΤΡΙΑΝΑΚΟΥ",422
"71470"," Ορίστε, κύριε Υπουργέ, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71471"," Ευχαριστώ, κύριε Πρόεδρε. 
Κυρία συνάδελφε, πράγματι η αιγοπροβατοτροφία αποτελεί παραδοσιακά έναν από τους δυναμικότερους κλάδους στη χώρα μας συμβάλλοντας σε ποσοστό 18% στο συνολικό αγροτικό εισόδημα. Το αιγοπρόβειο γάλα και το κρέας είναι οι κύριες πηγές εισοδήματος των ορεινών και μειονεκτικών περιοχών. Θα έλεγα ότι ξεχωρίζει για την υψηλή ποιότητα που οφείλεται σε παραμέτρους, όπως η εκτατική καλλιέργεια, οι αυτόχθονες φυλές και οι χορηγούμενες ζωοτροφές. Στην Ευρωπαϊκή Ένωση η εκτροφή αιγοπροβάτων γίνεται κυρίως για το κρέας, ενώ κυρίως στην Ελλάδα αντιθέτως, για το γάλα. Το 95% των ζώων αρμέγεται. 
Φέτος, πράγματι υπάρχει μεγάλο ζήτημα, όπως είπαμε και νωρίτερα, με τις τιμές των ζωοτροφών. Σε πολλές περιπτώσεις έχουν διπλασιαστεί.
Για την ενίσχυση, λοιπόν, της ρευστότητας των κτηνοτρόφων και των αγροτών αναλάβαμε δράσεις εντός και εκτός της χώρας. Θυμίζω ότι καταβλήθηκε ολόκληρη η εξισωτική αποζημίωση, όπως αποτελούσε προεκλογική δέσμευση του Πρωθυπουργού Αντώνη Σαμαρά, και τα 160 εκατομμύρια ευρώ σε εβδομήντα δύο χιλιάδες κτηνοτρόφους ορεινών και μειονεκτικών περιοχών. Εάν ίσχυε η δέσμευση της προηγούμενης κυβέρνησης που την είχε περικόψει στα 100 εκατομμύρια, θα την ελάμβαναν τριάντα δύο χιλιάδες κτηνοτρόφοι λιγότεροι απ’ αυτούς που τελικά ήταν οι αποδέκτες. Δόθηκε το ποιοτικό παρακράτημα, το άρθρο 68 και στους αιγοπροβατοτρόφους και στους αγελαδοτρόφους. Καταβλήθηκε το 50% του λεγόμενου αγροτικού πετρελαίου, 81.500.000 ευρώ και τα υπόλοιπα το επόμενο διάστημα. Όπως ήταν προεκλογική δέσμευση της Κυβέρνησης, εντός του Οκτωβρίου καταβλήθηκε το 50%, πάνω από 1,1 δισεκατομμύριο ευρώ της ενιαίας ενίσχυσης, στους αγρότες και κτηνοτρόφους δικαιούχους, που ήταν μια σημαντική ένεση ρευστότητας για τους Έλληνες παραγωγούς και εντός του επόμενου μηνός θα καταβληθεί και το υπόλοιπο της ενιαίας ενίσχυσης. 
Καταγράφω το πρόβλημα που θέτετε με τους παραγωγούς της Λακωνίας, το πρόβλημα που έχουμε με τον ΟΠΕΚΕΠΕ και θα ζητήσω από τις αρμόδιες υπηρεσίες να διερευνήσουν ενδελεχώς την υπόθεση και να επισπεύσουν την καταβολή των ποσών που δικαιούνται οι παραγωγοί.
Όσον αφορά την Τράπεζα Πειραιώς μάς διαβεβαιώνει ότι έχει ξεκινήσει να χορηγεί τα λεγόμενα «ΑΔΑ», τα Ανοικτά Δάνεια Αγροτών. 
Θα συμφωνήσω μαζί σας βεβαίως για το ζήτημα των βοσκοτόπων. Πιστεύω ότι η Ειδική Γραμματεία Δασών θα πρέπει να είναι στο Υπουργείο Αγροτικής Ανάπτυξης και Τροφίμων. Έχουμε μπροστά μας τη μεγάλη μάχη για τη νέα ΚΑΠ και από τον ορισμό των βοσκοτόπων θα εξαρτηθούν σε μεγάλο βαθμό οι ευρωπαϊκοί πόροι που θα εισρεύσουν στη χώρα μας. Είναι προτιμότερο, λοιπόν, η Ειδική Γραμματεία να είναι στο Υπουργείο Αγροτικής Ανάπτυξης και Τροφίμων, παρά στο ΥΠΕΚΑ, για να μη χρειαζόμαστε «μεταφραστή» στις συνεννοήσεις μας. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Αναπληρωτή Υπουργού)
Θα ήθελα μια μικρή ανοχή, κύριε Πρόεδρε.
Σε επίπεδο Ευρωπαϊκής Ένωσης, όπως σας είπα, έχουμε διασφαλίσει επιπλέον ενισχύσεις για την καλλιέργεια ψυχανθών. Αλλά και τη συναίνεση της Κοινότητας στην ενεργοποίηση του Κανονισμού «Ντεμίνιμις», τη χορήγηση δηλαδή κρατικών οικονομικών ενισχύσεων σε κτηνοτρόφους με προτεραιότητα βεβαίως, σε αυτούς που δεν λαμβάνουν καμμία ενίσχυση από την Κοινότητα.
Για το πρόβλημα στις τιμές των ζωοτροφών -αναφερθήκατε και εσείς στη δευτερολογία σας- θεωρώ ιδιαίτερα θετικό το γεγονός, την πρωτοβουλία της ΕΑΣ-Μαγνησίας για τη συμβολαιακή γεωργία, για την καλλιέργεια καλαμποκιού και κριθαριού σε συνεννόηση με τους αγρότες καλλιεργητές και τους κτηνοτρόφους αγοραστές, που θα είναι επ’ ωφελεία και των δύο πλευρών. 
Είχα την ευκαιρία να είμαι σ’ αυτή τη συνάντηση στην ΕΑΣ Βόλου και να εξάρω πραγματικά αυτήν την πρωτοβουλία, γιατί η συμβολαιακή γεωργία είναι το μέλλον της ελληνικής γεωργίας.
	Θέλω να αναφερθώ σε δύο θέματα ακόμη που αφορούν και τους κτηνοτρόφους. Το πρώτο έχει να κάνει με τα σχέδια βελτίωσης. Στο Υπουργείο Αγροτικής Ανάπτυξης και Τροφίμων βρεθήκαμε μ’ έναν τεράστιο όγκο σχεδίων βελτίωσης. Ήταν πάνω από επτά χιλιάδες επτακόσια τα σχέδια βελτίωσης που είχαν κατατεθεί και «αράχνιαζαν» κυριολεκτικά. Είχαν αξιολογηθεί μόλις διακόσια απ’ αυτά και κυριολεκτικά έμεναν 500.000.000 ευρώ «παρκαρισμένα» και αναξιοποίητα σ’ αυτήν τη δύσκολη οικονομική συγκυρία. 
Επισπεύδουμε τις διαδικασίες. Χθες ο Ειδικός Γραμματέας Κοινοτικών Πόρων κ. Θεοχαρόπουλος με ενημέρωσε ότι έχουν αξιολογηθεί πέντε τριακόσια εξήντα τρία σχέδια βελτίωσης. Απ’ αυτά, πάνω από χίλια πεντακόσια αφορούν κτηνοτρόφους, δηλαδή αφορούν προσπάθειες για τον εκσυγχρονισμό κτηνοτροφικών εγκαταστάσεων στις οποίες δίνουμε προτεραιότητα.
	(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)","ΜΑΞΙΜΟΣ ΧΑΡΑΚΟΠΟΥΛΟΣ",537
"71472"," Κύριε Υπουργέ, είναι ενδιαφέρον το θέμα, αλλά παρακαλώ να συντομεύετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71473"," Κλείνω, κύριε Πρόεδρε.
	Θα ήθελα να πω ότι σε συνεννόηση με τους εκπροσώπους των αγροτών και των κτηνοτρόφων μελετάμε τα προβλήματα που ανέκυψαν από την εφαρμογή του κτηνοτροφικού νόμου που έχουν να κάνουν με την εξαίρεση από την κατεδάφιση αυθαιρέτων κτισμάτων αλλά και με την απλοποίηση του νόμου για τη νομιμοποίηση των πρόχειρων καταλυμάτων και σύντομα θα έχουμε νομοθετική πρωτοβουλία επ’ αυτού.
	Σας ευχαριστώ.","ΜΑΞΙΜΟΣ ΧΑΡΑΚΟΠΟΥΛΟΣ",537
"71474"," Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαέξι μαθητές και μαθήτριες και ένας εκπαιδευτικός από το 11ο Δημοτικό Σχολείο Αργυρούπολης Αττικής.
	Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
	Όπως βλέπετε, σήμερα έχουμε κοινοβουλευτικό έλεγχο, δηλαδή ερωτήσεις Βουλευτών και όχι νομοσχέδιο.
Θα συζητηθεί η τρίτη με αριθμό 639/20-11-2012 επίκαιρη ερώτηση δευτέρου κύκλου του Βουλευτή Ευβοίας των Ανεξάρτητων Ελλήνων κ. Κωνσταντίνου Μαρκόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη θέσπιση ειδικής σήμανσης που θα πιστοποιεί την ελληνική προέλευση των προϊόντων.
	Το λόγο έχει ο κ. Μαρκόπουλος για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71475"," Ευχαριστώ, κύριε Πρόεδρε.
	Κύριε Υπουργέ, η ύφεση έχει φέρει εξαιρετική μείωση της κατανάλωσης ακόμα και στα τρόφιμα και αυτό έχει ανεβάσει πολύ ψηλά το δείκτη ανταγωνισμού μεταξύ των εταιρειών. Μία ιδιαιτερότητα την οποία πολλές εταιρείες θεωρούν ως πλεονέκτημα, για να μπορούν να προωθηθούν περισσότερο στην κατανάλωση, είναι το ελληνικό σήμα, η ελληνική σημαία. Το ελληνικό σήμα μέχρι τώρα χρησιμοποιείται για προϊόντα τα οποία σε πάρα πολλές περιπτώσεις έχει αποδειχθεί ότι δεν κατασκευάζονται και δεν παράγονται καν πρωτογενώς μέσα στη χώρα μας. Ελληνικό σήμα μπορεί να έχει μία επιχείρηση η οποία κατασκευάζει τα προϊόντα παραδείγματος χάριν, στη Βουλγαρία, το barcode 520, το οποίο συμβολίζει στην πλειοψηφία των περιπτώσεων τα προϊόντα ελληνικής παραγωγής, μπορεί να το έχουν και εταιρείες οι οποίες βρίσκονται στο εξωτερικό. 
Υπάρχει στο Υπουργείο σας μία Επιτροπή Ελληνικού Σήματος η οποία ασχολείται προφανώς με τη ρύθμιση και τον εκσυγχρονισμό αυτής της νομοθεσίας. Μαθαίνουμε όμως –τουλάχιστον αυτό ήξερα όταν κατέθεσα την επίκαιρη ερώτηση- ότι η επιτροπή αυτή έχει να συνεδριάσει από τον Αύγουστο και ότι τα διλήμματα τα οποία υπάρχουν σ’ αυτή την επιτροπή έχουν μείνει αναπάντητα. Οι πρωτοβουλίες εκ μέρους του Υπουργείου έχουν σταματήσει. Πάρα πολλοί παραγωγικοί φορείς αλλά και το Κέντρο Προστασίας Καταναλωτών διαμαρτύρονται για το γεγονός ότι έχουμε φτάσει στο σημείο αυτή η ελληνική ετικέτα να χρησιμοποιείται για μη ελληνικά προϊόντα ακόμα και στην κατασκευή και στις πρώτες ύλες. Υπάρχει ένα τεράστιο νομοθετικό κενό στη συγκεκριμένη περίπτωση που δικαιολογεί τη σύσταση αυτής της επιτροπής αλλά δεν δικαιολογεί το σταμάτημα των εργασιών. 
Θέλουμε να μας πείτε πού βρίσκεστε εσείς ως πολιτική ηγεσία στην κατεύθυνση αυτή, δηλαδή πώς μπορείτε να λειτουργήσετε μεταξύ των συγκρουόμενων συμφερόντων ελληνικών και μη ελληνικών εταιρειών. Η προσωπική μου θέση είναι ότι στην παρούσα φάση η στήριξη της ελληνικής επιχειρηματικότητας είναι κορυφαίο ζήτημα όχι μόνο για τις επιχειρήσεις αλλά και για την πρωτογενή παραγωγή της χώρας μας και παρακαλώ να μας πείτε ποια είναι η θέση της ελληνικής Κυβέρνησης σ’ αυτό το εξαιρετικά σημαντικό για μένα ζήτημα.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71476"," Ο κύριος Υφυπουργός έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71477"," Ευχαριστώ, κύριε Πρόεδρε.
	Κύριε συνάδελφε, δεν αμφιβάλλω για τις προθέσεις του ερωτήματος που έχει κατατεθεί, όμως φοβάμαι ότι η αντιμετώπιση του συγκεκριμένου θέματος γίνεται μ’ έναν επιδερμικό τρόπο.
Πράγματι οι συνεδριάσεις της επιτροπής για το ελληνικό σήμα έχουν  σταματήσει στο διάστημα που αναφέρει η ερώτηση. Έχει προγραμματιστεί μια νέα συνεδρίαση βέβαια γι’ αυτήν την εβδομάδα, αλλά πράγματι αυτό το διάστημα έχει σταματήσει. Έχει σταματήσει με δική μου εντολή, γιατί χρειαζόταν  να απαντηθούν κάποια ερωτήματα. 
Αναφέρθηκε ο κύριος Βουλευτής στην ελληνικότητα της επιχείρησης. Δεν είναι τόσο απλό το θέμα της ρύθμισης, το που μπορεί να δοθεί ελληνικό σήμα. Ερωτώ: Μια ελληνική επιχείρηση που παράγει προϊόντα σε δικό της εργοστάσιο εγκατεστημένο στην αλλοδαπή,  με πρώτες ύλες που δεν είναι ελληνικές, αλλά η φορολογική της έδρα και η ιδιοκτησία είναι στην Ελλάδα, κατά τη γνώμη σας δικαιούται ελληνικό σήμα;
Αντίστροφα, μια αλλοδαπή επιχείρηση που παράγει προϊόντα στην Ελλάδα με ελληνικές πρώτες ύλες και δίνει εργασία σε Έλληνες πολίτες αλλά ως αλλοδαπή εταιρεία φορολογείται αλλού, πρέπει κατά τη γνώμη σας να έχει πρόσβαση σε ελληνικό σήμα; Τέτοια ερωτήματα υπάρχουν πολλά. Αν έχουμε για παράδειγμα μια ελληνική επιχείρηση –ιδιοκτησία και φορολογική έδρα- και έχει μονάδα παραγωγής στην Ελλάδα και μονάδα παραγωγής στην αλλοδαπή, τα προϊόντα και των δύο μονάδων παραγωγής δικαιούνται το ελληνικό σήμα; 
Αντί όμως να απαντάμε σ’ αυτά τα ερωτήματα, δεχόμαστε κριτική ότι η πολιτική ηγεσία του Υπουργείου Ανάπτυξης κωλυσιεργεί στο θέμα της δημιουργίας ελληνικού σήματος. Το ότι υπάρχουν ρυθμίσεις γι’ αυτό το θέμα για πρώτη φορά στο ν. 4072 -γιατί μέχρι τώρα δεν υπήρχαν προβλέψεις για ελληνικό σήμα- αυτό δεν σημαίνει ότι μπορεί η επιτροπή να λειτουργήσει πάρα πολύ εύκολα και απρόσκοπτα σε ό,τι αφορά αυτά τα ζητήματα. 
Θεωρώ χρήσιμο για την ενημέρωση της Εθνικής Αντιπροσωπείας να διευκρινίσω ότι στις συνεδριάσεις της επιτροπής έχουν ήδη συζητηθεί ο κανονισμός λειτουργίας της, η πιθανή  μορφή του σήματος, τα κριτήρια ιεράρχησης προϊόντων και  υπηρεσιών, η διαγωνιστική διαδικασία για την απόκτηση του σήματος καθώς και η επεξεργασία των προτάσεων των φορέων που έχουν κατατεθεί για το θέμα.","ΑΘΑΝΑΣΙΟΣ ΣΚΟΡΔΑΣ",465
"71478"," Ευχαριστούμε τον κύριο Υπουργό.
Κύριε Μαρκόπουλε, έχετε το λόγο για τη δευτερολογία σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71479"," Κύριε Υπουργέ, με δικαιώσατε απόλυτα. Πρώτα απ’ όλα ένας Υπουργός στην πρωτομιλία του δεν μπορεί να υποβάλλει ερωτήματα. Εύχομαι στη δευτερομιλία σας να διορθώσετε αυτήν τη στάση σας. Ερωτήματα δεν υποβάλλει η Κυβέρνηση. Η Κυβέρνηση απαντά. Ερωτήματα  υποβάλλει η κοινοβουλευτική εκπροσώπηση, δηλαδή, τα μέλη του ελληνικού Κοινοβουλίου. Εσείς μέχρι τώρα μου απαντήσατε ρωτώντας. 
Αν εσείς δεν γνωρίζετε, κύριε Υπουργέ, ως αρμόδιος Υπουργός, ποιο πρέπει να είναι το προϊόν που πρέπει να έχει το σηματάκι της Ελλάδος πάνω, την ελληνική σημαία και ρωτάτε εμένα, εγώ θα σας απαντήσω. Αλλά προφανώς με την απάντησή σας με δικαιολογείτε απόλυτα, γιατί η επιτροπή αυτή μου λέτε ότι έκανε τα πάντα, δηλαδή τις διαγωνιστικές συνθήκες, τις διαδικασίες, τον τρόπο, απέκτησε σύσταση αλλά δεν απάντησε στο κορυφαίο ερώτημα. 
Ποιος δικαιούται να έχει την ελληνική σημαία επάνω; Παραδείγματος χάριν, οι παραγωγοί νωπού κρέατος; Έχουμε φτάσει στο σημείο αυτοί που έχουν την ελληνική σημαία επάνω, να εμφανίζονται στην κατανάλωση σε διπλάσιο ποσό από το ποσό πραγματικής παραγωγής νωπού βόειου ή πουλερικού κρέατος στην Ελλάδα; Άρα εδώ υπάρχει σαφέστατη παραχάραξη. Και αν εσείς δεν μπορείτε να απαντήσετε σ’ αυτό, τότε μη ρωτάτε εμάς. Αν όμως ερωτώμαι, θα σας απαντήσω. 
Το πρώτο πράγμα που πρέπει να κάνει η Κυβέρνηση είναι να στηρίξει την πρωτογενή παραγωγή στη χώρα αυτή, δηλαδή τη φυτική και τη ζωική και να χρησιμοποιήσει τη φυτική και ζωική παραγωγή για να φτάσει στο ελληνικό σήμα. Λυπάμαι που έφυγε, γιατί προφανώς είχε δουλειά και δεν ήξερε ο Υπουργός Αγροτικής Ανάπτυξης. 
Προφανώς μια εταιρεία η οποία παράγει τα προϊόντα της στο εξωτερικό δεν μπορεί να έχει ελληνικό σήμα και ας έχει εδώ το διοικητικό της συμβούλιο και την κεφαλαιουχική της βάση. Διότι δεν στηρίζεται η πρωτογενής παραγωγή. Και αν η πρωτογενής παραγωγή, κύριε Υπουργέ, είναι αυτή η οποία πρέπει να στηρίξει την ελληνική οικονομία, όπως λέει η Κυβέρνησή σας, τότε δεν πρέπει παρά να το κάνετε. 
Εσείς, όμως, δεν το κάνετε, γιατί δεν μπορείτε να διαλέξετε απέναντι στα συγκρουόμενα συμφέροντα. Δεν μπορείτε, δηλαδή, να επιλέξετε εάν ένα γάλα, που πωλείται με ελληνική σημαία, πρέπει να απαγορεύεται οπωσδήποτε να κατασκευάζεται με παγοκολώνα που ήρθε από το Βέλγιο ή την Ολλανδία. Αυτό δεν είναι καταναλωτικός εθνικισμός, είναι οικονομικός πατριωτισμός. Και είναι η στήριξη του εργαζόμενου Έλληνα στο χωράφι, στη ζωική παραγωγή αλλά και της ελληνικής επιχείρησης που τιμά αυτόν που παρήγαγε τα προϊόντα. Σε αυτά πρέπει να απαντήσετε.
Εύχομαι, λοιπόν, στη δευτερομιλία σας να μας δώσετε απαντήσεις και όχι να θέσετε ερωτήσεις, να δώσετε στην Εθνική Αντιπροσωπεία ένα χρονοδιάγραμμα με το οποίο θα μπορούμε κι εμείς να πάμε στους ανθρώπους που μας έστειλαν εδώ και να τους απαντήσουμε: «Ναι, η ελληνική Κυβέρνηση εκεί προσανατολίζεται, να κατευθύνει την ανάπτυξη του τόπου.» Διότι πρέπει να ξέρουν και οι νέοι άνεργοι κι αυτοί που δεν έχουν στον ήλιο μοίρα, αν έχουν μία ελπίδα σε αυτό τον τόπο αυτό που θα παράγουν να τύχει κατανάλωσης και προώθησης. Διαφορετικά, η αλυσίδα της κοινωνικής συνοχής, όταν η μία κοινωνική τάξη δηλαδή, στηρίζει την άλλη και στηρίζεται από την προηγούμενη, θα σπάσει. Και θα σπάσει υπαιτιότητι δική σας.
Παρακαλώ, λοιπόν, να μας δώσετε θετικές απαντήσεις. Και είμαι διατεθειμένος και να χειροκροτήσω και να επενδύσω στην ειλικρινή προσπάθεια αυτής της Κυβέρνησης. 
Δεν μπορείτε, όμως, να λέτε ότι η επιτροπή σταμάτησε από τον Αύγουστο, ότι δεν ξέρετε να απαντήσετε και ότι υπάρχει μία νομοθεσία, η οποία, όπως σας απέδειξα πριν από λίγο, είναι ελαττωματική για τη χώρα. Και δεν το λέω μόνο εγώ. Το λέει το Κέντρο Προστασίας Καταναλωτών, το οποίο σας το έχει δηλώσει πολλές φορές. Και οι πρόεδροι των επιμελητηρίων, όμως, σας ψάχνουν γι’ αυτήν τη δουλειά, αλλά δεν μπορούν να σας συναντήσουν -και υπάρχουν καταγγελίες- όπως και ο Πρόεδρος του Επιμελητηρίου Ηλείας ή Αχαΐας κ.λπ., καθώς και εταιρείες, για να ξέρουν αν δικαιούνται να βάλουν το σήμα ή αν δεν δικαιούται κάποιος αντίπαλός τους, επαγγελματικός. Διότι, όπως σας είπα πριν, η ύφεση και η μείωση της κατανάλωσης, έχει φέρει έναν φοβερό ανταγωνισμό μεταξύ των εταιρειών. Και σε αυτό η παρέμβασή σας θα είναι εξαιρετικά ουσιαστική, για να υπάρχει ηρεμία και να ξέρει ο κάθε ένας πού πρέπει να πάει.
Κλείνω λέγοντας το εξής: Αυτό που δεν μπόρεσε να κάνει η ελληνική Κυβέρνηση –και το καταθέτω στη Βουλή, κύριε Πρόεδρε- το έκανε η ομογένεια Ελλήνων Κωνσταντινούπολης, όπου στο διαδικτυακό της τόπο διαφημίζει στα ελληνικά και στα τουρκικά, παρακαλώ, όλα τα ελληνικά προϊόντα τα οποία κυκλοφορούν στην Τουρκία.
Αν, λοιπόν, δεν μπορείτε να διαλέξετε τι είναι ελληνικό προϊόν, πάρτε μία ιδέα για το τι έκαναν οι Έλληνες της Κωνσταντινούπολης.
Το καταθέτω για τα Πρακτικά.
Ευχαριστώ πολύ.
(Στο σημείο αυτό ο Βουλευτής κ. Κωνσταντίνος Μαρκόπουλος                         καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71480"," Ευχαριστούμε κι εμείς.
Ο κύριος Υφυπουργός έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71481"," Λυπάμαι που δεν άκουσα απαντήσεις στα ερωτήματα που έθεσα. Εγώ θα τα επαναλάβω:
Το κριτήριο για την απονομή ελληνικού σήματος θα είναι: Η ιδιοκτησία; Η φορολογική έδρα; Η παραγωγή; Η προέλευση των πρώτων υλών;
Και, βέβαια, η ροπή της Αντιπολίτευσης στο βερμπαλισμό και τα εύκολα αρεστά λόγια συνοδεύεται και από επιλεκτική μνήμη.
Σήμερα ο κύριος Βουλευτής μάς εγκαλεί γιατί δεν εφαρμόζουμε, με τον τρόπο που εκείνος θα ήθελε, ένα νόμο, το ν. 4072, που προβλέπει τη δημιουργία ελληνικού σήματος, τον οποίο ο ίδιος ο ερωτών Βουλευτής έχει καταψηφίσει. Πρόκειται για τον ορισμό της αντίφασης και της ασυνέπειας.","ΑΘΑΝΑΣΙΟΣ ΣΚΟΡΔΑΣ",465
"71482"," Αφού σας λέω ότι είναι ανεπαρκής.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71483"," Να καταψηφίζει κάποιος ένα νομοσχέδιο…","ΑΘΑΝΑΣΙΟΣ ΣΚΟΡΔΑΣ",465
"71484"," Σας είπα ότι είναι ανεπαρκής. Δεν καταλαβαίνετε όμως.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71485"," Σας παρακαλώ.","ΑΘΑΝΑΣΙΟΣ ΣΚΟΡΔΑΣ",465
"71486"," Αφήστε τον κύριο Υπουργό να απαντήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71487"," Το να καταψηφίζει, όμως, κάποιος ένα νομοσχέδιο και μετά να εγκαλεί την Κυβέρνηση, διότι, κατά τη γνώμη του, δεν εφαρμόζει το νόμο με την ταχύτητα που εκείνος απαιτεί, δεν είναι πολιτική συνέπεια. Πότε είχατε δίκιο; Όταν καταψηφίζατε το νόμο ως «μπάλωμα και υψηλή μοδιστρική» –το λέω, όπως το είχατε πει στη σχετική συζήτηση τον Απρίλιο του 2012- ή σήμερα, που μας λέτε ότι ορθώς προβλέπει η νομοθεσία ελληνικό σήμα και μας ρωτάτε, γιατί δεν το έχουμε τελειώσει;","ΑΘΑΝΑΣΙΟΣ ΣΚΟΡΔΑΣ",465
"71488"," Και στις δύο περιπτώσεις. Τα είπα στην Επιτροπή για να το διορθώσετε.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71489"," Η διασφάλιση μακροχρόνιας ανάπτυξης για την ελληνική οικονομία, έχει ως προϋπόθεση να δώσουμε προτεραιότητα στην εξωστρέφεια και την ποιότητα της παραγωγής μας και όχι να επιτρέψουμε το εμπόριο ελληνικότητας. Αυτό σημαίνει πατριωτισμός και όχι μία σημαία ευκαιρίας για ανέξοδη αντιπολίτευση.
Δεν μπορούμε να επιτρέψουμε σε κανέναν να πουλά αντί ποιοτικών προϊόντων, συσκευασίες με το εθνικό σύμβολο. Ο καταναλωτής αγοράζει προϊόντα, όχι σύμβολα ελληνικότητας.
Προσωπικά, αυτές είναι οι απόψεις μου και με τις όποιες δυνάμεις μου εργάζομαι γι’ αυτές. Θα έλεγα ότι χορτάσαμε από πατριδοκάπηλους, πατριώτες χρειαζόμαστε όμως. Παράγουμε πολλά προϊόντα…","ΑΘΑΝΑΣΙΟΣ ΣΚΟΡΔΑΣ",465
"71490"," Να είστε λίγο πιο προσεκτικός, κύριε Υπουργέ.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71491"," Κύριε Μαρκόπουλε, …","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71492"," Σας παρακαλώ…","ΑΘΑΝΑΣΙΟΣ ΣΚΟΡΔΑΣ",465
"71493"," Κύριε Μαρκόπουλε, γνωρίζετε ότι δεν έχετε το λόγο.
Κύριε Υπουργέ, σας παρακαλώ, μην απευθύνεστε…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71494"," Δεν θα έρχεται εδώ ένας άσχετος Υπουργός, χωρίς απαντήσεις, να μας λέει πατριδοκάπηλους. Ορίστε!
Παρακαλώ πολύ, να επανέλθει στην τάξη ο κύριος Υπουργός.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71495"," Ηρεμήστε, κύριε Μαρκόπουλε.","ΑΘΑΝΑΣΙΟΣ ΣΚΟΡΔΑΣ",465
"71496"," Πατριδοκάπηλοι δεν υπάρχουν εδώ! Μόνο πατριώτες!","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71497"," Κύριε Υπουργέ, αν έχετε την καλοσύνη, μην απευθύνεστε στον Βουλευτή. Δεν έχει τη δυνατότητα κατά τον Κανονισμό να απαντήσει. Δώστε την απάντησή σας στα ερωτήματα και να προχωρήσουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71498"," Η αναφορά μου δεν είναι προσωπική και νομίζω προκύπτει από την ακριβή αποτύπωση αυτών που λέω. Παράγουμε πολλά προϊόντα, που είναι και ποιοτικά και ελληνικά. Οι παραγωγοί τους περιμένουν από εμάς να είμαστε ακριβοδίκαιοι στις ρυθμίσεις που θα εισάγουμε και όχι να νομοθετούμε πρόχειρα. Το ίδιο περιμένει και κάθε πολίτης. Σ’ αυτήν τη δικαιολογημένη προσδοκία η Κυβέρνηση θα ανταποκριθεί αλλά με ωριμότητα και με σύνεση. Ειδικά σε μια περίοδο που η ανεργία απειλεί την κοινωνική συνοχή, δεν υπάρχει περιθώριο για τέτοιο λάθος το οποίο θα θίγει την απασχόληση στην Ελλάδα. 
Μακάρι να ήταν τόσο απλό το θέμα, του με ποια κριτήρια δίνει κανείς ελληνικό σήμα σε επιχειρήσεις και προϊόντα. Όταν θα έχουμε σωστές, συνετές απαντήσεις στα ερωτήματα που έθεσα -και αυτό είναι το αντικείμενο της λειτουργίας της σχετικής επιτροπής- θα προχωρήσουμε σε συγκεκριμένες πρωτοβουλίες. Τότε θα δούμε αν αυτοί που δήθεν σήμερα κόπτονται για «οικονομικό» πατριωτισμό θα έχουν αντίστοιχες απαντήσεις ή θα περιοριστούν πάλι σε στείρα αρνητική τοποθέτηση απέναντι στις πρωτοβουλίες μας. Νομίζω ότι σε πολύ σύντομο χρονικό διάστημα θα μπορέσουμε να επανέλθουμε.","ΑΘΑΝΑΣΙΟΣ ΣΚΟΡΔΑΣ",465
"71499"," Κύριε Πρόεδρε, θα ήθελα το λόγο επί προσωπικού.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71500"," Κύριε Μαρκόπουλε, ζητήσατε το λόγο επί προσωπικού. Σε τι συνίσταται το προσωπικό; Έχετε το λόγο για ένα λεπτό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71501"," Κύριε Πρόεδρε, στο ένα λεπτό που έχω, θέλω να σας πω πολύ ειλικρινά ότι αισθάνομαι θιγμένος από την τοποθέτηση του κυρίου Υπουργού, ο οποίος χρησιμοποίησε τη λέξη «πατριδοκαπηλία», κρίνοντας τον κοινοβουλευτικό έλεγχο -που είναι θεσμός και υποχρέωσή μου- και παρακαλώ πολύ να το πάρει αμέσως πίσω. Δεν θίγει μόνο τον ίδιο και εμένα αλλά θίγει τη λειτουργία της Βουλής και επιμένω σ’ αυτό.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"71502"," Κύριε Μαρκόπουλε, επειδή άκουσα όλη τη συζήτηση, από τη στιγμή που ο Υπουργός είπε ότι δεν αναφέρεται σ’ εσάς, αλλά κάνει μια γενική διατύπωση, δεν θεωρώ ότι υπάρχει προσωπικό θέμα. Εάν θέλει ο κύριος Υπουργός να επιβεβαιώσει τη δική μου ερμηνεία, μπορεί να το κάνει και να κλείσουμε εδώ το θέμα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71503"," Ναι, κύριε Πρόεδρε.","ΑΘΑΝΑΣΙΟΣ ΣΚΟΡΔΑΣ",465
"71504"," Προχωρούμε στην έκτη με αριθμό 623/20-11-2012 επίκαιρη ερώτηση δεύτερου κύκλου του Βουλευτή Αιτωλοακαρνανίας  του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Αγροτικής Ανάπτυξης και Τροφίμων, σχετικά με τη λήψη μέτρων για τον έλεγχο των τιμών των βασικών λιπασμάτων.
Στην επίκαιρη ερώτηση θα απαντήσει ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Σκορδάς.
Κύριε Μωραΐτη, έχετε το λόγο για δύο λεπτά για να αναπτύξετε την επίκαιρη ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71505"," Ευχαριστώ, κύριε Πρόεδρε.
Οι συνέπειες, κύριε Υπουργέ, της αντιλαϊκής, αντιαγροτικής πολιτικής είναι δραματικές για τους αγρότες. Εκτοξεύουν το κόστος παραγωγής όχι μόνο εξαιτίας της βαρβαρότητας της πολιτικής σας -από την αύξηση και την εξίσωση του πετρελαίου κίνησης με το πετρέλαιο θέρμανσης- αλλά και εξαιτίας των χαρατσιών του ΕΛΓΑ, εξαιτίας της υπέρογκης αύξησης στα ασφάλιστρα και για την υγεία και για τα ασφάλιστρα της σύνταξης του ΟΓΑ. 
Μέσα σ’ όλα αυτά έχουμε και την τεράστια αύξηση από τις εταιρείες των βασικών λιπασμάτων της θειοφωσφορικής- του 16-20-0, όπως είναι γνωστό για τους αγρότες. Πράγματι, η εκτόξευση της τιμής αυτού του λιπάσματος δημιουργεί επιπρόσθετα προβλήματα και στην ουσία εξανεμίζει το πενιχρό εισόδημα των γεωργών. Είναι ένα λίπασμα που γνωρίζετε πολύ καλά ότι χρησιμοποιείται στην παραγωγική διαδικασία, όχι μόνο για τη θετική παραγωγή αλλά και για κτηνοτροφικά προϊόντα, τα οποία χρησιμοποιούν οι κτηνοτρόφοι. Η αύξηση αυτή, πράγματι, θα φέρει σε απόγνωση την κτηνοτροφία, η οποία καταρρέει -παρά τα όσα είπε νωρίτερα ο Υπουργός σε ερώτηση της Βουλευτού κ. Πατριανάκου, που άφησε να εννοηθεί ότι η κτηνοτροφία πάει καλά. Η κτηνοτροφία καταρρέει και οι κτηνοτρόφοι βρίσκονται σε απόγνωση.
Εμείς ζητάμε, κύριε Υπουργέ, να παρθούν τώρα μέτρα, πριν υπάρξει ο τελειωτικός αφανισμός για την φτωχομεσαία αγροτιά, να παρθούν μέτρα για τη μείωση των τιμών στο ειδικό λίπασμα αλλά και γενικότερα, στο οποίο δεν δικαιολογείται αυτή η αύξηση, η οποία έγινε μέσα σ’ ένα χρόνο, ούτε από τη διεθνή αγορά.
Θεωρούμε ότι η μείωση αυτού του λιπάσματος θα δώσει μια ανάσα στην αγροτιά, που σήμερα βρίσκεται πραγματικά σε αυτήν την άσχημη κατάσταση που περιγράφω.
Κύριε Υπουργέ, όμως, θα ήθελα να μεταφέρω με την ευκαιρία την οργή και την αγανάκτηση χιλιάδων φτωχομεσαίων αγροτών, που τους αναγκάσατε στην κυριολεξία να πληρώσουν διπλά ασφάλιστρα και να υποβάλουν χαρτιά για σύνταξη και έκαναν έρανο να μαζέψουν αυτά τα χρήματα -γιατί είναι αγρότες, οι οποίοι αντιμετωπίζουν πρόβλημα επιβίωσης- και σήμερα τους πάτε δύο χρόνια μετά στη σύνταξη. 
Ζητάμε ιδιαίτερα για αυτούς, που -όπως είπα- κατέθεσαν χαρτιά για σύνταξη και πλήρωσαν διπλές εισφορές, να μην ισχύσει το νέο καθεστώς, το οποίο αποδεικνύει τη βαρβαρότητα της πολιτικής σας.
Ευχαριστώ.","ΝΙΚΟΛΑΟΣ ΜΩΡΑΪΤΗΣ",355
"71506"," Ευχαριστούμε και εμείς.
Το λόγο έχει ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Σκορδάς, για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"71507","  Ευχαριστώ, κύριε Πρόεδρε.
Από το σύνολο των προϊόντων της ομάδας λιπάσματα και φυτοφάρμακα ο ερωτών Βουλευτής επέλεξε να απευθύνει μια ερώτηση για ένα προϊόν που δεν συμπεριλαμβάνεται καν στην ομάδα αυτή, λόγω του πολύ μικρού μεριδίου αγοράς που καταλαμβάνει. 
Φυσικά, εννοείται ότι έχει το δικαίωμα να ρωτήσει. Είναι, όμως, κρίμα από ένα προϊόν και μόνο να οδηγείται σε γενικεύσεις. Από ερώτημα που υποβάλαμε, λοιπόν, στην εταιρεία ελληνικών λιπασμάτων και χημικών, δεν επιβεβαιώνεται η περσινή τιμή που αναφέρει η ερώτηση.
Συγκεκριμένα ο κύριος Βουλευτής ερωτά, έχοντας ως βάση το ότι η τιμή του συγκεκριμένου προϊόντος πέρυσι ήταν κατά μέσο όρο στα 310 ευρώ ο μετρικός τόνος, ενώ το τελευταίο δίμηνο έχει ανέλθει στα 430 ευρώ. Η απάντηση είναι ότι η τιμή του προϊόντος πέρυσι ήταν κατά μέσο όρο στα 385 ευρώ ο μετρικός τόνος και φέτος είναι στα 433. Υπάρχει αύξηση, αλλά όχι αυτή που ισχυρίζεται. 
Θεωρώ συνεπώς ότι οι διατυπώσεις με τις οποίες πλαισιώσατε το ερώτημα δεν συμβάλλουν στην αντιμετώπιση υπαρκτών προβλημάτων, όπως το κόστος της αγροτικής παραγωγής και η μετακύλισή του στις τελικές τιμές καταναλωτή. 
Δράττομαι, λοιπόν, της ευκαιρίας να ενημερώσω την Εθνική Αντιπροσωπεία ότι στην κατηγορία λιπάσματα και φυτοφάρμακα παρουσιάζεται μεγάλη μεταβλητότητα των τιμών, εξαιτίας της μεγάλης διακύμανσης που εμφανίζουν οι τιμές του πετρελαίου και της ενέργειας.
Παρά ταύτα καταθέτω για τα Πρακτικά γράφημα με την εξέλιξη του δείκτη τιμών λιπασμάτων της Ελλάδας έναντι της Ευρώπης των είκοσι επτά, από το οποίο προκύπτει ότι τα τελευταία τρία χρόνια στην Ευρώπη είχαμε αυξητική μεταβολή της τάξεως του 1,06% στην ομάδα λιπάσματα-φυτοφάρμακα, ενώ στην Ελλάδα την ίδια τριετία έχουμε μείωση της τάξεως του 6,03%. 
(Στο σημείο αυτό την Προεδρική Έδρα  καταλαμβάνει η Στ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Καταθέτω, επίσης, δεύτερο γράφημα, το οποίο παρουσιάζει την εξέλιξη του δείκτη τιμών των εισροών στην ελληνική γεωργία καθώς και των τιμών των λιπασμάτων και της ενέργειας που χρησιμοποιούνται στη γεωργία και την κτηνοτροφία, από το οποίο προκύπτει ότι η μεταβολή της τιμής των λιπασμάτων επηρεάζεται άμεσα και ουσιαστικά από τις τιμές της ενέργειας και των εισροών.
Νομίζω, λοιπόν, ότι από αυτά τα στοιχεία προκύπτει αβίαστα η απάντηση που σας ανέφερα, ότι τα πραγματικά στοιχεία της ερώτησης είναι αβάσιμα.
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΑΘΑΝΑΣΙΟΣ ΣΚΟΡΔΑΣ",465
"71508"," Ευχαριστούμε, κύριε Υπουργέ.
Το λόγο έχει ο συνάδελφος, κ. Μωραΐτης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71509"," Η καλλιέργεια, κύριε Υπουργέ, δεν γίνεται στα γραφεία, γίνεται στα χωράφια. Και οι αγρότες ξέρουν πολύ καλά πόσο είχε ο συγκεκριμένος τύπος λιπάσματος πέρυσι και πόσο έχει αυτήν τη στιγμή. Και αν δεν βάζετε την αύξηση των 60 ευρώ τον τόνο που έγινε τον περασμένο Μάη και εσείς λέτε τι έγινε πέρυσι, αυτό δεν ισχύει. Επομένως η ερώτηση είναι πράγματι σωστή και αποτυπώνει ένα μεγάλο πρόβλημα που αντιμετωπίζουν οι φτωχομεσαίοι αγρότες.
Πάντως, αυτά τα βάρβαρα μέτρα, που παίρνετε, κάνουν αφόρητη τη ζωή των αγροτών. Και δεν είναι μόνο αυτά που ανέφερα, που πήρατε μέσα από το νέο μνημόνιο και μέσα από τον προϋπολογισμό. Είναι μια πολιτική που με ευλάβεια όλες οι κυβερνήσεις ακολουθούν. Είναι η πολιτική της Κοινής Αγροτικής Πολιτικής, της ΚΑΠ. Σήμερα στις Βρυξέλλες, που συζητιέται ο προϋπολογισμός, εκεί μεθοδεύεται το παραπέρα πετσόκομμα των χρημάτων που πηγαίνουν για τον αγροτικό τομέα και αυτό θα φέρει νέα καταιγίδα για τη φτωχομεσαία αγροτιά.
Το λίπασμα αυτό το συγκεκριμένο, κύριε Υπουργέ  -και είπατε ότι δεν αναφερθήκαμε σε άλλα λιπάσματα- είναι βασικό λίπασμα, είναι το λίπασμα που –όπως είπα- χρησιμοποιούν οι αγρότες στη χειμωνιάτικη παραγωγή και ιδιαίτερα είναι ένα λίπασμα το οποίο χρησιμοποιούν και οι κτηνοτρόφοι για την παραγωγή κτηνοτροφικών φυτών. 
Δεν είναι μόνο αυτό. Δεν είναι μόνο τα χαράτσια. Η Αγροτική Τράπεζα, που χαρίσατε στον κ. Σάλλα -γιατί άκουσα νωρίτερα ότι δίνει χρήματα- δεν δίνει ευρώ. Όχι μόνο δεν δίνει ευρώ η τράπεζα του κ. Σάλλα, γιατί δεν είναι αγροτική τράπεζα αυτή, είναι και ότι οι βιομηχανίες που πουλάνε λιπάσματα δεν δίνουν δευτερόλεπτο πίστωση. Επίσης οι γαλακτοβιομηχανίες, τα καρτέλ του γάλακτος, δεν δίνουν ευρώ στους κτηνοτρόφους και για να αγοράσουν προϊόντα.
Εμείς θεωρούμε ότι μπορεί να υπάρξει μια άλλη πολιτική και προτείνουμε συγκεκριμένα να καταργηθεί ο ΦΠΑ τελείως στα μέσα και στα εφόδια που διαμορφώνουν το κόστος παραγωγής.
Πέρα από τη δέσμευση –δεν ξέρω αν είναι της Κυβέρνησής σας- είναι και απαίτηση των αγροτών.
Αυτά γίνονται, κύριε Υπουργέ, σε μία χώρα που πραγματικά έχει αρνητικό αγροτικό ισοζύγιο, γίνονται σε μία χώρα η οποία έχει διατροφική εξάρτηση, που εισάγει σημαντικά προϊόντα και από την άλλη μεριά βάζουμε εμπόδια στην ντόπια παραγωγή.
Εμείς θεωρούμε ότι είναι μια συνειδητή πολιτική, είναι απαξίωση της αγροτικής παραγωγής και θεωρούμε ότι η φτωχομεσαία αγροτιά πρέπει να παλέψει για μια άλλη πολιτική, η οποία θα αξιοποιεί τις παραγωγικές δυνατότητες της χώρας, στοχεύοντας στην κάλυψη των σύγχρονων διατροφικών αναγκών και όχι στην κυκλοφορία των πολιτικών, που δραστηριοποιούνται είτε στα λιπάσματα είτε στο χώρο των ζωοτροφών. Για μια τέτοια πολιτική καλούμε τη φτωχομεσαία αγροτιά να παλέψει.
Κλείνω, κύριε Υπουργέ, λέγοντας ότι όντως η αύξηση στο συγκεκριμένο λίπασμα έχει δραματικές επιπτώσεις για τη φτωχομεσαία αγροτιά και πραγματικά υπάρχει κόσμος που δεν μπορεί να καλλιεργήσει και, αν καλλιεργήσει, δεν θα μπορέσει να παράξει προϊόν σύμφωνα με τις δυνατότητες οι οποίες υπάρχουν.","ΝΙΚΟΛΑΟΣ ΜΩΡΑΪΤΗΣ",355
"71510"," Ευχαριστούμε, κύριε συνάδελφε.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71511"," Επειδή, κυρία Πρόεδρε,  αντιλαμβάνομαι ότι από την παράθεση των στοιχείων της πρωτομιλίας δεν επείσθη ο κύριος Βουλευτής, καταθέτω και πίνακα, στον οποίο φαίνονται οι τιμές αγοράς των κυριότερων λιπασμάτων και φυτοφαρμάκων στην Ελλάδα έναντι της Ευρώπης των είκοσι επτά, για τα έτη 2010 και 2011. Είναι τα έτη για τα οποία υπάρχουν διαθέσιμα στοιχεία, έτσι όπως αυτά δίνονται από τη EUROSTAT.
Τα στοιχεία αυτά αποδεικνύουν και στον πλέον δύσπιστο διαφορές από 19% έως και 65%, ενώ φθηνότερες είναι οι τιμές των λιπασμάτων και των φυτοφαρμάκων στην ελληνική αγορά σε σχέση με τους ευρωπαϊκούς μέσους όρους.
Αυτή η διαπίστωση, η οποία προκύπτει από αυτά τα στοιχεία, δεν σημαίνει ότι οδηγούμαστε σε εφησυχασμό, διότι, πράγματι, τους τελευταίους μήνες υπάρχει πρόβλημα. Πού οφείλεται αυτό; Η υποτυπώδης λειτουργία για ένα διάστημα της πρώην βιομηχανίας φωσφορικών λιπασμάτων -σήμερα με την επωνυμία «ELFE»- λόγω των επιπλοκών στη χρηματοδότησή της, καθώς και η αύξηση του φόρου στο φυσικό αέριο δημιούργησαν πράγματι ένα κενό στην παραγωγή και στην προσφορά λιπασμάτων. Το κενό αυτό, όπως ήταν λογικό, καλύφθηκε από εισαγωγές ακριβότερων προϊόντων. Αν, μάλιστα, συνυπολογίσουμε τα προβλήματα εισαγωγικών πιστώσεων και την παύση των εργασιών της συνεταιριστικής εταιρείας γεωργικών εφοδίων «AGRΩ», αντιλαμβάνεστε ότι είναι εύλογη η εμφάνιση ανατιμητικών πιέσεων σ’ αυτά τα προϊόντα. 
Όμως είναι άλλο πράγμα αυτό το πολύ συγκεκριμένο και βραχυχρόνιο πρόβλημα που προέκυψε και άλλο πράγμα είναι η γενίκευση για το τι γίνεται στην αγορά φυτοφαρμάκων και λιπασμάτων.
Επειδή ρωτάτε ποια μέτρα θα λάβει η Κυβέρνηση, οφείλω να σας πω ότι η προσπάθεια της Κυβέρνησης να αντιμετωπιστεί το πρόβλημα ρευστότητας της ελληνικής οικονομίας έχει ακριβώς και αυτήν την οικονομική και κοινωνική διάσταση, της μείωσης, δηλαδή, του κόστους παραγωγής σε όλους τους τομείς, είτε είναι ο πρωτογενής τομέας -η γεωργία και η κτηνοτροφία- είτε είναι ο δευτερογενής. 
Επίσης θεωρώ υποχρέωσή μου να πω ότι η χώρα μας στηρίζει, στο διεξαγόμενο ενδοευρωπαϊκό διάλογο, πολύ ενεργά την άρση και την ελαστικοποίηση κοινοτικών περιορισμών στις εισαγωγές λιπασμάτων από τρίτες χώρες, έτσι ώστε να προκύψουν ευεργετικές επιπτώσεις στην προσπάθεια του Έλληνα αγρότη για μείωση του κόστους παραγωγής.
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς                        καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΑΘΑΝΑΣΙΟΣ ΣΚΟΡΔΑΣ",465
"71512"," Ευχαριστούμε κι εμείς, κύριε Υπουργέ.
Ακολουθεί η πέμπτη με αριθμό 631/20-11-2012 επίκαιρη ερώτηση δεύτερου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Υγείας,  σχετικά με το Πρότυπο Ειδικό Οικοτροφείο «Οι Άγιοι Ανάργυροι» στην Κάντζα Παλλήνης. 
Κύριε συνάδελφε, έχετε το λόγο για δύο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71513"," Κυρία Πρόεδρε, είναι γεγονός ότι το ζήτημα που έχει φέρει η Δημοκρατική Αριστερά στη Βουλή είναι ένα πάρα πολύ δύσκολο και ευαίσθητο θέμα, το οποίο -όπως και να το δει κάποιος- απαιτεί από την Κυβέρνηση, από την πολιτεία, από το Κοινοβούλιο, από κάθε άνθρωπο ο οποίος έχει θέση ευθύνης σε αυτήν τη χώρα, άμεσα αντανακλαστικά, άμεση αντίδραση και όλοι μαζί να πέσουμε πάνω σε αυτήν την υπόθεση που αφορά; «τα πρόσωπα, τα οποία βρίσκονται σε μειονεκτική θέση αυτήν τη στιγμή στη χώρα μας». Μιλάμε για το οικοτροφείο αυτό που βρίσκεται στην Κάντζα Παλλήνης και έχει ανθρώπους με νοητική υστέρηση, με αυτισμό, με σύνδρομο down και με πολλαπλές ψυχοκινητικές αναπηρίες. 
Το επισκέφτηκα το οικοτροφείο αυτό μαζί και με Βουλευτές της Νέας Δημοκρατίας -τον κ. Ντινόπουλο, την κ. Μαρτίνου- και μιλήσαμε με τους γονείς, με το διοικητικό συμβούλιο, είδαμε τα παιδιά, είδαμε τους ανθρώπους. Η κατάσταση είναι πάρα πολύ δύσκολη. Δεν θέλω να το κάνω μελό εδώ και να πω πολλά πράγματα, καταλαβαίνετε όμως πόσο σημαντικό είναι για ένα οικοτροφείο πρότυπο -που είναι ωραιότατο ως υποδομή, ως εγκαταστάσεις, ως προσπάθεια- αυτήν τη στιγμή να αιωρείται στην ατμόσφαιρα η πιθανότητα διάλυσής του, γιατί το κράτος, η πολιτεία δεν εκπληρώνει τις υποχρεώσεις της, δηλαδή ο ΕΟΠΥΥ δεν δίνει τα νοσήλια. Θέλω να πω ότι είναι ιδιωτικού δικαίου και ότι είναι χρηματοδοτούμενο από τους γονείς.
 Εγώ, κύριε Υπουργέ, λόγω των πολιτικών μου πεποιθήσεων, είμαι πιο πολύ κοντά στο κοινωνικό κράτος που σημαίνει ότι θα ήθελα περισσότερο σε αυτές τις υποθέσεις να εμπλέκεται το κράτος. Δεν είμαι αρνητικός, όταν και οι ιδιώτες, δηλαδή οι γονείς, παίρνουν πρωτοβουλίες και μάλιστα με τα χρήματά τους συμβάλλουν σε αυτές τις υποθέσεις. Εγώ σας φέρνω τώρα εδώ τη συγκεκριμένη υπόθεση, όπως και μια άλλη υπόθεση που σας έχω καταθέσει για το εργαστήρι στα Άνω Λιόσια που λειτουργεί μαζί με το ίδρυμα Βουδούρη, που -όπως ξέρετε- είναι μια πολύ-πολύ σπουδαία προσπάθεια για τα παιδιά αυτά.
Έχει κατατεθεί τέσσερις φορές αυτή η ερώτηση και εν τω μεταξύ πρέπει να παραδεχθώ ότι ο κύριος Υπουργός ανταποκρίθηκε εν μέρει στο αίτημά μας να χρηματοδοτηθούν πλέον σε αυτούς τους μήνες, αυτά τα ποσά -και μιλάμε ούτε 300.000 ευρώ- τα οποία ρίχνουν έξω το οικοτροφείο. Έχει δοθεί ένα ποσό και πρέπει να το παραδεχθώ και να συγχαρώ για αυτήν την ανταπόκριση αλλά θα ήθελα μια τοποθέτηση, κύριε Υπουργέ, συνολικότερη. Ενδεικτικά φέρνουμε τις δύο περιπτώσεις για το Οικοτροφείο «Άγιοι Ανάργυροι» και την περίπτωση του εργαστηρίου στα Άνω Λιόσια,  αλλά -όπως καταλαβαίνετε και ξέρετε και πολύ καλύτερα- είναι πάρα πολλές αυτές οι περιπτώσεις. 
Είναι ένα πάρα πολύ μεγάλο κεφάλαιο για την κοινωνία μας, για την πατρίδα μας και πρέπει να είμαστε πάνω όλοι σε αυτήν την υπόθεση.
Ευχαριστώ.","ΒΑΣΙΛΕΙΟΣ ΟΙΚΟΝΟΜΟΥ",378
"71514"," Σας ευχαριστούμε, κύριε συνάδελφε.
Στην επίκαιρη ερώτησή σας θα απαντήσει ο Αναπληρωτής Υπουργός κ. Μάριος Σαλμάς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71515"," Ευχαριστώ, κυρία Πρόεδρε. 
Κατ’αρχάς, είναι πραγματικό το ενδιαφέρον του κ. Οικονόμου, τον οποίο το γνωρίζω τόσα χρόνια, είμαστε συνάδελφοι και είναι πραγματικό το ενδιαφέρον για όλα τα θέματα της εκλογικής περιφέρειας του υπόλοιπου Αττικής αλλά ιδιαίτερα για τα θέματα μερικών προνοιακού τύπου ιδρυμάτων, τα οποία πολλές φορές έχει αναδείξει στη Βουλή και έχει αναδείξει το δίκιο που έχουν αυτά τα ιδρύματα όσον αφορά τα αιτήματά τους.
Εγώ ήθελα να ευχαριστήσω τον κ. Οικονόμου για την κατανόησή του, γιατί πραγματικά τις δύο προηγούμενες φορές δεν είχε καταστεί δυνατόν να έρθουμε να απαντήσουμε στη Βουλή και η επιμονή του σε αυτό σημαίνει ότι πραγματικά παίρνει πάνω του προβλήματα της περιοχής του και γι' αυτό και εμείς -και με αφορμή τον κοινοβουλευτικό έλεγχο από τον κ. Οικονόμου- δρομολογήσαμε λύσεις, που δεν είναι ολοκληρωτικές λύσεις, αλλά -εν πάση περιπτώσει- είναι λύσεις που δεν αφήνουν κάποια ιδρύματα, όπως είναι το ίδρυμα στο οποίο αναφέρεστε στην Παλλήνη, να φτάσουν στα όριά τους. 
Με αφορμή την ερώτησή σας ήθελα να κάνω μια μικρή αναφορά στα προβλήματα που έχει στη χρηματοδότηση και στην εξόφληση των απαιτήσεων που έχουν οι πάροχοι από τον ΕΟΠΥΥ. Ο ΕΟΠΥΥ έγινε από τα μητρικά ταμεία, το ΙΚΑ, τον ΟΑΕΔ, τον ΟΠΑΔ και τον ΟΓΑ. Αυτά τα ταμεία είχαν πολλές ανεξόφλητες υποχρεώσεις στο παρελθόν και κληρονόμησε και τα χρέη τους ο ΕΟΠΥΥ. Πολλές φορές δηλαδή λέμε για τον ΕΟΠΥΥ, ενώ ουσιαστικά δεν είναι ο ΕΟΠΥΥ, είναι τα χρέη που κληρονομήθηκαν από τα ταμεία. 
Η Βουλή των Ελλήνων ψήφισε μια διάταξη την περασμένη άνοιξη, η οποία λέει ότι χρέη των μητρικών ταμείων του ΕΟΠΥΥ, που έχουν βεβαιωθεί και έχουν εκδώσει παραστατικά μέχρι τις 31 Οκτωβρίου 2011, αναλαμβάνει την υποχρέωση το κράτος, από τη δόση που θα πάρουμε από τους δανειστές, να εξοφλήσει ενάμισι δισεκατομμύριο από αυτές τις οφειλές. 
Επειδή προφανώς, οι οφειλές είναι περισσότερες από το ενάμισι δισεκατομμύριο, η ίδια η νομοθεσία προέβλεπε ότι με κοινή υπουργική απόφαση θα προβλέπονται και οι εκπτώσεις με τις οποίες θα αποζημιώσει ο ΕΟΠΥΥ τα παλιά χρέη των μητρικών ταμείων. 
Στη συνέχεια για το Νοέμβρη και το Δεκέμβρη του 2011 ο ΕΟΠΥΥ εκχώρησε χρήματα και πόρους από τα έσοδά του στα μητρικά ταμεία, ώστε να εξοφλήσουν αυτές τις υποχρεώσεις. Στο πλαίσιο αυτό εξοφλήθηκε ο Νοέμβρης και ο Δεκέμβρης και από αυτά τα ιδρύματα. 
Ο ΕΟΠΥΥ είναι η συνένωση των κλάδων υγείας των ασφαλιστικών ταμείων και δεν έχει προνοιακό χαρακτήρα. Επειδή η πρόνοια πήγε στο Υπουργείο Εργασίας, με τη σημερινή Κυβέρνηση και η χρηματοδότηση των προνοιακών, κρατικών ιδρυμάτων πήγε στο Υπουργείο Εργασίας, το τοπίο για τα ιδιωτικά έμεινε λίγο θολό. 
Επομένως, μέχρι να ξεκαθαρίσουμε το τοπίο και να αναλάβει το Υπουργείο Εργασίας που είναι πλέον το Υπουργείο που είναι υπεύθυνο για το κράτος πρόνοιας, είπαμε ότι ο ΕΟΠΥΥ θα πρέπει να στηρίξει αυτά τα ιδρύματα. Για το λόγο αυτό, είχε πληρωθεί ο Ιανουάριος και ο Φεβρουάριος και δρομολογήθηκε η πληρωμή των υπόλοιπων τριών μηνών, του Μαρτίου, του Απριλίου και του Μαΐου. 
Εν πάση περιπτώσει, δεν λύνουμε όλο το πρόβλημα. Επειδή, όμως -όπως πολύ σωστά επιμείνατε με την ερώτησή σας- δεν έπρεπε να αφήσουμε τα ιδρύματα να καταρρεύσουν, κάναμε το καθήκον μας. 
Ευχαριστώ πολύ.","ΜΑΡΙΟΣ ΣΑΛΜΑΣ",449
"71516","  Κι εγώ σας ευχαριστώ.
Κύριε Οικονόμου, έχετε το λόγο για τρία λεπτά, αν και απαντήθηκε, βέβαια, η ερώτηση. Ας μην πάρετε όλο το χρόνο, για να ολοκληρώσουμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71517"," Όντως απαντήθηκε η ερώτηση. Θα ήθελα, μόνο να κάνω ένα γενικότερο σχόλιο.
Ευχαριστώ τον Υπουργό για τα καλά του λόγια και για την άμεση ανταπόκριση του Υπουργείου μέσω του οργανισμού, βέβαια, που κάλυψε τουλάχιστον τους δύο μήνες του 2011 απ’ αυτούς που είχαν μείνει. Η δέσμευση ότι θα καλύψει και τους υπόλοιπους μήνες είναι ένα χαρμόσυνο μήνυμα, εν όψει και των δύσκολων ημερών αυτών. 
Σας διαβεβαιώ ότι το θέμα αυτό το παρακολουθούν όλοι οι άνθρωποι αυτού του οικοτροφείου και βρίσκονται σήμερα στις τηλεοράσεις και περιμένουν μια κουβέντα για να ανοίξει λιγάκι η καρδιά τους, γιατί είναι πολύ δύσκολη η κατάσταση εκεί. 
Δεν είναι μόνο αυτό το οικοτροφείο, όπως πολύ σωστά είπατε κι εσείς. Τα ζητήματα είναι ευρύτερα. Καταλαβαίνω ότι υπάρχει το ζήτημα, ποιος πλέον θα πάρει πάνω του όλα αυτά τα ιδρύματα. Βλέπω ότι επιλέγετε τη λύση του Υπουργείου Εργασίας και όλα τα προνοιακά θα πάνε εκεί, δηλαδή ένας φορέας θα αντεπεξέλθει και θα λειτουργήσει αυτές τις υποδομές. 
Πιθανόν, πιστεύω ότι αυτή είναι  η καλύτερη λύση, έτσι όπως το βλέπω και το ακούω το θέμα. Ας πάρει κάποιος πάνω του την ευθύνη, ώστε να ξέρουν και οι άνθρωποι αυτοί -οι οποίοι δίνουν τη ζωή τους την ίδια γι’ αυτήν την προσπάθεια που κάνουν- ότι το κράτος, η πολιτεία μέσω ενός φορέα που λέγεται Υπουργείο Εργασίας και μέσω της  Γενικής Γραμματείας Πρόνοιας, έχει πάρει την ευθύνη να τους υποστηρίξει. 
Ξέρετε, αυτά τα ιδρύματα, είναι ιδιωτικού δικαίου και είναι κινήσεις μη κερδοσκοπικές, οι οποίες είναι των γονέων. Οι γονείς, οι ιδιώτες έχουν το 70% και το 80% του βάρους πάνω τους. Όταν κάναμε την επίσκεψη αυτή, ήδη είχαν πληρώσει και είχαν συνεισφέρει οι γονείς 7.000 ευρώ στην προσπάθεια να καλύψουν κάποια κενά. Οι άνθρωποι αυτοί είναι μεσαίας οικονομικής τάξεως -κάποιοι είναι και μικρότερης οικονομικής τάξεως, δεν είναι πλούσιοι άνθρωποι με την έννοια την κλασική ώστε να πούμε ότι έχουν αυτήν τη δυνατότητα- και άρα καταλαβαίνετε ότι το υστέρημά τους δεν φτάνει…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κυρία Πρόεδρε, πήρα όλο το χρόνο μου. Καταλαβαίνετε, όμως, ότι είναι πολύ σημαντικό το θέμα. Το Κοινοβούλιο πρέπει να γνωρίζει ότι δεν είναι ζήτημα μιας τοπικής ιδιαιτερότητας, δηλαδή, ότι πάμε να βοηθήσουμε ένα ίδρυμα της εκλογικής μου περιφέρειας. Παίρναμε ενδεικτικά το ζήτημα αυτό. 
Υπάρχει και η περίπτωση των Άνω Λιοσίων, όπως σας είπα, το εργαστήρι. Εκεί, έχει γίνει πολύ σοβαρή δουλειά. Μάλιστα, εκεί υπάρχουν γονείς με καλύτερες οικονομικές δυνατότητες. Το ίδρυμα, επίσης, εκεί έχει καλύτερες οικονομικές δυνατότητες και έχει γίνει φοβερή δουλειά με τη στέγαση. 
Πάρα πολλά παιδιά, πάρα πολλοί άνθρωποι εκεί έχουν ένα ικανοποιητικό, αξιοπρεπές επίπεδο ζωής. Αυτό δεν θέλουμε όλοι για τους ανθρώπους αυτούς; Και να μην τους ρίξουμε στον Καιάδα, όπως άλλες φιλοσοφίες, άλλες ιδεολογίες, άλλοι άνθρωποι έχουν πολλές φορές στην πορεία των αιώνων και της ανθρώπινης ιστορίας ζητήσει να κάνουμε γι’ αυτούς τους ανθρώπους. Εμείς ως ανθρωπιστές, ως άνθρωποι οι οποίοι θέλουμε μια τελείως διαφορετική προσέγγιση της ανθρωπότητας, θέλουμε αυτοί οι άνθρωποι να έχουν μια αξιοπρέπεια, μια σοβαρή αντιμετώπιση από την πολιτεία.
Κλείνω λέγοντας ότι περιμένω να δώσετε τις εντολές σας. Ξέρω ότι περιμένουμε τη λεγόμενη δόση και το λεγόμενο δάνειο που κάποιοι το υποτιμούν, για να μπορούν να καλυφθούν και τέτοια κενά. Εκτιμώ ότι θα υπάρχουν θετικές εξελίξεις σε αυτό το ζήτημα. Άρα, λοιπόν, παρακαλώ με τα χρήματα που θα έρθουν, από το κομμάτι που αναλογεί για πληρωμή υποχρεώσεων και προς οφειλέτες του δημοσίου, να προηγηθούν αυτές οι περιπτώσεις.
Ευχαριστώ.","ΒΑΣΙΛΕΙΟΣ ΟΙΚΟΝΟΜΟΥ",378
"71518"," Ευχαριστούμε κι εμείς, κύριε συνάδελφε.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71519"," Ακόμα και στις περιπτώσεις όπου το κράτος δεν μπορεί να αναλάβει πλήρως τη χρηματοδότηση του κράτους πρόνοιας, έχει υποχρέωση να αναγνωρίσει και να ευχαριστήσει δημόσια -και το κάνω εγώ σήμερα- την προσπάθεια και τις πρωτοβουλίες που αναλαμβάνουν φορείς, σύλλογοι, μη κερδοσκοπικά σωματεία, για να στηρίξουν το συνάνθρωπό μας, τους ανθρώπους που έχουν την ανάγκη του κράτους πρόνοιας και που η ζωή τους έφερε να μην μπορούν μόνοι τους να τα βγάλουν πέρα. Σας λέω ότι αναγνωρίζουμε αυτήν την προσπάθεια όλων των ανθρώπων αυτών που στηρίζουν αυτά τα ιδρύματα.
Θα πω μόνο δυο λόγια με αφορμή την ερώτησή σας, γιατί στις κατ’ ιδίαν μας συζητήσεις πολλές φορές δείχνετε και την αγωνία σας γενικότερα για την χρηματοδότηση του ΕΟΠΥΥ και είχα δεσμευτεί ότι θα σας το απαντήσω.
Κοιτάξτε, ο ΕΟΠΥΥ την ώρα που δημιουργήθηκε, δημιουργήθηκε για να δώσει τα πάντα στους πάντες χωρίς να προβλεφθεί ποιος θα το πληρώσει αυτό το ποσό, το τίμημα. Έγινε εξίσωση προς τα πάνω όλων των παροχών όλων των ασφαλισμένων, ακόμη και των ταμείων που δεν είχαν σημαντικές εισφορές και ενώ μέχρι τώρα το σύστημά μας ήταν αναδιανεμητικού τύπου, κάποιοι πλήρωναν για να έχουν υπηρεσίες κάποιοι άλλοι, τώρα αυτοί που πλήρωναν και είχαν τη δυνατότητα περιορίστηκαν, οπότε δεν μπορεί να γίνεται αυτή η αναδιανομή.
Επομένως, αυτό δεν ελήφθη υπ’όψιν όταν έγινε αυτή η μεταρρύθμιση του ΕΟΠΥΥ. Συμβασιοποιήθηκαν δαπάνες πολύ μεγαλύτερες από τις δυνατότητες των εσόδων με αποτέλεσμα να δημιουργούνται ανεξόφλητες υποχρεώσεις. Είναι πάγια στρέβλωση του συστήματος υγείας στη χώρα μας, που με την αύξηση του χρηματοδοτικού κόστους και του δανεισμού των παρόχων, όταν δεν πληρώνονται από το κράτος για τις υπηρεσίες υγείας που παρέχουν, που δημιουργεί αύξηση των δαπανών.
Επομένως, εμείς τι κάναμε; Στο σκέλος των δαπανών πήραμε μέτρα μέσα σε τρεις μήνες 1,2 δισ. για την περιστολή των δαπανών. Δεύτερον, βελτιώσαμε το cash flow, τη ρευστότητα. Με κοινή υπουργική απόφαση ήδη ισχύει στη νομοθεσία του κράτους ότι οι ασφαλιστικές εισφορές για τον κλάδο υγείας των ταμείων έρχονται απευθείας στον ΕΟΠΥΥ. Αυτό βελτιώνει τη ρευστότητα. Αλλά για να μην κρυβόμαστε είναι υποχρέωση τώρα του κράτους να καλύψει στο σκέλος των εσόδων με ένα σημαντικό ποσό, που είναι αρκετές εκατοντάδες εκατομμύρια, τον ΕΟΠΥΥ για να μπορέσει να είναι βιώσιμος και να μπορεί να πληρώνει τους παρόχους.
Γιατί σήμερα, κύριε Οικονόμου, έχουμε τους φαρμακοποιούς που δικαίως ζητούν να πληρωθούν τα οφειλόμενά τους. Έχουμε ανθρώπους που εργάζονται στις κλινικές, στα διαγνωστικά κέντρα που δικαίως ζητούν κι αυτοί να εξοφλήσει ο ΕΟΠΥΥ τις υποχρεώσεις που έχει απέναντί τους. Έχουμε φυσιοθεραπευτές, έχουμε γιατρούς, έχουμε μια σειρά εκατοντάδων χιλιάδων ανθρώπων που δουλεύουν στο χώρο της παροχής υπηρεσιών υγείας και που ζητούν ο ΕΟΠΥΥ να εξοφλήσει αυτές τις υποχρεώσεις.
Όμως, εμείς το καθήκον μας το κάναμε. Είναι υποχρέωση τώρα και του Υπουργείου Οικονομικών να βρεθεί τρόπος να στηριχθεί στο σκέλος των εσόδων, ώστε να αντιρροπιστεί η συνέπεια της βαθύτατης ύφεσης που διέρχεται η χώρα μας για πέμπτη-έκτη συνεχή χρονιά, όπου ουσιαστικά είναι η αύξηση της ανεργίας και η μείωση των ασφαλιστικών εισφορών, που είναι η κύρια πηγή εσόδων για τον ΕΟΠΥΥ. 
Κατανοούμε όλους τους παρόχους, κατανοούμε όλο τον κόσμο που θέλει να πληρωθεί, αλλά εν πάση περιπτώσει δείχνουμε λίγη κατανόηση μέχρι η χώρα μας να πάρει τη δόση και να μπορέσει να υπάρξει ρευστότητα στην αγορά και να βελτιωθεί η οικονομική κατάσταση και όλων των επιχειρήσεων στο χώρο της υγείας.
Σας ευχαριστώ.","ΜΑΡΙΟΣ ΣΑΛΜΑΣ",449
"71520"," Ευχαριστούμε κι εμείς, κύριε Υπουργέ.
Εισερχόμαστε στη συζήτηση της τελευταίας για σήμερα επίκαιρης ερώτησης που είναι η τέταρτη με αριθμό 627/20-11-2012 επίκαιρη ερώτηση δεύτερου κύκλου του Βουλευτή Β´ Πειραιά του Λαϊκού Συνδέσμου - Χρυσή Αυγή κ. Ιωάννη Λαγού προς τους Υπουργούς Εθνικής Άμυνας και Οικονομικών, σχετικά με την απογραφή της ακίνητης περιουσίας του Ταμείου Εθνικής Άμυνας (ΤΕΘΑ).
Κύριε συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71521"," Ευχαριστώ, κυρία Πρόεδρε.
Το 1929 με το ν.4407 ιδρύθηκε το Ταμείο Εθνικής Αμύνης. Έκτοτε το ταμείο λειτουργεί με γνώμονα και με βασική αποστολή του τη συνδρομή στην συμπλήρωση και επαύξηση της κατά ξηράς αμύνης της χώρας, μέσω της ορθής διαχείρισης και αξιοποίησης της ακίνητης περιουσίας που διαθέτει. 
Σήμερα το Ταμείο Εθνικής Αμύνης διαθέτει σε σύνολο χίλια διακόσια είκοσι πέντε ακίνητα, συνολικής εκτάσεως περίπου διακοσίων πενήντα δύο χιλιάδων στρεμμάτων. Κατά το παρελθόν έγιναν κάποιες προσπάθειες μέσω κάποιων νομοθετικών ρυθμίσεων προκειμένου να εξοικονομηθούν κάποια έσοδα μέσα απ’ αυτή τη διαδικασία. Όλα πήγαν στο βρόντο, όπως ξέρετε και εσείς πολύ καλύτερα. 
Σύμφωνα με στοιχεία που έχουμε εμείς στα χέρια μας, πριν από λίγους μήνες αποφασίστηκε η διενέργεια απογραφής για τα πάγια περιουσιακά στοιχεία του ταμείου. Η συγκεκριμένη απογραφή γίνεται για να επιτευχθεί η αξιοποίηση της περιουσίας, στο πλαίσιο των οικονομικών αντισταθμιστικών ωφελημάτων. 
Επειδή όμως εμείς και ως Χρυσή Αυγή και ως απλοί πολίτες όποτε ακούμε για διαχείριση δημόσιας περιουσίας και ειδικά όσον αφορά την εθνική μας άμυνα, το μυαλό μας πηγαίνει σε ξεπούλημα που μπορεί να γίνει είτε σε ιδιώτες είτε σε διάφορα συμφέροντα τα οποία υπάρχουν, θα θέλαμε να ρωτήσουμε δύο συγκεκριμένα πράγματα και να λάβουμε απάντηση. 
Πρώτον, από πότε διενεργείται απογραφή των ακινήτων που κατέχει το ΤΕΘΑ και δεύτερον αν πράγματι ισχύει αυτό, ότι προωθείτε δηλαδή τη μελλοντική αξιοποίηση των ακινήτων της ιδιοκτησίας του ΤΕΘΑ, θέλουμε να μας πείτε κατά πόσο αυτό θα γίνει ρητά πάνω στο άρθρο 2 του ν.4407/1929 ότι η περιουσία διατίθεται αποκλειστικώς και μόνο προς το σκοπό της συμπλήρωσης των μέσων της κατά ξηράν αμύνης της χώρας και όχι για άλλους σκοπούς.","ΙΩΑΝΝΗΣ ΛΑΓΟΣ",274
"71522"," Ευχαριστούμε, κύριε συνάδελφε. 
Στην επίκαιρη ερώτηση θα απαντήσει ο Υφυπουργός Εθνικής Άμυνας κ. Δημήτριος Ελευσινιώτης.
Ορίστε κύριε Υφυπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71523"," Ευχαριστώ, κυρία Πρόεδρε.
Κυρίες και κύριοι, κύριε Βουλευτά, θα ήθελα να κάνουμε μια επισκόπηση των θεμάτων για να μπορέσω να απαντήσω ακριβώς σε αυτά που ρωτήσατε. 
Το Υπουργείο Εθνικής Άμυνας στις αρχές του προηγούμενου αιώνα πράγματι με τρεις διαφορετικούς νόμους έκανε τρία διαφορετικά ταμεία, ένα για το Στρατό Ξηράς, ένα για το Πολεμικό Ναυτικό και ένα για την Πολεμική Αεροπορία. Σχεδόν οι τρείς νόμοι αναφέρονται στο ίδιο γεγονός, δηλαδή είσπραξη-δημιουργία ταμείων, όπως το λέει και η λέξη, προκειμένου να διευκολύνουν τους τρείς κλάδους των Ενόπλων Δυνάμεων. Έτσι λοιπόν,  και το ΤΕΘΑ και το ΤΕΣ και το ΤΑΑ υπάρχουν μέχρι σήμερα, είναι υπό την εποπτεία του Υπουργείου Εθνικής Άμυνας και θα αναλύσουμε περαιτέρω τι είναι αυτό το έργο και τι είναι η απογραφή. 
Η περιουσία αυτών των ταμείων θεωρείται δημόσια περιουσία και ως εκ τούτου χειρίζεται με βάση τη νομοθεσία. Τι λέει η νομοθεσία; Θα σας διαβάσω επακριβώς τι λέει: «Με εκποίηση μέσω δημοσίων πλειοδοτικών διαγωνισμών, με εκμίσθωση κυρίως των ακινήτων εντός αστικού ιστού μέσω της υπηρεσίας αξιοποιήσεως και μετεγκατάστασης του ΥΑΜ, η οποία σύμφωνα με το ν.2745/1999, έχει την αρμοδιότητα να κινεί τις διαδικασίες αξιοποίησης των κενών στρατοπέδων, σε συνεργασία με τους εμπλεκόμενους Οργανισμούς Τοπικής Αυτοδιοίκησης και άλλους συναρμόδιους φορείς και τέλος μέσω σύμπραξης δημοσίου και ιδιωτικού τομέα, στο οποίο καθορίζεται πάλι βάση ενός νόμου του 2005». 
Όπως είπαμε η διαχείριση γίνεται για τα στρατόπεδα αλλά και για οικήματα των στρατοπέδων. Επομένως η διαχείριση του χρήματος, η διαχείριση του ταμείου έχει δύο αρμοδιότητες, την είσπραξη διαμέσου του ταμείου και την παράδοση στο Γενικό Επιτελείο Στρατού, το οποίο έχει τον επιχειρησιακό έλεγχο και ξέρει που έχει ανάγκες για να καλύψει. 
Όπως είπατε στην ομιλία σας, το σύνολο των ακινήτων είναι χίλια διακόσια είκοσι πέντε. 
Αυτό που κάναμε εδώ και δύο χρόνια περίπου ήταν να καταγράψουμε από τους φακέλους ηλεκτρονικά την περιουσία και των τριών ταμείων. 
Αυτό τελείωσε πριν ένα μήνα περίπου και τώρα προβαίνουμε στο δεύτερο, την απογραφική τακτοποίηση. Η απογραφική τακτοποίηση δεν είναι τίποτα άλλο παρά ένα ειδικό μηχανογραφικό πρόγραμμα, το οποίο θα χειρίζεται την περιουσία, συγκεκριμένα, όμως, έχουμε σκοπό να βάλουμε μέσα ιστορικά, πολεοδομικά, κτηματολογικά στοιχεία, γεωγραφικά δεδομένα, δηλαδή να εμπλουτίσουμε ένα ακίνητο, για να μη λέμε μόνο πού βρίσκεται και ποια είναι η έκτασή του. Αυτό εκτιμούμε ότι θα τελειώσει περίπου στο τέλος του 2012, δηλαδή τον άλλο μήνα. Στη συνέχεια, βάζοντας και τα στοιχεία, στις αρχές Ιανουαρίου, μέσα Ιανουαρίου πιστεύουμε ότι θα είναι τελείως έτοιμο. 
Γιατί το κάναμε αυτό; Διότι πρωταρχικός σκοπός της ακίνητης περιουσίας είναι η εκμετάλλευση-ενοικίαση, με στόχο το ταμείο να εισπράττει χρήματα, να τα δίνει στο ΓΕΣ και το ΓΕΣ, όπως είπαμε πριν, με βάση την επιχειρησιακή αξιολόγηση των θεμάτων, των εκκρεμοτήτων που έχει, να προβαίνει στην επαύξηση ή την κατασκευή στρατιωτικών οικημάτων. 
Το έχετε πει, αλλά θα μου επιτρέψετε να επαναλάβω ότι η συγκεκριμένη περιουσία έχει ταχθεί για ένα συγκεκριμένο σκοπό, την προμήθεια υλικού επιστρατεύσεως, την εν γένει κατασκευή και ανακαίνιση στρατιωτικών κτηρίων, την κατασκευή οχυρωματικών έργων, την επαύξηση της αμυντικής οργάνωσης της χώρας. 
Επομένως, με βάση όλα αυτά, δεν υπάρχει κάποιο κρυφό σχέδιο ξεπουλήματος. Εδώ θα ήθελα να σας πω και κάτι πιο συγκεκριμένο, ότι ναι μεν το ΓΕΣ καθορίζει τις επιχειρησιακές του ανάγκες και μέσω του ΓΕΕΘΑ εκταμιεύεται κάποιο ποσό αλλά η διοικητική επιτροπή που το καθορίζει αυτό, που δίνει την τελική έγκριση, αποτελείται από εξαμελές συμβούλιο. Αυτό απαρτίζεται από τον Υπουργό Εθνικής Άμυνας, τον Υπουργό Οικονομικών, τον Αρχηγό ΓΕΕΘΑ, τον Αρχηγό ΓΕΣ και οι δύο Υπαρχηγοί του Γενικού Επιτελείου Στρατού, του ΓΕΣ. Έτσι, νομίζω ότι με αυτήν τη σύνθεση δεν υπάρχει ούτε κάποιο κρυφό θέμα ούτε κάποιο σχέδιο ξεπουλήματος ούτε κάποιος μη αναγκαίος σκοπός, γιατί αυτός καθορίζεται μέσα από τη διοικητική επιτροπή. 
Ευχαριστώ.","ΔΗΜΗΤΡΙΟΣ ΕΛΕΥΣΙΝΙΩΤΗΣ",141
"71524"," Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα μαθητές και μαθήτριες και πέντε εκπαιδευτικοί-συνοδοί από το Ειδικό Δημοτικό Σχολείο Κωφών και Βαρηκόων Αργυρούπολης Αττικής και από το 1ο Δημοτικό Σχολείο Αμυνταίου Φλωρίνης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
  Ο κ. Λαγός έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71525"," Κύριε Υπουργέ, είπατε κάποια πράγματα γενικά, τα οποία ίσως να είναι σωστά. 
Δεν απαντήσατε, όμως, στο πρώτο ερώτημα που σας έθεσα, δηλαδή στο πότε έχει ξεκινήσει να γίνεται η απογραφή –είναι πολύ σημαντικό για εμάς για κάποιους λόγους που θέλουμε να δούμε- και θα ήθελα να μου απαντήσετε στο συγκεκριμένο στη δευτερολογία σας. 
Δεύτερον, είπατε ότι αυτή η διαδικασία γίνεται για να υπάρξουν κάποιοι πόροι στο Υπουργείο Εθνικής Άμυνας και σε αυτό συμφωνούμε και εμείς. Εδώ, όμως, έχουμε χαρακτηριστικά παραδείγματα που αποδεικνύουν ότι δεν έρχονται αυτοί οι πόροι στο Υπουργείο Εθνικής Άμυνας. Αυτά είναι στο Στρατόπεδο του ΚΕΒΟΠ στο Χαϊδάρι, όπου ο δήμος δεν έχει παραχωρήσει ουσιαστικά κανένα όφελος στο Υπουργείο. Είναι στο Στρατόπεδο «Καρατάσου» στη Θεσσαλονίκη, όπου ισχύει ακριβώς το ίδιο πράγμα. Ίσως να γίνεται αυτό και σε κάποιους άλλους δήμους, αλλά δεν το γνωρίζουμε ακόμα. Θα φροντίσουμε, όμως, να μάθουμε. Επίσης, είναι και στο Στρατόπεδο του 6ου Συντάγματος Πεζικού στην Κόρινθο, το οποίο –δεν ξέρω για ποιο λόγο- από εκεί που ήταν κέντρο παρουσίασης νεοσυλλέκτων έχει γίνει κέντρο φιλοξενίας λαθρομεταναστών και πάλι ουσιαστικά δεν υπάρχει κανένα όφελος για το Υπουργείο Εθνικής Άμυνας για το οποίο μιλάμε. 
Θέλουμε να δούμε, λοιπόν, πώς γίνονται αυτές οι διεργασίες. Σύμφωνα με το νόμο Βενιζέλου του 2010, στο άρθρο 84 δίνεται το δικαίωμα να παραχωρούνται κάποια κομμάτια, όπως είπαμε, σε Οργανισμούς Τοπικής Αυτοδιοίκησης, αλλά δεν υπάρχει κανένα όφελος για το Υπουργείο Εθνικής Αμύνης. Αυτό είναι το σημαντικό, το γιατί γίνεται αυτό το πράγμα. 
Όσον αφορά το θέμα του ξεπουλήματος, αυτό θα το δούμε στην πορεία. Δεν είπαμε ότι εσείς προσωπικά ή κάποιοι άλλοι θέλετε το ξεπούλημα αλλά σίγουρα όταν γίνονται τέτοιες διεργασίες -και δεν ήταν υπό το φως του ηλίου κι αυτό που έγινε τώρα και εμείς από τύχη μάθαμε αυτό το οποίο υπήρξε- βλέπουμε ότι τα πράγματα δεν είναι καθαρά. Θέλουμε, λοιπόν, να είστε πιο συγκεκριμένοι ως προς αυτά που γίνονται. 
Θέλουμε να σας πούμε ότι η Χρυσή Αυγή θα επαγρυπνεί και για άλλα ζητήματα αλλά και για το ζήτημα αυτό, για την αξιοποίηση της περιουσίας του Υπουργείου Εθνικής Αμύνης. Δεν θα το αφήσουμε έτσι. Και σας λέω και πάλι το εξής: Θα ήθελα να μου πείτε από πότε διενεργείται η απογραφή -είναι κάτι πάρα πολύ σημαντικό- και γιατί δεν υπάρχουν τα οφέλη σ’ αυτά τα οποία λέμε. Δηλαδή βλέπουμε να δίνονται τα κομμάτια αυτά, όπως υπάρχει πρόβλεψη μέσα στο νομοσχέδιο, αλλά να χάνουμε το άλλο κομμάτι, το ότι πρέπει να κερδίσουμε κιόλας κάτι σαν Υπουργείο. Αυτό δεν το έχουμε δει.","ΙΩΑΝΝΗΣ ΛΑΓΟΣ",274
"71526"," Ευχαριστούμε, κύριε συνάδελφε. 
Ορίστε, κύριε Υπουργέ, έχετε το λόγο προκειμένου να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71527"," Ξεκινάω απαντώντας στο «από πότε». Αρχές του 2011. Η πρώτη καταγραφή της περιουσίας των τριών ταμείων που έγινε είχε ξεκινήσει περίπου στο τέλος του 2010. Δεν ξέρω αν θα πρέπει να το πω, αλλά ήμουν Αρχηγός του Πολεμικού Ναυτικού και είχα σχεδόν εβδομαδιαία ενημέρωση για την πρόοδό της. Η απογραφή όμως, επαναλαμβάνω, δεν έχει την έννοια που μπορεί να φανταστεί κανείς ως απογραφή. Έχει την έννοια της αποτίμησης. Δηλαδή θέλουμε να δούμε αυτά που έχουμε ποια βαρύτητα έχουν αυτήν τη στιγμή, πόσο είναι η αντικειμενική τους αξία, πώς μπορούμε να βγάλουμε σ’ ένα ακίνητο κάποιο μίσθωμα, πώς μπορούμε να πούμε στο ευρύτερο κοινό ότι «κοιτάτε να δείτε, έχουμε κάτι προς μίσθωση». Αλλά σε όλους, όχι σε ειδικούς. Αυτό σημαίνει διαύγεια.
Ήδη από προχθές ήρθε ο φάκελος στο γραφείο μου για να υπογράψω, ώστε αυτά να βγουν πλέον στον ιστότοπο και ο οποιοσδήποτε Έλληνας σε οποιοδήποτε μέρος της γης να μπορεί να μπαίνει και να βλέπει ότι υπάρχει ένα οίκημα, ένα ακίνητο, οτιδήποτε είναι αυτό, περιουσίας είτε ΤΕΘΑ είτε ΤΕΣ είτε ΤΑΑ, και να κάνει τις κατάλληλες ενέργειες ή και να το μελετήσει ακόμη. Διότι μπορεί να έχουμε ένα οικόπεδο που από κάτω του να περνάνε καλώδια της ΔΕΗ κι αυτός να θέλει να φτιάξει κάτι ιδιαίτερο. Πριν αρχίσουμε, λοιπόν, διαδικασίες επί διαδικασιών, καλό είναι όποιος ενδιαφέρεται, να μπορεί να μπαίνει μέσα στον ιστότοπο και να το βλέπει.
 Άρα, αυτό που θέλουμε να κάνουμε είναι μια καλύτερη εκμετάλλευση των ακινήτων μας. Αυτό θέλουμε να πετύχουμε με την πραγματική και πληρέστερη αποτίμηση των ακινήτων των Ενόπλων Δυνάμεων. 
Όσον αφορά το δεύτερο που μας είπατε, το κατά πόσον εκμεταλλευόμαστε τα διάφορα κενά κυρίως στρατόπεδα προς όφελος των Ενόπλων Δυνάμεων και προς όφελος των ταμείων, έχω να σας απαντήσω το εξής. Πράγματι γίνεται πολύ μεγάλη διεργασία. Η πρόθεση είναι να δώσουμε σε Αστυνομία ή σε οποιονδήποτε άλλον είναι ο ενδιαφερόμενος τη χρήση, έτσι ώστε ένα κομμάτι των εσόδων που προκύπτουν από τη χρήση αυτή να το παίρνει και το ΤΕΘΑ. 
Καταλαβαίνετε, λοιπόν, ότι καταβάλλουμε μια τεράστια προσπάθεια -ειδικά το τελευταίο τετράμηνο από τη στιγμή που ανέλαβα- μαζί με τον κύριο Υπουργό να υπάρξει η καλύτερη δυνατή εκμετάλλευση μέσα σε αυτήν την οικονομική δυσχέρεια, ώστε να έχουμε τα περισσότερα δυνατά έσοδα προς όλα τα ταμεία, για να συμβάλλουν στην άμυνα της χώρας. 
Ευχαριστώ.","ΔΗΜΗΤΡΙΟΣ ΕΛΕΥΣΙΝΙΩΤΗΣ",141
"71528"," Ευχαριστούμε και εμείς, κύριε Υπουργέ. 
Ολοκληρώθηκε η συζήτηση των επίκαιρων ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71529"," Μάλιστα, μάλιστα.
Με τη συναίνεση του Σώματος και ώρα 12.15’ λύεται η συνεδρίαση για την Δευτέρα 26 Νοεμβρίου 2012 και ώρα 18.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 14/9/10-10-2012 επίκαιρης επερώτησης, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
