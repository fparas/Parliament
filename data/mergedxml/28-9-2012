"","Content","name","ParlmemberID"
"95690","Date","28-9-2012",NA
"95691"," Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας, 1 Οκτωβρίου 2012. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής)
 1. Η με αριθμό 326/25-9-2012 επίκαιρη ερώτηση του Βουλευτή της Νέας Δημοκρατίας κ. Κυριάκου Μητσοτάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την απόσπαση Ειδικής Γραμματείας Δασών από το ΥΠΕΚΑ.
 2. Η με αριθμό 329/25-9-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Βασιλείου Κυριακάκη προς τους Υπουργούς Υγείας και Οικονομικών, σχετικά με την αντιμετώπιση των προβλημάτων των δημόσιων νοσοκομείων και των  εργαζομένων στο ΕΣΥ.
 3. Η με αριθμό 295/24-9-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Μάρκου Μπόλαρη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη διαδικασία αξιολόγησης και ελέγχου των επενδυτικών σχεδίων του ν. 3908/2011.
 4. Η με αριθμό 319/25-9-2012 επίκαιρη ερώτηση του Βουλευτή των Ανεξάρτητων Ελλήνων κ. Παναγιώτη Μελά προς τον Υπουργό Υγείας, σχετικά με την αντιμετώπιση των προβλημάτων στη λειτουργία του Νοσοκομείου Αιγίνης «Ο Άγιος Διονύσιος».
 5. Η με αριθμό 336/25-9-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Μιχαήλ Αρβανίτη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων κάλυψης των ελλείψεων και των δυσλειτουργιών της Υπηρεσίας Εξωτερικής Φρούρησης Καταστημάτων Κράτησης.
 6. Η με αριθμό 331/25-9-2012 επίκαιρη ερώτηση του Βουλευτή της Δημοκρατικής Αριστεράς κ. Γρηγορίου Ψαριανού προς τον Υπουργό Οικονομικών, σχετικά με τα χρέη των ΠΑΕ-ΚΑΕ και τον πιθανό διακανονισμό τους.
 7. Η με αριθμό 340/25-9-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αθανασίου Παφίλη προς τους Υπουργούς Εσωτερικών και Οικονομικών, σχετικά με τη λήψη μέτρων χρηματοδότησης σχολικών επιτροπών από τον κρατικό προϋπολογισμό.
 Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
 1. Η με αριθμό 327/25-9-2012 επίκαιρη ερώτηση του Βουλευτή της Νέας Δημοκρατίας κ. Μιχαήλ Ταμήλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη διαδικασία αξιολόγησης των ιδιωτικών επενδύσεων και τη λειτουργία της αρμόδιας υπηρεσίας.
 2. Η με αριθμό 330/25-9-2012 επίκαιρη ερώτηση της Βουλευτού του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Μαρίας Κανελλοπούλου προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την παραχώρηση του θαλάσσιου μετώπου της Πάτρας στο δήμο.
 3. Η με αριθμό 304/24-9-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Οικονομικών, σχετικά με την αξιοποίηση ακινήτου από το Ταμείο Αξιοποίησης Ιδιωτικής Περιουσίας του Δημοσίου (ΤΑΙΠΕΔ) στην Κασσιόπη Κέρκυρας.
 4. Η με αριθμό 318/25-9-2012 επίκαιρη ερώτηση του Βουλευτή των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Αγροτικής Ανάπτυξης και Τροφίμων, σχετικά με τις οφειλές της Ένωσης Αγροτικών Συνεταιρισμών Βέροιας σε εργαζομένους που βρίσκονται σε επίσχεση εργασίας.
 5. Η με αριθμό 337/25-9-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Ναυτιλίας και Αιγαίου, σχετικά με τη μεταφορά της έδρας της Μονάδας Υποβρυχίων Αποστολών του Λιμενικού Σώματος – Ελληνικής Ακτοφυλακής.   
 6. Η με αριθμό 332/25-9-2012 επίκαιρη ερώτηση του Βουλευτή της Δημοκρατικής Αριστεράς κ. Θωμά Ψύρρα προς τους Υπουργούς Παιδείας και Θρησκευμάτων, Πολιτισμού και Αθλητισμού και Οικονομικών, σχετικά με τη λήψη μέτρων ενίσχυσης του βιβλίου.
 7. Η με αριθμό 341/25-9-2012 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Ναυτιλίας και Αιγαίου, σχετικά με την αντιμετώπιση των προβλημάτων των σπουδαστών των Ακαδημιών Εμπορικού Ναυτικού (ΑΕΝ).","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95692"," Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 324/25-9-2012 επίκαιρη ερώτηση πρώτου κύκλου του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Δημόσιας Τάξης και Προστασίας του Πολίτη, σχετικά με τη χρηματοδότηση της 359ης Μονάδας Αεροπορικής Εξυπηρέτησης Δημοσίων Υπηρεσιών της Πολεμικής Αεροπορίας (ΜΑΕΔΥ) μέχρι τη λήξη της αντιπυρικής περιόδου, δεν θα συζητηθεί λόγω κωλύματος του κυρίου Υπουργού και διαγράφεται. 
Η δεύτερη με αριθμό 333/25-9-2012 επίκαιρη ερώτηση πρώτου κύκλου του Βουλευτή Β’ Αθήνας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Παπαδημούλη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων και τον Υφυπουργό στον Πρωθυπουργό, σχετικά με το καθεστώς λειτουργίας των τηλεοπτικών σταθμών εθνικής εμβέλειας, δεν θα συζητηθεί λόγω κωλύματος του κυρίου Υπουργού και διαγράφεται. 
Εισερχόμαστε τώρα στην τρίτη με αριθμό 321/25-9-2012 επίκαιρη ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με την κατάργηση των ΔΟΥ της ενδοχώρας του Νομού Ηρακλείου.
Κύριε Κεγκέρογλου, έχετε το λόγο για δύο λεπτά, για να αναπτύξετε την επίκαιρη ερώτησή σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95693"," Ευχαριστώ, κύριε Πρόεδρε.
Κύριε Υπουργέ, η αναδιάρθρωση του δημοσίου ούτως, ώστε αυτό να καταστεί σύγχρονο και αποτελεσματικό, είναι μία κατεύθυνση, με την οποία γενικότερα πιστεύω ότι συμφωνούμε όλοι. Όμως στην έννοια της αποτελεσματικότητας υπεισέρχεται και η εξυπηρέτηση του πολίτη. Εάν δεν υπάρχει αυτό το στοιχείο, δεν μπορούμε να μιλάμε για αποτελεσματικές υπηρεσίες. 
Συγκεκριμένα: Για την αναδιάρθρωση στο χώρο των δημόσιων οικονομικών υπηρεσιών υπάρχει ένας σχεδιασμός με κατεύθυνση συγκέντρωσης των υπηρεσιών και ηλεκτρονικής εξυπηρέτησης των απομακρυσμένων περιοχών, όμως αυτήν την ώρα, απ’  ό, τι φαίνεται, δεν μπορεί να υλοποιηθεί, λόγω του ότι δεν επαρκεί το ηλεκτρονικό σύστημα που λειτουργεί. 
Είχα καταθέσει ερώτηση -και εγώ και άλλοι συνάδελφοι- για το τι πρόκειται να γίνει στο Νομό Ηρακλείου. Αυτό που μας είχε ειπωθεί είναι ότι οι τρεις ΔΟΥ της περιφέρειας, εκτός από την πόλη, θα παραμείνουν μέχρις ότου είμαστε σε θέση να λειτουργήσουμε αυτό το σύγχρονο ηλεκτρονικό σύστημα, οπότε οι πολίτες θα εξυπηρετούνται μέσω αυτού, αλλά και με γραφεία των ΔΟΥ με ηλεκτρονική διασύνδεση και με πλήρη εξυπηρέτηση, που θα ιδρυθούν στις περιοχές αυτές ούτως, ώστε να μη χρειάζεται να μεταβεί κανείς πολίτης πολλά χιλιόμετρα, για να εξυπηρετηθεί για μια απλή υπόθεση ή μια απλή συναλλαγή. 
Τι συνέβη όμως; Καταργήθηκαν οι δύο από τις τρεις ΔΟΥ. Υπογράφηκε η απόφαση, αλλά λειτουργούν ακόμα. Τις τελευταίες μέρες μάλιστα υπήρξε έντονο ενδιαφέρον, για να γίνουν πράξεις, για τις οποίες θα έπρεπε να μεταβούν στη συνέχεια στο Ηράκλειο. Αυτή η απόφαση κατάργησης έχει δημιουργήσει μεγάλη αναστάτωση.
Αυτό που ζητάω εγώ, τουλάχιστον όπως έχει εκφραστεί από την τοπική κοινωνία αλλά και από τις ανάγκες, είναι να επανεξετάσετε αυτήν την απόφαση με αναστολή της κατάργησης των ΔΟΥ αυτών, μέχρι τουλάχιστον να είμαστε έτοιμοι με το νέο σύστημα και με γραφεία ΔΟΥ, που θα λειτουργήσουν περιφερειακά, να παρέχουμε πλήρη εξυπηρέτηση στους πολίτες.
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"95694"," Και εμείς ευχαριστούμε τον κ. Κεγκέρογλου. 
Στην επίκαιρη ερώτηση θα απαντήσει ο Υφυπουργός Οικονομικών, κ. Μαυραγάνης.
Έχετε το λόγο για τρία λεπτά, κύριε Υφυπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95695"," Ευχαριστώ, κύριε Πρόεδρε.
Κατ’ αρχάς να ευχαριστήσω το Προεδρείο και τους  Βουλευτές για την κατανόησή τους, για το γεγονός ότι προτάχθηκαν οι τρεις επίκαιρες ερωτήσεις στις οποίες πρέπει να απαντήσω, γιατί πρέπει να πάω σε μια σύσκεψη στις 11 η ώρα. Σας ευχαριστώ πολύ.
Κύριε Βουλευτά, το αίτημά σας είναι εύλογο. Το καλοκαίρι υπήρχε ένας σχεδιασμός σε εξέλιξη, αλλά δεν είχαν εξεταστεί όλες οι παράμετροι αυτής της ενοποίησης. Συγκροτήσαμε μια επιτροπή η οποία εξέτασε καθεμία από τις υποψήφιες για συγχώνευση ΔΟΥ ξεχωριστά και έβγαλε κάποια συμπεράσματα και καταλήξαμε σε κάποιες αποφάσεις.
Βεβαίως και πρέπει να δούμε πρακτικά προβλήματα, όπως τα αναφέρατε. Στο Νομό Ηρακλείου, συγκεκριμένα για την ενδοχώρα, φροντίσαμε στην πρώτη φάση να διατηρηθεί μια από τις ΔΟΥ, η ΔΟΥ Μοιρών, γιατί καταλαβαίνουμε τα προβλήματα. Από εκεί και πέρα μεταβατικά και μέχρι να φύγουν όλες οι ΔΟΥ που είναι μέσα στο σχεδιασμό, θα πρέπει, όπως πολύ σωστά είπατε, να έχουν ολοκληρωθεί ηλεκτρονικά κάποιες λειτουργίες και θα πρέπει να υπάρχει και μια μικρή υποδομή για τα φορολογικά ΚΕΠ, όπως μπορούμε να τα ονομάσουμε, για να δοθεί μια μεταβατική λύση στους πολίτες. 
Θα δούμε τα πρακτικά προβλήματα. Βεβαίως αν χρειαστεί να δοθεί και παράταση θα εξετάσουμε το αίτημα που υποβάλατε εσείς και έχουν υποβάλει και άλλοι, με θετικό πνεύμα έτσι, ώστε πρώτα απ’ όλα να εξυπηρετηθούν οι πολίτες, δηλαδή να μη δημιουργήσουμε κανένα πρόβλημα στους πολίτες αυτών των περιοχών και να προχωρήσει ο σχεδιασμός ομαλά.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"95696"," Ευχαριστούμε, κύριε Υπουργέ. 
Έχετε το λόγο, κύριε Κεγκέρογλου, για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95697"," Ευχαριστώ, κύριε Πρόεδρε.
Κύριε Υπουργέ, η μια ΔΟΥ καλώς δεν καταργήθηκε. Βέβαια πρέπει να γνωρίζετε ότι ήδη τα δικαστικά τμήματα και τα ελεγκτικά έχουν μεταφερθεί στη Β΄ ΔΟΥ Ηρακλείου. Επομένως στην πράξη, έχουμε μια λειτουργία για την εξυπηρέτηση των πολιτών, η οποία και βέβαια, όπως είπατε, πρέπει να διατηρηθεί. Η μια ΔΟΥ όμως αυτή εξυπηρετεί ένα τμήμα της ενδοχώρας. Δεν εξυπηρετεί το νοτιοανατολικό, που εξυπηρετείται από τη ΔΟΥ Αρκαλοχωρίου ούτε βέβαια την τουριστική περιοχή της Χερσονήσου που εξυπηρετεί η ΔΟΥ Χερσονήσου. 
Επομένως αυτό που θα έλεγα εγώ, επειδή σήμερα είναι Παρασκευή και τη Δευτέρα, σύμφωνα με την απόφασή σας θα πρέπει οι ΔΟΥ αυτές να κλείσουν, είναι να υπάρξει αυτή η αναβολή για την οποία μιλήσατε και να ανακοινωθεί σήμερα, προκειμένου η μελέτη για τα φορολογικά ΚΕΠ και η τεχνική προετοιμασία να έχει ολοκληρωθεί μέσα σε εύλογο φορολογικό διάστημα, για να μην υπάρξει κενό, διότι δεν νοείται να καταργήσουμε μια υπηρεσία, να ταλαιπωρηθεί ένας κόσμος για ένα δίμηνο ή τρίμηνο –δεν ξέρω και ποιο είναι το χρονοδιάγραμμα που θέτετε- και στη συνέχεια να έρθουμε να πούμε «τώρα ανακαλύπτουμε ότι κάναμε λάθος».
Άρα λοιπόν θεωρώ ότι η σκέψη σας είναι σωστή, απαντώντας στο αίτημά μας, αλλά το θέλουμε πιο συγκεκριμένο και να δούμε από Δευτέρα, τη λειτουργία των ΔΟΥ και ταυτόχρονα να συζητήσουμε, να είμαστε σε διάλογο, για να δούμε πώς μεταβατικά θα προχωρήσουμε. Αυτό είναι για μας το ζητούμενο. Βέβαια πρέπει να προσδιορίσουμε στη συνέχεια, συγκεκριμένο χρονοδιάγραμμα, που έχει να κάνει με τη λειτουργία των γραφείων ΔΟΥ, των φορολογικών ΚΕΠ ή όπως αλλιώς ονομαστούν.
Θέλω κάτι πιο συγκεκριμένο, κύριε Υπουργέ, όχι για μένα αλλά,  προφανώς για τους ανθρώπους που αγωνιούν, σε σχέση με τη λειτουργία των ΔΟΥ τη Δευτέρα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"95698"," Ευχαριστούμε τον κ. Κεγκέρογλου.
Κύριε Υπουργέ, για τρία λεπτά πάλι, έχετε τη δυνατότητα να απαντήσετε στον κ. Κεγκέρογλου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95699"," Ευχαριστώ, κύριε Πρόεδρε. Δεν θα τα χρειαστώ. Θα είμαι πιο σύντομος.
Ήδη με έχουν πληροφορήσει οι υπηρεσίες ότι σχεδιάζουν μια αναστολή μέχρι τις 8 Οκτωβρίου, για να επανεξετάσουν μερικά πρακτικά προβλήματα. 
Όπως σας είπα, εάν χρειαστεί να υπάρξει και λόγω αυτών των πρακτικών προβλημάτων κάποια νεότερη αναστολή, θα το κοιτάξουμε στην πράξη.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"95700"," Εννοείται, κύριε Υπουργέ, για όλες τις ΔΟΥ που είναι υπό κατάργηση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95701"," Κοιτάξτε. Τεχνικά, επειδή υπάρχουν κάποια προβλήματα, μέχρι τις 8 Οκτωβρίου θα υπάρξει μία αναστολή. Από εκεί και πέρα θα δούμε.","ΓΕΩΡΓΙΟΣ ΜΑΥΡΑΓΑΝΗΣ",312
"95702"," Σας ρώτησα, γιατί ενδιαφερόμαστε όλοι για τις περιοχές μας.
Κύριοι συνάδελφοι, επειδή άλλες δύο επίκαιρες ερωτήσεις απευθύνονται στον Υπουργό Οικονομικών, κατά παγίαν πρακτική -και την οποία θα ακολουθήσουμε και τώρα- παρών, ο κύριος Υπουργός Οικονομικών θα απαντήσει και στις επόμενες δύο, κατά παρέκκλιση της σειράς, η οποία υπάρχει, για να μην τον έχουμε εδώ συνεχώς, μια που έχει τόσες δουλειές, ασφαλώς.
Θα συζητηθεί τώρα η έκτη με αριθμό 315/25-9-2012 επίκαιρη ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με τη διερεύνηση από το ΣΔΟΕ υποθέσεων πολιτικών προσώπων.
Κύριε Τσούκαλη, έχετε το λόγο για δύο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95703"," Ευχαριστώ, κύριε Πρόεδρε!
Κύριε Υπουργέ, είναι η επίκαιρη ερώτηση την οποία είχα υποβάλει στις 28 Αυγούστου και η οποία προκάλεσε τις αλυσιδωτές αντιδράσεις, σε σχέση με τη δημοσιοποίηση προσώπων. 
Θα ήθελα να πω βεβαίως, ότι η διαχείριση του θέματος αυτού εκ μέρους του ΣΔΟΕ δεν ήταν ό,τι καλύτερο, δεδομένου ότι το περιεχόμενό της επίκαιρης ερώτησής μου, που είχα καταθέσει τότε, στόχευε αλλού. Δεν στόχευε στο να αρχίσουν να κυκλοφορούν ονόματα και διά των διαρροών στα Μέσα Μαζικής Ενημέρωσης, αλλά κυρίως να σταλεί ένα μήνυμα προς τις αρμόδιες υπηρεσίες του ΣΔΟΕ, για υποθέσεις που σύμφωνα με πληροφορίες και διαρροές, αλλά και σύμφωνα με συνέντευξη του κ. Διώτη, υπήρχαν στο ΣΔΟΕ και χρόνιζαν.
Δεν ήταν στην πρόθεσή μου ούτε να δοθούν ονόματα ούτε να αρχίσουν να κυκλοφορούν αυτές οι φήμες. Το μήνυμα ήθελα να στείλω και θέλαμε να στείλουμε ως Δημοκρατική Αριστερά, προκειμένου όσοι από τους υπαλλήλους του ΣΔΟΕ ή άλλων αρχών ασχολούνταν με αυτά τα ζητήματα, να επισπεύσουν. Βεβαίως ακολούθησε όλο αυτό που ακολούθησε.
Επανέρχομαι λοιπόν με την επίκαιρη αυτή ερώτηση και ουσιαστικά ρωτώ: Υπάρχουν φάκελοι -που δεν αναφέρονται στην τρέχουσα διαχείριση, στη διαχείριση ρουτίνα- που αφορούν σοβαρά αδικήματα και αναφέρονται σε πρώην ή νυν πολιτικά πρόσωπα που βρίσκονται στη διάθεση, στη διαχείριση του ΣΔΟΕ περισσότερο από ένα ή δύο χρόνια και που κάποιοι δεν έχουν κάνει καλά τη δουλειά τους και δεν έχουν διαχειριστεί με το σωστό τρόπο; Αυτή ακριβώς ήταν η επίκαιρη ερώτηση. Περιμένω την απάντησή σας, για να μπορέσω να μιλήσω στη δευτερολογία μου.","ΝΙΚΟΛΑΟΣ ΤΣΟΥΚΑΛΗΣ",520
"95704"," Ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά για να απαντήσετε στον κ. Τσούκαλη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95705"," Κύριε Πρόεδρε, το πνεύμα της απαντήσεώς μου θα κινηθεί σε αυτά που είπα και χθες σε επίκαιρη ερώτηση του πρώην Προέδρου τού κ. Κακλαμάνη. 
Βεβαίως υπάρχει ένας σοβαρός προβληματισμός όσον αφορά τις έρευνες που γίνονται στο ΣΔΟΕ, σε σχέση και με πολιτικά αλλά και με μη πολιτικά πρόσωπα. Δηλαδή, αν εξαιρέσουμε αυτές τις έρευνες, οι οποίες γίνονται κατόπιν εισαγγελικής παραγγελίας, οι υπόλοιπες έρευνες οι οποίες γίνονται, κατόπιν κάποιων καταγγελιών, θα πρέπει να αξιολογούνται -υπάρχει βεβαίως μία Επιτροπή Αξιολόγησης, αλλά θα πρέπει να υπάρχουν σοβαρά εχέγγυα γι’ αυτήν την αξιολόγηση- και στη συνέχεια η επεξεργασία να μην είναι χρονοβόρος. Συμφωνώ απόλυτα μαζί σας.
Από τη στιγμή που έχω αναλάβει τις αρμοδιότητες -κι αυτό έγινε μέσα στην εβδομάδα- η πρώτη μου προτεραιότητα είναι, να δω πώς κινείται όλο αυτό το πλαίσιο εξέτασης των καταγγελιών και επεξεργασίας των υποθέσεων και να βάλω σε μία νέα βάση όλο αυτό το πλαίσιο, προκειμένου οι όσες κι όποιες έρευνες γίνονται, να ολοκληρώνονται σε σύντομο χρονικό διάστημα και να υπάρχει απόλυτος εχεμύθεια.
Όπως είπα και χθες, όταν γίνεται κάποια έρευνα, δεν σημαίνει ότι το ερευνώμενο πρόσωπο ή η ερευνώμενη εταιρεία είναι κατά τεκμήριο φοροφυγάς. Η έρευνα μπορεί να γίνει, αλλά το αποτέλεσμα έχει σημασία. Όσο διαρκεί η έρευνα, ας μην ξεχνάμε ότι υπάρχει πάντα το τεκμήριο της αθωότητας.
Όσον αφορά στη συγκεκριμένη περίπτωση, για την οποία είχατε κάνει την επίκαιρη ερώτηση, όλες αυτές οι υποθέσεις οι οποίες αφορούσαν πολιτικά πρόσωπα, έχουν διαβιβαστεί στον εισαγγελέα και μόλις ολοκληρωθεί η έρευνα από τον εισαγγελέα θα υπάρξει και διαβίβαση στον Αντιπρόεδρο της Βουλής, ο οποίος προεδρεύει της Ειδικής Επιτροπής του άρθρου 21 του ν. 3023/2002. Συνεπώς και σ’ αυτό το κομμάτι θα χυθεί φως, για να μην υπάρχουν ερωτηματικά. Τονίζω όμως ότι, όταν κάποιος ερευνάται είτε από το ΣΔΟΕ είτε από μία αρμόδια ΔΟΥ, δεν σημαίνει ότι αυτός έχει διαπράξει αδίκημα και πρέπει να είμαστε πολύ προσεκτικοί.","ΓΕΩΡΓΙΟΣ ΜΑΥΡΑΓΑΝΗΣ",312
"95706"," Ευχαριστούμε τον κύριο Υπουργό.
Κύριε Τσούκαλη, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95707"," Ξεκινώντας, θα σας ευχηθώ καλή επιτυχία στην άσκηση της νέας σας αρμοδιότητας…","ΝΙΚΟΛΑΟΣ ΤΣΟΥΚΑΛΗΣ",520
"95708"," Είστε και πατριώτες.","ΓΕΩΡΓΙΟΣ ΚΑΛΑΝΤΖΗΣ",174
"95709"," Είμαστε, αλλά πρέπει να πω ότι δεν έχουμε συναντηθεί ποτέ. Καλή επιτυχία λοιπόν, κύριε Υπουργέ, ως πολιτικός προϊστάμενος, σ’ ένα φορέα που η χώρα στηρίζει πάρα πολύ για την πάταξη της φοροδιαφυγής.
Κύριε Υφυπουργέ, προσέξτε όμως ένα παράδοξο: Ενώ συζητάμε εδώ εμείς οι δύο, ήδη από χθες τριάντα τέσσερα ονόματα κυκλοφορούν σε όλα τα blogs, δηλαδή ουσιαστικά εσείς επισήμως, δεν απαντάτε σε μένα και δεν μου δίνετε τα ονόματα και αυτά είναι διαφορετικά από τα είκοσι τέσσερα περίπου, που είχαν βγει την προηγούμενη φορά. Στο σύνολο είναι περίπου πενήντα ονόματα. Δεν ξέρω κατά πόσο μπορεί να λειτουργήσει σωστά το πολιτικό σύστημα μ’ αυτόν τον τρόπο. 
Δεύτερον, είπατε ότι όσο διαρκούν, υπάρχει το τεκμήριο της αθωότητας και το ασπαζόμαστε όλοι. Πόσο διαρκούν όμως; Η κορυφαία περίπτωση που ταλαιπωρεί αυτήν τη στιγμή, το πολιτικό σύστημα και αυτό το κτήριο, ανάγεται στο 2010. Ήδη δύο επικεφαλής του ΣΔΟΕ χειρίζονταν αυτήν την υπόθεση. Αυτά είναι σοβαρά ερωτήματα τα οποία δεν μπορεί κάποιος να ανταποδείξει ότι δεν οφείλονται σ’ αυτόν. Οι πληροφορίες λένε ότι υπάρχουν κι άλλες τέτοιες υποθέσεις και πόσες απ’ αυτές εξετάζονται παράλληλα από την Αρχή κατά της νομιμοποίησης χρημάτων από παράνομες δραστηριότητες; Υπάρχει παράλληλη λειτουργία; Αυτό πρέπει να το ελέγξετε. Αν δεν υπάρχει έλεγχος, τότε υπάρχει κάτι το ύποπτο. 
Οι πολίτες απαιτούν σαφείς απαντήσεις, κύριε Υπουργέ. Είμαστε σε μία κρίσιμη περίοδο, που προσπαθούμε μεν να διαφυλάξουμε το θεσμικό πλαίσιο για την προάσπιση των ανθρωπίνων δικαιωμάτων, πλην όμως, το πολιτικό σύστημα δεν μπορεί να αφήνει καμμία «σκιά», όσον αφορά τις προθέσεις του για τη διερεύνηση τέτοιων υποθέσεων.
Σας ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"95710"," Ευχαριστούμε, κύριε Τσούκαλη.
Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95711"," Δεν μπορώ παρά να συμφωνήσω μ’ αυτά που είπατε, κύριε Βουλευτά. Από τη στιγμή που ουσιαστικά έχω υπό την αρμοδιότητά μου και αυτήν τη φορολογική υπηρεσία, θα προσπαθήσω να βάλω κάποιους κανόνες, ώστε να μην αμφισβητείται το πλαίσιο και το αποτέλεσμα των ερευνών. Έχετε μεγάλο δίκιο όταν λέτε ότι κάποιες υποθέσεις δεν μπορούν να χρονίζουν. Η έρευνα δεν μπορεί να είναι αιώνια. Όσοι έχουμε ασχοληθεί με τα φορολογικά θέματα, ξέρουμε ότι υπάρχει ένα χρονικό όριο μέσα στο οποίο πρέπει να ολοκληρώσεις έναν έλεγχο, διότι από τη μία υπάρχει σκιά, όπως είπατε, και από την άλλη, όσο χρονίζει μία έρευνα, είναι αμφίβολο το αποτέλεσμά της. Δηλαδή, δημιουργούνται προβλήματα κατά τη διάρκεια της έρευνας και στο φορολογούμενο, αλλά υπάρχουν και αλλαγές στα πρόσωπα που ασκούν την έρευνα. Γενικά, θα έλεγε κάποιος ότι όσο χρονίζει μία έρευνα, το αποτέλεσμά της δεν είναι το καλύτερο.
Συνεπώς πρέπει να βάλουμε ένα τέλος στις ατέρμονες έρευνες. Έρευνα με αρχή, τέλος και αποτέλεσμα, για να υπάρχει διαφάνεια. Και αυτό, να είστε βέβαιος, ότι εγώ θα ξεκινήσω να το κάνω.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"95712"," Ευχαριστούμε, κύριε Υπουργέ.
Θα συζητηθεί τώρα η δεύτερη με αριθμό 328/25-9-2012 επίκαιρη ερώτηση δεύτερου κύκλου του Βουλευτή Νομού Αττικής του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Γεωργίου Πάντζα προς τους Υπουργούς Εσωτερικών και Οικονομικών, σχετικά με την εξαίρεση των σχολικών επιτροπών από τον αυξημένο Ειδικό Φόρο Κατανάλωσης που επιβλήθηκε στο πετρέλαιο.
Στην επίκαιρη ερώτηση του κυρίου συναδέλφου θα απαντήσει ο Υφυπουργός Οικονομικών κ. Γεώργιος Μαυραγάνης.
Ο κ. Πάντζας έχει το λόγο για δύο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95713"," Ευχαριστώ, κύριε Πρόεδρε.
Κύριε Υπουργέ, κατέθεσα την επίκαιρη αυτή ερώτηση με θέμα την εξαίρεση των σχολικών επιτροπών από τον αυξημένο ειδικό φόρο κατανάλωσης που επιβλήθηκε στο πετρέλαιο θέρμανσης όχι, γιατί σήμερα το θέμα είναι επίκαιρο, αλλά γιατί ενόψει του χειμώνα, όταν θα «σκάσει» το πρόβλημα, θα είναι πολύ αργά για να αντιμετωπιστεί. 
Θα είναι πολύ αργά, κύριε Υπουργέ, γιατί η χρόνια αντίδραση της συγκυβέρνησής σας στα διάφορα κοινωνικά ζητήματα, είναι μηδενική. 
Δεν σας κρύβω όμως ότι ελπίζω –και μαζί με εμένα όλη η εκπαιδευτική κοινότητα και οι μαθητές μας- πως στο μεγάλο αυτό ζήτημα η αντίδρασή σας θα αποτελέσει εξαίρεση, εξαίρεση όμοια με αυτή που επιδεικνύετε κάθε τρεις μήνες, όταν εκπληρώνετε με υπέρμετρο ζήλο, τα διάφορα παρανοϊκά αιτήματα της τρόικας και των δανειστών μας, αιτήματα που δεν κάνουν τίποτε άλλο, παρά να καταδικάζουν σε βέβαιο θάνατο την ελληνική κοινωνία.
Συγκεκριμένα, κύριε Υφυπουργέ –θα ήθελα, βέβαια, να ήταν και ο κύριος Υπουργός, ο κ. Στουρνάρας, εδώ- η νέα σχολική χρονιά ξεκίνησε με τους χειρότερους οιωνούς για την πρωτοβάθμια και δευτεροβάθμια εκπαίδευση. Οι συνεχιζόμενες περικοπές στη χρηματοδότηση των δήμων και η μειωμένη απόδοση κονδυλίων στις σχολικές επιτροπές, έχει ως αποτέλεσμα, να στερούνται τα σχολεία μας τους αναγκαίους πόρους, προκειμένου να καλύψουν ακόμα και τις στοιχειώδεις λειτουργικές τους ανάγκες. 
Με τις πολιτικές σας έχετε πετύχει να καταδικάσετε το μέλλον της χώρας, που στηρίζεται στη νέα γενιά, στους μαθητές και στις μαθήτριες, στην πρωτοβάθμια και δευτεροβάθμια εκπαίδευση.
Αντί λοιπόν να επιλύετε προβλήματα, έρχεστε και προσθέτετε ακόμα ένα, όπως αυτό που αφορά την αύξηση του πετρελαίου θέρμανσης, κατά 50% πάντα, φυσικά, σε συμμόρφωση με τις επιταγές των τοκογλύφων δανειστών μας.
Έρχεστε, δηλαδή στα ίσα και υποχρεώνετε τα σχολεία ή να λειτουργήσουν χωρίς θέρμανση, με ό,τι αυτό συνεπάγεται για τους μαθητές και τους δασκάλους ενόψει του χειμώνα, ή να δαπανήσουν όλη σχεδόν την κρατική τους επιχορήγηση στην αγορά πετρελαίου σε βάρος των υπολοίπων λειτουργικών αναγκών τους.
Σας ερωτώ λοιπόν: Θα εξαιρέσετε τις σχολικές επιτροπές από τον αυξημένο ειδικό φόρο κατανάλωσης, που επιβλήθηκε στο πετρέλαιο θέρμανσης, καθώς και από το ΦΠΑ στο φυσικό αέριο και στις ΔΕΚΟ; Διότι εκτός του πετρελαίου, πολλά σχολεία χρησιμοποιούν και φυσικό αέριο, όπως, για παράδειγμα, στη Θεσσαλονίκη.
Θα εξασφαλίσετε, με άλλα λόγια, κύριε Υπουργέ, ότι θα έχουν θέρμανση οι μαθητές μας και οι δάσκαλοι σε όλα τα σχολεία, χωρίς να επηρεαστούν οι δαπάνες των υπολοίπων λειτουργικών αναγκών τους;","ΓΕΩΡΓΙΟΣ ΠΑΝΤΖΑΣ",392
"95714"," Ευχαριστούμε τον κύριο συνάδελφο.
Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95715"," Θα απαντήσω στο επίκαιρο ερώτημα για το πετρέλαιο θέρμανσης, το οποίο ήταν και στο γραπτό κείμενο. Γι’ αυτό, άλλωστε, εγώ έχω προετοιμαστεί.
Θα σας απαντήσω ότι, επειδή είμαι πρακτικός άνθρωπος…","ΓΕΩΡΓΙΟΣ ΜΑΥΡΑΓΑΝΗΣ",312
"95716"," Όχι για το ΦΠΑ δηλαδή.","ΓΕΩΡΓΙΟΣ ΠΑΝΤΖΑΣ",392
"95717"," Για τον ειδικό φόρο κατανάλωσης που επιβλήθηκε στο πετρέλαιο θέρμανσης.","ΓΕΩΡΓΙΟΣ ΜΑΥΡΑΓΑΝΗΣ",312
"95718"," Στο φυσικό αέριο. Αυτό εννοείτε.","ΓΕΩΡΓΙΟΣ ΠΑΝΤΖΑΣ",392
"95719"," Το πετρέλαιο θέρμανσης με το φυσικό αέριο νομίζω ότι έχει κάποια διαφορά.","ΓΕΩΡΓΙΟΣ ΜΑΥΡΑΓΑΝΗΣ",312
"95720"," Έχει για τη Θεσσαλονίκη όπου τα σχολεία λειτουργούν με φυσικό αέριο.","ΓΕΩΡΓΙΟΣ ΠΑΝΤΖΑΣ",392
"95721"," Παρακαλώ, μη διακόπτετε.
Συνεχίστε, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95722"," Συνεπώς για το πετρέλαιο θέρμανσης, σας λέω –επειδή είμαι πρακτικός άνθρωπος-  ότι συζητήσαμε το θέμα και με τους συνεργάτες μου στην επιτροπή και διαπιστώσαμε ότι όντως, υπάρχει ένα ζήτημα με τα σχολεία, τα οποία θερμαίνονται με πετρέλαιο θέρμανσης. 
Καλέσαμε και την Ένωση των Δήμων να μας κάνει την εκτίμησή της, έκανε την εκτίμηση για ένα ποσό περίπου δεκαπέντε εκατομμυρίων, που θα χρειαστεί σε σχέση με την περσινή χρονιά. Αυτό το ποσό το κοινοποιήσαμε και στο Υπουργείο Οικονομικών -στο Γενικό Λογιστήριο του Κράτους, δηλαδή- αλλά ενημερώσαμε και το Υπουργείο Εσωτερικών έτσι, ώστε να ληφθούν όλα τα μέτρα, προκειμένου αυτό το πρόσθετο ποσό να εξασφαλιστεί και να δοθεί στους δήμους για το πρόσθετο κόστος που θα επιβαρυνθούν.
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"95723","  Ευχαριστούμε, κύριε Υπουργέ.
Ο κ. Πάντζας έχει το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95724"," Ευχαριστώ, κύριε Πρόεδρε.
 Κύριε Υπουργέ, η απάντησή σας μπορεί να έχει ένα περίπου θετικό περιεχόμενο για τους χιλιάδες μαθητές και μαθήτριες, αλλά τα λεγόμενά σας θα πρέπει να γίνουν και πράξη, κάτι για το οποίο μέχρι τώρα, δεν μας έχετε πείσει και προεκλογικά και σήμερα. Αντίθετα μας έχετε πείσει για την ασυνέπεια των λόγων σας. 
Σας υπενθυμίζω ότι προεκλογικά όλες οι εξαγγελίες με τις οποίες υφαρπάξατε την ψήφο του ελληνικού λαού, πήγαν περίπατο. 
Σας υπενθυμίζω επίσης ότι σε αυτήν την Αίθουσα, στις προγραμματικές δηλώσεις της συγκυβέρνησής σας, ακούστηκαν εξαγγελίες, οι οποίες σύντομα μπήκαν στο συρτάρι κι αυτές κατ’ εντολή της τρόικας. 
Ελπίζω να μην ακολουθήσετε και σε αυτό το θέμα την ίδια τακτική, διότι πάνω απ’ όλα είμαστε πολιτικοί και γονείς και όλα τα παιδιά τής Ελλάδας είναι παιδιά μας και οφείλουμε να τα αγκαλιάσουμε και να τα μορφώσουμε κι όχι να τα βλέπουμε καθημερινά να λιποθυμούν από την πείνα και να έχουν ψυχολογικά προβλήματα από το κλίμα που επικρατεί μέσα στα σπίτια τους, λόγω των οικονομικών προβλημάτων των γονιών τους. 
Πρέπει να μπει ένα τέλος στη μνημονιακή λαίλαπα την οποία ψηφίσατε και στην οποία είστε ο κύριος μοχλός εφαρμογής της. Πρέπει να σταματήσει η απαξίωση των εκπαιδευτικών και των μαθητών μας και γενικότερα η υποβάθμιση του δημόσιου σχολείου. 
Δεν μπορείτε, κύριε Υπουργέ, να αποστραγγίζετε οικονομικά τη δημόσια παιδεία και να παρασύρετε στο κενό τα όνειρα κάθε μαθητή και μαθήτριας. Αυτό αποτελεί υπέρμετρη ντροπή και προσβολή στα δημοκρατικά μας ιδεώδη. 
Οι μνημονιακές σας πολιτικές έχουν καταδικάσει ολόκληρο το εκπαιδευτικό σύστημα στην παρακμή. Άρα λοιπόν περιμένουμε η εξαγγελία σας αυτή να μετουσιωθεί σε πράξη. Αναμένουμε το επόμενο διάστημα να έρθει ρύθμιση στη Βουλή, η οποία θα εξαιρεί τις σχολικές επιτροπές από τον αυξημένο ειδικό φόρο κατανάλωσης που επιβλήθηκε στο πετρέλαιο θέρμανσης. 
Επιπλέον, κύριε Υπουργέ, θα ήθελα να ρωτήσω εσάς αλλά και την Κυβέρνησή σας και κυρίως τον κ. Στουρνάρα: Ειλικρινά, το βράδυ μπορείτε και κοιμάστε καλά; Αυτό το ανάθεμα του ελληνικού λαού πώς μπορείτε να το αντιμετωπίσετε; Η συνείδησή σας δεν αντιδρά; Δεν είστε άνθρωποι; Δεν πονάτε αυτούς τους συνανθρώπους σας; Εκτός αν είστε ρομπότ και σας βάζουν μια κασέτα από την τρόικα τού εξωτερικού και λειτουργείτε χάριν αυτής της κασέτας. 
Και μη μου πείτε ότι όλα αυτά –αυτό το γνωστό, το οποίο επαναλαμβάνετε συχνά- τα κάνετε για τη σωτηρία της πατρίδας. Τη σωτηρία της πατρίδας έπρεπε να την είχατε σκεφθεί πολύ νωρίτερα, όταν με τη διακυβέρνηση τη δική σας και του ΠΑΣΟΚ, καταστρέψατε αυτήν τη χώρα, κοινωνικά, ηθικά, περιβαλλοντικά, πατριωτικά, την καταχρεώσατε και τη στείλατε στον πάτο. Δημιουργήσατε δεκάδες σφάλματα, ένθεν και ένθεν και οικονομικά σκάνδαλα, για τα οποία κανένας δεν πήγε φυλακή και κανένας δεν επέστρεψε τα κλεμμένα. Μην ισχυρίζεστε λοιπόν ότι όλα αυτά τα κάνετε για τη σωτηρία της πατρίδας. Όχι! 
Παλιά έλεγαν ότι όλοι οι Υπουργοί Οικονομικών ήταν οι τσάροι της οικονομίας. Φροντίστε επί των ημερών σας, αντί για τσάροι να μη γίνετε Ρασπούτιν. 
Ευχαριστώ πολύ.","ΓΕΩΡΓΙΟΣ ΠΑΝΤΖΑΣ",392
"95725","  Ευχαριστούμε, κύριε συνάδελφε.
Το λόγο έχει ο Υπουργός για να απαντήσει για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95726"," Ευχαριστώ, κύριε Πρόεδρε.
 Θα ήθελα να κάνω ένα σχόλιο: Είναι πολύ επικίνδυνος ο διαχωρισμός σε Έλληνες που κοιμούνται τα βράδια κι έχουν ήσυχη τη συνείδηση και σε αυτούς που δεν κοιμούνται τα βράδια. Αυτό παραπέμπει σε συνειρμούς άλλων εποχών. Προσέξτε το αυτό, διότι δημιουργούμε έτσι ένα διχαστικό πνεύμα στον ελληνικό λαό, για το ποιος είναι ο σωστός και ποιος είναι ο λάθος πολίτης, ποιος είναι ο πατριώτης και ποιος είναι ο μη πατριώτης. Αυτό πρέπει να το προσέξετε πάρα πολύ καλά, όταν κάνετε τέτοιες αναφορές. 
Όσον αφορά το τι υποσχεθήκαμε στις προγραμματικές δηλώσεις, μπορείτε να διαβάσετε τι υποσχέθηκα για τη φορολογική μεταρρύθμιση. Αυτές οι πρωτοβουλίες θα γίνουν πράξη και η αναμόρφωση του Κώδικα Βιβλίων και Στοιχείων και η φορολογία εισοδήματος και το ποινολόγιο και το περιουσιολόγιο και όλα αυτά τα οποία είναι σε εξέλιξη. Ακόμη και στο πρόβλημα της φορολογίας εισοδήματος, με τις δόσεις δώσαμε μία λύση μέσα στο καλοκαίρι. 
Θα ήθελα να σας πω ότι το να αλλάξουμε τη φορολογική μας νομοθεσία και να προχωρήσουμε σε μία μεταρρύθμιση, το να λάβουμε συγκεκριμένα μέτρα κατά των φοροφυγάδων, το να βρούμε ποιος στέλνει εμβάσματα και δεν έχει κάνει τις σωστές δηλώσεις ή έχει κάνει ανακριβείς δηλώσεις, το να ανακουφίσουμε όλους τους συνταξιούχους και τους μισθωτούς με το να πάρουμε τα χρήματα από αυτούς που δεν δηλώνουν, δεν νομίζω ότι είναι μνημονιακή λαίλαπα ούτε μνημονιακή επιταγή, αλλά είναι επιταγή που επιβάλλεται από την πατρίδα μας, γιατί επιτέλους κάποια μέρα, θα πρέπει να καταλάβουμε ότι θα πρέπει να πληρώσουν φόρους εκείνοι που πρέπει να πληρώνουν τόσα χρόνια και δεν πληρώνουν, για να ανακουφιστούν και οι ευπαθείς ομάδες, αυτές οι οποίες για τόσα χρόνια έχουν γίνει το υποζύγιο. 
Εγώ τουλάχιστον αυτό θα προσπαθήσω να κάνω κι ελπίζω, με τη βοήθεια και κατανόηση όλων των πλευρών σε αυτήν την Αίθουσα, να το πετύχω.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"95727"," Κύριε Υπουργέ, τόσα χρόνια η Νέα Δημοκρατία και το ΠΑΣΟΚ ήταν κυβέρνηση.","ΓΕΩΡΓΙΟΣ ΠΑΝΤΖΑΣ",392
"95728"," Να μη γράφεται τίποτα στα Πρακτικά. 
Είστε εκτός Κανονισμού, κύριε Πάντζα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95729"," Κύριε Πρόεδρε…","ΓΕΩΡΓΙΟΣ ΠΑΝΤΖΑΣ",392
"95730"," Η τέταρτη με αριθμό 317/25-9-2012 επίκαιρη ερώτηση πρώτου κύκλου της ΣΤ’ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια-Τσαρουχά προς τον Υπουργό Υγείας, σχετικά με τη δημιουργία Κέντρου Υγείας Αστικού Τύπου στην πόλη των Σερρών, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί τώρα η πέμπτη με αριθμό 334/25-9-2012 επίκαιρη ερώτηση του Βουλευτή Μαγνησίας του Λαϊκού Συνδέσμου-Χρυσή Αυγή κ. Παναγιώτη Ηλιόπουλου προς τους Υπουργούς Παιδείας και Θρησκευμάτων, Πολιτισμού και Αθλητισμού και Εξωτερικών, σχετικά με την «κινηματογράφηση στην Ακρόπολη ντοκιμαντέρ με θέμα τη ζωή του Μωάμεθ Β΄».
Στην επίκαιρη ερώτηση του κ. Ηλιόπουλου θα απαντήσει ο Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού, κ. Τζαβάρας.
Κύριε Ηλιόπουλε, έχετε το λόγο για δύο λεπτά, για να αναπτύξετε την επίκαιρη ερώτησή σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95731"," Κύριε Πρόεδρε, κύριε Υπουργέ, κατ’ αρχάς θα ήθελα να δώσω τα θερμά μου συγχαρητήρια στην κρατική τηλεόραση της Τουρκίας, η οποία έλαβε την πρωτοβουλία να δημιουργήσει ένα ντοκιμαντέρ με θέμα τη ζωή, τη δράση και την πορεία του Μωάμεθ Β΄. Για ακόμη μία φορά, κύριε Υπουργέ, η τουρκική κυβέρνηση και προπαγάνδα παραδίδουν μαθήματα πατριωτισμού και σοβαρής εξωτερικής πολιτικής στις εκάστοτε ελληνικές κυβερνήσεις, οι οποίες βέβαια -λυπάμαι που θα το πω- είναι ανεπίδεκτες μαθήσεως.
Τα τελευταία δύο χρόνια, παρατηρούμε ένα γιγάντιο σχέδιο εκτουρκισμού της ελληνικής κοινής γνώμης μέσα από τουρκικά σήριαλ, ταινίες, ντοκιμαντέρ με πολύ χαμηλό επίπεδο και κυρίως με μηδενική αλήθεια. Παρουσιάζουν μία Τουρκία η οποία δεν έχει καμμία σχέση με την πραγματικότητα, μία Τουρκία αποκομμένη από τις σφαγές, τις γενοκτονίες, από τους πολέμους, στα μετόπισθεν, με τους Κούρδους, από τα χιλιάδες προβλήματα που έχει η γείτονα χώρα και θέλουν να μας πουν ότι το μοναδικό της πρόβλημα είναι με ποιον κοιμάται η Σίλα και ποιον φέρνει στο χαμάμ του ο Σουλεϊμάν.
Φαντασθείτε, κύριε Υπουργέ, όταν μέσα από κάποια σήριαλ γίνεται τόσο σκληρή προπαγάνδα, τι θα γίνει μέσα από ένα ντοκιμαντέρ που έχει ως σκοπό του την προπαγάνδα, την ηρωοποίηση ενός συμβολικού προσώπου της γείτονος χώρας. 
Κύριε Υπουργέ, θα ήθελα να σας ρωτήσω, εάν το σενάριο του συγκεκριμένου ντοκιμαντέρ το έχει διαβάσει κάποιος από το Υπουργείο Εξωτερικών, γιατί το συγκεκριμένο ντοκιμαντέρ δεν εμπίπτει μόνο στη δικαιοδοσία του ΚΑΣ, η Τουρκία προσπαθεί με αυτό το ντοκιμαντέρ να προωθήσει την εξωτερική της πολιτική.
Άρα ερωτώ: Υπάρχει κάποιος υπάλληλος από το Υπουργείο, ο οποίος δεν έχει εκτουρκιστεί από την οθωμανική προπαγάνδα και ο οποίος δεν κάθεται στις επτά και στις εννέα να παρακολουθεί τουρκοσήριαλ, που να το έχει ελέγξει και να έχει δει ότι το συγκεκριμένο ντοκιμαντέρ δεν προσβάλλει τη μνήμη των προγόνων μας και έχει κάποια σχέση με την ιστορική αλήθεια;
Σας ευχαριστώ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95732"," Ευχαριστούμε, κύριε συνάδελφε.
Το λόγο έχει ο Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού, κ. Κωνσταντίνος Τζαβάρας, για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95733"," Εν πρώτοις, θα ήθελα να ξεκαθαρίσω μία πλάνη, την οποία βλέπω να υποβόσκει σε αυτήν την επίκαιρη ερώτησή σας.
Σε μία δικαιοκρατούμενη πολιτεία, κανένας δεν μπορεί να εμποδίσει μία πράξη ή μία δράση, η οποία είναι νόμιμη και βεβαίως, υποχρέωση κάθε κρατικού λειτουργού είναι, να ερευνά, εάν το οποιοδήποτε αίτημα που απευθύνεται στις αρχές, είναι σύμφωνο με την ισχύουσα νομοθεσία. Αυτό λοιπόν το αίτημα στη συγκεκριμένη περίπτωση –και αυτό είναι το καθήκον που έχει το Κεντρικό Αρχαιολογικό Συμβούλιο και η Α΄ Εφορεία Προϊστορικών και Κλασικών Αρχαιοτήτων στην οποία απευθύνθηκε το αίτημα του TRT, του παραγωγού δηλαδή της τουρκικής κρατικής τηλεόρασης- είναι καθ’ όλα νόμιμο, γιατί ακριβώς με βάση την υπουργική απόφαση που ισχύει από τις 10 Απριλίου του 2012 και έχει εκδοθεί κατόπιν σχετικής νομοθετικής εξουσιοδότησης, κατέθεσε όλα τα απαιτούμενα δικαιολογητικά, για να πραγματοποιήσει τις αιτούμενες κινηματογραφικές λήψεις. 
Ο σχολιασμός είναι συγκεκριμένος – θα τον καταθέσω στα Πρακτικά της Βουλής, για να ενημερωθείτε- και πουθενά σε αυτές τις συγκεκριμένες σημειώσεις δεν υπάρχει προσβολή, όχι μόνο σε κάποια διάταξη της νομοθεσίας του ελληνικού κράτους, αλλά ούτε καν στις αρχές τις ιδεολογικές και τις ηθικές, επάνω στις οποίες έχει συγκροτηθεί η πολιτεία μας και η δημοκρατία μας. Από αυτήν λοιπόν την άποψη, η απάντησή μου θεωρώ ότι είναι επαρκέστατη και πλήρης. 
Θα μου επιτρέψετε όμως με πολύ σεβασμό, να σας πω ότι σε αυτήν την Αίθουσα, κανένας δεν έχει το δικαίωμα της πλειοδοσίας σε πατριωτισμό. Δεν ανέχομαι από κανέναν και δεν αναγνωρίζω στον οποιοδήποτε είτε εδώ είτε οπουδήποτε αλλού να αμφισβητήσει τον πατριωτισμό μου. Και βέβαια θεωρώ ότι όλοι εμείς οι οποίοι έχουμε την πολύ μεγάλη τιμή να υπηρετούμε τη δημοκρατία και να δίνουμε τη δυνατότητα σε αυτήν την Αίθουσα να ασκείται κατά τρόπο υλικό και συμβολικό η λαϊκή κυριαρχία, θα πρέπει επ’ αυτών ακριβώς των ορίων, να περιορίζουμε και την κοινοβουλευτική μας και την πολιτική μας και την ιδεολογική μας και την ηθική μας δράση και να σεβόμαστε τουλάχιστον, το δικαίωμα που έχει ο άλλος στη διαφορετική γνώμη.
Τώρα, όσον αφορά άλλα θέματα, πιστεύω ότι στη δευτερολογία μου και μετά την τοποθέτησή σας θα μου δοθεί η ευκαιρία να το συζητήσω.
(Στο σημείο αυτό ο Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού κ. Κωνσταντίνος Τζαβάρας καταθέτει για τα Πρακτικά της Βουλής το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΚΩΝΣΤΑΝΤΙΝΟΣ ΤΖΑΒΑΡΑΣ",496
"95734"," Ευχαριστούμε, κύριε Υπουργέ.
Το λόγο έχει τώρα ο ερωτών Βουλευτής κ. Ηλιόπουλος για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95735"," Κύριε Υπουργέ, δεν ξέρω γιατί θιχτήκατε και το πήρατε προσωπικά, εγώ δεν ήξερα καν ότι θα απαντήσετε εσείς, οπότε…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95736"," Εκτουρκισμού;","ΚΩΝΣΤΑΝΤΙΝΟΣ ΤΖΑΒΑΡΑΣ",496
"95737"," Μάλιστα, εκτουρκισμού. Δεν ήταν μομφή σε εσάς ότι δεν είστε πατριώτης, αλλά όλη η Κυβέρνηση, ακόμη και ο Πρωθυπουργός είναι πατριώτες σαφώς…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95738"," Συμφωνώ.","ΚΩΝΣΤΑΝΤΙΝΟΣ ΤΖΑΒΑΡΑΣ",496
"95739"," Μη συμφωνείτε, γιατί θα πω ότι είναι πατριώτες του μνημονίου.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95740"," Δεν είναι δυνατόν να λέτε αυτά εδώ μέσα! Αρκετά!
(Θόρυβος στην Αίθουσα από την πτέρυγα της Χρυσής Αυγής)","ΓΕΩΡΓΙΟΣ ΚΑΛΑΝΤΖΗΣ",174
"95741"," Κύριε Καλαντζή, παρακαλώ!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95742"," Σας έχει δώσει κάποιος το λόγο;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95743"," Δεν τον επαναφέρετε στην τάξη, κύριε Πρόεδρε;","ΧΡΗΣΤΟΣ ΠΑΠΠΑΣ",418
"95744"," Σας παρακαλώ, κύριοι συνάδελφοι! 
Συνεχίστε, κύριε Ηλιόπουλε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95745"," Ο κ. Καλαντζής από τις 10.00’ που έχουμε έρθει εδώ, σε κάθε επίκαιρη ερώτηση, όποιος Υπουργός και εάν βρίσκεται στα έδρανα, πετάγεται και απαντά αντί του Υπουργού. Να τον κάνει ο κ. Σαμαράς Υπουργό, να τελειώνουμε, γιατί μάλλον το έχει «κάψα και καημό» να γίνει Υπουργός.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95746"," Σας παρακαλώ, κύριε συνάδελφε, μη δημιουργείτε προσωπικό θέμα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95747"," Δεν μπορεί να μας παίζει εδώ …","ΓΕΩΡΓΙΟΣ ΚΑΛΑΝΤΖΗΣ",174
"95748"," Σας παρακαλώ, ηρεμήστε! 
Κύριε Ηλιόπουλε, συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95749"," Κύριε Υπουργέ, η Τουρκία έχει προβάλλει τα τελευταία χρόνια, τη δική της πολιτιστική ζώνη, με την οποία προσπαθεί, με κάθε τρόπο, να ασκεί επιρροή είτε με διαφορετικό προπαγανδιστικό υλικό είτε με άλλους τρόπους, οι οποίοι δεν αναφέρονται στην επίκαιρη ερώτησή μου. 
Εσείς, βέβαια, κύριε Υπουργέ, μου απαντήσατε σε ό,τι έχει να κάνει με το νομικό πλαίσιο της άδειας που ζητήθηκε από την τουρκική τηλεόραση. Εμείς δεν είμαστε τόσο των τύπων, είμαστε της ουσίας. Την ουσία θα τη δούμε, όταν αυτό το ντοκιμαντέρ θα παιχθεί στην Τουρκία και είμαστε σίγουροι ότι θα έρθει και στην Ελλάδα είτε με μηδενικό κόστος –θα μας το παραχωρήσουν και θα βρεθεί κάποιο πρόθυμο ελληνικό κανάλι να το μεταδώσει- είτε θα ζητήσει ένα μικρό αντίτιμο. Βέβαια το ελληνικό κοινό που έχει προπαιδευτεί με τα τουρκικά σήριαλ, θα το δεχθεί και όποια ιστορική αναλήθεια και αν βρίσκεται μέσα σε αυτό το ντοκιμαντέρ θα τη δεχθεί και αυτή, όπως έχει δεχθεί τόσα άλλα. 
Θα ήθελα να κλείσω όχι με ερώτηση αλλά με μια πρόταση. Όλοι οι  Βουλευτές, όσοι επιθυμούμε κι έχουμε αυτό το πατριωτικό συναίσθημα το οποίο επικαλεστήκατε, να βάλουμε τον επόμενο μήνα ή όποιο μήνα θέλει η Βουλή από 3.000 ευρώ, να δημιουργήσουμε ένα αρχικό κεφάλαιο 900.000 ευρώ ούτως, ώστε κι εμείς ως σοβαρό κράτος να δημιουργήσουμε ένα ντοκιμαντέρ με τη ζωή, τη δράση και την πορεία του μεγαλύτερου Έλληνα στρατηλάτη, του Μεγάλου Αλεξάνδρου. 
Και για να μη μας πείτε ότι δεν υπάρχουν κεφάλαια και χρήματα για να γίνει αυτό, θα φροντίσουμε εμείς, αφού συγκεντρωθεί το πρώτο ποσό, μέσα από Έλληνες της Διασποράς και ξένους φιλέλληνες, να βρούμε και τα υπόλοιπα χρήματα, γιατί όντως, θα χρειαστούν πάρα πολλά εκατομμύρια. Θα είναι όμως ένα έργο που θα αφήσει η δέκατη πέμπτη κοινοβουλευτική περίοδος και τα μέλη της και θα είναι τιμή μας, γιατί μέχρι τώρα, πιστεύουμε ότι αυτή η περίοδος το μόνο που θα αφήσει στον ελληνικό λαό, θα είναι σκληρά και βάναυσα μέτρα. Τουλάχιστον να αφήσουμε κάτι και στην πολιτιστική μας κληρονομιά.
Ευχαριστώ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95750"," Ευχαριστούμε πολύ.
Ο κύριος Υπουργός έχει το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95751"," Επειδή σέβομαι τις οικονομίες σας και βέβαια θεωρώ ότι δεν είναι αυτός ο πιο ενδεδειγμένος τρόπος, για να προβάλλουμε την πολιτιστική μας κληρονομιά, σας διαβεβαιώ ότι στο Υπουργείο τουλάχιστον, που εγώ προΐσταμαι, γίνεται πολύ μεγάλη προσπάθεια, για να αναδείξουμε, να προβάλλουμε και να αξιοποιήσουμε την πολιτιστική μας κληρονομιά. Αυτό είναι το πατριωτικό, το εθνικό χρέος, αυτό προβάλλει την ετερότητά μας. Πάνω σ’ αυτήν ακριβώς τη δράση θα κριθούμε όλοι μας. 
Είναι πολύ εύκολο να λέμε λόγια, τα οποία πολλές φορές, τα εξοπλίζουμε με εντυπωσιακές λέξεις. Η ουσία όμως, είναι μία. Πράγματι, έχουμε την αγωνία σ’ αυτές τις κρίσιμες ώρες να δείξουμε τον πολιτισμό μας, την εθνική μας υπερηφάνεια, την ετερότητα του ελληνικού παραδείγματος που ανά τους αιώνες, μεταφέρει αξίες και αρχές και εάν αυτή ακριβώς είναι η πεποίθησή μας για τον τρόπο που πρέπει να αγωνιζόμαστε, για να καταδεικνύουμε αυτήν τη διαφορετικότητα που έχουμε, πάνω στην οποία έχει οικοδομηθεί όλος ο ευρωπαϊκός πολιτισμός, δεν χρειαζόμαστε να κάνουμε λαϊκιστικές προτάσεις. Αυτό που χρειαζόμαστε -και το αποδέχομαι πλήρως- είναι να αντιλαμβανόμαστε ότι όπως εμείς έχουμε την αξίωση από τους άλλους λαούς να αναγνωρίζουν αυτήν τη διαφορετικότητα, να αναγνωρίζουν ακριβώς το ότι από την Ελλάδα έχουν ξεπηδήσει αξίες και αρχές που ο χρόνος δεν μπόρεσε να τις λεκιάσει και ούτε οι οποιεσδήποτε τουρκικές -αν θέλετε- επιβουλές έφτασαν στο σημείο να τις λερώσουν -αυτό πρέπει να αισθανόμαστε όλοι σαν υποχρέωση, εφόσον θεωρούμαστε ότι είμαστε δημοκράτες- να αναγνωρίζουμε και στους άλλους λαούς το δικαίωμα να υπερασπίζονται τη δική τους ιστορία. 
Υπ’ αυτήν την έννοια λοιπόν, σας λέω τούτο: Σε καμμία περίπτωση δεν είναι δυνατόν σ’ αυτήν την Αίθουσα, να γίνεται αυτές τις κρίσιμες ώρες, πλειοδοσία σε πατριωτισμό.
Πιστέψτε με. Και απευθύνομαι σε ανθρώπους που έχουν την τιμή να εκπροσωπούν και να αντιπροσωπεύουν το λαό σε αυτήν την Αίθουσα. Από αυτήν την πλευρά, κανένας δεν πρόκειται να βγει ωφελημένος. 
Και μια τελευταία λέξη όσον αφορά…","ΚΩΝΣΤΑΝΤΙΝΟΣ ΤΖΑΒΑΡΑΣ",496
"95752"," Κύριε Πρόεδρε, μιλάει τρία λεπτά και δεν έχει απαντήσει στο δεύτερο ερώτημα για τα οπτικοακουστικά.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95753"," Δεν έχετε το λόγο,  κύριε Ηλιόπουλε. Δεν προβλέπεται δυστυχώς από τον Κανονισμό. Μπορείτε να επανέλθετε με άλλη ερώτησή σας, αν θέλετε. 
Παρακαλώ, συνεχίστε, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95754"," Αν υπάρχει πρόθεση να απαντήσει.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95755"," Σας παρακαλώ, κύριε Ηλιόπουλε. 
Παρακαλώ να μην γράφεται τίποτα στα Πρακτικά από αυτά που λέει ο κ. Ηλιόπουλος.
Κύριε Υπουργέ, σας παρακαλώ συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95756"," Τελειώνω και θα σας απαντήσω και σε κάτι το οποίο είναι πολύ σημαντικό. 
Αν θέλετε και τη δική μου άποψη, την προσωπική, ενοχλούμαι με αυτόv τον πληθωρισμό της προβολής από τα ιδιωτικά κανάλια, των τουρκικών τηλεοπτικών δημιουργημάτων. Όμως να ξέρετε ότι στη δημοκρατία μας υπάρχει αρχή, η οποία μπορεί πράγματι, να οδηγήσει στον έλεγχο αυτής ακριβώς της πρακτικής, αν και εφόσον κριθεί από τη συγκεκριμένη Ανεξάρτητη Αρχή, ότι παραβιάζονται αρχές, που κατά το Σύνταγμα και κατά την ισχύουσα νομοθεσία, αποτελούν τις κατευθυντήριες σε κάθε πολιτιστική δράση, που είναι υποχρεωμένη η τηλεόραση να υπηρετεί.
Ευχαριστώ πολύ.","ΚΩΝΣΤΑΝΤΙΝΟΣ ΤΖΑΒΑΡΑΣ",496
"95757"," Ευχαριστούμε, κύριε Υπουργέ. 
Θα συζητηθεί η έβδομη με αριθμό 338/25-9-2012 επίκαιρη ερώτηση πρώτου κύκλου του Βουλευτή Επικρατείας του Κομμουνιστικού Κόμματος Ελλάδας κ. Αθανασίου Παφίλη προς τους Υπουργούς Εργασίας, Κοινωνικής Ασφάλισης και Πρόνοιας και Δημόσιας Τάξης και Προστασίας του Πολίτη, σχετικά με τη λειτουργία «Γραφείου Ευρέσεως Εργασίας Ελλήνων» της Τοπικής Οργάνωσης Ευβοίας-Βοιωτίας του κόμματος «Λαϊκού Συνδέσμου – Χρυσή Αυγή».
Στην επίκαιρη ερώτηση θα απαντήσει ο κ. Νικόλαος Παναγιωτόπουλος, Υφυπουργός Εργασίας, Κοινωνικής Ασφάλισης και Πρόνοιας.
Ο κ. Παφίλης έχει το λόγο για δύο λεπτά, για να αναπτύξει την επίκαιρη ερώτησή.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95758"," Κύριε Υπουργέ, όπως διαπιστώνεται και από τη σχετική ιστοσελίδα, η φασιστική οργάνωση Χρυσή Αυγή έχει δημιουργήσει ένα παραμάγαζο με τον τίτλο…
(Θόρυβος – Διαμαρτυρίες από την πτέρυγα της Χρυσής Αυγής)","ΑΘΑΝΑΣΙΟΣ ΠΑΦΙΛΗΣ",425
"95759"," Κύριε Πρόεδρε, να το πάρει πίσω!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95760"," Κύριε συνάδελφε, θα παρακαλέσω…","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95761"," Επαναλαμβάνω λοιπόν η φασιστική οργάνωση Χρυσή Αυγή…
(Θόρυβος και έντονες διαμαρτυρίες από την πτέρυγα της Χρυσής Αυγής)","ΑΘΑΝΑΣΙΟΣ ΠΑΦΙΛΗΣ",425
"95762"," Κύριε συνάδελφε, σας παρακαλώ!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95763"," Δεν μπορεί να συνεχίσει έτσι!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"95764"," Κύριοι συνάδελφοι, παρακαλώ. Θα αφήσετε τον Πρόεδρο να κάνει τη δουλειά του και από τη μια μεριά και από την άλλη; 
Παρακαλώ, ακούστε. Κύριοι συνάδελφοι, εδώ είμαστε στο χώρο του Κοινοβουλίου, δεν είμαστε εκτός Κοινοβουλίου. Είτε μας αρέσει είτε δεν μας αρέσει, σε όποιους αρέσει και σε όποιους δεν αρέσει, υπάρχει ένα κόμμα το οποίο βρίσκεται στο Κοινοβούλιο που ονομάζεται Χρυσή Αυγή και εκπροσωπεί ένα μέρος της ελληνικής κοινωνίας. Για ό,τι κάνει στραβό ή λάθος, οτιδήποτε, υπάρχει κριτική. Εκτός Αιθούσης μπορείτε να χρησιμοποιείτε οποιαδήποτε φράση και έκφραση μπορείτε και θέλετε, όμως εδώ θα παρακαλέσω πάρα πολύ, δεν θα ήθελα να μεταβάλουμε την Αίθουσα σε ρινγκ, διότι βλέπετε τώρα τι δημιουργείται. Σας παρακαλώ πάρα πολύ κάποιες εκφράσεις να αποφεύγονται και να μην επαναλαμβάνονται. 
Κι εσείς, κύριε συνάδελφε, για ό,τι συμβαίνει, θα απευθύνεστε σε μένα κι εγώ θα βάζω τα πράγματα στη θέση τους. Θα το δείτε.
Συνεχίστε, κύριε Παφίλη, και σας παρακαλώ μην συνεχίσετε έτσι. Έξω αν βγούμε, πείτε ό,τι θέλετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95765"," Εδώ έχω ένα πρωτοσέλιδο του περιοδικού «ΧΡΥΣΗ ΑΥΓΗ», με το Χίτλερ να χαιρετάει. Ο νοών νοείτω.
(Διαμαρτυρίες από την πτέρυγα της Χρυσής Αυγής)","ΑΘΑΝΑΣΙΟΣ ΠΑΦΙΛΗΣ",425
"95766"," Σας παρακαλώ, κύριοι συνάδελφοι. 
Συνεχίστε, κύριε Παφίλη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95767"," Δημιούργησε ένα παραμάγαζο δουλεμπορικό στην πραγματικότητα, με τον τίτλο «Γραφείο Ευρέσεως Εργασίας Ελλήνων» της τοπικής οργάνωσης Εύβοιας-Βοιωτίας, εκμεταλλευόμενη το τεράστιο και τραγικό πραγματικά, πρόβλημα της ανεργίας ιδιαίτερα, των νέων ανθρώπων.
Προσπαθεί να δημιουργήσει πελατειακές σχέσεις. Καλλιεργεί το ρατσισμό και το μίσος ανάμεσα στους εργαζομένους.
Προσπαθεί να τους διασπάσει απέναντι στην ενιαία επίθεση που δέχονται από την εργοδοσία. Παράλληλα, χρησιμοποιώντας το γνωστό μηχανισμό τραμπούκων, μπαίνει σε χώρους εργασίας, προσπαθεί να εκβιάσει ακόμη και επιχειρηματίες και στο όνομα της αντικατάστασης ξένων εργαζομένων από Έλληνες, προωθεί την κατάργηση των συλλογικών συμβάσεων και ζητά να απασχολούν τους Έλληνες με 18 ευρώ. Αυτό είναι καθαρό δουλεμπόριο, καθαρός δουλεμπορικός μηχανισμός!
Εμείς θέλουμε να σημειώσουμε ότι αυτή είναι μια επικίνδυνη πρακτική. Ανοίγει τον ασκό του Αιόλου συνολικά και αν συνδυαστεί και με τις  εγκληματικές επιθέσεις των ταγμάτων εφόδου απέναντι σε ξένους και ανυπεράσπιστους μετανάστες, θεωρούμε ότι η Κυβέρνηση έχει τεράστιες πολιτικές ευθύνες και πρέπει να πάρει μέτρα. Τι ζητάμε; Ζητάμε να μας απαντήσετε τι θα κάνει η Κυβέρνηση για να κλείσουν αυτά τα δουλεμπορικά γραφεία και να σταματήσει αυτή η δουλεμπορική κι επικίνδυνη, κατά τη γνώμη μας, δράση της Χρυσής Αυγής που προωθεί την κατάργηση των συλλογικών συμβάσεων εργασίας…","ΑΘΑΝΑΣΙΟΣ ΠΑΦΙΛΗΣ",425
"95768"," Τα υπόλοιπα θα τα πείτε στη δευτερολογία σας, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95769"," Μα δεν με αφήσατε να μιλήσω όσο θα έπρεπε. Έπρεπε να μηδενίσετε το χρόνο.","ΑΘΑΝΑΣΙΟΣ ΠΑΦΙΛΗΣ",425
"95770"," Πώς δεν σας άφησα; Ήδη υπερκαλύφθηκε ο χρόνος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95771"," Επίσης θα θέλαμε να μας πείτε τι θα κάνει η Κυβέρνηση, για να σταματήσει αυτές τις φασιστικές, ρατσιστικές επιθέσεις απέναντι σε ξένους εργαζομένους. 
Ευχαριστώ.","ΑΘΑΝΑΣΙΟΣ ΠΑΦΙΛΗΣ",425
"95772"," Ευχαριστούμε πολύ, κύριε συνάδελφε. 
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας, κ. Παναγιωτόπουλος για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95773"," Κύριε συνάδελφε, διατυπώνετε μία επίκαιρη ερώτηση, όμως με τη φρασεολογία και το ύφος σας, ξέρετε ότι δημιουργείται αντίδραση. Είτε το θέλουμε είτε όχι είτε σας αρέσει είτε δεν σας αρέσει, είτε μου αρέσει, είτε δεν μου αρέσει η Χρυσή Αυγή είναι ένα κόμμα εκλεγμένο στη Βουλή των Ελλήνων από τις  ψήφους Ελλήνων. Ως εκεί. Τι να κάνουμε!
(Θόρυβος, διαμαρτυρίες από την πτέρυγα του ΚΚΕ)","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"95774"," Ήρεμα, κύριοι συνάδελφοι!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95775"," Επομένως εγώ δεν θα μπω στην ιδεολογικοπολιτικού περιεχομένου αντιδικία που ενδεχομένως να έχετε, αλλά θα περιοριστώ στην ουσία της υπόθεσης, που είναι, το αν ένα κόμμα της Βουλής των Ελλήνων θα πρέπει να διατηρεί γραφείο ευρέσεως εργασίας σε γραφεία τοπικής οργάνωσής του και υπό ποιες προϋποθέσεις μπορεί να γίνει αυτό. Αυτό είναι το κομμάτι, αν θέλετε, που αντιστοιχεί και στο Υπουργείο Εργασίας. Για τα υπόλοιπα, με συγχωρείτε, αλλά δηλώνω αναρμόδιος. Τις ρατσιστικές επιθέσεις, τα φαινόμενα αυτοδικίας όλοι τα καταδικάζουμε, όλοι είμαστε απέναντι, όλοι θεωρούμε ότι δεν λύνουν προβλήματα, αλλά δημιουργούν ακόμη οξύτερα προβλήματα, πλην όμως νομίζω ότι γι’ αυτά αρμοδιότερος να απαντήσει είναι ο Υπουργός Προστασίας του Πολίτη. 
Νομικό πλαίσιο σχετικά με τη σύσταση και λειτουργία ιδιωτικών γραφείων ευρέσεως εργασίας, ν. 4052/2012. Σας διαβάζω: «Το αποκλειστικό αντικείμενο των ιδιωτικών γραφείων ευρέσεων εργασίας συνίσταται στη μεσολάβηση για σύναψη συμβάσεων εξαρτημένης εργασίας μεταξύ εργοδοτών και αναζητούντων εργασία ημεδαπών ή πολιτών κράτους - μέλους της Ευρωπαϊκής Ένωσης ή νομίμως διαμενόντων στην Ελλάδα πολιτών τρίτων χωρών κ.λπ.». Σύμφωνα με το άρθρο 99 του ίδιου νόμου, φυσικά ή νομικά πρόσωπα μπορούν να συστήνουν ιδιωτικά γραφεία ευρέσεως εργασίας και υποκαταστήματά τους. 
Οι προϋποθέσεις ίδρυσης, σύστασης ενός τέτοιου γραφείου είναι οι εξής: Πρώτον, η αναγγελία έναρξης άσκησής του, η οποία υποβάλλεται στη Διεύθυνση Απασχόλησης του Υπουργείου Εργασίας και Κοινωνικής Ασφάλισης. Επίσης, όπως καταλαβαίνετε, χρειάζονται και κάποια νόμιμα δικαιολογητικά, όπως μισθωτήριο από το οποίο να προκύπτει η επιφάνεια, κάποια υποδομή τεχνικής φύσεως, τα οποία υποβάλλονται αρμοδίως στην ίδια υπηρεσία. Χωρίς τη συνδρομή αυτών των προϋποθέσεων, προφανώς υπάρχει θέμα παρανόμου λειτουργίας. Το γραφείο απασχόλησης λοιπόν μέσα σε προθεσμία τριών μηνών, μπορεί να απαγορεύσει την άσκηση της εν λόγω δραστηριότητας, στην περίπτωση που δεν συγκεντρώνονται οι νόμιμες προϋποθέσεις. Προφανώς χρειάζεται έλεγχος. Επομένως αυτές είναι οι δύο βασικές προϋποθέσεις: η αναγγελία και η υποβολή δικαιολογητικών. 
Για το συγκεκριμένο γραφείο που αναφέρετε, στην επίκαιρη ερώτησή σας, οι αρμόδιες υπηρεσίες με ενημέρωσαν ότι δεν έχει υποβάλει στην υπηρεσία μας αναγγελία. Επομένως, αν θέλει να λειτουργήσει νομίμως, θα πρέπει να αναγγελθεί. Στο κάτω -κάτω οι συνάδελφοι της Χρυσής Αυγής πολλά έχουν πει και λένε αυτές τις ώρες περί της συνδρομής νομιμότητας στη χώρα μας. Νομίζω ότι κι αυτό είναι ζήτημα συνδρομής νομιμότητας κι επομένως, γιατί να μην δώσουν πρώτοι το καλό παράδειγμα, σύμφωνα με τα λεγόμενά τους, αναγγέλλοντας αυτό το γραφείο εργασίας; Από εκεί και πέρα όμως, όπως καταλαβαίνετε, είναι ζήτημα της Χρυσής Αυγής. Αν δεν το αναγγείλουν, το γραφείο θα λειτουργεί παράνομα και προφανώς θα κάνουμε ενέργειες για να κλείσει. 
Αρμόδια  Αρχή για να το ελέγξει, είναι το Σώμα Επιθεώρησης Εργασίας, δηλαδή το ΣΕΠΕ.
Έχω ενημέρωση από το Σώμα ότι το Τμήμα Κοινωνικής Επιθεώρησης Ευβοίας πραγματοποίησε έλεγχο στις 27 Σεπτεμβρίου στη Χαλκίδα και εκεί το γραφείο της τοπικής οργάνωσης βρέθηκε κλειστό. Φυσικά και θα ξαναπραγματοποιηθεί έλεγχος.
Το Τμήμα Κοινωνικής Επιθεώρησης Θήβας την ίδια ημέρα, απέστειλε έγγραφο στην Αστυνομική Διεύθυνση Βοιωτίας, για να συνδράμει στη διενέργεια ελέγχου σχετικά με το γραφείο που λειτουργεί στη Θήβα, άμεσα. Το ίδιο συνέβη και ως προς το Τμήμα Κοινωνικής Επιθεώρησης Νομού Φθιώτιδας στο ΣΕΠΕ: βρέθηκαν κλειστά τα γραφεία στην οδό Κολοκοτρώνη. Το Τμήμα Κοινωνικής Επιθεώρησης Λιβαδειάς στις 26 Σεπτεμβρίου επίσης, ζήτησε τη συνδρομή της Αστυνομικής Διεύθυνσης Βοιωτίας για τη συνδρομή της στη διενέργεια ελέγχου.
Προφανώς το Σώμα θα διενεργήσει και άλλους ελέγχους, μέχρι να εξακριβωθεί τι ακριβώς συμβαίνει, αν όντως, λειτουργούν γραφεία ευρέσεως εργασίας, χωρίς την, κατά νόμο, απαιτούμενη άδεια. Και φυσικά εκεί που χρειάζεται, θα απαιτηθεί και η συνδρομή του Υπουργείου Προστασίας του Πολίτη.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"95776"," Ευχαριστούμε, κύριε  Υπουργέ, τα υπόλοιπα στη δευτερολογία σας.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα πέντε μαθητές και μαθήτριες και δύο εκπαιδευτικοί από το  6ο Δημοτικό Σχολείο Καισαριανής.
Η Βουλή τούς καλωσορίζει.
Καλή πρόοδο και καλή χρονιά.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Παφίλης για τρία λεπτά.
Ορίστε, κύριε Παφίλη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95777"," Δεν απαντήσατε, κύριε  Υπουργέ. Υπεκφεύγετε! Αυτά τα γραφεία, τα οποία έχετε αποφασίσει με το νόμο –τον ξέρουμε το νόμο, δουλεμπορικός νόμος είναι, οδηγία της Ευρωπαϊκής Ένωσης και τον ψηφίσατε εδώ- είναι γνωστό πώς λειτουργούν: βάζουν και υπογράφουν για χίλια και τετρακόσια δίνουν στις καθαρίστριες. Το ξέρετε όλοι και δεν κάνετε τίποτα. Είναι δουλεμπόριο σαν κι αυτό που κάνουν οι Τούρκοι δουλέμποροι, επειδή ορισμένοι τους επικαλούνται. 
Δεν απαντήσατε κατ’ αρχάς πολιτικά. Από πού ως πού έχει δικαίωμα ένα κόμμα αυτήν τη στιγμή, όπως ονομάζεται –εμείς λέμε φασιστική οργάνωση…","ΑΘΑΝΑΣΙΟΣ ΠΑΦΙΛΗΣ",425
"95778"," Εμείς λέμε κουμμούνια!","ΔΗΜΗΤΡΙΟΣ ΚΟΥΚΟΥΤΣΗΣ",246
"95779"," …να δημιουργεί γραφείο ευρέσεως εργασίας; 
Και από πού ως πού –και δεν πήρατε θέση- έχει δικαίωμα χρησιμοποιώντας τραμπούκικο μηχανισμό και ανθρώπους, που είναι γνωστοί για το ρόλο που παίζουν, να μπαίνει σε επιχειρήσεις και να εκβιάζει και να λέει: «Διώξτε τους ξένους να πάρετε Έλληνες με 18 ευρώ»;
Τρίτον, είστε Υπουργός Εργασίας, πώς δέχεστε να καταργείται η συλλογική σύμβαση και να προσπαθούν να την επιβάλουν με τσαμπουκά τα φασιστικά τάγματα εφόδου; Και από πού έως πού κάνουν έλεγχο στα βενζινάδικα και στους επιχειρηματίες και λένε: «Διώξτε τους και πάρτε άλλους»; 
Δεν έχετε εσείς πολιτική θέση ως Κυβέρνηση, να απαντήσετε πάνω σε αυτά; Γιατί υπεκφεύγετε και μας λέτε ότι πήγε και έκανε έλεγχο η Επιθεώρηση Εργασίας και βρήκε κλειστά τα γραφεία; Θα κοροϊδευόμαστε; Σοβαρολογούμε με τέτοιες σοβαρές καταγγελίες; Αποφεύγετε να πάρετε πολιτική θέση στη δημιουργία ταγμάτων εφόδου φασιστικών στη χώρα μας και ιδιαίτερα μέσα στους εργαζόμενους;
Εμείς αυτά τα δύο ερωτήματα τα επαναφέρουμε και έχετε τεράστια πολιτική ευθύνη να απαντήσετε συγκεκριμένα: 
Πρώτον, τι θα κάνετε; Θα τα κλείσετε ή όχι; Δεύτερον, θα επιτρέπετε στους τραμπούκους να μπαίνουν μέσα στα εργοστάσια και να εκβιάζουν τον κόσμο και τους εργαζόμενους και τους επιχειρηματίες; Γιατί και αυτούς εκβιάζουν. Σας είπα το παράδειγμα των βενζινάδικων. Τρίτον, τι θα κάνετε με τις οργανωμένες και συνεχείς επιθέσεις των φασιστικών ταγμάτων εφόδου που βρίθουν από υπόκοσμο; Απαντήστε μας σε αυτά τα ερωτήματα.","ΑΘΑΝΑΣΙΟΣ ΠΑΦΙΛΗΣ",425
"95780"," Ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95781"," Σας είπα, κύριε συνάδελφε, ότι απαντώ κατά το κομμάτι που αφορά το Υπουργείο Εργασίας, αρμοδίως, λοιπόν.
Σας είπα, λοιπόν, ότι οι προϋποθέσεις για να λειτουργήσει νομίμως ένα γραφείο ευρέσεως εργασίας είναι να έχει αναγγελθεί στη Διεύθυνση του Υπουργείου μας και να έχουν υποβληθεί νομίμως και τα υπόλοιπα απαραίτητα κατά το νόμο δικαιολογητικά.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"95782"," Τα 18 ευρώ είναι νόμιμα;","ΑΘΑΝΑΣΙΟΣ ΠΑΦΙΛΗΣ",425
"95783"," Αν δεν έχουν υποβληθεί, λειτουργεί παρανόμως και αν λειτουργεί παρανόμως, θα κλείσει!","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"95784"," Μα, κύριε Υπουργέ...","ΑΘΑΝΑΣΙΟΣ ΠΑΦΙΛΗΣ",425
"95785"," Κύριε συνάδελφε, αφήστε με να απαντήσω.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"95786"," Κύριε Παφίλη, παρακαλώ να απαντήσει ο Υπουργός στα τρία λεπτά που έχει. Αν δεν σας ικανοποιήσει, επανέρχεστε με άλλη επίκαιρη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95787"," Διαβάζω από το έγγραφο της Αστυνομικής Διεύθυνσης Εύβοιας σχετικά με τη λειτουργία του γραφείου ευρέσεως εργασίας Ελλήνων της Χρυσής Αυγής στην Εύβοια τα ακόλουθα:
«Η τοπική οργάνωση Ευβοίας-Βοιωτίας του πολιτικού κόμματος «Χρυσή Αυγή» ίδρυσε πρόσφατα και λειτουργεί γραφείο ευρέσεως εργασίας. Στεγάζεται στα γραφεία του κόμματος επί της οδού τάδε. Τηρεί μητρώο εγγραφής ημεδαπών ανέργων. Ενεγράφησαν ύστερα από παρουσίαση σε πολίτες κ.λπ. σε εκδήλωση που έλαβε χώρα τις απογευματινές ώρες της 16-9-2012 στα γραφεία του εν λόγω κόμματος. 
Ομάδα εργασίας αποτελούμενη από στελέχη του κόμματος φέρεται να έχει επισκεφθεί επιχειρήσεις παροτρύνοντας επιχειρηματίες να προσλάβουν και να απασχολήσουν ημεδαπούς. Δεν έχει καταγγελθεί στις αρμόδιες υφιστάμενές μας υπηρεσίες έκνομη ενέργεια από την παραπάνω ομάδα εργασίας σε βάρος εργοδοτών ή σε βάρος αλλοδαπών εργαζομένων».
Το ανωτέρω ήταν το επίσημο έγγραφο της Ελληνικής Αστυνομίας. Με βάση αυτό, εγώ οφείλω να κινηθώ και να σχηματίσω την απάντησή μου στην ερώτησή σας. Εννοείται ότι θα υπάρξει έλεγχος και δεύτερος και τρίτος και τέταρτος, αν χρειαστεί, ώσπου να εξακριβωθεί αν όντως λειτουργούν γραφεία ευρέσεως εργασίας και αν αυτά τα γραφεία ευρέσεως εργασίας λειτουργούν νομίμως. 
Όπως σας είπα, θεωρώ ότι όλοι εδώ μέσα, ιδίως αυτοί που σηκώνουμε μερικές φορές τις κορώνες στο συγκεκριμένο θέμα, είμαστε υπέρ της επιβολής της νομιμότητας σε αυτήν τη χώρα σε κάθε παράμετρο της κοινωνικής και οικονομικής δραστηριότητας. Επομένως γιατί να μην το αποδείξουμε και με πράξεις;
Όσον αφορά για τις υπόλοιπες δραστηριότητες, τις οποίες περιγράφετε, όπως καταλαβαίνετε, αυτό είναι ένα πολύ μεγαλύτερο θέμα. Θα απασχολήσει, όπως ήδη απασχολεί, το Υπουργείο Προστασίας του Πολίτη. 
Όμως, εγώ οφείλω να σας πω τι προτίθεται να κάνει για τον έλεγχο της τήρησης της νομιμότητας, σχετικά με αυτό το θέμα το Υπουργείο Εργασίας. Έλεγχος, λοιπόν, ξανά έλεγχος και ξανά έλεγχος, μέχρι να αποδειχθεί με ποιους όρους λειτουργεί ή δεν λειτουργεί σωστά το συγκεκριμένο γραφείο και φυσικά με τη συνδρομή των αστυνομικών οργάνων, από την οποία καλώς ή κακώς δεν μπορούμε να ξεφύγουμε τόσο εμείς αλλά κυρίως ο ελεγκτικός μας βραχίονας που είναι το Σώμα Επιθεώρησης Εργασίας.
Ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"95788","  Ευχαριστούμε πολύ, κύριε Υπουργέ.
Θα συζητηθεί τώρα η πρώτη με αριθμό 325/25-9-2012 επίκαιρη ερώτηση δευτέρου κύκλου της Βουλευτού Β΄ Αθηνών της Νέας Δημοκρατίας κ. Άννας Καραμανλή προς τους Υπουργούς Δημόσιας Τάξης και Προστασίας του Πολίτη και Παιδείας και Θρησκευμάτων, Πολιτισμού και Αθλητισμού, σχετικά με την αντιμετώπιση κρουσμάτων βίας στους αθλητικούς χώρους. 
Στην κυρία συνάδελφο θα απαντήσει ο Υφυπουργός κ. Ιωάννης Ιωαννίδης. 
Το λόγο έχει η κ. Άννα Καραμανλή για να αναπτύξει την επίκαιρη ερώτησή της.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95789"," Ευχαριστώ, κύριε Πρόεδρε. 
Κύριε Υπουργέ, από την έναρξη κιόλας της νέας αθλητικής περιόδου γίναμε μάρτυρες σοβαρών και εκτεταμένων επεισοδίων στους αγωνιστικούς χώρους. Φυσικά αναφέρομαι στον αγώνα που έδωσε η ποδοσφαιρική ομάδα του ΠΑΟΚ στις 23 Αυγούστου στη Θεσσαλονίκη με τη Ραπίντ Βιέννης για το Europa League. 
Παρά το γεγονός ότι στις συμπλοκές αυτές συμμετείχαν εκατοντάδες οπαδοί, όπως είδαμε από την τηλεόραση έγιναν μόλις επτά συλλήψεις οπαδών της φιλοξενούμενης ομάδας. Το νέο αυτό κρούσμα βίας, όπως αντιλαμβάνεστε, προκάλεσε για μια ακόμη φορά τη δυσφήμιση της χώρας μας στο εξωτερικό, καθώς βεβαίως και τη βαριά τιμωρία του ΠΑΟΚ από την Πειθαρχική Επιτροπή της UEFA. 
Αξίζει εδώ να θυμηθούμε ότι στα τέλη της περασμένης αγωνιστικής περιόδου είχαμε εκτεταμένα επεισόδια, με ανεξέλεγκτες μάλλον διαστάσεις, στο ντέρμπι Παναθηναϊκού - Ολυμπιακού στις 18 Μαρτίου στο Ολυμπιακό Στάδιο, σε ένα παιχνίδι υψηλής επικινδυνότητας. Σύμφωνα μάλιστα με τις δηλώσεις του εκπροσώπου της Ελληνικής Αστυνομίας, οι ηλεκτρονικές κάμερες καταγραφής του σταδίου ήταν εκτός λειτουργίας, με αποτέλεσμα τα στοιχεία για τον εντοπισμό όσων προκάλεσαν τα επεισόδια να είναι μηδαμινά. 
Κύριε Υπουργέ, ζούμε σε μια περίοδο ιδιαίτερης κοινωνικής έντασης, όπου τα κρούσματα βίας έχουν αυξηθεί ανησυχητικά και, παρά την τεράστια προσπάθεια που κάνει το Υπουργείο Προστασίας του Πολίτη κατά της παραβατικότητας, ο κίνδυνος να μεταφερθούν τα περιστατικά βίας στα γήπεδα είναι υπαρκτός. 
Υπάρχουν όμως θεσμοθετημένες ρυθμίσεις που η εφαρμογή τους θα μπορούσε να συμβάλει στη μείωση αυτών των κρουσμάτων, όπως είναι η θέσπιση του ηλεκτρονικού εισιτηρίου, η κάρτα φιλάθλου, ο έγκαιρος προληπτικός έλεγχος της πολιτείας. 
Φαντάζομαι πως συμφωνούμε ότι τέτοιου είδους περιστατικά που κάνουν το γύρο του κόσμου, αμαυρώνουν την εικόνα της χώρας μας στο εξωτερικό. Οφείλουμε, λοιπόν, να προστατεύσουμε αυτήν την εικόνα, κύριε Υπουργέ. Και οφείλουμε να προστατεύσουμε και το υγιές φίλαθλο κομμάτι, το οποίο απομακρύνεται όλο και περισσότερο από τους αγωνιστικούς χώρους. 
Ερωτάσθε, λοιπόν, πρώτον, αν κατά την έναρξη των εθνικών πρωταθλημάτων έχει ελεγχθεί ότι όλα τα στάδια που φιλοξενούν αγώνες Super League διαθέτουν ηλεκτρονικές κάμερες καταγραφής επεισοδίων, καθώς και αν έχουν τεθεί σε λειτουργία, δεύτερον, αν εφαρμόζονται όσα προβλέπει ο αθλητικός νόμος 4049/2012 για το ηλεκτρονικό εισιτήριο, τρίτον, αν διαθέτουν οι αθλητικές εγκαταστάσεις όλα τα απαραίτητα έγγραφα, άδειες λειτουργίας, σχέδια ασφαλείας και εκκένωσης και, τέταρτον, αν έχει εκπονηθεί συγκεκριμένο πλάνο δράσης με σκοπό την πρόληψη των κρουσμάτων βίας στους αθλητικούς χώρους. 
Ευχαριστώ.","ΑΝΝΑ ΚΑΡΑΜΑΝΛΗ",190
"95790"," Ευχαριστούμε, κυρία συνάδελφε. 
Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95791"," Ευχαριστώ, κύριε Πρόεδρε. 
Ευχαριστώ και την κυρία συνάδελφο για την υποβολή της επίκαιρης ερώτησης, η οποία μου δίνει την ευκαιρία να απαντήσω άμεσα και εκ του σύνεγγυς και να εκθέσω τα πραγματικά γεγονότα. 
Στο κείμενο της ερώτησης εμπεριέχεται λαθεμένη εκτίμηση σοβαρότητας -γιατί πράγματι ήταν σοβαρή- γιατί διατυπώνεται και υπονοείται ότι η Αστυνομία συνέλαβε μόνο ανθρώπους που ήταν της Ραπίντ και όχι ανθρώπους που ήταν της δικής μας ομάδας, της ελληνικής. 
Δεν έχω σκοπό να παραστήσω το συνήγορο της συγκεκριμένης ομάδας, απλώς, όμως, θα ήθελα να αναφέρω τα περιστατικά, για να περιγράψω την πραγματικότητα. Και η πραγματικότητα περιγράφεται στην από 24-8-2012 ανακοίνωση της Γενικής Αστυνομικής Διεύθυνσης της Θεσσαλονίκης, στην οποία αναφέρεται ότι πριν την έναρξη του αγώνα οι οπαδοί της φιλοξενούμενης ομάδας έκαναν χρήση εκτοξευτή φωτοβολίδων προς τους οπαδούς των γηπεδούχων και ότι εντοπίστηκαν και συνελήφθηκαν αυτοί οι πρωταίτιοι των επεισοδίων εντός του γηπέδου. 
Και η διοίκηση, όμως, της φιλοξενούμενης ομάδας σε μακροσκελή ανακοίνωσή της, την οποία αναζήτησα και πρόχειρα μετέφρασα, επισημαίνει και εξαίρει τη διάθεση καλής συνεργασίας που επέδειξε η γηπεδούχος και παραδέχεται ότι οι οπαδοί της έκαναν χρήση στυλό-πυραύλων με τα οποία εκτόξευσαν κροτίδες προς την πλευρά των οπαδών των γηπεδούχων. 
Για εμένα, η ανακοίνωση της διοίκησης της Ραπίντ Βιέννης φυσικά και δεν αποτελεί το απόλυτο έγγραφο πληροφόρησης. Αποτελεί, όμως, έγγραφο που λαμβάνω πολύ σοβαρά υπ’ όψιν η ανακοίνωση της Ελληνικής Αστυνομίας και πραγματικά δεν βρίσκω κάποιο λόγο να την αμφισβητήσουμε. 
Οφείλω, επίσης, να πληροφορήσω το Σώμα ότι σε σχετικό έγγραφο του Αρχηγείου της Ελληνικής Αστυνομίας αναγράφεται ότι οι έρευνες της Διεύθυνσης της Ασφάλειας Θεσσαλονίκης για την ανακάλυψη των λοιπών αγνώστων δραστών συνεχίζονται μέσα από αξιοποίηση, επεξεργασία του συγκεντρωθέντος βιντεοληπτικού και φωτογραφικού υλικού και τις εργαστηριακές εξετάσεις των κατασχεθέντων πειστηρίων. Αυτό αποδεικνύει ότι συνεχίζεται ο έλεγχος, ώστε να συλληφθούν οι οπαδοί του ΠΑΟΚ, οι οποίοι είχαν κύριο λόγο στα επεισόδια. 
Πρέπει να προσθέσω ότι το κύριο για εμάς δεν είναι το να είναι πρωταίτιοι οι άλλοι και να φταίνε οι άλλοι και φυσικά δεν εφησυχάζουμε όταν συμβαίνει αυτό. Πρώτιστα, μας ενδιαφέρει γενικά το να μη γίνονται επεισόδια και μας θλίβει οποιαδήποτε εκδήλωση βίαιης συμπεριφοράς. 
Στη συνέχεια του κειμένου της ερώτησης γίνεται αναφορά και για πέρυσι για το ΟΑΚΑ, για το αν υπάρχουν οι κάμερες, αν λειτουργούν και αν λειτουργούν τα ηλεκτρονικά εισιτήρια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα απαντήσω στη δευτερολογία μου.","ΙΩΑΝΝΗΣ ΙΩΑΝΝΙΔΗΣ",169
"95792"," Κυρία Καραμανλή, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95793"," Θα περιμένω μάλλον τη δευτερολογία του Υπουργού, γιατί δεν μου απάντησε στα ερωτήματα.","ΑΝΝΑ ΚΑΡΑΜΑΝΛΗ",190
"95794"," Όχι, δεν μπορείτε. Η σειρά που προβλέπεται από τον Κανονισμό δεν είναι αυτή. Επισημάνατε στον κύριο Υπουργό τι δεν απάντησε και θα απαντήσει στη δευτερολογία του.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95795"," Ωραία. 
Απλώς έχω να πω ότι όσοι ασχολούμαστε με τον αθλητισμό, κύριε Υπουργέ –και εμείς οι δύο ασχολούμαστε από μικρά παιδιά- γνωρίζουμε ότι η πολιτεία πολλές φορές έχει ασχοληθεί σοβαρά με αυτά τα φαινόμενα που δυσφημίζουν τον αθλητισμό. Παρ’ όλα αυτά, όμως, βλέπουμε να ψηφίζονται νόμοι που παραμένουν ανενεργοί και δεν πρέπει να συμβεί το ίδιο και σε αυτήν την Κυβέρνηση. 
Υπάρχουν χώρες, όπως η Αγγλία, που είχαν στο παρελθόν τεράστιο πρόβλημα. Όμως, όταν το πήραν απόφαση –γιατί είναι θέμα πολιτικής βούλησης και απόφασης- κατάφεραν να εξαλείψουν αυτά τα φαινόμενα βίας. Γι’ αυτό, θα έλεγα να ζητήσουμε την εμπειρία και την τεχνογνωσία τους. 
Από ό,τι γνωρίζω, η τοποθέτηση καμερών ασφαλείας στα γήπεδα έχει κοστίσει 4,5 εκατομμύρια ευρώ, σύμφωνα με άρθρο της εφημερίδας «ΚΑΘΗΜΕΡΙΝΗ» στις 11-7-2007. Άρα, αν είναι να μην τίθενται σε λειτουργία –περιμένω, βέβαια, την απάντησή σας- γιατί να πηγαίνουν τόσα χρήματα χαμένα, τα οποία λείπουν από την οικονομία μας;
Τον Οκτώβριο του 2006 ο Εισαγγελέας του Αρείου Πάγου Γιώργος Σανιδάς και ο Αρχηγός της Ελληνικής Αστυνομίας Αναστάσιος Δημοσχάκης ζήτησαν και έλαβαν από την Αρχή Προστασίας Προσωπικών Δεδομένων την άδεια να χρησιμοποιούνται οι κάμερες στα γήπεδα με ευθύνη της Αστυνομίας. 
Τον Αύγουστο του 2008 αποφασίστηκε η τοποθέτηση ηλεκτρονικών συστημάτων και η θέσπιση ηλεκτρονικού εισιτηρίου. 
Το Μάιο του 2011 ο τότε Υπουργός Πολιτισμού κ. Γερουλάνος δήλωσε ότι οι κάμερες είναι ένας πολύ καλός τρόπος να δει κανείς ποιος είναι αυτός ο οποίος συμβάλλει σ’ αυτού του είδους τα επεισόδια.
Σήμερα, αναρωτιόμαστε αν και εφόσον λειτουργούν αυτές οι κάμερες.
Για να σας δώσω ένα παράδειγμα που δείχνει ότι μάλλον δεν κινούμαστε προς τη σωστή κατεύθυνση, θα σας πω ότι στη Μεγάλη Βρετανία η Αστυνομία έχει ειδικά τμήματα, τα οποία δεν ασχολούνται με την καταστολή αλλά με την πρόληψη. Εκατοντάδες αστυνομικοί μελετούν επιστημονικά και ελέγχουν τους παράγοντες που μπορεί να προκαλέσουν έκτροπα. Οι αστυνομικοί ενεργούν πολύ πριν τους αγώνες και περιορίζουν τις συνθήκες που κάνουν αυτά τα φαινόμενα να ευδοκιμούν. 
Στην Ελλάδα κάνουμε ακριβώς το αντίθετο. Έχουμε ελάχιστα άτομα που ασχολούνται στην πρόληψη της αθλητικής βίας, ενώ στο τέλος χρησιμοποιούνται χιλιάδες αστυνομικοί για την καταστολή. Για να καταλάβετε, μόνο για την περίοδο 2009-2010, στα ελληνικά γήπεδα εργάστηκαν εκατόν επτά χιλιάδες επτακόσιοι είκοσι τέσσερις αστυνομικοί.
Σας καλώ, κύριε Υπουργέ, να συμβάλετε δραστικά με την εμπειρία που έχετε εσείς στην πάταξη αυτής της γάγγραινας που κατατρώει τον αθλητισμό. Ο αθλητισμός πρέπει να έχει μόνο ευγενή χαρακτηριστικά, για να συνεχίσει να μας κάνει υπερήφανους με τις επιτυχίες των αθλητών και των ομάδων μας. Ο χουλιγκανισμός αποτελεί μία παθογένεια στην κοινωνία μας και η αντιμετώπισή του είναι θέμα παιδείας και πρόληψης. Το διαπίστωσαν και άλλες χώρες και κάποια στιγμή θα πρέπει να το καταλάβουμε κι εμείς εδώ.
Ευχαριστώ πολύ.","ΑΝΝΑ ΚΑΡΑΜΑΝΛΗ",190
"95796"," Ευχαριστούμε, κυρία συνάδελφε.
Ο κύριος Υπουργός έχει το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95797"," Απ’ ότι διαβάσατε, κυρία συνάδελφε, αυτό απευθύνεται στο Υπουργείο Προστασίας του Πολίτη. Μας μιλάτε για την Αγγλία και μας λέτε ότι οι αστυνομικοί κάνουν πρόληψη. Μας μιλάτε για τις κάμερες και μας λέτε ότι οι αστυνομικοί είναι αυτοί οι οποίοι βλέπουν και ελέγχουν.
Το ίδιο ακριβώς γίνεται και εδώ. Η Γενική Γραμματεία του Υπουργείου Αθλητισμού είναι υπεύθυνη για να φέρει νόμους, οι οποίοι μπορεί να είναι αυστηροί, σκληροί, κ.λπ.. Οι νόμοι είναι όχι απλώς αυστηροί, αλλά υπάρχει νόμος που λέει ότι ο πρόεδρος μπαίνει με κακούργημα μέσα, γιατί δημιούργησαν επεισόδια οι φίλαθλοι. Δεν νομίζω ότι αυτό άλλαξε. Η θανατική ποινή απαγορεύεται στην Ελλάδα. Άρα η μεγαλύτερη ποινή, που είναι το κακούργημα, υπάρχει!
Το Υπουργείο έχει εγκαταστήσει και ήδη λειτουργεί, κατά την πρώτη εφαρμογή, το σύστημα εποπτείας των αθλητικών εγκαταστάσεων, οι κάμερες, σε είκοσι δύο απ’ αυτές. Αυτές είναι το Ολυμπιακό Στάδιο ΟΑΚΑ, το Στάδιο του ΠΑΟΚ στη Θεσσαλονίκη, το Γήπεδο «Γ. Καραϊσκάκης» του Πειραιά, το Γήπεδο του Άρη Θεσσαλονίκης, το «Καυτανζόγλειο» Εθνικό Στάδιο, το Στάδιο Ειρήνης και Φιλίας (ΣΕΦ), το Αλεξάνδρειο, το Αθλητικό Μέλαθρο Θεσσαλονίκης, το Δημοτικό Στάδιο Λιβαδειάς, το Δημοτικό Στάδιο Περιστερίου, το Παγκρήτιο Στάδιο, τα Πηγάδια Ξάνθης, το Γήπεδο Αστέρα Τρίπολης, το Στάδιο Απόλλωνα Καλαμαριάς, το Γήπεδο Ιωαννίνων, το Στάδιο ΕΑΚ Λάρισας (ΑΛΚΑΖΑΡ), το Δημοτικό Στάδιο Νέας Σμύρνης, το Στάδιο Φυλής, το Στάδιο ΕΑΚ Κέρκυρας, το Ολυμπιακό Κλειστό ΟΑΚΑ, κ.λπ.. Δεν έχει εγκατασταθεί μόνο στα γήπεδα Πανθρακικού και Καβάλας.
Το εν λόγω σύστημα αποσκοπεί τόσο στην πρόληψη όσο και στην καταστολή. Ο χρήστης του συστήματος είναι η Ελληνική Αστυνομία και σε κάθε περίπτωση εντοπισμού προβλημάτων, όπως και εν γένει ελλείψεων, ενημερώνει σχετικά τους αρμόδιους φορείς.
Με το ν. 2725/1999 και στο άρθρο 56Α αυτού, θεσπίστηκε η διαδικασία –μιλάμε τώρα και για τις άδειες λειτουργίας- έκδοσης της άδειας λειτουργίας της αθλητικής εγκατάστασης, η οποία εκδίδεται σήμερα από το Γραμματέα της Αποκεντρωμένης Διοίκησης, μετά από εισήγηση της σχετικής επιτροπής καταλληλότητας. 
Εκτός των άλλων, η ανωτέρω επιτροπή ελέγχει την ύπαρξη οικοδομικής άδειας ή τη νομιμοποίηση ή την εξαίρεση από την κατεδάφιση της αθλητικής εγκατάστασης.
Προκειμένου οι φορείς διοίκησης των αθλητικών εγκαταστάσεων να συμμορφωθούν προς τα ανωτέρω και να προβούν, εφόσον απαιτείται, στην έκδοση των απαιτούμενων πιστοποιητικών και αδειών και λόγω της διαπιστωμένης αδυναμίας των ιδίων φορέων να ανταποκριθούν εμπρόθεσμα στην απαίτηση αυτή, εκδίδονται συνεχείς παρατάσεις των καταληκτικών ημερομηνιών. 
Από αναφορές των Περιφερειακών Υπηρεσιών της ΕΛΑΣ προκύπτει ότι οι εγκαταστάσεις όπου αγωνίζονται οι ομάδες της Super League έχουν ελεγχθεί από τις αρμόδιες επιτροπές και έχουν αδειοδοτηθεί, εκτός από το Δημοτικό Στάδιο Νέας Σμύρνης, για το οποίο ορίστηκε επανέλεγχος. 
Επίσης, δεν έχουν ελεγχθεί και δεν έχουν αδειοδοτηθεί το Γήπεδο Τούμπας, το «Κλεάνθης Βικελίδης», το Εθνικό Στάδιο Ιωαννίνων, το Περιστέρι και το Δημοτικό Στάδιο Λιβαδειάς. Αυτοί λειτουργούν με την παράταση των καταληκτικών ημερομηνιών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Πρέπει να το τελειώσω, κύριε Πρόεδρε, να ενημερωθούν οι συνάδελφοι.","ΙΩΑΝΝΗΣ ΙΩΑΝΝΙΔΗΣ",169
"95798"," Μόνο συντομεύετε, κύριε Υφυπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95799"," Τρίτον, το σύστημα του ηλεκτρονικού εισιτηρίου έχει εγκατασταθεί σε δεκαπέντε αθλητικές εγκαταστάσεις. Ήδη λειτουργεί σε έντεκα από αυτές. Από τις υπόλοιπες επτά, στις πέντε είναι ημιτελές και στις δύο δεν έχει γίνει καμμία εγκατάσταση. 
Και γιατί δεν έγινε καμμία εγκατάσταση; Γιατί εκεί δεν υπάρχουν και κάμερες διότι είναι ενιαίο το σύστημα. Άρα, στον Πανθρακικό και στην Καβάλα δεν έχει γίνει. Ημιτελές είναι στον Αστέρα, Ολυμπιακό από κάτω, Άρη, ΠΑΟΚ και Ξάνθη από πάνω. 
Γενικά μπορεί να εγκατασταθεί στις ίδιες αθλητικές εγκαταστάσεις στις οποίες λειτουργεί και το σύστημα των καμερών, γιατί είναι ένα πλήρες οργανωμένο, ολοκληρωμένο σύστημα με σκοπό την αντιμετώπιση και πρόληψη φαινομένων βίας και την αντιμετώπιση της φοροδιαφυγής. Θα πω μετά για τη φοροδιαφυγή. Να μην αναφέρω, όμως, ξανά τα στάδια στα οποία υπάρχουν.","ΙΩΑΝΝΗΣ ΙΩΑΝΝΙΔΗΣ",169
"95800"," Τη φοροδιαφυγή αφήστε τη στον κ. Μαυραγάνη. Δεν χρειάζεται να πείτε για τη φοροδιαφυγή εσείς. Εσείς να πείτε αυτά μόνο που ενδιαφέρουν την κ. Καραμανλή.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95801"," Αυτά λέω.","ΙΩΑΝΝΗΣ ΙΩΑΝΝΙΔΗΣ",169
"95802"," Συντομεύετε παρακαλώ, διότι έχετε υπερβεί το χρόνο κατά 50%.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95803"," Μπορώ να συνεχίσω, κύριε Πρόεδρε;","ΙΩΑΝΝΗΣ ΙΩΑΝΝΙΔΗΣ",169
"95804"," Για μισό λεπτό.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95805"," Αν δεν με είχατε διακόψει, θα είχα τελειώσει. 
Αυτά που λέω ενδιαφέρουν όλους τους συναδέλφους. Πρέπει να ξέρουν τι να κυνηγάμε. Η ερώτηση δεν γίνεται μόνο για να απαντάω στη συνάδελφο αλλά για να ακούσουν όλοι οι συνάδελφοι...","ΙΩΑΝΝΗΣ ΙΩΑΝΝΙΔΗΣ",169
"95806"," Κύριε Υπουργέ, η τέχνη είναι να λέμε λίγα και να είναι συμπυκνωμένα πολλά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95807"," Με την ψήφιση του ν.4049/2012 και με το άρθρο 6 τροποποιήθηκαν οι διατάξεις των προηγούμενων νόμων και στο προβλεπόμενο προς έκδοση προεδρικό διάταγμα θα αντιμετωπισθούν προβλήματα που αφορούν τη λειτουργία, τη συντήρηση και το κόστος του συστήματος, έτσι ώστε να ολοκληρωθεί η εγκατάσταση του και στα είκοσι δύο γήπεδα και να λειτουργήσει στην ολότητά του το σύστημα. 
Δεν είναι 4,5 τα εκατομμύρια τα οποία έχουμε ξοδέψει, είναι περίπου 9 τα εκατομμύρια. Αυτή τη στιγμή στη Γραμματεία υπάρχουν 2,3 εκατομμύρια με τα οποία ολοκληρώνεται το σύστημα για όλα αυτά τα γήπεδα, εκτός από τα πέντε στα οποία, όπως είπαμε, είναι ημιτελές και χρειάζεται άλλο 1.700.000. Εμείς δεν μπορούμε να το πληρώσουμε μέσα στο 2012, γιατί το Πρόγραμμα Δημοσίων Επενδύσεων είναι μόνο 4 εκατομμύρια. Εγώ βρήκα ένα όταν μπήκαμε. Άρα μεταφέρονται στο 2013 τα 2,3 εκατομμύρια και θα ολοκληρωθεί. 
Επομένως, για να μην τα αναφέρω όλα, αν τυχόν θέλουμε να έχουμε πρόληψη, ο χρήστης θα είναι η Αστυνομία. Από το Υπουργείο Προστασίας του Πολίτη πρέπει να υλοποιηθούν οι νόμοι με το σύστημα αυτό το οποίο κάνουμε. Ο αστυνομικός είναι αυτός ο οποίος μπαίνει και βλέπει την κάμερα. Αυτός πρέπει να αναφέρει και να φέρει φωτογραφία εκείνου που κάνει τα επεισόδια, αφού υπάρχει και η έγκριση, ώστε να μπορεί να γίνεται αυτό μέσα στο γήπεδο. Το ηλεκτρονικό εισιτήριο λειτουργεί στα γήπεδα...","ΙΩΑΝΝΗΣ ΙΩΑΝΝΙΔΗΣ",169
"95808"," Σας παρακαλώ, κύριε Υφυπουργέ, ολοκληρώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95809"," Δηλαδή ο Ολυμπιακός έχει, ο Παναθηναϊκός έχει, ο ΠΑΟΚ έχει. Εμείς κάνουμε ένα σύστημα –το βρήκαμε δηλαδή, δεν το ξεκίνησα εγώ- το οποίο να δείχνει κεντρικά όλα τα γήπεδα. Αυτό γίνεται μόνο σε ένα γήπεδο στη Νότια Αμερική.","ΙΩΑΝΝΗΣ ΙΩΑΝΝΙΔΗΣ",169
"95810"," Παρακαλώ, ολοκληρώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95811"," Θα μπορούμε να πιάσουμε πολύ πιο εύκολα αυτούς που κάνουν τα επεισόδια. Και το βασικότερο είναι το Υπουργείο Οικονομικών –μιας και ζούμε σε εποχές που κόβουμε 50 ευρώ και 100 ευρώ από τους χαμηλοσυνταξιούχους- να μπορεί να βλέπει ακριβώς πόσα διαρκείας υπάρχουν.","ΙΩΑΝΝΗΣ ΙΩΑΝΝΙΔΗΣ",169
"95812"," Ευχαριστούμε πολύ. Τώρα θα έχει το δικαίωμα ο επόμενος συνάδελφος Βουλευτής να μιλήσει επτάμισι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95813"," Κύριε Πρόεδρε, την κ. Καραμανλή την ξέρω από δεκαέξι ετών και μπορώ να της τα πω κατ’ ιδίαν. Το θέμα όμως, είναι να τα ακούσουν οι συνάδελφοι.","ΙΩΑΝΝΗΣ ΙΩΑΝΝΙΔΗΣ",169
"95814"," Η τρίτη με αριθμό 320/25-9-2012 επίκαιρη ερώτηση δευτέρου κύκλου της Βουλευτού Δωδεκανήσων των Ανεξάρτητων Ελλήνων κ. Τσαμπίκας (Μίκας) Ιατρίδη προς τους Υπουργούς Δημόσιας Τάξης και Προστασίας του Πολίτη και Εθνικής Άμυνας, σχετικά με τη δημιουργία Κέντρων Κράτησης Παρανόμων Μεταναστών στα νησιά του Ανατολικού Αιγαίου δεν συζητείται λόγω κωλύματος των κυρίων Υπουργών και διαγράφεται. 
Επόμενη είναι η τέταρτη με αριθμό 335/25-9-2012 επίκαιρη ερώτηση δευτέρου κύκλου του Βουλευτή Επικρατείας του Λαϊκού Συνδέσμου – Χρυσή Αυγή κ. Χρήστου Παππά προς τους Υπουργούς Εξωτερικών και Μακεδονίας - Θράκης, σχετικά με τη δημιουργία συνθηκών και προϋποθέσεων για κοσοβοποίηση της Θράκης. 
Στην επίκαιρη ερώτηση θα απαντήσει ο Υφυπουργός Εξωτερικών κ. Τσιάρας. 
Το λόγο έχει για δύο λεπτά ο κ. Χρήστος Παππάς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95815"," Ευχαριστώ, κύριε Πρόεδρε. 
Κύριε Υπουργέ, ξέρετε αυτό το ωραίο τραγούδι του Λαυρέντη Μαχαιρίτσα που λέει «Αυτός ο Τούρκος –όπως λέει το γάτο- Τούρκο θα με κάνει»; Θα μου επιτρέψετε να παραφράσω λίγο τους στίχους…","ΧΡΗΣΤΟΣ ΠΑΠΠΑΣ",418
"95816"," Ακούτε…(δεν ακούστηκε)","ΚΩΝΣΤΑΝΤΙΝΟΣ ΤΣΙΑΡΑΣ",513
"95817"," Ναι, ακούμε και εμείς. Ποιος λέει το τραγούδι;","ΧΡΗΣΤΟΣ ΠΑΠΠΑΣ",418
"95818"," Ο Λαυρέντης Μαχαιρίτσας.","ΕΛΕΝΗ ΖΑΡΟΥΛΙΑ",149
"95819"," Α, μπράβο. Σας το είπα, κύριε Υπουργέ.","ΧΡΗΣΤΟΣ ΠΑΠΠΑΣ",418
"95820"," Κύριε Υπουργέ, αφήστε το συνάδελφο να αναπτύξει την επίκαιρη ερώτησή του.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95821"," Ου γαρ έρχεται μόνο. Τέλος πάντων. 
Θα μου επιτρέψετε, λοιπόν, να παραφράσω τους στίχους του τραγουδιού για τις ανάγκες της περιστάσεως και να σας πω, κύριε Υπουργέ, ότι αυτός ο Τούρκος –ο φίλος, ο γείτονας, ο «κουμπάρος» της παράταξης- Κόσοβο θα μας κάνει. 
Το Υπουργείο Ανάπτυξης ερωτήθηκε επανειλημμένα τους τελευταίους μήνες για τις ειδικές οικονομικές ζώνες -τις γνωστές ΕΟΖ- και απάντησε ότι όχι μόνο σκέπτεται αλλά και πως επιδιώκει τη δημιουργία τέτοιων ζωνών στη χώρα μας, αποφεύγοντας βέβαια να μας υποδείξει συγκεκριμένες περιοχές. 
Ο λόγος που κατέθεσα αυτήν την ερώτηση είναι προκειμένου να πληροφορηθούμε την άποψη και του Υπουργείου Εξωτερικών για το συγκεκριμένο ζήτημα, διότι στο μεταξύ είχαμε και τις δηλώσεις του Προέδρου του Συνδέσμου Γερμανών Βιομηχάνων Χανς Πέτερ Κάιτελ, ο οποίος πρότεινε την κήρυξη της Ελλάδος σε ειδική οικονομική ζώνη, προσθέτοντας ότι η Ελλάδα θα πρέπει να δώσει σε όσους τη στηρίζουν την ευκαιρία να συνδιαμορφώσουν επιτόπου τις μεταρρυθμίσεις. Επίσης είπε ότι μπορεί κανείς να εξετάσει και το ενδεχόμενο εμπράγματων εγγυήσεων. 
Από την άλλη πλευρά βλέπουμε το τουρκικό προξενείο Θράκης -αυτό το αγκάθι πρακτόρων που έχουμε στη Θράκη- να υποστηρίζει με κάθε τρόπο τις ενέργειες του χρηματοοικονομικού φόρουμ, αυτής της γραφικής και θα προσθέσω και επικίνδυνης ΜΚΟ οργάνωσης που εδρεύει στην Αλεξανδρούπολη και προπαγανδίζει συστηματικά τη δημιουργία ΕΟΖ στη Θράκη. 
Μάλιστα, δεν παραλείπει –το έχω εδώ και σε φωτοτυπία- να λέει και να δηλώνει ότι η Θράκη δεν έχει σύνορα και ότι η Θράκη είναι γειτονιά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Βλέπουμε, λοιπόν, ότι τείνει να δημιουργηθεί στη Θράκη μια ξεχωριστή από την υπόλοιπη χώρα οικονομική υποδομή. Και λέμε ότι αυτή η υποδομή εναρμονίζεται απόλυτα με τα σχέδια και τις ενέργειες του τουρκικού προξενείου Κομοτηνής για τη δημιουργία παράλληλων κρατικών υποδομών εκπαιδευτικών –φαντάζομαι ότι γνωρίζετε τι γίνεται με τα νηπιαγωγεία- δικαστικών, αστυνομικών και άλλων αρχών. 
Αναφέρω εν τάχει τις προσπάθειες του προξενείου…","ΧΡΗΣΤΟΣ ΠΑΠΠΑΣ",418
"95822"," Κύριε Παππά, θα ήθελα τα υπόλοιπα να τα αναφέρετε στη δευτερολογία σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95823"," Κύριε Πρόεδρε, δώστε μου ακόμα δύο δευτερόλεπτα.","ΧΡΗΣΤΟΣ ΠΑΠΠΑΣ",418
"95824"," Ορίστε, κύριε Παππά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95825"," Αναφέρω εν τάχει, λοιπόν, τις προσπάθειες του προξενείου για τη δημιουργία προπλάσματος λαϊκής πολιτοφυλακής. Τα είδαμε όλοι. 
Φαντάζομαι, κύριε Υπουργέ, ότι παρακολουθείτε το διαδίκτυο. Είδαμε τις εικόνες της αντιποίησης αρχής -αυτό το περίφημο του κ. Δένδια- με Τούρκους πολίτες που φορούν κίτρινα γιλέκα, τα οποία γράφουν συγκεκριμένα στα ελληνικά «υπεύθυνος ασφαλείας» και στα τουρκικά «görevli». 
Οι μουφτήδες με τη δική τους σφραγίδα –με τη σφραγίδα του ελληνικού κράτους- κάνουν δεκτές και επικυρώνουν διαθήκες, διαζύγια και άλλα έγγραφα αστικών υποθέσεων μεταξύ μουσουλμάνων, τα οποία όμως εκδίδονται από ιμάμηδες διορισμένους από τους ψευτομουφτήδες.","ΧΡΗΣΤΟΣ ΠΑΠΠΑΣ",418
"95826"," Ευχαριστούμε πολύ, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95827"," Θα σας τα πω σε λίγο, κύριε Υπουργέ.","ΧΡΗΣΤΟΣ ΠΑΠΠΑΣ",418
"95828"," Κύριε Υπουργέ, έχετε το λόγο για τρία λεπτά, για να απαντήσετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95829"," Ευχαριστώ, κύριε Πρόεδρε. 
Κατ’ αρχάς, κύριε συνάδελφε, η έννοια της «αντιποίησης αρχής» είναι μια πολύ ευαίσθητη έννοια το τελευταίο χρονικό διάστημα. Προφανώς όλοι θα πρέπει να έχουμε τις κεραίες μας συντεταγμένες, ούτως ώστε να αποφεύγονται τέτοια φαινόμενα. 
Επικροτώ το γεγονός ότι διαπιστώσατε, όπως είπατε, ότι η απόφαση για την εγκαθίδρυση των ειδικών οικονομικών ζωνών δεν εμπίπτει στις αρμοδιότητες του Υπουργείου Εξωτερικών. Άρα, αν ζητάτε να σας απαντήσω επί του συγκεκριμένου, αντιλαμβάνεστε ότι δεν μπορεί να υπάρξει τέτοια απάντηση από το Υπουργείο Εξωτερικών. 
Ωστόσο, όσον αφορά τη μουσουλμανική μειονότητα στη Θράκη, θα ήθελα να σας τονίσω για άλλη μια φορά πως η Ελλάδα τηρεί με συνέπεια τις υποχρεώσεις που απορρέουν από τη Συνθήκη της Λωζάνης και βεβαίως και τους άλλους διεθνείς συναφείς κανόνες. 
Η ελληνική πολιτεία ακολουθεί διαχρονικά μια πολιτική πλήρους ισονομίας και ισοπολιτείας με απόλυτο σεβασμό στα δικαιώματα, στις θρησκευτικές ή άλλες ιδιαιτερότητες των μουσουλμάνων στο θρήσκευμα πολιτών της. 
Πρόκειται για μια πολύπτυχη και συλλεκτική πολιτική, που στόχο έχει την πρόοδο και την ευημερία της μειονότητας για την καλύτερη δυνατή ενσωμάτωσή της στις εθνικές και τοπικές δομές. Αυτό μπορεί πολύ εύκολα να το διαπιστώσει οποιοσδήποτε επισκέπτεται την περιοχή, συμπεριλαμβανομένων βεβαίως και των τούρκων αξιωματούχων. Προσπάθειες ανάδειξης ζητημάτων υποτιθέμενης καταπίεσης της μειονότητας καταπίπτουν στο κενό με απλή διαπίστωση της πραγματικής κατάστασης στην περιοχή. Εξάλλου, συναφείς εκθέσεις διεθνών οργανισμών ή άλλων φορέων, που εξειδικεύονται σε θέματα ανθρώπινων και μειονοτικών δικαιωμάτων, πιστοποιούν το υψηλό επίπεδο προστασίας και σεβασμού των δικαιωμάτων που απολαμβάνουν τα μέλη της μουσουλμανικής μειονότητας στη Θράκη. Ταυτόχρονα, όποια ενδεχομένως ζητήματα προβληματίζουν, επισημαίνονται στις εν λόγω εκθέσεις. Και η ελληνική πολιτεία –το ξέρουμε όλοι μας- είναι πάντα πρόθυμη να τα συζητήσει και να τα επιλύσει σε συνεργασία και διαβούλευση με τους εκπροσώπους της μειονότητας. 
Το ενδιαφέρον της τουρκικής πλευράς, στο οποίο αναφερθήκατε, για τους Έλληνες πολίτες, που είναι μέλη της μουσουλμανικής μειονότητας στη Θράκη και δη των τουρκογενών, θα μπορούσε να είναι ως ένα βαθμό κατανοητό στο μέτρο που αυτό εντάσσεται στο πλαίσιο που θέτει η Συνθήκη της Λωζάνης. Βεβαίως, σ’ αυτό το συγκεκριμένο μέτρο καταγράφεται και ο σεβασμός στη διεθνή νομιμότητα και πρακτική, αλλά και στις πολιτικές και κοινωνικές ευαισθησίες, τις οποίες η χώρα μας πάντα επιδεικνύει. Ωστόσο, όσες φορές εκδηλώνονται άλλης υφής συμπεριφορές από την τουρκική πλευρά, οι οποίες κινούνται εκτός του ανωτέρω πλαισίου και στοχεύουν στην περιχαράκωση των συμπολιτών μας-μελών της μειονότητας, η Ελλάδα γνωρίζει πολύ καλά πώς να υπερασπίζεται την ασφάλεια και την εθνική της ακεραιότητα, ενώ προασπίζει το φρόνημα των πολιτών της, το οποίο θεωρεί αυτονόητο, ανεξαρτήτως θρησκεύματος.
Το Υπουργείο Εξωτερικών –και κλείνω με αυτό, κύριε Πρόεδρε, τον πρώτο κύκλο- παρακολουθεί, καταγράφει και αξιολογεί τις εξελίξεις που εμπίπτουν στο πεδίο της δικής του αρμοδιότητας. Κι έχοντας πλήρη εικόνα για την πραγματική κατάσταση στην περιοχή, προβαίνει στις απαραίτητες ενέργειες, όποτε αυτό κρίνεται σκόπιμο. Είτε ανακοινώνονται είτε όχι, οι ενέργειες αυτές γίνονται πάντα με γνώμονα τα εθνικά συμφέροντα και, βεβαίως, όχι για τον εντυπωσιασμό της κοινής γνώμης, εγχώριας ή αλλοδαπής.
Ευχαριστώ.","ΚΩΝΣΤΑΝΤΙΝΟΣ ΤΣΙΑΡΑΣ",513
"95830"," Ευχαριστούμε, κύριε Υπουργέ.
Κύριε Παππά, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95831"," Κύριε Υπουργέ, με εκπλήσσετε. Γιατί για πρώτη φορά, ενώ όλοι λέμε «οι μουσουλμάνοι της Θράκης», από ένα επίσημο Βήμα –είσαστε σε ένα πολύ ευαίσθητο Υπουργείο- λέτε «τουρκογενείς». Αργά-αργά το πάτε. Τακτική του σαλαμιού. Νομιμοποιείτε τους «τουρκογενείς», όπως τους είπατε.
Είπατε ότι δεν είναι της αρμοδιότητάς σας η ερώτηση. Ας μην απαντούσατε. Ας ερχόταν κάποιος άλλος. Βλέπω ότι η Κυβέρνηση είναι πολύ σφριγηλή, νεανική και ο ένας δίνει τη μπάλα στον άλλον. Όλοι όσοι κάνουν επίκαιρες ερωτήσεις εδώ λένε: «Δεν είναι της δικής μου αρμοδιότητας. Να το πει άλλος». Ξεφεύγετε.
Εν πάση περιπτώσει, να μπω στην ουσία και να πω ότι η Ελλάδα αυτήν τη στιγμή διέρχεται μία τεράστια κρίση. Λόγω αυτής της κρίσης, μπορεί κάποια στιγμή η Ελλάδα να παραμείνει ένα απλό κέλυφος κρατικής υπόστασης, όπου μέσα του θα στεγάζονται και θα δρουν ανεμπόδιστα ξένα συμφέροντα. 
Τελευταία βλέπουμε ότι τηρούμε μία αμυντική στάση σε όλα τα ζητήματα. Εμείς θεωρούμε ότι αυτό δεν μας βοηθάει καθόλου. Η αμυντική στάση αποτελεί εχέγγυο για την ήττα στην εξωτερική πολιτική και στις στρατιωτικές αναμετρήσεις. 
Κύριε Υπουργέ, κύριοι της Κυβέρνησης, η φωτιά πρέπει να σβήνεται στο ξεκίνημά της. Αν την αφήσεις να θεριέψει, χάνεις τον έλεγχο. Τότε είναι πολύ αργά να τη σβήσεις. Αυτήν τη στιγμή στη Θράκη έχει ανάψει μία φωτιά. Σβήστε την επιτέλους. Διαπιστώνουμε ότι εσείς δεν έχετε αυτήν την πολιτική βούληση. Δεν έχετε συνειδητοποιήσει ότι θα πρέπει να περάσετε στην επίθεση, να κάνετε ενεργητικές παρεμβάσεις, για να μην έλθει η ήττα.
Πληροφορούμαστε ότι –το είπα και προηγουμένως- το πράγμα στη Θράκη είναι καλά οργανωμένο. Ξεκινά από τις τρυφερές ηλικίες. Βλέπουμε, λοιπόν, ότι στα δίγλωσσα νηπιαγωγεία διευθυντής μειονοτικού σχολείου, συγκεκριμένα στον Εχίνο, επέτρεψε στους είκοσι δύο μαθητές που είχαν φοιτήσει στα παράνομα δίγλωσσα νηπιαγωγεία να εγγραφούν στο δημοτικό. Και δυστυχώς ο Συντονιστής Μειονοτικής Εκπαίδευσης, επωνύμως ο κ. Νίκος Παπαγεωργίου, εξήγγειλε ότι το Υπουργείο Παιδείας προτίθεται να αναστείλει προσωρινά την εφαρμογή του νόμου –εσείς, της Κυβέρνησης, μιλάγατε προηγουμένως για νόμο- για την υποχρεωτική φοίτηση όλων στα ελληνικά νηπιαγωγεία. 
Κύριε Υπουργέ, επιτέλους εσείς και οι συνάδελφοί σας χαράξτε εθνική εξωτερική πολιτική, χαράξτε σε όλα τα ζητήματα και βάλτε –γνώριμη έκφρασή σας- τις κόκκινες γραμμές. Επιτέλους αντιδράστε, φανείτε άξιοι των περιστάσεων. Σε διαφορετική περίπτωση θα βιώσουμε μία κατάρρευση όχι μόνο της οικονομικής ζωής, αλλά και της κρατικής μας υπόστασης και στη Θράκη, αν όχι σε όλη την Ελλάδα.","ΧΡΗΣΤΟΣ ΠΑΠΠΑΣ",418
"95832"," Ευχαριστούμε πολύ, κύριε συνάδελφε.
Κύριε Υπουργέ, έχετε το λόγο πάλι για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95833"," Κύριε συνάδελφε, θα σας επαναλάβω ότι το θέμα της εγκαθίδρυσης των ειδικών οικονομικών ζωνών –και χαίρομαι ξαναλέω για άλλη μια φορά που τα επισημάνατε από την πρώτη στιγμή- ανήκει στην αρμοδιότητα ενός άλλου Υπουργείου.
Λόγω όμως της σημασίας της μια τέτοια κίνηση, να είστε βέβαιος, θα αποτελέσει κεντρική στρατηγική επιλογή και απόφαση της Κυβέρνησης. Στην περίπτωση κατά την οποία προκριθεί τελικά η δημιουργία ειδικής οικονομικής ζώνης στην περιοχή της Ανατολικής Μακεδονίας - Θράκης είναι αυτονόητο ότι αφ’ ενός μεν θα συνεκτιμηθούν όλες οι παράμετροι, αφ’ ετέρου θα ληφθεί πρόνοια, ώστε τα προκύπτοντα οφέλη που θα κατανεμηθούν θα είναι προς όφελος του συνόλου των κατοίκων της περιοχής.
Το Υπουργείο Εξωτερικών υποστηρίζει κάθε πρωτοβουλία η οποία αποσκοπεί στην ενίσχυση της απασχόλησης, στην προσέλκυση των επενδύσεων και γενικότερα στην ανάπτυξη της ελληνικής οικονομίας και κινείται βεβαίως εντός του πλαισίου της εθνικής και ευρωπαϊκής νομοθεσίας.
Επισημαίνω επίσης προς ενημέρωσή σας, ότι σύμφωνα με την ευρωπαϊκή νομοθεσία η λειτουργία των ελευθέρων ζωνών επιτρέπεται ως ειδική τελωνιακή  ρύθμιση, υπό τους όρους και τις προϋποθέσεις των άρθρων 166 και τα επόμενα του Κανονισμού 2913/92 που είναι ο Κοινοτικός Τελωνιακός Κώδικας. Εξ αυτού η εγκαθίδρυση μιας ελεύθερης οικονομικής ζώνης πρέπει να αποτελέσει αντικείμενο σχεδιασμού και διαπραγμάτευσης με τις αρμόδιες υπηρεσίες της Ευρωπαϊκής Επιτροπής, προκειμένου κατ’αρχάς να καταστεί συμβατή με το δίκαιο της Ευρωπαϊκής Ένωσης.
Στην αναφορά που κάνατε για τον όρο που χρησιμοποίησα, είναι κάτι το οποίο νομίζω το γνωρίζουν όλοι και απορώ διότι τουλάχιστον σε όσες ερωτήσεις έχουμε βρεθεί μαζί μου φαίνεστε ότι είστε αρκετά ενημερωμένος και γνωρίζετε ποια είναι η πραγματικότητα. 
Η μειονότητα στην περιοχή της Θράκης καταγράφεται σε τρεις συγκεκριμένες κατηγορίες και το ξέρουμε όλοι πάρα πολύ καλά. Είναι οι Πομάκοι, είναι οι Ρομά και είναι και οι τουρκογενείς. Και, βεβαίως, πρέπει να γνωρίζετε ότι αυτός ο διαχωρισμός ενοχλεί ιδιαίτερα την τουρκική πλευρά. Ωστόσο, η Θράκη ως κοινωνία είναι ανοιχτή και προς το εξωτερικό της περιβάλλον, αλλά ταυτόχρονα ξέρουμε πάρα πολύ καλά ότι συνιστά μία ευρωπαϊκή περιφέρεια. Το τι θα κάνει η τουρκική πλευρά είναι βεβαίως σημαντικό, αλλά αντιμετωπίζεται στο πλαίσιο που σας ανέφερα νωρίτερα.
Είναι, όμως, σημαντικότερο το τι κάνουμε εμείς ως υπεύθυνη και συντεταγμένη πολιτεία. Παρά, λοιπόν, τα δύσκολη συγκυρία, μέριμνά μας είναι το μέλλον με αιχμή την ανάπτυξη και την κοινωνική πρόοδο της Θράκης. Ευπρόσδεκτες, λοιπόν, θα ήταν και οι δικές σας προτάσεις για το αναπτυξιακό μέλλον της ευρύτερης περιφέρειας, αλλά και γιατί όχι και για την περαιτέρω ενσωμάτωση των μελών της μουσουλμανικής μειονότητας σε όλες τις πτυχές του εκεί δημοσίου βίου.
Γνωρίζετε ασφαλώς πως η ελληνική πολιτεία και όλες οι ελληνικές μέχρι σήμερα κυβερνήσεις κινήθηκαν μέσα σε ένα πλαίσιο συγκεκριμένων αρχών. Χάραξαν, εφάρμοσαν και συνεχίζουν να εφαρμόζουν υπέρ των συμπολιτών μας, μελών της μειονότητας, μια συνεκτική πολιτική στη βάση των δημοκρατικών αξιών, των προνοιών της Συνθήκης της Λωζάνης και βεβαίως, των διεθνών και ευρωπαϊκών συμβάσεων προάσπισης των θεμελιωδών ανθρωπίνων δικαιωμάτων.
	Από κει και πέρα βεβαίως όλοι, άπαντες, ημεδαποί και αλλοδαποί, οφείλουν να σέβονται και να τηρούν τη νομιμότητα, τα διεθνώς ισχύοντα, αλλά βεβαίως και τις πολιτικές και κοινωνικές ευαισθησίες της χώρας μας. Όσοι επενδύουν στην περιχαράκωση της μειονότητας και μετέρχονται μάλιστα παρανόμων μεθόδων για την επίτευξη των στόχων τους, ματαιοπονούν. Απαντώντας σ’ όλα αυτά τα οποία είπατε και τα οποία ενδεχομένως έχουν μία λογική, αυτό που πρέπει να έχουμε ως αρχή, σχεδιασμό και βασική σκέψη της ελληνικής πολιτείας διαχρονικά είναι ότι πρέπει να έχουν γνώση οι φύλακες.
	Σας ευχαριστώ πολύ.","ΚΩΝΣΤΑΝΤΙΝΟΣ ΤΣΙΑΡΑΣ",513
"95834"," Σας ευχαριστούμε, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95835"," Κύριε Πρόεδρε…","ΜΑΡΙΝΟΣ ΟΥΖΟΥΝΙΔΗΣ",381
"95836"," Παρακαλώ, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95837"," Να ρωτήσω κάτι …","ΜΑΡΙΝΟΣ ΟΥΖΟΥΝΙΔΗΣ",381
"95838"," Όχι, να μην ρωτήσετε. Δεν επιτρέπεται, δεν προβλέπεται από τον Κανονισμό. Να μη γράφεται τίποτα στα Πρακτικά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95839"," …","ΜΑΡΙΝΟΣ ΟΥΖΟΥΝΙΔΗΣ",381
"95840"," Κοιτάξτε, κύριε συνάδελφε, η Βουλή λειτουργεί με κάποιον Κανονισμό. Θα δείτε λοιπόν ότι ο Κανονισμός λέει πως η διαδικασία των επικαίρων ερωτήσεων είναι μεταξύ του ερωτώντος και του Υπουργού που απαντά. Κανείς άλλος δεν έχει δικαίωμα να παρέμβει. Αν διαφωνείτε σε κάτι ή αν νομίζετε ότι υπάρχει κάτι που έχει ιδιαίτερο ενδιαφέρον, μπορείτε να καταθέσετε εσείς μία επίκαιρη ερώτηση. Αν επιλεγεί από το κόμμα σας, να συζητηθεί ευχαρίστως.
Κυρίες και κύριοι συνάδελφοι, έχουν διανεμηθεί τα Πρακτικά των συνεδριάσεων της Δευτέρας 27 Αυγούστου 2012 και της Τρίτης 28 Αυγούστου 2012 και ερωτάται το Σώμα αν τα επικυρώνει.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95841"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"95842"," Συνεπώς τα Πρακτικά των συνεδριάσεων της Δευτέρας 27 Αυγούστου 2012 και της Τρίτης 28 Αυγούστου 2012 επικυρώθηκαν.
Επίσης, ο Βουλευτής του ΠΑΣΟΚ Νομού Ροδόπης κ. Αχμέτ Χατζή Οσμάν ζητεί ολιγοήμερη άδεια απουσίας στο εξωτερικό.
Η Βουλή εγκρίνει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95843"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"95844"," Συνεπώς η Βουλή ενέκρινε τη ζητηθείσα άδεια.
Θα συζητηθεί τώρα η πέμπτη με αριθμό 316/25-9-2012 επίκαιρη ερώτηση δευτέρου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Εσωτερικών και Οικονομικών, σχετικά με τη διακοπή λειτουργίας των καλλιτεχνικών σχολών των δήμων λόγω έλλειψης προσωπικού.
Ορίστε, κυρία συνάδελφε, έχετε το λόγο για να αναπτύξετε την επίκαιρη ερώτησή σας για δύο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"95845"," Ευχαριστώ, κύριε Πρόεδρε.
Κύριε Υπουργέ, με το άρθρο 37 του ν. 3986/2011 επιβλήθηκαν ποσοτικοί περιορισμοί στις προσλήψεις από ΟΤΑ Α΄ βαθμού στο πλαίσιο της περιστολής των δημοσίων δαπανών. Σε εφαρμογή των διατάξεων αυτών εξεδόθη η υπ’ αριθμόν 8735/2012 κοινή υπουργική απόφαση των Υπουργών Εσωτερικών και Οικονομικών, με αντικείμενο τον ορισμό μέγιστου αριθμού προσλήψεων με συμβάσεις εργασίας ιδιωτικού δικαίου ορισμένου χρόνου από τους ΟΤΑ για το έτος 2012. Με το ν. 4071/2012 που δημοσιεύτηκε μόλις ένα μήνα μετά, εξαιρέθηκαν ρητά από τους περιορισμούς αυτούς το προσωπικό ορισμένου χρόνου που απασχολείται σε υπηρεσίες ανταποδοτικού χαρακτήρα, καθώς και το προσωπικό που αμείβεται από την καταβολή αντιτίμων με τη μορφή διδάκτρων.
Για το έτος 2012 όμως έχει ήδη καθοριστεί ως μέγιστος αριθμός προσωπικού που μπορεί να αμείβεται από την καταβολή αντιτίμων τα οκτακόσια άτομα για ολόκληρη την επικράτεια. Το προσωπικό αυτό απασχολείται ιδίως στις διάφορες καλλιτεχνικές σχολές των δήμων, δημοτικά ωδεία, σχολές χορού και φωτογραφίας, ενώ δεν επιβαρύνει τον προϋπολογισμό των ΟΤΑ, δεδομένου ότι αμείβεται αποκλειστικά από το αντίτιμο που καταβάλλουν οι χρήστες των υπηρεσιών. Δημιουργείται, λοιπόν, το εξής νομικό παράδοξο, μία προγενέστερη υπουργική απόφαση να υπερισχύει ενός μεταγενέστερου νόμου για το ίδιο θέμα.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Ερωτάσθε λοιπόν: Πρώτον, σκοπεύετε να προχωρήσετε στην έκδοση της προβλεπόμενης από το άρθρο 12 παράγραφος 14 του ν. 4071/2012 κοινής υπουργικής απόφασης για την έγκριση των απαιτούμενων θέσεων και πότε; Μπορεί να σωθεί η επόμενη χρονιά; 
Δεύτερον, σε ποιες ενέργειες θα προβείτε ούτως ώστε να αντιμετωπιστεί το θέμα που έχει δημιουργηθεί με την επαπειλούμενη διακοπή λειτουργίας δημοτικών καλλιτεχνικών σχολών σ’ όλη τη χώρα; 
Σας ευχαριστώ.","ΑΙΚΑΤΕΡΙΝΗ ΜΑΡΚΟΥ",309
"95846"," Ευχαριστούμε, κυρία συνάδελφε.
Ο κύριος Υπουργός έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95847"," Κυρία συνάδελφε, θα ήθελα να σας ευχαριστήσω για τη δυνατότητα που μου δίνετε να ενημερώσω το Σώμα για ένα κρίσιμο και επίκαιρο ζήτημα, το οποίο σχετίζεται με όλες τις δομές πολιτιστικών υπηρεσιών που παρέχουν ανταποδοτικά οι δήμοι σε ενδιαφερόμενους δημότες. 
Για την ιστορία του ζητήματος θα σας πω ότι, όπως γνωρίζετε, υπήρξε περιορισμός στον αριθμό προσλήψεων, αλλά με διαπραγμάτευση που είχε κάνει η κυβέρνηση πριν τις τελευταίες βουλευτικές εκλογές, πέτυχε την εξαίρεση για τη στελέχωση των ΟΤΑ τεσσάρων χιλιάδων τετρακοσίων εβδομήντα επτά θέσεων.
Κάποιες απ’ αυτές, γύρω στις οκτακόσιες, καλύπτονται από ανταποδοτικές εισφορές των εξυπηρετούμενων δημοτών, κάποιες από προγράμματα του ΕΣΠΑ και κάποιες από τον κρατικό προϋπολογισμό. Μετά απ’ αυτό προέκυψε και ο νόμος στον οποίον αναφέρεστε. 
Η πρώτη ανάγκη που εμείς έπρεπε να αντιμετωπίσουμε ήταν να ενεργοποιήσουμε αυτήν τη δυνατότητα. Το κάναμε αμέσως μετά την ορκωμοσία της νέας Κυβέρνησης για να καλύψουμε με τον απαιτούμενο αριθμό τις ανάγκες που είχαν τότε προκύψει από τους βρεφονηπιακούς σταθμούς, που ήταν ένα σοβαρό κοινωνικό ζήτημα. Περίσσεψαν κάποιες θέσεις για να καλύψουν τις υπόλοιπες δομές, οι οποίες εμφανώς δεν επαρκούν, γιατί η ζήτηση είναι αυξημένη και χρειάζεται μεγαλύτερος αριθμός κάλυψης προκειμένου να λειτουργήσουν τα ωδεία και οι άλλες πολιτιστικές δομές. 
Αφού ενεργοποιήσαμε όλες τις διοικητικές διαδικασίες το θέμα αυτή τη στιγμή βρίσκεται στα χέρια των δύο συναρμόδιων Υπουργείων. Το Υπουργείο Διοικητικής Μεταρρύθμισης θα πρέπει να συναινέσει επισημαίνοντας ότι επειδή ακριβώς είναι ανταποδοτικά τα χρήματα και δεν καλύπτονται από τον κρατικό προϋπολογισμό αλλά από τους ωφελούμενους, δεν προσμετρώνται σ’ αυτόν τον περιοριστικό αριθμό. Περιμένουμε απάντηση από το Υπουργείο Διοικητικής Μεταρρύθμισης. Στη συνέχεια περιμένουμε την έγκριση των σχετικών κονδυλίων από το Γενικό Λογιστήριο του Κράτους προκειμένου να διευκολύνουμε τους δήμους να προσλάβουν ακόμα περισσότερους διδάσκοντες και έτσι να εξυπηρετηθούν οι πραγματικές ανάγκες των τοπικών κοινωνιών. 
Στηρίζουμε αυτήν τη λογική. Αντιλαμβάνεστε ότι κάθε βήμα επιτυγχάνεται μέσα από διαπραγματεύσεις και χωρίς απόκλιση από τον κεντρικό οικονομικό στόχο, που δεν προσδιορίστηκε από εμάς, για σταδιακή μείωση για 10% περίπου του προσωπικού που απασχολούνταν σε σχέση με την προηγούμενη χρονιά. Εμείς περιμένουμε τις απαντήσεις από τα συναρμόδια Υπουργεία για να προχωρήσουμε, όπως οφείλουμε για να καλύψουμε τις ανάγκες των τοπικών κοινωνιών.
Ευχαριστώ.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"95848"," Και εμείς ευχαριστούμε, κύριε Υπουργέ. 
Κυρία συνάδελφε, έχετε άλλα τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95849"," Απλά, πληροφοριακά, να σας πω ότι στη Θεσσαλονίκη, απ’ όπου και κατάγομαι, στο Δήμο Πανοράματος, στο Δήμο Χαλκηδόνας-Κουφαλίων και ιδιαίτερα στο νούμερο ένα δήμο σε όλη την Ελλάδα, το Δήμο Θέρμης, αυτή τη στιγμή φοιτούν τέσσερις χιλιάδες διακόσια παιδιά σ’ αυτές τις σχολές. Τα τρεις χιλιάδες εξακόσια έχουν να κάνουν με μουσικά ωδεία και τα οκτακόσια παιδιά ασχολούνται με τον αθλητισμό. Φαντάζομαι ότι καταλαβαίνετε ότι ορισμένα παιδιά είναι στο πτυχίο. Πρέπει να δούμε τι θα γίνει με αυτά τα παιδιά, γιατί είναι πάρα πολύ δύσκολο και ειδικά αυτήν την περίοδο για τους γονείς να πληρώσουν δίδακτρα σε κάποια ιδιωτική σχολή. 
Νομίζω όμως ότι στην προκειμένη περίπτωση αυτή είναι μια βασική επιλογή και έχει να κάνει περισσότερο με την πολιτική αλλά και την κοινωνία της χώρας. Είναι βασικό στο επίπεδο της πολιτικής και της κοινωνίας. Μπορεί βέβαια κάποιοι να πιστεύουν ότι είναι άνευ ουσίας, αλλά είναι πολύ σημαντικό τα παιδιά να ασχολούνται με το θέατρο, με τη μουσική, με το χορό, από το να είναι στους δρόμους ή μπροστά σε μια τηλεόραση και σε έναν υπολογιστή. Νομίζω ότι είναι μείζονος σημασίας αυτή τη στιγμή, γιατί είναι πάρα πολλά παιδιά που δεν θα έχουν να ασχοληθούν με κάτι τέτοιο. Ειδικά τώρα που είμαστε σε περίοδο οικονομικής κρίσης.
Σας ευχαριστώ.","ΑΙΚΑΤΕΡΙΝΗ ΜΑΡΚΟΥ",309
"95850"," Ευχαριστούμε.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95851"," Αντιλαμβάνομαι πλήρως το μέγεθος και τη σημασία του ζητήματος που περιγράφετε. Εμείς έχουμε καταγράψει τις ανάγκες σε ολόκληρη την Ελλάδα. Θεωρούμε ότι με πιστώσεις που θα καλύπτουν περίπου τις χίλιες έκτακτες θέσεις, μπορούν να καλυφθούν οι ανάγκες με πληρότητα. Αυτή τη στιγμή με τις υφιστάμενες δυνατότητες μπορούμε να καλύψουμε μόνο ποσοστό αυτών των θέσεων. 
Επειδή, λοιπόν, συμμεριζόμαστε την ίδια αντίληψη μαζί σας, έχουμε υποβάλει το σχετικό αίτημα προς το Υπουργείο Διοικητικής Μεταρρύθμισης και προς το Υπουργείο Οικονομικών, προς το Γενικό Λογιστήριο, προκειμένου να επισημάνουν και αυτοί από τη δική τους πλευρά ότι αφού δεν επιβαρύνεται ο κρατικός προϋπολογισμός δικαιούμεθα να προχωρήσουμε στις αντίστοιχες προσλήψεις μέσω των δήμων. 
Ευελπιστώ ότι τις επόμενες ώρες θα βρεθεί οριστική λύση στο ζήτημα για να μπορέσουμε να αντιμετωπίσουμε και τα ζητήματα της φετινής χρονιάς, διαφορετικά θα επανέλθω για να σας ενημερώσω.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"95852"," Σας ευχαριστούμε, κύριε Υπουργέ.
Επιτρέψτε μου, κυρίες και κύριοι συνάδελφοι, πριν εισέλθω στην τελευταία επίκαιρη ερώτηση για σήμερα, να κάνω μια επισήμανση, η οποία θα ήθελα να καταγραφεί στα Πρακτικά και να γίνουν οι απαραίτητες επισημάνσεις και στους αρμόδιους υπουργούς. 
Όταν υπάρχει στο πρόγραμμα μια επίκαιρη ερώτηση –έχει ξανασυμβεί και το βλέπω και από την Έδρα- θα παρακαλούσα οι Υπουργοί να ενημερώνουν τους Βουλευτές τουλάχιστον την προηγούμενη μέρα ότι δεν θα παρασταθούν στη Βουλή για να δώσουν απάντηση.
Πολλοί συνάδελφοι προερχόμαστε από την περιφέρεια και θέλουμε να είμαστε κοντά στους πολίτες. 
Επομένως, παρακαλώ τους κυρίους Υπουργούς, όταν δεν θα μπορούν να έρχονται για τους δικούς τους λόγους, να αναφέρονται από το προηγούμενο βράδυ στις Υπηρεσίες της Βουλής και ίσως και στον ίδιο το Βουλευτή, για να μη χάνει την ημέρα του και φεύγει από τις άλλες του υποχρεώσεις προς τους πολίτες.
Σας ευχαριστώ πολύ.
Επόμενη είναι η έκτη με αριθμό 339/25-9-2012 επίκαιρη ερώτηση δευτέρου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την ανάγκη καταβολής στους κτηνοτρόφους της εξισωτικής αποζημίωσης.
Ο κ. Μωραΐτης έχει το λόγο για δύο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95853"," Επιτέλους, κύριε Υπουργέ, έρχεστε να απαντήσετε σε μία ερώτηση που έχει κατατεθεί για τέταρτη φορά. Βέβαια, θα έχετε τους λόγους σας. Θα τους δούμε. 
Οργή και αγανάκτηση επικρατεί σε μεγάλο μέρος των κτηνοτρόφων, παρά τις διαβεβαιώσεις τις δικές σας ότι είναι λίγες χιλιάδες αυτοί που δεν πήραν την εξισωτική αποζημίωση, περίπου τρεις χιλιάδες. Από τους εβδομήντα δύο χιλιάδες, δηλαδή, οι εξήντα εννέα χιλιάδες πήραν την εξισωτική αποζημίωση. Αυτό δεν είναι αλήθεια. Οι δικές μας πληροφορίες είναι τελείως διαφορετικές. Είναι πάρα πολλοί οι κτηνοτρόφοι και στην Κρήτη και στην Αργολίδα και στην ιδιαίτερη πατρίδα σας και αλλού.
Επομένως αυτός ο αριθμός, κατά τη γνώμη μας, δεν ανταποκρίνεται στην πραγματικότητα.
Δεν είναι, όμως, μόνο αυτό. Είναι ότι εκκρεμούν περιπτώσεις εξισωτικής αποζημίωσης και του 2009 και του 2010, σε μία χρονική στιγμή που η αντιαγροτική πολιτική της Ευρωπαϊκής Ένωσης, που εσείς εφαρμόζετε με ευλάβεια, έχει οδηγήσει σε κατάρρευση τον κλάδο της κτηνοτροφίας. Μιλάμε για έναν κλάδο ο οποίος έχει ιδιαίτερη διατροφική αξία και σημασία για τα λαϊκά στρώματα, τον οποίο έχετε οδηγήσει σε απόγνωση.
Θεωρούμε ότι πρέπει να δοθούν άμεσα οι επιδοτήσεις αυτές. 
Εξάλλου, αυτό που λέτε, ότι λείπουν δικαιολογητικά, δεν ισχύει. Κι αν ακόμη ισχύει, υπήρχε τεράστιος χρόνος από τότε που υποβλήθηκαν οι αιτήσεις, που μπορούσε ο ΟΠΕΚΕΠΕ να κάνει διασταύρωση στοιχείων. Δεν το έκανε. Οι κτηνοτρόφοι λένε ότι αυτά τα στοιχεία τα πήγαν δύο και τρεις φορές.
Επομένως, είναι πάρα πολύ σοβαρό το πρόβλημα. Και βρισκόμαστε σε μία χρονική στιγμή όπου τα καρτέλ του γάλακτος, που υπηρετείτε, όπως είπα, με ευλάβεια, δεν δίνουν χρήματα, που ο κ. Σάλας έχει κλείσει για τα καλά τους κρουνούς -που εσείς πριν λίγες ημέρες είπατε ότι θα ανοίξει- με αποτέλεσμα να μην μπορούν να πάρουν ζωοτροφές και να έχουν πρόβλημα επιβίωσης των ζώων.
Θα θέλαμε να απαντήσετε στο εξής: Θα δοθούν άμεσα οι επιδοτήσεις στους δικαιούχους της φετινής χρονιάς, αλλά και στις περιπτώσεις του 2009 και του 2010;","ΝΙΚΟΛΑΟΣ ΜΩΡΑΪΤΗΣ",355
"95854"," Ευχαριστούμε, κύριε συνάδελφε.
Στην επίκαιρη ερώτηση θα απαντήσει ο Αναπληρωτής Υπουργός κ. Μάξιμος Χαρακόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95855"," Ευχαριστώ, κυρία Πρόεδρε.
Κύριε συνάδελφε, έχουμε απαντήσει κατ’ επανάληψη και στο πλαίσιο του κοινοβουλευτικού ελέγχου με δεκάδες ερωτήσεις, για το ζήτημα της εξισωτικής αποζημίωσης. Άλλωστε, η εξισωτική αποζημίωση είναι από τα θέματα για τα οποία η Κυβέρνηση μπορεί να υποστηρίζει, χωρίς ουσιαστικό αντίλογο, ότι ήταν συνεπής στις προεκλογικές της δεσμεύσεις, καθώς καταβλήθηκε εντός των πρώτων εκατό ημερών διακυβέρνησης.
Θυμίζω ότι η εξισωτική αποζημίωση είχε περικοπεί από τα 160.000.000 στα 100.000.000 ευρώ στο πλαίσιο του μεσοπρόθεσμου, και υπήρξε δέσμευση του ίδιου του Πρωθυπουργού, του Αντώνη Σαμαρά, για αποκατάστασή της. Έτσι, καταβάλλεται ολόκληρη –και τα 160.000.000- σε όλους τους δικαιούχους. 
Αν είχε γίνει η περικοπή, δεν θα είχε δοθεί σε εβδομήντα δύο χιλιάδες δικαιούχους αλλά μόλις σε σαράντα χιλιάδες κτηνοτρόφους.
Όπως ξέρετε, αυτή η εξισωτική αποζημίωση δίνεται ως αντιστάθμισμα σε κτηνοτρόφους και αγρότες ορεινών και μειονεκτικών περιοχών, προκειμένου να συνεχίσουν τη δραστηριότητά τους σε περιοχές με φτωχούς βοσκότοπους. Στόχος, δηλαδή, είναι να εμποδιστεί η περαιτέρω απερήμωση της υπαίθρου και ιδιαίτερα αυτών των ορεινών και μειονεκτικών περιοχών.
Θέλω να θυμίσω ότι φέτος είχαμε τα λιγότερα προβλήματα σε σχέση με αυτά που συνέβαιναν τα προηγούμενα χρόνια. Δεν συμφωνώ με τις δικές σας διαπιστώσεις και θα αναφερθώ με συγκεκριμένα στοιχεία.
Μέχρι τις 20 Αυγούστου πληρώθηκαν πάνω από εξήντα εννέα χιλιάδες δικαιούχοι. Μιλήσατε για την ιδιαίτερη πατρίδα μου, τη Λάρισα, ότι είχαμε προβλήματα. Μα, αν είχαμε προβλήματα, δεν θα ήμουν πρώτος εγώ αποδέκτης αυτών των προβλημάτων;
Εστιάσατε την ερώτησή σας ιδιαίτερα στο Νομό Αργολίδας. Επιτρέψτε μου, λοιπόν, να απαντήσω με συγκεκριμένα στοιχεία και αριθμούς, για να μη δημιουργούνται εντυπώσεις. Διότι μία από τις παθογένειες της πολιτικής είναι το γεγονός ότι μιλούμε γενικώς και αορίστως, χωρίς να δίνουμε στοιχεία.
Στην Αργολίδα, λοιπόν, υποβλήθηκαν χίλιες τετρακόσιες εξήντα εννέα αιτήσεις. Στις 20 Αυγούστου πληρώθηκαν επτακόσιοι εννέα κτηνοτρόφοι με 1. 116. 335 ευρώ. Το ότι υπέβαλαν χίλιες τετρακόσιες εξήντα εννέα αιτήσεις, αυτό δεν σημαίνει ότι αυτόματα είναι όλοι δικαιούχοι.
Συγκεκριμένα, ενενήντα έξι παραγωγοί απερρίφθησαν αυτόματα από το σύστημα, γιατί δεν είναι μόνιμοι κάτοικοι ορεινών, μειονεκτικών περιοχών ή μετακινούμενοι σε αυτές, τουλάχιστον, για πέντε μήνες, όπως λέει ο κανονισμός.
Εξήντα οκτώ παραγωγοί απερρίφθησαν, γιατί κατείχαν έκταση μικρότερη από δύο εκτάρια, όπως προβλέπει ρητά ο κοινοτικός κανονισμός. 
Εβδομήντα επτά παραγωγοί απερρίφθησαν, διότι είναι συνταξιούχοι άνω των εξήντα πέντε ετών. 
Ογδόντα έξι παραγωγοί απερρίφθησαν, γιατί δεν ικανοποιούσαν τον όρο που θέλει τουλάχιστον 25% του εισοδήματός τους να προέρχεται από αγροτικές ενασχολήσεις. 
Εκατόν ενενήντα επτά παραγωγοί δεν είχαν υποβάλει αντίγραφο ετήσιας δήλωσης φορολογίας εισοδήματος Ε1, ούτε υπεύθυνη δήλωση προς την οικεία ΔΟΥ, ότι δεν έχει υποβληθεί δήλωση φορολογίας εισοδήματος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Θα χρειαστώ μια μικρή ανοχή, κυρία Πρόεδρε.
Εξήντα εννέα παραγωγοί δεν είχαν υποβάλει βεβαίωση μονίμου κατοικίας. Σαράντα τέσσερις παραγωγοί είχαν εισόδημα από εμπορικές επιχειρήσεις, αλλά δεν προσκόμισαν αντίγραφο μηχανογραφικού δελτίου οικονομικών στοιχείων επιχειρήσεων και επιτηδευμάτων, το Ε3.
Σαράντα οκτώ παραγωγοί είχαν εισόδημα από εμπορικές επιχειρήσεις, αλλά δεν προσκόμισαν βεβαίωση έναρξης εργασιών φυσικού προσώπου επιτηδευματία. 
Οι μισοί, δηλαδή, παραγωγοί απ’ όσους απερρίφθησαν στην πρώτη φάση δεν είναι δικαιούχοι, γιατί δεν πληρούν τις προϋποθέσεις και απερρίφθησαν άμεσα από το σύστημα. 
Αιτήσεις θεραπείας έγιναν από τετρακόσιους τριάντα τέσσερις κτηνοτρόφους. Εντός του πρώτου δεκαπενθημέρου του Οκτωβρίου θα πληρωθούν, εφόσον τα δικαιολογητικά τους είναι όπως πρέπει με επιπλέον  500.000 ευρώ. 
Άρα, λοιπόν, καμμία διαφορά δεν προκύπτει με τα χρήματα που δόθηκαν πέρσι, κύριε συνάδελφε.
Για τα υπόλοιπα θα σας απαντήσω στη δευτερολογία μου. 
Ευχαριστώ πολύ.","ΜΑΞΙΜΟΣ ΧΑΡΑΚΟΠΟΥΛΟΣ",537
"95856","  Ευχαριστούμε, κύριε Υπουργέ.
Κύριε συνάδελφε, έχετε το λόγο για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95857"," Τη συνέπειά σας, κύριε Υπουργέ, θα τις κρίνουν οι κτηνοτρόφοι.
 Είχατε πει στην Επιτροπή Παραγωγής και Εμπορίου και εσείς και ο κύριος Υπουργός ότι το πρώτο δεκαήμερο του Σεπτέμβρη θα δοθούν οι υπόλοιπες εξισωτικές αποζημιώσεις, πράγμα που δεν έγινε. Τώρα, λέτε ότι θα δοθούν στις 15 του Οκτώβρη κι αν τα δικαιολογητικά είναι αυτά που πρέπει.
Θα σταθώ σε δύο ζητήματα: Κατ’αρχάς, όσον  αφορά τη μόνιμή κατοικία, υπάρχουν αρκετοί φτωχοί κτηνοτρόφοι, τους οποίους ανάγκασε η πολιτική σας -επειδή κλείνετε σχολειά, παιδικούς σταθμούς- να μετακινηθούν σε άλλες περιοχές για να πηγαίνουν τα παιδιά τους στο σχολείο. Αυτοί έχουν προσκομίσει δικαιολογητικά και θα τους απορρίψετε. Εμείς θεωρούμε ότι ιδιαίτερα γι’ αυτούς τους φτωχούς κτηνοτρόφους δεν πρέπει να ληφθεί υπ’όψιν η κατοικία, γιατί αυτοί αναγκάζονται –όπως ανέφερα- να πηγαίνουν τα παιδιά τους στα σχολεία και τους παιδικούς σταθμούς.
Δεύτερο σοβαρό ζήτημα: Η διασταύρωση στοιχείων, κύριε Υπουργέ, θα μπορούσε να είχε γίνει αρκετό καιρό πριν. Εδώ και επτά μήνες έχουν υποβληθεί τα δικαιολογητικά. Θα μπορούσε ο ΟΠΕΚΕΠΕ, σε συνεργασία με τις ενώσεις, να έχει ενημερώσει τους παραγωγούς. Επομένως τεκμηριώνεται αυτό που λέμε εμείς: Το 50% είναι στην Αργολίδα, ανεξάρτητα από την έλλειψη δικαιολογητικών. Επομένως είναι πάρα πολύ σοβαρό το πρόβλημα. 
Εμείς θεωρούμε ότι αυτή η πολιτική οδηγεί σε αφανισμό την κτηνοτροφία. Σε μια χώρα που έχει διατροφική εξάρτηση, σε μια χώρα που το ελλειμματικό αγροτικό ισοζύγιο σε μεγάλο βαθμό προέρχεται από κτηνοτροφικά προϊόντα, εσείς εξακολουθείτε αυτήν την αγροτοκτόνα πολιτική.
Εμείς θέλουμε συγκεκριμένες απαντήσεις. Να ληφθούν τώρα μέτρα. Σας είπαμε κι άλλες φορές ότι θα ψοφήσουν ζώα. Οι κτηνοτρόφοι δεν έχουν να ταΐσουν τα ζώα τους. Αυτό το ξέρετε πολύ καλά. Και αυτά που λέτε τα ακούνε και οι συμπατριώτες σας στη Θεσσαλία. 
Εμείς θεωρούμε ότι πρέπει να ληφθούν μέτρα τώρα. Πρέπει να δοθούν άτοκα δάνεια στους κτηνοτρόφους, όχι όμως, σαν αυτά που είχαν δοθεί στο παρελθόν και έγιναν ληξιπρόθεσμα. Πρέπει να δοθούν άτοκα δάνεια τώρα, γιατί οι ζωοτροφές σε πολύ σύντομο χρονικό διάστημα θα διπλασιαστούν. 
Εμείς, επίσης, θέλουμε να ληφθούν μέτρα σε ό,τι αφορά τις παράνομες ελληνοποιήσεις, καθώς και μέτρα για την προστασία της ντόπιας παραγωγής. Θέλουμε, όμως, να ληφθούν κι άλλα μέτρα σε ό,τι αφορά τα καρτέλ. Με την πολιτική σας όχι μόνο δεν προστατεύετε τους κτηνοτρόφους αλλά ξεπουλάτε και τη «ΔΩΔΩΝΗ» που ήταν το τελευταίο στήριγμα των κτηνοτρόφων και τους οδηγείτε πραγματικά σε χειρότερες καταστάσεις. 
Σας προειδοποιούμε ότι η κτηνοτροφία θα καταρρεύσει πλήρως, αν δεν ληφθούν μέτρα τώρα. Και θα είναι ιδιαίτερα αρνητικές οι συνέπειες και με το θέμα της Αγροτικής Τράπεζας. Τώρα, στηριζόμαστε στη φιλανθρωπία του κ. Σάλλα για να δώσει χρήματα. Εμείς θεωρούμε ότι δεν θα δώσει και η κτηνοτροφία θα οδηγηθεί σε κατάρρευση.","ΝΙΚΟΛΑΟΣ ΜΩΡΑΪΤΗΣ",355
"95858"," Ευχαριστώ, κύριε συνάδελφε. 
Το λόγο έχει ο Αναπληρωτής Υπουργός Αγροτικής Ανάπτυξης και Τροφίμων κ. Μάξιμος Χαρακόπουλος για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95859"," Ευχαριστώ, κυρία Πρόεδρε.
Κύριε συνάδελφε, για την καθυστέρηση στην καταβολή της εξισωτικής αποζημίωσης σε όσους είχαν υποβάλει λάθος δικαιολογητικά δεν ευθύνεται το Υπουργείο Αγροτικής Ανάπτυξης, ούτε ο ΟΠΕΚΕΠΕ. Οι ίδιοι οι παραγωγοί είναι αυτοί που ζήτησαν μεγαλύτερη προθεσμία, προκειμένου να κάνουν τις απαραίτητες διορθώσεις.
Όσον αφορά τα άτοκα δάνεια, που λέτε, ξέρετε ότι η χώρα καλείται να πληρώνει πρόστιμα στην Ευρωπαϊκή Ένωση, γιατί στο παρελθόν χρησιμοποίησε τέτοιες τακτικές. Όλοι θα πρέπει να είμαστε πιο υπεύθυνοι, διότι η Ελλάδα βρίσκεται στην Ευρωπαϊκή Ένωση, έχει δικαιώματα, όπως έχω ξαναπεί σε αυτήν την Αίθουσα, αλλά έχει και υποχρεώσεις. 
Ξέρετε, λοιπόν, πολύ καλά, ότι η εξισωτική αποζημίωση είναι ένα μέτρο χρηματοδοτούμενο από την Ευρωπαϊκή Ένωση και δίνεται υπό συγκεκριμένες προϋποθέσεις. Δύο είναι οι βασικότερες απ’ αυτές. Πρώτον, η διαμονή σε ορεινές και μειονεκτικές περιοχές και δεύτερον, το εισόδημα των δικαιούχων να είναι τουλάχιστον κατά 25% από αγροτική ενασχόληση.
Αναφερθήκατε σε αυτούς που έχουν πρόβλημα με τη διεύθυνση κατοικίας τους, γιατί μπορεί να μην υπάρχει σχολείο στο χωριό όπου έχουν τη δραστηριότητά τους και να αναγκάζονται να διατηρούν και δεύτερο σπίτι. Αυτό το ζήτημα αντιμετωπίζεται με ένσταση, αφού ολοκληρωθεί η διαδικασία των αιτήσεων θεραπείας και επιτόπιο έλεγχο από τον ΟΠΕΚΕΠΕ, που μπορεί να διαπιστώνει τη βασιμότητα της ένστασης από επικουρικά στοιχεία, όπως είναι οι λογαριασμοί της ΔΕΗ και άλλα. 
Θα πρέπει, όμως, και οι κτηνοτρόφοι που αναγκάζονται να διατηρούν δύο σπίτια να είναι πιο προσεκτικοί, όταν υποβάλουν τη δήλωσή τους στην εφορία και να δηλώνουν ως διεύθυνση κατοικίας τη βασική τους κατοικία, που είναι στο χωριό όπου διατηρούν και την κτηνοτροφική τους δραστηριότητα. Γιατί, όπως ξέρετε, για την καταβολή της εξισωτικής αποζημίωσης λαμβάνεται υπ' όψιν η διεύθυνση που υπάρχει στη φορολογική δήλωση.
Λέτε στην ερώτησή σας ότι η εξισωτική θα έπρεπε να είχε καταβληθεί από το Μάρτιο του 2012. Η εξισωτική αποζημίωση καταβάλλεται πάντα το καλοκαίρι, για να μπορούν οι κτηνοτρόφοι να αγοράζουν έγκαιρα σε προσιτές τιμές τις ζωοτροφές τους. Για να πληρωθεί, όμως, η εξισωτική, θα πρέπει να έχει ολοκληρωθεί η ενιαία ενίσχυση και το άρθρο 68, το ποιοτικό παρακράτημα, μέχρι το τέλος Ιουνίου. Πριν, λοιπόν, από τα τέλη Ιουνίου, δεν μπορεί να πληρωθεί η εξισωτική αποζημίωση. 
Η μικρή καθυστέρηση που υπήρχε φέτος, όπως ξέρετε, έχει να κάνει με την προσπάθεια για την εξεύρεση των χρημάτων, προκειμένου να καταβληθεί στο σύνολό της η εξισωτική αποζημίωση, όπως αποτελούσε δέσμευση του ίδιου του Πρωθυπουργού. Τα τελευταία χρήματα βρέθηκαν από τη μείωση στις αποδοχές του Πρωθυπουργού, των μελών της Κυβέρνησης, των Γενικών Γραμματέων Υπουργείων.
Επιτρέψτε μου να δώσω και μία απάντηση για τους μετακινούμενους κτηνοτρόφους, που ρωτούν εάν έχουν τη δυνατότητα να επιστρέψουν στα χειμαδιά πριν από του Άη Δημήτρη. Όπως ξέρετε, για να λαμβάνουν οι μετακινούμενοι την εξισωτική, πρέπει να είναι τουλάχιστον πέντε μήνες στις ορεινές και μειονεκτικές περιοχές. Εάν, όμως, οι περιφερειακές ενότητες ζητήσουν κατ’ εξαίρεση μείωση του χρονικού διαστήματος της ελάχιστης παραμονής στις ορεινές και μειονεκτικές περιοχές, ο ΟΠΕΚΕΠΕ εξετάζει θετικά το αίτημα από τη στιγμή που έχει σοβαρή αιτιολογική βάση, εάν υπάρχει σοβαρός λόγος, όπως είναι η ξηρασία σε κάποιους νομούς, που έχει ως συνέπεια την εξάντληση των βοσκοτόπων.
Όσον αφορά την εκκρεμότητα των πληρωμών από προηγούμενα χρόνια, η ενημέρωση που έχω είναι ότι πρόκειται για μεμονωμένες περιπτώσεις που εξετάζονται και θα πληρωθούν μόλις ολοκληρωθεί η πληρωμή της εξισωτικής αποζημίωσης για το 2011.
Κλείνοντας, κυρία Πρόεδρε, θέλω να πω ότι στο Υπουργείο Αγροτικής Ανάπτυξης και Τροφίμων καταβάλλουμε κάθε δυνατή προσπάθεια, προκειμένου να στηρίξουμε σε αυτή τη δύσκολη οικονομική συγκυρία τους αγρότες και τους κτηνοτρόφους. Στο Συμβούλιο Υπουργών Γεωργίας της Ευρωπαϊκής Ένωσης, που πραγματοποιήθηκε στις αρχές της εβδομάδος, η Ελλάδα έθεσε μετ’ επιτάσεως το πρόβλημα που υπάρχει στην ελληνική κτηνοτροφία με τις τιμές των ζωοτροφών. Ζητήσαμε να υπάρχει η δυνατότητα προγράμματος κρατικών ενισχύσεων «de minimis» για τους κτηνοτρόφους, ζητήσαμε ενεργοποίηση του Ταμείου Αλληλεγγύης και ενίσχυση της καλλιέργειας των ψυχανθών. Αυτά τα θέματα τέθηκαν και από άλλες χώρες που αντιμετωπίζουν ανάλογα προβλήματα. Ο Επίτροπος, ο κ. Τσιόλος, απήντησε ότι τα βλέπει θετικά και αποφάσεις αναμένουμε την άλλη εβδομάδα στη συζήτηση που θα υπάρχει στη διαχειριστική επιτροπή. 
Ευχαριστώ.","ΜΑΞΙΜΟΣ ΧΑΡΑΚΟΠΟΥΛΟΣ",537
"95860"," Ευχαριστούμε, κύριε Υπουργέ.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95861"," Εισερχόμαστε στην ημερήσια διάταξη των 
ΕΠΙΚΑΙΡΩΝ ΕΠΕΡΩΤΗΣΕΩΝ
Θα συζητηθεί η υπ’ αριθμόν 8/5/13-9-2012 επίκαιρη επερώτηση τριάντα Βουλευτών του ΣΥΡΙΖΑ-ΕΚΜ, κ.κ. Κωνσταντίνου Μπάρκα, Ειρήνης (Ρένας) Αγαθοπούλου, Ιωάννας Γαϊτάνη, Δημητρίου Γάκη, Ευάγγελου Διαμαντόπουλου, Κωνσταντίνου Δερμιτζάκη, Ειρήνης (Ρένας) Δούρου, Παναγιώτας Δριτσέλη, Κωνσταντίνου Ζαχαριά, Χουσεΐν Ζεϊμπέκ, Ιωάννη Ζερδελή, Χρήστου Καραγιαννίδη, Σταύρου Κοντονή, Παναγιώτη Κουρουμπλή, Μιχαήλ Κριτσιωτάκη, Βασιλείου Κυριακάκη, Ζωής Κωσταντοπούλου, Παναγιώτη Λαφαζάνη, Αλεξάνδρου Μεϊκόπουλου, Αλεξίου Μητροπούλου, Νικολάου Μιχαλάκη, Μαρίας Μπόλαρη, Ανδρέα Ξάνθου, Γεωργίου Πάντζα, Αθανασίου Πετράκου, Στέφανου Σαμοΐλη, Ιωάννη Σταθά, Δημητρίου Στρατούλη, Δημητρίου Τσουκαλά και Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις εργασιακές σχέσεις, τους μισθούς και τις συντάξεις. 
Πρέπει να ανακοινώσω στο Σώμα ότι με έγγραφο του Προέδρου του ΣΥΡΙΖΑ ως Κοινοβουλευτικός Εκπρόσωπος ορίζεται για τη συζήτηση της επερώτησης ο κ. Δημήτρης Στρατούλης.
Εκ μέρους του ΠΑΣΟΚ ορίζεται ως Κοινοβουλευτικός Εκπρόσωπος  ο κ. Κουτσούκος Ιωάννης.
Εκ μέρους της Κοινοβουλευτικής Ομάδας του ΚΚΕ ορίζεται ως Κοινοβουλευτικός Εκπρόσωπος  ο κ. Κατσώτης Χρήστος. 
Το λόγο έχει τώρα ο πρώτος επερωτών Βουλευτής, κ. Κωνσταντίνος Μπάρκας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95862"," Κύριε Υπουργέ, κατ’αρχάς να σας καλωσορίσουμε στην Αίθουσα, μιας και έχουμε πολύ καιρό να σας δούμε από κοντά. 
Κυρίες και κύριοι συνάδελφοι, το Μάϊο του 2010 η Ελλάδα μπήκε στο μηχανισμό στήριξης με επίσημη δικαιολογία την αδυναμία αποπληρωμής του δημοσίου χρέους. Μια κρίση κρατικού χρέους, η οποία προέκυψε από χρήση δανεισμού που ο κ. Αλογοσκούφης προετοίμασε και ο κ. Παπακωνσταντίνου υλοποίησε. Μια κρίση κρατικών χρεών που επιλέξατε να λυθεί με τη μεταφορά της στην εργασία, μέσω της εσωτερικής υποτίμησης των μισθών.
 Από το Μάϊο του 2010 καταστρέφετε τις εργασιακές σχέσεις και επιτίθεστε στον κόσμο της εργασίας με άλλοθι ένα χρέος, το οποίο επιμένετε να βαπτίζετε «δημόσιο». Ένα χρέος που προκύπτει από τις τράπεζες, τη φοροασυλία και τη φοροδιαφυγή του κεφαλαίου, τους Ολυμπιακούς Αγώνες, τους εξοπλισμούς, την εκκλησία. Έχετε δώσει έως σήμερα στις τράπεζες 178 δισεκατομμύρια ευρώ, κύριε Υπουργέ και κανείς δεν ξέρει πού θα σταματήσετε. Είναι 178 δισεκατομμύρια ευρώ, τα οποία προστίθενται στο κρατικό χρέος, το οποίο εσείς επιμένετε να χαρακτηρίζετε δημόσιο. Δεν θα πούμε τίποτα παραπάνω από αυτό, απλώς θα επαναλάβουμε το ποσό για να αιωρείται στην Αίθουσα, 178 δισεκατομμύρια ευρώ στις τράπεζες.
Ας μιλήσουμε, όμως, για τη φοροασυλία του κεφαλαίου. Στα στοιχεία της EUROSTAT μπορείτε να βρείτε το συγκριτικό πίνακα δαπανών-εσόδων, μεταξύ Ευρωπαϊκής Ένωσης και Ελλάδας από το 1998 έως το 2009. Εδώ περιγράφεται ένα μόνιμο έλλειμμα μεταξύ δαπανών και εσόδων του κρατικού προϋπολογισμού της τάξης του 6%. Ένα μόνιμο έλλειμμα σε περίοδο ισχυρής ανάπτυξης του ελληνικού καπιταλισμού, που αντί να μειώσει το χρέος στα επίπεδα του 60% και 70%, παρήγαγε νέα χρέη και δρομολόγησε τις εξελίξεις. 
Η διαφορά μεταξύ δαπανών και εσόδων που προκύπτει από τη μόνιμη άρνηση των πλουσίων να πληρώσουν, συνοδευόμενοι από τη δική σας θέληση να νομοθετείτε τη φοροασυλία, είναι ο λόγος των ελλειμματικών προϋπολογισμών τριάντα χρόνια τώρα. 
Το κράτος καταφεύγει σε δανεισμό, λόγω των ελλειμμάτων και βγάζει ομόλογα με υψηλά επιτόκια. Τα ομόλογα, τα οποία παράγουν κέρδος γι’ αυτούς που τα έχουν, αγοράζονται από τους ίδιους πλούσιους που δεν πληρώνουν φόρους. Με ένα σμπάρο δυο τρυγόνια, κύριε Υπουργέ. Κάντε τους υπολογισμούς και θα βρείτε το δημόσιο χρέος.
Πιο συγκεκριμένα, σύμφωνα με τη Γραμματεία Πληροφοριακών Συστημάτων του Υπουργείου Οικονομικών, κατά τη δεκαετία που μας πέρασε οι μισθωτοί και οι συνταξιούχοι έφτασαν να φοροδοτούν, κατά 52% τα έσοδα του κράτους. Έχουμε πλήρη πλειοψηφία. Την ίδια περίοδο οι επιχειρήσεις ελαφρύνθηκαν κατά δεκαέξι μονάδες φτάνοντας στο αισχρό 30% συμμετοχή και δεν θα επεκταθούμε στους άμεσους φόρους. Την τελευταία δεκαετία ΠΑΣΟΚ και Νέα Δημοκρατία έφτιαξαν ένα διπλά ταξικό φορολογικό σύστημα τόσο στις άμεσες όσο και στις έμμεσες εισφορές της μεγάλης πλειοψηφίας. Φτιάξατε το πιο ταξικό, το πιο άδικο, το πιο εμφυλιοπολεμικό σύστημα φορολόγησης σε όλη την Ευρώπη και σήμερα λέτε ότι θα μειώσετε τη φορολογία του κεφαλαίου κατά 15%.
Λόγω χρόνου δεν αναφερόμαστε στο πάρτι των Ολυμπιακών Αγώνων. Όταν θα βρείτε κάποια στιγμή πόσο μας κόστισε, να μας ενημερώσετε για το πάρτι των εξοπλισμών και τις σκανδαλώδεις σχέσεις του ελληνικού κράτους με την εκκλησία.
 Ο ελληνικός λαός, κύριε Υπουργέ, δεν δημιούργησε κανένα χρέος. Το μόνο δημόσιο χρέος του ελληνικού λαού είναι να σας περάσει στις σελίδες της ελληνικής ιστορίας. 
Το χρέος των πλουσίων, που εξακολουθείτε να το ονομάζετε δημόσιο έχει φτάσει πλέον στο 165%. Το κόψατε. Θα το ξανακόψετε. Θα διαγράψετε τα χρέη των πλουσίων Ελλήνων και ξένων που τζόγαραν στα ομόλογα. Θα διαγράφατε το κρατικό χρέος, που στην ουσία αποτελεί τα κρατικοδίαιτα κέρδη των Ελλήνων και ξένων καπιταλιστών, τραπεζών, βιομηχάνων, πολυεθνικών, κομπραδόρων, μεγαλοομολογιούχων, που ακόμη και σήμερα κερδίζουν από τα επιτόκια κάθε φορά που το κράτος βγαίνει στις αγορές για να αντλήσει 1, 2 ή και 3 δισεκατομμύρια.
Όλοι τους φτιάχτηκαν με τις πλάτες του κράτους. Το κράτος εγγυήθηκε τα κέρδη τους. Τα μετέφερε στις πλάτες του ελληνικού λαού και τώρα τα διαγράφει χωρίς αποζημίωση για τους μικροομολογιούχους, χωρίς αποζημίωση για τα ασφαλιστικά ταμεία. Το χρέος σαν άλλοθι σας πήγε ως το μεσοπρόθεσμο. Γι’ αυτό το 2011 μας είπατε ένα άλλο παραμύθι, το μισθολογικό κόστος. Τώρα, το πρόβλημα δεν είναι το δημόσιο χρέος, αλλά η ανταγωνιστικότητα της ελληνικής οικονομίας, όπως μας λέτε. Με ποια στοιχεία, όμως; Τα στοιχεία που επικαλείστε συνεχώς είναι η Έκθεση Ανταγωνιστικότητας του Παγκόσμιου Οικονομικού Φόρουμ. Σύμφωνα με αυτήν, η Ελλάδα έχει κατρακυλήσει τα τελευταία χρόνια στην 96η θέση για το 2012. Ας δούμε, όμως, από πού προκύπτουν αυτά τα στοιχεία. 
Στην ενότητα «Συνεργαζόμενα Ινστιτούτα» της έκθεσης, αν ανατρέξουμε στην Ελλάδα θα βρούμε ένα μόνο ινστιτούτο-συνεργάτη συνοδευόμενο από δύο ονόματα. Ο οργανισμός αυτός δεν είναι ούτε η Εθνική Στατιστική Υπηρεσία ούτε κάποιος άλλος οργανισμός δημοσίου συμφέροντος. Η μοναδική πηγή άντλησης δεδομένων για την έρευνα είναι ο ΣΕΒ. Έτσι, έχουμε τον εξής οργανωμένο παραλογισμό. Ο ΣΕΒ, μία εργοδοτική βιομηχανική ένωση τροφοδοτεί με στοιχεία έναν μη κερδοσκοπικό ιδιωτικό οργανισμό που με τη σειρά του κατατάσσει τη χώρα βάσει αποκλειστικά των στοιχείων αυτών. Στη συνέχεια, αυτή η έρευνα γίνεται επιχείρημα για τον ΣΕΒ, την Κυβέρνηση, τα Μέσα Μαζικής Ενημέρωσης, όλους όσους αντικειμενικά ευνοούνται με την εικόνα μίας καταρρέουσας οικονομίας.
Όπως και να έχει, εμείς βάσιμα μπορούμε να θεωρήσουμε ότι ο ΣΕΒ δίνει στοιχεία τα οποία εκπληρώνουν τις ιδιοτελείς επιδιώξεις του και όχι την αντικειμενική ακτινογραφία της ελληνικής οικονομίας. Πρόβλημα, λοιπόν, ανταγωνιστικότητας της ελληνικής οικονομίας. Πώς το αντιμετωπίζετε; Με εσωτερική υποτίμηση, με κινεζοποίηση της εργασίας, με τη δημιουργία του κινέζου ευρωπαίου εργαζόμενου.
Ας δούμε κάποια ενδεικτικά αποτελέσματα αυτού του σχεδίου, που στην ουσία αποτελεί μία χωρίς προηγούμενο επίθεση του κεφαλαίου στην εργατική τάξη. Με στοιχεία της έκθεσης του Ινστιτούτου Εργασίας της ΓΣΕΕ για το 2012, την οποία σας καταθέτω, κύριε Υπουργέ, μήπως και καταλάβετε ότι υπάρχουν και άλλοι πέρα από το ΣΕΒ και την Τράπεζα της Ελλάδας ως πηγή στοιχείων, από το 2009 έως το 2012 το πρόγραμμα της εσωτερικής υποτίμησης της εργασίας έχει προκαλέσει ενδεικτικά: Μείωση μισθών 22% έως 55%, μείωση του κόστους εργασίας στο 80% του μέσου όρου της Γερμανίας. Προβλεπόμενη πραγματική ανεργία για το 2013 στο 34%. Μάλλον, δεν το έχετε καταλάβει και θα σας το ξαναπώ. Πραγματική ανεργία 34%, ποσοστό που ούτε οι Ηνωμένες Πολιτείες στο μεγάλο κραχ του ’29 δεν κατάφεραν να ακουμπήσουν, με την ανεργία στους νέους στο 55% και στις νέες γυναίκες στο 68%. Εργατικό δίκαιο και κατακτήσεις; Το πιο σύντομο ανέκδοτο. Στη θέση του πλέον έχουμε το δίκαιο του εργοδότη. Νόμος για εσάς, κύριε Υπουργέ, είναι το δίκιο του εργοδότη. Με 483 ευρώ μισθό για το νέο εργαζόμενο, με ό,τι αύξηση της αγοραστικής δύναμης έγινε από το 1995 έως το 2009, να την παίρνετε με βία πίσω τα τελευταία τρία χρόνια, με την παραγωγικότητα του εργαζόμενου στην Ελλάδα, που άγγιξε το 92% του μέσου όρου της Ευρωπαϊκής Ένωσης, με τους Έλληνες εργαζόμενους να δουλεύουν περισσότερο σε σχέση με όλους τους υπόλοιπους στην Ευρώπη, με τα εργατικά ατυχήματα να είναι φαινόμενο καθώς για εσάς η ασφάλεια των εργαζομένων κοστίζει, εσείς συνεχίζετε να λέτε τους Έλληνες τεμπέληδες, αντιπαραγωγικούς και διεφθαρμένους. Με έναν δημόσιο τομέα από τους πιο μικρούς στην Ευρώπη, σύμφωνα με τη δική σας απογραφή και τα στοιχεία της EUROSTAT. Παρ’όλα αυτά, προχωράτε σε δεκαπέντε χιλιάδες απολύσεις και μπλοκάρετε κάθε πρόσληψη. 
(Στο σημείο αυτό ο Βουλευτής κ. Κωνσταντίνος Μπάρκας καταθέτει για τα Πρακτικά την προαναφερθείσα ετήσια έκθεση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κάνατε τέσσερις προσλήψεις δασκάλων. Ας πάμε, όμως, στον κατώτατο μισθό, το πλέον αντιπροσωπευτικό στοιχείο για την κατάσταση των εργαζομένων στη χώρα. Η Κυβέρνησή σας είναι η μοναδική που επεμβαίνει και νομοθετεί για τον κατώτατο μισθό. Ο κατώτατος μισθός στην Ελλάδα, σε μονάδες αγοραστικής δύναμης, μετά τη μείωση του Φεβρουαρίου του 2012 υποχωρεί στην κατάταξη των είκοσι χωρών από την έβδομη στη δέκατη θέση και είναι πλέον χαμηλότερος σε όρους αγοραστικής δύναμης από τον αντίστοιχο μισθό της Ισπανίας, της Μάλτας και της Σλοβενίας. Επόμενος σταθμός; Εσθονία, Κροατία, Βουλγαρία. Πιστεύουμε ότι θα τα καταφέρετε, γιατί βλέπουμε ότι θέλετε να φτιάξετε τις ΕΟΖ, όπου οι εργαζόμενοι δουλεύουν σαν σκλάβοι δεκαπέντε ώρες την ημέρα, χωρίς αποδοχές, τη στιγμή που οι πολυεθνικές απολαμβάνουν φορολογική ασυλία. 
Ας δούμε, όμως, την κατάσταση στην αγορά εργασίας σήμερα. Ασυδοσία εργοδοτών με μη καταβολές αποδοχών, απολύσεις χωρίς αποζημιώσεις και παράβαση του ωραρίου των εργαζομένων είναι η πραγματικότητα σύμφωνα με την έκθεση του Σώματος Επιθεώρησης Εργασίας. Το ¼ του μισθού των εργαζομένων έκανε φτερά.
Έχουμε έκρηξη της μαύρης εργασίας και πλήρη κυριαρχία των ελαστικών σε ωράριο και δικαιώματα μορφών εργασίας, με το ποσοστό των συμβάσεων μερικής και εκ περιτροπής απασχόλησης στις νέες προσλήψεις να αντιστοιχεί πλέον στο 43,8 του συνόλου των συμβάσεων. Τα ποσοστά αδήλωτης εργασίας παραμένουν σταθερά υψηλά καθώς από τους ελέγχους προκύπτει ότι το 64,13% των εργαζομένων βρέθηκε ανασφάλιστο. Στην Κίνα -το δικό σας πρότυπο απ’ ό,τι φαίνεται- το ποσοστό αυτό είναι 90%. Εκεί θέλετε να μας πάτε. 
Εμείς, κύριε Υπουργέ, μιλάμε για ανθρώπινες ζωές. Εσείς μιλάτε την ουδέτερη γλώσσα της εξουσίας. Μισθολογικό και μη μισθολογικό κόστος, κόστος εργασίας ανά προϊόν κ.ο.κ.. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό ακόμα, κυρία Πρόεδρε.
Όταν λέτε μισθολογικό κόστος τι ακριβώς εννοείτε, κύριε Υπουργέ; Το μεροκάματο; Αν δεν υπήρχε ο εργαζόμενος μέσα στην επιχείρηση, δεν θα υπήρχε η ίδια η επιχείρηση. Άρα, όταν μιλάτε για κόστος, αναφέρεστε σε ανθρώπους που παράγουν την αξία, τον πλούτο και τα κέρδη. Για εμάς δεν υπάρχει εργατικό κόστος αλλά εργοδοτικό κόστος στην κοινωνία, το οποίο μεγαλώνει με τις αποφάσεις σας για μείωση 5% των ασφαλιστικών εισφορών και μείωση της φορολογίας των επιχειρήσεων στο 15%. 
Εσείς ισχυρίζεστε ότι οι εργαζόμενοι ζουν πάνω από τις ανάγκες τους. Εμείς λέμε ότι οι εργοδότες ζουν πάνω στις ανάγκες μας. Λέτε ότι υπάρχει κόστος στη σύνταξη, στο μισθό, στην ασφάλιση. Κόστος για ποιον; Για αυτόν που δουλεύει μια ζωή; Ή θεωρείτε ότι το να έχει κάποιος μισθό, ασφάλιση, σύνταξη και να παίρνει ΕΦΑΠΑΞ, όταν μάλιστα έχει ιδρώσει γι’ αυτά, είναι προνόμια;
Σήμερα λέτε αυτά, σήμερα λέτε ότι οι εργαζόμενοι πρέπει να πληρώσουν. Δεν είμαστε, όμως, όλοι λωτοφάγοι, κύριε Υπουργέ. Ποια είναι η προοπτική του νέου και της νέας σήμερα, εφόσον δεν επιλέξει να φύγει και να μεταναστεύσει;","ΚΩΝΣΤΑΝΤΙΝΟΣ ΜΠΑΡΚΑΣ",336
"95863"," Ολοκληρώνετε, σας παρακαλώ, κύριε συνάδελφε. Υπάρχουν και άλλοι που σας ακολουθούν.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95864"," Τελειώνω.
Η προοπτική είναι να ζήσουν στην ανεργία ένα διάστημα και να πιεστούν και να είναι απελπισμένοι ώσπου να βρουν μία δουλειά μέσω εταιρείας ενοικίασης εργαζομένων, όπου στην καλύτερη περίπτωση θα υπογράφουν δίμηνες ατομικές συμβάσεις ή θα παίρνουν τρία ευρώ την ώρα, μαύρα, χωρίς πενθήμερο και οκτάωρο, προφανώς γιατί η ανταγωνιστικότητα είναι πολύ σημαντική. Δεν θα μπορεί να οργανωθεί σε σωματείο, γιατί δεν γίνεται η εταιρεία του να μπλέξει να τις διεκδικήσεις των εργαζομένων. Δεν θα μπορεί να απευθυνθεί στην Επιθεώρηση Εργασίας, γιατί εσείς τη διαλύετε και ετοιμάζεστε να ικανοποιήσετε την πρόταση του ΣΕΒ για τη μη έκδοση αποφάσεων στο ΣΕΠΕ αν δεν συμφωνούν και οι δύο πλευρές. Δεν θα έχει περίθαλψη υγείας.","ΚΩΝΣΤΑΝΤΙΝΟΣ ΜΠΑΡΚΑΣ",336
"95865"," Μια τελευταία φράση παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95866"," Αυτή είναι η τελευταία φράση. 
Αυτήν την κοινωνία που περιέγραψα, κύριε Υπουργέ, πρόσφατα την αποκαλέσατε «σοβιετική». Εγώ θα χρησιμοποιούσα τον όρο «υπόδειγμα καπιταλιστικής οικονομίας». 
Σταματήστε την κοροϊδία. Υποτιμάτε τις ζωές μας. Μας ωθείτε σε συομαδική κατάθλιψη. Αλλά η κοινωνία, το πειραματόζωό σας, δεν αντιδρά όπως περιμένετε εσείς, η τρόικα και ο ΣΕΒ. Καταλαμβάνει το εργαστήριο και απαντά με συλλογική αντίδραση. Φτιάχνει δομές αλληλεγγύης, δομές επιβίωσης. Κρατάει ζωντανή την ελπίδα. 
(Χειροκροτήματα από την πτέρυγα του ΣΥΡΙΖΑ)","ΚΩΝΣΤΑΝΤΙΝΟΣ ΜΠΑΡΚΑΣ",336
"95867"," Ευχαριστούμε, κύριε συνάδελφε.
Το λόγο έχει ο κ. Παναγιώτης Κουρουμπλής για πέντε λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95868"," Κυρία Πρόεδρε, κύριε Υπουργέ, κυρίες και κύριοι συνάδελφοι, ήδη οι πληροφορίες που περιρρέουν επιβεβαιώνουν ότι τα νέα μέτρα, τα μέτρα μιας ακραίας, επιθετικής, νεοφιλελεύθερης πολιτικής, που επιβάλλονται στην ελληνική κοινωνία, βυθίζουν και την οικονομία και την κοινωνία σε ένα υφεσιακό καθεστώς που οδηγεί και πυροδοτεί μια σκληρή και δεινή, οδυνηρή πραγματικότητα, ένα περιβάλλον κοινωνικού ολοκαυτώματος. 
Κάθε έννοια συλλογικού και κοινωνικού κεκτημένου, κάθε περιεχόμενο της έννοιας εργασιακός πολιτισμός βρίσκονται σε πλήρη υποχώρηση μπροστά στην επιβολή ενός καθεστώτος μεσαιωνικής εργασιακής γαλέρας. Περί αυτού πρόκειται.
Τα μέτρα που έρχονται για να συμπληρώσουν αυτό το τρομερό κακό που έχει γίνει τα τελευταία δύο χρόνια και που επιχειρούν ουσιαστικά να καθηλώσουν και να υποβαθμίσουν τον κατώτατο μισθό έχουν ένα πρόσημο, ότι με αυτόν τον τρόπο θα ενισχύσουμε και θα βελτιώσουμε την ανταγωνιστικότητα της ελληνικής οικονομίας. Κύριε Υπουργέ, τότε το Μπαγκλαντές θα ήταν μία από τις πρώτες οικονομίες. 
Όμως για να μην πάω στο Μπαγκλαντές, θα πάω στη διπλανή μας Βουλγαρία. Επειδή είστε άνθρωπος που διαβάζετε, φαντάζομαι πως έχετε υπ’όψιν σας ότι πριν από λίγο καιρό έγινε μία μέτρηση στη Βουλγαρία, του  τελευταίου τριμήνου, που έδωσε αύξηση τριακοσίων χιλιάδων ανέργων και 10% αύξηση της ανεργίας με ένα καθεστώς το οποίο περίπου περιγράφεται ότι θα λειτουργήσει και στην Ελλάδα. Παρά ταύτα όμως, δεν υπάρχει κανένα αναπτυξιακό αποτέλεσμα επί της ουσίας στη γείτονα χώρα. 
Έρχεστε λοιπόν εδώ με όλην αυτήν τη «μετρολογία». Κάθε φορά όμως που οι προβλέψεις σας και οι προβλέψεις και των προηγούμενων κυβερνήσεων ήταν ότι με τα μέτρα που ελάμβαναν θα έβγαινε η χώρα από την κρίση, την επόμενη μέρα από τη λήψη των μέτρων επιβεβαιωνόταν ότι είμαστε μπροστά σ’ ένα νέο αδιέξοδο. Ενώ, λοιπόν, πριν από τρεις μήνες ορκιζόσαστε όλοι ότι το χρέος πλέον με το PSI και με τα μέτρα που ελήφθησαν στο δεύτερο μνημόνιο θα είχε καταστεί βιώσιμο, σήμερα, εν όψει της λήψης αυτών των μέτρων, κανείς δεν μπορεί να ισχυριστεί με αξιόπιστο λόγο ότι πραγματικά το χρέος αυτή τη στιγμή και με τα μέτρα αυτά θα μπορεί να καταστεί βιώσιμο. Άρα, θα έχουμε και νέα μέτρα κάποια στιγμή και μάλιστα πολύ σύντομα. 
Κύριε Υπουργέ, με όλα αυτά που συμβαίνουν το πολιτικό σύστημα και ιδιαίτερα η συγκυβέρνηση αυτολεηλατεί και τα τελευταία ψήγματα αξιοπιστίας της. Διότι άλλα είπατε στον ελληνικό λαό προεκλογικά, άλλες υπήρξαν οι αυτοδεσμεύσεις για τα εργασιακά, οι ορκωμοσίες και οι όρκοι, οι σπονδές, άλλα συμφωνήσατε στο πλαίσιο της προγραμματικής συμφωνίας της συγκυβέρνησης και ενώ κλαυθμηρίζατε και προβάλλατε ο καθένας για δικούς τους λόγους ενστάσεις γι’ αυτό ή για εκείνο ή για το άλλο μέτρο, έρχεστε σήμερα και επιβάλλετε μία αντικοινωνική καταιγίδα που πραγματικά κατεδαφίζει κάθε έννοια βεβαιότητας που είχε μείνει στην ψυχή των Ελλήνων και βυθίζει την κοινωνία σ’ αυτό που λέμε «ήττα της ελπίδας», μια κοινωνία που πραγματικά βρίσκεται σε παροξυσμό απόγνωσης, μια κοινωνία που την απειλεί όχι η μελαγχολία της απόγνωσης αλλά η παραίτηση, όταν αυτήν τη στιγμή η ανεργία, ιδιαίτερα στους νέους ανθρώπους, φθάνει στο 50%. Οι νέοι και οι νέες της Ελλάδος ζουν το μαρτύριο της παρατεταμένης εφηβείας, αναγκασμένοι να ζουν στο οικογενειακό περιβάλλον, χωρίς να τους δίνουμε τη δυνατότητα να πετάξουν με τα δικά τους φτερά. Τους νέους με τα περισσότερα προσόντα από κάθε άλλη γενιά τούς στέλνουμε να παίρνουν των ομματιών  τους για να γίνουν η ατμομηχανή της ανάπτυξης άλλων χωρών. Περί αυτού πρόκειται, κύριε Υπουργέ. Δυστυχώς, αυτή είναι η πραγματικότητα την οποία επιβάλλουν όλες αυτές οι επιλογές της τρόικας του εξωτερικού και τις οποίες αποδέχεται ως πειθαρχημένος κρατούμενος η εσωτερική τρόικα! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"95869"," Ολοκληρώστε, κύριε Κουρουμπλή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95870"," Τελειώνω, κυρία Πρόεδρε. 
Κύριε Υπουργέ, κυρία Πρόεδρε, η ανεργία με όλες τις μετρήσεις και τις εκτιμήσεις θα φθάσει στο 30%. Αυτό, σε συνδυασμό με την ύφεση, οδηγεί την κοινωνία σ’ ένα σημείο τήξης που από εκεί και πέρα πλέον οι συνέπειες μπορεί να είναι απρόβλεπτες. Οφείλουμε, λοιπόν, εδώ να απαντήσουμε σ’ αυτά τα ζητήματα με ειλικρίνεια και με ψυχραιμία. Είμαστε εκτεθειμένοι όλοι: εσείς πρωτίστως, που είστε Κυβέρνηση, κι εμείς που προσπαθούμε  όσο μπορούμε να αναδείξουμε αυτά τα ζητήματα για να μπορέσουμε πραγματικά να δώσουμε μια απάντηση στο εξής. 
Γιατί κατ’ εξακολούθηση πρέπει οι ίδιοι και οι ίδιοι να πληρώνουν το μάρμαρο; Γιατί επιδεικνύετε σπουδή και ικανότητα να κόβετε κοινωνικά δικαιώματα, κοινωνικές παροχές, συντάξεις, μισθούς, επιδόματα πολυτέκνων, μονογονεϊκών οικογενειών και άλλων κατηγοριών; Μαθαίνω σήμερα, κύριε Υπουργέ, ότι θα καταργήσετε ακόμα και το αφορολόγητο και για τα παιδιά.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"95871"," Ολοκληρώστε παρακαλώ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95872"," Κλείνω, κυρία Πρόεδρε. 
Τουλάχιστον, έχετε την πρόνοια σε μια χώρα που αντιμετωπίζει δημογραφικό πρόβλημα -το τονίζετε κι εσείς από τις θέσεις της Αντιπολίτευσης- να προστατεύσετε τα χαμηλά εισοδήματα!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"95873"," Κύριε Κουρουμπλή, σας παρακαλώ ολοκληρώστε, έχετε και δευτερολογία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95874"," Κλείνω, κυρία Πρόεδρε. 
Κυρίες και κύριοι συνάδελφοι, η ζωή έχει δείξει ότι όταν μετατρέπεις την αδικία σε νόμο, καθιστάς επιβεβλημένο καθήκον την κοινωνική αντίσταση. Και σε αυτό προκαλείτε τον ελληνικό λαό. 
Σας ευχαριστώ.
(Χειροκροτήματα από την πτέρυγα του  ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"95875"," Σας ευχαριστούμε, κύριε Κουρουμπλή.
Το λόγο έχει ο κ. Αλέξης Μητρόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95876"," Κύριε Υπουργέ, οι απαιτήσεις της τρόικας αναφορικά με τους μισθούς και τις συντάξεις δεν έχουν προηγούμενο σε βαρβαρότητα. Σε αυτό αναφερόμαστε, στο e-mail που σας έστειλαν και το έχουν -από ό,τι πληροφορούμεθα- ακόμα στο τραπέζι σας. Ο στόχος τους είναι η συνολική αποσάθρωση των εργασιακών σχέσεων, της εθνικής αγοράς εργασίας και απώτερος στόχος είναι η γενικευμένη λεηλασία των μισθωτών και συνταξιούχων της πατρίδας μας.
Με το πρώτο μνημόνιο, κύριε Υπουργέ, η κυβέρνηση Παπανδρέου δέχτηκε με τον ν.3845 να μπορούν οι κλαδικοί και ομοιεπαγγελματικοί μισθοί να είναι μικρότεροι της Εθνικής Γενικής Συλλογικής Σύμβασης Εργασίας. Ήταν η πρώτη απόπειρα κατάργησης και νομοθετικής ρύθμισης του κατώτατου μισθού. 
Με την τρίτη επικαιροποίηση του μνημονίου συμφωνήθηκε το μισθολόγιο του δημόσιου και ευρύτερου δημόσιου τομέα να εξισωθεί προς τα κάτω με τον ιδιωτικό τομέα. Θα υποβάλλω τα σχετικά.
Με το ν.4046 του δεύτερου μνημονίου πάρθηκε το δικαίωμα επισήμως από τη ΓΣΣΕ να συνομολογεί το ύψος του κατώτατου μισθού, συμφωνήθηκε για την προσεχή οκταετία οι μισθοί να καθηλωθούν στα βουλγαρικά και ρουμανικά επίπεδα και βεβαίως να νομοθετείται ετησίως από την Κυβέρνηση ο κατώτατος μισθός. Επειδή το σύστημα της πατρίδας μας –και αυτό το γνωρίζει η τρόικα- είναι κατωτατοκεντρικό, δηλαδή τριάντα επιδόματα συναρτώνται και σχετίζονται με τον κατώτατο μισθό αλλά και όλοι οι μισθοί κάθονται πάνω στον κατώτατο μισθό, αντιλαμβάνεσθε πού μπορεί να οδηγήσει αυτό.
Σε επιστολή της κυβέρνησης Παπανδρέου της 10ης Φεβρουαρίου 2012 στην κ. Λαγκάρντ σημειολογείται ο κατώτατος μισθός να ακολουθήσει την πορεία Πορτογαλία-Τουρκία-Κεντρική-Νότια και Ανατολική Ευρώπη. 
Με την πράξη νομοθετικού περιεχομένου στις 28-2-2012 διαλύσατε όλον τον πολιτισμό των Συλλογικών Συμβάσεων της πατρίδας.
Βεβαίως, με τον ν.4052 εφαρμόσατε την ακρότατη εκδοχή της οδηγίας Μπόλκενσταϊν. Σύμφωνα με το άρθρο 107 του συγκεκριμένου αυτού νόμου δίνεται το δικαίωμα σε φυσικά και νομικά πρόσωπα από Βουλγαρία και Ρουμανία να συστήνουν λόγω της διασυνοριακής διευκόλυνσης ιδιωτικά γραφεία εργασίας και να απασχολούνται επί μακρόν μέσα στην πατρίδα μας με μισθούς Βουλγαρίας και Ρουμανίας. 
Με τον ν.3907, επίσης εφαρμοστικό του μνημονίου νομοθετήθηκε οι υπήκοοι τρίτων χωρών, οι οικονομικοί μετανάστες, όσο διαμένουν σε κέντρα κράτησης να μπορούν να απασχολούνται σε συγκεκριμένες περιοχές της χώρας. Συνεπώς δημιουργείτε συνθήκες για όλη την πατρίδας ως μία ΕΟΖ, χωρίς τις ρυθμίσεις περιβάλλοντος, εργασίας και ασφάλισης και βεβαίως εφαρμόζοντας όλα αυτά, μία γενικευμένη αποσάρθρωση του εργατικού, ιδιωτικού μισθολογίου. Μας οδηγήσατε σε ύφεση 7% και σε ανεργία του ενός εκατομμυρίου διακοσίων χιλιάδων και βάλε.
Αντιλαμβάνεστε ότι είστε όμηροι μιας άθλιας, ακραία εξτρεμιστικής, νεοφιλελεύθερης πολιτικής της τρόικας που δεν έχει προηγούμενο και δυστυχώς σε αυτή μετέχουν Έλληνες πολιτικοί που λειτουργούν συνειδητά σε βάρος των συμπατριωτών τους, σε ένα νέο κύκλο λεηλασίας μισθών, συντάξεων, επιδομάτων, παροχών κ.ο.κ.. 
Σταματήστε, αξιότιμε κύριε Υπουργέ, να συνεργάζεστε σε αυτή την ακραία πολιτική αρπαγής, λεηλασίας των μισθών και των συντάξεων. Αυτή η αδιέξοδη πολιτική, ο νέος γύρος δεν οδηγεί πουθενά. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"95877"," Ευχαριστούμε, κύριε Μητρόπουλε. 
Η κ. Δέσποινα Χαραλαμπίδου έχει το λόγο, επίσης, για πέντε λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95878"," Κυρία Πρόεδρε, κυρίες και κύριοι Βουλευτές, η σημερινή επίκαιρη επερώτηση του ΣΥΡΙΖΑ κατατέθηκε με αφορμή την ολοκληρωτική εξαφάνιση των εργασιακών και ασφαλιστικών δικαιωμάτων που επιφυλάσσουν στον ελληνικό λαό τα προωθούμενα νέα μέτρα. 
Η κοινωνικά βάρβαρη σημερινή επίθεση της τρικομματικής Κυβέρνησης δεν είναι παρά η συνέχεια της μνημονιακής πορείας, την οποία ακολουθούν πιστά οι τελευταίες κυβερνήσεις, της πορείας δηλαδή που χαράσσει η τρόικα και οι τοκογλύφοι δανειστές της χώρας μας και που εξυπηρετεί αποκλειστικά και μόνο τα συμφέροντα της ντόπιας εργοδοσίας, των πολυεθνικών επιχειρήσεων και των τραπεζιτών. 
Τόσο οι αλλαγές που έχουν ήδη συντελεστεί στους μισθούς, τις συντάξεις, τις εργασιακές σχέσεις στον ιδιωτικό και το δημόσιο τομέα όσο και τα νέα μέτρα που απαιτεί η τρόικα και προετοιμάζει η Κυβέρνηση, δεν είναι εμπνεύσεις που ήλθαν από τον ουρανό ούτε συνταγές εξυγίανσης της οικονομίας που προσφέρουν αφιλοκερδώς οι σοφοί τεχνοκράτες της τρόικας. Πρόκειται για καθαρά ταξικές επιλογές και χρόνιες απαιτήσεις του κεφαλαίου. Αφορούν στο σύνολό τους αιτήματα που από το 1985 οι εργοδοτικές οργανώσεις με επικεφαλής τον Σύνδεσμο Ελλήνων Βιομηχάνων τα έθεταν στον τραπέζι των διαπραγματεύσεων. 
Κυρία Πρόεδρε, περισσότερο από δυο χρόνια μνημονιακών πολιτικών οδήγησαν αποκλειστικά και μόνο στο να εκτοξευθεί η ανεργία σε ουράνια ύψη, να έχουμε βαθιά ύφεση και μεγάλη φτώχεια. Όλα αυτά άφησαν πίσω τους ένα εφιαλτικό εργασιακό τοπίο και μια αγορά εργασίας πλήρως απορυθμισμένη. 
Τα θεωρούμενα από την Κυβέρνηση και την τρόικα μέτρα εξυγίανσης της οικονομίας, στην πραγματικότητα, είναι μέτρα με τα οποία εξαφανίζεται από το νομικό χάρτη της χώρας μας κάθε έννοια εργατικού δικαίου και μέτρα για την ακόμη μεγαλύτερη μείωση της αξίας της εργατικής δύναμης. Μέσα στην τρικυμία των αντεργατικών νομοθετημάτων των διαδοχικών μνημονιακών κυβερνήσεων, η απελευθέρωση των απολύσεων που ετοιμάζεται, είναι από τα πιο σκληρά για τους εργαζόμενους μέτρα. 
Ήδη με τα μέτρα του πρώτου μνημονίου μειώθηκε έμμεσα το κόστος των απολύσεων λόγω της συρρίκνωσης από τους είκοσι τέσσερις στους έξι μήνες του ανώτατου χρόνου προειδοποίησης για την καταγγελία των συμβάσεων. Έτσι, μειώθηκε το κόστος των απολύσεων μέχρι και δεκαοκτώ μισθούς για τους εργαζόμενους με υπαλληλική ιδιότητα, με μεγάλη προϋπηρεσία. 
Παράλληλα, δόθηκε η επιπλέον διευκόλυνση στους εργοδότες να καταβάλουν τις αποζημιώσεις απόλυσης σε πολύ περισσότερες και πολύ χαμηλότερες δόσεις σε σχέση με το παρελθόν, περιορίζοντας και το όριο των δόσεων της αποζημίωσης από τους μισθούς των έξι μηνών σε δύο μήνες. Ο ελάχιστος χρόνος απασχόλησης για να λάβει ένας εργαζόμενος αποζημίωση επεκτάθηκε από τους δύο μήνες στον έναν χρόνο. 
Εδώ πρέπει να σημειώσουμε ότι το θεσμικό πλαίσιο για τους εργατοτεχνικές, για τους εργάτες και τις εργάτριες που αποτελούν τη μεγάλη πλειοψηφία των εργαζομένων είναι πολύ χειρότερο. Νομίζω ότι ξέρετε πως όταν ένας εργάτης, μια εργάτρια, ένας εργατοτεχνίτης που δουλεύει στον ίδιο εργοδότη απολυθεί, το μόνο που θα πάρει σαν αποζημίωση για πέντε χρόνια είναι μόλις δεκαπέντε μεροκάματα. 
Τέλος, το όριο για τις ομαδικές απολύσεις αυξήθηκε από τέσσερις σε έξι εργαζόμενους για τις επιχειρήσεις που απασχολούν από είκοσι έως εκατόν πενήντα εργαζόμενους και επίσης, ανέβηκε και το ποσοστό από 2% σε 5% για τις επιχειρήσεις μεγαλύτερου μεγέθους. 
Κύριε Υπουργέ, γνωρίζετε ότι στην ελληνική βιομηχανία εργάζονται διακόσιες χιλιάδες λιγότεροι εργαζόμενοι σε σχέση με το 2007; Γνωρίζετε ότι με την επίθεση που έχετε εξαπολύσει στην εργατική τάξη το μόνο που έχετε καταφέρει είναι να ενισχύσετε δραματικά τους δείκτες της ανεργίας; Γνωρίζετε ότι οι εργαζόμενοι αυτής της χώρας, η εργατική τάξη της χώρας μας μετατρέπεται καθημερινά σε φθηνό, ευέλικτο εργατικό δυναμικό, που τη μία μέρα προσλαμβάνεται και την άλλη μένει άνεργο με ολοένα μειωμένες αποδοχές και εργασιακά δικαιώματα; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΔΕΣΠΟΙΝΑ ΧΑΡΑΛΑΜΠΙΔΟΥ",538
"95879"," Ολοκληρώστε, παρακαλώ, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95880"," Γνωρίζετε ότι –αναφέρομαι μόνο στην ελληνική βιομηχανία -με βάση τα στοιχεία της Εθνικής Στατιστικής Υπηρεσίας, από τον Ιούλιο του 2011 μέχρι τον Ιούλιο του 2012, οι απασχολούμενοι στις βιομηχανίες της χώρας μειώνονται κάθε μέρα κατά εκατόν εξήντα άτομα; Γνωρίζετε ότι κάθε ώρα που περνάει σχεδόν επτά εργαζόμενοι στη βιομηχανία χάνουν τη δουλειά τους; 
Έρχεστε σήμερα με αυτά τα δεδομένα, με αυτήν την πραγματικότητα που επικρατεί στην ελληνική κοινωνία, με non paper και με σχεδιασμένες διαρροές να υποστηρίξετε τι; Ότι η ελληνική κοινωνία έχει ανάγκη από ακόμα μεγαλύτερη απελευθέρωση των απολύσεων; Ότι δηλαδή η ελληνική κοινωνία, οι εργαζόμενοι αυτής της χώρας δεν έχουν ανάγκη από πλήρη, σταθερή και καλά αμειβόμενη απασχόληση και εργασία; Αυτή είναι η πρότασή σας;","ΔΕΣΠΟΙΝΑ ΧΑΡΑΛΑΜΠΙΔΟΥ",538
"95881"," Σας παρακαλώ, κυρία συνάδελφε, τελειώνετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95882"," Παρακαλώ θα ήθελα να μου δώσετε ένα ακόμη λεπτό λόγω γυναικείας αλληλεγγύης και γειτονικών νομών, κυρία Πρόεδρε.","ΔΕΣΠΟΙΝΑ ΧΑΡΑΛΑΜΠΙΔΟΥ",538
"95883"," Όχι ένα λεπτό, γιατί ακολουθούν και άλλοι συνάδελφοι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95884"," Δώστε μου μόνο ένα λεπτό. 
Επειδή όλα τα προηγούμενα δεν έφθαναν, όπως φαίνεται, για όλους αυτούς που θα έρθουν να επενδύσουν πάνω στο φθηνό εργατικό δυναμικό της χώρας μας, σήμερα η τρόικα και ο ΣΕΒ απαιτούν μεγαλύτερη διευκόλυνση στις απολύσεις. 
Με τα σενάρια που καταγράφονται στον Τύπο για το δημόσιο τομέα συζητάτε να ενισχυθεί το μέτρο της εφεδρείας και να γίνουν απολύσεις εργαζομένων μέχρι να συμπληρωθεί ο αριθμός των εκατό πενήντα χιλιάδων αποχωρήσεων ως το 2015 και για τον ιδιωτικό τομέα συζητάτε την αλλαγή του τρόπου υπολογισμού της αποζημίωσης-απόλυσης σε δωδεκάμηνη από δεκατετράμηνη βάση και επιπλέον περικοπές στο χρόνο προειδοποίησης απόλυσης, πράγμα που οδηγεί σε ακόμα πιο μειωμένη αποζημίωση.","ΔΕΣΠΟΙΝΑ ΧΑΡΑΛΑΜΠΙΔΟΥ",538
"95885"," Ευχαριστούμε, κυρία συνάδελφε. Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95886"," Ολοκληρώνω. Δηλαδή κάνετε τις απολύσεις πάμφθηνες για τον ιδιωτικό τομέα. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΕΣΠΟΙΝΑ ΧΑΡΑΛΑΜΠΙΔΟΥ",538
"95887"," Ευχαριστούμε, κυρία συνάδελφε. 
Ο κ. Ιωάννης Σταθάς έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95888"," Κύριοι συνάδελφοι, κύριε Υπουργέ, χαιρόμαστε που σας βλέπουμε, επιτέλους, στη Βουλή. Είναι μεγάλη μας τιμή που σας είδαμε και από κοντά, γιατί είχαμε ξεχάσει και πώς είναι το πρόσωπό σας, μιας και τα περισσότερα μέτρα που θα λάβουμε στο πακέτο που μας έρχεται τώρα προέρχονται από το χώρο της εργασίας και είναι περίπου το 50%. 
Σας έχουμε υποβάλει πολλές ερωτήσεις, για να μας πείτε ποια είναι αυτά τα μέτρα. Τα μέτρα έρχονται μετά το Μάϊο του 2010, τότε που είπαν ότι θα σώσουν τον τόπο και ότι για όλα αυτά φταίνε οι κακοί δημόσιοι υπάλληλοι και δεν φταίει ο ιδιωτικός τομέας, ο οποίος δεν παράγει ελλείμματα, αλλά μόνο πλεονάσματα. Και τότε ο χώρος που εκπροσωπείτε δεν ψήφισε όλα αυτά τα απάνθρωπα μέτρα –έτσι τα αποκαλούσατε- και ετοιμάζατε κρεμάλες στο Γουδή –έτσι λέγατε τότε- για αυτούς που τα ψήφισαν. 
Έκανε, όμως, μια μεγάλη κωλοτούμπα -είδαμε πέρυσι τον Οκτώβριο τέτοια εποχή- ο δικός σας χώρος. Φυσικά, αυτά τα απάνθρωπα μέτρα που είχαν πάρει οι άλλοι και τα είχαν ψηφίσει –τα οποία αποκαλούσατε διαφορετικά μείγματα- όχι απλώς τα υπερασπίζετε, αλλά τα εφαρμόζετε και με το χειρότερο τρόπο.
Η μόνη πολιτική που έχετε ακολουθήσει για να καταπολεμήσετε την ανεργία είναι να οδηγείτε τους εργαζόμενους να φουντάρουν από τα μπαλκόνια, γιατί είναι άνεργοι και να έχουμε πάνω από τρεις χιλιάδες αυτοκτονίες –και τους έχετε οδηγήσει εσείς στην αυτοκτονία- και το υπόλοιπο εργατικό δυναμικό, το οποίο κοστίζει πάνω από 70.000 ευρώ στο ελληνικό δημόσιο, να πηγαίνει στη Γερμανία, στο Βέλγιο, για να προσφέρει εκεί τις υπηρεσίες του. 
Έτσι πιστεύετε ότι θα μειώσετε την ανεργία και θα την καταπολεμήσετε, φουντάροντας οι Έλληνες και φεύγοντας από τον τόπο τους, με τους μισθούς πείνας τους οποίους έχετε νομοθετήσει και οι οποίοι ήταν και πριν το μνημόνιο, με τα μέτρα τα οποία υπήρχαν και πριν το μνημόνιο του 2010; Οι περισσότεροι μισθοί ήταν και πάλι απάνθρωποι, γιατί στον ιδιωτικό τομέα ποτέ δεν εφαρμόστηκαν. Τώρα έρχεστε απλά να τους νομοθετήσετε.
Κύριε Υπουργέ, περιμέναμε τουλάχιστον αυτήν τη στιγμή να ήσασταν απέναντι στον ελληνικό λαό πιο καθαρός, τουλάχιστον εσείς και ο Πρωθυπουργός. Οι κόκκινες γραμμές που είχατε βάλει προεκλογικά έγιναν ροζ. Αυτό αποδεικνύεται κάθε μέρα με τα μέτρα που διαρρέετε στον Τύπο και μ’ αυτά τα οποία λέτε ότι θα κάνετε.
Λέτε ότι από την προηγούμενη μέρα θα ξέρει ο εργαζόμενος πότε θα δουλέψει. Απάνθρωπο τελείως! Αυτά τα πράγματα δεν γίνονταν ούτε την εποχή των κοτζαμπάσηδων ούτε την εποχή των τσιφλικάδων στη Θεσσαλία! Και τότε που ζούσαν στις τρώγλες, όταν γινόταν ο θερισμός, ήξεραν τουλάχιστον για ένα μήνα τι θα κάνουν. Ούτε αυτό το δικαίωμα του να γνωρίζουν δεν έχουν πια οι εργαζόμενοι.
Θέλω να πω ένα πράγμα σε σας, κύριε Υπουργέ και στο Υπουργικό Συμβούλιο και στους υπόλοιπους που πανηγυρίζουν ότι θα μας σώσουν και λένε ότι θα μας βγάλουν απ’ αυτό το άθλιο τούνελ, στο οποίο έχει πέσει η ελληνική οικονομία. Έτσι τα λέτε και εσείς. Θέλω να σας πω ότι μ’ αυτά τα απάνθρωπα μέτρα που μας οδηγούν στην εξαθλίωση –διότι είναι απάνθρωπα τα μέτρα και το αισθάνομαι και εγώ σαν εργαζόμενος που είμαι στον ιδιωτικό τομέα και δουλεύω στη βαριά βιομηχανία- δεν φθάνουν ούτε να σιτιστούν αυτοί οι άνθρωποι με τα χρήματα που θα παίρνουν. Δεν τους φθάνουν ούτε να μπορέσουν να έχουν τη δύναμη να φάνε για να πάνε να δουλέψουν.
Το πρώτο που έπρεπε να κάνετε είναι να πείτε ένα «όχι», όπως λέγατε το Μάϊο του 2010, ώστε αυτήν τη στιγμή να έχει μία ελπίδα ο ελληνικός λαός και η νέα γενιά να κάτσει στον τόπο της να δώσει τη μάχη, προκειμένου να υπάρξει το ελληνικό έθνος, το οποίο καταστρέφεται αυτήν τη στιγμή, γιατί οι νέοι άνθρωποι δεν μπορούν να κάνουν οικογένειες και έχουν αβέβαιο μέλλον. Πρέπει αυτόν τον κόσμο να τον βοηθήσουμε να παραμείνει εδώ. Μ’ αυτά τα μέτρα τα οποία παίρνετε, το μόνο που καταφέρνετε είναι να οδηγείτε σε εξαθλίωση το ελληνικό έθνος. 
Φυσικά, έχουμε και την άκρα Δεξιά, η οποία λέει ότι φταίνε οι Πακιστανοί. Όσον αφορά τους Πακιστανούς και όλους τους υπόλοιπους μετανάστες, να είστε σίγουροι ότι αυτοί δεν δουλεύουν σε εργοδότες που ψηφίζουν ΣΥΡΙΖΑ, ούτε σε εργοδότες που ψηφίζουν ΚΚΕ. Εμείς θέλουμε όλοι οι εργαζόμενοι πάνω στον πλανήτη να παίρνουν αυτό που πραγματικά πρέπει να παίρνουν και να αμείβονται μ’ αυτό που πραγματικά πρέπει να αμείβονται και με αξιοπρέπεια, κάτι που αυτή τη στιγμή δεν το έχουμε.
Ο ελληνικός λαός στο παρελθόν και η ελληνική εργατική τάξη έχει δώσει μάχες και έχει πετύχει αυτά που έχει πετύχει, τα οποία εσείς καταφέρατε εν μία νυκτί να τα καταργήσετε. Σας λέμε ότι αυτό θα γίνει. Ό,τι μέτρα και αν ψηφίσετε, ό,τι μέτρα και αν πάρετε, αυτά θα τα ανατρέψει η κοινωνία και ο ελληνικός λαός.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΣΤΑΘΑΣ",475
"95889","  Ευχαριστούμε, κύριε συνάδελφε.
Η κ. Μαρία Μπόλαρη έχει το λόγο για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95890"," Με έναν τρόπο μπορούν να περιγραφούν τα μέτρα που ετοιμάζει η εγχώρια τρόικα σε συνεργασία με την ξένη: Κλιμάκωση του πολέμου ενάντια στον κόσμο της εργασίας, κλιμάκωση του πολέμου ενάντια στα φτωχά στρώματα.
Κύριε Υπουργέ, τα μέτρα που φέρνετε είναι μέτρα δίωξης και του δικαιώματος στην εργασία και του δικαιώματος στη συνταξιοδότηση και του δικαιώματος στην αξιοπρεπή διαβίωση. Ήδη, αυτά που έχετε πετύχει μέχρι τώρα με τα μνημόνια, είναι 4,5 δισεκατομμύρια ευρώ περικοπές στις συντάξεις και στα κοινωνικά επιδόματα. Με τα νέα μέτρα, συντάξεις και κοινωνικά επιδόματα θα μειωθούν το 2013 και το 2014 κατά 5,5 δισεκατομμύρια ευρώ.
Όχι ότι οι προηγούμενες κυβερνήσεις της Νέας Δημοκρατίας και του ΠΑΣΟΚ δεν είχαν δώσει τα ρέστα τους για να υποσκάψουν το δικαίωμα στη δημόσια κοινωνική ασφάλιση.
Όμως τώρα, μαζί με το νέο εργασιακό καθεστώς που επιβάλετε, την αδήλωτη και τη μαύρη εργασία, την ασυνεχή εργασία, την ελαστικοποιημένη, την ανεργία φτάνετε τα ταμεία στην πλήρη κατάρρευση. Το ένα εκατομμύριο άνεργοι σημαίνει 5.000.000.000 ευρώ απώλειες ετησίως σε ασφαλιστικά ταμεία. 
Κι εσείς τι λέτε; Ότι θα αυξήσετε τα όρια ηλικίας στα εξήντα επτά χρόνια; Τι νομίζετε ότι θα συμβεί μ’ αυτό; Θα υπάρξει κάποιο δημοσιονομικό όφελος τάχα; Ίσα-ίσα, η ομοσπονδία εργαζόμενων στο ΙΚΑ υπολογίζει ότι αν εφαρμοστεί αυτό το μέτρο, 600.000.000 ευρώ επιπλέον θα είναι τα έξοδα του ΙΚΑ, για να πληρώσει το κόστος της απώλειας. Εργαζόμενοι που απολύονται αυτήν τη στιγμή και ήταν κοντά στη σύνταξη, ποτέ δεν θα βγουν και δεν θα πάρουν σύνταξη. Όσο για τους νέους εργαζόμενους, αυτοί επίσης, δεν θα πάρουν ποτέ σύνταξη, μιας και τα σαράντα συντάξιμα χρόνια είναι αδύνατον να υπάρξουν. 
Κύριε Υπουργέ, την ίδια στιγμή που υπάρχει αυτή η κατάσταση, είστε εξαιρετικά γενναιόδωροι με την εργοδοσία. Ήδη νομοθετήσατε το 1,1% μείωση των εργοδοτικών εισφορών, που σημαίνει 250.000.000 ευρώ ετήσιες απώλειες για τα ασφαλιστικά ταμεία. 
Με ποιο δικαίωμα κάνετε αυτήν τη βίαιη ανακατανομή πόρων προς όφελος της κυρίαρχης τάξης, προς όφελος της εργοδοσίας; Με ποιο δικαίωμα κλέβετε τις προπληρωμένες εισφορές εκατοντάδων χιλιάδων εργαζόμενων και συνταξιούχων; Αυτό που λέτε, είναι ότι έτσι θα διευκολυνθεί η αγορά εργασίας. Μα, όλα τα μέτρα που έχετε πάρει μέχρι τώρα, έχουν αυξήσει την ανεργία και έχουν αντίθετα διογκώσει την ελαστικοποιημένη εργασία. 
Τελειώνοντας, δεν θα σας ρωτήσω τι προτίθεστε να κάνετε. Θα σας πω τι θα κάνει ο κόσμος της εργασίας, που ήδη το έδειξε στη μεγάλη πανεργατική απεργία στις 26-9-2012 και τι θα κάνει μία κυβέρνηση της αριστεράς. Θα παλέψει για ένα δημόσιο, αλληλέγγυο, κοινωνικό σύστημα εργασίας, θα παλέψει για μέτρα που θα περιορίσουν την ανεργία, που θα αυξήσουν τους μισθούς, που θα φέρουν πόρους στην κρατική χρηματοδότηση των ασφαλιστικών ταμείων, που θα σταματήσουν την εισφοροκλοπή και την εισφοροδιαφυγή. Το μήνυμα το πήρατε ήδη την προηγούμενη Τετάρτη. Δεν θα μας γυρίσετε πίσω στην εποχή του Σικάγο, αρκετά μας φέρατε πίσω στη δεκαετία του ’70.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΜΠΟΛΑΡΗ",347
"95891"," Ευχαριστούμε, κυρία συνάδελφε.
Ο κ. Χρήστος Καραγιαννίδης έχει το λόγο, για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95892"," Κύριε Υπουργέ, το περιβόητο non paper δεν μας υπενθυμίζει μόνο τη δέσμευση της κυβέρνησης Παπαδήμου για τη μείωση του κατώτατου μισθού, αλλά ζητάει ουσιαστικά να παρέμβει το κράτος για να εξασφαλίσει ότι οι μεγαλοεπιχειρηματίες σε αυτήν τη χώρα θα συνεχίσουν να βγάζουν κέρδη σε βάρος του κόσμου της εργασίας και της νεολαίας. 
Η Κυβέρνησή σας με ένα ακόμα πακέτο μέτρων το κύριο που προσδοκά είναι η αύξηση του βαθμού εκμετάλλευσης της εργασίας, η οποία θα επιβάλλεται πλέον με νόμους, ανεξάρτητα από διαπραγματεύσεις μεταξύ εργαζομένων και εργοδοτών. Ένα από τα κρίσιμα σημεία που προεικονίζουν αυτό το θαυμαστό νέο κόσμο της εξαθλίωσης είναι η αιτιολογία που προβάλλεται για τις επιβαλλόμενες αλλαγές, δηλαδή η μείωση της ανεργίας. Προσπαθείτε δηλαδή, να φέρετε την ευθύνη για την ύπαρξη της ανεργίας στους ίδιους τους ανέργους και τους εργαζομένους, λέγοντας ότι η ανεργία οφείλεται στην αντίσταση των εργαζομένων στην περικοπή των μισθών και των δικαιωμάτων τους. Μας λέτε ότι αν οι μισθοί όσο είναι απαραίτητο η ανεργία θα μειώνεται εξίσου. 
Κύριε Υπουργέ, να μας πείσετε ότι εάν συν ένα κάνουν τρία, δεν γίνεται. Η πραγματικότητα μας δείχνει ολοφάνερα πως όσο οι πολιτικές αυξάνουν την ανεργία, τόσο αυξάνεται και η δυνατότητα για περαιτέρω μειώσεις σε μισθούς και συντάξεις. Η τακτική σας αυτή είναι πλέον πασίγνωστη. Θεσμοθετείτε τον ανταγωνισμό των εργαζομένων μεταξύ τους, των αλλοδαπών και των ημεδαπών με την απλόχερη βοήθεια ενός νέου εργαλείου που αποκτήσατε σ’ αυτήν εδώ τη Βουλή και αναφέρομαι φυσικά στη φασιστική Χρυσή Αυγή. 
Αναπτύσσετε επίσης, και θέλετε να θεσμοθετήσετε μεταξύ εργαζομένων και ανέργων την αντιπαράθεση, ώστε να γίνει νόμος ο κοινωνικός κανιβαλισμός. Παράγετε στρατιές εξαθλιωμένων εργαζομένων και μη, που είναι έτοιμοι λόγω εξαθλίωσης να δουλέψουν με μισθούς 250 ευρώ για δεκατρείς ώρες εργασία την ημέρα. Παραδίδετε εντελώς απροστάτευτη την εργασία στα χέρια των ισχυρών, δουλεύοντας αποκλειστικά σαν τους προστάτες. Μπράβοι των εργοδοτών είστε. 
Κύριε Υπουργέ,  το επιχείρημα που μοιράζεστε με τους φιλελεύθερους ομοϊδεάτες σας και υπερασπιστές των ίδιων συμφερόντων εντός και εκτός συνόρων έχει ήδη καταρρεύσει. Ο πόλεμος που διεξάγετε εδώ και τρία χρόνια μαζί με τους προκατόχους σας και νυν συνοδοιπόρους σας στο ΠΑΣΟΚ και το νεοαποκτηθέν αποκούμπι, το κόμμα του κ. Κουβέλη, έχει μειώσει την εργασία, σύμφωνα με το ΙΝΕ-ΓΣΕΕ, τη EUROSTAT, αλλά και την Ευρωπαϊκή Ένωση, στη χώρα μας κατά 106,4%. Όπως είναι επίσης γνωστό, οι ίδιες πολιτικές που εφαρμόζονται στην Ευρωπαϊκή Ένωση έχουν μειώσει την εργασία κατά 36% μέσα σε τρία χρόνια. 
Θα σας πω μερικά νούμερα που αφορούν τη βόρεια Ελλάδα και τη Δράμα από όπου και προέρχομαι. Η ανεργία κυμαίνεται από 30%-35%. Στο Νομό Δράμας έχουμε 50% ανεργία. Οι νέοι στο Νομό Δράμας έχουν 70% ανεργία. 
Κύριε Υπουργέ, ξέρετε πού είναι το Καλαμπάκι, η Πετρούσα, η Προσοτσάνη; Ξέρετε; Διότι σ’ αυτούς τους δήμους ζουν άνθρωποι και όχι νούμερα. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΚΑΡΑΓΙΑΝΝΙΔΗΣ",187
"95893","  Σας ευχαριστούμε και εμείς, κύριε συνάδελφε. 
Το λόγο έχει για είκοσι λεπτά ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95894","  Ευχαριστώ, κυρία Πρόεδρε. 
Κράτησα τρεις λέξεις από την τοποθέτηση του εισηγητή του ΣΥΡΙΖΑ κ. Κουρουμπλή. Κράτησα τις λέξεις «ειλικρίνεια», «ρεαλισμός» και «αλήθεια».","ΙΩΑΝΝΗΣ ΒΡΟΥΤΣΗΣ",77
"95895"," Ο κ. Μπάρκας ήταν.","ΝΙΚΟΛΑΟΣ ΒΟΥΤΣΗΣ",75
"95896"," Η αλήθεια είναι ότι η Ελλάδα βρίσκεται σήμερα στο πιο κρίσιμο κατώφλι της σύγχρονης ιστορίας της. Και δυστυχώς, αγαπητοί συνάδελφοι, δεν υπάρχουν μαγικές λύσεις. Ο ιστορικός του μέλλοντος είναι σίγουρο ότι θα ασχοληθεί διεξοδικά με την περίοδο που διανύουμε. Όμως, να είστε σίγουροι ότι θα σταθεί πολύ αυστηρά απέναντι στις φωνές δημαγωγίας και στείρας διαμαρτυρίας που, δυστυχώς, ηγεμονεύουν σήμερα πολύ έντονα τη δημόσια συζήτηση και την πολιτική αντιπαράθεση. 
Να είστε σίγουροι, όμως, ότι θα σταθεί και σε εκείνους που κάνουν κάτι ακόμα χειρότερο, μένουν δηλαδή σε απλές διαπιστώσεις και προσπαθούν τάχα να είναι ευχάριστοι για πελατειακούς και πολιτικούς λόγους χωρίς να προτείνουν τίποτα. 
Αυτό που πρέπει να καταλάβουμε ειδικά σήμερα είναι ότι απαιτείται σοβαρότητα και ψύχραιμη αντιμετώπιση των νέων δεδομένων. Όλοι μας- όλη η ελληνική κοινωνία -πρέπει να κατεβάσουμε το δάχτυλο πίσω από το οποίο κρυβόμασταν όλα αυτά τα χρόνια και να δούμε κατάματα την αλήθεια.
Σε έναν κόσμο που αλλάζει διαρκώς με ταχείς ρυθμούς, εμείς, η Ελλάδα δεν πρέπει να μένουμε αγκυλωμένοι στην αδράνεια και τη δογματική στασιμότητα, δηλαδή σ’ αυτό που προτείνατε λίγο πριν με τις τοποθετήσεις σας. 
Και θα πω και κάτι ακόμα για να το ξεκαθαρίσουμε και να ακουστεί και ένα μήνυμα διαφορετικό. Η Ελλάδα δεν πρόκειται να γίνει «κοινωνικό νεκροταφείο», αλλά ούτε και απασχολούν κανέναν αυτές οι δραματικές υπερβολές περί «κινεζοποίησης» της ελληνικής ζωής, γιατί ούτε κανείς το θέλει, αλλά ούτε και πρόκειται να συμβεί κάτι τέτοιο. Αν είναι κάτι αυτό που φοβίζει, αυτό είναι η δημαγωγία και ο λαϊκισμός, είναι η υστερική αντιμετώπιση των πραγμάτων, που δυστυχώς ήταν από τις κύριες αιτίες που οδήγησαν τα πράγματα για τη χώρα μας εδώ που έφτασαν. 
Η αντιμετώπιση των μεγάλων και κρίσιμων ζητημάτων της αγοράς εργασίας, όπως είναι η υψηλή ανεργία, η συρρίκνωση της απασχόλησης και η αύξηση των συμπτωμάτων παραβατικότητας αποτελούν σήμερα τη σημαντικότερη πρόκληση για την κυβερνητική πολιτική και όχι μόνο. Αυτά τα ίδια δραματικά φαινόμενα συνιστούν μια μοναδική ευκαιρία και πρόκληση για το σύνολο του πολιτικού συστήματος της χώρας, για τις παραγωγικές δυνάμεις του τόπου, για τον ίδιο τον κόσμο της εργασίας. Θα πρέπει να σταθούμε όλοι στο ύψος των περιστάσεων και να μιλήσουμε καθαρά με γενναία αυτοκριτική, ώριμες και ρεαλιστικές προσεγγίσεις, δημιουργικές και καινοτόμες προτάσεις και όχι με δήθεν προσχηματικές και περιχαρακωμένες αναχρονιστικές θέσεις που δεν έχουν πλέον θέση στο παγκόσμιο γίγνεσθαι. 
Το καταγγελτικό παραλήρημα και οι γενικόλογοι αφορισμοί δεν έχουν πλέον καμμία χρησιμότητα, όπως και δεν έχουν θέση στο νέο περιβάλλον που δημιουργείται γύρω μας. Άρα, θα πρέπει να μιλήσουμε για την ουσία και αυτό ακριβώς έχω σκοπό να κάνω σήμερα. 
Μπορεί να μοιάζει περιττό, αλλά το θεωρώ αναγκαίο να σκιαγραφήσω τα σημερινά έντονα προβλήματα της αγοράς εργασίας. Οι αριθμοί μιλούν από μόνοι τους. 
Από την αρχή της κρίσης μέχρι σήμερα, έχουν χαθεί περισσότερες από εξακόσιες χιλιάδες θέσεις εργασίας, στη συντριπτική τους πλειοψηφία στον ιδιωτικό τομέα της οικονομίας. Το ποσοστό της ανεργίας από το 7%-8% το 2009, εκτοξεύθηκε πλέον στα επίπεδα του 23%. 
Πίσω, όμως, από τους αριθμούς υπάρχουν οι άνθρωποι. Υπάρχουν οι νέοι και ειδικά οι νέες γυναίκες που βλέπουν να αυξάνεται όλο και περισσότερο ο  χρόνος μετάβασής τους από την εκπαίδευση στην απασχόληση. Υπάρχουν οι απολυμένοι μεγαλύτερης ηλικίας που, αποθαρρυμένοι από την προσπάθεια επανένταξής τους, αποσύρονται οριστικά από το εργατικό δυναμικό. Υπάρχουν οι εργαζόμενοι σε ανασφαλείς και περιστασιακές θέσεις δουλειάς. Και κυρίως, οι 1.200.000 άνεργοι, που αποτελούν τα μεγαλύτερα θύματα αυτής της κρίσης.
Κανείς δεν μπορεί να είναι ευχαριστημένος με τη σημερινή κατάσταση στην αγορά εργασίας: υψηλή ανεργία με επιμέρους συμπτώματα ανισορροπίας και δυσλειτουργίας, όπως η ένταση της παραβατικότητας, η διολίσθηση των κατώτατων και κλαδικών αμοιβών, ο φθίνων ρόλος της μεσολάβησης και διαιτησίας, η χαμηλή κινητικότητα και προσαρμοστικότητα των εργαζομένων. Όμως, ας είμαστε ειλικρινείς. Αυτό που ζούμε σήμερα στην αγορά εργασίας, η δραματική επιδείνωση της εικόνας της, δεν είναι αποτέλεσμα μόνο της βαθιάς υφεσιακής περιδίνησης, στην οποία κινείται η ελληνική οικονομία τα τελευταία χρόνια. Ή τουλάχιστον, όχι μόνο αυτής. Αποτελεί το αναπόφευκτο αποτέλεσμα χρόνιων διαρθρωτικών στρεβλώσεων της αγοράς εργασίας, αλλά και της μη ορθολογικής οργάνωσης του κοινωνικού κράτους στη χώρα μας. Γιατί ακόμη και σε περιόδους με αξιοσημείωτη οικονομική μεγέθυνση, όπως η προηγούμενη δεκαετία και σχετική χαμηλή ανεργία πολύ κάτω του 10%, υπήρξαν εργαζόμενοι και άνεργοι που βίωναν τη δική τους κρίση. Ήταν μία κατακερματισμένη αγορά εργασίας πολλών ταχυτήτων που εξασφάλιζε ασφαλείς και προνομιούχες διαδρομές στο δημόσιο και ευρύτερο δημόσιο τομέα και σε λιγοστούς δυναμικούς θύλακες του ιδιωτικού τομέα, αδιαφορώντας, όμως, για τους υπόλοιπους -τους νέους, τις γυναίκες, τους εργαζόμενους- στην υπόγεια πλευρά της οικονομίας.
Η απασχόληση, λοιπόν, ήταν και στο παρελθόν προβληματική. Η αγορά εργασίας στη χώρα μας δεν ήταν ποτέ δίκαιη και αποτελεσματική. Απλά, τα προβλήματα τα κρύβαμε κάτω από το χαλί. Και με εξαίρεση κάποιες προσωπικές και εξαιρετικά μοναχικές προσπάθειες, το σύνολο σχεδόν των πολιτικών για την απασχόληση τις δύο τελευταίες δεκαετίες αντιμετώπισαν το ζήτημα των αλλαγών στην αγορά εργασίας με φοβικό και αμήχανο τρόπο. Στο όνομα της προστασίας ενός δήθεν ενιαίου κόσμου της εργασίας και συχνά υπό την πίεση οργανωμένων και προστατευμένων μειοψηφιών, δαιμονοποίησαν την αντίληψη της ευελιξίας και των αναγκαίων αλλαγών και προσαρμογών στην αγορά εργασίας, που έπρεπε να έχουν γίνει εδώ και πολλά χρόνια. Και η πραγματικότητα μας εκδικήθηκε. Γιατί σε ένα κόσμο που αλλάζει διαρκώς, η αδράνεια και η ακινησία αποτελούν τον ασφαλέστερο δρόμο για την αποτυχία. 
Θα έλεγα ότι σήμερα πλήττεται και ο πυρήνας του εργατικού δυναμικού της χώρας μας. Πληρώνουμε το τίμημα της αναβλητικότητάς μας. Και αυτή είναι ιστορική ευθύνη, που πρέπει να καταλογίσουμε οι πολιτικοί στους εαυτούς μας. Οι μεν κυβερνώντες γιατί δεν άλλαξαν όλα αυτά τα χρόνια τίποτε, όταν έπρεπε και οι δε κατά καιρούς αντιπολιτευόμενοι γιατί εμπόδιζαν σθεναρά κάθε προσπάθεια προσαρμογής. Με διαφορετικά λόγια, η οικονομική κρίση έβγαλε στην επιφάνεια, φανέρωσε, προϋπάρχουσες αγκυλώσεις και προβλήματα. 
Σήμερα, λοιπόν, οι αλλαγές στην αγορά εργασίας και η θεραπεία αυτών των στρεβλώσεων είναι αναγκαία όσο ποτέ άλλοτε, όχι μόνο επειδή αυτό αποτελεί ουσιαστική προϋπόθεση για την έξοδο από την κρίση, αλλά το κυριότερο, επειδή η διατήρησή τους θα υπονομεύσει εξαρχής την ποιότητα της οικονομικής ανάκαμψης, θα διαιωνίσει τους παλαιούς αποκλεισμούς, τις ανισότητες, θα αφήσει πάλι πίσω της τους αδύναμους της αγοράς εργασίας. Και θα είναι πάλι μία οικονομική ανάπτυξη με νικητές και ηττημένους. Ίδιο έργο, όπως ήταν και στο παρελθόν. 
Σε αυτό το πλαίσιο είναι περισσότερο αναγκαία από ποτέ η κοινωνική συνεννόηση και η συστράτευση των παραγωγικών δυνάμεων για την αποκατάσταση της ισορροπίας στην αγορά εργασίας. Οι εφικτές λύσεις και οι απαντήσεις στις δύσκολες ασκήσεις που μας θέτει η πραγματικότητα δεν μπορούν να προέλθουν πλέον μέσα από κλειστά και μεμονωμένα πεδία αποφάσεων ούτε μόνο μέσα από την Κυβέρνηση ούτε μόνο μέσα από τους κοινωνικούς εταίρους. Απαιτούν τη σύναψη νέων κοινωνικών συμφωνιών, ώστε με μικρά και μεγάλα βήματα να βελτιώσουμε την ποιότητα και τις επιδόσεις της αγοράς εργασίας, να υποστηρίξουμε την ανάπτυξη, να κατακτήσουμε υψηλότερα επίπεδα κοινωνικής συνοχής. Γι’ αυτό ο κοινωνικός διάλογος, που ήδη ξεκίνησε η Κυβέρνηση, είναι ειλικρινής. Η ατζέντα είναι ανοιχτή και τα προβλήματα πιεστικά.
Καταθέσαμε τις προτάσεις μας -τις έχετε- ξεκάθαρα, με ειλικρίνεια, χωρίς κεκαλυμμένες επιδιώξεις, χωρίς στρογγυλοποιήσεις. Περιμένουμε να πάρουν τώρα και οι κοινωνικοί εταίροι καθαρές θέσεις στα μεγάλα και κρίσιμα ζητήματα της απασχόλησης. Γιατί πρέπει να ξέρουμε ότι με ή χωρίς το μνημόνιο οι προκλήσεις της αγοράς εργασίας ήταν και είναι ακόμα εδώ.
Αυτό που θέλω να τονίσω προς κάθε κατεύθυνση είναι ότι η πολιτική στρατηγική του Υπουργείου Εργασίας δεν περιορίζεται πλέον σε μια μηχανική, τυπική συμμόρφωση σε υποχρεώσεις και σε μία εμβαλωματική διαχείριση της τρέχουσας συγκυρίας. Σαφώς και θα τηρήσουμε τις δεσμεύσεις που έχουμε αναλάβει ως χώρα. Σαφώς, όμως και θα επιχειρήσουμε με άμεσα επείγοντα μέτρα να μετριάσουμε τις επιπτώσεις της κρίσης στους εργαζόμενους. 
Πιστεύουμε, όμως, ότι πλέον πρέπει να συζητήσουμε με ειλικρίνεια και όχι προσχηματικά, όπως στο παρελθόν, με τους κοινωνικούς εταίρους τι επιπλέον αλλαγές χρειάζονται, για να αποφασίσουμε συνειδητά το τι και πώς θα το κάνουμε, με το δικό μας όμως, ως χώρα, μεταρρυθμιστικό βηματισμό, με τη δική μας στρατηγική και στοχοθεσία. 
Επειδή οι θολές και συγκεχυμένες συζητήσεις και οι διαρροές, απ’ όπου κι αν προέρχονται, ούτε με εκφράζουν προσωπικά ούτε βοηθούν την κατάσταση που βρίσκεται η πατρίδα μας, θα σας αναπτύξω αυτήν ακριβώς τη στοχοθεσία συνοπτικά και ξεκάθαρα.
Πρώτον, θα εξαντλήσουμε κάθε δυνατότητα να βοηθήσουμε τους άνεργους που αποτελούν τα μεγάλα θύματα αυτής της κρίσης. Είναι γνωστό ότι η αποτελεσματική καταπολέμηση της ανεργίας επιτυγχάνεται μόνο μέσα από μια τροχιά δυναμικής οικονομικής ανάπτυξης. Σήμερα, όμως, είναι υποχρέωσή μας να δώσουμε με κινητοποίηση κάθε διαθέσιμου πόρου και μεταφορά τους από άλλες χρήσης ευκαιρίες δουλειάς σε ανέργους και ιδιαίτερα στους νέους που μπαίνουν για πρώτη φορά στην απασχόληση, είναι υποχρέωσή μας να υποστηρίξουμε και εισοδηματικά τους μακροχρόνια ανέργους, ιδιαίτερα αυτούς που δεν έχουν άλλα εισοδήματα και λόγω ηλικίας είναι πολύ δύσκολο να βρουν δουλειά.
Δεύτερον, θα άρουμε όλα τα εμπόδια, όσα μπορούμε περισσότερα, είτε θεσμικής είτε διοικητικής φύσης για τη δημιουργία νέων θέσεων εργασίας, ποιοτικών και καλά αμειβόμενων θέσεων εργασίας στην επίσημη οικονομία. Είμαστε της άποψης ότι στην αγορά εργασίας χρειάζονται λίγες, απλές, και αξιόπιστες ρυθμίσεις που ισχύουν για όλους και όχι διάσπαρτες, αποσπασματικές, αντιφατικές και συχνά πολλές φορές πελατειακού χαρακτήρα ρυθμίσεις που συνεπάγονται υψηλό κόστος συμμόρφωσης για τις επιχειρήσεις και το κυριότερο, όμως, που κάνουν είναι να μετατοπίζουν την οικονομική δραστηριότητα στην παραοικονομία, επιτυγχάνοντας την αδήλωτη εργασία εις βάρος των ίδιων των εργαζομένων.
Θα άξιζε να σας πω, ότι μόνο η περιγραφή, η αποτύπωση δηλαδή σε χαρτί, των υποχρεώσεων των εργοδοτών προς την Επιθεώρηση Εργασίας του ΟΑΕΔ ξεπερνά τις επτά σελίδες. Έτσι θα πάμε μπροστά; Αυτά δεν πρέπει να τα αλλάξουμε.
Γι’ αυτό το λόγο η απλοποίηση της εργατικής νομοθεσίας που βάλαμε ως πολιτική ηγεσία του Υπουργείου προτεραιότητα και στον κοινωνικό διάλογο που ανοίξαμε, χωρίς καμμιά όμως επίπτωση στη θεσμική προστασία της εργασίας, θα τονώσει την εγχώρια μικρή, αλλά δυναμική επιχειρηματικότητα, θα δημιουργήσει ελκυστικό κλίμα για επενδύσεις μεγαλύτερης κλίμακας και το κυριότερο θα εμπεδώσει κλίμα εμπιστοσύνης στις σχέσεις πολιτείας, εργοδοτών και εργαζομένων με την καθιέρωση απλών, καθαρών και σταθερών κανόνων. Αυτό θα γίνει για πρώτη φορά στην πατρίδα μας.
Τρίτον, θα συμβάλλουμε στην αποκατάσταση της θεσμικής λειτουργικότητας των συλλογικών εργασιακών σχέσεων με σεβασμό στη συλλογική αυτονομία και το θεσμό των συλλογικών διαπραγματεύσεων, θα υποστηρίξουμε την ενσωμάτωση του ευρωπαϊκού κεκτημένου στη διαδικασία διαμόρφωσης των αμοιβών και των όρων εργασίας. Στόχος είναι, μεταξύ άλλων, η εξέλιξη του κόστους εργασίας να εναρμονιστεί με την αντίστοιχη εξέλιξη της παραγωγικότητας εργασίας σε κλαδικό, τοπικό και επιχειρησιακό επίπεδο, για να υποστηρίξουμε έτσι πραγματικά την ανάπτυξη της οικονομίας μας, την ανταγωνιστικότητα των παραγωγικών μονάδων και κατά συνέπεια, τη βιωσιμότητα και αύξηση των θέσεων εργασίας.
Τέταρτον, θα καταπολεμήσουμε –ήδη το γνωρίζετε, ήδη το παρακολουθείτε- αποτελεσματικά κάθε μορφή παραβατικότητας στην αγορά εργασίας.
Δεν νομίζω να υπάρχει αμφιβολία ότι η αδήλωτη και η ανασφάλιστη εργασία είναι «πληγή» στο «σώμα» της οικονομίας, μειώνει τα δημόσια έσοδα, αποδυναμώνει το ασφαλιστικό σύστημα, νοθεύει τον υγιή ανταγωνισμό μεταξύ των επιχειρήσεων και κυρίως παραβιάζει βασικά δικαιώματα των εργαζομένων. Αποτελεί ουσιαστικά οικονομικό και κοινωνικό έγκλημα, γιατί δεν μπορεί από τη μια πλευρά να αναγκαζόμαστε να περικόψουμε συντάξεις και μισθούς προκειμένου να εξοικονομήσουμε πόρους και από την άλλη κάποιοι έξυπνοι να εκμεταλλεύονται τη σημερινή δύσκολη συγκυρία και να παρανομούν σε βάρος των εργαζομένων και της εθνικής οικονομίας. 
Η στρατηγική μας σ’ αυτό το επίπεδο αναπτύσσεται σε δύο αλληλένδετους και συμπληρωματικούς πυλώνες. Ο πρώτος είναι η δραστική απλοποίηση των ρυθμίσεων στην αγορά εργασίας και συνεπώς η εξάλειψη θεσμικών κινήτρων που ωθούν επιχειρήσεις και εργαζόμενους πολλές φορές σε παραβατικές συμπεριφορές όπως η αδήλωτη και ανασφάλιστη εργασία. Ο δεύτερος είναι ένα μείγμα ευέλικτων, αποδοτικών και μη δαπανηρών διοικητικών ελέγχων με αιχμή το ΣΕΠΕ και όλους τους άλλους ελεγκτικούς μηχανισμούς του Υπουργείου Εργασίας έτσι ώστε να ενεργοποιήσουμε άμεσα και με υπουργικές αποφάσεις την προσπάθεια που εντείνουμε συνεχώς για την καταπολέμηση της αδήλωτης και ανασφάλιστης εργασίας αυστηροποιώντας το πλαίσιο των κυρώσεων. Ιδιαίτερα σε περιπτώσεις εργοδοτών που παρανομούν συστηματικά οι ποινές θα φτάσουν -θα το δείτε και ήδη το έχουμε κάνει πράξη- και στο κλείσιμο των επιχειρήσεων.
Κυρίες και κύριοι συνάδελφοι, κρατάω αρκετά πράγματα για τη δευτερολογία απ’ αυτά τα οποία άκουσα και τα οποία αφορούν μεμονωμένα ζητήματα. Θα ήθελα να τελειώσω την πρωτολογία μου υπογραμμίζοντας το αυτονόητο: Σε μία οικονομία που αλλάζει δεν μπορεί οι εργασιακές σχέσεις να μένουν αγκυλωμένες σε πρακτικές και καταστάσεις του παρελθόντος. Με ή χωρίς μνημόνιο οφείλουμε και οφείλαμε να κατανοήσουμε την αναγκαιότητα των αλλαγών οι οποίες όμως μπορεί να γίνουν μ’ ένα συνειδητό και καλά σχεδιασμένο και συντεταγμένο τρόπο, αλλά μπορούσαμε να τα έχουμε κάνει εμείς αυτά, γιατί μόνο έτσι μπορεί να εξυπηρετηθεί καλύτερα η διττή στόχευση και λειτουργικότητα των εργασιακών σχέσεων, αφ’ ενός η προστασία των εργαζομένων και της δυνατότητάς τους να παραμένουν συνεχώς στην αγορά εργασίας και αφ’ ετέρου η προαγωγή της υγιούς επιχειρηματικότητας και η υποστήριξη της επανεκκίνησης της οικονομίας μας. 
Ας πάρουμε διδάγματα προσαρμοστικότητας από πολλές ευρωπαϊκές χώρες στις οποίες η κουλτούρα συναίνεσης μεταξύ των κοινωνικών συνομιλητών και το υψηλό επίπεδο εμπιστοσύνης της κοινής συναντίληψης για τα κρίσιμα διακυβεύματα αποδείχθηκε εδώ και πολλά χρόνια ως κρίσιμος και καθοριστικός παράγοντας για τη δημιουργική αλλαγή των εργασιακών σχέσεων. 
Επιτέλους πρέπει να δούμε τα πράγματα αντικειμενικά και κυρίως ψύχραιμα. Η ευελιξία της εργασίας δεν είναι εξ ορισμού ούτε καλή ούτε κακή. Μπορούν να υπάρξουν ευέλικτες ρυθμίσεις με αμοιβαία οφέλη για εργαζόμενους και επιχειρήσεις, όπως μπορούν να υπάρξουν και θεσμοί κατ’ όνομα προστατευτικοί που καταστέλλουν ουσιαστικά την απασχόληση και περιθωριοποιούν τους εργαζόμενους, αλλά και αντίστροφα. Όλα αυτά είναι θέματα πολιτικής απόφασης, κοινωνικής συνεννόησης και ωριμότητας των θεσμικών πρωταγωνιστών, τόσο των πολιτικών όσο και των κοινωνικών εταίρων.
Επαναλαμβάνω για μία ακόμα φορά ότι έχουμε ανάγκη από νέες κοινωνικές συμφωνίες με αμοιβαίες παραχωρήσεις αλλά και αμοιβαία οφέλη σ’ αυτό το πλαίσιο κοινωνικής συνεργασίας. Το Υπουργείο Εργασίας είναι εδώ για την υποστήριξη των εργαζομένων και κυρίως των ανέργων, για την τήρηση της νομιμότητας και τη διασφάλιση της ισορροπίας στην αγορά εργασίας.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"95897"," Ευχαριστούμε πολύ, κύριε Υπουργέ.
Εισερχόμαστε τώρα στο στάδιο των αγορεύσεων των Κοινοβουλευτικών Εκπροσώπων.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ, κύριος Δημήτριος Στρατούλης για δώδεκα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95898"," Κυρίες και κύριοι Βουλευτές, άκουσα προσεκτικά τον Υπουργό Εργασίας. Η εντύπωση που μού δημιούργησε με την ομιλία του είναι ότι επιβεβαιώνεται η εκτίμησή μας στο ΣΥΡΙΖΑ-Ενωτικό Κοινωνικό Μέτωπο ότι η Κυβέρνηση, παίρνοντας αυτά τα βάρβαρα μέτρα, δεν είναι ότι πιέζεται τόσο πολύ από την οικονομική κρίση, αλλά κυρίως θέλει να τη διαχειρίζεται προς όφελος των οικονομικών συμφερόντων, παίρνοντας μέτρα ταξικά σε βάρος των αδύναμων στρωμάτων της κοινωνίας, των εργαζομένων, των συνταξιούχων και των ανέργων, χρησιμοποιώντας γι’ αυτή τη «βρώμικη» δουλειά τους σύγχρονους «κουκουλοφόρους»` με γραβάτες, επιχειρήσεις-μέλη του ΣΕΒ ή στελέχη του ΣΕΒ που παίζουν το ρόλο σύγχρονων καταδοτών στην τρόικα για τις διατάξεις της εργατικής νομοθεσίας που πρέπει να καταργηθούν.
Η Ελλάδα, κύριε Υπουργέ, δεν ήταν σοβιέτ όπως είπατε σε προηγούμενη δημόσια παρέμβασή σας. Η Ελλάδα ήταν και είναι καπιταλιστική χώρα, μέλος της Ευρωζώνης, που είχε -και έχει ακόμα περισσότερο τώρα- μαζί με την Πορτογαλία τους μικρότερους μισθούς, τις χειρότερες εργασιακές σχέσεις, το πιο αδύναμο κοινωνικό κράτος. Και εσείς, με τις μνημονιακές πολιτικές των προηγούμενων κυβερνήσεων που συνεχίζετε και με το νέο βάρβαρο πακέτο των μέτρων που προωθείτε, ετοιμάζεστε να μετατρέψετε την Ελλάδα, από άποψη εργασιακών σχέσεων, σε Κόσοβο, δηλαδή, με μαφιόζικες κυριολεκτικά σχέσεις υπέρ των αφεντικών και των εργοδοτών. Όσον αφορά στο κοινωνικό κράτος ετοιμάζεστε να το μετατρέψετε σε κράτος υποσαχάριας Αφρικής, Ουγκάντα και άλλες χώρες.
Κυρία Πρόεδρε, κύριε Υπουργέ, οι μνημονιακές κυβερνήσεις των δυόμιση χρόνων με τις πολιτικές τους, τις οποίες συνεχίζει και η σημερινή κυβέρνηση της Νέας Δημοκρατίας, του ΠΑ.ΣΟ.Κ. και της Δημοκρατικής Αριστεράς, το πρώτο που έκαναν ήταν να ισοπεδώσουν, να εξαερώσουν και να απορυθμίσουν πλήρως τις εργασιακές σχέσεις. 
Ενισχύσατε την προσωρινή απασχόληση, η οποία με τη σειρά της δημιουργεί αβεβαιότητα εργασιακή και ανασφάλεια στον εργαζόμενο. Ενώ το περιθώριο για τις συμβάσεις προσωρινής εργασίας ήταν δυο χρόνια, το κάνατε τρία. Τριπλασιάσατε το χρόνο κατά τον οποίο μπορεί ο εργοδότης να χρησιμοποιεί με ενοικίαση τον εργαζόμενο.
Κυρία Πρόεδρε, κύριε Υπουργέ, ο εργαζόμενος και η εργαζόμενη δεν είναι ποδήλατα, δεν είναι μηχανάκια, δεν είναι αυτοκίνητα, δεν είναι σπίτια να τα ενοικιάζουν κατά βούληση οι εργοδότες, είναι άνθρωποι και έχουν ανάγκες και αυτοί και οι οικογένειές τους για μια αξιοπρεπή ζωή. Αυτός ο θεσμός όχι μόνο δεν έπρεπε να τριπλασιαστεί σε χρονικό διάστημα, αλλά έπρεπε και πρέπει να καταργηθεί. 
Βεβαίως, επεκτείνατε και την εκ περιτροπής εργασία, δηλαδή το δικαίωμα των επιχειρήσεων να χρησιμοποιούν τους εργαζόμενους μόνο για μια, δυο, τρεις, ή τέσσερις ώρες την εβδομάδα, με αντίστοιχη μείωση των μισθών. Επεκτείνατε τη δυνατότητα του εργοδότη, της επιχείρησης να το κάνει αυτό επί εννιά μήνες το χρόνο, μειώνοντας έτσι δραστικά και τους μισθούς τους. Επιπλέον, θεσπίσατε εργασία μέχρι 10 ωρών την ημέρα για διάστημα 6 μηνών, καταργώντας το οκτάωρο, διαλύοντας την οικογενειακή ζωή των εργαζομένων και αφαιρώντας τους τη δυνατότητα να αμειφθούν υπερωριακά γι’ αυτές τις επιπλέον ώρες. 
Και σαν να μην έφτανε αυτό, κυρία Πρόεδρε και κύριε Υπουργέ, η Κυβέρνησή σας είπε ότι επί του παρόντος δεν θα εφαρμόσει το non paper της Τρόικας, το σημείωμα που σας έστειλε η τρόικα για 13 ώρες δουλειά την ημέρα, για 6 μέρες την εβδομάδα και κατάργηση του πενθήμερου. Αν το κάνετε και αυτό -που δεν έχουμε καμία αμφιβολία ότι αν επιβιώσει η Κυβέρνησή σας θα προχωρήσει αργότερα και σε νέο μνημονιακό πακέτο - είναι σα να μετατρέπετε τους εργαζόμενους και τις εργαζόμενες σε ανθρώπινους διακόπτες τους οποίους αναβοσβήνει όποτε θέλει ο εργοδότης και τους αμείβει όσο θέλει και όποτε θέλει. Και αυτό είναι απαράδεκτο, είναι αντικοινωνικό, είναι βάρβαρο. Μας επιστρέφει πίσω σε εργασιακές, ανθρώπινες, πολιτικές σχέσεις του Μεσαίωνα. 
Το αποτέλεσμα αυτών των πολιτικών των μνημονιακών κυβερνήσεων που συνεχίζει και η δική σας μνημονιακή κυβέρνηση, αναφέρεται στην έκθεση του Σώματος Επιθεωρητών Εργασίας. Δεν τα λέει μόνο ο ΣΥΡΙΖΑ-Ενωτικό Κοινωνικό Μέτωπο. Μια στις δυο προσλήψεις μέσα στο 2012 είναι με μερική απασχόληση, εκ περιτροπής εργασία ή με προσωρινή εργασία, δηλαδή ελαστικές μορφές απασχόλησης και όχι με πλήρη και σταθερή απασχόληση. Οδηγήσατε τις συμβάσεις μερικής εργασίας να αυξηθούν τέσσερις φορές μέσα στο 2012, δηλαδή 400% και οδηγήσατε στην αύξηση των συμβάσεων της εκ περιτροπής εργασίας –ακόμα και για μια μέρα την εβδομάδα όπως έχουν στα Ναυπηγεία Σκαραμαγκά με μισθό 150 ευρώ μικτά το μήνα- κατά 1400 φορές. Μέσα στο 2012 αυξήθηκαν κατά 14.000%. 
Το δεύτερο επίπεδο που κατεδάφισαν οι μνημονιακές κυβερνήσεις και του οποίου την κατεδάφιση συνεχίζει η Κυβέρνησή σας είναι οι μισθοί και οι συλλογικές συμβάσεις εργασίας που τους καθορίζουν. Δώσατε δέκα περίπου δολοφονικά χτυπήματα. 
Το πρώτο δολοφονικό χτύπημα ήταν ότι μεταλλάχθηκε, αλλοιώθηκε, διαστρεβλώθηκε η μετενέργεια των συλλογικών συμβάσεων εργασίας. Τι συνέβαινε με τις συλλογικές συμβάσεις; Μέχρι να έρθουν τα μνημόνια, όταν τελείωναν οι συλλογικές συμβάσεις εργασίας που καθορίζουν τους μισθούς και τις εργασιακές σχέσεις των εργαζομένων, ίσχυαν για ακόμα έξι μήνες. Κι αν πέρναγαν οι έξι μήνες και δεν είχε υπογραφεί καινούργια συλλογική σύμβαση εργασίας, οι μισθοί, οι εργασιακές σχέσεις, οι κανονιστικοί όροι αυτών των συλλογικών συμβάσεων εργασίας περνούσαν και γίνονταν όροι της ατομικής σύμβασης του εργαζόμενου. 
Τι έκαναν οι μνημονιακές κυβερνήσεις και το συνεχίζετε, κύριε Υπουργέ Εργασίας; Αυτό που έκαναν ήταν το 6μηνο να το κάνουν 3μηνο. Κι εφόσον τελειώσει το 3μηνο, να μη μεταφέρονται αυτόματα οι όροι των συλλογικών συμβάσεων στην ατομική σύμβαση εργασίας του εργαζόμενου, αλλά ο μισθός του εργαζόμενου να κατεβαίνει στο βασικό μισθό αυτής της συλλογικής σύμβασης εργασίας με τη διατήρηση μόνο τεσσάρων επιδομάτων.
Αυτό, κύριε Υπουργέ, με στοιχεία πάλι του ΣΕΠΕ, έχει οδηγήσει στους τέσσερις μήνες που ισχύει η διάταξη αυτή, να έχει μειωθεί η πλειοψηφία των μισθών στον ιδιωτικό τομέα της οικονομίας από 25% μέχρι και 50%. Ο συνάδελφός μου, ο Κώστας ο Μπάρκας, ανέφερε πριν τα στοιχεία του Ινστιτούτου Εργασίας της ΓΣΕΕ, που το επιβεβαιώνουν.
Δεύτερο δολοφονικό χτύπημα, το οποίο δώσατε στις συλλογικές συμβάσεις και στους μισθούς: Αναστείλατε οι μνημονιακές κυβερνήσεις μέχρι τα τέλη του 2014 τη δυνατότητα που είχε ο Υπουργός να κηρύσσει υποχρεωτικά εφαρμόσιμη σε όλο τον κλάδο ή σε όλο το επάγγελμα μία συλλογική σύμβαση εργασίας που υπέγραφε το κλαδικό συνδικάτο ή το ομοιοεπαγγελματικό με εργοδότες οι οποίοι απασχολούσαν τουλάχιστον το 51% του κλάδου.
Έτσι, δημιουργήσατε πολλές ταχύτητες μισθών στον ίδιο κλάδο της οικονομίας ή στο ίδιο επάγγελμα και οδηγήσατε σε ένα απάνθρωπο ανταγωνισμό τους εργοδότες για το ποιος θα ισοπεδώσει, ποιος θα συμπιέσει προς τα κάτω περισσότερο το μισθό των εργαζομένων, προκειμένου να είναι, όπως ο ίδιος ο επιχειρηματίας επικαλείται, «ανταγωνιστικός».
Τρίτο δολοφονικό χτύπημα: Οι μνημονιακές κυβερνήσεις καταργήσανε την αρχή που ίσχυε μέχρι τώρα στις συλλογικές συμβάσεις εργασίας. Όταν για έναν εργαζόμενο συνέπιπταν, συνέρρεαν πολλές συλλογικές συμβάσεις εργασίας που τον αφορούσαν, υπήρχε μία αρχή: Ο εργοδότης να εφαρμόζει την ευνοϊκότερη συλλογική σύμβαση. Η αρχή της ευνοϊκότερης ρύθμισης. Την καταργήσατε και αυτήν από τις συλλογικές συμβάσεις εργασίας και παραδώσατε τους εργαζόμενους στους εργοδότες να τους εφαρμόζουν τη χειρότερη συλλογική σύμβαση εργασίας, που συνήθως είναι η επιχειρησιακή, ή πηγαίνοντας και στην ατομική σύμβαση εργασίας, που είναι το χειρότερο.
Τέταρτο: Υποβαθμίσατε το ρόλο του ΟΜΕΔ. Οι μνημονιακές κυβερνήσεις βάλατε τον ΟΜΕΔ με ρητή διάταξη, νομοθετική, να παίρνει αποφάσεις, οι οποίες να λαμβάνουν υπόψη ότι πρέπει να μειωθούν οι μισθοί για την «ανταγωνιστικότητα» των επιχειρήσεων. Αφαιρέσατε από τον ΟΜΕΔ τη δυνατότητα να παίρνει διαιτητικές αποφάσεις και για άλλα ζητήματα εργασιακά, θεσμικά, που δεν αφορούν το μισθό. 
Αφαιρέσατε τη δυνατότητα από τα συνδικάτα, όταν οι εργοδοτικοί δεν συμφωνούν με τις προτάσεις του διαμεσολαβητή, να πηγαίνουν μονομερώς στη διαιτησία. Ουσιαστικά αφοπλίσατε τα συνδικάτα. 
Στην ουσία οι μνημονιακές κυβερνήσεις μετατρέψατε τον Οργανισμό Μεσολάβησης και Διαιτησίας, που ήταν ένα όπλο, ένα εργαλείο, για να προστατεύονται τα συνδικάτα και οι εργαζόμενοι όταν δεν ήθελαν οι επιχειρήσεις να υπογράφουν συλλογικές συμβάσεις για τους μισθούς τους, κυριολεκτικά σε ένα απλό φωτοτυπικό  μηχάνημα, το οποίο βγάζει συνεχώς σε φωτοαντίγραφα τις εκάστοτε πολιτικές λιτότητας των μνημονιακών κυβερνήσεων, της τρόικα και των μεγάλων οικονομικών συμφερόντων.
Πέμπτο: Ουσιαστικά υπονομεύσατε και καταργήσατε την Εθνική Γενική Συλλογική Σύμβαση Εργασίας και τον κατώτατο μισθό. Δώσατε τη δυνατότητα κατ’ αρχάς στις επιχειρήσεις να απασχολούν νέα παιδιά μέχρι είκοσι πέντε ετών με μισθό το 80% του κατώτερου μισθού, αυθαίρετα, ενώ δεν προβλέπεται στην Εθνική Γενική Συλλογική Σύμβαση Εργασίας. 
Επίσης, ήρθε η προηγούμενη μνημονιακή κυβέρνηση με πράξη Υπουργικού Συμβουλίου, που συνεχίζει να εφαρμόζεται, να μειώσει κατά 22% τους μισθούς των εργαζομένων και μέχρι 32% το μισθό σε όσα νέα παιδιά μέχρι 25 χρονών εργάζονται, σε όσα απ’ αυτά καταφέρουν με χίλια βάσανα να βρουν εργασία. 
Έκτο: Οι μνημονιακές κυβερνήσεις απαγορεύσατε, ουσιαστικά, να υπογράφονται συλλογικές συμβάσεις. Γιατί θεσπίσατε ρητή νομοθετική πρόβλεψη ότι δεν μπορούν να υπογράφονται συλλογικές συμβάσεις εργασίας, που να προβλέπουν αυξήσεις ή να δίνονται τα χρονοεπιδόματα, οι 3ετίες,οι 5ετίες των εργαζομένων, αν δεν πέσει η ανεργία στη χώρα μας κάτω από 10%.
Δηλαδή, κύριε Υπουργέ, με τις μνημονιακές πολιτικές σας της λιτότητας φτάσατε -οι μνημονιακές κυβερνήσεις και η Κυβέρνησή σας- την επίσημη ανεργία στο 25%, την ανεπίσημη ανεργία στο 30%, την ανεργία στα νέα παιδιά μέχρι είκοσι πέντε χρονών στο 55%. Και δεν φτάνει αυτό, αλλά τώρα θέλετε επιπλέον να τους τιμωρήσετε. Δημιουργήσατε τέτοια ανεργία και, μέχρι αυτή να πέσει, δεν μπορούν να υπογράφουν αυξήσεις στους μισθούς τους.
Επίσης, έχουμε έβδομο χτύπημα στις δημόσιες επιχειρήσεις και στους οργανισμούς. Τους εργαζόμενους στις επιχειρήσεις που δεν είναι εισηγμένες στο Χρηματιστήριο τους εντάξατε στο ενιαίο μισθολόγιο δημοσίων υπαλλήλων μειώνοντας τους μισθούς κατά 70% και σε όσες είναι εισηγμένες στο Χρηματιστήριο μειώσατε τους μισθούς κατά 35%.
Όγδοο: Το 2010 και το 2011 οι μνημονιακές κυβερνήσεις μείωσαν δραστικά τους μισθούς των εργαζομένων στο δημόσιο και ετοιμάζετε νέες μειώσεις με το νέο μνημονιακό σας πακέτο.
Ένατο: Αποκορύφωμα των αντεργατικών πολιτικών ήταν η πράξη 6/28-2-2012 του Υπουργικού Συμβουλίου, που θα γραφτεί με μαύρα γράμματα στην ιστορία αυτής της χώρας. Με αυτή πετσοκόψατε τους κατώτατους μισθούς, πετσοκόψατε τους μισθούς για τους νέους, πετσοκόψατε –όπως είπε ο συνάδελφός μου Αλέξης ο Μητρόπουλος πριν- το επίδομα ανεργίας και άλλα είκοσι εννιά επιδόματα που ακολουθούν τον κατώτατο μισθό. Ουσιαστικά βάλατε την ταφόπλακα στην Εθνική Γενική Συλλογική Σύμβαση Εργασίας και στις συλλογικές συμβάσεις ικανοποιώντας τις μύχιες επιδιώξεις του Συνδέσμου Ελλήνων Βιομηχάνων και μεταλλάσσοντας το Εργατικό Δίκαιο από δίκαιο που προστάτευε τους αδύναμους, τους εργαζόμενους, σε κάτι άλλο που πρέπει να ονομάζεται αλλιώς πια, δίκαιο εργοδοτικό, δίκαιο της μείωσης των μισθών, δίκαιο της διάλυσης των εργασιακών σχέσεων. Αποτέλεσμα όλων αυτών, όπως σας είπα, ήταν να μειωθούν οι μισθοί κατά 45% έως 50%.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα χρειαστώ ένα λεπτό, σας  παρακαλώ.
Δέκατο: Όπως ανέφερε η συνάδελφός μου, κ. Δέσποινα Χαραλαμπίδου, οι μνημονιακές σας κυβερνήσεις κάνατε πιο εύκολες και πιο φθηνές τις απολύσεις βοηθώντας και με αυτόν τον τρόπο να φτάσουν οι άνεργοι στη χώρα μας στο ενάμισι εκατομμύριο, όσοι ήταν οι άνεργοι σε ποσοστό μετά από εθνικές καταστροφές στη χώρα μας. 
Διαλύσατε τον ΟΕΚ και τον Οργανισμό Εργατικής Εστίας, και δεν υπάρχει σκέψη καν για να τους ανασυστήσετε, σε βάρος κοινωνικών πολιτικών, που ήταν υπέρ των εργαζομένων με τις δικές τους εισφορές. Αφού μειώθηκαν οι μισθοί και  διευκολύνθηκαν οι απολύσεις, ήρθε και η εργασιακή εφεδρεία στο δημόσιο. Με τα χαράτσια και την αυξημένη φορολογία αποτελειώσατε ό,τι απέμεινε από τα εισοδήματα των εργαζομένων.
Κύριε Υπουργέ, απ’ ό,τι είδαμε, με το νέο μνημονιακό πακέτο που προωθείτε κάνετε κυριολεκτικά, η Κυβέρνησή σας, κουρελόχαρτο την προγραμματική συμφωνία που υπογράψατε η Νέα Δημοκρατία, το ΠΑΣΟΚ και η Δημοκρατική Αριστερά. Υποσχεθήκατε ότι δεν θα μειώσετε μισθούς και συντάξεις και ουσιαστικά τα καρατομείτε. Υποσχεθήκατε ότι θα δίνετε το επίδομα ανεργίας για διπλάσιο χρόνο και ότι θα το δώσετε και στους αυτοαπασχολούμενους και δεν κάνετε κουβέντα γι’ αυτό. Και προχωράτε και σε νέες μειώσεις.
 Μάλιστα, είδαμε στο καινούργιο πακέτο, ότι προχωράτε σε καινούργια κατεδάφιση, δηλαδή η Εθνική Γενική Συλλογική Σύμβαση Εργασίας να καθορίζεται με απόφαση της Κυβέρνησης και όχι με Συλλογική Σύμβαση μεταξύ ΓΣΕΕ και εργοδοτικών φορέων. Αυτό το κάνετε γιατί είστε δεσμευμένοι από το μνημόνιο 2 που λέει στη σελίδα 427 ότι θα το κάνετε αυτό για να μετατραπούν οι μισθοί στην Ελλάδα σε μισθούς Ρουμανίας και Βουλγαρίας, στα 150 με 160 ευρώ, δηλαδή.","ΔΗΜΗΤΡΙΟΣ ΣΤΡΑΤΟΥΛΗΣ",485
"95899","  Κύριε συνάδελφε, ολοκληρώστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95900"," Τελειώνω, κυρία Πρόεδρε.
Με το καινούργιο πακέτο δίνετε δώρο στις επιχειρήσεις μείωση των ασφαλιστικών εισφορών 5% βάζοντας νέο μπουρλότο στα οικονομικά των ασφαλιστικών ταμείων και αυξάνετε τα όρια ηλικίας συνταξιοδότησης από το εξηκοστό πέμπτο έτος στο εξηκοστό έβδομο έτος.
Σας ερωτώ: Και με αυτό το αντικοινωνικό μέτρο το γεγονός ότι θα δημιουργήσετε ακόμη μεγαλύτερη ανεργία –πέρα από όλα τα άλλα- δεν το σκέφτηκε η Κυβέρνησή σας; 
Πιστεύουμε ότι αν επιμείνετε σε αυτές τις πολιτικές, κύριε Υπουργέ, αν η Κυβέρνησή σας επιμείνει να περάσει αυτό το νέο πακέτο, θα πάρετε την απάντηση που πρέπει όχι μόνο εδώ στη Βουλή από εμάς, που κάνουμε σήμερα την επερώτηση, αλλά και από το λαό και από τους εργαζόμενους στους δρόμους.
Εμείς σαν ΣΥΡΙΖΑ-Ενωτικό Κοινωνικό Μέτωπο θα κάνουμε ό,τι περνάει από το χέρι μας ώστε να μην περάσει αυτό το νέο βάρβαρο πακέτο κατεδαφιστικών και ισοπεδωτικών μέτρων. Εμείς θα στηρίξουμε τους αγώνες του λαού για την ακύρωση των μνημονίων και για να στείλει την τρόικα, την Κυβέρνησή σας και τα μνημόνιά σας στα σκουπίδια της ιστορίας.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"95901"," Ευχαριστούμε πολύ, κύριε  Στρατούλη.
Το λόγο έχει η Κοινοβουλευτικός Εκπρόσωπος της Νέας Δημοκρατίας, κ. Σοφία Βούλτεψη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95902"," Ευχαριστώ, κυρία Πρόεδρε.
Πραγματικά, αν οι λέξεις που ακούγονται μέσα σ’ αυτήν την Αίθουσα με μορφή πολυβόλου ήταν ευρώ, νομίζω θα ήμασταν όλοι ευτυχείς, θα μοιράζαμε αυτά τα ευρώ και ο Υπουργός Εργασίας δεν θα είχε δουλειά να κάνει. Και αυτό μου κάνει εντύπωση βέβαια.
Πραγματικά σε αυτήν τη χώρα όλοι μας με διάφορες ιδιότητες, είτε είμαστε μέσα σε αυτήν την Αίθουσα είτε έξω, έχουμε ακούσει αυτά τα λόγια πολλές φορές.
Όταν όμως έρχεται η ώρα για το ζητούμενο, για την ταμπακιέρα, για τα χρήματα -γιατί όλα αυτά σημαίνουν χρήματα- δεν ακούμε κάτι.","ΣΟΦΙΑ ΒΟΥΛΤΕΨΗ",73
"95903"," Πώς δεν έχετε ακούσει;","ΑΠΟΣΤΟΛΟΣ ΑΛΕΞΟΠΟΥΛΟΣ",13
"95904"," Όχι, δεν έχουμε ακούσει κάτι. «Λεφτά υπάρχουν», ακούμε τώρα από εσάς, τα οποία θα τα βρείτε.","ΣΟΦΙΑ ΒΟΥΛΤΕΨΗ",73
"95905"," Κυρία συνάδελφε…","ΑΠΟΣΤΟΛΟΣ ΑΛΕΞΟΠΟΥΛΟΣ",13
"95906"," Κύριε συνάδελφε, θα τα πείτε στη δευτερολογία σας. 
Πιστεύετε ότι τα έχετε, ότι έχετε κάποιο θησαυρό. Να σας πω κάτι; Και ο κόσμος λόγια ακούει απ’ έξω. Απλώς, δεν σας πιστεύει. Από αντίδραση λέει, «ωραία, μπράβο, καλά τους τα είπε». Αυτή είναι η αλήθεια.","ΣΟΦΙΑ ΒΟΥΛΤΕΨΗ",73
"95907"," Κυρία συνάδελφε…","ΚΩΝΣΤΑΝΤΙΝΟΣ ΜΠΑΡΚΑΣ",336
"95908"," Επειδή δεν έχω διακόψει κανέναν, αυτό σταματήστε το. Δεν θα το δεχθώ ξανά σ’ αυτή την Αίθουσα, κυρία Πρόεδρε. Δεν έχω ανέβει ποτέ σε αυτό το Βήμα, χωρίς να διακόπτει ο ΣΥΡΙΖΑ.","ΣΟΦΙΑ ΒΟΥΛΤΕΨΗ",73
"95909"," Παρακαλώ, κύριοι συνάδελφοι, να μην διακόπτετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95910"," Τα προβλήματα είναι γνωστά. Ποιος είπε ότι είναι κανείς ευτυχής; Μιλάτε για τις συνθήκες εργασίας, για τις εργασιακές σχέσεις. Μα, εδώ δεν υπάρχει εργασία! Διότι κάποιοι, που τώρα άκουσα να υπερασπιζόμαστε, μιλώντας για τα συνδικάτα κ.λπ., όταν ήταν ο καιρός του «λεφτά υπάρχουν», έλεγαν και αυτοί «λεφτά υπάρχουν» και είδαμε πού κατέληξε η χώρα. Ποιος έχει αντίρρηση γι’ αυτό; 
Επειδή άκουσα τον εισηγητή σας να το αναφέρει, πρέπει να πω ότι η Νέα Δημοκρατία ποτέ δεν έχει πει τους Έλληνες τεμπέληδες. Αυτή η φράση δεν έχει βγει από το έρκος των οδόντων στελέχους της Νέας Δημοκρατίας. Επομένως, πρέπει να είμαστε προσεκτικοί. Είναι ωραίο να γράφουμε λόγους. Το ξέρω. Είναι ωραίο να λέτε «κάνετε τούτο, κάνετε το άλλο, το τρίτο». Ξέρω και εγώ να το κάνω και μπορώ να μιλήσω και για τη Βουλγαρία και για τον υπαρκτό σοσιαλισμό, για το πώς ήταν τότε οι μισθοί, να σας πω ότι τότε σας λέγαμε ότι δεν είναι έτσι τα πράγματα, αλλά είναι κάπως αλλιώς και μας λέγατε «όχι, είναι καλός ο υπαρκτός σοσιαλισμός, οι Ρουμανίες» και όλα αυτά που τώρα τα φέρνετε ως παράδειγμα προς αποφυγή. Εδώ, όμως, υπάρχει ένα ζήτημα πολύ σοβαρό, για το οποίο υπάρχουν γενικές ευθύνες. 
Όλα αυτά τα οποία είπατε περί ιδεοληψιών για την ανταγωνιστικότητα κ.λπ., αυτά είναι ιδεοληψίες του Διεθνούς Νομισματικού Ταμείου. Εγώ δεν βλέπω να λέτε τι θα κάνετε εσείς –γενικεύω τη συζήτηση- αύριο το πρωί. Σταματάμε, τους πετάμε έξω. Δεν υπάρχει απάντηση από εσάς για το τι θα κάνετε πουθενά, ούτε μέσα στη Βουλή ούτε εκτός της Βουλής. Τους πετάμε και βλέπουμε. Θα τους εκβιάζουμε, είναι κουτόφραγκοι, θα συνεχίσουν να μας πληρώνουν, θα δεχθούν όλα όσα λέμε. Δεν υπάρχει απάντηση σ’ αυτό το θέμα. 
Λέτε ότι εσείς μιλάτε για ανθρώπινες ζωές. Το άκουσα από τον εισηγητή σας. Η Νέα Δημοκρατία, της οποίας είμαι Εκπρόσωπος της Κοινοβουλευτικής της Ομάδας, τι εκπροσωπεί; Δηλαδή, ο λαός που ψήφισε τη Νέα Δημοκρατία τι είναι; Βιομήχανοι; Μακάρι να ήταν τόσοι βιομήχανοι στη χώρα! Τι εκπροσωπούμε εμείς; Κεφάλαιο; Μα, δεν υπάρχει κεφάλαιο. 
Για ποιους εργοδότες μιλάτε εσείς και τους κατακεραυνώνετε; Για τους μικροεργοδότες, τους μικρομεσαίους που κλείνουν τις δουλειές τους, που είναι αυτοαπασχολούμενοι, που όταν αυτοί κλείνουν τις δουλειές τους, δεν εγγράφονται ούτε στις λίστες του ΟΑΕΔ; Αυτοί είναι οι εργοδότες, οι οποίοι οφείλουν να πληρώνουν ακριβές απολύσεις, όταν δεν μπορούν να πληρώσουν τις απολύσεις του εαυτού τους;
Ποιους, τελικά, εκπροσωπείτε; Εάν αποφασίσετε ότι εκπροσωπείτε μόνο τους ανέργους, πρέπει να τους πείτε πώς θα τους βρείτε δουλειά. Γιατί μέχρι στιγμής κάτι τέτοιο δεν το βλέπω. Άλλα πράγματα βλέπω στην κοινωνία. Τα πολλά λόγια δεν βοηθούν κανέναν αυτή τη στιγμή. Πρέπει να μάθουμε ποιους καταγγέλλετε εδώ. 
Λέτε για κουκουλοφόρους. Μιλάτε για δυο-τρία πρόσωπα, τα οποία ενδεχομένως μπορεί να είναι στο ΣΕΒ κ.λπ.; Μα, αυτοί μπορεί να μην έχουν και καθόλου επιχειρήσεις και να πάνε να κάνουν συζητήσεις με την τρόικα. Τι σημαίνει αυτό; Αυτοί είναι οι εργοδότες; Πρέπει να αποφασίσουμε: Οι Έλληνες εργοδότες είναι εκείνοι οι άτεγκτοι, σκληροί βιομήχανοι; Μα, δεν υπάρχει βιομηχανία στη χώρα! Είναι αποβιομηχανοποιημένη η χώρα. Ποιοι είναι αυτοί, δηλαδή, στους οποίους πρέπει να επιτεθούμε, όταν παρακαλάμε να υπάρχουν εδώ άνθρωποι οι οποίοι θα δίνουν κάποιες θέσεις εργασίας;
Άρα, λοιπόν, το πρόβλημα της χώρας είναι γενικότερο. Και το πρόβλημα της χώρας δεν είναι θέμα λέξεων και καταγγελιών. Το θέμα είναι τι θα κάνουμε. Και επειδή διεκδικείτε την εξουσία, όπως βλέπω, με τη λογική προ του 2009, τι θα κάνετε σε περίπτωση που ο λαός πει «δώστους μια ευκαιρία»; 
Ευχαριστώ. 
(Χειρoκροτήματα απ ό την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"95911"," Ευχαριστούμε, κυρία Βούλτεψη.
Ο Κοινοβουλευτικός Εκπρόσωπος του ΠΑΣΟΚ κ. Ιωάννης Κουτσούκος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95912"," Ευχαριστώ, κυρία Πρόεδρε.
Κυρίες και κύριοι συνάδελφοι, νομίζω ότι όλοι πρέπει να είμαστε προσεκτικοί σε αυτήν την Αίθουσα και για τον τρόπο που μιλάμε και για τις εκφράσεις που χρησιμοποιούμε. Γιατί μιλάμε για τους πλέον αδύναμους. Γι’ αυτούς, οι οποίοι στο επίκεντρο της κρίσης βιώνουν καθημερινά την ανασφάλεια και την αβεβαιότητα και για τους οποίους υποτίθεται ότι όλοι ομνύουμε για την προστασία τους. Είμαστε, όμως, υποχρεωμένοι –και η συζήτηση μας δίνει την ευκαιρία- να οριοθετήσουμε τους τρόπους με τους οποίους οφείλουμε και θέλουμε να τους προστατεύσουμε. 
Εγώ θέλω να ξεκινήσω από το βασικό σχόλιο πως η τυπική, η θεσμοθετημένη, η ρυθμισμένη και η προστατευμένη σήμερα εργασία, όπως υπάρχει, καταρρακώνεται, υπονομεύεται και διαλύεται από το μέγεθος της ύφεσης και της ανεργίας. Αυτά που είτε καταγγέλλουμε, είτε διαπιστώνουμε ως υποχώρηση στις εργασιακές σχέσεις, ως ανατροπές ή αλλαγές, στην πραγματικότητα είναι πάρα πολύ χειρότερα στην αγορά εργασίας, όπου υπάρχει μία πραγματική ζούγκλα, κάτω από την πίεση που δέχεται ο απλός καθημερινός εργαζόμενος στην προσπάθειά του να εξασφαλίσει το μεροκάματο. 
Η δεύτερη παρατήρησή μου είναι ότι κάνουμε αυτή τη συζήτηση σήμερα στην Αίθουσα του Κοινοβουλίου σε ένα περιβάλλον, το οποίο είναι πάρα πολύ θολό, πάρα πολύ βαρύ. Η ολιγαρχική μας δημοκρατία, η χλωμή και η αδύναμη, σήμερα που μιλάμε είναι και ύποπτη. Όλοι εδώ. Αυτό το Κοινοβούλιο δεν προέρχεται από παρθενογένεση ούτε τα πολιτικά κόμματα και εάν είχε αξία σήμερα μία συζήτηση –αλλά ο Κανονισμός μας επιβάλλει να συζητήσουμε για το non paper με βάση την επερώτηση του ΣΥΡΙΖΑ- θα ήταν πώς θα προστατεύσουμε τη δημοκρατία, για να μπορεί να αντιμετωπίσει τα όποια φαινόμενα της κρίσης και να λύσει, με δημοκρατικό τρόπο και όπως ο λαός θα αποφασίσει, τα προβλήματα. 
Εγώ, κυρίες και κύριοι συνάδελφοι, θέλω να πω πως σε αυτή τη δύσκολη συγκυρία ο λαός θα μας κρίνει με βάση τις αποφάσεις που πήρε στις εκλογές, σε δύο επανειλημμένες εκλογές, όπου πλέον ήξεραν την αλήθεια. Αν υποθέσουμε ότι είχαμε άγνοια το 2009 ή ότι δεν χειριστήκαμε καλά τα πράγματα, το Μάη και τον Ιούνη ο λαός ήξερε όλη την αλήθεια. Τουλάχιστον εμείς του την είπαμε. Άλλοι την ωραιοποίησαν, άλλοι έταξαν. Είχαν ισοδύναμα, είχαν άλλα μείγματα πολιτικής, θα έδιναν αυξήσεις σε αυτούς που εμείς θίξαμε.
 Ο λαός είπε, λοιπόν, να μείνουμε στο ευρώ, να συνεργαστούμε και να επαναδιαπραγματευτούμε. Και γιατί να επαναδιαπραγματευτούμε; Διότι με τους κόπους και τις θυσίες του λαού είχαμε σημαντικά δημοσιονομικά επιτεύγματα, πρωτοφανή, αναγνωρισμένα και είχαμε και μία εισροή από δανεικά βεβαίως των εταίρων μας 150 δισεκατομμύρια, τα 70 από τα οποία τους πρώτους μήνες του ’12. Και αυτό μας δίνει αυτή τη δυνατότητα. 
Μια και μιλάμε, λοιπόν, για τις εργασιακές σχέσεις, θέλω να σας πω ότι απότοκο αυτής της δικής μας εκτίμησης, ότι δηλαδή οι εργασιακές σχέσεις άλλαξαν, είτε γιατί υπήρχε η αδήριτη αναγκαιότητα να προσαρμοστούν -γιατί υπήρχαν προβλήματα που έπρεπε να λύσουμε- είτε κάτω από τη συγκυρία που διαπραγματεύτηκε η χώρα, ήταν ότι υπήρξαν επιλογές που δεν ήταν θεμιτές. Δεν τις επεδίωκε η Κυβέρνηση, αλλά επιβλήθηκαν από το συσχετισμό των δυνάμεων και τις ανάγκες της χώρας, όπως η παρέμβαση στις συλλογικές συμβάσεις και στον κατώτερο μισθό. 
Αυτές οι επιλογές μέσα σε ένα πλαίσιο επαναδιαπραγμάτευσης οφείλουν να επανατοποθετηθούν. Για να επανατοποθετηθούν δεν αρκεί μόνο η προγραμματική σύμβαση των τριών κομμάτων που συγκυβερνούν, όπου την ευθύνη για την διαπραγμάτευση απέναντι στους εταίρους μας την έχει ο παριστάμενος Υπουργός, για να αποκαταστήσουμε δηλαδή το δίκαιο των συλλογικών συμβάσεων στο ευρωπαϊκό κοινωνικό κεκτημένο. Θα έλεγα ότι μας χρειάζονται και οι υπόλοιπες δυνάμεις, εν προκειμένω οι δυνάμεις του Συνασπισμού. Δεν ξέρω εάν ο κ. Τσίπρας εχθές, όταν είδε τον Πρόεδρο του Ευρωκοινοβουλίου, εκτός των ζητημάτων της λιτότητας έθεσε και τα ζητήματα των εργασιακών σχέσεων, γιατί υπάρχει το ευρωπαϊκό κοινωνικό κεκτημένο που το ελέγχει το ευρωπαϊκό Κοινοβούλιο. Μας χρειάζονται όμως και αυτές οι δυνάμεις.
Άρα, λοιπόν, εγώ θα έλεγα ότι έχουμε τη δυνατότητα με συνένωση δυνάμεων και μία εθνική στρατηγική να διεκδικήσουμε αυτά τα πράγματα.
Δεύτερον, οφείλουμε όλοι να αναγνωρίσουμε την αυτονομία, την υπευθυνότητα των κοινωνικών συνομιλητών -άλλοι τους λένε εταίρους, άλλοι τους λένε ανταγωνιστές- για να αντιμετωπίσουν μέσα από τη συζήτηση μεταξύ τους, χωρίς το μακρύ χέρι του κράτους, σε εθνικό, κλαδικό και επιχειρησιακό επίπεδο τα ζητήματα της κρίσης και τα προβλήματα που αυτή δημιουργεί, για να διασφαλίσουν την παραγωγή και τις θέσεις εργασίας.
Εμείς σε αυτή τη γραμμή θα κινηθούμε και αυτές τις πρωτοβουλίες θα υποστηρίξουμε. Απευθυνόμενος σε εκείνη την πλευρά της Αίθουσας που υποστηρίζει τα κοινωνικά κινήματα, την αυτονομία, την αυτοοργάνωση και όλες τις μορφές της συλλογικής δράσης, θα έλεγα ότι υπάρχει ένα πεδίο δόξης λαμπρό να παρέμβει το συνδικαλιστικό κίνημα στο επίπεδο των επιχειρησιακών συμβάσεων για να μην είναι προνόμιο της εργοδοσίας που έχει το πάνω χέρι και καθυποτάσσει τους εργαζόμενους, αλλά μέσα από οργανωμένες μορφές παρέμβασης να καθοδηγήσουμε εμείς τις εξελίξεις. 
Κλείνω, κυρία Πρόεδρε, μια και είχατε ανοχή και στους άλλους ομιλητές, με τούτο: Έγινε πολλή συζήτηση για τη σοβιετοποίηση. Αφορμή αυτού ήταν μία διαρροή που υπήρξε από μία κομματική σύσκεψη, την οποία διέψευσε αργότερα ο κύριος Υπουργός. Δεν ξέρω πώς έγινε ακριβώς. Νομίζω ότι τοποθετείτε εντελώς λάθος το ζήτημα. Εγώ θέλω να σας πω το δικό μας προσωπικό παράδειγμα για το λίγο διάστημα που έμεινα στο Υπουργείο Εργασίας, γιατί όπως γνωρίζετε παραιτήθηκα όταν επιβλήθηκαν αυτά τα μέτρα. Εμείς επιχειρηματολογήσαμε απέναντι στη τρόικα ότι αυτό που ήθελε να κάνει ήταν σοβιετοποίηση,  δηλαδή να μειώσει τους κατώτερους μισθούς με νόμο. Διότι έχουμε μία ελεύθερη και ανοιχτή οικονομία και έχουμε και το δίκαιο των συλλογικών συμβάσεων που είναι και ευρωπαϊκό κεκτημένο. Άρα, δεν μπορείς να παρεμβαίνεις.","ΙΩΑΝΝΗΣ ΚΟΥΤΣΟΥΚΟΣ",258
"95913"," Ψήφισε να το κάνει με νόμο αυτό.","ΑΛΕΞΙΟΣ ΜΗΤΡΟΠΟΥΛΟΣ",319
"95914"," Άρα, λοιπόν, είναι σε αντίθετη λογική η δική μου άποψη. 
Αναφέρθηκε ο Υπουργός στο ποιες είναι οι εξελίξεις με την ανεργία των νέων και αναφέρθηκε και στους απόμαχους ουσιαστικά της εργασίας, αυτούς που δεν μπορούν να ξαναβρούν δουλειά. Είναι ένα ερώτημα, το θέτω και θα το κουβεντιάσουμε όταν θα έρθει η ώρα. Όταν έχεις αυτά τα προβλήματα τι εξυπηρετεί το να πας τα όρια της συνταξιοδότησης στα 67; Είναι ένα ερώτημα που θα το θέσουμε και στην Ολομέλεια όταν έρθει η ώρα, αλλά προς το παρόν το απευθύνω σε αυτούς που διαπραγματεύονται, γιατί εγώ δεν έχω εξουσιοδοτήσει κανέναν να διαπραγματευθεί τα όρια στα 67. Αυτό ήθελα να το ξεκαθαρίσω εδώ στην Αίθουσα.
Ευχαριστώ, κυρία Πρόεδρε.","ΙΩΑΝΝΗΣ ΚΟΥΤΣΟΥΚΟΣ",258
"95915"," Ευχαριστώ, κύριε συνάδελφε.
Ο Κοινοβουλευτικός Εκπρόσωπος των Ανεξαρτήτων Ελλήνων κ. Επαμεινώνδας Μαριάς έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95916"," Κυρία Πρόεδρε, κύριοι συνάδελφοι, κύριε Υπουργέ, περίμενα σήμερα να κάνουμε μία συζήτηση πραγματικά σε βάθος, εσείς μάλιστα είχατε το χρόνο των είκοσι λεπτών, ενώ εμείς έχουμε πολύ λιγότερο, για το θέμα της ανεργίας. Δεν είδα να κάνετε μία ανάλυση για το πού πάει η οικονομία, το τι θα έχουμε στο μέλλον από πλευράς προκλήσεων, ποιες είναι οι νέες τεχνολογικές εξελίξεις και ποιες είναι οι απαιτήσεις στον τομέα της απασχόλησης. Δεν είδα να κάνετε μία ανάλυση για το πώς φαντάζεστε το μοντέλο ανάπτυξης αυτής της χώρας. Θέλετε ένα μοντέλο που θα στηρίζεται σε φτηνά εργατικά χέρια ή θέλετε ένα μοντέλο που θα στηρίζεται στην επένδυση, στη γνώση, στη τεχνολογία και άρα, το κόστος εργασίας ως τέτοιο δεν θα είναι καθοριστικό στο μοντέλο ανάπτυξης;
Δεν είδα να κάνετε μια κριτική, γιατί ήσασταν κι εσείς σε αυτούς, αν δεν κάνω λάθος, που καταψηφίσατε το πρώτο μνημόνιο σαν παράταξη ή αυτοκριτική τώρα που αποδέχεστε το μνημόνιο. Διότι είπατε ότι με ή χωρίς μνημόνιο τα ίδια θα κάναμε. Αλήθεια, το ίδιο είναι; Αν δεν είχαμε μνημόνιο θα είχατε κάποια τρόικα πάνω από το κεφάλι σας να σας λέει να κάνετε το α, το β, το γ, το δ; Το ένοιωσαν αρκετά όσοι διαπραγματεύτηκαν. 
Το αν εμείς ή εσείς, ασκώντας κυριαρχικά δικαιώματα, θα ακολουθούσατε την άλφα ή βήτα πολιτική είναι διαφορετικό. Το να έχεις τους δανειστές και να είσαι σε διεθνή οικονομικό έλεγχο είναι τελείως διαφορετικό. Άρα, λοιπόν, υπάρχει μια ποιοτική διαφορά στο ότι υφίσταται μνημόνιο, όχι μόνο στο τι περιγράφει, αλλά στο πώς ασκείται η εξουσία, αν ασκείται εξουσία, διότι δεν έχει ασκηθεί εξουσία, αφού έχει εκχωρηθεί στους δανειστές. Άρα υπάρχει μεγάλη διαφορά.
Είπατε ότι θα τηρήσουμε τις δεσμεύσεις. Μα, αν τηρήσετε τις δεσμεύσεις, καταλαβαίνετε ότι οδηγείτε τη χώρα σε μια υπανάπτυξη, την οδηγείτε σε ένα μοντέλο που στηρίζεται σε βουλγαροποίηση και θα σας έλεγα και σε κινεζοποίηση των μισθών και ότι αυτό δεν πρόκειται να μας βγάλει πουθενά ως ανταγωνιστικότητα; Διότι η Ελλάδα δεν μπορεί να στηριχθεί στο μοντέλο της Κίνας με χαμηλούς μισθούς. Θα στηριχθεί στο μοντέλο που πρέπει να στηριχθεί, δηλαδή, στην επένδυση, στη γνώση, στην τεχνολογία. Έχουμε επενδύσει δισεκατομμύρια και φεύγουν όλα αυτά τα μυαλά. Οι νέοι μας, οι φοιτητές μας φεύγουν έξω. Και μεταφέρουν ταυτόχρονα και αυτή την επένδυση που έγινε και αποδίδουν εκεί ως κεφάλαιο, πέραν του συναισθηματικού στοιχείου. Εννοώ τα παιδιά όλων εμάς που έχουν φύγει, οι φοιτητές μας. 
Γι’ αυτό, λοιπόν, λέω ότι έχει μεγάλη σημασία. Θα τηρήσετε το μνημόνιο κατά γράμμα; Θα το τηρήσετε; Έχει μεγάλη σημασία. Διότι εδώ είναι καταγεγραμμένα μια σειρά πράγματα.
Άρα, αν θέλουμε να μιλήσουμε δεν μπορούμε να ξεχάσουμε τι γίνεται στο διεθνή ανταγωνισμό, διότι η Ελλάδα δεν είναι αποκομμένη. Υπάρχει ένας διεθνής ανταγωνισμός, ο οποίος πάντοτε προσδιορίζει και ζητήματα εργασιακών σχέσεων. Υπάρχει το θέμα του περιθωρίου κέρδους σε διάφορες χώρες και με βάση αυτό προσδιορίζει τη συμπίεση στους μισθούς. Υπάρχει μια τακτική για να αποκομίσουν κάποιοι πολύ μεγαλύτερα κέρδη. Άρα, λοιπόν, υπάρχουν συγκεκριμένες στρατηγικές που λένε «για να έχω υπερκέρδη ή για να διατηρηθώ στο διεθνή ανταγωνισμό με την Κίνα, πρέπει να μειώσω τους μισθούς». Είναι μια επιλογή κι αυτή, κι αυτή την επιλογή δεν την κάνει μόνο το μνημόνιο, την έχει κάνει η Ευρωπαϊκή Ένωση. 
Διαβάστε το Σύμφωνο για το ευρώ. Όταν λέμε «κινεζοποίηση μισθών» δεν το βγάλαμε από το μυαλό μας. Το έχουμε αναλύσει εδώ και δύο χρόνια και ο Αλέξης ο Μητρόπουλος κι εγώ και άλλοι αντιμνημονιακοί, όταν ήμασταν εκτός Βουλής. Το βγάλαμε γιατί το λένε τα κείμενα και τα κείμενα λένε ότι πρέπει οι μισθοί να έρθουν σε επίπεδο αντίστοιχο με τις χώρες που ανταγωνίζεται η Ευρωπαϊκή Ένωση. Ποιες χώρες ανταγωνίζεται; Κίνα, Ινδία, αυτούς. Γι’ αυτό πάει η ιστορία εκεί πέρα.
Και το βασικό είναι η διανομή του πλούτου. Διότι πλούτος παράγεται και ο πλούτος είναι συγκεκριμένος. Απλά διανέμεται με ένα άσχημο τρόπο εις βάρος των ίδιων των εργαζομένων. 
Δεν μπορείτε, λοιπόν, να μιλήσετε για εργασιακά θέματα αν δεν λάβετε υπόψη τι θέλει η Γερμανία στον ανταγωνισμό της με την Κίνα, τι θέλει η Ευρωπαϊκή Ένωση στον ανταγωνισμό της με την Κίνα. Χθες η Κίνα γιόρταζε τα 63 χρόνια από την ίδρυσή της και στις 11 Σεπτεμβρίου -έχω ένα δημοσίευμα- έσπασε όλα τα ρεκόρ. Είχε 26,7 δισεκατομμύρια δολάρια εμπορικό πλεόνασμα. Πώς θα τους αντιμετωπίσει η Ευρώπη, οι Γερμανοί; Νομίζετε πως αυτά που αποφασίζετε εδώ είναι ξεκομμένα από αυτά που έχει αποφασίσει η Ευρωπαϊκή Ένωση, που είναι σε ένα μοντέλο και που επιβάλλονται συγκεκριμένα μέσα από το μνημόνιο; 
Αλλά να σας θυμίσω τι είπε ο κ. Σταϊκούρας με στοιχεία εδώ. Είπε ότι μέχρι στιγμής η ιστορία του μνημονίου μάς έχει στοιχίσει 49 δισεκατομμύρια ευρώ. Το είπε στη Βουλή. Και παίρνετε καινούργια μέτρα -θα είναι 11,9 δισεκατομμμύρια ευρώ ή 13,5 δισεκατομμύρια ευρώ;- εκ των οποίων η πλειοψηφία είναι μείωση μισθών, συντάξεων, κοινωνικών επιδομάτων. Αυτό είναι το δεδομένο; Εκεί θα πάμε; Και σας ρωτάω «καλά, πώς το εξηγείτε;» 
Ο κ. Στουρνάρας, είπε εδώ, ότι η Ελλάδα έχει λάβει 400 δισεκατομμύρια ευρώ από την Ευρωπαϊκή Ένωση και το ΔΝΤ τα τελευταία δύο χρόνια. Με 400 δισεκατομμύρια ευρώ η χώρα θα είχε απογειωθεί. Πώς και έχουμε 1,2 εκατομμύριο ανέργους; Πώς τα εξηγείτε αυτά; Πρέπει να δώσετε μια εξήγηση.
Οι τράπεζες έχουν πάρει 131 δισεκατομμύρια ευρώ από την Ευρωπαϊκή Κεντρική Τράπεζα και δεν έχουν δώσει φράγκο στην αγορά. Σ’ αυτά θα δώσετε απάντηση;
Στο Κοινοβούλιο είχε έρθει ο κ. Στρος Καν, ο οποίος μίλησε για την περίφημη θεωρία του αποπληθωρισμού, μείωση –υποτίθεται- τιμών και μισθών. Όμως οι τιμές ανέβηκαν, διότι η Ελλάδα έχει σπάσει τα ρεκόρ. Οι μισθοί έπεσαν. Κι επειδή είπαν ένα μεγάλο παραμύθι στοιχεία τα οποία έχουμε δημοσιεύσει και στο βιβλίο μας λένε ότι το ονομαστικό μοναδιαίο κόστος εργασίας, με βάση την Κομισιόν, το 2011 στην Ελλάδα ήταν το χαμηλότερο της Ευρωζώνης. Παρά ταύτα έγινε επίθεση για να μειωθούν κι άλλο οι μισθοί. Με βάση οικονομικές μελέτες και περιοδικά του 2011, την περίοδο 2008-2011 ήταν αρνητικό το πρόσημο της αύξησης των μισθών, -0,8% -0,9% στην Ελλάδα. Στην Ευρώπη ήταν +1,6%. 
Όμως και τώρα ήρθε ο κ. Γιούνκερ και είπε ότι η Ελλάδα έχει εργασιακό κόστος και αυτό μειώθηκε κατά 12%. Το καταθέτω στα Πρακτικά. 
(Στο σημείο αυτό ο Βουλευτής κ. Επαμεινώνδας Μαριάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θα  συνεχίσετε κι άλλο να μειώνετε; Γιατί να πάτε πιο κάτω;
Τέλος, θέλω να θίξω ένα θέμα που το είπα και χθες. Επειδή ο διεθνής ανταγωνισμός αξιοποιεί ακόμη και τη δουλειά των φυλακισμένων -αυτό συμβαίνει και στις Ηνωμένες Πολιτείες, συμβαίνει και στην Κίνα- εμείς αναδείξαμε χθες -και με χαρά το άκουσα και από τον Αλέξη Μητρόπουλο  σήμερα- το ζήτημα του ότι τις στρατιές των λαθρομεταναστών, τους οποίους συλλαμβάνετε και θα συλλαμβάνετε, θέλουν να τις αξιοποιήσουν για φθηνά εργατικά χέρια. Έδειξα χθες στο νομοσχέδιο, εντελώς τυχαία βέβαια, σ’ ένα νομοσχέδιο για τους λαθρομετανάστες, το νόμο 3907/2011, όπου στο άρθρο 37 λέτε ότι εάν δεν μπορούν να τους κρατήσουν στα κέντρα κράτησης, τότε μπορούν αυτοί να απασχοληθούν ως μισθωτοί σε συγκεκριμένες περιοχές και με προεδρικό διάταγμα. Αυτό είναι το βασικό, γιατί αν τους απασχολούσατε με τους κλασικούς όρους εργασίας, τότε θα ήταν εντάξει.","ΕΠΑΜΕΙΝΩΝΔΑΣ ΜΑΡΙΑΣ",304
"95917"," Στις ΕΟΖ.","ΑΛΕΞΙΟΣ ΜΗΤΡΟΠΟΥΛΟΣ",319
"95918"," Εδώ λοιπόν είναι το θέμα. Εδώ λοιπόν λέει ότι με προεδρικό διάταγμα καθορίζονται οι τιμές απασχόλησης και οι περιοχές της χώρας –εδώ είναι οι ΕΟΖ- όπου μπορούν να απασχολούνται ως μισθωτοί οι υπήκοοι αυτοί και καθορίζεται επίσης, το καθεστώς ασφαλιστικής τους κάλυψης, οι όροι και οι προϋποθέσεις και τα υπόλοιπα. Εδώ να σας πω τι θα γίνει; Η  Γερμανία θέλει να σπάσει το κόστος εργασίας στην Ευρώπη. Θέλει μία ανάπτυξη η οποία δεν θα στηρίζεται στην τεχνολογία και αυτό θέλει να το επιβάλει στον Νότο. Στο Νότο λοιπόν, θα έχει χαμηλούς μισθούς. Όμως επειδή δεν μπορεί να σπάσει παρακάτω τους μισθούς, γιατί κι οι μετανάστες πλέον παίρνουν μισθούς που εξισώνονται με τους ντόπιους, θέλει να φτιάξει στρατόπεδα εργασίας. Αυτά λοιπόν, τα εκατομμύρια των ανθρώπων που από ανάγκη έρχονται εδώ θα συλλαμβάνονται, θα κρατούνται για δεκαοχτώ μήνες και αργότερα θα είναι πλέον το σύγχρονο δουλεμπόριο. Θα είναι αυτό που έκανε η Γερμανία και στην Κατοχή, που συλλάμβανε Έλληνες πολίτες και τους πήγαινε στη Γερμανία και δούλευαν σε καταναγκαστική εργασία.","ΕΠΑΜΕΙΝΩΝΔΑΣ ΜΑΡΙΑΣ",304
"95919"," Δεν είναι σωστό αυτό που λέτε. Γιατί το κάνετε αυτό;","ΣΟΦΙΑ ΒΟΥΛΤΕΨΗ",73
"95920"," Θα σας το εξηγήσω, κυρία Βούλτεψη. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΕΠΑΜΕΙΝΩΝΔΑΣ ΜΑΡΙΑΣ",304
"95921"," Δεν έχετε άλλο χρόνο, κύριε 	Μαριά. Σας παρακαλώ ολοκληρώστε και θα τα εξηγήσετε σε άλλη εισήγησή σας στην κ. Βούλτεψη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95922"," Τελειώνω, κυρία Πρόεδρε, αφού έχετε τόσο άγχος για το χρόνο. Κι ο συνάδελφος του ΠΑΣΟΚ μίλησε εννιά λεπτά.","ΕΠΑΜΕΙΝΩΝΔΑΣ ΜΑΡΙΑΣ",304
"95923"," Ο χρόνος είναι κρίσιμος.","ΣΟΦΙΑ  ΒΟΥΛΤΕΨΗ",73
"95924"," Είναι χρήμα. 
Λέμε, λοιπόν, το εξής, ότι τα καταναγκαστικά έργα τα οποία θέλουν να περάσουν μέσα απ’ αυτό το νομοσχέδιο είναι μια στρατηγική για σύγχρονα στρατόπεδα εργασίας, όπως έκαναν και στην Κατοχή, όταν έβαζαν ανθρώπους στην Κρήτη και σε άλλες περιοχές και δούλευαν αναγκαστική εργασία, που την έλεγαν αγγαρεία. Τώρα λοιπόν, θα είναι οργανωμένα, θα είναι σπασμένες οι τιμές της εργατικής δύναμης κι όλο αυτό θα είναι ένα νέο μοντέλο ανταγωνισμού της Ευρώπης απέναντι στην Κίνα και στους υπόλοιπους και βέβαια εις βάρος του ελληνικού λαού. 
Ευχαριστώ.","ΕΠΑΜΕΙΝΩΝΔΑΣ ΜΑΡΙΑΣ",304
"95925"," Κι εμείς ευχαριστούμε, κύριε Μαριά. 
Κυρίες και κύριοι συνάδελφοι, έχω την τιμή να ανακοινώσω προς το Σώμα ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. 
Το λόγο έχει ο Κοινοβουλευτικός Εκπρόσωπος του Λαϊκού Συνδέσμου - Χρυσή Αυγή  κ. Χρήστος Παππάς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95926"," Εξαιρετικά ερωτήματα! Πιστεύω όμως ότι δεν θα πάρουμε απάντηση. Και, ξέρετε, πάνω στη θέση αυτή για το θέμα των στρατοπέδων κράτησης, αυτό το δουλεμπόριο που είπαν κι οι προλαλήσαντες, χθες έγινε ένα βουλευτικό πραξικόπημα. Επειδή έχουμε την ευθύτητα και μιλάμε ως άνδρες πρωτίστως και ως γυναίκες οι γυναίκες, ρωτάω: «Την Τρίτη θα  γίνει ονομαστική  ψηφοφορία. Πότε, κύριε Πρόεδρε;» Στις 20.00΄; 
Ποιος το είπε; Ο τάδε. Μεγάλο όνομα στους Προέδρους. Άμα το είπε ο τάδε, είναι εγγύηση! 
Ήρθε η ώρα, ψηφίστηκε το νομοσχέδιο άρπα κόλα, χωρίς την πρότασή μας με δικολαβίστικες ιστορίες. Τότε θα φαινόταν ποιος είναι «υπέρ», ποιος είναι «κατά». Ονομαστική ψηφοφορία. Τι φοβόσαστε; 
Σήμερα, πάντως, είναι εξαιρετική η συνεδρίαση, κυρία Πρόεδρε. Είστε πολύ τυχερή. Γιατί είναι εξαιρετική; Γιατί παρόλο που είμαστε πολύ λίγοι, ακούστηκαν πολύ σημαντικά και τρομερά πράγματα. 
Ο Κοινοβουλευτικός Εκπρόσωπος του ΠΑΣΟΚ, ο συνάδελφός μου, είπε σε μία στιγμή «ολιγαρχική δημοκρατία». Δεν άκουσα κανένα να σηκώνεται και να λέει «Τι είναι αυτά που λέτε; Τι ακούγεται μέσα στο Κοινοβούλιο»; Έχουμε «ολιγαρχική δημοκρατία» για τον εκπρόσωπο του ΠΑΣΟΚ! 
Βλέπω τριγμούς. Το καράβι είναι χωρίς πυξίδα, χωρίς καπετάνιο, μπάζει νερά. Αρχίζουν οι διάφοροι της συγκυβέρνησης να θέλουν να πηδήξουν από το καράβι. Βέβαια, θα πνιγούν, δεν θα σωθούν. Ο λαός τι φταίει που είναι κλειδαμπαρωμένος μέσα στα αμπάρια αυτού του ακυβέρνητου καραβιού; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Έρχομαι στο προκείμενο για να μην χάνω το χρόνο μου. Ο κ. Μαριάς μίλησε για εννέα λεπτά και εικοσιπέντε δευτερόλεπτα. 
Η επερώτηση του Συνασπισμού της Ριζοσπαστικής Αριστεράς,  λοιπόν, δεν μας εκπλήσσει. Βλέπουμε έναν διαπιστωτικό λόγο. Θα συμφωνήσω με την κ. Βούλτεψη, δεν βλέπω ξεκάθαρες φωνές, δεν βλέπω προτάσεις. Πολυφωνία; Συνιστώσες; Δεν ξέρω, τι να πω; Δηλαδή λέτε: Σφαγιασμός μισθών. Συμφωνούμε. Συντάξεις. Συμφωνούμε. Στραγγαλισμός εργαζομένων. Συμφωνούμε. Όλοι τα βλέπουμε. Απορρύθμιση εργατικής νομοθεσίας. Όλα αυτά δεν τα λέτε εσείς; Συμφωνούμε.","ΧΡΗΣΤΟΣ ΠΑΠΠΑΣ",418
"95927"," Δεν συμφωνούμε σε όλα.","ΒΑΣΙΛΕΙΟΣ ΟΙΚΟΝΟΜΟΥ",378
"95928"," Με τον σφαγιασμό.","ΔΗΜΗΤΡΙΟΣ ΣΤΡΑΤΟΥΛΗΣ",485
"95929"," Μη φοβόσαστε, κύριε Στρατούλη.","ΧΡΗΣΤΟΣ ΠΑΠΠΑΣ",418
"95930"," Φαντάζομαι θα καταλάβετε σε λίγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95931"," Ας σοβαρευτούμε.
Εμείς εκφράζουμε έκπληξη από την ένδεια θέσεων του ΣΥΡΙΖΑ. Ο ΣΥΡΙΖΑ διαπιστώνει πράγματα προφανή, το ξέρει όλος ο κόσμος: Ανεργία το 2013 στο 21%. Εκτίναξη της ανεργίας. Έ, και λοιπόν; Τι θα γίνει; Θέλουμε προτάσεις. 
Άρα, με το πνεύμα της επερώτησης του ΣΥΡΙΖΑ δεν θα συμφωνήσουμε ούτε θα διαφωνήσουμε. Γιατί δεν μπορεί να συμφωνήσει κάποιος ή να διαφωνήσει σε κάτι γενικόλογο. Προτού προχωρήσω σε κάποιες δικές μας προτάσεις, θα θέλαμε να κάνουμε κάποιες διαπιστώσεις. Γιατί φτάσαμε σε αυτή τη βαθιά κρίση του μεταπολιτευτικού συστήματος; 
Αιτία πρώτη: Χρηματοπιστωτική πλουτοκρατία, η οποία εξακολουθεί να λυμαίνεται τον πλούτο της πατρίδας μας μέσω τώρα πια και της μνημονιακής εξάρτησης από τους διεθνείς τοκογλύφους, των οποίων αυτή η χρηματοπιστωτική, η ντόπια πλουτοκρατία αποτελεί την τοπική απόληξη. 
Δεύτερον, πελατειακός θεσμός κομμάτων και Μέσων Μαζικής Ενημέρωσης, μαζικής εξαπάτησης, μέσων διαπλοκής. Μέσω αυτών των μέσων επιχειρείται να διαιωνιστεί η πολιτική κυριαρχία του συστήματος, εναλλάσσοντας τους ίδιους μηχανισμούς και τα ίδια πρόσωπα στην εξουσία. Αλλάζει ο Μανωλιός και φοράει το ρούχα του αλλιώς. 
Τρίτον και σημαντικό. Κρατικοδίαιτοι εργατοπατέρες των συνδικαλιστικών συντεχνιών. Κι έχουν και καριέρα οι εργατοπατέρες.
Για τη Χρυσή Αυγή, λοιπόν, η δεξιά όχθη του συστήματος είναι αυτή η όχθη βέβαια, που περιλαμβάνει και το νεοπλουτίστικο ΠΑΣΟΚ, το νεόπλουτο ΠΑΣΟΚ, με τις βίλες και τις πισίνες, αλλά και την καθεστωτική ΔΗΜΑΡ. Συγκυβερνάτε. Εσείς, λοιπόν, είσαστε ευθέως συνδεδεμένοι με αυτή την πλουτοκρατία. 
Η αριστερή όχθη του πολιτικού συστήματος αποτελείται από το νεοκομμουνιστικό –ας το πούμε έτσι- ΣΥΡΙΖΑ, δεν ξέρω τι όρο πρέπει να βάλω και το ευθέως συνδεδεμένο με τη σταλινική ιστορία ΚΚΕ, το Κομμουνιστικό Κόμμα Ελλάδος. Χρωστάμε μία απάντηση στο Κομμουνιστικό Κόμμα Ελλάδος. 
Βέβαια, δεν λέμε ότι θέλουμε να σας νεκραναστήσουμε. Μας τσιγκλάτε, βάζετε όρους. Λέτε σήμερα «ο κ. Παφίλης, έκανε εδώ φασαρία». Δεν τσιμπάμε. 
Προκάλεσε ο κ. Παφίλης σήμερα. Προκάλεσε επίτηδες. Βέβαια –δεν ήσασταν εσείς εκείνη την ώρα στην Έδρα, κυρία Πρόεδρε- αυτοί οι όροι που χρησιμοποιήθηκαν πρέπει να λείψουν από την Αίθουσα αυτή. Καλά χειρίστηκε το θέμα το Προεδρείο. Το ΚΚΕ θα πάρει τα τρία στα εκατό στις επόμενες εκλογές; Θα πάρει 3%; Ρωτώ αν θα το πάρει –αμφιβάλλω- για να είναι μέσα στο Κοινοβούλιο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τρία λεπτά έχω ακόμη, έτσι; Σε τρία λεπτά δεν μπορώ να σας πω τις προτάσεις...","ΧΡΗΣΤΟΣ ΠΑΠΠΑΣ",418
"95932"," Συντομεύετε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95933"," Θα συντομεύσουμε, συμπαθεστάτη κυρία Πρόεδρε. 
Στα τρία λεπτά, λοιπόν, δεν έχουμε τη δυνατότητα να σας πούμε...","ΧΡΗΣΤΟΣ ΠΑΠΠΑΣ",418
"95934"," Έξι λεπτά είναι.","ΣΟΦΙΑ ΒΟΥΛΤΕΨΗ",73
"95935"," Έξι συν τρία; Για τρία μιλάμε τώρα εδώ. Ο κ. Μαριάς μίλησε εννέα λεπτά και σαρανταπέντε δευτερόλεπτα.","ΧΡΗΣΤΟΣ ΠΑΠΠΑΣ",418
"95936"," Α, δεν ξέρω. Αναφέρομαι στο πόσο μίλησα εγώ.","ΣΟΦΙΑ ΒΟΥΛΤΕΨΗ",73
"95937"," Επιφυλασσόμεθα σε επίκαιρη επερώτηση που θα έρθει προς συζήτηση να σας εκφράσουμε απολύτως ξεκάθαρα τις θέσεις της Χρυσής Αυγής που θα ικανοποιούν τις ανάγκες του ελληνικού λαού, ο οποίος σε αυτές τις σημερινές συνθήκες κρίσης θα μπορούσε να έχει μια αξιοπρεπή διαβίωση, αν ήταν βούληση και θέληση της Κυβέρνησης που δεν είναι. Δεν είστε κυβέρνηση του ελληνικού λαού. Είστε κυβέρνηση του ΣΕΒ. Η μνημονιακή, λοιπόν, Κυβέρνηση δεν θέλει και δεν μπορεί να πράξει τα αυτονόητα. 
Θα τα πράξει βέβαια άμεσα, μια κάποια στιγμή, με τη βοήθεια του Θεού και τη βοήθεια του λαού, η Χρυσή Αυγή σαν μια πρώτη, γνήσια, δημοκρατικά εκλεγμένη εθνική κυβέρνηση του τόπου. 
Ολοκλήρωσα, κυρία Πρόεδρε και μάλιστα δυο λεπτά νωρίτερα. 
Σας ευχαριστώ.","ΧΡΗΣΤΟΣ ΠΑΠΠΑΣ",418
"95938"," Ευχαριστούμε, κύριε Παππά. 
Το λόγο έχει ο Κοινοβουλευτικός Εκπρόσωπος από τη Δημοκρατική Αριστερά κ. Βασίλειος Οικονόμου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95939"," Η επίκαιρη επερώτηση του ΣΥΡΙΖΑ έρχεται σε μια πολύ δύσκολη καμπή για την ιστορία του τόπου και για τις πολιτικές εξελίξεις. Είναι πραγματικά γεγονός ότι μετά από δυόμισι χρόνια πολιτικών αδιέξοδων και χωρίς να υπάρχει αποτέλεσμα –μετά το πρώτο και το δεύτερο μνημόνιο-, συσσωρεύονται τα προβλήματα και μάλιστα σε όλα τα επίπεδα. 
Όμως, κυρία Πρόεδρε, κύριε Υπουργέ, αυτά είναι πάνω απ’ όλα προβλήματα στο επίπεδο της κοινωνίας, του μέσου εργαζόμενου, της μέσης οικογένειας αυτή τη στιγμή στη χώρα μας. Η ανεργία, τα προβλήματα που συσσωρεύονται στις επιχειρήσεις, στους επαγγελματίες, στους άνεργους είναι τεράστια. 
Ισχυριζόμουν από την πρώτη στιγμή, κύριε Υπουργέ, ότι η κυβέρνηση το Μάιο του 2010 δεν έκανε διαπραγμάτευση. Όταν προέκυψαν τα πρώτα ζητήματα, η φούσκα που είχε δημιουργηθεί σε αυτή τη χώρα, έπρεπε να συμμαζευτεί. Έπρεπε να μπούμε σε μια πολιτική συμμαζέματος, νοικοκυρέματος, ο καθένας ας το πει όπως θέλει. 
Δεν διαπραγματεύθηκε εκείνη η Κυβέρνηση. Το πολιτικό προσωπικό, η πολιτική ηγεσία, η πολιτική τάξη πριν από τρία χρόνια αμήχανα έβλεπε τα προβλήματα. Της επέβαλαν ένα μνημόνιο. Τα αποτελέσματα της πολιτικής, της τότε πολιτικής τάξης –απ’ την οποία οι περισσότεροι σήμερα έχουν πάει σπίτι τους και είναι λογικό, διότι με αυστηρότητα αλλά και με δικαιοσύνη τους βαθμολόγησε ο ελληνικός λαός- φαίνονται σήμερα και δυστυχώς όλοι γευόμαστε την αδυναμία και την ανεπάρκειά της. 
Ακόμα ακούω, αγαπητέ μου φίλε και συνάδελφε κύριε Κουτσούκο που σας βλέπω στην Αίθουσα, τον Υπουργό της τότε εποχής, ο οποίος υποτίθεται ότι διαπραγματεύθηκε, ο οποίος πήρε δύο χιλιάδες ονόματα από την κ. Λαγκάρντ δώρο για την Ελλάδα –γιατί εγώ το θεωρώ δώρο αυτό, το θεωρώ μια ωραία πάσα, τα ονόματα δηλαδή δυο χιλιάδων φοροφυγάδων που έκλεψαν 1,5 δισεκατομμύρια από τον ελληνικό λαό, γιατί αυτά θα υπήρχε απόδοση σε έσοδα που θα ερχόταν στα κρατικά ταμεία, για να μπορεί να απαλλαγεί λίγο ο εργαζόμενος και ο συνταξιούχος- να λέει ότι έχασε τα ονόματα! Πού είναι ονόματα; Δυόμισι χρόνια δεν έγινε τίποτα! 
Αυτή, λοιπόν, η πολιτική τάξη υποτίθεται ότι τότε διαπραγματεύθηκε. Ποια διαπραγμάτευση; Και αυτοί που διαφωνήσαμε τότε και είπαμε ότι δεν μπορεί να γίνει έτσι η πολιτική προσαρμογής, ερχόμαστε σήμερα να πούμε –τι;- «ας κάνουμε μια τελευταία προσπάθεια». 
Δεν θα μπω σε μία άλλη συζήτηση, γιατί θα πούμε χαρακτηρισμούς και θα πούμε πολλά πράγματα, θα χαλάσουμε τις καρδιές μας και πάνω από όλα, δεν θα είμαστε ωφέλιμοι ούτε εδώ στην Αίθουσα ούτε για τον ελληνικό λαό. 
Σήμερα, όμως, είναι η τελευταία ευκαιρία. Αν περάσει τον κάβο το καράβι, καλώς τον πέρασε. Και τότε θα δούμε τα πολιτικά αποτελέσματα. Αν δεν τον περάσει και πέσει στην ξέρα το καράβι, θα βουλιάξουμε όλοι. Θα υπάρχει μόνο κάποιος πάνω σε καμμιά σανίδα που θα πανηγυρίζει και θα λέει «ήρθε η ώρα μου». Σανίδα θα διαχειριστεί. Αν πάμε στη δραχμή, λοιπόν, θα είναι η καταστροφή. 
Ακούω εδώ από πτέρυγες να κατηγορούν το ΣΥΡΙΖΑ ότι δεν μας λέει την άποψή του. Μας την είπε την άποψή του ο ΣΥΡΙΖΑ. Την είπε. Εγώ, τουλάχιστον, την άκουσα. Όλοι μας την ακούσαμε. Την πρόταση του ΣΥΡΙΖΑ την έχουμε ακούσει. Απλώς, δεν δίνει μία ουσιαστική απάντηση στα βασανιστικά ερωτήματα που βάζει ο ελληνικός λαός αυτήν τη στιγμή για το τι θα γίνει από εδώ και πέρα. Είναι μία πρόταση, η οποία πιστεύω ότι θέλει πάρα πολλή δουλειά. Το καταλαβαίνουν και οι ίδιοι. 
Είδα τον κ. Τσίπρα χθες αμήχανο στον κ. Schultz, ο οποίος τον προσφώνησε και ως μέλλοντα Πρωθυπουργό. Πώς θα μπορούσε να ήταν Πρωθυπουργός σε αυτήν τη χώρα με αυτά που λέει τώρα σε σχέση με το Μάιο και τον Ιούνιο; Δεν γίνεται αυτό. Προσπαθώντας, λοιπόν, να κλείσει ένα ευρωπαϊκό ραντεβού, χθες ήταν αμήχανος. Ξέχασε και τη μονομερή καταγγελία, τα ξέχασε όλα. 
Δεν είναι θέματα αυτά εδώ για να κομπάζουμε και να λέμε ο ένας το κοντό του και ο άλλος το μακρύ του. Πρέπει να έχουμε μία σταθερότητα. Και λέμε μήπως αυτήν την προσπάθεια την κάνουν οι δυνάμεις που τελικά την κάνουν, μήπως μπορέσουν και εξασφαλίσουν χαρακώματα απέναντι σε πολιτικές, κοινωνικές και οικονομικές δυνάμεις οι οποίες είναι αδίσταχτες. 
Είναι πρόταση το non paper του ΣΕΒ; Ποιος ΣΕΒ; Ρωτάω εγώ. Μπορώ να πιάσω εγώ το διοικητικό συμβούλιο του ΣΕΒ και τους εκπροσώπους του ΣΕΒ, για να δω ποια εργοστάσια έχουν, ποιες φάμπρικες και πόσους εργαζόμενους απασχολούν, κύριε Υπουργέ, για να δω αν εκπροσωπούν μία επιχειρηματική τάξη της χώρας ή αν εκπροσωπούν μεταπρατικά συστήματα τα οποία κερδοσκοπούν και ζουν όμορφα και ωραία εις βάρος όχι των εργαζόμενων τους –που δεν έχουν- αλλά εις βάρος του ελληνικού λαού; 
Κύριε Υπουργέ, σας άκουσα και πρέπει να πω ότι ο λόγος σας ήταν καθαρός, όπως είστε και εσείς ένα πολιτικό πρόσωπο καθαρό, το οποίο με σεμνότητα αυτούς τους τρεις μήνες πολιτεύεται και ασχολείται με τα θέματα του Υπουργείου Εργασίας. Και αυτό είναι μία ευχάριστη έκπληξη. 
Όμως, πρέπει να καταλάβει η Κυβέρνηση ότι δεν μπορούμε να συζητάμε και να πολιτευόμαστε με non paper. Αυτό είναι το πρώτο. 
Το τι θα γίνει σε αυτήν τη χώρα, ποια θα είναι η εργατική πολιτική, η εργατική νομοθεσία, πώς θα διαμορφωθεί αυτή η πολιτική… 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μπορώ, κυρία Πρόεδρε, να χρησιμοποιήσω και τη δευτερολογία μου;","ΒΑΣΙΛΕΙΟΣ ΟΙΚΟΝΟΜΟΥ",378
"95940"," Δεν έχετε άλλο χρόνο, κύριε συνάδελφε. Ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95941"," Ολοκληρώνω. 
Αυτήν την πολιτική θα την εφαρμόσει η Κυβέρνηση η οποία εξελέγη από τον ελληνικό λαό, η Κυβέρνηση συνεργασίας σήμερα. Δεν θα την εφαρμόσει ούτε ο ΣΕΒ ούτε η τρόικα ούτε κανείς με τα μπακαλόχαρτα ή τα ραβασάκια που στέλνει από εδώ και από εκεί. 
Δεύτερον, για αυτήν την πολιτική που θα εφαρμόσουμε δεν μπορούμε να συζητάμε προτάσεις για έξι ημέρες εργασία, για κατάργηση της εθνικής συλλογικής σύμβασης, δεν μπορούμε να συζητάμε αυτά τα άθλια και ελεεινά που ακούμε, δεκατρείς ώρες την ημέρα εργασία. Νομίζω ότι η Εθνική Συλλογική Σύμβαση Εργασίας πρέπει να είναι μία βασική πυξίδα στην πολιτική μας. 
Ποια πολιτική θέλει να εφαρμόσει η Κυβέρνηση; Την αναπτυξιακή. Άρα, υπάρχει και το κομμάτι της εργασίας από πίσω. Ποια δυνατότητα θέλει να δώσει στον ελληνικό λαό και στη μέση ελληνική οικογένεια; Είναι θέματα τα οποία είναι κυρίαρχα αυτήν τη στιγμή, κύριε Υπουργέ. Εσείς έχετε τη δυνατότητα σήμερα από τη θέση σας να δώσετε σαφείς απαντήσεις, κόβοντας τον αέρα σε κάποιους, οι οποίοι ασύδοτα δυόμισι χρόνια είχαν μάθει να έρχονται και να λένε το κοντό τους και το μακρύ τους και να μη δίνουν λογαριασμό. Πρέπει να καταλάβουν όλοι ποιοι είναι υπεύθυνοι για να εφαρμόζουν την πολιτική στη χώρα. Και είναι η εκλεγμένη Κυβέρνηση και κανένας άλλος. Ας πέφτουν προτάσεις στο τραπέζι και ας πέφτουν όπου θέλουν, αλλά αυτό που θα γίνεται τελικά θα είναι αυτό που θα αποφασίζει η ελληνική Βουλή και η ελληνική Κυβέρνηση. 
Γι’ αυτό, λοιπόν, πολύ καλά έκανε ο ΣΥΡΙΖΑ που φέρνει ζητήματα τα οποία αιωρούνται, αλλά στα οποία πρέπει να δίνονται και οι απαντήσεις. Εμείς από τη Δημοκρατική Αριστερά ζητάμε και θέλουμε οι απαντήσεις να είναι καθαρές πάνω στη βάση μιας λαϊκής εντολής που εδόθη τον Ιούνιο.
Ευχαριστώ πολύ.","ΒΑΣΙΛΕΙΟΣ ΟΙΚΟΝΟΜΟΥ",378
"95942","  Σας ευχαριστούμε κι εμείς, κύριε συνάδελφε.
Ο Κοινοβουλευτικός Εκπρόσωπος του ΚΚΕ κ. Χρήστος Κατσώτης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"95943"," Ο πόθος της Χρυσής Αυγής να πάμε στο 3% εκφράζεται και από άλλους. Ο ελληνικός λαός και ιδιαίτερα η εργατική τάξη θα αποφασίσει αν το ΚΚΕ θα είναι στο 3% ή στο 13% ή στο 23%. 
Όμως, τη Χρυσή Αυγή τη χαρακτήρισε προηγουμένως ο σύντροφός μου «φασιστική οργάνωση». Κι εμείς ρωτάμε το εξής: Αυτός που υμνεί τη χούντα ή το Χίτλερ δεν είναι φασίστας; Είναι φασίστας. Η ίδια η οργάνωση που έχει εξώφυλλο το Χίτλερ, δεν είναι φασιστική οργάνωση; Πέρα από την πρακτική της, βέβαια, που είναι ακριβώς τέτοια.
Κύριε Υπουργέ, η ομιλία σας έβγαζε μία αγωνία. Αλήθεια, μήπως αγωνιάτε για τους άνεργους και πώς αυτοί επιβιώνουν; Πιστεύουμε πως όχι. Εξάλλου, απορρίψατε το σχέδιο νόμου που είχε φέρει το ΚΚΕ στη Βουλή για την προστασία τους. Τώρα, εσείς κόβετε ακόμα και το επίδομα ανεργίας. 
Μήπως αγωνιάτε για τους νέους ή τις νέες που δεν έχουν δουλειά; Πιστεύουμε πως ναι. Γι’ αυτό τους στέλνετε βορά στους εργοδότες σαν μαθητευόμενους, χωρίς ασφάλιση.
Μήπως αγωνιάτε για τους ηλικιωμένους άνεργους που είναι στην ανεργία καιρό και είναι μακροχρόνια άνεργοι; Νομίζουμε πως ναι. Γι’ αυτό αυξάνετε τα όρια ηλικίας στα εξήντα επτά και τις κατώτερες προϋποθέσεις των ενσήμων από τεσσεράμισι σε έξι χιλιάδες, για να είναι στα αζήτητα ακόμα περισσότερα χρόνια, διότι σ’ αυτές τις ηλικίες είναι στα αζήτητα και το γνωρίζετε πολύ καλά. Απλώς, δεν θέλετε να δίνετε συντάξεις. Αυτό το στόχο επιτυγχάνετε.
Μήπως, αλήθεια, αγωνιάτε για τους εργαζόμενους που αμείβονται με μισθούς πείνας; Ναι. Γι’ αυτό προχωράτε στην κατάργηση των συλλογικών συμβάσεων εργασίας. Γι’ αυτό προχωράτε στην κατάργηση των συλλογικών διαπραγματεύσεων και θέλετε το αστικό κράτος, αυτό το κράτος το καπιταλιστικό να έχει τον τελευταίο λόγο για τον κατώτερο μεροκάματο, το οποίο βέβαια θα είναι μεροκάματο της πείνας.
Μήπως αγωνιάτε για τις ελαστικές μορφές εργασίας; Πιστεύουμε πως ναι. Γι’ αυτό τις γενικεύετε. Γι’ αυτό απαιτείτε εξήντα χρόνια δουλειάς για όποιον δουλεύει εποχικά σ’ αυτές τις εργασιακές σχέσεις που είπατε προηγουμένως, τις περιστασιακές.
Τα έξι χιλιάδες ένσημα, κύριε Υπουργέ, είναι εξήντα χρόνια δουλειάς για όσους δουλεύουν στον τουρισμό, για όσους δουλεύουν στα εποχικά επαγγέλματα. Τι θα πείτε σ’ αυτούς τους εργαζόμενους; Θα τους πείτε ότι θα έχουν γηρατειά χωρίς σύνταξη! Αυτό τους λέτε, κύριε Υπουργέ!
Μήπως, λοιπόν, αγωνιάτε για τους συνταξιούχους και για το πώς αυτοί ζουν; Γι’ αυτό πηγαίνετε τις συντάξεις στα Τάρταρα. Ο συνταξιούχος δεν μπορεί να πάρει τα φάρμακά του. Αυτά τα λέμε, πέρα βέβαια από τα προβλήματα που σήμερα βιώνει αυτός που δεν έχει ένα σπίτι, που δεν μπορεί να πληρώσει το ενοίκιο και δεν μπορεί να ζητήσει βοήθεια ούτε από τα παιδιά του, γιατί αυτά είναι άνεργα ή με μερική απασχόληση ή ελαστικά απασχολούμενα.
Αυτό το περιβάλλον δημιουργείτε, κύριε Υπουργέ. Αυτό το περιβάλλον δημιουργεί η Κυβέρνησή σας. Εμείς ξέρουμε γιατί αγωνιάτε. Αγωνιάτε για το πώς θα ξεπεράσει την κρίση το σύστημα. Αγωνιάτε για το πώς θα προσαρμόσετε όντως όλα τα δεδομένα που υπάρχουν, τις κατακτήσεις που είχαμε εδώ, στις επιλογές και στις ανάγκες του μεγάλου κεφαλαίου. Αγωνιάτε γιατί το κίνημα μπαίνει εμπόδιο και σας δυσκολεύει.
Σε ό,τι μας αφορά, θα κάνουμε ό,τι είναι στο χέρι μας, έτσι ώστε το κίνημα να μπει εμπόδιο σ’ αυτή τη βαρβαρότητα που φέρνετε.
Είπατε λοιπόν ότι όλα αυτά είναι στρεβλώσεις. Αυτό είπατε, κύριε Υπουργέ. Είναι άραγε στρέβλωση η σταθερή δουλειά και πρέπει να την αλλάξετε; Είναι στρέβλωση αυτό το Εργατικό Δίκαιο που έχει δημιουργήσει η εργατική τάξη μέσα από τους αγώνες με αίμα και θυσίες και πρέπει να το αλλάξετε;  Ποιόν άραγε θα υπηρετήσει αυτή η αλλαγή; Τα κέρδη του μεγάλου κεφαλαίου. Γι’ αυτούς δουλεύετε. 
Λέτε, λοιπόν, ότι η σταθερή δουλειά για τους εργαζόμενους σήμερα είναι εμπόδιο στην ίδια την ανταγωνιστικότητα της οικονομίας. Λέτε ότι οι συλλογικές συμβάσεις είναι εμπόδιο, ο σταθερός ημερήσιος χρόνος δουλειάς είναι εμπόδιο, το πενθήμερο είναι εμπόδιο και όλα αυτά λοιπόν τα καταργείτε, για να μπορέσετε να θωρακίσετε τα κέρδη του μεγάλου κεφαλαίου, να δημιουργήσετε αυτό το περιβάλλον, το φιλικό περιβάλλον, για να μπορέσουν να επενδύσουν τα λιμνάζοντα κεφάλαια που έχει η πλουτοκρατία. 
Δεν υπάρχει 1 ευρώ, λέει η κ. Βούλτεψη. Τα 600.000.000.000 ευρώ στην Ελβετία δεν τα έχουν οι εργάτες και οι εργάτριες, τα έχουν οι πλουτοκράτες οι οποίοι απομυζούν το αίμα και τον ιδρώτα του εργαζόμενου λαού. 
(Στο σημείο αυτό την Προεδρική Έδρα καταλαμβάνει ο Α' Αντιπρόεδρος της Βουλής κ.  ΙΩΑΝΝΗΣ ΤΡΑΓΑΚΗΣ )
 Η κρίση είναι καπιταλιστική, είναι της πλουτοκρατίας. Εσείς τη φορτώνετε πάνω στις πλάτες του λαού. Το δημόσιο χρέος, τα ελλείμματα είναι των βιομηχάνων, των εφοπλιστών, των πλουτοκρατών. Εσείς τα φορτώνετε στην πλάτη της εργατικής τάξης, στα παιδιά της, στα εγγόνια της. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το σύστημα αυτό που υπηρετείτε, έχει σαπίσει, δεν έχει να δώσει τίποτα άλλο. Αυτό που δίνει είναι πόνος, βάσανα, αδιέξοδα στην πλειοψηφία του λαού. 
Τα μέτρα αυτά δεν αφορούν το χρέος και τα ελλείμματα. Είναι μέτρα που παίρνετε γιατί έχετε δεσμευτεί στην Ευρωπαϊκή Ένωση, στο κεφάλαιο και όπως είπατε, προσαρμόζεστε πολύ πιο γρήγορα. Είναι ανάγκες του κεφαλαίου. Αυτό υπηρετείτε, γι’ αυτούς αγωνιάτε. Είστε ένα από τα κόμματα της πλουτοκρατίας, είστε κόμμα της πλουτοκρατίας που αποτελείτε τη συγκυβέρνηση. Ο εκσυγχρονισμός, οι αναδιαρθρώσεις και όπως ονομάστηκε ο πόλεμος που έχετε κηρύξει στους εργαζόμενους και σε ασφαλιστικά και εργασιακά δικαιώματα, είναι πολιτικές που ακολουθούνται, όπως πολύ σωστά το είπατε, σε όλες τις χώρες της Ευρωπαϊκής Ένωσης. 
Ο πόλεμος αυτός δεν μπορεί να μην έχει και λίγο αντικομμουνισμό. Δεν μπορεί λοιπόν να μην απευθυνόμαστε στο πρώτο εργατικό κράτος, στη Σοβιετική Ένωση, όπου έλυσε προβλήματα, έδωσε δουλειά σε όλους, υγεία σε όλους, παιδεία σε όλους, πολιτισμό σε όλους, τουρισμό σε όλους, πράγματα που εσείς αφαιρείτε από όλους. Τα αφαιρείτε, λοιπόν, αυτά από την εργατική τάξη και τη στέλνετε εκεί που είναι σήμερα, στην ανεργία, στη φτώχεια, στη δυστυχία. 
Επειδή τελειώνει ο χρόνος μου, εμείς λέμε καθαρά στους εργαζόμενους, ότι δεν υπάρχει φιλολαϊκή διέξοδος από την κρίση μέσα στην Ευρωπαϊκή Ένωση, όπου κουμάντο κάνουν μόνο τα μονοπώλια και οι πολυεθνικές. 
Για το ΚΚΕ φιλολαϊκή διέξοδος μπορεί να υπάρξει όταν η εργατική τάξη αποφασίσει να πάρει την υπόθεση στα χέρια της, να αγωνιστεί για την αποδέσμευση από τη λυκοσυμμαχία της Ευρωπαϊκής Ένωσης, να διαγράψει μονομερώς το χρέος, να αγωνιστεί να πάρει στα χέρια της τα εργοστάσια, τις επιχειρήσεις, τον πλούτο της χώρας και με τη δική της βέβαια εξουσία να σχεδιάσει κεντρικά την ικανοποίηση των όρων και διευρυμένων αναγκών του λαού μας, εξασφαλίζοντας την ευημερία του. 
Ευχαριστώ.","ΧΡΗΣΤΟΣ ΚΑΤΣΩΤΗΣ",214
"95944"," Εμείς ευχαριστούμε. 
Ο κ. Κωνσταντίνος Μπάρκας, Βουλευτής Πρεβέζης του ΣΥΡΙΖΑ, έχει το λόγο για πέντε λεπτά να δευτερολογήσει.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95945"," Ευχαριστώ, κύριε Πρόεδρε.
Κύριε Υπουργέ, μας είπατε πολλά. Θα σας πρότεινα να πάτε να πείτε αυτά τα επιχειρήματα στους κατά τόπους ΟΑΕΔ, που συγκεντρώνεται το ένα εκατομμύριο διακόσιοι άνεργοι σε όλη την Ελλάδα. 
Μας είπατε ότι οι καταγγελίες δεν έχουν θέση σ’ αυτό το νέο περιβάλλον. Σας λέμε, λοιπόν, ότι το νέο περιβάλλον στο οποίο ζείτε, είναι ένας γυάλινος κόσμος. Ζείτε μόνο εσείς εκεί μέσα. Είναι το επιχείρημα ακριβώς που χρησιμοποίησε ο κ. Παπανδρέου, όταν είπε ότι σε κάθε οικογένεια θα υπάρχει ένας εργαζόμενος. Το πετύχατε όντως. 
Το πρόβλημα είναι ότι εσείς με τον όρο «οικογένεια», βάλατε μέσα και τα πρωτοξάδερφα. 
Κύριε Υπουργέ, μας είπατε αρκετά. Μας είπατε ότι θα πρέπει να εναρμονιστεί το κόστος εργασίας με την παραγωγικότητα. Σας λέω πάλι ότι διαβάζετε λάθος αναλύσεις. Διαβάζετε μόνο την ανάλυση του ΣΕΒ. Σας καταθέσαμε την ανάλυση του ΙΝΕ-ΓΣΕΕ για να μπορέσετε να δείτε και μια άλλη ανάλυση. Πείτε μας ποια έρευνα λέει ότι το κόστος εργασίας είναι πάνω από την παραγωγικότητα;
 Σε χθεσινό δημοσίευμα ο ΣΕΒ δήλωσε την αδυναμία μείωσης των τιμών σε υπόμνημα προς το Υπουργείο Ανάπτυξης. Τι μας λέει, λοιπόν, ο ΣΕΒ και οι βιομήχανοι; Μας λένε ότι, παρά τις άνευ προηγουμένου μειώσεις των μισθών, αλλά και των φόρων που πληρώνουν –αυτοί που πληρώνουν- αυτοί δεν θα μειώσουν τις τιμές των προϊόντων τους, δηλαδή οι μειώσεις των μισθών θα χρησιμοποιηθούν σαν πριμοδότηση των κερδών. Εσείς, κύριε Υπουργέ, βρίσκετε κάποια ανταγωνιστικότητα σ’ αυτό το επιχείρημα; 
Αν είναι έτσι τα πράγματα και εφ’ όσον ο ΣΕΒ δεν θέλει να μειώσει τις τιμές, τότε να επαναφέρετε άμεσα τους μισθούς στα επίπεδα του 2009. Διαφορετικά, εν γνώσει σας δέχεστε την απευθείας μεταφορά των μισθών των εργαζομένων στους τραπεζικούς λογαριασμούς της Ελβετίας και αλλού διαφόρων βαθύπλουτων που μας κοροϊδεύουν μπροστά στα μάτια μας. Θα το κάνετε, κύριε Υπουργέ; 
Τι γίνεται με τα κέρδη των επιχειρήσεων, όπου σύμφωνα με τους δείκτες, προκύπτει ότι το κεφάλαιο στην Ελλάδα μετά την Ιρλανδία καταφέρνει την καλύτερη απόδοση, όσον αφορά το δείκτη κέρδη-μισθούς; Αυτό, κυρία Βούλτεψη, δεν είναι κεφάλαιο; 
Και στο σημείο αυτό, θα ήθελα να σας καταθέσω μια ειλικρινή απορία: Γιατί δεν ασφαλίζετε τους μετανάστες που αποδεδειγμένα εργάζονται, ώστε να συνεισφέρουν στην επιβίωση των ταμείων; Γιατί δεν τους εντάσσετε στον κοινωνικό ιστό; Να σας πω εγώ γιατί. Διότι οι μετανάστριες και οι μετανάστες που δούλεψαν στα χρόνια της ανάπτυξης σας είναι πλέον αχρείαστοι. Διότι στέλνετε τη Χρυσή Αυγή να τους διώξει από εκεί που δουλεύουν «μαύρα», ανασφάλιστα και κακοπληρωμένα, για να πάρει ο Έλληνας τη «μαύρη», ανασφάλιστη και κακοπληρωμένη δουλειά και να ζήσει ως Έλληνας φτωχός εργαζόμενος. 
Παρακολουθούμε τα επιχειρήματα της Χρυσής Αυγής, αυτής της συμμορίας που υιοθετεί το λόγο της Αριστεράς σε διάφορα ζητήματα, ενώ δίνει εξετάσεις στο μεγάλο κεφάλαιο από την πρώτη μέρα που μπήκε στο Κοινοβούλιο, βοηθώντας κατά περίπτωση το ελληνικό κεφάλαιο. 
Θέλω να πω ένα «μπράβο» στη Χρυσή Αυγή! Έχει μελετήσει την ιστορία του ναζισμού στην Ευρώπη, την ιστορία της. Γνωρίζει το ρόλο που έπαιξε το μεγάλο κεφάλαιο στην ανάδειξη των φασιστικών κομμάτων στην εξουσία. Ψάχνει τους Έλληνες αδερφούς Κρουπ, τους Γερμανούς μεγαλοβιομήχανους που γέμισαν με λεφτά τους Ναζί στο μεσοπόλεμο. Ίσως και να τους έχει βρει. 
Κύριε Υπουργέ, απέναντι σε μια Κυβέρνηση που έχει διαλέξει με ποιον είναι και ποιου τα συμφέροντα εξυπηρετεί, ο λαός απάντησε με τις δικές του συμμαχίες και του δικούς του αγώνες. Ανέδειξε το ΣΥΡΙΖΑ-Ενωτικό Κοινωνικό Μέτωπο σε Αξιωματική Αντιπολίτευση και σας έδωσε ένα μήνυμα. Όμως, εσείς συνεχίζετε ακάθεκτοι. Γι’ αυτό και ο κόσμος της εργασίας, οι νέοι και οι άνεργοι συνεχίζουν ακάθεκτα να σας λένε το εξής: «Πάρτε τα μνημόνια και φύγετε». 
Δείτε τι γίνεται στην Ευρώπη. Η ιστορία στην οποία αναφερθήκατε, κύριε Υπουργέ, γράφεται σήμερα. Ο ελληνικός λαός δεν είναι μόνος του. Την ίδια ώρα, τα κοινοβούλια της Ισπανίας και της Πορτογαλίας είναι περικυκλωμένα εδώ και μέρες από χιλιάδες διαδηλωτές, οι οποίοι κάνουν σαφές ότι ο αγώνας για αξιοπρέπεια και το δικαίωμα στη ζωή και όχι στην επιβίωση είναι πανευρωπαϊκός. Η ιστορία, κύριε Υπουργέ, θα σας καταγράψει ως τον τελευταίο των τροϊκανών. 
Κόντρα σ’ αυτήν την προοπτική της φτώχειας και της εξαθλίωσης, η κοινωνία αυτοδιοργανώνεται σε νέες δομές κοινωνικής οικονομίας και δημιουργεί δείκτη αλληλεγγύης, για να μη μείνει κανένας μόνος του στην κρίση και προτάσσει την ανθρώπινη ζωή απέναντι στους αριθμούς σας. 
Η κυβέρνηση της Αριστεράς θα τα αλλάξει όλα αυτά, κύριε Υπουργέ. Η κυβέρνηση της Αριστεράς, που θα γίνει πραγματικότητα μέσα από τους αγώνες των εργαζομένων που σήμερα ασφυκτιούν, θα σταθεί στο πλευρό της μεγάλης πλειοψηφίας, φέρνοντας τις δικές του ανάγκες στο προσκήνιο. Θα τάσσεται υπέρ του φτωχού και κατά των πλούσιων. 
Θα αντιμετωπίζει το ζήτημα της ανεργίας ως πρόβλημα της κοινωνίας και όχι ως ατομικό πρόβλημα. Θα αποκαταστήσει τα εισοδήματα και θα βρει τη δημοσιονομική ισορροπία από εκεί που πραγματικά υπάρχει, από τα κέρδη των πλουσίων. Όταν η εργοδοσία θα κλείνει ένα εργοστάσιο, η κυβέρνηση της Αριστεράς θα υπερασπίζεται την αυτοδιαχείριση του εργοστασίου από τους εργάτες. Θα είναι στο πλάι όλων των εργαζομένων, ανεξαρτήτως χρώματος, φυλής, φύλλου και θρησκεύματος. Θα τιμάει και θα σέβεται τον κόσμο που παράγει, που ζει και πεθαίνει σήμερα με 400 ευρώ το μήνα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω σε μισό λεπτό. 
Η κυβέρνηση της Αριστεράς θα παρέχει δωρεάν βιβλία και όχι φωτοτυπίες, όπως κάνετε εσείς σήμερα. Κάθε αίθουσα σχολείου θα έχει δασκάλους. Όλοι θα έχουν πρόσβαση στην υγεία, την εκπαίδευση και στα φάρμακα. 
Η κυβέρνηση της Αριστεράς, κύριε Υπουργέ, σημαίνει να βρίσκονται οι νέοι, οι άνεργοι, ο κόσμος της εργασίας στο προσκήνιο, αυτός ο λαός που δυόμισι χρόνια τώρα γράφει ιστορία. Και αν για σας αυτά είναι παροχολογίες, για εμάς είναι απλά η αντίπερα όχθη. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΜΠΑΡΚΑΣ",336
"95946","  Ευχαριστούμε, κύριε συνάδελφε. 
Το λόγο έχει για τρία λεπτά για να δευτερολογήσει ο συνάδελφος Βουλευτής Αττικής κ. Αλέξιος Μητρόπουλος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95947"," Ευχαριστώ, κύριε Πρόεδρε.
Κύριε Υπουργέ, μας εγκαλείτε ότι δεν κατανοούμε την προσπάθειά σας και ότι είμαστε ευεπίφοροι σε λαϊκισμούς. 
Εμείς κι εγώ προσωπικά, όταν πριν αρκετά χρόνια στο συνέδριό σας στο Ναύπλιο μας είχατε καλέσει με τον κ. Ρομπόλη να σας εκθέσουμε τις απόψεις μας για μισθούς και συντάξεις με μία άκρως τιμητική επιστολή, τα ίδια σας λέγαμε. Με αυτό που μας απαντήσατε να μας ευχαριστήσετε κι εσείς και ο Πρόεδρος σας, ο σημερινός Πρωθυπουργός, μας συγχαίρετε διότι πράγματι δώσαμε λυσιτελείς απόψεις για τους μισθούς και τις συντάξεις. Δεν αλλάξαμε τις απόψεις μας.
Και τι σημαίνει, αγαπητή κ. Βούλτεψη, τι θα κάνουμε; Θα κάνουμε αυτό το οποίο εσείς λέγατε ακριβώς προ των εκλογών -το αναδιατυπώνω- μέχρι και τις εκλογές, όταν με σκληρό, δίκαιο και ριζοσπαστικό τρόπο εγκαλούσατε τον Παπανδρέου, διότι δανείστηκε, εξαθλιώνοντας το λαό του. Αναζητήστε το δικό σας site.","ΑΛΕΞΙΟΣ ΜΗΤΡΟΠΟΥΛΟΣ",319
"95948"," Τώρα έγιναν, όμως, τι να κάνουμε;","ΣΟΦΙΑ ΒΟΥΛΤΕΨΗ",73
"95949"," Και μάλιστα, με συγχαίρατε διότι συμφωνούσα και λέγατε «Αλέξη, αυτά κι αυτά..» όταν εγκαλούσατε το Λοβέρδο, τον Κουτρουμάνη κ.λπ..","ΑΛΕΞΙΟΣ ΜΗΤΡΟΠΟΥΛΟΣ",319
"95950"," Τώρα τι κάνουμε.","ΣΟΦΙΑ ΒΟΥΛΤΕΨΗ",73
"95951"," Συνεχίζουμε. Τι θα κάνουμε εμείς; Εμείς θα δανειστούμε χωρίς να στείλουμε στην κόλαση το λαό μας, χωρίς να εξαθλιώνουμε το λαό μας.
Κύριε Υπουργέ, σας έδωσε η τρόικα τον εξής ορισμό για τη σύνταξη των συμπατριωτών σας, τον οποίο με τους συνεργάτες μας στην ΕΝΥΠΕΚΚ –σε μία επιστημονική ένωση που έχουμε- τον βρήκαμε μόνο σε ένα κείμενο της Βαυαρίας το 1883, πριν ο Μπίσμαρκ ορίσει τη σύνταξη. 
Προσέξτε τι εφαρμόζεται για τους Έλληνες: ν. 3845/2010, το πρώτο μνημόνιο, σελίδα 1381: «Ελάχιστη εγγυημένη σύνταξη για όλους πάνω των εξήντα πέντε ετών –προσέξτε- υπολογισμένη με βάση τα ελάχιστα απαιτούμενα μέσα διαβίωσης». Η σύνταξη του νεοέλληνα με το μνημόνιο του Παπανδρέου και της παρέας του, Κουτρουμάνη κλπ, προσέξτε, με τα ελάχιστα απαιτούμενα μέσα διαβίωσης.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
 Μου οφείλετε δύο λεπτά, διότι στην πρωτολογία μου δεν τα ολοκλήρωσα, κύριε Πρόεδρε.","ΑΛΕΞΙΟΣ ΜΗΤΡΟΠΟΥΛΟΣ",319
"95952"," Βλέπω από εδώ τι έχετε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95953"," Με το ν. 3845 επίσης ορίσατε τη σύνταξη μέχρι το 2060. Δεν υπάρχει πιο βάρβαρη παρέμβαση για τις δαπάνες επί συντάξεων ενός λαού. Λέτε: «θα εξορθολογήσουμε τις δαπάνες για τις συντάξεις με δαπάνη 2,5% επί του ΑΕΠ μέχρι το 2060 αντί του 12,5% επί του ΑΕΠ. Σελίδα 699 του νόμου του μνημονίου. Όλοι θα φτάσουν στο τρακοσάρι.
Ήρθε το άλλο παλικάρι, ο Λοβέρδος, με τον Κουτρουμάνη και στον ν. 3863 είπαν ότι για να πάρουν οι Έλληνες αξιοπρεπή σύνταξη, άρθρα 3 και 5 –έχετε τους συνεργάτες σας πίσω- πρέπει να δουλέψουν, να έχουν από δώδεκα έως δεκαπέντε χιλιάδες ένσημα –σήμερα τρεις Έλληνες πληρούν αυτόν τον όρο- ή αν είναι στο δημόσιο, πρέπει να έχουν σαράντα έως σαράντα πέντε χρόνια εργασίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Και βεβαίως το προσδόκιμο ζωής. Άκουσα τον κ. Κουτσούκο. Από το 2021 ενημερώστε τον Υπουργό ότι με το νόμο Λοβέρδου πιάνουμε το εξηκοστό έκτο και από 1-1-2024 μέχρι το 2060 τα όρια ηλικίας Ελληνίδων και Ελλήνων θα ανεβαίνουν ανά τριετία. 
Και σας λέει η τρόικα να το φτάσετε στο εξηκοστό έβδομο. Έχετε πει ότι ως κυρίαρχο κράτος, μέλος του ΟΗΕ, έχουμε, κύριοι συνεργάτες του Υπουργού, κυρώσει τη Σύμβαση 102 του 1952 με το ν. 3251/55 που λέει το εξής: Η τοιαύτη ηλικία δεν δύναται να καθοριστεί μείζον του εξηκοστού πέμπτου έτους κι όσοι θέλουν μπορούν οικειοθελώς, όχι εξαναγκαστικώς. Και στο κάτω-κάτω της γραφής έχετε δεσμευτεί και για να μειώσετε τις εργοδοτικές εισφορές –και τελειώνω- κατά δέκα μονάδες, όχι κατά πέντε μονάδες, ν. 4046/12.","ΑΛΕΞΙΟΣ ΜΗΤΡΟΠΟΥΛΟΣ",319
"95954"," Ολοκληρώστε, παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95955"," Τελειώνω. 
Λεηλατήθηκαν τα ταμεία με το κούρεμα, λεηλατούνται τώρα στη δευτερογενή αγορά. Σας κάλεσα για δεύτερη φορά, δεν με τιμήσατε και θέλω την επομένη να με τιμήσετε. Δεν θα καταβληθούν συντάξεις το Νοέμβριο, δεν έχετε χρήματα, διότι από τα 24 δισεκατομμύρια έχουν μείνει 600 εκατομμύρια και σας έχω καλέσει δεύτερη φορά να μας πείτε πώς θα καταβληθούν οι συντάξεις Νοεμβρίου, Δεκεμβρίου και τα δώρα, αν τα διατηρήσετε. Συνεπώς δεν βγαίνει το πρόγραμμά σας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΛΕΞΙΟΣ ΜΗΤΡΟΠΟΥΛΟΣ",319
"95956"," Σας παρακαλώ, ολοκληρώστε. Το επαναλάβατε αυτό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95957"," Τελειώνω.
Με τη συνετή και μαχητική αντιπολίτευσή μας δεν θα σας αφήσουμε να υλοποιήσετε το σχέδιο καταστροφής των μισθωτών και των συνταξιούχων.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"95958"," Καταφέρατε τα 15 δευτερόλεπτα που σας έλειπαν από την πρωτολογία σας να τα κάνετε 120 στη δευτερολογία.
Το λόγο έχει η κ. Χαραλαμπίδου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95959"," Κύριε Υπουργέ, στην παρέμβασή σας είπατε ότι κάνετε συνεχώς διάλογο με τους κοινωνικούς εταίρους. Δυστυχώς όμως σας διαψεύδει η ίδια η πραγματικότητα. Μόλις προχθές, χιλιάδες εργαζόμενοι σ’ όλη την Ελλάδα και σχεδόν πάνω από εκατόν πενήντα χιλιάδες στην Αθήνα συγκεντρώθηκαν έξω από το Ελληνικό Κοινοβούλιο και διαδήλωσαν ενάντια στα μέτρα που προωθείτε. Εσείς αποδείξατε σήμερα ότι ο μόνος κοινωνικός εταίρος με τον οποίο συνδιαλέγεστε και τον οποίο υπακούετε πιστά είναι ο Σύνδεσμος Ελληνικών Βιομηχανιών. Έχετε κλειστά τα αυτιά σας στις κραυγές αγωνίας των ανέργων, των συνταξιούχων, που δεν μπορούν να τα βγάλουν πέρα, των εργαζομένων που δουλεύουν με μερική απασχόληση, των εργαζομένων που δουλεύουν με εκ περιτροπής εργασία, των επισφαλώς εργαζομένων και των εργολαβικών εργαζομένων. 
Με την ευκαιρία αυτή, επειδή είπατε ότι οι εργασιακές σχέσεις πρέπει να εξορθολογιστούν, θα ήθελα να σας πω ότι από τη Δευτέρα το πρωί στις οκτώ η ώρα οι εργολαβικοί εργαζόμενοι του μεγαλύτερου πανεπιστημίου της χώρας μας, του Αριστοτέλειου Πανεπιστημίου Θεσσαλονίκης, πραγματοποιούν κατάληψη στο κτήριο της Πρυτανείας. Ξέρετε γιατί; Διότι είναι εργαζόμενοι-σκλάβοι σε εργολαβικές εταιρείες με νόμους που ψηφίσατε εσείς ως Νέα Δημοκρατία -αλλά και το ΠΑΣΟΚ- και επιτρέψατε να εισέλθουν και στο δημόσιο χώρο, στα πανεπιστήμια, στους δημόσιους οργανισμούς, στα νοσοκομεία. 
Κύριε Υπουργέ, για να σταματήσει αυτό το παιχνίδι, πρέπει να πάρετε πρωτοβουλία και να καλέσετε το σωματείο των εργαζομένων και το Υπουργείο Παιδείας που εμπλέκεται στην υπόθεση και να πάρετε πρωτοβουλία ως Υπουργείο Εργασίας -έχετε ευθύνη, είναι οκτακόσιοι πενήντα εργαζόμενοι- για να λυθεί άμεσα το πρόβλημα.
Υπάρχει και ένας παραλογισμός, κύριε Υπουργέ. Μόλις την προηγούμενη εβδομάδα ψηφίσατε το να μειωθούν οι δαπάνες της δημόσιας διοίκησης κι όμως εσείς με νόμους που δεν καταργείτε δίνετε το δικαίωμα σε εργολαβικές εταιρείες να κερδίζουν εκατομμύρια και δισεκατομμύρια ευρώ, έχοντας τους εργαζόμενους ομήρους, εργαζόμενους χωρίς κανένα δικαίωμα, γιατί και με είκοσι πέντε χρόνια υπηρεσίας στο Αριστοτέλειο Πανεπιστήμιο Θεσσαλονίκης οι εργολαβικοί εργαζόμενοι, εάν απολυθούν, θα πάρουν μηδέν αποζημίωση.
Κύριε Υπουργέ, η Κυβέρνησή σας είναι επικίνδυνη για τον κόσμο της εργασίας. Θα ανατραπεί από μεγάλους λαϊκούς και εργατικούς αγώνες και θα ανοίξει ο δρόμος για να έλθουν στη χώρα μας οι εργαζόμενοι στο προσκήνιο με κυβέρνηση της ενωμένης και συμπαρατεταγμένης Αριστεράς.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΕΣΠΟΙΝΑ ΧΑΡΑΛΑΜΠΙΔΟΥ",538
"95960"," Ευχαριστούμε την κυρία συνάδελφο.
Το λόγο έχει ο κ. Ιωάννης Σταθάς, Βουλευτής Βοιωτίας.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95961"," Κύριε Υπουργέ, μιλάμε σήμερα για τις εργασιακές σχέσεις, αλλά είναι ανέκδοτο να μιλάμε, γιατί από επτά σελίδες που είπατε ότι χρειάζονται για το ΣΕΠΕ, κάνατε το μαγικό και δεν χρειάζεται καμμία, γιατί δεν υπάρχουν εργασιακές σχέσεις. Υπάρχει δουλεμπόριο. Έπρεπε να γνωρίζετε ότι στις επιθεωρήσεις εργασίας δεν λειτουργεί τίποτα.
Όσο για την κ. Βούλτεψη, είδαμε ότι αναπολεί τη Ρουμανία και τη Βουλγαρία, γι’ αυτό στο πρώτο μνημόνιο είχε ψηφίσει και μάλλον επειδή με το δεύτερο μνημόνιο κάπου εκεί θα φτάσουν οι μισθοί, γι’ αυτό μάλλον και δεν ψήφισε. Γι’ αυτό και έφτασαν τους μισθούς για το 2016 να είναι εκεί, κυρία Βούλτεψη, γι’ αυτό μάλλον και το ψηφίσατε.
Όσο για το αν υπάρχουν τα λεφτά, ακούσαμε κάτι νουμεράκια εδώ για 10 δισεκατομμύρια και κάτι Βουλγαράκηδες και ΣΙΑ να τα διακινούν και δεν είδαμε αυτά τα νούμερα, κύριε Πρόεδρε, να παρουσιάζονται στη Βουλή. Η Βουλή σε λίγες μέρες θα κάνει περικοπές για 11 δισεκατομμύρια και θα πληρώσει ο ελληνικός λαός.
Γι’ αυτούς που λένε ότι δεν υπάρχει πρόταση, κυρία Βούλτεψη, η πρόταση από την Αριστερά και από το ΣΥΡΙΖΑ είναι μία. Θέλουμε κυβέρνηση για το λαό. Θέλουμε κυβέρνηση για το λαό και στις υπόλοιπες ευρωπαϊκές χώρες και θέλουμε κυβερνήσεις που δεν θα εξυπηρετούν τα συμφέροντα των τραπεζιτών. Αυτό που κάνετε εσείς. 
Θα το κάνει σύντομα ο λαός. Θα σας στείλει στο χρονοντούλαπο της ιστορίας γι’ αυτά τα δεινά στα οποία τον οδηγείτε. Και να είστε σίγουροι ότι εκεί δεν θα έχετε άλλη κωλοτούμπα να κάνετε και δεν θα σας σώσει κανένας. Οι μέρες σας είναι λίγες μ’ αυτά που πάτε να ψηφίσετε. 
Αυτά ήθελα να πω. Δεν θα συνεχίσω γιατί έχουμε κουραστεί.","ΙΩΑΝΝΗΣ ΣΤΑΘΑΣ",475
"95962"," Μην τα λες αυτά γιατί θα πέσουν κρεμάλες στο τέλος. Πρόσεχε πολύ, γιατί …","ΣΟΦΙΑ ΒΟΥΛΤΕΨΗ",73
"95963"," Το λόγο έχει η Βουλευτής Α΄ Αθήνας κ. Μαρία Μπόλαρη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95964"," Ευχαριστώ, κύριε Πρόεδρε. 
Θέλω να ξεκινήσω λέγοντας ότι δεν επιτρέπουμε σαν ΣΥΡΙΖΑ –και αυτό ισχύει για μας, αλλά και για όλη την Αριστερά- η Χρυσή Αυγή να μας δίνει μαθήματα. Όπως επίσης, να δίνει μαθήματα στο εργατικό κίνημα με το οποίο καμμία σχέση δεν έχει και αυτή τη στιγμή συνεργάζεται με την εργοδοσία και τους βιομήχανους. 
Στη συζήτηση που προηγήθηκε, ο κύριος Υπουργός μίλησε για το τίμημα της αναβλητικότητας. Θα το πω πιο συγκεκριμένα, κύριε Υπουργέ. Αυτό που συνέβη τα προηγούμενα χρόνια είναι ότι πραγματικά υπήρξαν αγώνες που είτε σταμάτησαν είτε καθυστέρησαν, επιδιώξεις και στοχεύσεις που είχε η κυρίαρχη τάξη στην Ελλάδα και τα κόμματα που την εκπροσωπούν. Αυτή τη στιγμή, με αφορμή την κρίση, θέλετε ένα σενάριο, σπάζοντας κάθε έννοια συλλογικότητας, με το οποίο να μπορέσετε να ανακάμψετε με μισθούς, που θα είναι στην κυριολεξία ψίχουλα και με ένα κοινωνικό κράτος που δεν θα υπάρχει πια, μια που το θεωρείτε πολύ μεγάλο βάρος για τα συμφέροντα των βιομηχάνων, των τραπεζιτών, των εφοπλιστών. 
Συνήθως η κ. Βούλτεψη είναι εξαιρετικά ικανή και αιχμηρή ως εκπρόσωπος του κόμματός της. Σήμερα ομολογώ ότι τη βρήκα λίγο απροετοίμαστη και πρόχειρη, αν και είπε κάποιες αλήθειες.
Είπε και υπονόησε ότι τα προηγούμενα χρόνια υπήρχαν μεγάλες παροχές που έπαιρναν εργαζόμενοι λόγω των κλαδικών τους συμβάσεων…","ΜΑΡΙΑ ΜΠΟΛΑΡΗ",347
"95965"," Δεν είπα κάτι τέτοιο. Με τα λεφτά που κάνετε το ίδιο τώρα.","ΣΟΦΙΑ ΒΟΥΛΤΕΨΗ",73
"95966"," Το είπατε. Στα χρόνια με τα λεφτά, όταν τα συνδικάτα έλεγαν ότι υπάρχουν λεφτά. ..","ΜΑΡΙΑ ΜΠΟΛΑΡΗ",347
"95967"," Κύριε Πρόεδρε, γίνεται μόνιμη διαστρέβλωση.","ΣΟΦΙΑ ΒΟΥΛΤΕΨΗ",73
"95968"," Αν σας παρεξήγησα, κυρία Βούλτεψη ζητώ συγγνώμη.","ΜΑΡΙΑ ΜΠΟΛΑΡΗ",347
"95969"," Κύριε Πρόεδρε, σας παρακαλώ.","ΣΟΦΙΑ ΒΟΥΛΤΕΨΗ",73
"95970"," Η ίδια η ομιλήτρια είπε «αν σας παρεξήγησα ζητώ συγγνώμη». Άρα, τα έβαλε μόνη της στη θέση τους όλα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95971"," Ας μην αναφέρονται σε μένα. Είπε ότι είμαι πρόχειρη…","ΣΟΦΙΑ ΒΟΥΛΤΕΨΗ",73
"95972"," Θα σας δώσω το χρόνο ...","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95973"," Ναι, μην τον χάσει το χρόνο,γιατί…","ΣΟΦΙΑ ΒΟΥΛΤΕΨΗ",73
"95974"," Η κ. Βούλτεψη συνήθως διαμαρτύρεται για τις διακοπές που κάποιοι κάνουν σ’ αυτήν. Έκανε και σε μένα. Δεν πειράζει. Πάμε παρακάτω.","ΜΑΡΙΑ ΜΠΟΛΑΡΗ",347
"95975"," Δεν αναφέρθηκα σε εσάς.","ΣΟΦΙΑ ΒΟΥΛΤΕΨΗ",73
"95976"," Κυρία Βούλτεψη, σας παρακαλώ.","ΜΑΡΙΑ ΜΠΟΛΑΡΗ",347
"95977"," Μην αναφέρεστε σε μένα. Εκεί είναι ο Πρόεδρος.","ΣΟΦΙΑ ΒΟΥΛΤΕΨΗ",73
"95978"," Ωραία, δεν αναφέρομαι σ’ εσάς. Θα αναφερθώ πολύ συγκεκριμένα.
Όταν υπήρχαν ρυθμοί καπιταλιστικής ανάπτυξης, λοιπόν, ποια ήταν η κατάσταση των εισφορών που απέδιδαν οι εργοδότες; Ποια ήταν η σταθερή και μόνιμη κρατική χρηματοδότηση προς τα ταμεία; Πού ήταν το ποσοστό της εισφοροδιαφυγής; Τα ρωτώ γιατί ξαφνικά θέλετε να μας πείτε ότι τα προβλήματα δημιουργήθηκαν τα τελευταία χρόνια και ότι εν τοιαύτη περιπτώσει πρέπει να πάρετε μέτρα για να μας σώσετε.
Ζητήθηκαν οι πόροι στους οποίους θα καταφύγει ο ΣΥΡΙΖΑ-ΕΚΜ. Να υπενθυμίσουμε ορισμένες προτάσεις μας για τη φορολόγηση του πλούτου, για την εθνικοποίηση των ΔΕΚΟ, που θα συμβάλουν σε θέσεις εργασίας, για την εθνικοποίηση των τραπεζών, μια που παίρνουν τόσο τσάμπα χρήμα με την ανακεφαλαιοποίηση και άρα, θα πρέπει να ξέρουμε πού πηγαίνουν αυτά τα χρήματα.
Τέλος, όσον αφορά το χρέος, έχουμε μιλήσει για την ανάγκη ενός μορατόριουμ πληρωμών των δόσεων στο βαθμό που δεν μπορεί το Ελληνικό Κράτος να ανταπεξέλθει στις υποχρεώσεις του στον κόσμο της εργασίας.
Αυτά, λοιπόν, είναι υπόθεση αγώνων και του ΣΥΡΙΖΑ-ΕΚΜ και του λαϊκού κινήματος.
Ευχαριστώ.
(Χειροκροτήματα από την πτέρυγα του ΣΥΡΙΖΑ/ΕΚΜ)","ΜΑΡΙΑ ΜΠΟΛΑΡΗ",347
"95979"," Ευχαριστούμε πολύ, κυρία συνάδελφε.
Το λόγο έχει ο Βουλευτής Δράμας κ. Χρήστος Καραγιαννίδης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95980"," Ευχαριστώ, κύριε Πρόεδρε.
Κύριε Υπουργέ, είναι αλήθεια ότι δεν κουραστήκατε, για να συντάξετε την πρωτολογία σας, γιατί ουσιαστικά επαναλάβατε ό,τι είπατε και στις προγραμματικές.
Υπάρχουν, όμως, δύο αντικειμενικές πραγματικότητες, οι οποίες όσους εξουθενωμένους δημοσιογράφους κι αν χρησιμοποιήσετε, δεν μπορούν να κρυφτούν.
Πρώτη πραγματικότητα: Στα τρία χρόνια κάποιοι -ΣΕΒ, εφοπλιστές, μεγάλο κεφάλαιο- έχουν βγάλει κέρδη. Στα τρία, λοιπόν, αυτά χρόνια της κρίσης κάποιοι κερδίζουν. Αυτούς δεν τους έχετε πειράξει στο παραμικρό.
Δεύτερη πραγματικότητα: Στα τρία αυτά χρόνια οι πολλοί ζουν με την τραγωδία των μνημονίων. Και δεν έχετε κάνει το παραμικρό γι’ αυτό, αλλά συνεχίζετε την ίδια αποτυχημένη συνταγή.
Επειδή, λοιπόν, τα καταλαβαίνετε όλα με χρήματα –και το λέω γενικότερα γι’ αυτή την «κασέτα» που ακούγεται, με τις προτάσεις- θα ήθελα να πω τα εξής: Πεντακόσια εκατομμύρια οφείλουν οι τράπεζες από το νόμο Αλογοσκούφη. Δεν θα τα πάρετε, γιατί δεν είναι επιλογή σας να συγκρουστείτε με τους τραπεζίτες. Τετρακόσια εκατομμύρια χρωστάνε τα ΜΜΕ, τα ηλεκτρονικά, τα κανάλια. Δεν θα τα πάρετε, γιατί δεν είναι επιλογή σας να συγκρουστείτε με αυτούς.
Οι δικές μας προτάσεις, λοιπόν, έχουν έναν ταξικό χαρακτήρα. Και είναι κωμικοτραγικό να ακούω μετά από δύο μήνες προεκλογικής εκστρατείας, ότι δεν έχουμε προτάσεις. Όσοι δεν τις έχουν διαβάσει, να πάνε να τις διαβάσουν. 
Οι δικές μας οι προτάσεις δεν σας αρέσουν -όχι ότι δεν υπάρχουν- γιατί έχουν έναν ταξικό προσανατολισμό, είναι κοινωνικά μεροληπτικές και ωφελούν τους ανθρώπους της εργασίας, τον κόσμο της εργασίας.
Αντίστοιχα, οι δικές σας προτάσεις και η δική σας πρωτοβουλία είναι να υπηρετείτε ένα πολύ συγκεκριμένο κόσμο, τον κόσμο του κεφαλαίου.
Τώρα, ο δικός σας στόχος είναι η περαιτέρω υποτίμηση της εργασιακής δύναμης και εξαφάνισης της διαπραγματευτικής δυνατότητας των εργαζομένων. Μέσα από τις συνθήκες ανασφάλειας και ανεργίας που έχουν δημιουργηθεί, αυτές παρέχουν επιχειρήματα στις πολιτικές των ιδιωτικοποιήσεων, ψαλιδίζουν και εξαλείφουν τα δίκτυα και τους μηχανισμούς της κοινωνικής προστασίας και τον κοινωνικό μισθό. Το μόνο που θέλετε να δημιουργήσετε είναι ένα νέο τύπο εργαζόμενου, με χαμηλό μισθό, ελαστικές συνθήκες εργασίας, μηδαμινά δικαιώματα, ελάχιστη δυνατότητα διαπραγμάτευσης απέναντι στην εργοδοσία. 
Πρόκειται για μία στρατηγική στόχευση των κυριάρχων, με μία ταξική στρατηγική μακράς πνοής, η οποία, μάλιστα, γνωρίζουμε πως δεν περιορίζεται μόνο στη ζώνη του ευρώ, αλλά ουσιαστικά βγαίνει κι έξω από αυτή. Η Βρετανία αποτελεί το καλύτερο παράδειγμα.
Το θέμα είναι ότι στη ζώνη του ευρώ η στρατηγική αυτή διαθέτει ένα όπλο ιδιαίτερα προηγμένης πολιτικής χρησιμότητας και τεχνολογίας: Τη μόλις και μετά βίας ελέγξιμη κρίση του δημοσίου χρέους.
Να σας πω κάτι; Έξω η κοινωνική πλειοψηφία είναι μαζί μας. Έχετε διατηρηθεί για πολύ καιρό, με έναν τρόπο τεχνητό, στην εξουσία. Να ξέρετε, όμως, ότι αυτή η κοινωνική πλειοψηφία κάποια στιγμή θα σαρώσει εσάς και τους νόμους σας και θα βγει επιτέλους στην επιφάνεια αυτό που εμείς ονομάζουμε «κοινωνική πλειοψηφία», ο κόσμος της εργασίας.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΚΑΡΑΓΙΑΝΝΙΔΗΣ",187
"95981"," Ευχαριστούμε τον κύριο συνάδελφο.
Ο κύριος Υπουργός έχει το λόγο για δέκα λεπτά, για να δευτερολογήσει.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95982"," Κυρίες και κύριοι συνάδελφοι του ΣΥΡΙΖΑ, εκπροσωπείτε την Αξιωματική Αντιπολίτευση. Σέβομαι το θεσμικό σας ρόλο. Σέβομαι την κριτική σας. Δεν συμφωνώ, όμως, με αυτά που λέτε.
Πρέπει να σας πω ότι εκτιμώ το ότι κάνατε σήμερα μία επίκαιρη επερώτηση για τα εργασιακά ζητήματα που αφορούν τη χώρα μας, τα κρίσιμα ζητήματα, τα μείζονα ζητήματα. Υποτίθεται ότι είναι ένας προνομιακός χώρος για εσάς μέσα από τον κατακερματισμό της αγοράς εργασίας, μέσα από τους ένα εκατομμύριο διακόσιους χιλιάδες ανέργους. Κι έπρεπε εδώ σήμερα, κερδισμένοι, σε μία πολιτική αναμέτρηση με μία νέα Κυβέρνηση, να αισθάνεστε και υπερήφανοι και νικητές αυτής της πολιτικής διαδικασίας.
Επιτρέψτε μου να σας πω ότι εάν κάποιος παρατηρητής –θα μας δουν πάρα πολλοί- κάνει μία κριτική στην πολιτική διαδικασία που ακολουθήθηκε το προηγούμενο τρίωρο, το μόνο συμπέρασμα που μπορεί να βγάλει αυτή την κρίσιμη στιγμή και από αυτή την επίκαιρη επερώτηση στον υποτιθέμενο προνομιακό χώρο που έχετε, είναι –δυστυχώς για εσάς- ότι δυστυχώς δεν είχατε να δείξετε τίποτα -ούτε επιχειρήματα- παρά κινηθήκατε μονότονα, όπως κάνετε τόσο καιρό, σε μία διαπιστωτική λογική παρατηρήσεων, ευχάριστων λόγων, εξαγγελιών, υποσχέσεων.
Ε, λοιπόν, να ξέρετε ότι ο κόσμος έχει καταλάβει πάρα πολύ καλά, πού βρισκόμαστε. Δεν μπορεί να είναι ελκυστικός αυτός ο λόγος που καταθέτετε. Δεν μπορεί να ελπίζετε ότι κάποια στιγμή αυτός ο λόγος θα σας δώσει την κυβέρνηση.
Εγώ, λοιπόν, είμαι υποχρεωμένος στο συγκεκριμένο ζήτημα να σας πω ότι δεν πιστεύετε αυτά που λέτε, οπότε μοιραία μπορώ να πω ότι κάνετε ένα πολιτικό παιχνίδι και ότι αυτό είναι ένας πολιτικός τακτικισμός για να αποκτήσετε μια πελατειακή σχέση με έναν κόσμο, ο οποίος υποφέρει και βρίσκεται στο περιθώριο της ζωής σήμερα. Εάν τα πιστεύετε, όμως, αυτά που λέτε είναι ακόμη χειρότερο. Διότι, αν τα πιστεύετε, το μόνο που μπορώ να πω είναι ότι είστε μαχητές της οπισθοδρόμησης. Αλλοίμονο, για τον ελληνικό λαό. Εάν θεωρητικά είχατε τη διακυβέρνηση της χώρας σήμερα κάτω από αυτές τις συνθήκες και εφαρμόζατε αυτά που λέτε, στο τέλος του 2013, μετά από ένα χρόνο, το 2012 θα έμοιαζε με παράδεισο. 
Από την άλλη μεριά, θέλω να σας πω, ότι ο λαός παρακολουθεί και έχει και μνήμη. Όλοι μας έχουμε κάνει λάθη –το είπα και στην πρωτολογία μου- σε ζητήματα, τα οποία αφορούν την πολιτική. Εμείς, ως Νέα Δημοκρατία, δεν είχαμε την τόλμη κάποτε να εφαρμόσουμε πολιτικές που είχε ανάγκη ο τόπος και συμβιβαστήκαμε με πολιτικές της Αριστεράς. Και αυτό έβλαψε τη χώρα μας εκείνη την περίοδο. Και αυτό είναι που σήμερα αναδεικνύεται. Και αναδεικνύονται τα προβλήματα και οι στρεβλώσεις στην αγορά εργασίας, κύριε Μητρόπουλε. 
Κοιτάξτε, όμως, το παράδοξο: Επικαλείστε σήμερα, το ΣΥΡΙΖΑ, και δοξάζετε και μοιάζετε με ανθρώπους, οι οποίοι είστε εραστές του 2009. Επικαλείστε στο λόγο σας τον πολιτικό το 2009. Εσείς, όμως, το κόμμα αυτό, ο ΣΥΡΙΖΑ το 2009 ασκούσε δριμύτατη κριτική για την αγορά εργασίας του 2009. Τελικά, δε σας βρίσκουμε πουθενά. Και το 2009 κάνατε κριτική και σήμερα κάνετε κριτική, υπερασπιζόμενοι το 2009.
Θέλω, λοιπόν, να πω, κύριε Μητρόπουλε, με όλο το σεβασμό που τρέφω για εσάς, ότι οι συντάξεις θα καταβληθούν κανονικά. Δεν κινδυνεύουν οι συντάξεις. Χρηματικά διαθέσιμα θα υπάρξουν από τον κρατικό προϋπολογισμό.","ΙΩΑΝΝΗΣ ΒΡΟΥΤΣΗΣ",77
"95983"," Αυτό θέλουμε.","ΑΛΕΞΙΟΣ ΜΗΤΡΟΠΟΥΛΟΣ",319
"95984"," Το γνωρίζω ότι αυτό θέλετε. Σε καμμία περίπτωση δεν θα προσχωρούσα σε μια άλλη αντίληψη. Είμαι σίγουρος ότι το θέλετε. Οι συντάξεις θα καταβληθούν. 
Αναπτύχθηκε μια σειρά από ζητήματα, στα οποία είμαι υποχρεωμένος να κάνω κάποια αναφορά, γιατί τα θεωρώ σημαντικά και κρίσιμα. Θέλω να επαναλάβω κάτι που είπα και στην πρωτολογία μου και προς τον κ. Μαριά με όλο το σεβασμό- και προς τους συναδέλφους του ΣΥΡΙΖΑ: Απειλείτε ότι η ελληνική αγορά εργασίας και γενικά η Ελλάδα θα μετατραπεί σε ένα κοινωνικό νεκροταφείο. Αυτό το είπε ο κ. Τσίπρας προχθές στη διαδήλωση. Σήμερα, άκουσα για πολλοστή φορά περί κινεζοποίησης της ελληνικής αγοράς εργασίας. 
Να είστε σίγουροι -και να είναι σίγουρος και ο ελληνικός λαός- ότι αυτό δεν πρόκειται να γίνει ποτέ, όχι μόνο γιατί δεν θα το κάνουμε εμείς ως Κυβέρνηση, αλλά και γιατί δεν το θέλει κανένας και γιατί μπορούμε να το αποφύγουμε. 
Εγώ, το μόνο που λέω ότι με φοβίζει, είναι ότι σε αυτήν την κρίσιμη στιγμή υπάρχει ένας λαϊκισμός και μια δημαγωγία, η οποία ηγεμονεύει τον πολιτικό και κοινωνικό διάλογο. Κι αυτό είναι το μεγάλο πρόβλημα. 
Είπα ότι πρέπει να κατεβάσουμε το δάχτυλό μας, να το βγάλουμε μπροστά από το πρόσωπό μας και να δούμε την ωμή πραγματικότητα, να δούμε έναν κόσμο που αλλάζει. Δεν μπορούμε εμείς να μείνουμε αγκυλωμένοι στο χθες. Πρέπει να δεχθούμε αλλαγές και πρέπει να κινηθούμε με βήματα γοργά και να εκσυγχρονιστούμε με τον υπόλοιπο κόσμο.
Μιλήσατε για τον κατώτατο μισθό. Θα σας πω τα πράγματα όπως είναι. Ναι, το Φεβρουάριο του 2012 με το ν.4046 έγινε μια βίαιη προσαρμογή του κατώτατου μισθού σε ένα επίπεδο των 586 ευρώ και άλλο ένα 10% πιο χαμηλά για τους νέους μέχρι είκοσι πέντε ετών, γιατί; Διότι πιστεύω –και θα δείτε ότι αυτό θα επαληθευθεί από τον ιστορικό του μέλλοντος- ότι δεν καταφέραμε να συζητήσουμε. Δεν υπήρξε συζήτηση. Υπήρξε μια μόνιμη άρνηση. Αν τότε συζητούσαμε, η μείωση του κατώτατου μισθού, είμαι βέβαιος ότι δεν θα ήταν τέτοια. Και σήμερα, που κουβεντιάζουμε θέλω να άρω από τον καθένα σας και από την κάθε μια από εσάς την οποιαδήποτε ανησυχία.
Ναι, το μνημόνιο στο ν. 4046 περιλαμβάνει και το ενδεχόμενο μείωσης ακόμη του κατώτατου μισθού. Αυτό είναι μια αλήθεια. Σας διαβεβαιώνω, όμως -και είναι αυτή από τις πρώτες δηλώσεις που έκανα- ότι ο κατώτατος μισθός δεν πρόκειται να κατέβει άλλο και ο δέκατος τρίτος και δέκατος τέταρτος μισθός δεν πρόκειται να πειραχθούν.
Επί των ενστάσεων που διατυπώνονται -και ευλόγως διατυπώνονται, γιατί ίσως δεν ξέρει κανείς τα ζητήματα της αγοράς εργασίας τόσο αναλυτικά- με τον τρόπο με τον οποίο έθεσα ως Υπουργός Εργασίας στον κοινωνικό διάλογο το ζήτημα του κατώτατου μισθού που, όπως εύστοχα παρατηρήσατε, είπα ότι το κράτος πρέπει να έχει έναν πιο ουσιαστικό ρόλο, θέλω να σας ενημερώσω ότι είμαστε από τις λίγες χώρες στην Ευρώπη, εμείς και το Βέλγιο, που εφαρμόζουμε αυτόν τον τρόπο υπολογισμού του κατώτατου μισθού. Εμείς, πέρα από το τι λέει το μνημόνιο, έχουμε την προσέγγιση ότι το κράτος πρέπει να έχει ποιο ουσιαστικό λόγο, χωρίς αυτό να αναιρεί τη συλλογική αυτονομία και χωρίς αυτό να είναι κόντρα στο ευρωπαϊκό κεκτημένο.
Κύριε Μαριά, όπου στην Ευρώπη υπάρχει εφαρμογή κατώτατου μισθού, σαφέστατα και το κράτος έχει λόγο. Γιατί; Γιατί και στην Ελλάδα και στις άλλες χώρες η εφαρμογή του κατώτατου μισθού στη βάση της συλλογικής αυτονομίας μπορεί να συμφωνείται από τους κοινωνικούς εταίρους. Την ίδια, όμως, στιγμή αυτή η συμφωνία έχει οικονομική επίπτωση στα δημοσιονομικά της χώρας. Μία σειρά από παραμετρικά οικονομικά μεγέθη, όπως για παράδειγμα το επίδομα ανεργίας που συνδέεται με τον κατώτατο μισθό, τα οικογενειακά επιδόματα…","ΙΩΑΝΝΗΣ ΒΡΟΥΤΣΗΣ",77
"95985"," Υπάρχει οδηγία της Ευρωπαϊκής Ένωσης, που λέει ότι τα δημοσιονομικά…","ΕΠΑΜΕΙΝΩΝΔΑΣ ΜΑΡΙΑΣ",304
"95986"," Κύριε Μαριά, εγώ σας σεβάστηκα, όταν μιλούσατε. Επικαλέστηκα το όνομά σας, βοηθώντας την κουβέντα, κάνοντάς την πιο ζωντανή. Δεν ήθελα όμως τη διακοπή.","ΙΩΑΝΝΗΣ ΒΡΟΥΤΣΗΣ",77
"95987"," Οφείλετε να απαντήσετε πως όταν αναφέρεστε προσωπικά, είναι απάντηση σ’ αυτά τα οποία έχουν λεχθεί. Έχετε το δικαίωμα από τον Κανονισμό, κύριε Υπουργέ.
Κύριοι συνάδελφοι, δεν επιτρέπω διακοπές.
Κύριε Υπουργέ, συνεχίστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"95988"," Λέω, λοιπόν, ότι εμείς σ’ αυτόν τον τριμερή διάλογο των κοινωνικών εταίρων και της Κυβέρνησης δίνουμε μεγάλη σημασία. Θα προχωρήσουμε για πρώτη φορά στη χώρα μας στη διαμόρφωση -με ένα νέο μηχανισμό- ενός τρόπου μέσα από τον οποίο θα υπολογίζεται ο κατώτατος μισθός.","ΙΩΑΝΝΗΣ ΒΡΟΥΤΣΗΣ",77
"95989"," Με νόμο.","ΑΛΕΞΙΟΣ ΜΗΤΡΟΠΟΥΛΟΣ",319
"95990"," Με νόμο, κύριε Μητρόπουλε. 
Βεβαίως, αυτό σε καμμία περίπτωση δεν αποδυναμώνει και τη συλλογική αυτονομία, γιατί και οι εταίροι θα έχουν δικαίωμα στη διαμόρφωση σ’ αυτό το πλαίσιο, αλλά θα είναι και μέσα στο πλαίσιο του ευρωπαϊκού κεκτημένου, όπως γίνεται και σε άλλες χώρες.
Έγινε μία αναφορά για το ζήτημα που αφορά τον ΟΜΕΔ. Είναι μία από τις στρεβλώσεις, μία από τις δυσκαμψίες που είχαμε ως χώρα τα προηγούμενα χρόνια.","ΙΩΑΝΝΗΣ ΒΡΟΥΤΣΗΣ",77
"95991"," Κύριε Υπουργέ, ήταν ομόφωνη η απόφαση των κυβερνήσεων για τον ΟΜΕΔ.","ΔΕΣΠΟΙΝΑ ΧΑΡΑΛΑΜΠΙΔΟΥ",538
"95992"," Πρέπει να σας πω παραδείγματα. Ο ΟΜΕΔ, ναι, ήταν ένα εργαλείο, το οποίο, υποτίθεται, διαμόρφωνε τη διαιτησία μεταξύ εργοδοσίας και εργαζομένων. Πιστεύετε ότι ήταν σωστά δομημένο; Είμαι σίγουρος ότι, εάν επικαλεστώ Βουλευτές του ΣΥΡΙΖΑ οι οποίοι ασχολούνται με τα ζητήματα, θα πουν για τις στρεβλώσεις του συστήματος του ΟΜΕΔ. Εσείς θα το παραδεχθείτε, άνθρωποι που γνωρίζουν.
Υπήρξαν περιπτώσεις που ολόκληροι κλάδοι κατέρρεαν και την ίδια στιγμή ο ΟΜΕΔ έδινε αυξήσεις, όπως παραδείγματος χάριν στην κλωστοϋφαντουργία. Αυτές ήταν οι στρεβλώσεις που έπρεπε να αλλάξουμε. Την ίδια στιγμή που κατέρρεε η κλωστοϋφαντουργία και άλλοι κλάδοι στη χώρα μας, ερχόταν ο ΟΜΕΔ, συμφωνούσε και νομοθετούσε ουσιαστικά αυξήσεις στον κλάδο. Αυτά δεν πρέπει να τα αλλάξουμε; Θα μείνουμε με κλειστά τα μάτια;
Μίλησα στην πρωτολογία μου για νέες κοινωνικές συμφωνίες. Είναι απαραίτητες. Πρέπει να τις πετύχουμε. Ερώτηση: Έγιναν; Βεβαίως, και τις χαιρέτησα ως Υπουργός, τις χαιρετίσαμε και ως Κυβέρνηση. Πού; Αμέσως μετά το μνημόνιο, υπήρξαν συμφωνίες σε κοινωνικό επίπεδο μεταξύ εργαζομένων και εργοδοτών, όπως παραδείγματος χάριν στο εμπόριο, στους ξενοδοχοϋπαλλήλους, στις ιδιωτικές κλινικές. Είναι πάνω από ένα εκατομμύριο εργαζόμενοι, οι οποίοι συμφώνησαν σε μισθούς κατώτερους, σε επίπεδο όμως διαμόρφωσης κλαδικών συμβάσεων πολύ πάνω από τον κατώτερο μισθό.","ΙΩΑΝΝΗΣ ΒΡΟΥΤΣΗΣ",77
"95993"," Ας βγουν αυτοί οι πρόεδροι των σωματείων έξω στον κόσμο.","ΧΡΗΣΤΟΣ ΚΑΤΣΩΤΗΣ",214
"95994"," Για το ν.4052 περί παραβατικότητας στην αγορά εργασίας και της νομιμότητας, αυτό στο οποίο αναφερθήκατε, κύριε Μαριά, θέλω να σας πω πως σε ό,τι με αφορά και σε ό,τι αφορά αυτήν την Κυβέρνηση να ξέρετε ότι ουδέποτε πρόκειται να συμβεί αυτό περί ζωνών, όπου θα εργάζονται λαθρομετανάστες με μειωμένα μισθολόγια. Αυτό το ξεκαθαρίζουμε.","ΙΩΑΝΝΗΣ ΒΡΟΥΤΣΗΣ",77
"95995"," Είναι ρυθμισμένο, κύριε Υπουργέ.","ΑΛΕΞΙΟΣ ΜΗΤΡΟΠΟΥΛΟΣ",319
"95996"," Δεν θα γίνει, κύριε Μητρόπουλε. Δεν θα το επιτρέψουμε ως Κυβέρνηση και εγώ προσωπικά θα μπω απέναντι σ’ αυτήν την αντίληψη.
Για το δεύτερο ζήτημα πρέπει να γνωρίζετε ότι σ’ αυτήν την Κυβέρνηση τουλάχιστον είδατε το θάρρος, με το ν.4042, να κλείσουμε επιχειρήσεις που απασχολούσαν λαθρομετανάστες, δηλαδή μη νόμιμους υπηκόους τρίτων χωρών. Αυτό έγινε για πρώτη φορά και θα το συνεχίσουμε.
Δεν μπορώ, όμως, να συμβαδίσω με την άποψη που συνάδελφος εκ μέρους του ΣΥΡΙΖΑ έδειξε την εικόνα ότι θα ήθελε να είναι εραστής των λαθρομεταναστών και ότι έπρεπε και αυτοί να ασχολούνται με τον άλφα, βήτα, γάμα τρόπο. Δικαίωμά σας, άποψή σας, αλλά και εμείς έχουμε τη δική μας άποψη, την οποία υπερασπιζόμαστε.
Για το κρίσιμο ζήτημα της εργατικής κατοικίας και εργατικής εστίας. Αυτό έχει καταργηθεί πριν έρθει αυτή η Κυβέρνηση και πάλι με το ν.4046/2012. Μετά το κλείσιμο των Οργανισμών Εργατικής Εστίας και Εργατικής Κατοικίας υπήρξαν πλέον πολιτικές που δεν εφαρμόζονταν: Ο κοινωνικός τουρισμός, τα θέατρα και μία σειρά από άλλες πολιτικές, το κτίσιμο των κατοικιών. Αυτό δεν πρόκειται να επανέλθει στην αρχική του μορφή. Το έθεσα και στον κοινωνικό διάλογο, το είπα και στην πρωτομιλία μου στις προγραμματικές δηλώσεις της Κυβέρνησης, ότι μέρος των πολιτικών της Εστίας και της Κατοικίας, μόλις τελειώσει η διαδικασία της εκκαθάρισης θα το ενσωματώσουμε υπό τη μορφή γενικής διεύθυνσης. Δεν μπορώ να σας πω ακριβώς το οργανόγραμμα, αλλά κάπως έτσι το βλέπουμε, πάντα με τη συμφωνία των κοινωνικών εταίρων κάτω από τον ΟΑΕΔ, έτσι ώστε πολιτικές -όχι στο εύρος που υπήρχαν στο παρελθόν- που αφορούν τον κοινωνικό τουρισμό να τις συντηρήσουμε, καθώς και πολιτικές που αφορούν την επιδότηση ενοικίου θα πρέπει να τις συντηρήσουμε, αλλά και μία σειρά από άλλες, όπως είναι παραδείγματος χάριν –και ήταν το πρώτο που αντιμετώπισα- οι πληρωμές των οργανώσεων, των ομοσπονδιών, των εργατικών κέντρων και των συνδικαλιστικών οργανώσεων. Σε αυτό ήμασταν απόλυτα συνεπείς και πιστεύω ότι μέχρι τέλος του χρόνου θα υπάρξει διάταξη, αφού γίνει εκκαθάριση να βάλουμε αυτές τις πολιτικές μέσα στον ΟΑΕΔ. 
Από εκεί, όμως, προέκυψε ένα δημοσιονομικό όφελος της τάξεως των 240 εκατομμυρίων ευρώ περίπου, ισοδύναμο του 1,1. Δεν έχει ψηφιστεί, αλλά κατέθεσα τροπολογία μαζί με τη ρύθμιση του ΙΚΑ και θα έρθει σε ένα νομοσχέδιο αμέσως. 
Μη δαιμονοποιούμε πολιτικές οι οποίες ενδυναμώνουν την επιχειρηματικότητα και την ανάπτυξη στη χώρα μας. Πέντε μονάδες εγώ γνωρίζω ότι πρέπει να μειωθεί το μη μισθολογικό κόστος. Είναι πολύ αυξημένο. Είναι επιβαρυμένο με 48 μονάδες το σύνολο της κοινωνικής ασφάλισης. Το μεγαλύτερο από αυτό το κομμάτι αφορά το κομμάτι της εργοδοτικής εισφοράς. Πρέπει να απαλλάξουμε από διοικητικά και οικονομικά βάρη τις επιχειρήσεις. Αυτή είναι η πολιτική μας. Έτσι βλέπουμε την ανάπτυξη. Στην κρίσιμη στιγμή που βρισκόμαστε πρέπει να προσελκύσουμε επενδύσεις. Σήμερα προχωράμε στο 1,1 και μένει υπόλοιπο 3,9, το οποίο θέλουμε και αυτό να το βγάλουμε εις πέρας προσπαθώντας να βρούμε ισοδύναμα μέτρα.","ΙΩΑΝΝΗΣ ΒΡΟΥΤΣΗΣ",77
"95997"," Σας το απαγορεύει το μνημόνιο να βρείτε ισοδύναμα από την κατάργηση των εισφορών. Τα ξέρετε αυτά.","ΑΛΕΞΙΟΣ ΜΗΤΡΟΠΟΥΛΟΣ",319
"95998"," Ναι, κύριε Μητρόπουλε. Προσπαθώ -και αυτή είναι η πολιτική μας- μέσα από την καταπολέμηση της εισφοροδιαφυγής, η οποία έχει πάρει πολύ μεγάλη διάσταση, μέσα από την καταπολέμηση της αδήλωτης εργασίας, μέσα από συμπτώματα παραβατικότητας στην αγορά εργασίας, να βρούμε λεφτά να χρηματοδοτήσουμε αυτή τη μείωση.
 Εκεί, λοιπόν, θέλω να σας πω ότι το ζήτημα της αδήλωτης εργασίας –το ξέρετε έχετε διαβάσει κείμενα, έχουν έρθει και στη Βουλή- έχει πάρει εκτεταμένη μορφή. Πρέπει να το καταπολεμήσουμε. Γι’ αυτό το ΣΕΠΕ παίζει πολύ καθοριστικό ρόλο στην προσπάθεια αυτή. Και όχι μόνο δεν θέλω να το υποβαθμίσω, αλλά σε νομοθετική πρωτοβουλία της Κυβέρνησης που θα έρθει αμέσως μετά τα μέτρα, να ξέρετε ότι θα το θωρακίσω περισσότερο. Θα φέρω και πράγματα, τα οποία έρχονται και από το ΣΔΟΕ και εφαρμόζονται στο ΣΔΟΕ, ώστε να το κάνω μία αξιόμαχη μηχανή αιχμής, ελεγκτικό μηχανισμό αιχμής, μαζί με το υπόλοιπο ελεγκτικό κομμάτι του Υπουργείου Εργασίας, για να βγει έξω και να καταπολεμήσουμε την παραβατικότητα: και στην αδήλωτη εργασία και στην εισφοροδιαφυγή, αλλά και σε συμπτώματα, όπως αυτά που γνωρίζετε και βλέπουμε κατά καιρούς να έχουν δημοσιότητα στην τηλεόραση και στις εφημερίδες, περί συντάξεων «μαϊμού». Αυτά θα τελειώσουν μία και καλή. 
Θέλω να σας διαβεβαιώσω ότι με αυτό που ήρθε στη Βουλή και με την πρωτοβουλία που πήγα στον Αντιεισαγγελέα του Αρείου Πάγου με τον ηλεκτρονικό δείκτη, που είναι ένα εργαλείο καταπολέμησης της παραβατικότητας και με το ζήτημα της απογραφής των συνταξιούχων, πιάσαμε μέχρι τώρα έντεκα χιλιάδες τέτοιες περιπτώσεις. Αυτή η δαπάνη ήταν 114 εκατομμύρια ευρώ όφελος για το δημόσιο και όλους αυτούς θα τους κυνηγήσουμε μέχρι τέλους για να αναζητήσουμε πίσω το σύνολο των χρημάτων από τις συντάξεις που οικειοποιήθηκαν το προηγούμενο διάστημα. Αυτό, όμως, που σας λέω –και κρατήστε το- είναι ότι αυτά τα εργαλεία που ανέφερα πριν, λειτουργούν μόνο κατασταλτικά, δηλαδή αφού γίνει η παράβαση και πας να την εντοπίσεις.
Για πολλά χρόνια στην πατρίδα μας δεν είχαμε αναπτύξει το κατάλληλο εργαλείο για να σταματήσουμε τη γέννηση της παραβατικότητας. Ετοιμάζω, λοιπόν -και θα τον παρουσιάσω σύντομα- έναν τρόπο με τον οποίον από 1.1.2013 δεν θα ξαναγεννηθεί παραβατικότητα, όχι μόνο σε νησίδες παραβατικότητας γνωστές, όπως είναι οι ονομαζόμενες «μαϊμού συντάξεις», αλλά και σε νησίδες παραβατικότητας που ως ελληνικό κράτος, ως μηχανισμός, δεν είχαμε τη δυνατότητα να ελέγξουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Παραδείγματος χάριν, όσον αφορά στις άγαμες θυγατέρες είχαμε ποτέ τη δυνατότητα να ελέγξουμε εάν κάποια παντρεύτηκε; Επίσης όσον αφορά στις συντάξεις χηρείας, είχαμε ποτέ τη δυνατότητα να ελέγξουμε εάν κάποια ή κάποιος παντρεύτηκε και συνεχίζει να παίρνει τη σύνταξη; Ήταν πολύ δύσκολο. Από 1.1.2013 θα παρουσιάσουμε ένα νέο μηχανισμό με τον οποίον δεν θα ξαναγεννηθεί παραβατικότητα. Αυτό θέλω να το χαιρετίσετε, γιατί εμείς είμαστε περαστικοί, όλοι, αλλά αυτό θα είναι κάτι που θα μείνει.","ΙΩΑΝΝΗΣ ΒΡΟΥΤΣΗΣ",77
"95999"," Κύριε Υπουργέ, λέτε πολύ ενδιαφέροντα πράγματα, αλλά πρέπει να ολοκληρώσετε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"96000"," Κλείνω, κύριε Πρόεδρε, με το ζήτημα το οποίο αφορά το non paper. Θέλω να σας πω ότι και εγώ νέος Υπουργός είμαι και μαθαίνω. Δεν υπάρχει non paper. Υπάρχει μια διαδικασία συγκεκριμένη με την οποία επικοινωνεί η τρόικα με τα Υπουργεία. Αυτή η επικοινωνία δεν γίνεται ούτε με τηλέφωνο, αλλά με μια συγκεκριμένη διαδικασία. Το συγκεκριμένο υποτιθέμενο non paper δεν ήταν υποτιθέμενο non paper, ήταν κανονικό e-mail, το οποίο διακινήθηκε διαμέσου της τρόικας προς το Υπουργείο Οικονομικών και από το Υπουργείο Οικονομικών προς το Υπουργείο Εργασίας. Πέρασε από σαράντα, πενήντα άτομα και κάποιος το έβγαλε στην επιφάνεια. Αυτό όμως δεν είναι το μείζον. Το μείζον είναι ότι μέσα στο συγκεκριμένο e-mail υπήρχαν ζητήματα, τα οποία κουβέντιασα με την τρόικα, γιατί ήταν ζητήματα ανειλημμένων υποχρεώσεων της χώρας, όπως ο κατώτατος μισθός τον οποίον προχωράμε, όπως ζητήματα που αφορούν άρση αγκυλώσεων στο ΣΕΠΕ, ηλεκτρονική διακυβέρνηση στο ΣΕΠΕ και μια σειρά από τέτοια ζητήματα, αλλά υπήρχαν και ζητήματα που ήρθαν για πρώτη φορά. 
Αυτά δεν συζητήθηκαν από πλευράς μου ούτε από την ελληνική Κυβέρνηση. Το επιχείρημα, πολύ απλά, ήταν ότι δεν θεωρούμε αναγκαίο σήμερα να συζητήσουμε τέτοιου είδους νέες εισαγόμενες ρυθμίσεις στην αγορά εργασίας τη στιγμή που ακόμη «δεν έχει στεγνώσει το μελάνι» από τον τελευταίο νόμο, που έφερε όλες αυτές τις αλλαγές και τις ρυθμίσεις στο Εργατικό Δίκαιο της χώρας μας. 
Με αυτές τις γενικές σκέψεις θέλω να σας ευχαριστήσω και θα είμαι στη διάθεσή σας.","ΙΩΑΝΝΗΣ ΒΡΟΥΤΣΗΣ",77
"96001"," Ευχαριστούμε, κύριε Υπουργέ. Θα αντιληφθήκατε βέβαια ότι είχατε μεγάλη ανοχή από το Προεδρείο. 
Το λόγο έχει ο Κοινοβουλευτικός Εκπρόσωπος του ΣΥΡΙΖΑ, κ. Δημήτριος Στρατούλης, Βουλευτής Β΄ Αθηνών.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"96002"," Κυρίες και κύριοι συνάδελφοι, το πρώτο που θέλω να αναφέρω είναι ότι παρά τις κουβέντες που έγιναν τις προηγούμενες ημέρες, η Κυβέρνηση επιμένει σε κοινοβουλευτικά φθινοπωρινά πραξικοπήματα.
Έχω αυτή τη στιγμή στα χέρια μου τροπολογία-προσθήκη, που κατέθεσε ο παριστάμενος Υπουργός Εργασίας, σε παντελώς άσχετο νομοσχέδιο του Υπουργείου Οικονομικών. Το νομοσχέδιο είναι για την κύρωση της από 1-6-2012 πράξης νομοθετικού περιεχομένου για την καταβολή αποζημιώσεων στους δικαστικούς αντιπροσώπους και ο Υπουργός Εργασίας μαζί με τον Υπουργό Οικονομικών -παρά τα όσα είπαμε πριν- κατέθεσαν πριν λίγο προσθήκη-τροπολογία, με την οποία κάνουν νέα χαριστική ρύθμιση στις επιχειρήσεις, που χρωστούν και παρακρατούν ασφαλιστικές εισφορές ασφαλιστικού ταμείου, με την οποία απαγορεύουν ουσιαστικά στα ασφαλιστικά ταμεία να διεκδικήσουν τις αξιώσεις και τις απαιτήσεις που έχουν έναντι των μπαταχτσήδων εργοδοτών. 
Σαν να μην έφτανε αυτό, σε παντελώς άσχετο νομοσχέδιο, παντελώς άσχετου Υπουργείου, ο Υπουργός Εργασίας έρχεται να βάλει την ταφόπετρα στον Οργανισμό Εργατικής Κατοικίας και στον Οργανισμό Εργατικής Εστίας, παρά τα όσα μας έλεγε αμέσως πριν, καταργώντας με τη δεύτερη διάταξη αυτής της προσθήκης-τροπολογίας την εργοδοτική εισφορά, 0,75% στην Εργατική Κατοικία και 0,35% στον Οργανισμό Εργατικής Εστίας. Με αυτόν τον τρόπο βάζει ουσιαστικά –όπως είπα- την ταφόπετρα σε αυτούς τους δύο οργανισμούς, οι οποίοι δεν επιχορηγούνταν ούτε με ένα ευρώ από τον κρατικό προϋπολογισμό. Χρηματοδοτούνταν με εισφορές εργαζομένων και εργοδοτών και ασκούσαν κοινωνικές πολιτικές στην κατοικία και στην ψυχαγωγία των εργαζομένων με τα δικά τους χρήματα, που τους ανακούφιζαν και μάλιστα σε ιδιαίτερα δύσκολες συνθήκες των πολιτικών της λιτότητας και των μνημονίων. Είναι απαράδεκτο συνταγματικά, απαράδεκτο κανονιστικά και απαράδεκτο επί της ουσίας το περιεχόμενο αυτών των διατάξεων. 
Καλώ εδώ και τώρα τον Υπουργό Εργασίας, εκ μέρους του ΣΥΡΙΖΑ-ΕΚΜ, να αποσύρει αυτή την τροπολογία-προσθήκη, που είναι σε άσχετο νομοσχέδιο, ολοκληρωτικά και επί της ουσίας. Ή αν τουλάχιστον θέλει να αντιπαρατεθεί πολιτικά και κοινωνικά με τις συγκεκριμένες αυτές διατάξεις, ας τις φέρει με πρόταση νόμου, με δική του, βέβαια, πρωτοβουλία. Εμείς ζητάμε να αποσυρθούν παντελώς και οι δύο αυτές διατάξεις, γιατί η πρώτη βάζει δυναμίτη στα έσοδα του ασφαλιστικού μας συστήματος και η δεύτερη διάταξη ουσιαστικά χαρίζει, κυρίες και κύριοι συνάδελφοι, 247 εκατομμύρια ευρώ, που εξοικονομούνται από την κατάργηση των εργοδοτικών εισφορών, στους εργοδότες. Σ’ αυτούς τις χαρίζει. Φεύγουν από τον κουμπαρά του Οργανισμού Εργατικής Κατοικίας και του Οργανισμού Εργατικής Εστίας και από τις κοινωνικές πολιτικές και πάνε κατευθείαν στις τσέπες των εργοδοτών. 
Είναι μία χαριστική ρύθμιση και αυτή για λογαριασμό των μεγάλων οικονομικών συμφερόντων, όπως ανέφεραν πριν και οι συνάδελφοί μου Βουλευτές και Βουλευτίνες του ΣΥΡΙΖΑ, που μίλησαν.
Δεύτερον, είπε ο κύριος Υπουργός -και απ’ άλλα κόμματα το ακούσαμε- «καλά τα λέτε στην κριτική που κάνετε, αλλά πού θα βρείτε τα λεφτά να το αλλάξετε;». Εμείς το έχουμε πει με σαφήνεια στο προεκλογικό μας πρόγραμμα, στο κυβερνητικό πρόγραμμα του ΣΥΡΙΖΑ-Ενωτικού Κοινωνικού Μετώπου, που ισχύει μέχρι τελευταίας γραμμής και δεν κάνουμε πίσω από αυτό. Έχουμε πει ότι εμείς θα ακυρώσουμε τα μνημόνια και θα τα αντικαταστήσουμε από μία πολιτική παραγωγικής ανασυγκρότησης, ανάπτυξης της χώρας και αναδιανομής μισθών και εισοδημάτων υπέρ των λαϊκών στρωμάτων και των αδύναμων στρωμάτων της κοινωνίας.
Είχαμε πει και εξακολουθούμε να λέμε ότι θα χρηματοδοτήσουμε αυτή τη νέα ανάπτυξη και παραγωγική ανασυγκρότηση της χώρας μας και τη στήριξη των εισοδημάτων των εργαζομένων, των συνταξιούχων, των μικρομεσαίων επαγγελματιών και αγροτών, πρώτον, μέσα από τη διαγραφή του μεγαλύτερου μέρους του χρέους, που ούτε μπορεί να το πληρώσει η χώρα μας και ο λαός μας, ακόμα και σε σκλάβους να μετατραπούμε, και δεν είναι βιώσιμο και δεύτερον, από τη φορολόγηση των πλούσιων στρωμάτων και του πλούτου και από τη φορολόγηση των φοροφυγάδων. Είχαμε πει, επίσης, ότι θα χρηματοδοτήσουμε αυτή την ανάπτυξη της χώρας και την παραγωγική ανασυγκρότηση μέσα από ένα άλλο τραπεζικό σύστημα, εθνικοποιημένο και κοινωνικοποιημένο, που θα υπηρετεί τις ανάγκες της ανάπτυξης και τις ανάγκες της κοινωνικής στήριξης του λαού μας.
Βεβαίως, μας είπατε για προτάσεις. Προτάσεις έχουμε και τις έχουμε πει στο πρόγραμμά μας και είπε ο συνάδελφός μου, ο Χρήστος Καραγιαννίδης, ότι απλά είναι διαφορετικές από τις δικές σας και κινούνται σε άλλη λογική. Οι δικές σας προτάσεις είναι για να αυξάνουν τα κέρδη τους οι εργοδότες, το μεγάλο κεφάλαιο και τα μεγάλα οικονομικά συμφέροντα. Οι δικές μας προτάσεις είναι να στηρίξουμε την εργασία.
Έχουμε προτείνει, όχι μόνο στο πρόγραμμά μας, αλλά και με προτάσεις νόμου, την αποκατάσταση του κατώτατου μισθού, την αποκατάσταση του επιδόματος ανεργίας, την αποκατάσταση των συλλογικών συμβάσεων εργασίας, την κατάργηση των χαρατσιών για τα μικρομεσαία εισοδήματα, των φορολογικών χαρατσιών, και κυρίως για τους χαμηλοσυνταξιούχους, τους άνεργους και τους χαμηλόμισθους. Έχουμε πει για την ανακούφιση των υπερχρεωμένων νοικοκυριών στις τράπεζες και έχουμε καταθέσει σχετική πρόταση νόμου, που εκκρεμεί εδώ στη Βουλή, για διαγραφές των δανείων προς τις τράπεζες σε όσους είναι κάτω από το όριο της φτώχειας, για μειώσεις των δανείων τους, ανάλογα με τη μείωση των μισθών και των εισοδημάτων στους υπόλοιπους και για μια σειρά ρυθμίσεις που ανακουφίζουν αυτά τα υπερχρεωμένα στην τράπεζα κοινωνικά στρώματα σε αυτές τις δύσκολες συνθήκες.
Έχουμε πει για μια άλλη λειτουργία του Σώματος Επιθεωρητών Εργασίας, που θα πολεμά τη μαύρη εργασία, θα καταπολεμά την εργοδοτική παρανομία, θα καταπολεμά και θα αντιμετωπίζει την εργασιακή ζούγκλα που υπάρχει αυτή τη στιγμή στην πατρίδα μας και θα προστατεύει τον εργαζόμενο.
Είναι συγκεκριμένες προτάσεις προς όφελος συγκεκριμένων συμφερόντων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα μου δώσετε ένα λεπτό και εμένα, γιατί ο Υπουργός μίλησε είκοσι λεπτά αντί για δέκα στη δευτερολογία του.
Τέλος, θέλω να πω το εξής: Μας κατηγόρησε ο κύριος Υπουργός ότι είμαστε οπισθοδρομικοί με την κριτική που κάνουμε. Βέβαια, αυτή την κριτική που κάνουμε εμείς σε ένα μεγάλο βαθμό την έκανε και ο Υπουργός και το κόμμα του, η Νέα Δημοκρατία, όταν έλεγε ότι είναι κατά του μνημονίου. Την πολιτική κωλοτούμπα την έκανε η Νέα Δημοκρατία και ο Υπουργός. Ο ΣΥΡΙΖΑ-ΕΚΜ και η Αριστερά συνολικά ό,τι έλεγε λέει για τους εργαζόμενους και τα δικαιώματά τους.
Όμως δεν μπορεί να λένε τον ΣΥΡΙΖΑ οπισθοδρόμηση. Εμείς απαντάμε νέτα σκέτα: Οπισθοδρόμηση δεν είναι ο ΣΥΡΙΖΑ, αλλά αυτοί που μετέτρεψαν τη χώρα μας σε  «μπανανία» και προτεκτοράτο. Οπισθοδρόμηση δεν είναι ο ΣΥΡΙΖΑ, αλλά οι μνημονιακές κυβερνήσεις, οι οποίες δεν δίνουν δασκάλους και βιβλία στα παιδιά μας. Οπισθοδρόμηση δεν είναι ο ΣΥΡΙΖΑ, αλλά είναι οι μνημονιακές κυβερνήσεις, που αρπάζουν το ψωμί του φτωχού συνταξιούχου, του εργαζόμενου, του άνεργου, του μικρομεσαίου επαγγελματία, του αγρότη, του ψαρά, του κτηνοτρόφου από το οικογενειακό τραπέζι, ενώ αφήνουν τους φοροφυγάδες να πλουτίζουν και ταΐζουν πλουσιοπάροχα τους αχόρταγους τραπεζίτες. Οπισθοδρόμηση δεν είναι ο ΣΥΡΙΖΑ, αλλά είναι οι μνημονιακές κυβερνήσεις που ξεπουλούν αντί πινακίου φακής τον δημόσιο πλούτο της χώρας που χτίστηκε και συγκεντρώθηκε με τον ιδρώτα και το αίμα του ελληνικού λαού. Οπισθοδρόμηση δεν είναι ο ΣΥΡΙΖΑ, αλλά είναι οι μνημονιακές κυβερνήσεις, που ακολουθούν πιστά τις εντολές των τοκογλύφων πιστωτών και των διεθνών απατεώνων της τρόικας με τις κολλαριστές γραβάτες, «σφάζοντας στο γόνατο» μισθούς, συντάξεις, θέσεις εργασίας, όνειρα, ελπίδες και ανθρώπινες ζωές. 
Τελειώνοντας, θέλω να πω ότι πρέπει να ξέρουν καλά τα τρία κόμματα που στηρίζουν την κυβέρνηση, η Νέα Δημοκρατία, το ΠΑΣΟΚ και η ΔΗΜΑΡ, ότι εμείς του ΣΥΡΙΖΑ-Ενωτικού Κοινωνικού Μετώπου δεν απελπιζόμαστε να παλεύουμε για τα συμφέροντα του λαού. Γνωρίζουμε πολύ καλά από την ιστορία του τόπου μας, της Ευρώπης και του πλανήτη ότι πάντα τους μονόδρομους και την κόλαση των μνημονίων της φτώχειας και της υποταγής τούς έφραζαν τα οδοφράγματα που έστηναν οι λαοί, που εξεγείρονταν ενάντια στην κοινωνική αδικία. 
Έτσι και σήμερα, εάν επιμείνει η Κυβέρνησή σας στο νέο βάρβαρο πακέτο μέτρων, ο λαός με τους αγώνες του θα υψώσει σινικά τείχη για να αποκρούσει την προωθούμενη ολοκληρωτική φτωχοποίηση και καταστροφή του. Χθες υπήρξε η αφετηρία, με τη μεγάλη απεργία ενός νέου κύκλου αγώνων του λαού μας. Πιστεύουμε, θέλουμε, επιδιώκουμε και θα συμβάλουμε, ώστε αυτή η πορεία να είναι νικηφόρα και ο λαός μας με τους αγώνες του να διώξει την τρόικα, να διώξει την Κυβέρνηση, να διώξει τα μνημόνιά τους και να ανοίξει το δρόμο για μια άλλη Ελλάδα που του αξίζει, μια Ελλάδα της αξιοπρέπειας, μια Ελλάδα της προκοπής, μια Ελλάδα της εργασίας, μια Ελλάδα της δικαιοσύνης. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ/ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"96003"," Κύριε Υπουργέ, νιώθετε την επιθυμία να πείτε κάτι;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"96004"," Δύο - τρεις παρατηρήσεις θα ήθελα να κάνω, κύριε Πρόεδρε.
 Άκουσα τον κ. Στρατούλη με ιδιαίτερη προσοχή. Θα επαναλάβω ότι σέβομαι απόλυτα το ρόλο της Αξιωματικής Αντιπολίτευσης. Είστε θεσμός. Δεν συμφωνώ με τις απόψεις σας, κύριε Στρατούλη. Θα ήταν παράξενο κι εσείς να συμφωνείτε με τις δικές μας. Δεν ξέρω τελικά η έννοια της πολιτικής παλινδρόμησης σε ποιον μπαίνει περισσότερο ως εύσημο. Πάντως, κι εσείς πρέπει  να είστε ιδιαίτερα προσεκτικοί. Εγώ το κρίνω θετικά. Προεκλογικά κινηθήκατε στην απόλυτη καταγγελία εναντίον του μνημονίου και όλων των πολιτικών και μετεκλογικά αρχίζετε κι εσείς να προσγειώνεστε σιγά σιγά στην πραγματικότητα. Αυτό είναι θετικό, παρ’ ότι ο πολιτικός σας λόγος δείχνει άλλα πράγματα. Όμως θα ήταν άξιο λόγου, μία απλή ερώτηση να απαντηθεί εκ μέρους του ΣΥΡΙΖΑ από τον εκπρόσωπό σας: Θα καταγγείλετε, ναι ή όχι, το μνημόνιο; Και αν το καταγγείλετε –αυτή είναι η δεύτερη ερώτηση- πού θα βρείτε τα χρήματα να χρηματοδοτήσετε την ελληνική οικονομία; Γιατί, ωραίο είναι να είσαι ευχάριστος, να παρουσιάζεις σήμερα ωραίες απόψεις, στρογγυλές, να δείχνεις ότι είσαι προς τα έξω ιδιαίτερα ευαίσθητος. Δεν σας χαρίζω την ευαισθησία αυτή.
Επιτρέψτε μου να σας πω ότι κι εμείς είμαστε ευαίσθητοι, αλλά πιστεύουμε ότι η λύση των προβλημάτων βρίσκεται μέσα από μια άλλη πολιτική, κάτι που για πολλά χρόνια στην Ελλάδα δεν εφαρμόσαμε και τώρα βίαια βρίσκουμε μπροστά μας και πρέπει να ανατρέψουμε, ώστε και η Ελλάδα να κινηθεί με ταχείς ρυθμούς και να παραμείνει μέσα στους κόλπους του ανεπτυγμένου κόσμου, που δεν είναι άλλος παρά οι κόλποι της Ευρωπαϊκής Ένωσης.
Για τα ζητήματα της ρύθμισης του ΙΚΑ και του 1,1 θέλω να σας πω ότι ναι, είναι τροπολογία, επειδή υπάρχει η ταχύτητα του χρόνου, υπάρχει κι η υποχρέωση να «τρέξουμε» το ζήτημα του 1,1, το οποίο είναι δημοσιονομικά ουδέτερο και εξυγιαντικό. Και μην το δαιμονοποιείτε, κύριε Στρατούλη. Θετικό είναι. Μειώθηκε κατά ένα μέρος το κράτος και το συγκεκριμένο ισοδύναμο μεταφέρεται στο μη μισθολογικό κόστος. Εγώ αυτό δεν το υπερασπίζομαι μόνο από την οπτική γωνία του ότι εμπεριέχεται στο 40-46 στο μνημόνιο. Το υποστηρίζω και υπό την έννοια αυτού που είπα πριν, ότι πρέπει κάποια στιγμή να βελτιώσουμε το επιχειρηματικό κλίμα στη χώρα μας. 
Περί της ρύθμισης του ΙΚΑ πρέπει να σας πω ότι είναι κάτι το οποίο ζητούν πάρα πολλές επιχειρήσεις. Τα χρέη τους «έχουν φθάσει μέχρι το λαιμό» κι έχουν την ανάγκη να βρουν έναν πιο καλό τρόπο διακανονισμού. Κι εγώ δεν θα ήθελα να υπάρχουν δυνατότητες για ρυθμίσεις. Κι εγώ θα ήθελα όλα να τακτοποιούνται στη χώρα μας με έναν τρόπο συγκεκριμένο. Όμως δεν μπορεί να γίνει. Κάτι αντίστοιχο έγινε και με τις φορολογικές δηλώσεις και με τις δόσεις που αυξήθηκαν. Κι εκεί ωφελήθηκαν φυσικά πρόσωπα. Και οι επιχειρήσεις είναι η άλλη πλευρά της όχθης του ποταμού.
Εγώ κλείνω λέγοντας ότι και εγώ είμαι κοντά στο λαό και ως φυσικό πρόσωπο και ως Υπουργός έχω τις ίδιες αγωνίες, τις ίδιες ανησυχίες για την πατρίδα μου. Θέλω η πατρίδα μας να σταθεί στα πόδια της. Θέλω η πατρίδα μας να πάει μπροστά. Και αισθάνομαι ότι ο ελληνικός λαός έχει εναποθέσει πλήρως τις τελευταίες ελπίδες του σε αυτή την Κυβέρνηση. Είναι η Κυβέρνηση, η οποία έχει πρωτόγνωρα πολιτικά χαρακτηριστικά, στηρίζεται από τρία κόμματα, σε επίπεδο συζήτησης με τους δανειστές μας έγινε μία πολύ σε βάθος κουβέντα -το διαπιστώσατε και εκ μέρους του ΠΑΣΟΚ και εκ μέρους της ΔΗΜΑΡ και εκ μέρους της Νέας Δημοκρατίας- εξαντλήθηκαν πάρα πολλά ζητήματα, φτάσαμε σε ένα συγκεκριμένο σημείο, θα ακούσετε και επί μέρους θέματα τα οποία θα ανακοινωθούν. Είναι, όμως, η τελευταία ελπίδα για τη χώρα μας, για να κρατηθούμε μέσα στον ανεπτυγμένο κόσμο, όπως είπα. Και εγώ πιστεύω -και είναι και το αισιόδοξο που θέλω να βγάλω- ότι η Ελλάδα και οι Έλληνες θα τα καταφέρουμε. 
Και στο τέλος αυτής της διαδρομής, κοιτώντας πίσω, συναισθανόμαστε όλοι κατά ένα τρόπο περήφανοι που συμμετείχαμε όλοι μαζί, ο καθένας με τον τρόπο του, σε αυτήν την εθνική προσπάθεια. 
Σας ευχαριστώ πολύ.","ΙΩΑΝΝΗΣ ΒΡΟΥΤΣΗΣ",77
"96005"," Ευχαριστούμε πολύ, κύριε Υπουργέ.
Θα κλείσουμε με τον κ. Στρατούλη που ζήτησε το λόγο για δύο λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"96006"," Θα ήθελα να σταθώ μόνο σε ένα σημείο, κύριε Πρόεδρε, σ’ αυτό που είπε ο κύριος Υπουργός ότι τα 247 εκατομμύρια, τα οποία εξοικονομούνται από την κατάργηση των εργοδοτικών εισφορών στην Εργατική Κατοικία και την Εργατική Εστία είναι ποσό δημοσιονομικά ουδέτερο. 
Ουδέτερο δεν είναι, όμως, για τα κοινωνικά συμφέροντα. Γιατί από τη μία 247 εκατομμύρια ευρώ πηγαίνουν στις τσέπες των επιχειρήσεων και των εργοδοτών, από την άλλη, όμως, από κάπου χάνονται. Και χάνονται, κύριε Πρόεδρε, πρώτον από την επιδότηση ενοικίου που θα χάσουν εκατοντάδες χιλιάδες εργαζόμενοι και μάλιστα χαμηλόμισθοι. Χάνονται από τη δυνατότητα που είχαν να πάρουν δάνεια από τον Οργανισμό Εργατικής Κατοικίας για να χτίσουν σπίτια. Χάνονται από τη δυνατότητα να πάρουν σπίτια που κατασκεύαζε ο Οργανισμός Εργατικής Κατοικίας. 
Χάνονται από επτακόσιες χιλιάδες εργαζόμενους κάθε χρόνο, από τα εισιτήρια κοινωνικού τουρισμού με τα οποία τους δινόνταν η δυνατότητα για κάποιες μέρες να κάνουν, αυτοί και οι οικογένειές τους, διακοπές. Και μάλιστα, χάνονται από τα πιο χαμηλά εισοδηματικά στρώματα των εργαζομένων. 
Χάνονται επίσης για λογαριασμό εκατοντάδων χιλιάδων εργαζομένων, η δυνατότητα να πηγαίνουν θέατρο, κινηματογράφο, να αγοράζουν βιβλία γι’ αυτούς και τα παιδιά τους. 
Και ταυτόχρονα, κύριε Πρόεδρε, χάνεται η δυνατότητα από τριακόσιες χιλιάδες επιχειρήσεις ξενοδοχειακές, επισιτιστικές και άλλες, οι οποίες επωφελούνταν από τα προγράμματα κοινωνικού τουρισμού, να κρατούν την απασχόληση εκατοντάδων χιλιάδων εργαζομένων σε αυτές. Το ίδιο ισχύει και για επιχειρήσεις που ασχολούνται με τον κινηματογράφο και το θέατρο. 
Επομένως, μπορεί δημοσιονομικά να μην γράφεται στις στατιστικές και στα χαρτιά, αλλά, όμως, κοινωνικά κάποιοι κερδίζουν. Και κερδίζουν λίγοι, αυτοί που έχουν τα πολλά χρήματα και τις μεγάλες οικονομικές δυνατότητες και χάνουν τα πιο αδύναμα στρώματα της κοινωνίας μας. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"96007"," Κύριε Πρόεδρε, θα παρακαλούσα το λόγο, για να κάνω μία παρέμβαση για λίγα δευτερόλεπτα.","ΙΩΑΝΝΗΣ ΒΡΟΥΤΣΗΣ",77
"96008"," Ορίστε, κύριε Υπουργέ, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"96009"," Θέλω να πω προς τον κ. Στρατούλη κάτι που είπα και πριν: Δεν καταργούνται, κύριε Στρατούλη, πλήρως οι πολιτικές αυτές.","ΙΩΑΝΝΗΣ ΒΡΟΥΤΣΗΣ",77
"96010"," Συρρικνώνονται.","ΔΗΜΗΤΡΙΟΣ ΣΤΡΑΤΟΥΛΗΣ",485
"96011"," Το εύρος θα είναι μικρότερο, αλλά ο κοινωνικός τουρισμός θα επανέλθει. Η επιδότηση του ενοικίου σε ένα μικρότερο ποσοστό θα επανέλθει.","ΙΩΑΝΝΗΣ ΒΡΟΥΤΣΗΣ",77
"96012"," Το κατασκευαστικό...","ΧΡΗΣΤΟΣ ΚΑΤΣΩΤΗΣ",214
"96013"," Το κατασκευαστικό δεν θα επανέλθει.","ΙΩΑΝΝΗΣ ΒΡΟΥΤΣΗΣ",77
"96014"," Αφαιρείτε το κεραμίδι από το κεφάλι του εργαζόμενου.","ΧΡΗΣΤΟΣ ΚΑΤΣΩΤΗΣ",214
"96015"," Το κατασκευαστικό δεν θα επανέλθει.
Σας ευχαριστώ πολύ.","ΙΩΑΝΝΗΣ ΒΡΟΥΤΣΗΣ",77
"96016"," Ευχαριστούμε, κύριε Υπουργέ. 
Κηρύσσεται περαιωμένη η συζήτηση επί της υπ’ αριθμόν 8/5/13-9-2012 επίκαιρης επερώτησης Βουλευτών του ΣΥΡΙΖΑ-ΕΚΜ προς τον Υπουργό Εργασίας Κοινωνικής Ασφάλισης και Πρόνοιας, σχετικά με τις εργασιακές σχέσεις, μισθούς και συντάξεις.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"96017"," Μάλιστα, μάλιστα.
Με τη συναίνεση του Σώματος και ώρα 15.14΄ λύεται η συνεδρίαση για τη Δευτέρα 1 Οκτωβρίου 2012 και ώρα 18.00΄, με αντικείμενο εργασιών του Σώματος, κοινοβουλευτικό έλεγχο, συζήτηση επικαίρων ερωτήσεων. 
Ο","ΟΛΟΙ ΟΙ ΒΟΥΛΕΥΤΕΣ",NA
