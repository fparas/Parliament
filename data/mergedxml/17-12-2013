"","Content","name","ParlmemberID"
"39023","Date","17-12-2013",NA
"39024"," Κυρίες και κύριοι συνάδελφοι, εισερχόμαστε στην ημερήσια διάταξη των
ΑΝΑΦΟΡΩΝ ΚΑΙ ΕΡΩΤΗΣΕΩΝ
Πρώτα θα συζητηθεί η δεύτερη με αριθμό 2696/15-10-2013 ερώτηση πρώτου κύκλου του Βουλευτή Β΄ Αθηνών του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τους εργαζόμενους της «Express Service».
Ο ερωτών συνάδελφος κ. Στρατούλης έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39025"," Ευχαριστώ πολύ, κύριε Πρόεδρε.
Κύριε Υπουργέ, η εταιρεία οδικής βοήθειας, η πιο γνωστή στη χώρα, η «Express Service», απασχολεί περίπου εννιακόσιους εργαζομένους και μαζί με όσους συνεργάζονται μπορεί να φτάνει μέχρι και τους χίλιους πεντακόσιους σε πανελλαδικό επίπεδο. 
Κύριε Υπουργέ, σύμφωνα με δημοσιεύματα, αλλά και καταγγελίες των εργαζομένων –απ’ ό,τι έχω υπόψιν μου σαράντα πέντε εργαζόμενοι έχουν πάει στην Επιθεώρηση Εργασίας και έχουν κάνει σχετική καταγγελία- είναι απλήρωτοι οι εργαζόμενοι στην «Express Service» εδώ και δεκατρείς μήνες και ορισμένοι από αυτούς δεκατέσσερις και δεκαπέντε μήνες. Μάλιστα, δεν έχουν καταβληθεί από τον εργοδότη και οι ασφαλιστικές τους εισφορές. 
Σαν να μην έφτανε αυτό, συνέβη και το εξής: Σε γενική συνέλευση που πραγματοποίησαν οι εργαζόμενοι για να αποφασίσουν τι θα κάνουν με τα δεδουλευμένα τους, πέντε από αυτούς τοποθετήθηκαν για την ανάγκη να δημιουργηθεί πανελλαδικό σωματείο, να συγκροτηθεί επιτροπή αγώνα και να διεκδικήσουν τα δεδουλευμένα τους. Την άλλη μέρα απολύθηκαν και οι πέντε και μάλιστα με μήνυση του εργοδότη για συκοφαντική δυσφήμισή του για τοποθέτησή τους και παρέμβασή τους μέσα σε Γενική Συνέλευση των εργαζομένων.
Παραβιάστηκε και παρεμποδίστηκε ακόμη και η συνδικαλιστική δράση, πράγμα που απαγορεύεται ρητά από το συνδικαλιστικό ν. 1264/1982 και επισύρει ποινικές κυρώσεις για τον εργοδότη.
Δεν έφτανε, δηλαδή για τους εργαζόμενους ότι έχει μειωθεί ο μισθός τους το τελευταίο διάστημα κατά 55%, αλλά είναι και απλήρωτοι.
Απ’ ό,τι φαίνεται, η εταιρεία αυτή, κύριε Υπουργέ, είναι από τους μεγαλύτερους μεγαλοοφειλέτες του ΙΚΑ, χρωστώντας πολλά εκατομμύρια ευρώ για ασφαλιστικές εισφορές των εργαζομένων.
Επειδή οι εκατοντάδες εργαζόμενοι της «Express Service» αντιμετωπίζουν και αυτοί και οι οικογένειές τους προβλήματα επιβίωσης, επειδή χρωστάει, από ό,τι φαίνεται, η εταιρεία και ασφαλιστικές εισφορές στο ΙΚΑ και ΦΠΑ που έχει εισπράξει από τους πελάτες και μέχρι τώρα ουσιαστικά δεν έχει γίνει τίποτα, η ερώτησή μου, κύριε Υπουργέ, είναι η εξής: Τι σκέφτεται να κάνει το Υπουργείο σας, σε ποιες ενέργειες θα προχωρήσει, ώστε και να πληρωθούν τα δεδουλευμένα τους οι εκατοντάδες εργαζόμενοι της «Express Service» και να κατατεθούν οι ασφαλιστικές τους εισφορές από την επιχείρηση όπου δουλεύουν στο ΙΚΑ και να σταματήσουν οι αντεργατικές συμπεριφορές της εταιρείας και να επαναπροσληφθούν οι πέντε απολυμένοι για συνδικαλιστική δράση ή για άποψη που εξέφρασαν στη Γενική Συνέλευση του Σωματείου τους;
Ευχαριστώ πολύ, κύριε Πρόεδρε.","ΔΗΜΗΤΡΙΟΣ ΣΤΡΑΤΟΥΛΗΣ",485
"39026"," Παρακαλώ τον κύριο Υπουργό να λάβει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39027"," Ευχαριστώ, κύριε Πρόεδρε.
Κύριε συνάδελφε, το Υπουργείο δεν σκέφτεται τώρα και προφανώς, δεν περιμένει η αρμόδια Υπηρεσία τις εντολές του Υπουργού για να προχωρήσει στις απαιτούμενες και προβλεπόμενες από το νόμο ενέργειες για κάθε θέμα που αφορά παράβαση της εργατικής νομοθεσίας είτε αυτό είναι ασυνέπεια στην πληρωμή των εργαζομένων είτε είναι παραβίαση άλλων δικαιωμάτων των εργαζομένων.
Το Σώμα Επιθεώρησης Εργασίας έχει παρέμβει ουσιαστικά στην εξέταση όλων των καταγγελιών και διαχρονικά, προβαίνοντας βεβαίως και στις απαραίτητες συμφιλιωτικές ενέργειες, προκειμένου να αντιμετωπιστούν τα προβλήματα τα οποία έρχονται με τη μορφή καταγγελίας-αναφοράς των εργαζομένων υπ’ όψιν της υπηρεσίας.
Είναι πάρα πολύ αναλυτικό το σημείο του ΣΕΠΕ, το οποίο θα σας δώσω για να έχετε πλήρη εικόνα, που αναφέρεται και στις ενέργειες του Τμήματος Κοινωνικής Επιθεώρησης Ανατολικού Τομέα Θεσσαλονίκης, όπου εδρεύει η εταιρεία στη Θεσσαλονίκη, αλλά και του Τμήματος Κοινωνικής Επιθεώρησης Καλλιθέας, εδώ στην Αττική, όπου υπάρχει άλλη έδρα της εταιρείας.
Συνολικά, πρέπει να υπάρχουν πάνω από είκοσι εργατικές διαφορές, από τις οποίες πάνω από τις μισές επιλύθηκαν και υπήρξε συγκεκριμένο αποτέλεσμα. Για τις άλλες δεν υπήρξε. Η υπηρεσία προέβη και στις απαραίτητες μηνύσεις και στην επιβολή προστίμων. Μου αναφέρει συγκεκριμένα τα πρόστιμα τα οποία έχουν επιβληθεί.
Βεβαίως, σημειώνει η υπηρεσία ότι δεν έχει λάβει καταγγελίες, τουλάχιστον μέχρι τότε που έδωσε την ενημέρωση το Τμήμα Κοινωνικής Επιθεώρησης Καλλιθέας, ότι δεν έχει γίνει αποδέκτης καταγγελιών από εργαζόμενους που να αναφέρονται σε μειώσεις αποδοχών για το 2012-2013. Ανεξάρτητα αν υπήρξαν ή όχι, λέμε ότι δεν έχει γίνει αποδέκτης.
Όμως, θέτετε επιπρόσθετα και ένα άλλο θέμα σήμερα, που έχει να κάνει με απολύσεις, με αφορμή τη συνδικαλιστική δράση. Είναι θέματα για τα οποία θα επικοινωνήσω με το ΣΕΠΕ, προκειμένου να αντιμετωπιστούν με τα προβλεπόμενα από το νόμο, όπως σωστά αναφερθήκατε.
Ως προς τα θέματα που έχουν να κάνουν με τις οφειλές της εταιρείας και τι ενέργειες έχουν γίνει από την πλευρά της, πράγματι υπάρχουν τεράστιου ύψους οφειλές. Έτσι μπορώ να τις χαρακτηρίσω. Θα αναφερθώ στη δευτερομιλία μου αναλυτικά και στα νούμερα, όπως και στις ενέργειες που έχουν γίνει και στο τι προβλέπεται.
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39028"," Παρακαλώ, κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39029"," Κύριε Υπουργέ, ως προς αυτά που μου είπατε, όντως έτσι είναι. Είναι σε γνώση μας ότι έχουν γίνει σαράντα πέντε καταγγελίες από σαράντα πέντε εργαζόμενους, ότι έχουν συζητηθεί στις Επιθεωρήσεις Εργασίας, ότι έχουν γίνει μηνύσεις κ.λπ..
Στην ουσία, όμως, υπάρχει το εξής πρόβλημα και θέλω να με ακούσετε πολύ προσεκτικά, κύριε Πρόεδρε και κύριε Υπουργέ. Ο ιδιοκτήτης της εταιρείας, με δημόσιες δηλώσεις του -έχω εδώ δημοσιεύματα εφημερίδων μέχρι και σήμερα- έχει πει ότι θα πληρώσει τους εκατοντάδες εργαζόμενους, όταν πάρει χρήματα από την «Εθνική Ασφαλιστική», που έχουν επιδικαστεί σε αγωγή την οποία έχει κάνει εναντίον της για αθέμιτο ανταγωνισμό. Λέει: «Μόνο τότε θα πληρώσω τους εργαζόμενους και μόνο τότε θα καταβάλω τις ασφαλιστικές εισφορές».
Ωστόσο, η «Εθνική Ασφαλιστική» με δημόσια ανακοίνωσή της λέει ότι η απόφαση είναι αναγνωριστική και όχι εκτελεστή και ότι θα προσφύγει στο εφετείο.
Καταλαβαίνετε, κύριε Υπουργέ, ότι οι εργαζόμενοι πρέπει να περιμένουν δύο χρόνια στο εφετείο και άλλα πέντε χρόνια στον Άρειο Πάγο. Οι εργαζόμενοι, όμως, έχουν οικογένειες, παιδιά, ανάγκες. Τους χρωστούν δεκαπέντε μήνες. Πρέπει να πληρωθούν τώρα. Δεν μπορεί να επιτρέπει η συγκροτημένη πολιτεία να γίνονται όμηροι στις δικαστικές αντιπαραθέσεις μεταξύ «Express Service» και «Εθνικής Ασφαλιστικής» και να περιμένουν το πότε θα βγει εκτελεστή απόφαση του δικαστηρίου τελεσίδικη –και ενδεχομένως αμετάκλητη- μέχρι να πάρουν τα χρήματά τους. 
Πρέπει, λοιπόν, να υπάρξει παρέμβαση τώρα του Υπουργείου και της πολιτείας. Κατά τη γνώμη μου, πρέπει να υπάρξει παρέμβαση της πολιτείας και δική σας παρέμβαση, κύριε Υπουργέ, που να βοηθά στην κατεύθυνση να πάρουν οι άνθρωποι τα χρήματά τους, να καταβληθούν οι εισφορές στα ασφαλιστικά ταμεία και να ανακληθούν οι παράνομες αντιδραστικές, αυταρχικές και αυθαίρετες απολύσεις των πέντε εργαζομένων, τις οποίες έκανε η εργοδοσία, επειδή απλώς εξέφρασαν τη γνώμη τους. 
Υπάρχει ένας τρόπος που μπορεί να παρέμβει το Υπουργείο Εργασίας. Ο τρόπος είναι να γίνει το συντομότερο δυνατόν τριμερής συνάντηση μεταξύ του Υπουργείου Εργασίας –με δική σας παρουσία και της Γενικής Γραμματέως του Υπουργείου- του εργοδότη, του ιδιοκτήτη της εταιρείας ή του νόμιμου εκπροσώπου της και του σωματείου των εργαζομένων. Απ’ ό,τι γνωρίζω, συγκροτήθηκε πρόσφατα σωματείο εργαζομένων που έχει φτάσει περίπου στα εκατόν είκοσι πέντε με εκατόν πενήντα μέλη. Απ’ ό,τι γνωρίζω, επίσης, το συνδικάτο των εργαζομένων και η Ομοσπονδία των Ιδιωτικών Υπαλλήλων Ελλάδας έχουν στείλει αίτημα για τριμερή συνάντηση στο Υπουργείο Εργασίας. 
Κατά τη γνώμη μας, πρέπει να ανταποκριθείτε σ’ αυτό το αίτημα το γρηγορότερο δυνατόν –αν είναι δυνατόν, και πριν τα Χριστούγεννα- για να μπορέσουν αυτοί οι εργαζόμενοι να πάρουν τα δεδουλευμένα τους, αλλά να πάρουν και το δώρο, καθώς είναι ποινικό αδίκημα, αν δεν το καταβάλει ο εργοδότης και, μάλιστα, αυτόφωρο, απ’ ό,τι γνωρίζετε, κύριε Υπουργέ. 
Ζητάμε, το ταχύτερο δυνατό να κανονιστεί αυτή η τριμερής συνάντηση και να υπάρξει αποφασιστική, αποτελεσματική και ουσιαστική παρέμβαση από το Υπουργείο Εργασίας, ώστε αυτή η EXPRESS SERVICE να πάψει να παρανομεί και να εκπληρώσει όλες τις μισθολογικές και ασφαλιστικές υποχρεώσεις της απέναντι στους εκατοντάδες εργαζομένους της, που δεν μπορούν να τα βγάλουν πέρα, αφού δεκαπέντε μήνες τώρα είναι απλήρωτοι. Μπορεί να έγιναν κάποιες συμφιλιωτικές παρεμβάσεις του Σώματος Επιθεωρητών Εργασίας και των Επιθεωρήσεων για κάποιους από τους σαράντα πέντε που προσέφυγαν, αλλά οι εργαζόμενοι είναι εννιακόσιοι έως χίλιοι πεντακόσιοι, όπως λέει ο ίδιος ο εργοδότης με δηλώσεις του. 
Πρέπει να δοθεί συνολική πολιτική λύση για το πρόβλημα και νομίζω ότι υποδείξαμε τον τρόπο. 
Ευχαριστώ πάρα πολύ, κύριε Πρόεδρε.","ΔΗΜΗΤΡΙΟΣ ΣΤΡΑΤΟΥΛΗΣ",485
"39030"," Κι εμείς ευχαριστούμε.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39031"," Ευχαριστώ, κύριε Πρόεδρε.
Λέτε για συνολική πολιτική λύση, εφ’ όσον υποβληθεί αίτημα. Γιατί δεν το κάνετε δεκτό…","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39032"," Όχι. Μπορεί και να έγινε.","ΔΗΜΗΤΡΙΟΣ ΣΤΡΑΤΟΥΛΗΣ",485
"39033"," …και μου κάνετε κοινοβουλευτικό έλεγχο για μία ενέργεια η οποία θα γίνει;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39034"," Δεν σας κάνω έλεγχο. Σας ρωτώ.","ΔΗΜΗΤΡΙΟΣ ΣΤΡΑΤΟΥΛΗΣ",485
"39035"," Ναι, αλλά με ελέγχετε σήμερα γιατί δεν έκανα τριμερή συνάντηση μέχρι τώρα. Είναι δυνατόν;
Η Υπηρεσία ανταποκρίθηκε με συγκεκριμένες ενέργειες σε οποιαδήποτε καταγγελία, ενέργεια ή αίτημα των εργαζομένων. Σας είπα ότι είναι πάρα πολύ αναλυτικό το σημείωμα. Δεν ήθελα να το διαβάσω. Τέτοια σημειώματα πρέπει να διαβάζονται για να είμαστε ακριβείς, επειδή αναφέρονται σε ημερομηνίες, για το τι επιλύθηκε και τι δεν επιλύθηκε και πώς προχωρεί.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39036"," Η δικηγόρος του σωματείου με ενημέρωσε ότι έκανε αίτημα για τριμερή.","ΔΗΜΗΤΡΙΟΣ ΣΤΡΑΤΟΥΛΗΣ",485
"39037"," Ναι. Εφ’ όσον έκανε και στο επίπεδο που το έκανε, θα ανταποκριθεί είτε η υπηρεσία, είτε η Γενική Διεύθυνση Εργασίας του Υπουργείου –εφ’ όσον γίνει σε επίπεδο Υπουργείου- είτε η Γενική Γραμματέας είτε η πολιτική ηγεσία. Αυτό είναι θέμα το οποίο εκτιμούμε εμείς και αναλόγως πράττουμε, όχι ανάλογα με τη σοβαρότητα, αλλά ανάλογα με το αν έχουν εξαντληθεί όλες οι δυνατότητες.
Επομένως, δεν είμαστε αρνητικοί σ’ αυτό το οποίο προτείνετε. Κάθε άλλο μάλιστα. Γνωρίζετε πάρα πολύ καλά ότι οι προσπάθειες που καταβάλλουμε είναι μεγάλες στο πλαίσιο της συμφιλιωτικής διαδικασίας και μπορεί να μην έχουν θεαματικά αποτελέσματα λόγω και της κατάστασης, αλλά κυρίως της συμπεριφοράς των εργοδοτών που εκμεταλλεύονται την κατάσταση, αλλά έχουμε κάποια αποτελέσματα. Γι’ αυτό εξάλλου ζητούν να κάνουμε τριμερείς. Αλλιώς, δεν θα ζητούσαν, αν είχε απαξιωθεί ο θεσμός ή ο ρόλος του ΣΕΠΕ.
Δεν έχει απαξιωθεί, είναι ενεργός και νομίζω ότι πρέπει να τον στηρίξουμε.
Τώρα, όσον αφορά τις οφειλές, οι δύο εταιρείες έχουν συνολικά οφειλές 175.000.000 ευρώ. Είναι κεφάλαιο συν τα πρόστιμα και τις προσαυξήσεις.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39038"," Στο ΙΚΑ;","ΔΗΜΗΤΡΙΟΣ ΣΤΡΑΤΟΥΛΗΣ",485
"39039","  Στο ΙΚΑ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39040"," Είναι 170.000.000 ευρώ.","ΔΗΜΗΤΡΙΟΣ ΣΤΡΑΤΟΥΛΗΣ",485
"39041"," Είναι περίπου 175.200.000 ευρώ περίπου. 
Το ΙΚΑ έχει προβεί σε όλες τις ενέργειες και έχει εξαντλήσει όλα τα νομικά όπλα, τα οποία έχει από αναγκαστικά μέτρα, κατασχέσεις ακινήτων και κινητών περιουσιακών στοιχείων –αυτά είναι δεσμευμένα- κατασχέσεις τραπεζικών λογαριασμών των επιχειρήσεων και πλειστηριασμούς ακινήτων, προκειμένου να εισπραχθούν οι απαιτήσεις του ιδρύματος. Μάλιστα, πρόσφατα υπήρξε αυτόφωρη διαδικασία με βάση το ν. 4038 που ψήφισε αυτή η Βουλή το 2012 για τους μεγαλοοφειλέτες πάνω από 40.000 ευρώ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
 Συνελήφθη πριν από ενάμισι μήνα, επικαλέσθηκε σοβαρούς λόγους υγείας, προφανώς προς τον εισαγγελέα, για να μην εκτελεστεί το ένταλμα προσωποκράτησης και από ό,τι γνωρίζω ορίστηκε τακτική δικάσιμος που θα γίνει τις επόμενες μέρες στη Θεσσαλονίκη, προκειμένου να δικαστεί γι’ αυτά τα οποία διεκδικεί το ΙΚΑ, για τις απαιτήσεις του ιδρύματος, τις ασφαλιστικές εισφορές και τις προσαυξήσεις.
Βέβαια, με την λειτουργία του ΚΕΑΟ, αυτή η διαδικασία θα απλοποιηθεί και θα έχουμε γρηγορότερα αποτελέσματα, όσον αφορά τους μεγαλοοφειλέτες και όχι μόνο. 
Θεωρώ ότι όσον αφορά αυτήν την κατεύθυνση στην οποία είπατε ότι οδηγεί η πρόταση του εργοδότη για να πληρωθούν από απαιτήσεις που έχει από άλλη εταιρεία κ.λπ., νομίζω ότι δεν αφορά τους εργαζόμενους. Μακάρι να ισχύει αυτό και να έχει νόμιμες απαιτήσεις, τις οποίες θα μπορεί να πάρει. Εφόσον υπάρχουν ή θα υπάρξουν αποφάσεις δικαστηρίου, κανένας δεν θα έχει αντίρρηση. Αυτό που πρέπει να κάνουμε είναι να διασφαλίσουμε ότι σε μια τέτοια περίπτωση τα χρήματα θα πάνε στους εργαζόμενους και στις ασφαλιστικές εισφορές. Αυτό μπορεί να γίνει. 
Όμως, δεν είναι δικό μας θέμα -ούτε δικό μας, αλλά ούτε και των ίδιων των εργαζομένων- να παρέμβουμε σε μια διαφορά που πιθανόν να έχει αυτή η εταιρεία με την άλλη εταιρεία, την «Εθνική Ασφαλιστική». Άρα, για την τήρηση του νόμου και για την εκπλήρωση των υποχρεώσεών μας -έρχονται και Χριστούγεννα, άρα θα έχουμε και νέα υποχρέωση για καταβολή του δώρου- θα κινηθούμε και σε επίπεδο υπηρεσίας και σε επίπεδο κεντρικού Υπουργείου.
Ευχαριστώ πολύ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39042"," Και εμείς, κύριε Υπουργέ.
Επόμενη είναι η τέταρτη με αριθμό 1777/17-9-2013 ερώτηση πρώτου κύκλου της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τον αποκλεισμό των δικαιούχων επιδόματος βαριάς αναπηρίας λόγω χρεών τους προς τους ασφαλιστικούς φορείς.
Το λόγο έχει η κ. Χρυσοβελώνη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39043"," Ευχαριστώ, κύριε Πρόεδρε.
Κύριε Υπουργέ, γνωρίζουμε όλοι το πρόβλημα με τους ανασφάλιστους ανάπηρους. Είναι ίσως το σοβαρότερο πρόβλημα κοινωνικής προστασίας που αντιμετωπίζουμε σήμερα. Γι’ αυτό το λόγο, έχει τεθεί και από άλλα κόμματα και όχι μόνο από τους Ανεξάρτητους Έλληνες. Μαζί με τους συναδέλφους κ.κ. Μουτσινά και Μεϊκόπουλο καταθέσαμε ερώτηση και αναφορά, οι οποίες δυστυχώς είναι αναπάντητες εδώ και μήνες. Το ίδιο είχε πράξει και η κ. Ζέττα Μακρή ως Βουλευτής της Νέας Δημοκρατίας πριν γίνει Υπουργός.
Όμως, τελικά το ζήτημα δεν είναι μόνο τι έχουν πράξει οι Βουλευτές, αλλά πώς ενεργοποιούνται στην προκειμένη περίπτωση οι αρμόδιοι Υπουργοί. Γνωρίζετε πως οι δικαιούχοι επιδόματος βαριάς αναπηρίας είναι άνθρωποι που έχουν πάρα πολύ μεγάλες ανάγκες, ανάγκες που δυστυχώς δεν καλύπτονται, γιατί δεν λαμβάνουν κανένα επίδομα, ακόμα κι αν είναι προσωρινά ανασφάλιστοι. Μιλάμε δηλαδή για ΑΜΕΑ τα οποία είναι πιστοποιημένα με απόφαση ΚΕΠΑ ως βαριά ανάπηροι. Εν τούτοις, λόγω της ύπαρξης οφειλών προς τα ασφαλιστικά τους ταμεία, δεν έχουν τη δυνατότητα να πάρουν το συγκεκριμένο επίδομα.
Όμως, το θλιβερό είναι ότι αυτοί οι άνθρωποι, επειδή δεν έχουν τη δυνατότητα να προχωρήσουν σε ρύθμιση των οφειλών τους προς τα ταμεία, εξαιτίας και των πολύ μεγάλων προσαυξήσεων, καταδικάζονται από τη πολιτεία κυριολεκτικά σε θάνατο, καθώς αδυνατούν να εξασφαλίσουν τα προς το ζην, δεδομένου ότι λόγω της βαριάς αναπηρίας τους δεν έχουν τη δυνατότητα να εργαστούν. 
Επειδή, κύριε Υπουργέ, καμμία ουσιαστική λύση δεν έχει δοθεί σε αυτό το οξύ και θεωρώ πάρα πολύ σοβαρό πρόβλημα, εξαιτίας του οποίου φθάνουν στο σημείο να χάνουν ακόμη και τη ζωή τους αθώοι άνθρωποι, γι’ αυτό σας ερωτώ ξανά ποια ακριβώς μέτρα θα λάβετε άμεσα και πότε συγκεκριμένα, έτσι ώστε η συγκεκριμένη κατηγορία των συμπολιτών μας να συνεχίσει να παίρνει το απαραίτητο για την επιβίωσή τους επίδομα βαριάς αναπηρίας. 
Ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"39044"," Και εμείς ευχαριστούμε. 
Παρακαλώ τον κύριο Υπουργό να πάρει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39045"," Ευχαριστώ, κύριε Πρόεδρε. 
Κυρία συνάδελφε, τα προνοιακά επιδόματα είναι διαφόρων κατηγοριών και κάθε επίδομα έχει συγκεκριμένες προϋποθέσεις, προκειμένου να καταβληθεί. Δεν θα ήθελα να αναλύσω τις κατηγορίες των επιδομάτων και τις προϋποθέσεις τους. Όμως, για τη συγκεκριμένη περίπτωση το επίδομα ατόμων με βαριές αναπηρίες δίδεται κατά κύριο λόγο σε αυτούς που δεν εργάζονται, που δεν μπορούν να εργαστούν, που δεν έχουν επαγγελματική δραστηριότητα, που δεν έχουν ασφάλιση, άρα στους ανασφάλιστους. Υπάρχει κάποιος ανασφάλιστος που του έχει κοπεί το επίδομα;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39046"," Ασφαλώς.","ΜΑΡΙΝΑ ΧΡΥΣΟΒΕΛΩΝΗ",553
"39047"," Εγώ, λοιπόν,…","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39048"," Κύριε Υπουργέ, θέλω να σας πω το εξής: Πριν φθάσω στο σημείο να καταθέσω την ερώτηση και την αναφορά, είχε στείλει πρώτος επιστολή ο Αντιδήμαρχος Κοινωνικής Προστασίας, Παιδείας και Πολιτισμού του Δήμου Βόλου…","ΜΑΡΙΝΑ ΧΡΥΣΟΒΕΛΩΝΗ",553
"39049"," Για έναν ασφαλισμένο είχε στείλει επιστολή. Όχι για ανασφάλιστο. Έχει διαφορά.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39050"," Έκανε αναφορά σε συγκεκριμένο άνθρωπο.","ΜΑΡΙΝΑ ΧΡΥΣΟΒΕΛΩΝΗ",553
"39051"," Εντάξει, ευχαριστώ. Έψαξα και βρήκα την επιστολή. Αναφέρεται σε έναν ασφαλισμένο. Είναι διαφορετική η περίπτωση. 
Το επίδομα βαριάς αναπηρίας, λοιπόν –να το ξεκαθαρίσουμε- δίδεται για τον λόγο ότι δεν μπορεί να εργαστεί κάποιος στους ανασφάλιστους ή στους έμμεσα ασφαλισμένους, αλλά που δεν είναι οι ίδιοι ασφαλισμένοι. 
Στην περίπτωση που είναι ο ίδιος ασφαλισμένος, είναι δυνητικά δικαιούχος, αν διαγραφεί από το Ασφαλιστικό Μητρώο. Άρα, το πρόβλημα στη συγκεκριμένη περίπτωση δεν είναι οι ανασφάλιστοι που δικαιούνται το επίδομα. Στη συγκεκριμένη περίπτωση στην οποία αναφέρεστε έχουμε ασφαλισμένο, ο οποίος για διάφορους λόγους δεν θέλει ή δεν μπορεί –είτε το ένα είτε το άλλο, δεν μπορώ να το εξετάσω από τα στοιχεία που μου έχετε δώσει- να διαγραφεί από το Μητρώο του Ασφαλιστικού Ταμείου, εάν ντε και καλά πρέπει να τον οδηγήσουμε προς την απόκτηση του επιδόματος και όχι προς την απόκτηση σύνταξης. Γιατί ξέρετε ότι οι βαριά ανάπηροι παίρνουν με πολύ λίγα χρόνια σύνταξη. 
Εάν, λοιπόν, καλύπτεται από τα χρόνια, εάν δηλαδή έχει συμπληρώσει τα συντάξιμα χρόνια, δεν ξέρω εάν είναι προτιμότερο να παίρνει το επίδομα, το οποίο είναι και μικρό στη συγκεκριμένη περίπτωση –είναι 313 ευρώ- ή εάν πρέπει να πάρει τη σύνταξή του. 
Έχουμε, λοιπόν, μία περίπτωση ασφαλισμένου, ο οποίος ή δεν θέλει ή δεν μπορεί να διαγραφεί από τα Μητρώα του Ασφαλιστικού Ταμείου και πιθανολογώ ότι ο κύριος λόγος είναι οι μεγάλες οφειλές που έχει προς το Ασφαλιστικό Ταμείο. Άρα, είναι άλλου αντικειμένου το θέμα. Δεν είναι ότι κόβεται το επίδομα στους ανασφάλιστους. Είναι ένα άλλο πρόβλημα που θα πρέπει να δούμε πώς μπορεί να αντιμετωπιστεί. Θα συνεχίσω στη δευτερολογία μου. 
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39052"," Και εμείς ευχαριστούμε. 
Παρακαλώ την κυρία συνάδελφο να πάρει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39053"," Το πρόβλημα, όμως, κύριε Υπουργέ, είναι το εξής: Οι συγκεκριμένοι άνθρωποι οι οποίοι είχαν κάλυψη ασφαλιστική, όταν πλέον φθάνουν στο σημείο να οφείλουν στα ασφαλιστικά τους ταμεία, δεν υπάρχει η δυνατότητα –κόβεται πλέον η χορήγηση- του συγκεκριμένου επιδόματος. Αυτό είναι το πρόβλημα. Και επειδή οι συγκεκριμένοι άνθρωποι, ακριβώς επειδή δεν μπορούν να ασκήσουν…","ΜΑΡΙΝΑ ΧΡΥΣΟΒΕΛΩΝΗ",553
"39054"," Δεν είναι έτσι. Δεν δικαιούται επίδομα ο ασφαλισμένος βαριάς αναπηρίας. Είναι μόνο για ανασφάλιστο.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39055"," Μη μου λέτε ότι δεν είναι έτσι. Αυτό έχει τεθεί και μάλιστα από την πλευρά του Υπουργείου σας υπήρξε και αποδοχή ότι έτσι είναι. 
Οι συγκεκριμένοι, λοιπόν, άνθρωποι οι οποίοι είναι ασφαλισμένοι οφείλουν τις ασφαλιστικές τους εισφορές και, βεβαίως, δεν έχουν τη δυνατότητα στην προκειμένη περίπτωση να τις ρυθμίσουν, γιατί οι συγκεκριμένοι άνθρωποι δεν ασκούν άλλη επαγγελματική δραστηριότητα. Εφόσον, λοιπόν, είναι βαριά ανάπηροι και είναι πιστοποιημένη η βαριά τους αναπηρία δεν έχουν τη δυνατότητα πλέον να παίρνουν αυτό το επίδομα.","ΜΑΡΙΝΑ ΧΡΥΣΟΒΕΛΩΝΗ",553
"39056"," Κάνετε λάθος.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39057"," Δεν κάνω λάθος, κύριε Υπουργέ. Λυπάμαι, αλλά δεν κάνω λάθος.","ΜΑΡΙΝΑ ΧΡΥΣΟΒΕΛΩΝΗ",553
"39058"," Θα σας πω γιατί κάνετε λάθος.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39059"," Μάλιστα, να σας πω ότι τη συγκεκριμένη ερώτηση δεν την έχω υποβάλει μόνο εγώ, την έχει υποβάλει και Βουλευτής, νυν Υπουργός της Κυβέρνησής σας. Άρα, είναι ένα θέμα, το οποίο απασχολεί ευρύτατα. Δεν μπορείτε τώρα να το αρνείστε και να λέτε πως δεν είναι έτσι. 
Εγώ περίμενα από εσάς σήμερα που ήρθατε να απαντήσετε την ερώτηση γιατί ξέρω ότι είστε ένας άνθρωπος ο οποίος προσπαθεί και έχει ευαισθησίες- πως θα μου λέγατε ότι θα υπάρξει κάποια πρωτοβουλία. Εμένα δεν με ενδιαφέρει από ποιο κόμμα θα προέλθει αυτή η πρωτοβουλία και με ποιον τρόπο. Με ενδιαφέρει, όμως, να υπάρχει κάποια λύση γι’ αυτούς τους συγκεκριμένους ανθρώπους. Το να παραδεχόμαστε ότι υπάρχει πρόβλημα, δεν μου λέει κάτι. Δεν μπορείτε να το αρνείστε αυτό, διότι είναι ένα γεγονός το οποίο, αν θέλετε, έχει λάβει και ευρεία δημοσιότητα.
Ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"39060"," Ευχαριστούμε πολύ.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39061"," Ελπίζω να το εξηγήσω καλά τώρα, για να το κατανοήσετε. Δικαιούχοι του συγκεκριμένου επιδόματος είναι μόνο οι ανασφάλιστοι. Το καταλάβατε;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39062"," Εν πάση περιπτώσει.","ΜΑΡΙΝΑ ΧΡΥΣΟΒΕΛΩΝΗ",553
"39063"," Επίσης είναι οι έμμεσα ασφαλισμένοι. Για παράδειγμα, ο πατέρας ο οποίος έχει ανάπηρο παιδί είναι έμμεσα ασφαλισμένος και δικαιούται το επίδομα. Δικαιούχοι είναι και οι ασφαλισμένοι που θα διαγραφούν από τα Μητρώα, λόγω του ότι δεν μπορούν να πάρουν σύνταξη. Δεν το παίρνουν όσο είναι ασφαλισμένοι. Προκειμένου να το πάρουν πρέπει να διαγραφούν από τα Μητρώα. Είναι κατανοητό αυτό;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39064"," Δηλαδή εσείς ισχυρίζεστε…","ΜΑΡΙΝΑ ΧΡΥΣΟΒΕΛΩΝΗ",553
"39065"," Δεν ισχυρίζομαι. Σας λέω αυτό που ισχύει.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39066"," …ότι άνθρωποι βαριάς αναπηρίας, λόγω χρεών προς τους ασφαλιστικούς τους φορείς δεν αντιμετωπίζουν πρόβλημα. Αυτό κατάλαβα.","ΜΑΡΙΝΑ ΧΡΥΣΟΒΕΛΩΝΗ",553
"39067"," Δεν φθάσαμε στα χρέη ακόμα. Τώρα φθάνουμε στις προϋποθέσεις και λέμε πως αν κάποιος, ο οποίος είναι ασφαλισμένος στο ΙΚΑ ή στον ΟΑΕΕ και έχει πέντε χρόνια ασφάλισης, πάει και ρωτήσει τον ΟΑΕΕ αν δικαιούται σύνταξη και ο ΟΑΕΕ του απαντήσει «όχι», τότε διακόπτει τη δραστηριότητά του και πάει να πάρει το επίδομα βαριάς αναπηρίας που είναι μόνο γι’ αυτούς που δεν εργάζονται, δηλαδή για τους ανασφάλιστους. Αυτό να γίνει κατανοητό ή αποδεκτό. Αν θέλετε, θα σας δώσω και το νόμο. 
Το 1989 έγινε μία τροποποίηση, η οποία λέει πως μπορούν να πάρουν το επίδομα και αυτοί που είναι οι ίδιοι ασφαλισμένοι –οι άμεσα ασφαλισμένοι, έτσι λέγονται- εφόσον δεν είναι δικαιούχοι σύνταξης. Δεν μπορούν να πάρουν σύνταξη με τα ένσημα που έχουν ή με τα χρόνια που έχουν. 
Φθάνουμε, λοιπόν, στο σημείο τώρα για τον συγκεκριμένο άνθρωπο, ο οποίος ζήτησε το επίδομα πρόνοιας. Όπως είπε και ο δήμαρχος, είχε και τη βεβαίωση του ΚΕΠΕ, αλλά δεν μπορούσε η κοινωνική υπηρεσία του δήμου να του δώσει το επίδομα, για το λόγο ότι δεν μπορούσε να πάρει τη βεβαίωση ότι δεν δικαιούται σύνταξη από το ταμείο που ήταν εγγεγραμμένος.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39068"," Για ποιο λόγο; Λόγω οφειλής.","ΜΑΡΙΝΑ ΧΡΥΣΟΒΕΛΩΝΗ",553
"39069"," Όχι λόγω οφειλής. Δεν μπορούσε να πάρει τη βεβαίωση. Ο συγκεκριμένος, αν όφειλε ή οφείλει, θα σας πω και πόσα οφείλει, δεν μπορεί να την πάρει ακόμα και ρύθμιση να κάνει, γιατί είναι ασφαλισμένος, ασκούσε κάποιο επάγγελμα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39070"," Θα απαντήσετε στη συγκεκριμένη ερώτηση;","ΜΑΡΙΝΑ ΧΡΥΣΟΒΕΛΩΝΗ",553
"39071"," Σας απαντάει, κυρία Χρυσοβελώνη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39072"," Από το 2006 και μετά που έγινε η ηλεκτρονική καταγραφή των βεβαιώσεων της καταβολής των ασφαλίστρων και άρα φαίνεται η οφειλή, ο συγκεκριμένος άνθρωπος, του οποίου το όνομα δεν είπαμε και καλά κάναμε, χρωστάει 43 χιλιάδες ευρώ και επαναλαμβάνω μόνο από το 2006 και μετά. Προφανώς, ο ΟΑΕΕ δεν τον διαγράφει από τα Μητρώα και δεν του δίνει τη βεβαίωση αν δεν κάνει κάποια κίνηση σε σχέση με την οφειλή και τη δραστηριότητά του. Δεν ξέρω αν συνεχίζει να έχει επαγγελματική δραστηριότητα. Κατά την άποψή μου, μπορεί να διαγραφεί από τα Μητρώα του ΟΑΕΕ, χωρίς ο ΟΑΕΕ να χάνει τα δικαιώματά του για τις οφειλές, κάνοντας μία συγκεκριμένη προσφυγή. Έτσι λύνονται τα θέματα, όχι διαφορετικά. Να δούμε και αν συνεχίζει τη δραστηριότητά του ή όχι, γιατί μπορεί να έχει και άλλο πρόβλημα, να μην μπορεί να τη διακόψει ή να μην του έχει πει κανείς ότι δεν μπορεί να πάρει το συγκεκριμένο επίδομα αν έχει επαγγελματική δραστηριότητα, αν και βαριά ανάπηρος. Μπορεί να δικαιούται άλλο. Το συγκεκριμένο επίδομα της βαριάς αναπηρίας δεν μπορεί να το πάρει.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39073"," Σας ευχαριστούμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39074"," Κύριε Υπουργέ…","ΜΑΡΙΝΑ ΧΡΥΣΟΒΕΛΩΝΗ",553
"39075"," Παρακαλώ, κυρία Χρυσοβελώνη. Μπορείτε μετά να τα συζητήσετε ιδιαιτέρως.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39076"," Κύριε Πρόεδρε, όσο και να θέλουμε να «λειάνουμε κάποιες γωνίες», δεν γίνεται.","ΜΑΡΙΝΑ ΧΡΥΣΟΒΕΛΩΝΗ",553
"39077"," Κυρία συνάδελφε, η κοινωνική υπηρεσία του δήμου δεν εξετάζει ποτέ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39078"," … (Δεν ακούστηκε)","ΜΑΡΙΝΑ ΧΡΥΣΟΒΕΛΩΝΗ",553
"39079"," Κυρία συνάδελφε, αναγνωρίζετε ότι και εσείς και ο κύριος Υπουργός από την ίδια ευαισθησία διακατέχεστε. Άρα, λοιπόν, θα βρεθεί λύση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39080"," Με την κατάσταση αυτών των ανθρώπων, ή ζεις ή πεθαίνεις. Έτσι είναι αυτό το θέμα. Πώς να το κάνουμε;","ΜΑΡΙΝΑ ΧΡΥΣΟΒΕΛΩΝΗ",553
"39081"," Δεν νομίζω ότι κανείς το βάζει έτσι, αλλά τέλος πάντων.
Θα συζητηθεί η έκτη με αριθμό 3326/31-10-2013 ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λειτουργία του Σώματος Επιθεώρησης Εργασίας.
Κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39082"," Ευχαριστώ, κύριε Πρόεδρε.
Κύριε Υφυπουργέ, το θέμα της ερώτησης αφορά στα προβλήματα στη λειτουργία του ΣΕΠΕ, ένα θέμα που έχει συζητηθεί αρκετά λόγω και των συνθηκών κρίσης όπου η επίθεση στα εργασιακά, μισθολογικά και ασφαλιστικά δικαιώματα είναι ολομέτωπη. 
Θεσπίσατε μεγάλα πρόστιμα για την ανασφάλιστη εργασία, με σκοπό την πάταξη της εισφοροδιαφυγής, όμως αυτό προϋποθέτει και ελέγχους για να εντοπιστεί η παράβαση. Όπως έχουμε πει, δεν αρκούν οι διασταυρώσεις της «Εργάνης» και των ΑΠΔ. Η επάρκεια σε ανθρώπινο δυναμικό και σε υλικοτεχνική υποδομή είναι αναγκαία προϋπόθεση, ώστε να γίνονται επαρκείς έλεγχοι στους εργασιακούς χώρους. 
Το Κυβερνητικό Συμβούλιο Μεταρρύθμισης που συζήτησε το νέο οργανόγραμμα τον περασμένο Φεβρουάριο προβλέπει την κατάργηση των τμημάτων της Επιθεώρησης σε τουλάχιστον έξι νομούς της χώρας και την υποβάθμιση της Επιθεώρησης σε επίπεδο Γενικής Διεύθυνσης του Υπουργείου Εργασίας. Η υποβάθμιση των ελεγκτικών μηχανισμών οδηγεί σε πλήρη ασυδοσία την μεγαλοεργοδοσία, με τραγικές συνέπειες στις συνθήκες δουλειάς, υγιεινής και ασφάλειας των εργαζομένων.
Το ΚΚΕ, κατά τη συγκρότηση του ΣΕΠΕ, σημείωνε τις ευθύνες των κυβερνήσεων για τη συνειδητή επιλογή να έχουν το ΣΕΠΕ σε τέτοια κατάσταση, ώστε να είναι ανεπαρκής ο ρόλος του και έτσι να βοηθά στην καταστρατήγηση όσων δικαιωμάτων δεν έχουν καταργήσει ακόμα οι πολιτικές σας.
Τα ερωτήματα είναι συγκεκριμένα: Πρώτον, τι ενέργειες έχετε σχεδιάσει για να αναβαθμιστεί το Σώμα Επιθεωρητών Εργασίας, καθώς και αν έχετε πάρει τέτοια μέτρα ή αν σχεδιάζετε τέτοια μέτρα, γιατί το οργανόγραμμα δεν λέει για αναβάθμιση. 
Δεύτερον, τι μέτρα θα πάρετε για τη στήριξη των υπηρεσιών της Τεχνικής και Υγειονομικής Επιθεώρησης και τη στελέχωσή της με το απαραίτητο προσωπικό και τις ανάλογες αρμοδιότητες, με βάση τις αυξημένες ανάγκες αυτής της περιόδου, όπως είπαμε και προηγουμένως.","ΧΡΗΣΤΟΣ ΚΑΤΣΩΤΗΣ",214
"39083"," Ευχαριστούμε τον κύριο συνάδελφο.
Ο κύριος Υπουργός έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39084"," Ευχαριστώ, κύριε Πρόεδρε.
Κύριε συνάδελφε, επειδή παρακολουθείτε και συμμετέχετε ενεργά στα προβλήματα των εργαζομένων, γνωρίζετε από κοντά τη δράση και τα αποτελέσματα του ΣΕΠΕ. Πράγματι, η υπηρεσία σε όλη την Ελλάδα, με τις δομές που έχει, μ’ ένα ανθρώπινο δυναμικό που γνωρίζει καλά τα θέματα, προσπαθεί και αντιμετωπίζει τα προβλήματα σύμφωνα με το θεσμικό πλαίσιο και τα θεσμικά εργαλεία που έχει στη διάθεσή του και όχι μόνο. Υπήρξε μία Επιτροπή Αξιολόγησης συνολικά του Σώματος Επιθεώρησης Εργασίας και έχει καταθέσει την πρότασή της για το νέο οργανόγραμμα, το οποίο έχει περάσει και από το Κυβερνητικό Συμβούλιο Μεταρρύθμισης. 
Τι ενέργειες έχουν γίνει μέχρι τώρα και ποιο θα είναι το ΣΕΠΕ με την αναβαθμισμένη λειτουργία του; Κατ’ αρχήν, αλλάζουμε τη φιλοσοφία τού να πιάνει ένα δρόμο, «οδός τάδε» από την αρχή, από το πρώτο κατάστημα ή μία βιομηχανική περιοχή από την πύλη μέχρι το τέλος και να πηγαίνει «στα τυφλά».
Mε τα θεσμικά εργαλεία που έχει στη διάθεσή του με το πληροφοριακό σύστημα «Εργάνη», μπορεί πλέον να γνωρίζει κάθε επιχείρηση, ανάλογα με τη δυναμικότητά της, εάν υπολείπεται προσωπικού –όπως φαίνεται από τα χαρτιά- άρα και αν υπολείπεται δηλωμένης και ασφαλισμένης εργασίας. Αυτό, σε σύγκριση με δύο ομοειδείς επιχειρήσεις, γίνεται ακόμα πιο εύκολο. Βεβαίως, αυτή η προσπάθεια με την αναβάθμιση του συστήματος «Εργάνη» χρειάστηκε ένα μεγάλο διάστημα, προκειμένου να έρθει σε αυτό το σημείο. 
Οι τελευταίες νομοθετικές παρεμβάσεις που κάναμε, οι οποίες ήταν αναγκαίες, κατά την ομολογία όλων των πλευρών, θα βοηθήσουν σε αυτό το έργο. Από μόνες τους σαφώς και δεν μπορούν να λύσουν το πρόβλημα ή να δώσουν απάντηση στην αδήλωτη και ανασφάλιστη εργασία. Όμως, θα βοηθήσουν σημαντικά. Ιδιαίτερα από τον καινούργιο χρόνο, θα υπάρχει πλέον αυτή η δυνατότητα, μετά και τη δημοσίευση του νόμου, προκειμένου το ΣΕΠΕ να προχωρά σε στοχευμένους ελέγχους από την εικόνα που έχει κάθε επιχείρηση, καθώς θα φαίνεται και το ποσοστό των εργαζομένων που έχει δηλώσει και που έχει ασφαλίσει. Είναι πάρα πολύ απλό και ταυτόχρονα πολύ δυνατό αυτό το εργαλείο, για να έχουμε αποτελεσματικούς ελέγχους. 
Για τα πρόστιμα που θεσπίστηκαν και που πράγματι, όπως είπατε, είναι υψηλά, έχουμε αποτελέσματα. Οι συντονισμένοι έλεγχοι που έγιναν το διάστημα από το καλοκαίρι και μετά απέδωσαν. Όμως, η μεγάλη απόδοση θα έρθει μετά από την ολοκλήρωση αυτού του συστήματος και τη διενέργεια των στοχευμένων ελέγχων. 
Βεβαίως, χρειάζονται και άλλα πράγματα, όπως είναι το ανθρώπινο δυναμικό, οι υποδομές, τα μέσα κίνησης κ.λπ., στα οποία θα αναφερθώ στη δευτερολογία μου. 
Σας ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39085"," Ευχαριστούμε, κύριε Υπουργέ. 
Κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39086"," Ευχαριστώ, κύριε Πρόεδρε. 
Κύριε Υφυπουργέ, δεν αμφισβητούμε ότι οι εργαζόμενοι στο ΣΕΠΕ κάνουν τη δουλειά τους. Όμως, μιλάμε για τα εργαλεία που τους δίνετε, έτσι ώστε να είναι αποτελεσματική η παρέμβαση αυτών των μηχανισμών ελέγχων. 
Ξέρετε πολύ καλά ότι η «Εργάνη» και η ΑΠΔ δεν μπορούν να κάνουν έλεγχο στα μέτρα υγιεινής και ασφάλειας, που πρέπει να υπάρχουν σε ένα χώρο δουλειάς. Για τα μέτρα υγιεινής και ασφάλειας απαιτείται επιτόπιος έλεγχος. 
Εσείς, μέσα από το Κυβερνητικό Συμβούλιο Μεταρρύθμισης, προβλέπετε ή σκέφτεστε τη συγχώνευση του Σώματος Κοινωνικών Επιθεωρητών με το ΚΕΠΕΚ, δηλαδή τους τεχνικούς και τους υγειονομικούς. Αν γίνει κάτι τέτοιο θα είναι εγκληματικό σε βάρος των εργαζομένων. 
Είναι ξεκάθαρο ότι ο έλεγχος για τις συνθήκες δουλειάς υγιεινής και ασφάλειας θα πρέπει να υλοποιείται και να είναι επαρκής, έτσι ώστε να μην έχουμε τραγωδίες. Και είχαμε αρκετές. Μπορεί το τελευταίο διάστημα να μην φαίνονται τα εργατικά ατυχήματα, γιατί έχουμε μεγάλη μείωση της οικοδομικής δραστηριότητας, αλλά έχουμε ατυχήματα και σε κλάδους ακόμη που δεν είναι τέτοιοι όπως η οικοδομή και οι κατασκευές. Έχουμε κάθε μέρα θανάτους από έλλειψη υγιεινής και ασφάλειας. Άρα, δεν μπορεί να συγχωνευτούν αυτές οι υπηρεσίες. 
Επίσης, έχουμε είκοσι έξι αυτοκίνητα σε όλη την Ελλάδα, που είναι στη διάθεση των Επιθεωρητών Εργασίας, για να κάνουν τους ελέγχους. Μέχρι πού θα φτάσουν τα είκοσι έξι αυτοκίνητα; Σε πόσους νομούς; Σε πόσες επιχειρήσεις; Αυτή είναι η αναγκαία υλικοτεχνική υποδομή, ώστε να διασφαλίσει τους επαρκείς ελέγχους;
Λέμε, λοιπόν, ότι αυτά θα πρέπει να αντιμετωπιστούν, αν πράγματι θέλουμε να μην υπάρχει αυτή η ασύδοτη δράση. Γνωρίζετε πολύ καλά ότι σήμερα έχετε δώσει μέσα από το νομοθετικό πλαίσιο εργαλεία στην εργοδοσία να μην υλοποιεί τίποτα απολύτως από αυτά που έχουν απομείνει. 
Καταργήθηκαν οι συλλογικές συμβάσεις εργασίας. Δώσατε τη δυνατότητα να γενικεύονται οι ελαστικές μορφές απασχόλησης. Έχουμε συμβάσεις μιας μέρας, σκλαβοπάζαρα, εργαζομένους που είναι σε δουλέμπορους. Όλα αυτά είναι ένα μωσαϊκό εργασιακών σχέσεων. Πρέπει να υπάρχει έλεγχος και δεν φτάνει η «Εργάνη» και η ΑΠΔ. Χαζός είναι ο εργοδότης να μην τον γράψει ούτε στην «Εργάνη» ούτε στην ΑΠΔ ή να τον γράψει και στις δύο, αλλά με δύο ώρες δουλειάς και όχι οκτώ; Γιατί να το κάνει αυτό; 
Άρα, ο έλεγχος από τους Επιθεωρητές Εργασίας είναι αναγκαίος για να διασφαλίσει ότι σε έναν χώρο δουλειάς υλοποιούνται αυτά τα ελάχιστα που έχουν απομείνει από τις κλαδικές συλλογικές συμβάσεις, από την Εθνική Συλλογική Σύμβαση Εργασίας ή από τις τυχόν επιχειρησιακές συμβάσεις που έχουν υπογραφεί. 
Να εφαρμοστεί το Εργατικό Δίκαιο. Δεν έχει απομείνει απ’ αυτό, βέβαια, τίποτα. Έχει ανατραπεί πλήρως. Ό,τι έχει απομείνει ακόμα όμως να υλοποιείται. 
Νομίζω ότι αυτές τις αποφάσεις του Κυβερνητικού Συμβουλίου Μεταρρύθμισης θα πρέπει να τις ξαναδείτε. Δεν μπορεί να υποβαθμίζετε παραπέρα τον ΣΕΠΕ. Χρειάζεται αναβάθμιση για να μπορούμε, αν μη τι άλλο, να μην έχουμε την εργασιακή «ζούγκλα», όπως έχει κυριαρχήσει να λέμε όλοι μας.","ΧΡΗΣΤΟΣ ΚΑΤΣΩΤΗΣ",214
"39087"," Ευχαριστούμε, κύριε συνάδελφε.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39088","  Ευχαριστώ, κύριε Πρόεδρε.
Κύριε συνάδελφε, δεν υπάρχει καμμία πρόθεση ούτε καμμία πρωτοβουλία για κατάργηση των ειδικοτήτων και κατάργηση των υπευθύνων για την τήρηση υγιεινής και ασφάλειας στους χώρους εργασίας. 
Το έργο του ΣΕΠΕ στηρίζεται σε δύο πυλώνες. Ο ένας αφορά στην κοινωνική επιθεώρηση, τις εργασιακές σχέσεις. Ο δεύτερος πυλώνας αφορά στην υγιεινή και την ασφάλεια στους χώρους εργασίας. 
Να πούμε πού βοηθάει το ηλεκτρονικό σύστημα, γιατί δεν ισχυρίζεται κανείς ότι από μόνο του λύνει προβλήματα. Έχεις την εικόνα που σου παρουσιάζει η επιχείρηση. Έχεις ταυτόχρονα τα στοιχεία της επιχείρησης. Έχεις για παράδειγμα ένα ξενοδοχείο πεντακοσίων κλινών και σου παρουσιάζει τριάντα εργαζόμενους εκεί που χρειάζεται διακόσιους για να δουλέψει. Θα πας σ’ αυτό που έχει διακόσιους ως προτεραιότητα; Όχι, βεβαίως. Άρα, κατευθείαν οι έλεγχοι είναι στοχευμένοι με το παράδειγμα που σας είπα.
Δεύτερον, θα υποχρεούται πλέον, εκτός από τεχνικό ασφαλείας και για το γιατρό εργασίας να δηλώνει το ωράριο, στο οποίο είναι στην επιχείρηση για την συμβουλευτική, δηλαδή να δηλώνει, όχι μόνο ποιος είναι ο γιατρός, αλλά και ποιες ώρες πηγαίνει στην επιχείρηση. Έχεις την πρώτη εικόνα λοιπόν. Αν δεν έχει τεχνικό σύμβουλο, δεν τον αφήνει να μπει μέσα στο σύστημα. Αλλά και αν έχει πρέπει να είναι συγκεκριμένες ώρες που γίνεται η εργασία από τον γιατρό εργασίας. Όλα αυτά βοηθούν πάρα πολύ στο να έχουμε στοχευμένο έλεγχο. Σ’ αυτό θέλω να συμφωνήσουμε. 
Από εκεί και πέρα, για να γίνει ένας στοχευμένος έλεγχος χρειάζεται η ανάλυση των δεδομένων. Δημιουργήσαμε τη μονάδα ανάλυσης και τεκμηρίωσης, προκειμένου να γίνεται αυτή η ανάλυση από τα δεδομένα και να φεύγουν για έλεγχο σε όλες τις επιχειρήσεις για τις οποίες έχουμε ενδείξεις. 
Χρειάζεται το προσωπικό. Σε οκτακόσιους τριάντα θα ανέλθει το προσωπικό. Υπολείπονται περίπου εκατό απ’ αυτό το νούμερο. Μετά την αξιολόγηση με βάση τη διαδικασία της κινητικότητας θα στελεχωθεί. Βεβαίως, οι Επιθεωρητές Εργασίας, όπως ξέρετε, χρειάζονται περαιτέρω εκπαίδευση και πιστοποίηση. Δεν είναι απλοί υπάλληλοι. Άρα, θα πάρει κάποιο χρόνο προκειμένου να ολοκληρωθεί αυτή η διαδικασία. 
Αυτό που αναφέρετε με τα μέσα είναι σημαντικό. Εδώ και τέσσερις μήνες όμως με βάση τις διαδικασίες που προβλέπονται από το δικό μας δίκαιο, από τους νόμους, με πίεση και ειλικρινές ενδιαφέρον προσπαθώ για εξήντα αυτοκίνητα τα οποία είναι στη διαδικασία της σύμβασης γιατί είναι με leasing, δεν είναι καν προμήθεια. 
Πρέπει να σας πω ότι επτά ή οκτώ φορές αναβλήθηκε αυτή η επιτροπή το προηγούμενο διάστημα. Την Τετάρτη, με το καλό, γίνεται η Επιτροπή Κρατικών Υποθέσεων, που είναι το τελικό στάδιο πριν την σύνταξη της σύμβασης και τον έλεγχο από το Ελεγκτικό Συνέδριο. Ελπίζω να ολοκληρωθεί θετικά για να έχουμε στη διάθεσή μας εξήντα αυτοκίνητα. 
Διαφορετικά, τι πρέπει να κάνουμε; Να καταργήσουμε τις διαδικασίες που προβλέπονται, που έχουν ασφαλιστικές δικλίδες, για να γίνουν οι διαδικασίες σωστά; Υπάρχει ένα θέμα, αλλά ταυτόχρονα δεν μπορεί να περιμένει κανείς έξι μήνες κι ένα χρόνο για να κάνει απλή σύμβαση leasing.
Αυτό είναι, δηλαδή, ένα θέμα πάρα πολύ σημαντικό, όμως, πολύ σωστά το θέσατε, αν δεν υπάρχουν τα μέσα, δεν υπάρχει η δυνατότητα μετάβασης του ανθρώπινου δυναμικού, ακόμα κι αν έχεις περίσσιους που λέμε.
Επιπλέον, είναι σε εκκρεμότητα η κοινή υπουργική απόφαση, η οποία έχει υπογραφεί από τον Υπουργό Εργασίας και μένει να υπογραφεί από τον Υπουργό Οικονομικών, για το νέο πλαίσιο για τα έξοδα κίνησης και πιστεύω ότι μέχρι τέλος του χρόνου θα έχει ολοκληρωθεί και αυτό. 
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39089"," Κι εμείς ευχαριστούμε, κύριε συνάδελφε.
Συνεχίζουμε με την πρώτη υπ’ αριθμόν 3654/11-11-2013 ερώτηση πρώτου κύκλου της Βουλευτού Α΄ Αθηνών της Νέας Δημοκρατίας κ. Φωτεινής Πιπιλή προς τον Υπουργό Πολιτισμού κι Αθλητισμού, σχετικά με την απόφαση του Δήμου Αθηναίων να εγκρίνει την πρωτοβουλία του Οργανισμού «Νέον» με θέμα «Ανακαλύπτοντας τον Εθνικό Κήπο». 
Η κυρία συνάδελφος έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39090"," Κύριε Πρόεδρε, εγκρίθηκε από το Δημοτικό Συμβούλιο του Δήμου Αθηναίων στις 26-9-2013 η πρόταση του Οργανισμού «Νέον» που αποβλέπει, όπως αναφέρεται στην απόφαση, στην πρόσβαση και γνωριμία των επισκεπτών και των Αθηναίων με τη σύγχρονη τέχνη, με την τοποθέτηση έργων στον Εθνικό Κήπο σύγχρονων καλλιτεχνών, σε συνδυασμό με σημειακή ανάπλαση αυτού. 
Θα ήθελα από την αρχή να πω το εξής: Εγώ είμαι υπέρ της ιδιωτικής πρωτοβουλίας, είμαι υπέρ του έργου των χορηγών, είμαι υπέρ των πρωτοβουλιών που έχουν να κάνουν με την αναβάθμιση -την οποιαδήποτε αναβάθμιση- της καθημερινότητας, αλλά και της πολιτιστικής δραστηριότητας. Στην προκειμένη, όμως, περίπτωση μιλάω ως Αθηναία, που από τότε που ήταν παιδί κουβαλάει –όπως εκατοντάδες χιλιάδες Αθηναίοι- τις μνήμες του πραγματικού Εθνικού Κήπου, ο οποίος υπενθυμίζω ότι με ΦΕΚ του Υπουργείου Πολιτισμού στις 23-3-2011 κηρύχθηκε ως ιστορικός τόπος. 
Επαναλαμβάνω ότι στηρίζω κάθε καινοτόμα πρωτοβουλία, αρκεί αυτή να εντάσσεται στην ιστορικότητα και τη διαχρονικότητα περιοχών και μνημείων, όπως είναι στη προκειμένη περίπτωση ο Εθνικός Κήπος.
Υπενθυμίζω, δε, ότι πρωτοστάτησα ως Δημοτική Σύμβουλος να φύγει από το Υπουργείο Γεωργίας η διάθεση του Εθνικού Κήπου και να περάσει στα χέρια του Δήμου Αθηναίων, μόνο και μόνο γιατί μία υπηρεσία του Δήμου Αθηναίων, η Υπηρεσία Πρασίνου, πρέπει να αναγνωρίζεται ως εξαιρετική στις αποδόσεις. 
Εγώ λοιπόν ερωτώ, πρώτον, αν το Υπουργείο Πολιτισμού είχε ενημέρωση γι’ αυτά τα σχέδια σχετικά με την απόφαση του Δήμου Αθηναίων και δεύτερον, ποια είναι η άποψη του Υπουργείου, με δεδομένο ότι το Υπουργείο Πολιτισμού διαθέτει τις καλύτερες επιστημονικές υπηρεσίες προς όφελος του πολιτισμού, αρχαίου, νεότερου, και σημερινού.","ΦΩΤΕΙΝΗ ΠΙΠΙΛΗ",430
"39091"," Ευχαριστούμε πολύ, κυρία συνάδελφε.
Ορίστε, κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39092"," Ευχαριστώ πολύ, κύριε Πρόεδρε.
Κυρία συνάδελφε, όλοι γνωρίζουμε το έντονο ενδιαφέρον σας για την πόλη της Αθήνας και προσωπικά θυμάμαι τα πολλά ρεπορτάζ που έχετε κάνει, ειδικά για τον Εθνικό Κήπο, αλλά και το ενδιαφέρον σας ως Δημοτική Σύμβουλο και την πρωτοβουλία σας να περάσει –όπως είπατε- από το Υπουργείο Γεωργίας στο Δήμο Αθηναίων όλη αυτή η έκταση του Εθνικού Κήπου μαζί με την ιστορία, μαζί με τα κτήρια τα οποία έχουν σημαντικά αρχιτεκτονικά στοιχεία και είναι πολιτιστική κληρονομιά.
Πράγματι, ο Εθνικός Κήπος έχει περάσει πολλές περιπέτειες, ειδικά τις τελευταίες δεκαετίες. Γι’ αυτό και σας λέω εξ αρχής ότι συμφωνώ μαζί σας πως πρέπει να είμαστε πολύ προσεκτικοί ως προς την οποιαδήποτε παρέμβαση, ώστε αυτή να έχει θετικά και μόνο αποτελέσματα. 
Να θέσουμε κατ’ αρχάς το πλαίσιο, που είπατε και εσείς λίγο πριν, του ζητήματος. Ο Εθνικός Κήπος έχει χαρακτηριστεί ως ιστορικός τόπος, με σχετική υπουργική απόφαση το 2011, σύμφωνα με τις διατάξεις του ν.3028/2002 για την προστασία αρχαιοτήτων και εν γένει της πολιτιστικής κληρονομιάς. 
Συγκεκριμένα, στην αιτιολόγηση αναφέρεται ότι ο Κήπος είναι χαρακτηριστικός και ομοιογενής χώρος που εμπεριέχει αξιόλογα κτήρια, κατασκευές και διαμορφώσεις μεταγενέστερες του 1830, ένα μοναδικό στη χώρα μας και ιδιαίτερα αξιόλογο παράδειγμα αρχιτεκτονικής τοπίου, με βάση τις αρχές του ευρωπαϊκού πολιτισμού του 19ου αιώνα και με ιδιαίτερο βοτανολογικό ενδιαφέρον. Αποτελεί τόπο στον οποίον έχουν αποτυπωθεί διαδοχικές εξελικτικές φάσεις της νεότερης ιστορίας των Αθηνών και έχει άρρηκτα συνδεθεί στη συλλογική μνήμη των κατοίκων της πόλης με σημαντικές καμπές της ιστορίας, του ελληνικού κράτους, καθώς και με την καθημερινή ζωή τους.
Στην απόφαση, επίσης, ορίζεται ότι η προστασία του Εθνικού Κήπου πρέπει να έχει ως γνώμονα τη διατήρηση του πνεύματος και των σημαντικών επεμβάσεων των τριών πρώτων φάσεων της κατασκευής του. Σύμφωνα με το άρθρο 25 του ν.3274/2004 ο Εθνικός Κήπος έχει παραχωρηθεί δωρεάν κατά χρήση για διάρκεια ενενήντα ετών στο Δήμο Αθηναίων. Αναφέρω ενδεικτικά τη διατύπωση των οριζόμενων στο άρθρο αυτό, που αφορούν το θέμα που εξετάζουμε σήμερα. Εργασίες συντήρησης και κάθε είδους εξωραϊστικά, λειτουργικά και λοιπά έργα οφείλουν να διατηρούν και να αναδεικνύουν τον υπάρχοντα κηποτεχνικό ρυθμό και υπόκεινται σε ευρύτερο σχεδιασμό του χώρου, ο οποίος σέβεται την αναλογία ανοικτών και κλειστών χώρων, συμβάλλει στη διατήρηση και ανανέωση του σταθερού φυτικού υλικού και προστατεύει όλα τα στοιχεία που προσδίδουν ιδιαίτερη αισθητική αξία στον Εθνικό Κήπο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα ακόμα μισό λεπτό, κύριε Πρόεδρε.
Ακόμη, οι μελέτες που απαιτούνται για την εκτέλεση έργων εντός του Εθνικού Κήπου, συμπεριλαμβανομένων και των αρχιτεκτονικών μελετών για την επισκευή ή επέκταση υπαρχόντων κτισμάτων υποδομής, υποβάλλονται προς έγκριση στις αρμόδιες υπηρεσίες του Υπουργείου Πολιτισμού.
Οι κάθε είδους εργασίες εκτελούνται ύστερα από έγκριση της αρμόδιας υπηρεσίας του Υπουργείου Πολιτισμού και υπό την επίβλεψη εκπροσώπου της. Μέχρι σήμερα δεν έχει υποβληθεί στις υπηρεσίες του Υπουργείου η μελέτη για την ανάπλαση του Εθνικού Κήπου, που έγινε στο πλαίσιο, όπως είπατε, του Προγράμματος «Ανακαλύπτοντας τον Εθνικό Κήπο». Η μελέτη αυτή, που είναι πρωτοβουλία του Πολιτιστικού και Αναπτυξιακού Οργανισμού Κοινής Ωφέλειας «Νέον», έχει προς το παρόν εγκριθεί μόνο από το Δημοτικό Συμβούλιο του Δήμου Αθηναίων και περιλαμβάνει δύο μέρη: την κηποτεχνική ανάπλαση και την παρουσίαση και έκθεση έργων σύγχρονης τέχνης στο χώρο του κήπου. 
Το Υπουργείο Πολιτισμού και Αθλητισμού δεν έχει ενημερωθεί, ούτε έχει κατατεθεί η μελέτη στις υπηρεσίες. Ενημερωθήκαμε από δημοσιεύματα και ο κ. Παναγιωτόπουλος, ο Υπουργός και εγώ. Επικοινώνησε ο κ. Παναγιωτόπουλος με τον κ. Δασκαλόπουλο. Μίλησαν και συμφώνησαν να υπάρξει μια συνάντηση την επόμενη εβδομάδα να συζητηθούν αυτές οι παράμετροι.
Σε κάθε περίπτωση, το Υπουργείο Πολιτισμού και Αθλητισμού θα αποφασίσει σύμφωνα με τους κανόνες και σύμφωνα, βεβαίως, με τη μελέτη, η οποία θα πρέπει να εγκριθεί από τα αρμόδια όργανα του Υπουργείου Πολιτισμού.
Ευχαριστώ.","ΙΩΑΝΝΗΣ ΑΝΔΡΙΑΝΟΣ",26
"39093"," Ευχαριστώ, κύριε Υπουργέ.
Κυρία συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39094"," Να διευκρινίσω για αυτούς που παρακολουθούν ότι ο κ. Δασκαλόπουλος, είναι ο γνωστός κ. Δασκαλόπουλος, ο οποίος έχει αναπτύξει μια πρωτοβουλία ως προς τον Οργανισμό «Νέον». Επαναλαμβάνω, για να μην παρεξηγηθώ, ότι εγώ δεν είμαι εναντίον της πρωτοβουλίας. Εγώ είμαι εναντίον του να αλλάξει στο ελάχιστο και στο παραμικρό η χρήση του Εθνικού Κήπου, που είναι εθνικός κήπος και τίποτα άλλο. 
Μάλιστα, επειδή ξέρω άριστα το θέμα και έχω ασχοληθεί με άλλα θέματα που ταλάνισαν την αθηναϊκή κοινωνία, όπως το να μη γίνει το Μουσείο Γουλανδρή στο πάρκο Ριζάρη και το θεωρώ προς τιμή μου που και εκεί ήμουν πρωτοστάτης, έχω να προτείνω στον Υπουργό το εξής: Πρέπει να γίνονται τέτοιου είδους ενέργειες, όχι στον Εθνικό Κήπο. Ήδη, οι κάτοικοι έχουν προσφύγει στο Συμβούλιο Επικρατείας και θα είναι και για τη δικαιοσύνη χρονοβόρα διαδικασία με μάλλον αναμενόμενο αρνητικό αποτέλεσμα.
Άρα, να προτείνουμε όλοι μαζί –και πόσω μάλλον το Υπουργείο Πολιτισμού- να διαθέσει η Εθνική Πινακοθήκη χώρο στον Οργανισμό «Νέον», που υπάγεται σε εσάς και η οποία έχει τη μόνιμη γλυπτοθήκη στο Άλσος Γουδή, όπου είναι έτοιμος ο χώρος, είναι άφθονος ο χώρος, δεν είναι κήπος. Ή, εγώ προτείνω πως θα μπορούσε να γίνει αυτού του είδους η έκθεση υπαίθριας γλυπτικής στο Άλσος Ριζάρη, επειδή γειτνιάζει με δύο ακόμη υπέροχους τόπους, το Μέγαρο της Δουκίσσης Πλακεντίας-Βυζαντινό Μουσείο, το οποίο ενώνεται με πόρτα -που ανοίγει επιτέλους- και με το Λύκειο του Αριστοτέλη, ώστε από το Χίλτον έως το Λύκειο του Αριστοτέλη να έχουμε ένα συνδυασμό αρχαιότητας, βυζαντινής τέχνης, πρασίνου και υπαίθριας γλυπτοθήκης. 
Να τονίσω ότι υπάρχει το Άλσος του Ζαππείου, μπροστά από το Ζάππειο Μέγαρο, που είναι ένας κατάλληλος, υπέροχος αθηναϊκός τόπος, όπου με τη συνδρομή του Υπουργείου, ο χορηγός, που είναι ο Οργανισμός «Νέον», μπορεί να τοποθετήσει τη γλυπτοθήκη. Γιατί βάζω και έναν ακόμα παράγοντα. Τα γλυπτά είναι ογκώδη. Για να μπουν τα γλυπτά στον Εθνικό Κήπο, θα πρέπει να έχουν γερανούς, βάσεις, υποδομές. Υπενθυμίζω ότι από το 600 π.Χ. βρίσκεται εκεί ένα από τα ιερά άλση του Λυκείου, αφιερωμένο στον Απόλλωνα και το να μπουν μπουλντόζες και γερανοί, έστω για μικρές παρεμβάσεις, μάλλον ζημιά θα κάνει και θα απαξιώσει και την πολιτιστική προσφορά του Οργανισμού «Νέον». 
Ευχαριστώ πολύ.","ΦΩΤΕΙΝΗ ΠΙΠΙΛΗ",430
"39095"," Ευχαριστούμε πολύ για την ακρίβεια του λόγου σας. 
Παρακαλώ τον κύριο Υπουργό να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39096"," Κυρία συνάδελφε, όπως σας είπα και στην πρωτολογία μου, δεν έχει κατατεθεί καμμία μελέτη στο Υπουργείο. Εάν κατατεθεί και όταν κατατεθεί, θα ελεγχθεί αν τηρείται το νομικό πλαίσιο που διέπει τον Κήπο ως ιστορικό τόπο και αν η προτεινόμενη έκθεση έργων τέχνης δεν θα έχει κερδοσκοπικό χαρακτήρα και δεν θα επηρεάζει τους κανόνες ανταγωνισμού στο χώρο της τέχνης.
Αφετέρου, θα εξεταστεί η σκοπιμότητά της, δηλαδή πόσο αποτελεσματικά επιτυγχάνεται η περαιτέρω προώθηση της σύγχρονης τέχνης, πόσο προβάλλεται το έργο των σύγχρονων Ελλήνων καλλιτεχνών, αν δίνεται η δυνατότητα στους πολίτες να έρθουν σε επαφή με τη σύγχρονη τέχνη και βεβαίως, το κατά πόσο αναδεικνύεται η σχέση μεταξύ της τέχνης και του χώρου, αξιοποιώντας την ιδιαίτερη αρχιτεκτονική τοπίου του Κήπου, αλλά και διαφυλάσσοντας ταυτόχρονα το ευαίσθητο φυσικό περιβάλλον. 
Επομένως, η μελέτη όταν κατατεθεί, θα κριθεί η νομιμότητα και η σκοπιμότητά της από τις Υπηρεσίες του Υπουργείου Πολιτισμού και θα τύχει βέβαια, της ανάλογης αντιμετώπισης. 
Καταθέσατε, πραγματικά, κάποιες προτάσεις τις οποίες από πρώτης όψεως, εγώ τουλάχιστον, τις βλέπω θετικές. Θα τις συζητήσω και με τον Υπουργό, κ. Παναγιωτόπουλο και με τις υπηρεσίες του Υπουργείου Πολιτισμού και θα σας απαντήσουμε. Πάντως, νομίζω ότι είναι στη σωστή κατεύθυνση οι προτάσεις που κάνατε για τις συγκεκριμένες εκθέσεις στους χώρους που υποδείξατε πριν από λίγο. 
Ευχαριστώ πολύ.","ΙΩΑΝΝΗΣ ΑΝΔΡΙΑΝΟΣ",26
"39097"," Κι εμείς ευχαριστούμε, κύριε Υπουργέ. 
Ο Πρόεδρος της Κοινοβουλευτικής Ομάδας των Ανεξαρτήτων Ελλήνων κ. Πάνος Καμμένος ζητεί άδεια ολιγοήμερης απουσίας στο εξωτερικό από την Παρασκευή 20 Δεκεμβρίου 2013 μέχρι το Σάββατο 21 Δεκεμβρίου 2013, για υποχρεώσεις του στην έδρα την Ηνωμένων Εθνών. Η Βουλή εγκρίνει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39098","  Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"39099"," Η Βουλή ενέκρινε τη ζητηθείσα άδεια.
Επίσης, ο συνάδελφος Βουλευτής Καρδίτσας κ. Αναγνωστόπουλος, με δήλωσή του κάνει γνωστό ότι έως την εκλογή του ως Βουλευτής είχε σχέση μίσθωσης ακινήτου για εμπορικούς λόγους με το Δήμο Κηφισιάς. Κατόπιν της εκλογής του δηλώνει ότι επιλέγει την ιδιότητα του Βουλευτού, διακόπτοντας την ως άνω μισθωτική σχέση, κατά το άρθρο 57 του Συντάγματος.
(Η προαναφερθείσα δήλωση του κ. Γιώργου Αναγνωστόπουλου καταχωρίζεται στα Πρακτικά και έχει ως εξής:
(Να μπεί η σελ.51α)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39100"," Συνεχίζουμε με την πρώτη υπ’ αριθμόν 2593/11-10-2013 ερώτηση δεύτερου κύκλου του Βουλευτή Αθηνών της Νέας Δημοκρατίας κ. Νικήτα Κακλαμάνη προς τον Υπουργό Πολιτισμού και Αθλητισμού, σχετικά με τη χρηματοδότηση της Ορχήστρας των Χρωμάτων. 
Κύριε Δήμαρχε, κύριε Κακλαμάνη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39101"," Ευχαριστώ, κύριε Πρόεδρε.
Κύριε Υφυπουργέ, επιτέλους συζητείται αυτή η ερώτηση. Ξεκίνησα να ασχολούμαι με την Ορχήστρα των Χρωμάτων -είμαι μέλος του συλλόγου «Φίλοι της Ορχήστρας των Χρωμάτων»- από τις 7 Ιουνίου 2013, κάνοντας ερωτήσεις και προς εσάς και προς το Υπουργείο Οικονομικών. Δεν μου απαντάτε ποτέ ούτε το τότε Υπουργείο Πολιτισμού ούτε το τότε Υπουργείο Οικονομικών, που είναι το ίδιο. Γίνεται ο ανασχηματισμός και ξανακαταθέτω την ερώτηση. Το Υπουργείο Οικονομικών, με τη γνωστή του τακτική, με παραπέμπει σε εσάς, ενώ ήξερε ότι για να με παραπέμψει σε εσάς, έπρεπε το ίδιο να έχει αποφασίσει εάν θα έβγαζε χρήματα να δώσει σε εσάς, για να δώσετε στην Ορχήστρα των Χρωμάτων. Εσείς δεν μου απαντάτε. Καταθέτω επίκαιρη ερώτηση για δεύτερη φορά και ευχαριστώ που είστε εδώ σήμερα για να απαντήσετε.
Ακούστε: Υπάρχουν κάποιοι άνθρωποι, όπως ο Μάνος Χατζιδάκις, που είχαν επιλέξει στη ζωή τους να είναι σεμνοί ακόμη και με τον τρόπο που πέθαναν και με τον τρόπο που ετάφησαν, αλλά που άφησαν πίσω τους ένα τέτοιο έργο που τους κάνει να μην τους ξεχνάμε ποτέ. Όλοι εμείς εδώ μέσα ή κάποιοι από εμάς, όταν μας ρωτούν σε καμμία συνέντευξη τι μουσική ακούμε και θέλουμε να ανεβάσουμε τις προσωπικές μας μετοχές, λέμε: «Μάνο Χατζιδάκι», αλλά τον έχουμε γραμμένο το Μάνο Χατζιδάκι κατά τα άλλα και κυρίως σε ό,τι αφορά το έργο του. 
Πνευματικό παιδί και πολιτιστικό παιδί που άφησε πίσω του είναι αυτό, η Ορχήστρα των Χρωμάτων. Για το τι αξίζει πνευματικά, μουσικά και πολιτιστικά η Ορχήστρα των Χρωμάτων δεν θα μιλήσω εγώ, ένας γιατρός, έχουν μιλήσει άλλοι. Το ερώτημα, λοιπόν, είναι: Θα την αφήσουμε να πεθάνει –γιατί είναι στην εντατική- ή θα τη σώσουμε; Εσείς, ως Υπουργείο Πολιτισμού, τι απόφαση έχετε πάρει;
Το δεύτερο ερώτημα, στο οποίο περίμενα να έχει πάρει θέση το Υπουργείο Οικονομικών, είναι το εξής: Έχουν κάνει από τις 10 Απριλίου 2013 αίτηση να ενταχθούν σε κάποιο πρόγραμμα του ΕΣΠΑ, ώστε να μπορέσουν από εκεί να πάρουν κάποια χρήματα. Καμμία απάντηση και από εκεί ούτε από το Υπουργείο Ανάπτυξης. Θέλω, λοιπόν, σήμερα να ακούσω -και ελπίζω να ακούσω- ότι θα βγάλουμε την Ορχήστρα από την εντατική και όχι να την κηδέψουμε και αυτήν δίπλα στο Μάνο Χατζιδάκι.","ΝΙΚΗΤΑΣ ΚΑΚΛΑΜΑΝΗΣ",173
"39102"," Ευχαριστούμε πολύ, κύριε συνάδελφε.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39103"," Ευχαριστώ, κύριε Πρόεδρε.
Αγαπητέ κύριε συνάδελφε, γνωρίζουμε όλοι την ευαισθησία σας και για τα θέματα πολιτισμού. Πράγματι, θίγετε ένα πιεστικό ζήτημα, ένα πραγματικό θέμα που αφορά τον πολιτισμό μας, γιατί είναι αλήθεια πως η κρίση την οποία βιώνουμε τα τελευταία χρόνια, όπως κάθε παρόμοια κρίση, πλήττει άνισα και ασύμμετρα τον πολιτισμό και τους φορείς του. 
Η Ορχήστρα των Χρωμάτων που ιδρύθηκε το 1989 από το Μάνο Χατζιδάκι είναι ένα σημαντικό κεφάλαιο του σύγχρονου μουσικού μας πολιτισμού. Ο Μάνος Χατζιδάκις την ίδρυσε ως ένα επίλεκτο σύνολο με πρωτότυπο ρεπερτόριο, η οποία στην πορεία της μέσα στο χρόνο έχει παρουσιάσει στο κοινό πάνω από διακόσιες εκτελέσεις έργων, με πολλά από αυτά να είναι έργα Ελλήνων συνθετών, παραγγελίες της Ορχήστρας ή πρώτες εκτελέσεις. 
Δυστυχώς, η οικονομική δυσχέρεια που αντιμετώπιζε η Ορχήστρα από τα πρώτα της βήματα οξύνθηκε ιδιαίτερα τα τελευταία χρόνια και μάλιστα μετά το 2010. Το πρόβλημα αυτό το κληρονομήσαμε ως νέα πολιτική ηγεσία του Υπουργείου Πολιτισμού. Είμαστε, όμως, αποφασισμένοι και αυτό το πρόβλημα να το αντιμετωπίσουμε. 
Σε κάθε περίπτωση, έχουμε τη βούληση να εξαντλήσουμε κάθε δυνατότητα, προκειμένου η Ορχήστρα των Χρωμάτων να παραμείνει ζωντανή και να συνεχίσει να προσφέρει στον πολιτισμό μας. Είναι βούλησή μας να συνεχίσει να λειτουργεί.
Ήδη, ο κ. Παναγιωτόπουλος έχει επικοινωνήσει και έχει συναντηθεί και με τον κ. Στεφανάκη και με τον κ. Αλέξανδρο Λυκουρέντζο. Υπήρξε μία συνάντηση, όπου εξέτασαν τα προβλήματα που αντιμετωπίζει η Ορχήστρα. Πράγματι, δεν έχει τη δυνατότητα ούτε ενημερότητα να πάρει, για να μπορέσει να εκταμιεύσει ακόμη και το μικρό ποσό των 50.000 ευρώ που, το 2013 είχε εγκρίνει, μετά από συνεννόησή μας, ο κ. Σταϊκούρας. 
Είναι πολύπλευρα και πολύπλοκα τα προβλήματά της , αλλά για να λυθούν όλα αυτά τα προβλήματα και του διευθυντού και των ελλείψεων που υπάρχουν στους μουσικούς, πρέπει να λύσουμε το οικονομικό πρόβλημα.
Δέσμευσή μας, λοιπόν, είναι ότι θα λύσουμε τα προβλήματα αυτά, ώστε να μείνει ζωντανή αυτή η Ορχήστρα, αυτό το δημιούργημα του Μάνου Χατζιδάκι. Του το οφείλουμε!","ΙΩΑΝΝΗΣ ΑΝΔΡΙΑΝΟΣ",26
"39104"," Ευχαριστούμε.
Ο συνάδελφος κ. Νικήτας Κακλαμάνης έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39105"," Κύριε Υπουργέ, δεν θα φύγω λιγότερο ανήσυχος απ’ ότι όταν ερχόμουν για να συζητήσουμε. Τα καλά λόγια ακούστηκαν. Κρατώ βέβαια τη δέσμευσή σας, αλλά εγώ δεν θα το αφήσω το θέμα. Εάν δεν δω ουσιαστική πρόοδο, θα αναγκαστώ και θα κάνω άλλου τύπου κοινοβουλευτικό έλεγχο και θα ζητήσω να μου πείτε, τα τελευταία δέκα χρόνια πόσα λεφτά πήραν άλλες ορχήστρες, λιγότερο μάλιστα σημαντικές από την Ορχήστρα των Χρωμάτων. Θα σας ρωτήσω πόσα λεφτά πήραν «μέγαρα» ή «καλύβες» και μετά αυτά θα τα βάλω σε σύγκριση ακόμη και με τις 50.000 ευρώ που είπατε, που δεν τις έβγαλε το Υπουργείο Πολιτισμού, κύριε Υφυπουργέ, εγώ τις έβγαλα, πηγαίνοντας τρεις φορές στον κ. Σταϊκούρα για άμεσα έξοδα, τα οποία σας τα έστειλε πράγματι ο κ. Σταϊκούρας και εσείς πράγματι δεν μπορούσατε, γιατί δεν είχε φορολογική ενημερότητα η Ορχήστρα των Χρωμάτων.
 Κάνω παρέμβαση στον κ. Μαυραγάνη και πάει η Γενική Διευθύντρια εκεί, τη στέλνουν στον κ. Θεοχάρη και ο κ. Θεοχάρης ξέρετε τι απήντησε; Ότι δεν είχε χρόνο για να τη δεχθεί, για να ακούσει το αίτημα. Ο μέγιστος τεχνοκράτης του Υπουργείου Οικονομικών δεν βρήκε δέκα λεπτά χρόνο για να ασχοληθεί με το θέμα! Και αυτά τα 50.000 τα έχετε και δεν  μπορείτε να τα δώσετε. 
Δεν θα το αφήσω εγώ το θέμα, θα περιμένω να το φέρω με την καινούργια χρονιά. Δύο μήνες θα σας δώσω περιθώριο, μέχρι τέλος Φεβρουαρίου, για να δω αν αυτές οι δεσμεύσεις θα υλοποιηθούν. Διαφορετικά, πείτε το μου στα ίσια να πάω να «ζητιανέψω» από το Ίδρυμα Νιάρχου ή απ’ όποιο άλλο Ίδρυμα. Θα πάω να «ζητιανέψω», αλλά δεν θα αφήσω να πεθάνει η Ορχήστρα των Χρωμάτων! Το οφείλω ως Έλλην, όχι ως πολιτικός, στη μνήμη του Μάνου Χατζιδάκι και το οφείλουμε όλοι οι Έλληνες. Επειδή δεν είναι πλέον εν ζωή και επειδή δεν εδήλωνε κατ’ επάγγελμα δημοκράτης, ποτέ δεν πήρε ένα ευρώ για την Ορχήστρα των Χρωμάτων. Και τώρα που πέθανε, λένε, βρήκαμε την ησυχία μας, άστην να σβήσει. Διότι αυτή είναι η πραγματικότητα. Σκληρή, αλλά αυτή είναι η πραγματικότητα.
Σας παρακαλώ, λοιπόν, πάρα πολύ να δείτε και το θέμα του ΕΣΠΑ. Ωραία, αντιλαμβάνομαι ότι δεν έχετε πακτωλό χρημάτων, τον προϋπολογισμό του Υπουργείου Πολιτισμού τον ξέρουμε όλοι. Ενώ θα έπρεπε να ήταν από τους καλύτερους, είναι από τους χειρότερους, αν όχι ο χειρότερος. Δεν είμαι παράλογος και ξέρω τις δυνατότητες, αλλά τουλάχιστον κάντε μία διυπουργική –φωνάξτε, δεν ξέρω ποιος είναι ο αρμόδιος ο κ. Χατζηδάκης, ο κ. Μηταράκης- να δούμε με το ΕΣΠΑ, μήπως πάρουμε από εκεί τουλάχιστον λεφτά. Είναι ντροπή επί των ημερών αυτής της Κυβέρνησης να «πεθάνει» η Ορχήστρα των Χρωμάτων.","ΝΙΚΗΤΑΣ ΚΑΚΛΑΜΑΝΗΣ",173
"39106"," Ευχαριστούμε. 
Ο κύριος Υπουργός έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39107"," Κύριε συνάδελφε, και εμείς ως Έλληνες δεν θα αφήσουμε να «πεθάνει», να σταματήσει να λειτουργεί η Ορχήστρα των Χρωμάτων.
 Όπως σας είπα –και το ξεκαθάρισα πριν- είναι ένα πρόβλημα το οποίο το βρήκαμε. Το τι λένε οι άλλοι δεν ξέρω. Όμως, το τι λέμε εμείς είναι δεδομένο και η βούληση είναι δεδομένη, για να λυθεί το πρόβλημα και τα σοβαρά προβλήματα που αντιμετωπίζει η συγκεκριμένη Ορχήστρα. 
Υπάρχουν παραδείγματα επιτυχούς αντιμετώπισης τέτοιων σοβαρών προβλημάτων. Αναφέρω χαρακτηριστικά τη Λυρική Σκηνή. Και αυτή αντιμετώπισε προβλήματα, αλλά σήμερα βρίσκεται σε μία δυναμική πορεία. Μάλιστα, σήμερα παρουσίασε τον προγραμματισμό της για την προσεχή πενταετία, ένας προγραμματισμός που εξέπληξε πάρα πολλούς που θεωρούσαν τη Λυρική Σκηνή «τελειωμένη». Άρα, λοιπόν, αποδεικνύεται ότι υπάρχει η βούληση από την ηγεσία του Υπουργείου Πολιτισμού και οι εντολές του Πρωθυπουργού είναι δεδομένες προς αυτή την κατεύθυνση. 
Ως προς το θέμα του ΕΣΠΑ, στη συνάντηση που έγινε με πρωτοβουλία του κ. Παναγιωτόπουλου ήταν παρούσα και η κ. Μενδώνη που χειρίζεται το ΕΣΠΑ- συζητήθηκαν τρόποι και διαδικασίες για το πώς μπορεί η Ορχήστρα να ενταχθεί σε κάποιο πρόγραμμα. Έτσι, λοιπόν και αυτή η παράμετρος εξετάζεται.
Πιστεύω με τη συνεργασία των ανθρώπων της Ορχήστρας που υπάρχει όπως σας είπα, με τη βούληση που είναι δεδομένη, θα καταφέρουμε να βρούμε μια λύση που θα διασφαλίζει ότι αυτή η σημαντική και ζώσα παρακαταθήκη του Μάνου Χατζηδάκι θα συνεχίζει να προσφέρει στην Ελλάδα. Άλλωστε, το 2014 είναι η χρονιά που συμπληρώνονται είκοσι χρόνια από το θάνατό του. Άρα, το οφείλουμε όλοι μας στη μνήμη του, το οφείλουμε στο έργο του, το οφείλουμε στη μεγάλη του προσφορά στον πολιτισμό. 
Ευχαριστώ πολύ.","ΙΩΑΝΝΗΣ ΑΝΔΡΙΑΝΟΣ",26
"39108"," Και εμείς ευχαριστούμε. 
Πιστεύω ότι θα τελειώσει αυτό το θέμα. Δεν ήθελα να παρέμβω, αλλά είναι ένα θέμα που μας προσβάλλει όλους και το έθεσε πολύ σωστά ο κ. Κακλαμάνης. Νομίζω ότι μεγαλύτερος δημοκράτης απ’ όλους μας ήταν ο αείμνηστος Χατζηδάκις.
Ολοκληρώνουμε με την δεύτερη υπ’ αριθμόν 1879/23-9-2013 ερώτηση δεύτερου κύκλου του Βουλευτή Μεσσηνίας του Συνασπισμού Ριζοσπαστικής Αριστεράς Ενωτικού Κοινωνικού Μετώπου κ. Αθανασίου Πετράκου προς τον Υπουργό Υγείας σχετικά με την κατάσταση στις παρεχόμενες υπηρεσίες υγείας στις νοσοκομειακές μονάδες Καλαμάτας και Κυπαρισσίας. 
Ο ερωτών συνάδελφος κ. Πετράκος έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39109"," Ευχαριστώ πολύ, κύριε Πρόεδρε.
Κύριε Υπουργέ, η κατάσταση στο Νοσοκομείο Καλαμάτας από την έλλειψη του ιατρικού και νοσηλευτικού προσωπικού είναι εκρηκτική. Οι ώρες εργασίας των γιατρών υπερβαίνουν κάθε προβλεπόμενο νόμιμο όριο. Είναι γνωστό ότι για το θέμα αυτό έχει παραπεμφθεί η χώρα μας στο Ευρωπαϊκό Δικαστήριο. Τα τακτικά χειρουργεία, για λόγους ασφαλείας, σταμάτησαν από χθες Δευτέρα 16 Δεκεμβρίου και πραγματοποιούνται μόνο τα έκτακτα χειρουργεία. Επίσης, στο νοσοκομείο δεν υπάρχουν αρκετοί αναισθησιολόγοι. Ακόμη, εξαιτίας του ότι δεν υπάρχει γαστρεντερολόγος από τον Μάιο, οι ασθενείς αναγκάζονται να απευθύνονται σε ιδιώτες. 
Το Τμήμα Επειγόντων Περιστατικών λειτουργεί χωρίς να τηρούνται οι ισχύοντες κανονισμοί. Η σίτιση των ασθενών είναι υποβαθμισμένη και η φύλαξη του νοσοκομείου ανύπαρκτη, με αποτέλεσμα να παρατηρούνται κλοπές, φθορές ακόμη και βιαιοπραγίες εναντίον του προσωπικού. Τεράστιες ελλείψεις υπάρχουν και στα πλυντήρια. 
Συνολικά είναι κενές σαράντα οκτώ  θέσεις γιατρών, δηλαδή από τις εκατόν δεκαεπτά οργανικές θέσεις έχουν καλυφθεί εξήντα εννέα, όταν το 2010 που ήταν λιγότερες οι ανάγκες –γιατί πήγαινε κόσμος και στην ιδιωτική τότε υγεία διότι είχε χρήματα, τώρα δεν έχει- υπήρχαν εβδομήντα έξι θέσεις. 
Ακόμη χειρότερη είναι η κατάσταση στο Νοσοκομείο της Κυπαρισσίας, όπου δεν υπάρχει καρδιολόγος. Μια φορά την εβδομάδα πηγαίνει καρδιολόγος από την Καλαμάτα και μια φορά την εβδομάδα από την Πύλο, από το Κέντρο Υγείας. Οι εφημερίες γίνονται με ειδικευόμενους γιατρούς με εφημερία ετοιμότητας από το σπίτι. Τονίζω ότι στο Νοσοκομείο Κυπαρισσίας το καθεστώς εφημερίας ετοιμότητας βρίσκονται και ειδικότητες, των οποίων η παρέμβαση έπρεπε να ήταν άμεση. 
Συνολικά από εκατόν σαράντα πέντε θέσεις γιατρών που προβλέπονται και στα δύο νοσοκομεία είναι καλυμμένες μόνο ενεννήντα δύο, δηλαδή 35% των θέσεων είναι κενές. Για την κάλυψη των κενών, αντί το Υπουργείο να προχωρήσει στην πρόσληψη μονίμου προσωπικού –και ολοκληρώνω, κύριε Πρόεδρε- προβαίνει σε προκηρύξεις πρόσληψης επικουρικού προσωπικού, αλλά και αυτές δεν καλύπτονται. 
Συνεπώς, τα ερωτήματα που θέτουμε στην ερώτηση που είχαμε καταθέσει από τις 23 Σεπτεμβρίου και δεν πήραμε απάντηση είναι, πρώτον, αν προτίθεται να προχωρήσει το Υπουργείο σε άμεση πρόσληψη του αναγκαίου μόνιμου προσωπικού για τη στελέχωση των νοσοκομειακών μονάδων Καλαμάτας και Κυπαρισσίας, ώστε να καλύπτονται οι ανάγκες. Δεύτερον, αν θα γίνουν άμεσα προσλήψεις αναισθησιολόγων και γαστρεντερολόγου, ώστε να λειτουργήσει στοιχειωδώς το Νοσοκομείο της Καλαμάτας, καθώς και στο μικροβιολογικό εργαστήριο υπάρχει πρόβλημα. Και, τρίτον, αν προτίθεται να προσλάβει ειδικευμένους γιατρούς για να λειτουργεί το Τμήμα Επειγόντων Περιστατικών, σύμφωνα με τους ισχύοντες κανονισμούς. 
Επίσης, μέγα είναι το πρόβλημα που έχει δημιουργηθεί με τις διαθεσιμότητες, των οδηγών των ασθενοφόρων. Διότι αν τα ασθενοφόρα δεν έχουν οδηγούς, δεν μπορεί να υπάρξει ουσιαστική προσφορά υγείας. Για το λόγο αυτό βρίσκονται οι γιατροί καθημερινά σε κινητοποιήσεις. 
Ευχαριστώ πολύ, κύριε Πρόεδρε.","ΑΘΑΝΑΣΙΟΣ ΠΕΤΡΑΚΟΣ",428
"39110"," Παρακαλώ τον κύριο Υπουργό να λάβει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39111"," Ευχαριστώ, κύριε Πρόεδρε.
 Στο ΕΣΥ, κύριε συνάδελφε, όντως υπάρχουν προβλήματα σε ορισμένες δομές του σε σχέση με τη στελέχωσή του με ιατρικό, κυρίως, προσωπικό και λιγότερο με νοσηλευτικό και διοικητικό προσωπικό.
Δεν νομίζω, όμως, ότι χρειάζεται να παρουσιάζετε τέτοια καταστροφική εικόνα, διότι δεν κάνει καλό στο Εθνικό Σύστημα Υγείας μια τέτοια εικόνα όταν παρουσιάζεται. 
Όταν, λοιπόν, έχουμε ελλείψεις προσωπικού –ιατρούς- έχουμε δύο δυνατότητες: Ή θα προσλάβουμε μόνιμο προσωπικό ή θα προσλάβουμε επικουρικό προσωπικό. 
Σε σχέση με το μόνιμο προσωπικό, γνωρίζετε πολύ καλά ότι από την 1η Ιανουαρίου 2011 και μέχρι την 31η Δεκεμβρίου του 2015 ο αριθμός των ετήσιων προσλήψεων και διορισμών δεν μπορεί να είναι μεγαλύτερος συνολικά από το λόγο ένα προς πέντε, δηλαδή να έχουμε μια πρόσληψη για πέντε αποχωρήσεις. 
Βέβαια, σε κάθε περίπτωση οι διοικητές των υγειονομικών περιφερειών με βάση το ν. 4213/2013 –πρόσφατο νόμο- μπορούν να μετακινούν ιατρικό προσωπικό από το ένα νοσοκομείο σε άλλο νοσοκομείο, για να καλύψουν ανάγκες εντός της ίδιας υγειονομικής περιφέρειας. 
Σε σχέση με τα προβλήματα στις δύο μονάδες του Γενικού Νοσοκομείου Μεσσηνίας, τη Νοσοκομειακή Μονάδα της Καλαμάτας και τη Νοσοκομειακή Μονάδα της Κυπαρισσίας, στις 10 Μαΐου 2013 δημοσιεύθηκε κοινή απόφαση του Υπουργού Υγείας και του Αναπληρωτή Υπουργού Οικονομικών για την πρόσληψη επικουρικού προσωπικού στην 6η Υγειονομική Περιφέρεια Πελοποννήσου, Ηπείρου κ.λπ., στην οποία συμπεριλαμβάνονται τρεις θέσεις για τη στελέχωση του Γενικού Νοσοκομείου Μεσσηνίας. 
Συγκεκριμένα, για το πρώην Γενικό Νοσοκομείο Καλαμάτας προβλέπεται μια θέση κλάδου ΠΕ Φαρμακοποιών για χρονική διάρκεια δώδεκα μηνών και μια θέση κλάδου ΔΕ Βοηθών Φαρμακείου για χρονική διάρκεια δώδεκα μηνών. 
Για το πρώην Γενικό Νοσοκομείο Κέντρο Υγείας Κυπαρισσίας προβλέπεται μια θέση κλάδου ΠΕ Φαρμακοποιών για χρονική διάρκεια δώδεκα μηνών. Η διαδικασία επιλογής, η οποία γίνεται μέσω ΑΣΕΠ, έχει σχεδόν ολοκληρωθεί και πολύ σύντομα θα βρίσκονται στις συγκεκριμένες νοσοκομειακές μονάδες. 
Επίσης, σύμφωνα με τα αποτελέσματα της πρόσφατης προκήρυξης εκατόν σαράντα δύο επικουρικών ιατρών για τα νοσοκομεία της χώρας -ανακοινώθηκαν ήδη αυτά τα αποτελέσματα από το Υπουργείο Υγείας- τρεις νέοι επικουρικοί ιατροί προσλαμβάνονται στη Νοσοκομειακή Μονάδα Καλαμάτας. Ειδικότερα, προσλαμβάνεται ένας αναισθησιολόγος, ένας παθολόγος κι ένας βιοπαθολόγος. Τις επόμενες μέρες προκηρύσσονται τέσσερις θέσεις επικουρικών ιατρών για το Γενικό Νοσοκομείο Μεσσηνίας. Συγκεκριμένα, προκηρύσσονται τρεις θέσεις για τη Νοσοκομειακή Μονάδα Καλαμάτας -ένας ορθοπεδικός, ένας παθολόγος, ένας αναισθησιολόγος- και μια θέση για τη Νοσοκομειακή Μονάδα Κυπαρισσίας που είναι γενικός ιατρός. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τελειώνω σε μισό λεπτό, κύριε Πρόεδρε. 
Επίσης, στο τέλος Δεκεμβρίου αναμένονται και οι διορισμοί δύο μονίμων καρδιολόγων για τη Νοσοκομειακή Μονάδα της Κυπαρισσίας. 
Γνωρίζετε, επίσης, ότι υπεγράφη πρόσφατα η υπουργική απόφαση για την πρόσληψη τετρακοσίων δεκαέξι μόνιμων ιατρών. Αυτοί θα προσληφθούν εντός του 2013. Η απόφαση υπεγράφη από τον Υπουργό Διοικητικής Μεταρρύθμισης και Ηλεκτρονικής Διακυβέρνησης. Προετοιμάζεται η κατανομή τους στα διάφορα νοσοκομεία της χώρας, ανάλογα με τις ανάγκες που υπάρχουν και τις προτάσεις των υγειονομικών περιφερειών. 
Με βάση αυτήν την εξέλιξη θα διοριστούν εντός του 2013 ως μόνιμοι ιατροί στη Νοσοκομειακή Μονάδα Καλαμάτας οκτώ ιατροί με ειδικότητες: Μονάδα Εντατικής Θεραπείας μια θέση, μικροβιολογία μια θέση, παθολογία μια θέση, γενική ιατρική για το Κέντρο Υγείας Μελιγαλά μια θέση, ουρολογία μια θέση, χειρουργική μια θέση, καρδιολογία μια θέση, αναισθησιολογία μια θέση.
Για τη Νοσηλευτική Μονάδα Κυπαρισσίας θα διοριστούν πέντε ιατροί με ειδικότητες: Καρδιολογία δύο θέσεις, παθολογία μια θέση, παιδιατρική μια θέση και μια θέση αναισθησιολογίας με το βαθμό του διευθυντή. Συνολικά δεκατρείς θέσεις ιατρών 
Άρα, νομίζω ότι όταν αυτά δρομολογηθούν -που θα δρομολογηθούν τις επόμενες εβδομάδες- και όταν αυτές οι διαδικασίες θα έχουν ολοκληρωθεί, τότε θα έχουν αντιμετωπιστεί σε μεγάλο βαθμό οι ανάγκες ιατρικού προσωπικού στις δύο νοσοκομειακές μονάδες τις Μεσσηνίας. 
Ευχαριστώ, κύριε Πρόεδρε.","ΑΝΤΩΝΙΟΣ ΜΠΕΖΑΣ",343
"39112"," Παρακαλώ τον συνάδελφο κ. Πετράκο να λάβει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39113"," Κύριε Υπουργέ, από τα στοιχεία που είπατε προκύπτει ότι η ερώτησή μας ήταν ακριβής και σωστή. Εσείς είπατε αυτήn τη στιγμή ότι «Θα γίνουν οι προσλήψεις αυτές και κάποιες επικουρικές, κ.λπ.». Άρα, αυτά που παρουσιάσαμε με την ερώτησή μας από τις 23 Σεπτέμβρη και έχουμε φτάσει στις 23 Δεκέμβρη, είναι σωστά. 
Δεύτερον, την κατάσταση δεν την κάνουμε εμείς άσχημη, την κάνει η πραγματικότητα. Σε καθημερινές κινητοποιήσεις βρίσκονται οι γιατροί. Το ότι έχουν σταματήσει τα χειρουργεία από χθες είναι μία πραγματικότητα. Όλες οι εφημερίδες το λένε και όλος ο κόσμος ο οποίος θέλει να χειρουργηθεί δεν μπορεί να χειρουργηθεί, διότι τα χειρουργεία έγιναν μέχρι τις 10 του μήνα. Αναγκάστηκαν οι γιατροί οι οποίοι δεν έκαναν κανένα ρεπό για να κάνουν τα προγραμματισμένα χειρουργεία και σταμάτησαν γιατί υπήρχε κίνδυνος. Υπάρχουν αυτά τα ζητήματα. 
Πρέπει να γνωρίζετε, επίσης, ότι από τα στοιχεία που υπάρχουν στο Νοσοκομείο της Καλαμάτας, υπάρχει αύξηση κατά 25% εισαγωγών ασθενών τα τελευταία χρόνια και σε σχέση με την προ της κρίσης περίοδο, γιατί ισχύει αυτό που σας είπα, ότι αυτή τη στιγμή κανένας δεν μπορεί να πάει σε κανένα ιδιωτικό ιατρείο ή κλινική, γιατί δεν έχει χρήματα. Άρα, οι ανάγκες έχουν αυξηθεί, οι γιατροί έχουν μειωθεί. Ακόμα και τα εμφράγματα του μυοκαρδίου έχουν αυξηθεί κατά 44% σε σχέση με την προ κρίσης περίοδο. Είναι μελέτη που παρουσιάστηκε το Μάρτιο του 2013 σε διεθνές συνέδριο από τον καρδιολόγο και Πρόεδρο του Σωματείου των Νοσοκομειακών Γιατρών Καλαμάτας κ. Μάκαρη και δείχνει τη σοβαρότητα του προβλήματος που υπάρχει, όπως και σε άλλους τομείς παραδείγματος χάριν και σε σχέση με τα προβλήματα στην ψυχιατρική κλινική. Προχθές αναγκάστηκε ο Διευθυντής της ψυχιατρικής κλινικής να βγει και να δώσει συνέντευξη για τα προβλήματα και τις ελλείψεις που υπάρχουν. 
Άρα, όταν σας είπαμε ότι υπηρετούσαν εβδομήντα έξι γιατροί σε εκατόν δεκαεπτά θέσεις και τώρα μας λέτε ότι έχουν γίνει εξήντα εννιά, η κατάσταση δεν πάει άλλο. Ελπίζουμε να γίνουν κάποιες προσλήψεις και να έρθουν, αλλά οι ειδικευμένοι το ξέρετε ότι δεν έρχονται, διότι εκεί που έχετε πάει τους μισθούς δεν έρχεται κανένας για ένα χρόνο. Αν δεν γίνουν κανονικές προσλήψεις, η υγεία δεν πρόκειται να αναβαθμιστεί και τα προβλήματα θα είναι πολύ μεγάλα.
Δεν μου είπατε, επίσης, για τη διαθεσιμότητα που εφαρμόζεται στους οδηγούς των ασθενοφόρων, που προσθέτει ένα επιπλέον μεγάλο πρόβλημα. Γιατί το πρόβλημα δεν είναι μόνο να θεραπευτεί, το ζήτημα είναι να μεταφερθεί ο άρρωστος όταν έχει πρόβλημα στο νοσοκομείο. Και όταν δεν υπάρχουν οδηγοί των ασθενοφόρων, πώς θα γίνει;
Επίσης, γνωρίζετε ότι σήμερα που μιλάμε οι γιατροί είχαν καταγγελία ότι αυτές τις ημέρες έχουν ξεπαγιάσει οι ασθενείς λόγω του ότι είναι μειωμένο το κονδύλι για το πετρέλαιο θέρμανσης, γιατί υποτίθεται ότι η ενεργειακή αναβάθμιση, για την οποία υπήρξε και βραβείο, δεν λειτουργεί και παρ’ όλα αυτά έχετε μειώσει τα κονδύλια για τη θέρμανση κατά 60% και ξεπαγιάζουν και ασθενείς και νοσηλευτικό προσωπικό; Αυτό το γνωρίζετε; Δεν είναι προβλήματα αυτά τα οποία υπάρχουν και τα οποία οδηγούν σε απαξίωση την υγεία;
Σας ευχαριστώ, κύριε Πρόεδρε, για την ανοχή σας.","ΑΘΑΝΑΣΙΟΣ ΠΕΤΡΑΚΟΣ",428
"39114"," Κι εμείς.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39115"," Κύριε συνάδελφε, είπα και στην πρωτολογία μου, το επαναλαμβάνω και τώρα, ότι εκτός από το επικουρικό προσωπικό του κλάδου φαρμακοποιών που θα έρθει στις νοσοκομειακές μονάδες της Μεσσηνίας, εκτός από τους επικουρικούς ιατρούς, που με νομοθετική ρύθμιση η οποία ψηφίστηκε πρόσφατα στη Βουλή, η θητεία των επικουρικών γιατρών μπορεί να επεκταθεί και για τρία χρόνια πλέον σε συγκεκριμένες περιοχές της χώρας, εκτός από τους δύο μόνιμους καρδιολόγους, οι οποίοι θα έλθουν στα νοσοκομεία έως το τέλος Δεκεμβρίου, θα προσληφθούν και δεκατρείς, επίσης, μόνιμοι γιατροί, οκτώ –επαναλαμβάνω- για τη Νοσοκομειακή Μονάδα της Καλαμάτας και πέντε για την Νοσοκομειακή Μονάδα της Κυπαρισσίας. Νομίζω ότι όταν αυτά ολοκληρωθούν, δεν θα υπάρχει κανένα απολύτως πρόβλημα σε σχέση με τη στελέχωση των Νοσοκομειακών Μονάδων με ιατρικό προσωπικό.
Όσον αφορά τη διαθεσιμότητα, επαναλαμβάνω ότι σας αρέσει η κινδυνολογία. Συνεχίζετε. Υπάρχει κανείς οδηγός ασθενοφόρου αυτήν τη στιγμή στη χώρα, που να έχει τεθεί σε διαθεσιμότητα;","ΑΝΤΩΝΙΟΣ ΜΠΕΖΑΣ",343
"39116"," Σε κινητοποιήσεις βρίσκονται οι άνθρωποι.","ΑΘΑΝΑΣΙΟΣ ΠΕΤΡΑΚΟΣ",428
"39117"," Βρίσκονται σε κινητοποιήσεις γιατί εσείς τους κινητοποιείτε με την κινδυνολογία σας. Έχει τεθεί κανείς σε διαθεσιμότητα αυτήν τη στιγμή;
Σας λέω, λοιπόν, ότι δεν πρόκειται να υπάρξει κανένα πρόβλημα σε σχέση με τις μεταφορές, κανένα πρόβλημα σε σχέση με τους οδηγούς των ασθενοφόρων και κανένας δεν πρόκειται να απολυθεί. Το αντίθετο συμβαίνει. Θα προσπαθήσουμε μέσα από αλλαγές διοικητικές και οργανωτικές που θα κάνουμε να ενισχύσουμε το σύστημα διακομιδής και μεταφοράς των ασθενών.
Ευχαριστώ.","ΑΝΤΩΝΙΟΣ ΜΠΕΖΑΣ",343
"39118"," Κι εμείς ευχαριστούμε, κύριε Υπουργέ. 
Κυρίες και κύριοι συνάδελφοι, η τρίτη με αριθμό 1138/22-10-2013 αναφορά πρώτου κύκλου του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Οικονομικών, σχετικά με το προεδρικό διάταγμα που αφορά στις εξώσεις επιχειρήσεων στο «Παραλιακό Μέτωπο» Αττικής, δεν θα συζητηθεί και διαγράφεται.
Η πέμπτη με αριθμό 1277/17-12-2013 ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με την ανάγκη αύξησης μετοχικού κεφαλαίου και διορισμού Διοικητικού Συμβουλίου για την εύρυθμη λειτουργία του Επιστημονικού Πάρκου Πατρών, δεν θα συζητηθεί και διαγράφεται.
Τέλος, η έβδομη με αριθμό 3295/30-10-2013 ερώτηση πρώτου κύκλου του Βουλευτή Μαγνησίας των Ανεξάρτητων Δημοκρατικών Βουλευτών κ. Παρίση Μουτσινά προς τον Υπουργό Αγροτικής Ανάπτυξης και Τροφίμων, σχετικά με την ύπαρξη κινήτρων για νέους που επιθυμούν να στραφούν σε αγροτικά επαγγέλματα δεν θα συζητηθεί και διαγράφεται.
Έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις».
Ολοκληρώθηκε η συζήτηση των επικαίρων ερωτήσεων.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39119"," Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας».
Κύριε Υπουργέ,  έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"39120"," Επειδή, κύριε Πρόεδρε, έγινε πολλή συζήτηση και στις επιτροπές και στην Ολομέλεια για ένα πρόβλημα που αντιμετωπίζουν τα άτομα με αναπηρία λόγω της καθυστέρησης γνωμοδότησης από τα ΚΕΠΑ και επειδή το πρόβλημα επιδεινώθηκε λόγω των απεργιακών κινητοποιήσεων, με τροπολογία του Υπουργού Εργασίας, Κοινωνικής Ασφάλισης και Πρόνοιας προβλέπεται παράταση κατά τέσσερις μήνες καταβολής του συνταξιοδοτικού δικαιώματος, εφόσον εκκρεμεί η ιατρική κρίση στις υγειονομικές επιτροπές των κέντρων πιστοποίησης αναπηρίας. Η πρόταση αυτή είχε κατατεθεί από όλες σχεδόν τις πτέρυγες.
Ευχαριστώ.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ενσωματώνεται;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39121"," Ενσωματώνεται;","ΓΕΩΡΓΙΟΣ ΛΑΜΠΡΟΥΛΗΣ",277
"39122"," Θα διευκρινίσετε, κύριε Υπουργέ, αν ενσωματώνεται;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39123"," Όχι, δεν ενσωματώνεται.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"39124"," Καλώς.
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39125"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"39126"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"39127"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ.76α)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39128"," Κυρίες και κύριοι, συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39129"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"39130"," Το Σώμα παρέσχε τη ζητηθείσα εξουσιοδότηση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39131"," Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Συνολικής Συμφωνίας – Πλαίσιο Εταιρικής Σχέσης και Συνεργασίας μεταξύ της Ευρωπαϊκής Κοινότητας και των Κρατών Μελών της, αφενός, και της Δημοκρατίας της Ινδονησίας, αφετέρου, μετά της Τελικής Πράξης».
Το νομοσχέδιο ψηφίστηκε στη Διαρκή Επιτροπή κατά πλειοψηφία.
Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν τον λόγο όσοι έχουν αντίρρηση επί της κυρώσεως αυτής της συμφωνίας.  
Θέλει κάποιος συνάδελφος από τα κόμματα που διαφώνησαν να λάβει το λόγο;
Έχουν εκφράσει τις επιφυλάξεις τους οι Ανεξάρτητοι Έλληνες, η Χρυσή Αυγή και το Κομμουνιστικό Κόμμα Ελλάδος που είναι κατά.  
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μπορώ να έχω τον λόγο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39132"," Μισό λεπτό, κύριε Μαριά. Πρέπει να αναγνώσω ότι από τις Κοινοβουλευτικές Ομάδες των κομμάτων, ως ειδικός αγορητής των Ανεξάρτητων Ελλήνων ορίστηκε ο κ. Τέρενς-Σπένσερ-Νικόλαος Κουΐκ. Αυτό θέλετε να μου πείτε; 
ΕΠΑΜΕΙΝΏΝΔΑΣ (ΝΟΤΗΣ) ΜΑΡΙΑΣ: Θα μιλήσουμε τελευταίοι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39133"," Εντάξει. 
Επίσης, ως Κοινοβουλευτικός Εκπρόσωπος ορίστηκε ο κ. Νότης Μαριάς. Από το Λαϊκό Σύνδεσμο-Χρυσή Αυγή ειδικός αγορητής ορίζεται ο Βουλευτής Β΄ Αθηνών κ. Ηλίας Παναγιώταρος και από το Κομμουνιστικό Κόμμα Ελλάδος Κοινοβουλευτικός Εκπρόσωπος η Βουλευτής κ. Διαμάντω Μανωλάκου
Το λόγο έχει ο κ. Παναγιώταρος, για να αντιλέξει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39134"," Ευχαριστώ, κυρία Πρόεδρε.
Υπήρχαν παλιά διάφορες συμβάσεις συνεργασίας της πατρίδας μας τυπικές με την Ινδονησία, όπως και με διάφορες άλλες χώρες. 
Το Νοέμβριο του 2009 υπεγράφη και η συνολική συμφωνία συνεργασίας Ευρωπαϊκής Ένωσης και Ινδονησίας. Σίγουρα πρόκειται για μία σύμβαση που έχει υπογραφεί εδώ και καιρό και τώρα έρχεται στη Βουλή για κύρωση. 
Το ζητούμενο σε όλες αυτές τις –κατά τα άλλα τυπικές- κυρώσεις είναι το τι αποκομίζει η πατρίδα μας, αν δηλαδή υπάρχει κάποια ωφέλεια για την Ελλάδα.
Έτσι όπως παρατίθεται η σύμβαση, φαίνεται ότι πρόκειται για μια μάλλον τυπική σύμβαση. Η Ινδονησία είναι μια χώρα που έχει σημαντική θέση στην περιοχή Ασίας-Ειρηνικού. Είναι η τέταρτη σε πληθυσμό χώρα στην παγκόσμια κατάταξη και πρώτη σε μουσουλμανικό πληθυσμό και μάλιστα με ραγδαία αύξηση σε σχέση με τα υπόλοιπα θρησκεύματα που είναι ισχνή μειοψηφία πλέον στην Ινδονησία. 
Αυτό είναι  κάτι που δεν πρέπει ουδόλως να μας διαφεύγει, όπως επίσης τοπ ότι η Ινδονησία έχει εξαιρετικές σχέσεις με την Τουρκία και μάλιστα έχουν και πολύ έντονη και ισχυρή αμυντική συνεργασία και αγοράζουν όπλα από την τουρκική αμυντική βιομηχανία. 
Στο εσωτερικό της Ινδονησίας υπάρχουν έντονες πολιτικές και θρησκευτικές διαφορές και συγκρούσεις. Το βιοτικό επίπεδο των κατοίκων της χαρακτηρίζεται μάλλον ως χαμηλό και υπάρχει τεράστια φτώχεια στο εσωτερικό της. Επίσης, έχει καταγγελθεί για πάμπολλες παραβιάσεις ανθρωπίνων δικαιωμάτων και για αυταρχικές συμπεριφορές των κρατικών της οργάνων. Η θέση της γυναίκας επίσης είναι αρκετά δυσχερής, επικρατούν τα ισλαμικά βάρβαρα ήθη και έθιμα και έχει καταγγελθεί και από τη Διεθνή Αμνηστία για τη στάση της απέναντι στις γυναίκες. 
Εξ αιτίας ακριβώς αυτού του μεγάλου πληθυσμού της και σε συνάρτηση με όλους αυτούς τους λόγους δεν θα πρέπει να μας διαφεύγει ότι είναι δεδομένο ότι θα επιχειρήσουν εκατομμύρια εξ αυτών να βρουν διέξοδο στην Ευρώπη, όπως κάνουν και πάμπολλοι άλλοι λαοί της Ασίας, της Αφρικής και από αλλού. 
Επισημαίνω ότι στο παρελθόν υπήρξαν περιπτώσεις στην πατρίδα μας από αρκετούς Ινδονήσιους οι οποίοι είχαν εισέλθει παράνομα στην πατρίδα μας και ασχολήθηκαν σε επιχειρήσεις κυρίως τουριστικής εκμετάλλευσης και εστίασης.
Στον οικονομικό τομέα δεν γνωρίζουμε τι είδους συναλλαγές μπορούμε να έχουμε με την Ινδονησία. Αυτό που είναι σίγουρο είναι ότι, λόγω του ισλαμιστικού κινδύνου που υπάρχει από την ισλαμιστική εισβολή στην Ευρώπη, η Ινδονησία είναι μια χώρα που έχει τη δυνατότητα μέσω της κερκόπορτας ειδικότερα της Ολλανδίας, που ήταν και αποικία της παλαιότερα, να βρει τον τρόπο ώστε να εισέλθουν στην Ευρωπαϊκή Ένωση και στην Ελλάδα εκατοντάδες χιλιάδες ή και εκατομμύρια φανατικών μουσουλμάνων, όπως γίνεται δυστυχώς και από άλλες χώρες.
Δεν λαμβάνουμε κανένα μέτρο ασφαλείας για τέτοιου είδους κατά τα άλλα τυπικές συμβάσεις, γι’ αυτό και μόνο τον λόγο είμαστε κατά και καταψηφίζουμε. Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"39135"," Ευχαριστούμε, κύριε συνάδελφε.
Το λόγο έχει η κ. Διαμάντω Μανωλάκου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39136"," Σας ευχαριστώ.
Είναι γεγονός ότι η Ινδονησία είναι μια πολύ μεγάλη χώρα, με πάνω από διακόσια είκοσι εκατομμύρια κατοίκους, είναι μέλος του G-20 αλλά και του Συνδέσμου Χωρών της νοτιανατολικής Ασίας, της ASIAN.
Σημαντικότατη είναι η γεωστρατηγική της θέση, αφού περισσότερο από το 50% του παγκόσμιου εμπορίου διέρχεται από το βόρειο θαλάσσιο σύνορό της. Φυσικά, έχει άφθονους φυσικούς πόρους, τη μεγαλύτερη οικονομία στην Nοτιανατολική Ασία. Και η διπλωματική της παρουσία σε περιφερειακά και παγκόσμια fora, όπως είναι η Επιτροπή Ινδικού Ωκεανού, η ASIAΝ G20, ολοένα αυξάνεται. 
Οι εξαγωγές της Ευρωπαϊκής Ένωσης προς την Ινδονησία έχουν διπλασιαστεί τα τελευταία έξι χρόνια, όπως και οι επενδύσεις της αυξάνονται συνεχώς, με την Ινδονησία να βρίσκεται στη δεύτερη θέση μετά τη Σιγκαπούρη σε ό,τι αφορά τις άμεσες ξένες επενδύσεις. Χίλιες εταιρείες της Ευρωπαϊκής Ένωσης έχουν επενδύσει περισσότερο από 1000 δισεκατομμύρια. Υπάρχει, δηλαδή, εξαγωγή ευρωπαϊκού κεφαλαίου, για να κερδοφορήσει από την εκμετάλλευση και άλλων λαών. 
Γι’ αυτό η Ευρωπαϊκή Ένωση ενδιαφέρεται άμεσα για τη σύναψη συνολικής συμφωνίας οικονομικής εταιρικής σχέσης, για να εξαλειφθούν σημαντικά εμπόδια στο εμπόριο, στις επενδύσεις, για να έχει μεγαλύτερη κερδοφορία. Βεβαίως, θέλει να έχει μεγαλύτερη επιρροή στην περιοχή, για να εξυπηρετήσει καλύτερα τα συμφέροντα των ευρωπαϊκών μονοπωλίων και επιχειρηματικών ομίλων, δηλαδή την κερδοφορία τους. 
Τέτοιες συμφωνίες δεν βασίζονται και δεν αφορούν την ισοτιμία και το αμοιβαίο όφελος των εργαζομένων, δηλαδή τους λαούς, αλλά μόνο τους μεγάλους επιχειρηματικούς ομίλους. 
Εξάλλου, η Ινδονησία είναι μία πολύφερνη νύφη. Και η Κίνα υπέγραψε πρόσφατα συμφωνίες δεκάδων δισεκατομμυρίων, επιδιώκοντας την εμβάθυνση της οικονομικής και πολιτικής συνεργασίας, για να μεγιστοποιήσει την ισχυρή παρουσία της στην ευρύτερη περιοχή. Το ίδιο ενδιαφέρον δείχνουν και οι ανταγωνίστριες ιμπεριαλιστικές χώρες, οι ΗΠΑ και φυσικά και η Ευρωπαϊκή Ένωση που είναι ο δεύτερος εμπορικός εταίρος της Ινδονησίας, δηλαδή αποτελεί πεδίο ανταγωνιστικών συμφερόντων. 
Ωστόσο, υπάρχει και η άλλη Ινδονησία την οποία μαθαίνουμε από τις μεγάλες κινητοποιήσεις των εργαζομένων που διεκδικούν καλύτερα μεροκάματα για να μπορούν να ζήσουν, να έχουν σταθερή δουλειά και όχι να προσλαμβάνονται ως συμβασιούχοι με χαμηλότερες αμοιβές και λιγότερα δικαιώματα στις βιομηχανίες της χώρας, όπως ανέφεραν πρόσφατα σε μεγάλη απεργία τους τον περασμένο μήνα τα συνδικάτα της Ινδονησίας. 
Δεν θα ψηφίσουμε, λοιπόν, αυτήν τη Συμφωνία με την έννοια ότι δεν αφορά τα συμφέροντα των λαών. Εξάλλου, τα περί σεβασμού ανθρωπίνων δικαιωμάτων, διαφθοράς, οργανωμένου εγκλήματος και άλλα που αναφέρονται στις εκθέσεις της Ευρωπαϊκής Ένωσης για την Ινδονησία είναι ευχολόγια υποκριτικά και απλώς τα κατονομάζει.","ΔΙΑΜΑΝΤΩ ΜΑΝΩΛΑΚΟΥ",302
"39137"," Ευχαριστούμε, κυρία Μανωλάκου. 
Το λόγο έχει ο ειδικός αγορητής των Ανεξάρτητων Ελλήνων κ. Τέρενς Κουίκ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39138"," Κυρία Πρόεδρε, επιφυλαχθήκαμε στην επιτροπή για την Ολομέλεια. Όμως, επειδή μιλάμε για θέματα ευρωπαϊκά, οφείλω να ζητήσω για μία ακόμη φορά δημόσια από την Αίθουσα της Ολομέλειας κάτι το οποίο διάβασα ότι το ζητάει και η ομόλογός μου του ΣΥΡΙΖΑ η κ. Δούρου, να έρθει επιτέλους ο αναλυτικός πίνακας του προϋπολογισμού για την Ευρωπαϊκή Προεδρία. 
Το κρύβετε επιμελώς, κύριε Υφυπουργέ. Το κρύβει ο κ. Κούρκουλας, το κρύβει ο κ. Βενιζέλος. Μπορούμε να έχουμε, επιτέλους, δεκαπέντε, είκοσι μέρες πριν αρχίσει αυτή η ιστορία, αναλυτικό εξοδολόγιο με κωδικούς, όταν στον προϋπολογισμό του 2013 είναι εγγεγραμμένα 27 εκατομμύρια, 28 εκατομμύρια, τα οποία δεν ξέρουμε αν έχουν ήδη διατεθεί ή όχι και στον προϋπολογισμό το φετινό του 2014 εγγράφονται άλλα 30 εκατομμύρια -δηλαδή πάμε στα 60 εκατομμύρια- όταν στην επιτροπή ζητήσατε 50 εκατομμύρια; Τι γίνεται, λοιπόν, σε αυτό το πάρτι; 
Δεύτερον, μπορώ να πάρω μία απάντηση για το ΙΣΤΑΜΕ; Όλως συμπτωματικά η αρμόδια Γραμματεία του Υπουργείου Οικονομικών βρήκε διαθέσιμο κτήριο για την Προεδρία αυτό που είχε πριν από έναν χρόνο του ΠΑΣΟΚ στο ΙΣΤΑΜΕ, όπου τους άφησε με φέσια ενοικίων, όταν υπάρχουν υποδομές και στο Μέγαρο στη συμβολή της Πανεπιστημίου με τη Βασιλίσσης Σοφίας, αλλά και στο Μέγαρο Αρβανίτη;
Τρίτον, θα αποφασίσει ο Υπουργός των Εξωτερικών  κ. Βενιζέλος –που τελικά είναι η τρίτη του ενασχόληση αυτή, πρώτη ενασχόληση το διαλυμένο ΠΑΣΟΚ, πώς θα το συγκρατήσει, δεύτερη ενασχόληση η Αντιπροεδρία της Κυβέρνησης, τρίτο και τελευταίο έχει πετάξει το Υπουργείο Εξωτερικών- να έρθει; Αυτόν εγκρίνατε, το δικό σας το κόμμα, ο κ. Σαμαράς αυτόν έβαλε. Ο κόρακας έβαλε τον κόρακα εκεί για να μην βγάλουν τα μάτια τους μεταξύ τους. Θα αποφασίσει ο κ. Βενιζέλος να συγκροτήσει επιτέλους το Εθνικό Συμβούλιο Εξωτερικής Πολιτικής; Ναι ή όχι; Για να ξέρουμε τι γίνεται με το Κυπριακό, το οποίο βράζει αυτήν τη στιγμή, κύριε Υφυπουργέ, με τον Νταβούτογλου περιχαρή να παίρνει τηλέφωνο το Γενικό Γραμματέα του ΟΗΕ και τον κ. Βενιζέλο. Η μυστική διπλωματία Σαμαρά-Βενιζέλου έχει ξεπεράσει όλες τις κόκκινες εθνικές γραμμές σε Σκοπιανό, σε ΑΟΖ, στο θέμα της Μακεδονίας. Και δείχνω τη συνάδελφο την κ. Γιαταγάνα, μία Μακεδόνισσα. 
Του έχουμε ζητήσει να έρθει εδώ στη Βουλή για να πάρει από τη Βουλή την εξουσιοδότηση τι όνομα θα πάρει ο γελωτοποιός των Βαλκανίων Γκρουέφσκι για το κράτος του. Και ούτε αυτό δεν κάνει. 
Το έχετε συμφωνήσει; Με ποιο δικαίωμα; Σας έδωσε εξουσιοδότηση ο ελληνικός λαός να πάτε να ξεπουλήσετε τη Μακεδονία, την πατρίδα μας; Πώς; Γιατί; Αυτό το κόμμα είσαστε; Αλλά βέβαια! Σας θυμίζω ότι ήσασταν από εκείνους που γκρεμίσατε την κυβέρνηση Μητσοτάκη, που λέγατε ότι πήγε να ξεπουλήσει το όνομα «Μακεδονία». Τώρα γίνεστε εσείς το ίδιο και χειρότεροι. 
Ένα τελευταίο, για να κλείνουμε αυτήν την υπόθεση. Σε ό,τι αφορά την Ινδονησία –θα αναπτύξει τη θέση μας και ο Κοινοβουλευτικός Εκπρόσωπός μας ο κ. Μαριάς- ερχόμαστε τελευταίοι και καταϊδρωμένοι να κυρώσουμε μία σύμβαση, η οποία εκκρεμεί εδώ και πέντε χρόνια. Πρόκειται για μία σύμβαση με μία χώρα η οποία είναι αλήθεια ότι, παρ’ ότι είναι μουσουλμανική, λόγω των παλαιών σχέσεων που είχε αναπτύξει με τους Αδέσμευτους και τον Μακάριο, κρατάει μία ανεκτή στάση απέναντι στο θέμα της Κύπρου. 
Αλλά έχετε υπ’ όψιν τι ακριβώς περιλαμβάνει αυτή η σύμβαση; Μέσα σε όλα, κυρίες και κύριοι, στο άρθρο 34 παράγραφος 2β καλούμεθα να συμφωνήσουμε στη διατήρηση της αρχής τής μη επαναπροώθησης λαθρομεταναστών, όταν θέλουμε να βάλουμε σημαία μας στην Ελληνική Προεδρία την άρση αυτής της ιστορίας, να τελειώνουμε με την αθλιότητα του Δουβλίνο ΙΙ, που υπέγραψε ο Γιώργος Παπανδρέου το 2002. Να τελειώνουμε! 
Ως εισηγητής λέω «όχι». Δεν μου φταίει κάτι μία δύναμη μέσα στους G20 αλλά δεν μπορώ να αποδεχθώ αυτήν τη μόνιμη σε βάρος της Ελλάδας συμπεριφορά της Ευρωπαϊκής Ένωσης, η οποία θέλει να μας κάνει χωματερή.
Κυρία Πρόεδρε, ως εισηγητής λέω «όχι».","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"39139"," Ευχαριστούμε, κύριε Κουίκ.
Τον λόγο έχει ο κ. Νότης Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, θα μείνω στο ζήτημα της διμερούς συμβάσεως και θα πω το εξής: 
Στο άρθρο 2, όπου αναφέρονται οι σκοποί της συνεργασίας, προβλέπεται, μεταξύ άλλων, η εδραίωση της συνεργασίας σε θέματα μετανάστευσης, συμπεριλαμβανομένης της νόμιμης και της παράνομης μετανάστευσης, της παράνομης διακίνησης και εμπορίας ανθρώπων. Εξειδικεύει η διάταξη αυτή το σκοπό αυτό στο άρθρο 34 με τον τίτλο «Μετανάστευση» και ειδικότερα στην παράγραφο 2α λέει ότι η συνεργασία θα εξετάσει τα βασικά αίτια της μετανάστευσης –και είναι λογικό αυτό- και στην παράγραφο 2β –εδώ είναι το βασικό στοιχείο και νομίζω ότι πρέπει να το αντιμετωπίσουμε διαφορετικά σε αυτήν την Αίθουσα- λέει και επεξεργασία και εφαρμογή εθνικής νομοθεσίας και εθνικών πρακτικών σύμφωνα με τη σχετική διεθνή νομοθεσία που εφαρμόζεται και στα δύο συμβαλλόμενα μέρη, δηλαδή και στα κράτη-μέλη της Ευρωπαϊκής Ένωσης και από την ίδια την Ευρωπαϊκή Ένωση από τη μία μεριά και την Ινδονησία από την άλλη και ειδικότερα διασφάλιση της τήρησης της αρχής της μη επαναπροώθησης.
Κατ’ αρχάς, η αρχή της μη επαναπροώθησης δεν αφορά τη μετανάστευση. Αφορά αυτούς οι οποίοι χαρακτηρίζονται ως πρόσφυγες, αυτούς οι οποίοι αιτούνται άσυλο. Λέει, λοιπόν, ότι σε μία χώρα που θεωρείται ασφαλής –και ως εκ τούτου στο πλαίσιο της Ευρωπαϊκής Ένωσης με το Δουβλίνο ΙΙ κάθε χώρα θεωρείται ασφαλής- εκεί σ’ αυτήν την ασφαλή χώρα, εάν έρθει κάποιος και ζητήσει άσυλο, εκεί θα πρέπει να εξεταστεί η αίτησή του. Αν με κάποιο τρόπο αυτός μεταβεί σε άλλη χώρα της Ευρωπαϊκής Ένωσης και συλληφθεί, τότε επαναπροωθείται στη χώρα εισόδου –και κατά κύριο λόγο αυτό συμβαίνει για την Ελλάδα- και εκεί θα εξεταστεί η αίτηση. Αυτή είναι η αρχή της μη επαναπροώθησης. 
Όμως, υπάρχει μία πρακτική κατά την οποία πάρα πολλοί παράνομοι μετανάστες που δεν έχουν λόγους ή δεν μπορούν να χαρακτηριστούν πρόσφυγες, σκίζουν τα ταξιδιωτικά έγγραφα, επικαλούνται εν συνεχεία ότι είναι πολιτικοί πρόσφυγες και πολλοί απ’ αυτούς συγκεντρώνονται στην Ελλάδα που δεν τους χορηγεί έγκαιρα άσυλο, διότι έχει μία διαδικασία να εξετάσει. Ταυτόχρονα, αν κάποιοι απ’ αυτούς φύγουν και πάνε, όπως πηγαίνουν, σε άλλα κράτη στην Ευρωπαϊκή Ένωση, διότι εκεί θέλουν να πάνε, τους επιστρέφουν. 
Αυτό είναι το περίφημο Δουβλίνο ΙΙ, για το οποίο έχουμε πει –φαντάζομαι, πάρα πολλοί σ’ αυτήν την Αίθουσα- ότι πρέπει να καταργηθεί, διότι έχει μετατρέψει την Ελλάδα σε μία αποθήκη ψυχών, σε ένα χώρο όπου παράνομοι μετανάστες –αλλά και αιτούντες άσυλο ακόμη- έχουν συγκεντρωθεί και δεν επιθυμούν να παραμείνουν εδώ αλλά θέλουν να πάνε σε άλλες χώρες της Ευρωπαϊκής Ένωσης. Όταν, μάλιστα, πηγαίνουν εκεί, με βάση την αρχή αυτή της μη επαναπροώθησης, δημιουργείται η κατάσταση που έχει δημιουργηθεί στην Ελλάδα. 
Σας ενημερώνω δε ότι υπάρχει και πρόσφατη απόφαση του Δικαστηρίου της Ευρωπαϊκής Ένωσης –πιστεύω να την έχετε υπ' όψιν σας- που λέει ότι μετά από προδικαστικό ερώτημα γερμανικού δικαστηρίου τέθηκε το ζήτημα αν κάποιος μπορεί να ζητήσει άσυλο σε άλλη χώρα, εκτός της χώρας εισόδου την οποία υποτίθεται ότι δεν θεωρεί ασφαλή, διότι εκεί παραβιάζονται τα ανθρώπινα δικαιώματα. 
Επί της ουσίας εκδόθηκε απόφαση που επέτρεψε σε έναν παράνομο μετανάστη να ζητήσει και να πάρει άσυλο στη Γερμανία με το αιτιολογικό ότι στην Ελλάδα παραβιάζονται τα ανθρώπινα δικαιώματα και ως εκ τούτου δεν είναι ασφαλής χώρα. Αυτό είναι κόλαφος για την Ελλάδα, διότι τα γερμανικά δικαστήρια κρίνουν –υποτίθεται- αν είναι η Ελλάδα ασφαλής χώρα ή όχι. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Αυτή η απόφαση εκδόθηκε πρόσφατα, υπάρχει και συγκεκριμένη ανάλυση και δημοσίευμα της κ. Πολυχρονάκη στην εφημερίδα «Η ΕΛΛΑΔΑ ΑΥΡΙΟ». Πάρτε να δείτε και την απόφαση. Αυτή η απόφαση δημιουργεί πολλά προβλήματα. 
Άρα, λοιπόν, εμείς –και φαντάζομαι ότι κι εσείς το είχατε πει ως Προεδρία- θα παλέψουμε για την κατάργηση του Δουβλίνο ΙΙ. Δεν θα ξαναψηφίσουμε εδώ μέσα μία σύμβαση που χωρίς να το καταλάβει κάποιος, περνά τη διατήρηση του Δουβλίνο ΙΙ, διότι όταν θα πάτε αύριο να διαπραγματευτείτε την κατάργηση του Δουβλίνο ΙΙ, θα μας πουν ότι η ελληνική Βουλή σήμερα κύρωσε διεθνή σύμβαση που επιβεβαιώνει την αρχή της μη επαναπροώθησης, δηλαδή τη διατήρηση του Δουβλίνο ΙΙ. Δηλαδή, η Ελλάδα γίνεται αποθήκη ψυχών και υπάρχει εγκλωβισμός παρανόμων μεταναστών, αλλά και αιτούντων άσυλο, ενώ δεν επιθυμούν να είναι εδώ.
Καταλαβαίνετε, λοιπόν, ότι αυτό είναι ατόπημα. Δεν το είδατε. Κακώς το υπογράψατε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω, κυρία Πρόεδρε. 
Στη βάση αυτή, λοιπόν, παρ’ ότι έχουμε πολλούς λόγους να ψηφίσουμε και διατάξεις, εμείς αυτό το θεωρούμε ζήτημα αρχής, διότι δείχνει μία πολιτική κατεύθυνση. Επομένως, δεν μπορούμε να ψηφίσουμε τη συγκεκριμένη σύμβαση, διότι νομιμοποιούμε το Δουβλίνο ΙΙ και εσείς ο ίδιος ανατρέπετε το βασικό επιχείρημα που έχετε αύριο –διότι το βάλατε ως καίριο στοιχείο της Προεδρίας, άκουσα και τον Πρωθυπουργό- για το θέμα της μετανάστευσης.
Τι θα πείτε εκεί αν ενσωματώσετε σήμερα την αρχή της μη επαναπροώθησης; 
Γι’ αυτούς τους λόγους, κυρία Πρόεδρε, καταψηφίζουμε τη συγκεκριμένη σύμβαση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39140"," Ευχαριστούμε, κύριε Μαριά.
Τον λόγο έχει για πέντε λεπτά ο Υφυπουργός Εξωτερικών κ. Κυριάκος Γεροντόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39141","  Ευχαριστώ, κυρία Πρόεδρε.
Κύριε συνάδελφε, άκουσα με μεγάλη προσοχή τα όσα είπατε. Βεβαίως, θα ήθελα να πω ότι δεν τέθηκαν μόνο θέματα που αφορούν τη σημερινή συμφωνία, αλλά και κάποια άλλα ζητήματα. 
Εγώ, κύριε Κουίκ, θέλω απλώς να υπενθυμίσω ότι όταν στην Επιτροπή Εξωτερικών Υποθέσεων συζητήσαμε το θέμα της Προεδρίας από το μήνα Μάιο, τότε είχαμε διατυπώσει σαφώς όλες οι πλευρές το αίτημα -το οποίο τελικά περιλήφθηκε στην τροπολογία- να υπάρξει πλήρης απολογισμός για την ελληνική Προεδρία, όσον αφορά στα έξοδα…","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"39142"," Αφήστε τα αυτά! Προϋπολογισμό θέλουμε και όχι απολογισμό.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"39143"," Θα υπάρξει και προϋπολογισμός και απολογισμός.","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"39144"," Φέρτε τον! Σε δέκα μέρες ξεκινάτε! Φέρτε τον!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"39145"," Κύριε Κουίκ, σας παρακαλώ, τα είπατε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39146"," Στη συνέχεια, θέλω να σας πω ότι όπως και εσείς, αλλά και όλες οι πτέρυγες, έτσι και εγώ έχω την ευαισθησία μου στα θέματα του Σκοπιανού. Πιστεύω ότι από την εποχή του Βουκουρεστίου, όταν Πρωθυπουργός ήταν ο Κώστας Καραμανλής, έχουν μπει κόκκινες γραμμές, οι οποίες πρέπει να ξέρετε ότι τηρούνται απαρέγκλιτα.","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"39147"," Τον ακούσατε τον κ. Κούρκουλα;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"39148"," Όσον αφορά τα υπόλοιπα ζητήματα…","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"39149"," Με συγχωρείτε, αλλά δεν μπορώ να σας ακούσω. Φεύγω γιατί λέτε ψέματα για μία ακόμα φορά.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"39150"," Κύριε Κουίκ, σας παρακαλώ! Αν θέλετε να φύγετε, φύγετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39151"," Αν δεν ακούτε τον Υπουργό σας που λέει ότι έχει εγκρίνει τη σύνθετη ονομασία με γεωγραφικό προσδιορισμό, τότε με συγχωρείτε, αλλά δεν είστε άξιος ούτε για την καρέκλα που κάθεστε.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"39152"," Κύριε Κουίκ, σας παρακαλώ! Διακόπτετε τον κύριο Υπουργό. 
Κύριε Υπουργέ, προχωρήστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39153"," Τώρα όσον αφορά τα υπόλοιπα ερωτήματα τα οποία τέθηκαν προς τον κ. Βενιζέλο, θα του τα μεταφέρω και πιστεύω ότι τις προσεχείς μέρες θα έρθει εκείνος στη Βουλή και θα απαντήσει. 
Και έρχομαι τώρα στη συγκεκριμένη Συμφωνία. Η Ελλάδα είναι η μόνη χώρα της Ευρωπαϊκής Ένωσης που δεν έχει κυρώσει ακόμα την εν λόγω Συμφωνία. Όπως ξέρετε, αυτή η Συμφωνία υπεγράφη στις 9 Νοεμβρίου 2009 και περιμένει και τη δική μας υπογραφή. Εν τούτοις, η ενίσχυση της συνεργασίας της Ινδονησίας με την Ευρωπαϊκή Ένωση αναμένεται να αποφέρει στη χώρα μας σημαντικά οφέλη, τόσο σε πολιτικό όσο και σε οικονομικό επίπεδο. Θα δοθεί ώθηση στις ναυτιλιακές, εμπορικές και επενδυτικές μας σχέσεις, καθώς επίσης και στους τομείς της εκπαίδευσης, του περιβάλλοντος και της καταπολέμησης της παράνομης μετανάστευσης. 
Σημειώνεται ότι από το 2008 η Ελλάδα έχει σχεδόν πενταπλασιάσει τις εξαγωγές της προς την Ινδονησία, ενώ η Ινδονησία έχει παραμείνει στο ίδιο επίπεδο εξαγωγών προς τη χώρα μας. 
Για πρώτη φορά το 2012 η Ελλάδα ξεπέρασε τις εξαγωγές της προς την Ινδονησία από ό,τι ήταν οι εισαγωγές της Ινδονησία προς την Ελλάδα. Συγκεκριμένα, θέλω να σας πω ότι είχαμε μια αύξηση περίπου 92% και ότι εμείς έχουμε 96 εκατομμύρια εξαγωγές προς την Ινδονησία, όταν έχουμε 95,3 εκατομμύρια εισαγωγές από την Ινδονησία προς την Ελλάδα. 
Η αναβαθμισμένη συνεργασία Ευρωπαϊκής Ένωσης και Ινδονησίας ως πλαίσιο αναφοράς θα βελτιώσει σημαντικά και το διμερές διαπραγματευτικό πλαίσιο Ελλάδας-Ινδονησίας. Οι διμερείς συμφωνίες σχετικά με τις ναυτιλιακές μεταφορές, την αποφυγή διπλής φορολογίας και την οικονομική, επιστημονική και τεχνολογική συνεργασία θα καταστούν πλέον επωφελείς και αποδοτικές για τη χώρα μας. 
Και επειδή κάποια στιγμή στην επιτροπή ο κ. Κουίκ είχε ρωτήσει τον κ. Κούρκουλα τότε, τι εισαγωγές και εξαγωγές έχουμε από και προς την Ινδονησία, θέλω να σας πω ότι οι ελληνικές εξαγωγές προς την Ινδονησία περιλαμβάνουν συνήθως καπνά ανατολικού τύπου –ορισμένες φορές είναι σχεδόν το 50% του συνόλου- βαμβάκι, βαφές υφασμάτων, σύρμα περιτύλιξης, χαρτί προς ανακύκλωση, μάρμαρα, ηλεκτρικούς μετασχηματιστές κ.λπ.. 
Τα δε κυριότερα προϊόντα που εισαγάγουμε εμείς από την Ινδονησία είναι φοινικέλαιο, έπιπλα από μπαμπού ρατάν, πολτός ξύλου για χαρτί, υποδήματα, ξύλινα έπιπλα, στερεά καύσιμα από άνθρακα και νήματα. Όλα αυτά τα πράγματα για εμάς ήταν σημαντικά, διότι σας λέω ότι για πρώτη φορά το 2012 –έστω και για λίγο- περάσαμε τις εισαγωγές μας με τις εξαγωγές που κάναμε. 
Εγώ, λοιπόν, θα καλούσα την Ολομέλεια να ψηφίσει αυτή τη συμφωνία, γιατί σαφώς και είναι υπέρ των συμφερόντων της χώρας μας.
Σας ευχαριστώ πολύ, κυρία Πρόεδρε.","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"39154"," Ευχαριστούμε και εμείς, κύριε Υπουργέ.
Κηρύσσεται περαιωμένη η συζήτηση επί της αρχής των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Συνολικής Συμφωνίας-Πλαίσιο Εταιρικής Σχέσης και Συνεργασίας μεταξύ της Ευρωπαϊκής Κοινότητας και των κρατών μελών της, αφενός, και της Δημοκρατίας της Ινδονησίας, αφετέρου, μετά της Τελικής Πράξης».
Ερωτάται το Σώμα: Γίνεται δεκτό το νομοσχέδιο ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39155"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"39156"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"39157"," Συνεπώς το νομοσχέδιο του Υπουργείου Εξωτερικών: «Κύρωση της Συνολικής Συμφωνίας-Πλαίσιο Εταιρικής Σχέσης και Συνεργασίας μεταξύ της Ευρωπαϊκής Κοινότητας και των κρατών μελών της, αφενός, και της Δημοκρατίας της Ινδονησίας, αφετέρου, μετά της Τελικής Πράξης» έγινε δεκτό σε μόνη συζήτηση κατ’ αρχήν, κατ’ άρθρο και στο σύνολο ως έχει κατά πλειοψηφία.
(Να καταχωριστεί το κείμενο του νομοσχεδίου σελ.98α)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39158"," Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Προαιρετικού Πρωτοκόλλου στη Σύμβαση κατά των Βασανιστηρίων και άλλων Μορφών Σκληρής, Απάνθρωπης ή Ταπεινωτικής Μεταχείρισης ή Τιμωρίας της Γενικής Συνέλευσης των Ηνωμένων Εθνών».
Το νομοσχέδιο ψηφίστηκε στη Διαρκή Επιτροπή κατά πλειοψηφία. Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή, μπορούν να λάβουν τον λόγο όσοι έχουν αντίρρηση επί της Κυρώσεως αυτής της Συμφωνίας.
Θέλει κάποιος συνάδελφος να λάβει τον λόγο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39159"," Κυρία Πρόεδρε, θα ήθελα το λόγο επί της διαδικασίας.","ΖΩΗ ΚΩΝΣΤΑΝΤΟΠΟΥΛΟΥ",272
"39160"," Με συγχωρείτε, κυρία Κωνσταντοπούλου, για ένα λεπτό, αλλά έχει ζητήσει τον λόγο και ο κύριος Υπουργός.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39161"," Θα ήθελα να κάνω δύο νομοτεχνικές βελτιώσεις που θεωρώ ότι είναι αναγκαίες ύστερα από τη συζήτηση που έγινε στην επιτροπή. Αφορούν το τέταρτο άρθρο και οι δύο. Στο δεύτερο εδάφιο της παραγράφου 1 του τέταρτου άρθρου, οι λέξεις «εθνικής ή δημόσιας ασφάλειας» αντικαθίστανται από τις λέξεις «εθνικής άμυνας, δημόσιας ασφάλειας». Στη δεύτερη παράγραφο του τέταρτου άρθρου διαγράφονται οι λέξεις «, σε εξαιρετικές περιπτώσεις». Είναι οι υποθέσεις που αφορούν την πραγματογνωμοσύνη, οπότε είναι στην κρίση της επιτροπής. Το ζήτησαν πάρα πολλοί συνάδελφοι και έτσι γίνονται δεκτές.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(να μπει η σελ.101)�","ΧΑΡΑΛΑΜΠΟΣ ΑΘΑΝΑΣΙΟΥ",10
"39162"," Από την Κοινοβουλευτική Ομάδα των Ανεξάρτητων Ελλήνων ορίζεται ειδικός αγορητής ο κ. Κωνσταντίνος Γιοβανόπουλος -τον οποίο δεν βλέπω στην Αίθουσα και παρακαλώ να κληθεί να έρθει- και Κοινοβουλευτικός Εκπρόσωπος ο κ. Βασίλειος Καπερνάρος. Από την Κοινοβουλευτική Ομάδα της Χρυσής Αυγής ορίζεται ειδικός αγορητής ο κ. Δημήτριος Κουκούτσης.
Έχετε τον λόγο, κύριε Κουκούτση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39163"," Κυρία Πρόεδρε, θα ήθελα το λόγο επί της διαδικασίας.","ΖΩΗ ΚΩΝΣΤΑΝΤΟΠΟΥΛΟΥ",272
"39164"," Έχω δώσει ήδη τον λόγο. Θα τοποθετηθείτε μετά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39165"," Είναι για την διαδικασία πριν μπούμε…","ΖΩΗ ΚΩΝΣΤΑΝΤΟΠΟΥΛΟΥ",272
"39166"," Παρακαλώ, κύριε Κουκούτση, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39167"," Ευχαριστώ, κυρία Πρόεδρε.
Κατ’ αρχάς, θέλουμε να δώσουμε τους αγωνιστικούς μας χαιρετισμούς στον κ. Παπαντωνίου, τον κ. Κάντα, τον κ. Βουλγαράκη και κυρίως, τον κ. Λιάπη. Δεν νομίζουμε -απευχόμεθα- ότι αυτοί οι άνθρωποι μπορεί να έχουν μία συμμορία πίσω τους. Δεν το νομίζουμε.
Πρέπει να σημειώσουμε ότι η Ελλάδα διαθέτει επαρκές νομικό πλαίσιο, καθώς με τους νόμους 1782/1988 και 1949/1991 ενσωματώθηκαν στην έννομη τάξη η σύμβαση κατά των βασανιστηρίων και άλλων μορφών σκληρής, απάνθρωπης ή ταπεινωτικής μεταχείρισης του ΟΗΕ, του 1984 και η Ευρωπαϊκή Σύμβαση για την πρόληψη των βασανιστηρίων και της απάνθρωπης ή ταπεινωτικής μεταχείρισης ή τιμωρίας, του 1987, αντίστοιχα.
Θεωρούμε ότι το άρθρο 15 του προς ψήφιση προαιρετικού πρωτοκόλλου, που ορίζει ότι καμμία αρχή ή αξιωματούχος δεν διατάζει, εφαρμόζει, επιτρέπει ή ανέχεται οποιαδήποτε κύρωση κατά οποιουδήποτε προσώπου ή οργάνωσης, επειδή κοινοποίησε στην υποεπιτροπή για την πρόληψη ή στους εκπροσώπους της οποιαδήποτε πληροφορία, είτε αληθινή είτε ψευδή και κανένα τέτοιο πρόσωπο ή οργάνωση δεν θα βλάπτεται αλλιώς με οποιονδήποτε τρόπο, δεν δύναται να εφαρμοστεί, διότι συγκρούεται με τις θεμελιώδης αρχές του δικαίου.
Παρομοίως, αντισυνταγματική και παράνομη είναι και η παράγραφος 1 του άρθρου 21 του υπό ψήφιση προαιρετικού πρωτοκόλλου, που ορίζει ότι καμμία αρχή ή αξιωματούχος δεν διατάζει, εφαρμόζει, επιτρέπει ή ανέχεται οποιαδήποτε κύρωση κατά οποιουδήποτε προσώπου ή οργάνωσης, επειδή κοινοποίησε στον Εθνικό Μηχανισμό Πρόληψης οποιαδήποτε πληροφορία, είτε αληθινή είτε ψευδή και κανένα τέτοιο πρόσωπο ή οργάνωση δεν θα βλάπτεται αλλιώς με οποιονδήποτε τρόπο.
Δεν είναι δυνατόν να δώσουμε μονομερώς το δικαίωμα σε φυσικά και νομικά πρόσωπα να διαδίδουν ακόμη και ψευδείς πληροφορίες και να μην έχουν δικαίωμα οι θιγόμενοι να ασκήσουν τα αστικά ή ποινικά τους δικαιώματα.
Παράλληλα, είμαστε αντίθετοι με το άρθρο 35 του υπό ψήφιση προαιρετικού πρωτοκόλλου, που προβλέπει ότι στα μέλη της υποεπιτροπής για την πρόληψη και τον Εθνικό Μηχανισμό Πρόληψης παρέχονται όσα προνόμια και ασυλίες είναι απαραίτητα για την ανεξάρτητη άσκηση των καθηκόντων τους. Σε μια εποχή που ζητούμε περισσότερη διαφάνεια στην άσκηση των καθηκόντων δημόσιων λειτουργών, η θεσμοθέτηση προνομίων και ασυλιών καταστρατηγεί τη συνταγματική αρχή της ισότητας των πολιτών ενάντια στο νόμο.
Επιπλέον, ας αναρωτηθούμε σε τι αποσκοπεί η δημιουργία του Εθνικού Μηχανισμού Πρόληψης. Διαθέτουμε ως χώρα την Εθνική Επιτροπή για τα Δικαιώματα του Ανθρώπου, την Ειδική Επιτροπή Ελέγχου Προστασίας των Δικαιωμάτων των Ατόμων με Ψυχικές Διαταραχές, το Γραφείο Αντιμετώπισης Περιστατικών Αυθαιρεσίας του Υπουργείου Δημοσίας Τάξης και Προστασίας του Πολίτη και το Σώμα Επιθεώρησης και Ελέγχου Καταστημάτων Κράτησης. Άλλωστε ο πολίτης δικαιούται και σήμερα να απευθυνθεί στο Συνήγορο του Πολίτη για αυθαιρεσίες της διοίκησης, πέραν της δυνατότητας να αναφερθεί στους άλλους φορείς που αναφέραμε προηγουμένως. 
Με το να ορίσουμε το Συνήγορο του Πολίτη ως Εθνικό Μηχανισμό Πρόληψης και επιβαρύνουμε τον προϋπολογισμό με περιττά έξοδα και ενθαρρύνουμε την αυθαίρετη και ψευδή πολλάκις καταγγελία ανύπαρκτων περιστατικών, τη στιγμή που οι καταγγέλλοντες πολίτες ή οργανώσεις δεν θα έχουν το φόβο αστικής ή ποινικής δίωξης, αφού θα καλύπτονται από νόμο υπερνομοθετικής ισχύος. 
Κατά την άποψή μας, το παρόν προαιρετικό πρωτόκολλο δεν συνάδει ούτε με την ελληνική πραγματικότητα, που είναι μέλος τόσο της Ευρωπαϊκής Ένωσης όσο και του Συμβουλίου της Ευρώπης και οι αποφάσεις των εθνικών δικαστηρίων ελέγχονται από το Ευρωπαϊκό Δικαστήριο Δικαιωμάτων του Ανθρώπου. 
Επιπλέον, στη δική μας έννομη τάξη προστατεύονται οι θιγόμενοι τόσο αστικά όσο και ποινικά από συκοφαντική ή μη δυσφήμιση άνευ περιορισμών και δεν έχουν θέση στη νομοθεσία μας κείμενα που διακρίνουν κάποιους ως πιο ίσους από τους υπόλοιπους. 
Για τους παραπάνω λόγους ως Λαϊκός Σύνδεσμος αντιτασσόμεθα στην ψήφιση του παρόντος σχεδίου νόμου. 
Ευχαριστώ πολύ.","ΔΗΜΗΤΡΙΟΣ ΚΟΥΚΟΥΤΣΗΣ",246
"39168"," Ευχαριστούμε, κύριε Κουκούτση. 
Ο ειδικός αγορητής των Ανεξάρτητων Ελλήνων Κωνσταντίνος Γιοβανόπουλος έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39169"," Κυρία Πρόεδρε, ευχαριστώ που μου δίνετε τον λόγο. 
Έχουμε ένα πρωτόκολλο, το οποίο καλούμαστε να κυρώσουμε και να συμπεριλάβουμε στην εθνική νομοθεσία. Όμως, θα πρέπει να το ζυγίσουμε, να το σταθμίσουμε και να δούμε στη συγκεκριμένη συγκυρία τι είναι αυτό το οποίο ωφελεί τον τόπο και τι είναι αυτό το οποίο πραγματικά χρειαζόμαστε, για να αντιμετωπίσουμε φαινόμενα σαν και αυτό. 
Λέμε, λοιπόν, να δημιουργηθεί αυτή η υποεπιτροπή, η οποία να επισκέπτεται τα κέντρα κράτησης και να ελέγχει αν τηρούνται ή αν δεν τηρούνται τα δικαιώματα, αν διασφαλίζονται όλες εκείνες οι ανθρώπινες συνθήκες  και αν υφίστανται βασανιστήρια οι άνθρωποι οι έγκλειστοι. Τίθεται κάποιο τέτοιο ζήτημα ποτέ στην Ελλάδα, αν δηλαδή είχαμε ποτέ βασανιστήρια; Τίθεται ποτέ κάποιο τέτοιο ζήτημα, αν παραβιάστηκαν ανθρώπινα δικαιώματα ή αν δεν τηρούνται οι κανόνες ασφαλείας, υγιεινής κ.λπ.;
Κοιτάξτε, υπάρξουν πολλές Μ.Κ.Ο. οι οποίες είτε έγκυρα είτε με δικηγόρους, με γιατρούς, με ψυχολόγους επισκέπτονται ανά πάσα στιγμή και ώρα όποια από τα κέντρα  κράτησης επιθυμούν να επισκεφθούν αιφνιδιαστικά και να κάνουν κάθε έλεγχο, για να προκύψει ένα πόρισμα. 
Πέρα απ’ αυτό,  όμως, υπάρχει μια πάρα πολύ γνωστή διαδικασία στο Συμβούλιο της  Ευρώπης. Είναι η Επιτροπή CPT, δηλαδή η European Committee for the Prevention of Torture, η Επιτροπή για την Πρόληψη των Βασανιστηρίων, η οποία –ξέρετε- χωρίς να ειδοποιήσει κανένα εμφανίζεται σε όποιο κράτος θέλει, επισκέπτεται όποιο κέντρο κράτησης επιθυμεί, με δικούς της όρους, να μιλήσει απευθείας και να πληροφορηθεί αν όντως συνέβησαν ή συμβαίνουν ή έχουν συμβεί ποτέ τέτοιου είδους αδικήματα. 
Νομίζω ότι είναι τεράστια υπερβολή να εισάγουμε στην ελληνική νομοθεσία μια τέτοια συνθήκη και να υποβάλουμε τον εθνικό μας προϋπολογισμό σε ένα νέο έξοδο, σε μια νέα γραφειοκρατία την οποία πραγματικά δεν χρειαζόμαστε. 
Η Ελληνική Αστυνομία τηρεί το καθήκον της με έναν απίστευτο τρόπο. Αν μιλήσετε με Έλληνες αστυνομικούς που υπηρετούν στα κέντρα λαθρομεταναστών, θα δείτε ότι πέρα από το φιλότιμο εκπληρώνουν την αποστολή τους υπέρ του δέοντος, δίνοντας οι ίδιοι πολλές φορές τα προσωπικά τους τηλέφωνα, αν και χρησιμοποιούνται άνετα απ’ όποιον κρατούμενο θέλει να επικοινωνήσει με όποιον θέλει στην πατρίδα του. 
Μάλιστα έχει προβλεφθεί από την ελληνική νομοθεσία όποιος κρατούμενος υπάρχει, οποιασδήποτε προέλευσης και να είναι, να πάρει τα δικαιώματά του εγγράφως στη γλώσσα του και όλοι –είτε είναι Αφγανοί είτε Πακιστανοί είτε Μπαγκλαντεσιανοί- σε οποιαδήποτε διάλεκτο παίρνουν έντυπα γραμμένα τα δικαιώματά τους και μάλιστα αναρτώνται και με εμφανή τρόπο που να μην αμφιβάλλει κανείς ότι δεν υπάρχει κανένα διακύβευμα. 
Δεν καταλαβαίνω γιατί θα πρέπει να υποτιμήσουμε τον ρόλο που παίζει η Ελληνική Αστυνομία και γιατί θα πρέπει να ιδρύσουμε εμείς ξαφνικά τώρα μια υποεπιτροπή πολυέξοδη, πολυγραφειοκρατική, τοποθετώντας ανθρώπους τους οποίους μάλλον κάποιοι θέλουν να εξυπηρετήσουν είτε για αμοιβές είτε για οποιονδήποτε δικό τους λόγο και σπέκουλα, ενώ δεν υπάρχει τέτοια ανάγκη. 
Δεν καταλαβαίνω γιατί θα πρέπει οι λαθρομετανάστες να έχουν αυτήν την ειδική μεταχείριση, όταν οι Έλληνες κρατούμενοι, οι οποίοι και αυτοί έχουν τα δικά τους προβλήματα και ζουν σε φυλακές, σε ανάλογα ιδρύματα, δεν έχουν παρόμοιες μεταχειρίσεις. 
Θέλω να παρατηρήσω ότι καθένας από τους κρατούμενους σε αυτά τα κέντρα λαθρομεταναστών, ενυπόγραφα παραλαμβάνουν έντυπο δικαιωμάτων και είναι ελεύθεροι κάθε ένας από αυτούς να επικοινωνούν είτε με τον πρέσβη, είτε με τον διπλωματικό ακόλουθο, είτε με όποιον εκείνοι επιθυμούν, ακόμα και συγγενή τους. 
Νομίζω ότι μία τέτοια διάταξη, μία τέτοια υποεπιτροπή -για να δημιουργήσουμε ένα νέο συνήγορο, ο οποίος θα κάνει νέες περιφορές και κύκλους, χωρίς να προσφέρει το παραμικρό και μάλιστα ιδρύοντας και την αμφιβολία ότι συμβαίνουν πράγματα και φαινόμενα στην Ελλάδα, σαν να είναι κάποια υποανάπτυκτη χώρα- δεν τη χρειαζόμαστε και η άποψη των Ανεξαρτήτων Ελλήνων είναι αρνητική, κυρία Πρόεδρε. Δεν ψηφίζουμε τη συγκεκριμένη πράξη.
Ευχαριστώ πολύ.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"39170"," Ευχαριστούμε πολύ.
Κυρία Κωνσταντοπούλου, θα σας δώσω τον λόγο για δύο-τρία λεπτά, για διευκρινήσεις -διότι απ’ ό,τι βλέπω στην επιτροπή είχατε ταχθεί υπέρ-. Υπάρχει ανοχή από το Προεδρείο για σας και για την κ. Κανέλλη, η οποία ζήτησε τον λόγο. Σας παρακαλώ να τοποθετηθείτε για δύο-τρία λεπτά ως προς τις επιφυλάξεις για κάποια άρθρα, αν κατάλαβα καλά.
Ορίστε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39171"," Κατ’ αρχάς θα καταθέσω για τα Πρακτικά ακριβώς τις επιφυλάξεις που είχαμε διατυπώσει και οι οποίες είναι για συγκεκριμένα άρθρα. Τα λέω εκτός χρόνου και είμαι βέβαιη ότι θα έχω την ανοχή σας.  
Έχουμε, λοιπόν, ρητώς διατυπώσει την επιφύλαξή μας για τα άρθρα 2, 3, 4 κι έχουμε πει ότι ψηφίζουμε θετικά τα άρθρα 1, 5, 7 και 8. Έχουμε ψηφίσει θετικά επί της αρχής και επιφυλαχθεί επί του συνόλου. 
Τα καταθέτω για τα Πρακτικά. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έχουν σημασία αυτά τα θέματα, είμαι βέβαιη ότι και εσείς το εκτιμάτε ως νομικός. Αυτό που έρχεται σήμερα «Προς κύρωση πρόσθετο προαιρετικό πρωτόκολλο», στην πραγματικότητα είναι «Κύρωση με το άρθρο 1» και εν συνεχεία υπάρχουν ακόμη επτά άρθρα, τα οποία δεν είναι κύρωση του πρωτοκόλλου αλλά έχουν αυτοτελή πρωτογενή νομοθεσία. Για το λόγο αυτό ζήτησα να έχω επί της διαδικασίας τον λόγο. Μου τον δίνετε τώρα -δεν έχει σημασία- διότι είναι άλλο θέμα η κύρωση και άλλο θέμα τα άρθρα της πρωτογενούς νομοθεσίας που παράγονται απ’ αυτό το σχέδιο. Υπό αυτήν την έννοια το σωστότερο θα ήταν να είναι «Κύρωση και άλλες διατάξεις», συναφείς διατάξεις, βεβαίως.
Έρχομαι τώρα στο θέμα. Θα είμαι σύντομη αλλά θα χρειαστώ λίγο παραπάνω από πέντε λεπτά. 
Είναι σημαντικό ότι επιτέλους, μετά από έντεκα χρόνια, έρχεται προς κύρωση αυτό το πρόσθετο πρωτόκολλο, για το οποίο η Εθνική Επιτροπή Δικαιωμάτων του Ανθρώπου έχει απευθύνει δημόσια έκκληση στην Κυβέρνηση -και είναι όργανο της πολιτείας η  Εθνική Επιτροπή Δικαιωμάτων του Ανθρώπου- από το 2004. 
Η δε Ευρωπαϊκή Επιτροπή Παρακολούθησης και Πρόληψης των Βασανιστηρίων έχει προβεί σε δημόσια δήλωση εναντίον της χώρας μας, ήδη από τις 15 Μαρτίου του 2011, για τις άθλιες συνθήκες που επικρατούν σε χώρους στέρησης της ελευθερίας. 
Δυστυχώς, είμαστε στη χώρα όπου ο κ. Δένδιας έσπευσε πέρυσι τον Οκτώβριο να υπερασπιστεί αστυνομικά όργανα και να διαβεβαιώσει απειλώντας ακόμη και με μηνύσεις και αγωγές την εφημερίδα «GUARDIAN», ότι δεν υπέστησαν βασανισμό οι συλληφθέντες μετά την αντιφασιστική μοτοπορεία. 
Δυστυχώς, είμαστε στη χώρα όπου διακόπηκε και εκπομπή στην ΕΡΤ, του κ. Αρβανίτη και της κ. Κατσίμη, επειδή τόλμησαν, όταν αποκαλύφθηκαν ιατροδικαστικώς τα βασανιστήρια, να ασκήσουν κριτική στον Υπουργό. 
Δυστυχώς, είμαστε στη χώρα όπου ήταν τόσο άγρια η κακοποίηση των συλληφθέντων στο Βελβεντό Κοζάνης, ώστε χρειάστηκε να υποστούν photoshop, δηλαδή ηλεκτρονική επεξεργασία οι φωτογραφίες που δημοσιεύθηκαν, με δημόσια ομολογία του Υπουργού Δημόσιας Τάξης και Προστασίας του Πολίτη του κ. Δένδια, ότι το photoshop έγινε για να μπορούν να αναγνωριστούν. Ήταν, δηλαδή, κακοποιηθέντες σε σημείο μη αναγνωρισιμότητας.  
Ήταν, δηλαδή, κακοποιηθέντες σε σημείο μη αναγνωρισιμότητας. 
Δυστυχώς, είμαστε στη χώρα όπου τον Απρίλιο του 2013 τα ΕΚΑΜ εισέβαλαν με teaser στις φυλακές των Γρεβενών και υπάρχουν και από κει εκκρεμείς καταγγελίες. Δυστυχώς, είμαστε στη χώρα όπου αυτά δεν τα λέει βεβαίως η Αξιωματική Αντιπολίτευση, αλλά τα λένε οι επίσημες αρχές, οι ιατροδικαστικές εκθέσεις και τα λέει και το έγγραφο του 7ου ανακριτή ο οποίος διαβίβασε κατ’ άρθρο 38 τη δικογραφία προκειμένου να ελεγχθούν αυτά τα αδικήματα.
Υπ’ αυτήν την έννοια, δεν θεωρούμε καθόλου δεδομένο ότι δεν κινδυνεύουν από βασανιστήρια όσοι στερούνται την ελευθερία τους στη χώρα μας, πολύ περισσότερο δεδομένου ότι ακόμα και η ελληνική δικαιοσύνη έχει αποφανθεί ότι αυτοτελώς οι συνθήκες κράτησης συνιστούν μορφή βασανιστηρίου και σκληρής και απάνθρωπης μεταχείρισης, το δε Ευρωπαϊκό Δικαστήριο Δικαιωμάτων του Ανθρώπου έχει πολλάκις καταδικάσει τη χώρα μας για σκληρή και απάνθρωπη μεταχείριση. 
Αντί άλλου, αναφέρομαι στο πρόσφατο έγγραφο του εισαγγελέως εφετών Θεσσαλονίκης, του προϊσταμένου της Εισαγγελίας κ. Γιαννάκη, προς τον Υπουργό Δικαιοσύνης, όπου στηλιτεύει το ίδιο ακριβώς ζήτημα και φυσικά στις αλλεπάλληλες συστάσεις του Συνηγόρου του Πολίτη και της ΕΕΔΑ και φυσικά στη γνωστή απόφαση του Πλημμελειοδικείου Ηγουμενίτσας που έκρινε ότι η απόδραση απ’ αυτές τις συνθήκες στέρησης της ελευθερίας δεν είναι αξιόποινη ακριβώς διότι αυτές οι συνθήκες στέρησης της ελευθερίας είναι παράνομες και παραβιάζουν το άρθρο 3 της Ευρωπαϊκής Σύμβασης Δικαιωμάτων του Ανθρώπου.
Λέγοντας αυτά, εμείς ψηφίζουμε βεβαίως επί της αρχής την κύρωση του πρωτοκόλλου και διατυπώνουμε ευθέως την επιφύλαξή μας για το εάν ο Συνήγορος του Πολίτη με την υποστελέχωση, με τη λήξη θητείας και μ’ αυτά τα πενιχρά μέσα τα οποία διαθέτει, χωρίς να τού διατίθενται περαιτέρω μέσα, μπορεί να ανταποκριθεί σ’ αυτό το έργο. Υπ’ αυτήν την έννοια διατυπώθηκε η επιφύλαξή μας. 
Επίσης, διατυπώνουμε την επιφύλαξή μας σε σχέση με το άρθρο 4 και την κατά την άποψή μας υπερβολική χρονική διάρκεια του περιθωρίου που έχουν οι αρχές να μην επιτρέψουν στον Εθνικό Μηχανισμό Πρόληψης να έχει πρόσβαση, γιατί το πλεονέκτημα αυτών των αυτοψιών είναι ο αιφνιδιασμός, δεν είναι να έχει έναν «αέρα» είκοσι τεσσάρων ωρών η υπεύθυνη αρχή ούτως ώστε να σκηνοθετήσει ακόμη-ακόμη τι συνθήκες. 
Καλωσορίζουμε τις νομοτεχνικές βελτιώσεις που έκανε ο κύριος Υπουργός. Είναι μετά από αποδοχή σχετικών προτάσεων…
(Θόρυβος στην Αίθουσα)","ΖΩΗ ΚΩΝΣΤΑΝΤΟΠΟΥΛΟΥ",272
"39172"," Κύριοι συνάδελφοι, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39173"," Κυρία Πρόεδρε, ολοκληρώνω. Για τους συναδέλφους προφανώς υπάρχουν άλλα θέματα μεγαλύτερου ενδιαφέροντος.
Καλωσορίζουμε, λοιπόν, αυτές τις βελτιώσεις του κυρίου Υπουργού. Παρ’ όλα αυτά εξακολουθούμε να έχουμε επιφυλάξεις ως προς το άρθρο 4.
Για το άρθρο 2 για το οποίο διατυπώσαμε την αρχική μας επιφύλαξη θα ψηφίσουμε θετικά, όμως θα διατηρήσουμε τις επιφυλάξεις μας για τα άρθρα 3 και 4. Ψηφίζουμε θετικά στα άρθρα 5, 7 και 8. Επιφυλασσόμαστε και για το άρθρο 6.
Σας ευχαριστώ.","ΖΩΗ ΚΩΝΣΤΑΝΤΟΠΟΥΛΟΥ",272
"39174"," Ο Κοινοβουλευτικός Εκπρόσωπος των Ανεξάρτητων Ελλήνων κ. Καπερνάρος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39175"," Ευχαριστώ, κυρία Πρόεδρε.
Καταρχάς πρέπει να υπενθυμίσουμε ότι στο πρώτο άρθρο στην αιτιολογική έκθεση προς τη Βουλή των Ελλήνων, με το παρόν σχέδιο νόμου προτείνεται η νομοθετική κύρωση του προαιρετικού πρωτοκόλλου στη σύμβαση κατά των βασανιστηρίων και άλλων μορφών σκληρής, απάνθρωπης ή ταπεινωτικής μεταχείρισης ή τιμωρίας των Ηνωμένων Εθνών που υιοθετήθηκε στις 18 Δεκεμβρίου του 2002. Από τις 18 Δεκεμβρίου του 2002 που υιοθετήθηκε, τέθηκε σε ισχύ στις 22 Ιουνίου του 2006. 	Από το 2006 το φέρνουμε στο τέλος του 2013.
Ερώτημα: Γιατί τώρα;
Όταν έγινε αυτό, το κεντρικό νόημα στο οποίο ανεφέρετο αυτή η διάταξη, αφορούσε το νομικό πλαίσιο για την πρόληψη και καταστολή των βασανιστηρίων, της απάνθρωπης και ταπεινωτικής μεταχείρισης που θέσπισε η ελληνική πολιτεία μετά τη σκληρή δοκιμασία που υπέστη η ανθρώπινη αξιοπρέπεια κατά τη διάρκεια της δικτατορίας. Είναι ιδιαίτερα σημαντικό κ.λπ. 
Πουθενά δεν αναφέρεται, κύριε Υπουργέ, η πρόσθετη αιτιολόγηση των ΚΕΠΥ. Τώρα μπήκαν τα σωφρονιστικά καταστήματα Κέντρα Κράτησης Αλλοδαπών ΚΕΠΥ, δηλαδή τα Κέντρα Πρώτης Υποδοχής Αλλοδαπών. 
Για το σκοπό αυτό –και μιλάω για το άρθρο 6- προβλέπεται ότι η κάλυψη της σχετικής δαπάνης θα γίνεται από κονδύλια του προϋπολογισμού του Υπουργείου Διοικητικής Μεταρρύθμισης και Ηλεκτρονικής Διακυβέρνησης. Γιατί έχουμε πρόσθετες επιτροπές; Γιατί συμβαίνει αυτό αφού αφορούν τα ΚΕΠΥ και τους λαθρομετανάστες; Για ποιο λόγο να τα επιβαρύνεται ο κρατικός προϋπολογισμός; Από πού προβλέπεται να μπει αυτή η διάταξη; 
Εμείς λέμε το εξής: Γιατί να πληρώνονται επιπροσθέτως όταν έχουμε το Συνήγορο του Πολίτη, κύριε Υπουργέ; Στο άρθρο 52 του Σωφρονιστικού Κώδικα στην παράγραφο 7 με τον ν. 3772/2009 αναφέρεται ότι ο Συνήγορος του Πολίτη επισκέπτεται και διενεργεί ελέγχους σε σωφρονιστικά καταστήματα, αστυνομικά κρατητήρια και ψυχιατρεία. Ήδη δηλαδή μπορεί και το κάνει ο Συνήγορος του Πολίτη. Γιατί επιπροσθέτως στα ΚΕΠΥ να εμφανίζεται ο Συνήγορος του Πολίτη και αυτά τα πρόσθετα έξοδα να τα υφίσταται ο προϋπολογισμός, δηλαδή ο ελληνικός λαός;
Σας έχω επισημάνει ότι θα μπορούσαν να υπάρχουν κοινωνικοί λειτουργοί και να επιτελούν αυτό το λειτούργημα –πείτε το όπως θέλετε-, αυτήν την αποστολή. Και θα σας πω ένα παράδειγμα, κύριε Υπουργέ της Δικαιοσύνης, γιατί εμείς οι Ανεξάρτητοι Έλληνες αρεσκόμεθα να επιχειρηματολογούμε και να έχουμε παραδείγματα.
Αυτήν τη στιγμή στη φυλακή του Δομοκού, η οποία εγκαινιάστηκε το 2007, δεν υπάρχει κοινωνική λειτουργός και δεν υπάρχει ιατρός για λόγους οικονομίας. Θεσπίζετε νέες επιτροπές όπου ο Συνήγορος του Πολίτη με όσα άτομα θέλει, θα μπορεί να δικαιολογεί όσες μέρες θέλει –βεβαίως ξενοδοχεία και εστιατόρια- την ύπαρξή τους για να ελέγξουν το ΚΕΠΥ της Κομοτηνής που υποτίθεται –ο κ. Γεροντόπουλος είναι πλησίον- ότι έγινε προσωρινά για σπουδαίους λόγους αλλά για πολύ μικρό διάστημα. Κι εσείς νομοθετείτε ότι δίκην χώρου κρατήσεως θα το επισκέπτεται ο Συνήγορος του Πολίτη!
Αυτά είναι αντιφατικά. Αποφασίστε τι θέλετε. Δεν μπορεί ένα νομοθέτημα να αθετεί το άλλο, διότι ή ισχύει ότι είναι προσωρινό το ΚΕΠΥ της Κομοτηνής ή εδώ προβλέπεται ότι έχει τεράστια χρονική συνέχεια έτσι ώστε θα γίνονται και βασανιστήρια τα οποία θα ερευνά ο Συνήγορος του Πολίτη. 
Γι’ αυτόν τον λόγο επειδή υπάρχει ο Συνήγορος του Πολίτη και σύμφωνα με τον Σωφρονιστικό Κώδικα μπορεί να επισκέπτεται αυτά τα ιδρύματα, δεν χρειάζεται να επιβαρύνεται ο κρατικός προϋπολογισμός. 
Εάν θέλετε διορίστε –που είστε υποχρεωμένοι και παραβαίνετε το νόμο- να πάνε κοινωνικοί λειτουργοί –που δεν υπάρχουν- σε όλες τις φυλακές, να πάνε ιατροί –που δεν υπάρχουν- και τον ρόλο αυτόν να τον εκτελέσουν οι κοινωνικοί λειτουργοί –που δεν υπάρχουν- δηλαδή, κατά παράβαση της κείμενης νομοθεσίας. Αφού δεν τηρείτε τους υπάρχοντες νόμους, θέλετε να ψηφίσετε άλλους νόμους για κάποιους λόγους που δεν μας τους έχετε αναφέρει και εξακολουθούμε να είμαστε ανενημέρωτοι γι’ αυτήν τη σκοπιμότητα που εξυπηρετείτε. 
Για αυτόν τον λόγο, όπως σας είπε και ο εισηγητής μας, καταψηφίζουμε αυτό το νομοθέτημα. 
Ευχαριστώ, κυρία Πρόεδρε.","ΒΑΣΙΛΕΙΟΣ ΚΑΠΕΡΝΑΡΟΣ",185
"39176"," Σας ευχαριστούμε. 
Η κ. Κανέλλη έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39177"," Θα είμαι πολύ σύντομη, κυρία Πρόεδρε, και δεν θα πάρω παραπάνω από δύο λεπτά. 
Θέλω να είμαι συνεπής με τη δήλωση και τη συμφωνία μεταξύ μας. Επειδή θα έφερνε νομοτεχνικές αλλαγές -όπως και έφερε- ο Υπουργός, είχαμε πει ότι ακόμα και αν έχουμε πει «ναι» επί της αρχής, θα μπορέσουμε να τοποθετηθούμε για να εκφράσουμε επιφυλάξεις. 
Κατά την άποψη του  Κομμουνιστικού Κόμματος το πρωτόκολλο του ζητήματος των βασανιστηρίων πάσχει εν πολλοίς. Αν θα μπορούσε κάποιος να το συζητήσει σε έναν ΟΗΕ ο οποίος ούτως ή άλλως εγκρίνει κατά καιρούς και συμμαχίες προθύμων, θα μπορούσε να έχει ενστάσεις. 
Ωστόσο το ιδεολογικό, πολιτικό, ουσιαστικό, μείζον, είναι τα βασανιστήρια. Και ενέχει και το χαρακτήρα του προαιρετικού, ή τουλάχιστον ως τέτοιο προσφέρεται. 
Το γεγονός ότι η χώρα καθυστέρησε τόσα χρόνια να το ψηφίσει είναι πρόβλημα. Και αυτή ήταν και η ψήφος μας επί της αρχής. Το ότι η έννοια των βασανιστηρίων είναι σύμφυτη με την εφαρμογή του ιμπεριαλιστικού συστήματος σε ολόκληρο τον κόσμο το αποδεικνύει η βάση Μπόντστιλ, δεκατρία Γκουαντάναμο στην Ευρώπη και ένα Γκουαντάναμο που όλο καταργείται και ποτέ δεν πρόκειται να καταργηθεί –τρόπος και μηχανισμός ατελέσφορος, κατά την άποψή μας. Και αυτό ήθελα να καταγραφεί. 
Ο Συνήγορος του Πολίτη: αρχή εγγράφου αποδείξεως επί πληθώρας ζητημάτων υπάρχει. Είναι από τα εφευρήματα του συστήματος να φτιάχνουμε μαξιλαράκια εφαρμογής της πολιτικής. Η ιδεολογική τοποθέτηση απέναντι στα βασανιστήρια μας υποχρεώνει να πούμε «ναι» για να υπάρχει τουλάχιστον εκείνη η θεωρητική και διεθνής βάση με την οποία να κρίνουμε και το ατελέσφορο και τις πράξεις του Συνήγορου του πολίτη, που δε θα προλαβαίνει να κάνει κυριολεκτικά τίποτα ως μηχανισμός ελέγχου. 
Έχω μια επισήμανση, κυρία Πρόεδρε. Δε θα σταθώ ούτε καν στα άρθρα. Θα πω «ΝΑΙ» σε όλα για έναν πολύ σοβαρό λόγο. Είναι μέρες τώρα που υπάρχει μια ανθρωποφαγική προσέγγιση με τιμολόγιο. Είναι με τιμολόγιο. Συζητάμε τώρα και ιεραρχούμε ποιος θα πεθάνει με αυτό το τιμολόγιο και ποιος θα επιζήσει με το άλλο τιμολόγιο. Αυτό είναι κυριολεκτικά αφόρητο, εξαιρετικά υποκριτικό για να μπορώ να κάνω διαχωρισμούς στην εφαρμογή της πολιτικής. Το ΚΚΕ είναι αποφασισμένο να ελέγχει οποιονδήποτε βασανισμό, από οποιονδήποτε φορέα, οποτεδήποτε συμβαίνει, με οποιονδήποτε τρόπο. Δε θα σώσει τώρα η τιμολόγηση, αν είναι ακριβά ή φτηνά τα βασανιστήρια. 
Κατ’ αυτήν την έννοια πάρτε ένα «ναι» σε αυτό, αλλά θα παίρνετε «όχι» στην καθημερινότητα με το πρώτο «κιχ» που θα κάνετε και θα δοκιμάσετε να βάλετε τους ανθρώπους σε τιμολογημένη ανωτερότητα και κατωτερότητα με βάση τη θρησκεία τους, το χρώμα τους, τα λεφτά τους, τον λόγο για τον οποίον ήρθαν, τον λόγο για τον οποίον ζουν. Οι άνθρωποι χωρίζονται σε εγκληματίες και σε μη εγκληματίες. Αυτοί που εγκληματούν θα πληρώνουν ποινικά. Για όλα τα υπόλοιπα δεν επιτρέπεται πουθενά τιμολόγηση του ανθρώπινου είδους πέραν της βούλησης και των πράξεών του.","ΛΙΑΝΑ ΚΑΝΕΛΛΗ",182
"39178"," Ευχαριστούμε την κ. Κανέλλη.
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39179"," Κυρία Πρόεδρε, θα ήθελα τον λόγο.","ΑΝΔΡΕΑΣ ΛΟΒΕΡΔΟΣ",286
"39180"," Δεν σηκώσατε το χέρι σας. Δεν σας είδα. 
Με συγχωρείτε, κύριε Υπουργέ.
Κύριε Λοβέρδο, έχετε τον λόγο για δυο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39181"," Ζητάω τον λόγο για δυο τροπολογίες. 
Την πρώτη την έχω καταθέσει δυο φορές και την καταθέτω ακόμη μια φορά. Είναι Υπουργείου Εξωτερικών η αρμοδιότητα, αλλά με την ευκαιρία της καταθέσεως της κύρωσης αυτής της σύμβασης την καταθέτω τώρα. Αφορά αποκατάσταση αιτημάτων ολοκαυτώματος, κύριε Μαριά. 
Την καταθέτω ακόμα μια φορά, κυρία Πρόεδρε, αναμένοντας την τεχνικά επαρκέστερη –όπως μας διαβεβαίωσε- ρύθμιση από το Υπουργείο Εξωτερικών. Θέλω με τον τρόπο αυτό, με την επανειλημμένη κατάθεσή της να πω στο Υπουργείο Εξωτερικών ότι δεν ξεχνάμε το θέμα. Έχουν υποσχεθεί ως κυβέρνηση ότι θα το φέρουν με αρτιότερη νομοτεχνικά ρύθμιση. Είμαστε σε αναμονή. 
Το δεύτερο θέμα για το οποίο έχουμε καταθέσει με τον κ. Αηδόνη τροπολογία αφορά την παράταση της αναστολής των πλειστηριασμών. 
Κυρία Πρόεδρε, έχοντας και το ηθικό και το πολιτικό δικαίωμα να κάνουμε αυτήν την παρέμβαση, αφού και ως Υπουργοί και ως Βουλευτές έχουμε εισηγηθεί και ψηφίσει την αναστολή των πλειστηριασμών για τα έτη 2011, 2012, 2013, καταθέσαμε τον Αύγουστο την τροπολογία αυτή. Κυρία Πρόεδρε, αφορά η αναστολή αυτή των πλειστηριασμών όλες τις περιπτώσεις και σε ό,τι αφορά την πρώτη κατοικία και σε ό,τι αφορά την οποιαδήποτε κατοικία, ακόμα και την επαγγελματική στέγη, αν τα δάνεια είναι ως 200.000 ευρώ. 
Το καλοκαίρι ενώ συζητείτο η τροπολογία αυτή και φαινόταν ότι απ’ όλες τις πτέρυγες της Βουλής θα υιοθετηθεί, υπήρξε παρέμβαση του Πρωθυπουργού, σύμφωνα με την οποία η ρύθμιση θα έρθει με πρωτοβουλία της Κυβέρνησης με μια εξαίρεση για αυτούς που έχουν χρήματα και δεν πληρώνουν. Τους απεκάλεσαν μπαταχτσήδες. 
Είχαμε πει ότι εκείνη η παρέμβαση ήταν θετική εξέλιξη και περιμέναμε επί εβδομάδες να έρθει η ρύθμιση αυτή. 
Μαθαίνουμε τώρα ότι αυτές τις μέρες η Βουλή θα κληθεί να παρέμβει. Εν όψει αυτής της εξέλιξης και πάλι οφείλω να πω ως Βουλευτής ότι έχουμε θετική προσμονή αλλά εάν πιστέψουμε κι ερμηνεύσουμε ορισμένες παρεμβάσεις Υπουργών που μιλούν για την πρώτη κατοικία των φτωχών και μόνο, υπάρχει η εντύπωση, που γίνεται σιγά, σιγά βεβαιότητα, ότι δεν αποκλείεται να έρθει μία ρύθμιση που αφορά κάτι πολύ λιγότερο απ’ αυτό που η Βουλή για τρία χρόνια έχει πάρει θέση. Στην περίπτωση αυτή, εάν η Βουλή δεν αποδεχθεί τη συγκεκριμένη ρύθμιση –κι επειδή κλείνει για τις διακοπές των Χριστουγέννων-, την 1η Ιανουαρίου η αναστολή των πλειστηριασμών λαμβάνει τέλος. Άρα, θα πρέπει να προετοιμαστούμε για το ενδεχόμενο να μην μας καλύπτει η τροπολογία. 
Παίρνω, λοιπόν, την αφορμή -και γι’ αυτό κατέθεσα με τον κ. Αηδόνη αυτήν την τροπολογία σήμερα- και λέω το εξής: Επειδή ψηφίσαμε επανειλημμένα ως Βουλή, έχοντας συνοδεύσει τα κείμενα της αναστολής των πλειστηριασμών όταν η Κυβέρνηση, δηλαδή, τα πρότεινε με εκθέσεις του Γενικού Λογιστηρίου του Κράτους, δεν υπάρχει κανένα πρόβλημα που να αφορά την τεχνική και τα τυπικά μίας τροπολογίας. Κι επειδή θα πρέπει όλες οι Κοινοβουλευτικές Ομάδες που έχουν πάρει θέση θετική ως προς το θέμα -και νομίζω ότι είναι όλες- να μην πλειοδοτήσουν προσθέτοντας τις παρεμβάσεις τους για την απαγόρευση των πλειστηριασμών και άλλες διατάξεις σε μία απόπειρα να πλειοδοτήσουμε σε ό,τι αφορά τη διάθεσή μας για αλληλεγγύη -θα ήταν κακό αυτό- να περιοριστούμε στη ρύθμιση όπως ίσχυσε επί τρία χρόνια. 
Αυτό να γίνει με πρωτοβουλία όλων και αν δεν μας καλύψει η εισήγηση της Κυβέρνησης, που απ’ ό,τι ακούμε και από τις σημερινές δηλώσεις Βουλευτών –της Πλειοψηφίας- θα κατατεθεί την Πέμπτη ή την Παρασκευή ως  τροπολογία, να υιοθετήσουμε τη δική μας παρέμβαση. Το Σώμα να πάρει μία απόφαση.
Κάνω, λοιπόν, έκκληση να σταματήσουν οι συνάδελφοι και οι Κοινοβουλευτικές Ομάδες να πλειοδοτούν ως προς το θέμα προσθέτοντας στην αναστολή των πλειστηριασμών και άλλα θέματα, να περιοριστούμε μόνο σε αυτό και αν την Πέμπτη ή την Παρασκευή η τροπολογία που θα κατατεθεί με πρωτοβουλία της Κυβέρνησης, δεν μας καλύπτει, να υιοθετήσουμε στη θέση της αυτό που πραγματικά όλοι πιστεύουμε ότι πρέπει να γίνει.","ΑΝΔΡΕΑΣ ΛΟΒΕΡΔΟΣ",286
"39182"," Ευχαριστούμε, κύριε συνάδελφε.
Το λόγο έχει ο κύριος…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39183"," Τι θέλετε, κύριε Μαριά;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα ήθελα τον λόγο για ένα λεπτό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39184"," Δεν μπορείτε να πάρετε τον λόγο, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επί των τροπολογιών θα ήθελα να πάρω το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39185"," Δεν είστε Κοινοβουλευτικός Εκπρόσωπος σε αυτήν που κατατίθεται η τροπολογία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αν μου δώσετε ένα λεπτό, θα σας εξηγήσω.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39186"," Τι θα μου εξηγήσετε; Πείτε μου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα σας πω το εξής: Πρώτα απ’ όλα έχουν κατατεθεί δύο τροπολογίες, ως εκ τούτου, δικαιούμαι να τοποθετηθώ διότι δεν είναι η διαδικασία πλέον της κύρωσης, εφόσον τέθηκαν τροπολογίες. 
Δεύτερον, η διαδικασία η οποία είναι περί κυρώσεων…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39187"," Μπείτε στο θέμα, κύριε συνάδελφε. Πείτε αυτό που θέλετε να πείτε επί της ουσίας, επί του πολιτικού θέματος και όχι επί της διαδικασίας.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η διαδικασία περί των κυρώσεων έχει προβλεφθεί να λειτουργεί με την έννοια των Κοινοβουλευτικών Ομάδων. Δηλαδή, όσοι διαφωνούν, αν ήταν Βουλευτές, παίρνουν τον λόγο καθώς και οι Κοινοβουλευτικές Ομάδες. Αν, όμως, υπάρχει Βουλευτής που συμφωνεί για την κύρωση, αυτός δεν μπορεί να πάρει τον λόγο, ακόμα κι αν η Κοινοβουλευτική του Ομάδα διαφωνεί. Κι επειδή δεν κάνουμε ονομαστική ψηφοφορία, δεν μπορεί να φανεί η θέση. 
Άρα, λοιπόν, έχω να πω τα εξής: Πιστεύω ότι η κύρωση του συγκεκριμένου προαιρετικού πρωτοκόλλου είναι σημαντική. Αυτοί οι οποίοι θεωρούν μόνο και μόνο ότι εδώ πρόκειται για μία διαδικαστικού τύπου κατάσταση και ταυτόχρονα επικεντρωνόμαστε μόνο στο οικονομικό μέρος, πιστεύω ότι δεν λαμβάνουν υπ’ όψιν την ευρύτερη ιστορική διάσταση. 
Είμαι μέλος, όπως ξέρετε, της αντιπροσωπείας που συμμετέχει στο Συμβούλιο της Ευρώπης. Είναι καθοριστικό στοιχείο να υπάρχει η κύρωση του συγκεκριμένου προαιρετικού πρωτοκόλλου για κατάδειξη, πρώτα απ’ όλα, ιδιαίτερου νομικού πολιτισμού.
Όσοι έχουν κυρώσει το πρωτόκολλο δεν σημαίνει ότι στις χώρες τους αποδέχονται ότι γίνονται βασανιστήρια. 
Δεύτερον, είμαστε μάρτυρες στο Συμβούλιο της Ευρώπης σημαντικών καταγγελιών και κατά την έννοια αυτή πρέπει να εξετάζονται. Η παρέμβαση του Συμβουλίου της Ευρώπης είχε μεγάλη ιστορική αξία σε ιστορικές εποχές, όπως ήταν η δικτατορία. Άρα, από άποψη αρχής δεν βλάπτεται μια χώρα όταν αποδεχτεί να γίνει αντικείμενο ελέγχου με τις προϋποθέσεις της συμβάσεως, αλλά και του Συμβουλίου της Ευρώπης.
Επομένως, εγώ είμαι υπέρ του συγκεκριμένου πρωτοκόλλου. Δεν τίθεται, βέβαια, ονομαστική ψηφοφορία. Εάν έμπαινε σε ονομαστική ψηφοφορία, θα ψήφιζα υπερ. Θέλω να καταγραφεί η θέση στα Πρακτικά. 
Επίσης, θέλω να καταγραφεί η θέση ότι είμαι υπέρ της τροπολογίας του συναδέλφου του κ. Λοβέρδου για το ολοκαύτωμα, διότι την έχουμε υποστηρίξει σε αρκετές συνεδριάσεις. 
Είμαι υπέρ της τροπολογίας για την αναστολή των πλειστηριασμών, διότι λήγει η προθεσμία και οι μόνες διέξοδοι που μένουν είναι οι εξής: Ή θα φέρει τροπολογία η Κυβέρνηση Πέμπτη-Παρασκευή για το σοβαρό θέμα στο νομοσχέδιο –αλλά είναι πολύ σοβαρό θέμα για να το φέρετε ως τροπολογία- ή θα φέρετε άλλο νομοσχέδιο το Σάββατο –δεν έχουμε καμμία αντίρρηση να το φέρετε- ή αν επιχειρήσετε πράξη νομοθετικού περιεχομένου, νομίζω ότι θα κάνετε λάθος.
Επομένως, εγώ υποστηρίζω τις δύο τροπολογίες. Υποστηρίζω για τους λόγους που ανέφερα την κύρωση του προαιρετικού πρωτοκόλλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39188"," Ευχαριστούμε πολύ, κύριε Μαριά.
Ορίστε, κύριε Υπουργέ, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39189"," Ευχαριστώ, κυρία Πρόεδρε.
Με το πρωτόκολλο θεσπίζεται μηχανισμός πρόληψης και ελέγχου των προσβολών της ανθρώπινης αξιοπρέπειας που οφείλονται σε βασανιστήρια ή ταπεινωτικές συμπεριφορές. Δεν θεσπίζεται, το πρώτον, κύρωση. Αυτά προβλέπονται στον Ποινικό μας Κώδικα στα άρθρα 137 α’ επόμενα. Οι διατάξεις αυτές που προβλέπουν για τα βασανιστήρια και τον ορισμό των βασανιστηρίων -τώρα απαντώ σε όλους συνολικά- υπάρχουν στον Ποινικό Κώδικα όπου προβλέπεται τι είναι βασανιστήρια. 
Σας αναφέρω, λοιπόν, όπως λέει στην παράγραφο 2 του άρθρου 137 α’ «βασανιστήρια συνιστούν σύμφωνα με την προηγούμενη παράγραφο κάθε μεθοδευμένη πρόκληση έντονου σωματικού πόνου ή σωματικής εξάντλησης επικίνδυνης για την υγεία, τη σωματική ακεραιότητα κ.λπ.». Από ποιον όμως; Αυτό θα μας το πει πάλι η παράγραφος 1 του άρθρου 137 α’ που δεν μπορεί να είναι ο οποιοσδήποτε πολίτης αλλά αυτός στον οποίο είναι διαπιστευμένη η φύλαξη και η σωματική ακεραιότητα. Μας το λέει, λοιπόν, ότι πρέπει δηλαδή να είναι υπάλληλος ή στρατιωτικός, στα καθήκοντα του οποίου ανάγεται η δίωξη, η ανάκληση, κ.λπ..
Άρα, λοιπόν, υπάρχει μια ενότητα στο ποινικό μας σύστημα, όσον αφορά και την καταστολή και την πρόληψη για να μην γίνονται καταχρήσεις. Δεν είναι τυχαίο δε ότι οι διατάξεις αυτές που σας ανέφερα για τα βασανιστήρια έχουν μπει στο κεφάλαιο αυτό νομοτεχνικά που αφορούν την προσβολή του πολιτεύματος. Για λόγους και ιστορικούς αλλά και συμβολικούς έχουν μπει σε αυτές τις διατάξεις. Μάλιστα, θα ήθελα να σας υπενθυμίσω ότι οι διατάξεις αυτές μπήκαν με το ν.1500/1984 επί υπουργίας του αξέχαστου Μαγκάκη.
Τώρα όσον αφορά για αυτό που ειπώθηκε για τη «GUARDIAN» ότι έκανε μερικές καταγγελίες ότι υπήρχαν βασανιστήρια κ.λπ., θα περιμένουμε –έχουν επιληφθεί τα δικαστήρια- να δούμε κατά πόσο είναι βάσιμες ή όχι οι καταγγελίες. Οποιαδήποτε εφημερίδα μπορεί να γράφει οτιδήποτε θέλει αλλά από το να γράφουμε κάτι μέχρι του σημείου να αποδεικνύεται μια κατηγορία απέχει πάρα πολύ.
Για τις φυλακές αναφέρθηκα και άλλη φορά και απαντώ σε όλους τους ομιλητές. Και εμείς δεν είμαστε περήφανοι για την κατάσταση που επικρατεί στις φυλακές. Παραλάβαμε μια κατάσταση, η οποία είναι πάρα πολύ άσχημη. Σας είπα και άλλη φορά ότι έχουμε περίπου 38,5% παραπάνω κρατούμενους από τη δυναμικότητα των φυλακών. Καταβάλλουμε τεράστιες προσπάθειες και σε νομοθετικό επίπεδο για να μπορέσουμε να κάνουμε μια αποσυμφόρηση και βεβαίως να βελτιωθούν και οι συνθήκες όσων μένουν αλλά βεβαίως και σε λειτουργικό επίπεδο.
Ψηφίσαμε και το νόμο τελευταία για τα βραχιολάκια, αυτήν την ηλεκτρονική επιτήρηση. Πιστεύω γρήγορα να υλοποιηθεί, ούτως ώστε να μπορέσουμε να βελτιώσουμε το σύστημα των φυλακών μας.
Και βεβαίως η απόφαση του Πρωτοδικείου Θεσπρωτίας είναι γνωστή. Πράγματι, ήταν μία απόφαση η οποία έθεσε τα πράγματα στη σωστή βάση. Αυτή είναι η κατάσταση. Δεν μπορούμε από τη μια μέρα στην άλλη να αλλάξουμε το σωφρονιστικό σύστημα. Προσπαθούμε όμως και σύντομα θα φέρουμε και το Σωφρονιστικό Κώδικα με τις παρατηρήσεις που ομόφωνα η αρμόδια επιτροπή της Βουλής έχει κάνει. 
Όσον αφορά τον Συνήγορο του Πολίτη, είναι αρκετά στελεχωμένος. Κάποια Αρχή έπρεπε να είναι. Σκεφτήκαμε ποια πρέπει να είναι η Αρχή. Είπαμε να είναι ο Συνήγορος του Πολίτη, πολύ περισσότερο αφού σύμφωνα με το Σωφρονιστικό Κώδικα –αν θυμάμαι καλά με το άρθρο 52- ήδη εποπτεύει σε φυλακές ή όπου κρατούνται διάφοροι κρατούμενοι -είτε είναι συγκεντρώσεις είτε είναι φυλακές είτε είναι αστυνομικά τμήματα, όπου υπάρχουν κρατούμενοι- και επιβλέπει για τις συνθήκες διαβίωσης. Είναι το λιγότερο κακό. Είναι το καλύτερο που μπορούσαμε να κάνουμε. Όσον αφορά τη στελέχωση, στελεχώνονται από τρεις επιστήμονες και αν δούμε κατά τη διάρκεια της λειτουργίας του ότι χρειάζονται και άλλοι, εδώ είμαστε να αυξήσουμε το προσωπικό.
Όσον αφορά το άρθρο 4, είπα και την προηγούμενη φορά στην επιτροπή ότι αν δείτε το άρθρο 14 παράγραφος 2 του πρωτοκόλλου που κυρώνουμε, είναι πιο σφιχτό, πιο αυστηρό. Εμείς το άρθρο 4 το κάναμε πιο ευέλικτο. Είναι ακόμα δηλαδή περισσότερο ευέλικτο από τα όργανα που θα εποπτεύουν για να κάνουν ελέγχους. Δηλαδή λέμε: «Με ή χωρίς προηγούμενη ενημέρωση των αρμοδίων αρχών να γίνεται οποιοσδήποτε έλεγχος», ενώ δεν προβλέπεται αυτό στο πρωτόκολλο. Άρα, λοιπόν, και αιφνιδιαστικοί έλεγχοι μπορεί να γίνονται. Πότε μόνο μπορεί να υπάρχουν αντιρρήσεις; Αναφέρονται οι αντιρρήσεις αλλά σε είκοσι τέσσερις ώρες επιλύνονται. Συνεπώς και το άρθρο 4 όπως το διατυπώσαμε είναι ακόμα καλύτερο και είναι πιο ευέλικτη η κατάσταση.  
Τέλος, ειπώθηκε ότι η Ελλάδα δεν κύρωσε το πρωτόκολλο και ότι είναι μία χώρα η οποία δεν σέβεται τα ανθρώπινα δικαιώματα, επειδή καθυστερήσαμε να το κυρώσουμε. Χώρες όπως η Αυστραλία, το Βέλγιο, η Ιρλανδία, η Φινλανδία μέχρι τώρα δεν το έχουν κυρώσει το πρωτόκολλο. Η Νορβηγία, η Ιταλία και η Πορτογαλία το κύρωσαν προχθές. Η Αυστρία το κύρωσε το 2012. Σημαίνει αυτό ότι δεν έχουν ευαισθησία στην κύρωση του πρωτοκόλλου; 
Άρα, δεν είναι ζήτημα εάν καθυστέρησε να κυρωθεί το πρωτόκολλο. Πράγματι, εγώ βρήκα πάρα πολλές συμβάσεις, πρωτόκολλα τα οποία έπρεπε να κυρωθούν και καταβάλλουμε μια τεράστια προσπάθεια στο Υπουργείο για να τα φέρουμε όλα προς ψήφιση. Όπως είδατε, πολλά νομοθετήματα, συμβάσεις ή πρωτόκολλα έχουν έρθει προς κύρωση. 
Νομίζω ότι είναι ένα πρωτόκολλο το οποίο χαρακτηρίζει όλες τις πολιτισμένες χώρες που σέβονται τα ανθρώπινα δικαιώματα και ζητώ από όλες τις πτέρυγες να ψηφιστεί.","ΧΑΡΑΛΑΜΠΟΣ ΑΘΑΝΑΣΙΟΥ",10
"39190"," Ευχαριστούμε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39191"," Κυρία Πρόεδρε, θα ήθελα το λόγο για τα διαδικαστικά.","ΖΩΗ ΚΩΝΣΤΑΝΤΟΠΟΥΛΟΥ",272
"39192"," Δεν γίνεται άλλη συζήτηση επί διαδικαστικών. Δεν θα αλλάξουμε τον Κανονισμό τώρα. Η συζήτηση γίνεται βάσει του άρθρου 108.
 Κηρύσσεται περαιωμένη η συζήτηση επί της αρχής των άρθρων και του συνόλου του σχεδίου νόμου του Υπουργείου Δικαιοσύνης Διαφάνειας και Ανθρωπίνων Δικαιωμάτων: «Κύρωση του Προαιρετικού Πρωτοκόλλου στη Σύμβαση κατά των Βασανιστηρίων και άλλων Μορφών Σκληρής, Απάνθρωπης ή Ταπεινωτικής Μεταχείρισης ή Τιμωρίας της Γενικής Συνέλευσης των Ηνωμένων Εθνών».
Ερωτάται το Σώμα: Γίνεται δεκτό το νομοσχέδιο, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39193"," Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"39194"," Κατά πλειοψηφία.","ΔΗΜΗΤΡΙΟΣ ΚΟΥΚΟΥΤΣΗΣ",246
"39195"," Συνεπώς το νομοσχέδιο του Υπουργείου Δικαιοσύνης Διαφάνειας και Ανθρωπίνων Δικαιωμάτων: «Κύρωση του Προαιρετικού Πρωτοκόλλου στη Σύμβαση κατά των βασανιστηρίων και άλλων μορφών σκληρής, απάνθρωπης ή ταπεινωτικής μεταχείρισης ή τιμωρίας της Γενικής Συνέλευσης των Ηνωμένων Εθνών» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ.136α)�","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39196"," Κυρίες και κύριοι, συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39197"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"39198"," Το Σώμα παρέσχε τη ζητηθείσα εξουσιοδότηση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39199"," Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απροβλέπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ» (Α 219/2013)»». 
Κυρίες και κύριοι συνάδελφοι, η Διάσκεψη των Προέδρων αποφάσισε στη συνεδρίασή της, στις 11-12-2013, τη συζήτηση του νομοσχεδίου σε μία μόνο συνεδρίαση.
Το λόγο έχει ο Υφυπουργός Υγείας κ. Μπέζας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39200"," Θέλω να κάνω προφορικά μία νομοτεχνική βελτίωση. Ο τίτλος του νομοσχεδίου αναδιατυπώνεται ως εξής: «Κύρωση της Πράξης Νομοθετικού Περιεχομένου «Τροποποίηση της παρ. 1 του δεύτερου άρθρου του ν. 4163/2013» (ΦΕΚ Α219/2013)». Αυτός πρέπει να είναι ορθός τίτλος του νομοσχεδίου.
Επίσης, θέλω να δηλώσω ότι καμμία τροπολογία που έχει κατατεθεί από τους συναδέλφους δεν γίνεται αποδεκτή.","ΑΝΤΩΝΙΟΣ ΜΠΕΖΑΣ",343
"39201"," Ευχαριστούμε. 
Για το συζητούμενο νομοσχέδιο από το ΠΑΣΟΚ ορίζεται ως ειδικός αγορητής ο κ. Ιωάννης Κουτσούκος.
Από τους Ανεξάρτητους Έλληνες ορίζονται ως ειδικός αγορητής ο κ. Παναγιώτης Μελάς και ως Κοινοβουλευτικός Εκπρόσωπος ο κ. Νότης Μαριάς. 
Από τη Χρυσή Αυγή ορίζονται ως ειδικός αγορητής ο Βουλευτής κ. Δημήτριος Κουκούτσης και ως Κοινοβουλευτικός Εκπρόσωπος ο κ. Αρτέμιος Ματθαιόπουλος.
Από τους Ανεξάρτητους Δημοκρατικούς Βουλευτές ορίζεται ως ειδικός αγορητής ο Βουλευτής κ. Οδυσσέας Βουδούρης. 
Από τη Δημοκρατική Αριστερά ορίζεται ως ειδική αγορήτρια η Βουλευτής κ. Αικατερίνη Μάρκου.
Από το Κομμουνιστικό Κόμμα Ελλάδος ορίζεται ως Κοινοβουλευτικός Εκπρόσωπος ο κ. Γεώργιος Λαμπρούλης. 
Το λόγο έχει ο εισηγητής της Νέας Δημοκρατίας κ. Ανδρέας Μαρίνος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39202"," Κυρία Πρόεδρε, κύριε Υπουργέ, κυρίες και κύριοι συνάδελφοι, συζητούμε σήμερα το σχέδιο νόμου: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απροβλέπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ(Α219/2013)»». 
Είναι αλήθεια πως το Εθνικό Σύστημα Υγείας βρίσκεται σε μία ιδιαίτερα κρίσιμη καμπή για την ιστορία του. Η υγεία αποτελεί αγαθό πρώτης ανάγκης, το οποίο σε καμμία περίπτωση δεν θα πρέπει να πλήττεται λόγω των δυσμενών οικονομικών δεδομένων, αλλά και των υποχρεώσεων που καλείται η Κυβέρνηση να καλύψει έναντι των δανειστών μας. 
Η αναδιάρθρωση του χώρου της δημόσιας υγείας είναι επιβεβλημένη, αφού τόσα χρόνια λόγω των γνωστών σε όλους μας παθογενειών του συστήματος λειτουργούσε εν τέλει εις βάρος των πολιτών, χωρίς να προσφέρουν οι υγειονομικές μονάδες του κράτους τις άριστες υπηρεσίες στον Έλληνα πολίτη. 
Οφείλουμε να προχωρήσουμε σε ένα αυστηρό έλεγχο των πόρων που κατευθύνονται στον τομέα της υγείας, όπως μας υπαγορεύει το ήδη διαμορφωμένο πλαίσιο δημοσιονομικού περιορισμού, με σεβασμό βέβαια στις θυσίες των Ελλήνων. 
Είμαστε υποχρεωμένοι να εργαστούμε σκληρά για την καλύτερη αξιοποίηση αυτών των πόρων με βασική μέριμνα τον εξορθολογισμό των δαπανών, ώστε να επιτευχθεί μια στοχευμένη αναδιοργάνωση του Εθνικού Συστήματος Υγείας. Το κύριο μέλημά μας πρέπει να είναι ο πολίτης, ο άνεργος, ο άπορος, ο ανασφάλιστος. Φυσικά, προβλήματα υπάρχουν πολλά και γνωστά σε όλους, προβλήματα σχετικά με τη διάθεση των φαρμάκων, των νοσοκομειακών υλικών, των μεγάλων χρεών των δημοσίων νοσοκομείων, την αδυναμία του ΕΟΠΥΥ να ανταπεξέλθει στις πληρωμές του, ζητήματα εξαιρετικά σημαντικά τα οποία έχουμε χρέος να εξετάσουμε με ιδιαίτερη προσοχή. 
Πραγματικά, οι αλλαγές που συντελούνται σήμερα στο χώρο της υγείας υποδηλώνουν την αναγκαιότητα να διαμορφωθεί ένα νέο πλαίσιο παροχής υπηρεσιών με έναν λειτουργικό εκσυγχρονισμό του Εθνικού Συστήματος Υγείας. 
Κυρίες και κύριοι συνάδελφοι, η δημόσια υγεία, όπως προανέφερα, είναι αγαθό υψίστης σημασίας, το οποίο προσφέρεται ανταποδοτικά στους πολίτες, γεγονός που σημαίνει πως δεν πρέπει να υπολογίζονται οι δαπάνες με τη στενή λογιστική. Και αυτό ακριβώς αποδεικνύει η σημερινή πράξη νομοθετικού περιεχομένου από την ηγεσία του Υπουργείου Υγείας που έρχεται για κύρωση στη Βουλή των Ελλήνων με μια ουσιαστική κίνηση, αφού δίνει τη δυνατότητα σε ένα κοινωφελές ίδρυμα να λειτουργήσει προς όφελος των Ελλήνων πολιτών. Ένα ίδρυμα με ανεκτίμητη προσφορά και με εξαιρετικά εκπαιδευμένο και καταρτισμένο προσωπικό, που δυστυχώς τα τελευταία χρόνια βρίσκεται σε δεινή θέση. Και, βεβαίως, δεν είναι του παρόντος να εξετάσουμε τις αιτίες που οδήγησαν το «Ερρίκος Ντυνάν» στην κατάσταση την οποία παρουσιάζει σήμερα. 
Με την εν λόγω, λοιπόν, κύρωση και με τις προτεινόμενες διατάξεις επεκτείνεται χρονικά για λόγους δημοσίου συμφέροντος και συμφέροντος της δημόσιας υγείας, αφ’ ενός μεν η προστασία του ιδρύματος από κατασχέσεις πιστωτών στα ακίνητά του, καθώς και σε ιατρικά μηχανήματα, τραπεζικούς λογαριασμούς, απαιτήσεις τρίτων κ.λπ., η οποία είναι επιβεβλημένη για τη συνέχιση των υπηρεσιών του και αφ’ ετέρου στη δημόσια υγεία η δυνατότητα λήψης ασφαλιστικής ενημερότητας μέχρι 31-1-2014, η οποία είναι εκ του νόμου απαραίτητη για την είσπραξη χρημάτων από τον ΕΟΠΥΥ και γενικά από τρίτους για τη συνέχιση λειτουργίας του νοσοκομείου.
Εξάλλου, κυρίες και κύριοι συνάδελφοι, σύμφωνα με την έκθεση του Γενικού Λογιστηρίου του Κράτους από τις προτεινόμενες αυτές διατάξεις δεν προκαλείται δαπάνη του κρατικού προϋπολογισμού ή των επιχορηγούμενων από αυτόν νομικών προσώπων. Ωστόσο, επέρχεται υστέρηση είσπραξης εσόδων στον κρατικό προϋπολογισμό από την περαιτέρω αναστολή των πάσης φύσεως πράξεων εκτέλεσης και λήψης ασφαλιστικών μέτρων έως 31-1-2014 και στους φορείς κοινωνικής ασφάλισης, τόσο από την περαιτέρω αναστολή των πάσης φύσεως πράξεων εκτέλεσης και λήψης ασφαλιστικών μέτρων όσο και από την περαιτέρω έως 31-1-2014 χορήγηση ασφαλιστικής ενημερότητας, χωρίς τη διενέργεια παρακράτησης.
Κυρίες και κύριοι συνάδελφοι, το Νοσοκομείο «Ερρίκος Ντυνάν» ανήκει εξολοκλήρου στο Κοινωφελές Ίδρυμα «Ερρίκος Ντυνάν», νομικό πρόσωπο δημοσίου δικαίου, το οποίο ιδρύθηκε από τον Ελληνικό Ερυθρό Σταυρό. Το συγκεκριμένο νοσοκομείο είναι ένα σύγχρονο ίδρυμα που προσφέρει σημαντικότατο κοινωνικό έργο στους τομείς της πρωτοβάθμιας και δευτεροβάθμιας περίθαλψης. Στις εγκαταστάσεις του που εκτείνονται σε πενήντα πέντε χιλιάδες τετραγωνικά μέτρα, αναπτύσσονται κλινικές, εξωτερικά ιατρεία όλων των ειδικοτήτων, πλήρως εξοπλισμένα με μηχανήματα τελευταίας τεχνολογίας.
Το νοσοκομείο στελεχώνεται από χίλιους διακόσιους περίπου, εκ των οποίων οι διακόσιοι είναι κορυφαίοι γιατροί αποκλειστικής απασχόλησης, καθώς και από πλήθος διακεκριμένων εξωτερικών συνεργατών ιατρών που έχουν συνεργασία με το Κοινωφελές Ίδρυμα «Ερρίκος Ντυνάν». 
Διαθέτει, επίσης, τριακόσιες τρεις κλίνες κλινικών, είκοσι πέντε χειρουργεία, τριάντα οκτώ κλίνες μονάδων εντατικής θεραπείας, είκοσι τέσσερις κλίνες μονάδων τεχνητού νεφρού και εβδομήντα οκτώ κλίνες νοσηλείας μιας ημέρας. 
Αντιλαμβάνεστε, λοιπόν, ότι με την ψήφιση και ουσιαστικά την κύρωση της πράξης νομοθετικού περιεχομένου δίνουμε ανάσα ζωής, διασφαλίζοντας την απρόσκοπτη συνέχιση της λειτουργίας του Νοσοκομείου «Ερρίκος Ντυνάν» για το καλό των ασθενών, χωρίς οικονομικές επιβαρύνσεις εις βάρος του κρατικού προϋπολογισμού. Απαραίτητη, όμως, προϋπόθεση συνιστά η εξασφάλιση των εργαζομένων του, χωρίς να γίνει καμμία απόλυση, γεγονός το οποίο, αν συνέβαινε, θα είχε διπλό κόστος. Από τη μια πλευρά οι άνθρωποι αυτοί που καθημερινά και κάτω από εξαιρετικά δύσκολες συνθήκες υπερβάλλουν εαυτόν, προσφέροντες πολύτιμες υπηρεσίες, θα προσμετρούνταν στο ήδη μεγάλο ποσοστό της ανεργίας, ενώ παράλληλα θα αποδυνάμωναν σε μεγάλο βαθμό τις παρεχόμενες υπηρεσίες υγείας.
Κυρίες και κύριοι συνάδελφοι, όλοι γνωρίζουμε για τα μεγάλα χρέη, τους απλήρωτους εργαζόμενους και τη γενικότερη εικόνα παρακμής του Ιδρύματος «Ερρίκος Ντυνάν» και είναι βέβαιο ότι όλοι επιθυμούμε να ξαναγίνει ένα από τα καλύτερα νοσοκομεία της χώρας. Η παρούσα Κυβέρνηση επιδιώκει να βρει μια βιώσιμη λύση για το ιστορικό θεραπευτήριο της Αθήνας. Βιώσιμη λύση για τους ασθενείς του νοσοκομείου, βιώσιμη λύση για τους εργαζόμενους, βιώσιμη λύση για τη δημόσια υγεία. Και έχουμε όφελος και χρέος να το πράξουμε. 
Οι προσπάθειες, όμως, διάσωσής του δεν εξαρτώνται από εμάς, καθώς εδώ προβάλλει η ανάγκη να επιδιωχθεί και η συνεργασία του προσωρινού Διοικητικού Συμβουλίου του Ελληνικού Ερυθρού Σταυρού με την ηγεσία του Διεθνούς Ερυθρού Σταυρού. 
Όλοι αναγνωρίζουμε πως η πράξη νομοθετικού περιεχομένου δεν αποτελεί πανάκεια. Είναι η τρίτη που γίνεται κατά σειρά, προκειμένου να διασφαλιστεί η περαιτέρω λειτουργία του νοσοκομείου. Σύμφωνα με όσα δήλωσε ο παριστάμενος Υφυπουργός κ. Μπέζας στη Διαρκή Επιτροπή Κοινωνικών Υποθέσεων, πρόκειται για την τελευταία πράξη νομοθετικού περιεχομένου για το κοινωφελές ίδρυμα. Σε αυτό, λοιπόν, που πρωτίστως πρέπει να επικεντρώσουμε το ενδιαφέρον μας, είναι να υπάρξει ένας διαχειριστικός έλεγχος -έλεγχος των οικονομικών- ώστε να δούμε τελικά ποιοι ευθύνονται και με ποιον τρόπο για το σημείο που έχει φτάσει το «Ερρίκος Ντυνάν». 
Να γίνει, λοιπόν, μια επισταμένη δουλειά πάνω σε αυτό, ώστε να μη χρειαστεί και άλλη πράξη, γιατί τα χρήματα τα οποία διατέθηκαν για το νοσοκομείο δεν είναι ιδιωτικά κεφάλαια, αλλά έχει σημασία να πούμε ότι είναι συνδρομές απλών ανθρώπων, συνδρομές που προέρχονται από το υστέρημά τους, από ανθρώπους που συμπάσχουν για τον συνάνθρωπό τους. 
Η προσφορά στον Ελληνικό Ερυθρό Σταυρό είναι αυθόρμητη και ενσυνείδητη πράξη για κάθε Έλληνα και η πολύπλευρη δράση του υποστηρίζεται από την κοινωνία των πολιτών. Αυτό αποτελεί αδιάψευστο μάρτυρα της ποιότητας και της ευαισθησίας των ανθρώπων αυτής της χώρας, αφού με τις σημερινές συνθήκες η αλληλεγγύη δεν αποτελεί μόνο αξία αλλά είναι και αδήριτη ανάγκη. 
Η Νέα Δημοκρατία υπερψηφίζει την παρούσα πράξη νομοθετικού περιεχομένου και ευελπιστούμε ότι κατά τη διάρκεια της παράτασης που δίνουμε θα ρυθμιστούν όσο το δυνατόν οι όποιες οικονομικές υποχρεώσεις του Νοσοκομείου «Ερρίκος Ντυνάν». Δεν θα επιτρέψουμε να συνεχιστεί ακόμη περισσότερο η υποβάθμιση των παρεχομένων υπηρεσιών υγείας που θα αποβεί εις βάρος της υγείας των ασθενών. Αυτό τον αγώνα δίνει καθημερινά η ηγεσία του Υπουργείου Υγείας και η παρούσα Κυβέρνηση.
 Επιβάλλεται να στηριχθεί η πρωτοβάθμια και δευτεροβάθμια φροντίδα υγείας, όχι μόνο από πλευράς προσωπικού -ιατρικού, νοσηλευτικού και διοικητικού- αλλά από σύσσωμο τον ελληνικό λαό. Γιατί το στοίχημα αυτό αφορά όλους μας. Οφείλουμε να είμαστε παρόντες και συμμέτοχοι σε αυτήν τη μεταρρύθμιση που στο τέλος θα μας ωφελήσει. Η πολιτεία απλώνει δίκτυ προστασίας σε όλους τους πολίτες της χώρας μας που εσχάτως δοκιμάζονται. Οφείλουμε με κάθε τρόπο, με κάθε μέσο να τους εξασφαλίσουμε και να τους παράσχουμε ένα κράτος αυξημένης φροντίδας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΜΑΡΙΝΟΣ",305
"39203"," Σας ευχαριστούμε κι εμείς, κύριε Μαρίνο.
Ο εισηγητής του ΣΥΡΙΖΑ-ΕΚΜ κ. Κωνσταντίνος Ζαχαριάς έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39204"," Κυρίες και κύριοι Βουλευτές, η κύρωση της πράξης νομοθετικού περιεχομένου για τη διασφάλιση της λειτουργίας του ιδιωτικού θεραπευτηρίου «Ερρίκος Ντυνάν» έρχεται σήμερα στη Βουλή, ενώ εξελίσσεται μια εντατική κυβερνητική προσπάθεια συρρίκνωσης των υπηρεσιών και της πρωτοβάθμιας και της δευτεροβάθμιας δημόσιας φροντίδας υγείας, καθώς και συρρίκνωσης των κοινωνικών παροχών, προκειμένου να εξοικονομηθεί το «περίφημο» πρωτογενές πλεόνασμα. 
Η υγεία βαδίζει προς το 2014 τραυματισμένη βαριά και στηριζόμενη σε έναν ελλιπή προϋπολογισμό. Μειώνεται και στην πρωτοβάθμια φροντίδα υγείας κατά 334 εκατομμύρια ευρώ η κρατική επιχορήγηση του ΕΟΠΥΥ που με τη σειρά του μειώνει κατά 539 εκατομμύρια τις παροχές του προς τους ασφαλισμένους. Με αυτά τα εφόδια βγαίνει ο ΕΟΠΥΥ στην αγορά υπηρεσιών υγείας μοναδικός αγοραστής -και μόνο όμως αγοραστής υπηρεσιών υγείας. Δηλαδή, βγαίνει στη ζούγκλα των ολιγοπωλιακών συμφερόντων των μεγάλων διαγνωστικών ιδιωτικών θεραπευτηρίων.
Ο ΕΟΠΥΥ είναι έτοιμος να υποκύψει σε ετεροβαρείς διαπραγματεύσεις με τα καρτέλ των χώρων της υγείας και να μετακυλίσει στους ασφαλισμένους -τους ασθενείς και τις οικογένειές τους- τις καταστροφικές δαπάνες υγείας. 
Ο ΕΟΠΥΥ είναι έτοιμος –και ήδη το κάνει, βέβαια- να αποπληρώνει τις υπηρεσίες στους ιδιώτες παρόχους υπηρεσιών, αλλά να μην καταβάλλει τα νοσήλια των δημόσιων νοσοκομείων, να δημιουργεί δηλαδή τεράστια ελλείμματα στα νοσοκομεία, που με τη σειρά τους δεν μπορούν να πάρουν πρωτοβουλίες για αναβάθμιση των υπηρεσιών τους, τη στιγμή που ο προϋπολογισμός του 2014 είναι μειωμένος για τα νοσοκομεία κατά 30%. 
Τα νοσοκομεία σήμερα δεν μπορούν να παράσχουν συνθήκες αξιοπρεπούς παραμονής των ασθενών, δεν μπορούν να προμηθευτούν πολλές φορές ούτε απλά υλικά –γάζες και ράμματα δηλαδή- δεν μπορούν να πληρώσουν τις υπερωρίες και τις εφημερίες του προσωπικού τους. 
Αυτές τις μέρες έρχεται –σύμφωνα και με τις εξαγγελίες του Υπουργού Υγείας- το δεύτερο κύμα κινητικότητας και διαθεσιμότητας των εργαζόμενων στα νοσοκομεία της περιφέρειας. 
Ήδη, το προσωπικό από κλάδους εστίασης, φύλαξης, καθαριότητας ακόμη και οι οδηγοί των μέσων μεταφοράς, των ασθενοφόρων των νοσοκομείων είναι στον προθάλαμο της κινητικότητας. Ήδη, έχει κατατεθεί τροπολογία, η οποία θα συζητηθεί –από ό,τι ξέρουμε- μετά τις γιορτές. Άρα καραδοκεί για όλες αυτές τις κατηγορίες η απόλυση, αφού μόλις χθες ο Υπουργός Διοικητικής Μεταρρύθμισης  κ. Κυριάκος Μητσοτάκης δήλωσε ότι υπάρχει πολιτική εκτίμηση για τη μικρότερη εμπλοκή του κράτους σε μια σειρά υπηρεσιών κι εν προκειμένω, ανέφερε την καθαριότητα. 
Άρα, λοιπόν, καραδοκούν στα νοσοκομεία οι ιδιωτικές εταιρείες με μισθούς πείνας, με ελαστικά ωράρια να εκτοπίσουν τους δημόσιους υπαλλήλους και να παράσχουν πακέτα υπηρεσιών. Σήμερα, δηλαδή, βιώνουμε τον διαμελισμό και τον κατατεμαχισμό των κλάδων του νοσοκομειακού προσωπικού για να υπάρξει βίαια λιγότερο κράτος, για να λειτουργήσουν τα μνημονιακά και μίζερα βασικά πακέτα υγείας για τους φτωχούς εργαζόμενους και ψήγματα παροχών σε μικρά τμήματα των ανασφάλιστων πολιτών. 
Σε μερικές μέρες, από τον καινούργιο χρόνο, αρχίζει η καταβολή των 25 ευρώ από κάθε ασθενή που εισάγεται στο νοσοκομείο και η καταβολή του 1 ευρώ για κάθε συνταγή που εκδίδουν οι γιατροί. 
Έτσι λοιπόν, πληρώνουμε και πάλι χαράτσι κι επιβαρύνονται οι πολίτες, οι χρόνιοι ασθενείς και μάλιστα, τη στιγμή που έχουν τη μεγάλη ανάγκη προστασίας, όταν εισάγονται, δηλαδή, στα νοσοκομεία και πρέπει να παλέψουν για την υγεία τους κι ενδεχόμενα για τη ζωή τους. 
Ενώ είναι καθημερινή η δημόσια συζήτηση και στους κοινωνικούς φορείς και στα Μέσα Μαζικής Ενημέρωσης για τις πολιτικές της Κυβέρνησης που οδηγούν στη διάλυση του ιστού της δημόσιας υγείας στη χώρα, μέσα από πελώριες αντιφάσεις λόγου και πράξεων η Κυβέρνηση ισορροπεί στην περίπτωση του Ιδρύματος «Ερρίκος Ντυνάν» σε σκανδαλώδη περιδίνηση τραπεζών και μεγάλων επενδυτών και ιδιωτικών συμφερόντων, που επιδιώκουν την πιο συμφέρουσα –για τον καθένα- συμφωνία. 
Έτσι λοιπόν, έρχεται σήμερα για τρίτη φορά από τον Ιούλιο του 2012 η κύρωση της πράξης νομοθετικού περιεχομένου που αφορά το κοινωφελές νοσηλευτικό Ίδρυμα «Ερρίκος Ντυνάν», η εικοστή τέταρτη πράξη νομοθετικού περιεχομένου μέσα στο δεκαοκτάμηνο ζωής της παρούσας Βουλής. 
Και οι τρεις νομοθετικές πράξεις για το «Ερρίκος Ντυνάν» επικαλούνται τις ρυθμίσεις για την αντιμετώπιση των εξαιρετικά επειγουσών –μέχρι σήμερα, τον άλλαξε ο κύριος Υφυπουργός τον τίτλο- κι απρόβλεπτων αναγκών για το κοινωφελές ίδρυμα, προκειμένου να διασφαλιστεί η παροχή ιατρικών και νοσηλευτικών υπηρεσιών και να εξασφαλιστεί, επίσης, η ύπαρξη των θέσεων εργασίας με δύο τρόπους: με τη χορήγηση στο ίδρυμα φορολογικής ενημερότητας και την αναστολή των πράξεων διοικητικής κι αναγκαστικής εκτέλεσης που επισπεύδονται από τους διάφορους πιστωτές. 
Στην ουσία, ενάμιση χρόνο τώρα παρατείνεται το μετέωρο βήμα του νοσοκομείου, δεν αξιοποιείται η παρουσία εκατοντάδων εξειδικευμένων στελεχών κι εργαζόμενων, δεν αξιοποιούνται οι δυνατότητες προσφοράς υπηρεσιών από το «Ερρίκος Ντυνάν». Δίνουμε, δηλαδή, χρόνο για να καταλήξει η διαμάχη των ισχυρών επιχειρηματικών συμφερόντων, που προέρχονται κυρίως από το χρηματοπιστωτικό τομέα και θέλουν να επενδύσουν στις σίγουρες αποδώσεις στον τομέα της υγείας σε καιρούς υγειονομικής φτώχειας κι ανθρωπιστικής κρίσης. 
Πρέπει να δούμε την τύχη των χιλίων είκοσι οκτώ εργαζομένων που είναι σήμερα -οκτακόσιοι εβδομήντα πλην των γιατρών- και την ανάγκη εξασφάλισης των θέσεων εργασίας τους, την ανάγκη να πληρώνονται και να ζουν αξιοπρεπώς από τη δουλειά τους. Η μισθοδοσία τους είναι απολύτως εξαρτημένη από τη δανειακή σύμβαση που έχει συνάψει το ίδρυμα με τράπεζες. Πληρώνονται κατά διαστήματα σήμερα όταν ο ΕΟΠΥΥ εκταμιεύει τμήμα του χρέους του προς το ίδρυμα. Παραμένουν, όμως, οι άνθρωποι αυτοί οκτώ και δέκα μήνες απλήρωτοι και οι εργαζόμενοι στο σύνολό τους βρίσκονται σε μια σημαντική εκκρεμότητα για το μέλλον της δουλειάς τους, σε μια μεγάλη εργασιακή ανασφάλεια.
Είναι φανερό ότι η οικονομική κατάρρευση του ιδρύματος είναι αποτέλεσμα χρόνιων διαχειριστικών αδυναμιών, αδιαφανούς διαχείρισης και κατασπατάλησης των οικονομικών και εμμέσως των ανθρώπινων πόρων. Υπάρχουν ευθύνες, είναι σίγουρο και έχουν συζητηθεί. Στα Μέσα Μαζικής Ενημέρωσης και στο διαδίκτυο πάρα πολλές φορές κυκλοφορούν ειδήσεις και για τις δικαστικές έρευνες και για τις εκκρεμότητες προς τους εισαγγελείς και μάλιστα στον εισαγγελέα του Αρείου Πάγου που έχει ορίσει ειδικό ανακριτή για την υπόθεση και από τους κλάδους των επιθεωρητών ελεγκτών δημόσιας υγείας. Πότε, όμως, θα αποδοθούν οι ευθύνες είναι ένα ερώτημα που πρέπει να απευθύνουμε προς το Υπουργείο Υγείας. Έχει ελεγχθεί μέχρι τώρα το Διοικητικό Συμβούλιο του «Ερυθρού Σταυρού», το Διοικητικό Συμβούλιο του «Ερρίκος Ντυνάν», τα πεπραγμένα της διαχείρισης; 
Ο Ελληνικός Ερυθρός Σταυρός επιχορηγείται 13 εκατομμύρια ευρώ από το ελληνικό δημόσιο. Άρα και επειδή εμμέσως χρηματοδοτείται με όλες αυτές τις πράξεις νομοθετικού περιεχομένου που αναστέλλουν τις απαιτήσεις του δημοσίου και με τα άλλα χρέη προς τους δημοσίους φορείς κοινής ωφελείας, νομίζουμε ότι πρέπει άμεσα να προβεί το Υπουργείο σε διαχειριστικό έλεγχο. Έχει όλη τη δικαιοδοσία.
Υπάρχει η έκθεση του καθηγητή κ. Λιαρόπουλου από το 2010 που εντόπιζε σημαντικά προβλήματα. Τελικά, δεν έχει κατατεθεί αυτή η έκθεση, παρ’ όλο που την έχουν ζητήσει όλες οι πτέρυγες της Βουλής, ούτε στην Επιτροπή Κοινωνικών Υποθέσεων ούτε στο Σώμα.
Το «Ερρίκος Ντυνάν» έχει συσσωρεύσει τεράστια χρέη προς τους πιστωτές, τις τράπεζες, τους παρόχους, τα ασφαλιστικά ταμεία, τους δημοσίους φορείς κοινής ωφέλειας. Υπάρχει, όμως, αντίστοιχα και ένα χρέος των ασφαλιστικών ταμείων προς το ίδρυμα, χρέος που κληρονόμησε ο ΕΟΠΥΥ και με τη σειρά του αποδίδει τμηματικά. Υπάρχει και η οικονομική διασύνδεση με το Νοσοκομείο «Ερυθρός Σταυρός» και με την Οργάνωση «Ερυθρός Σταυρός», που έχουν και χρέη προς το «Ερρίκος Ντυνάν», γιατί υπήρχε μία σύμβαση μεταξύ τους. Τα χρέη αυτά αποτιμούνται από 1,5 μέχρι 25 εκατομμύρια ευρώ. Δεν έχει δοθεί καμμία απάντηση για το ακριβές τίμημα και δεν υπάρχει και εκεί διαχειριστικός έλεγχος. Όλες αυτές οι οικονομικές εξαρτήσεις και το πλέγμα των διοικητικών κυρίως σχέσεων και χρεών έχουν στραγγαλίσει το κοινωφελές ίδρυμα και αυτή τη στιγμή μόνο 10% με 15% των κλινών του αξιοποιείται.
Πώς προχώρησε μέχρι σήμερα η διαχείριση και ο έλεγχος των πεπραγμένων που συνταράσσουν την ίδια την ύπαρξη του νοσηλευτηρίου; Πώς θα επιτευχθεί ο έλεγχος σύμφωνα με τα όσα ορίζει το καταστατικό; Ποια είναι εντέλει η σχέση του Ιδρύματος «Ερρίκος Ντυνάν» με την οργάνωση του «Ερυθρού Σταυρού», που διοικείται σήμερα από ένα διοικητικό συμβούλιο που προέκυψε από δικαστική απόφαση και παραιτείται κατά τμήματα; Οι εργαζόμενοι αλλά νομίζω και όλοι εμείς, μπορούμε να ζητήσουμε από το Υπουργείο Υγείας να παρέμβει άμεσα και καταλυτικά για να διοριστεί ένα διοικητικό συμβούλιο, το οποίο θα μπορεί να διοικήσει αποτελεσματικά το ίδρυμα.
Το ίδρυμα είναι ολοφάνερο ότι είναι αιχμάλωτο των πιστωτών του και μέχρι σήμερα, παρ’ όλο που πέρασε ενάμισης χρόνος συζητήσεων και τρία χρόνια δημοσιότητας των προβλημάτων, δεν γνωρίζουμε ποιοι ακριβώς είναι οι πιστωτές.
Το μεγάλο χρηματοπιστωτικό κεφάλαιο- και οι σχέσεις του- πιστεύουμε ότι δεν δημιουργεί κατάλληλο έδαφος για ένα σύγχρονο νοσηλευτικό ίδρυμα. Το ίδρυμα για τους πιστωτές είναι οι κτηριακές εγκαταστάσεις και ο εξοπλισμός, είναι το ανεξόφλητο δάνειο των 90 εκατομμυρίων. Γι’ αυτούς δεν έχουν αξία χρήσης ούτε οι άνθρωποι -οι ανθρώπινοι πόροι, δηλαδή, οι εργαζόμενοι- ούτε ακόμη περισσότερο οι ασθενείς.
Το «Ερρίκος Ντυνάν» είναι ένα «φιλέτο» για τα συμφέροντα παλιότερα της    Alpha Bank, μετά της τράπεζας Marfin,  στη συνέχεια της Λαϊκής Τράπεζας Κύπρου. Τώρα από την οικονομική κατάρρευσή του δεν έχουμε πληροφορίες για το ποια τράπεζα διακρατεί το δάνειο και ποια είναι η προοπτική της δανειακής σύμβασης.
Πρέπει να υπάρχει μια καθαρή απάντηση και σήμερα από το Υπουργείο Υγείας, γιατί οι πόροι που δημιούργησαν το «Ερρίκος Ντυνάν» προέρχονται από το υστέρημα των απλών λαϊκών ανθρώπων. Το ίδρυμα, δηλαδή, ανήκει συλλογικά στην ελληνική κοινωνία.
Εμείς, κυρίες και κύριοι συνάδελφοι, ως ΣΥΡΙΖΑ, παραμένουμε στη θέση που είχαμε μέχρι τώρα και στις άλλες δύο συζητήσεις για την κύρωση των πράξεων νομοθετικού περιεχομένου, δηλαδή καταψηφίζουμε αυτές τις πράξεις, αφού είναι ολοφάνερο ότι δεν δίνουν διέξοδο ούτε στη λειτουργία του ιδρύματος που παραπαίει ούτε στην εξασφάλιση των θέσεων των εργαζομένων. 
Εμείς νομίζουμε ότι σ’ αυτούς τους δύσκολους καιρούς της ανθρωπιστικής κρίσης και της υγειονομικής φτώχειας θα μπορούσε το Ίδρυμα «Ερρίκος Ντυνάν» να ενσωματωθεί στο Εθνικό Σύστημα Υγείας, γιατί η κεφαλαιακή του αξία και ο εξοπλισμός του, αλλά, κυρίως, οι εργαζόμενοι με την εξειδίκευση και την εμπειρία τους, είτε πρόκειται για νοσηλευτικό είτε για ιατρικό είτε για άλλο προσωπικό, θα «αιμοδοτήσουν» το Εθνικό Σύστημα Υγείας. 
Πρόκειται για ένα νοσοκομείο εξειδικευμένο, ένα νοσοκομείο μεταξύ δευτεροβάθμιας και τριτοβάθμιας παροχής υπηρεσιών υγείας, που θα μπορούσε να ενισχύσει σήμερα την παροχή υγειονομικής φροντίδας στο Λεκανοπέδιο. Θα μπορούσε, κυρίως, να ενσωματωθεί στο Εθνικό Σύστημα Υγείας, να ενταχθεί, για να μπορεί να δοθεί μία οριστική απάντηση στις τράπεζες και τους πιστωτές, που έχουν σήμερα σηκώσει μία παντιέρα και πρέπει να πάρουν μια ανάλογη απάντηση από το λαό μας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΖΑΧΑΡΙΑΣ",151
"39205"," Ευχαριστούμε κι εμείς, κύριε Ζαχαριά.
Ο ειδικός αγορητής του ΠΑΣΟΚ κ. Γιάννης Κουτσούκος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39206"," Ευχαριστώ, κυρία Πρόεδρε.
Θυμάμαι ότι από τη δεκαετία του 1980 είχε απασχολήσει τη δημόσια συζήτηση για πάρα πολύ καιρό η αντιπαράθεση που τελικά οδήγησε στις λύσεις και στην ανοικοδόμηση του κτηρίου στο οποίο σήμερα στεγάζεται το Νοσοκομείο «Ερρίκος Ντυνάν» και στη συνέχεια είχαμε όλοι παρακολουθήσει τα πάρα πολύ καλά και εγκωμιαστικά σχόλια και για το επίπεδο των υποδομών και των παρεχομένων υπηρεσιών σ’ αυτό το ίδρυμα, το οποίο ήταν περιζήτητο.
Θυμάμαι, μάλιστα, ότι ο κ. Αβραμόπουλος μάς είχε φέρει εδώ πέρα στη Βουλή να περάσουμε μία ρύθμιση για να μπορεί το δημόσιο να νοικιάζει τις μονάδες εντατικής. Εμείς του λέγαμε να δώσει χρήματα να φτιάξει τις μονάδες εντατικής στα δεκατέσσερα καινούργια περιφερειακά νοσοκομεία που είχε κάνει τότε το ΠΑΣΟΚ. Υπήρχε μία αντιπαράθεση. 
Εν πάση περιπτώσει, υπήρχε ένα νοσηλευτικό ίδρυμα, το οποίο ήταν από τα πιο περιζήτητα και θα έλεγα ότι η «πελατεία» του, οι ασθενείς, δηλαδή, ήταν ενός επιπέδου, που δεν είχαν να κάνουν με τον απλό λαό που πήγαινε στα υπόλοιπα δημόσια νοσοκομεία.
Μετά, πέσαμε σε μία δίνη, σε μία περιπέτεια και σε μία συνεχή κατρακύλα, που οδήγησε στην πλήρη απαξίωση, στη διακοπή σχεδόν οριακά της λειτουργίας του και ανάγκασε την Κυβέρνηση να φέρει μία, δύο, τρεις σήμερα πράξεις νομοθετικού περιεχομένου για να κρατηθεί στη ζωή, δηλαδή να μη χρεοκοπήσει.
Τι σημαίνει η πράξη που ψηφίζουμε σήμερα; Δίνουμε ασφαλιστική και φορολογική ενημερότητα στο ίδρυμα, για να μπορεί να εισπράττει τις οφειλές από τον ΕΟΠΥΥ και τα υπόλοιπα ασφαλιστικά ταμεία, να πληρώνει με αυτά τους εργαζόμενους και τα αναγκαία υλικά για να εξασφαλίζει τη λειτουργία των όποιων κλινών λειτουργούν σήμερα. 
Δηλαδή, κυρία Πρόεδρε –μια και εδώ έχουμε πάρα πολλούς γιατρούς που παρακολουθούν το θέμα και έχουν ασχοληθεί- έχουμε τον άρρωστο στην εντατική διασωληνωμένο και ψάχνουμε να βρούμε τώρα τους κατάλληλους επιστήμονες, τους χειρουργούς, τους αναισθησιολόγους, για να δούμε τι επέμβαση θα κάνουμε. Όσον τον κρατάμε τον άρρωστο, υπάρχει περίπτωση να μας φύγει, να τον χάσουμε. 
Το είπα στην επιτροπή, το λέω και σήμερα: Είχε δεσμευτεί ο κ. Λυκουρέντζος στην προηγούμενη παράταση ότι θα έρθει στην επιτροπή μας το Υπουργείο με μια πρόταση, ένα σχέδιο, έστω μια περιγραφή. Να ακούσει και τις δικές μας σκέψεις και τις ιδέες που έχουν ακουστεί για το πώς θα εξασφαλίσουμε τη βιωσιμότητα και θα βγάλουμε το ίδρυμα αυτό από αυτήν την περιδίνηση. 
Και το λέω αυτό, διότι πράγματι σε μια κρίσιμη φάση για το Εθνικό Σύστημα Δημόσιας Υγείας και τις ανάγκες του λαού μας, αυτή η νοσηλευτική μονάδα μάς είναι απολύτως απαραίτητη και για το επίπεδο των εγκαταστάσεών της και για το επίπεδο του ιατρικού και του λοιπού προσωπικού, που έχει τη δυνατότητα να παρέχει υπηρεσίες υγείας με αυξημένη ποιότητα. 
Αυτό το σχέδιο δεν έχει έρθει. Και όχι μόνο δεν έχει έρθει αλλά όπως μας ενημέρωσε και ο Πρόεδρος της Επιτροπής Κοινωνικών Υποθέσεων κ. Κρεμαστινός στη συνεδρίαση με αντικείμενο αυτήν την πράξη νομοθετικού περιεχομένου, εκκρεμεί εισαγγελική έρευνα με βάση το πόρισμα που ακούστηκε νωρίτερα ότι έχει συντάξει ο κ. Λιαρόπουλος, αλλά και τα πρακτικά της Επιτροπής Κοινωνικών Υποθέσεων στην οποία είχαν προσκληθεί για ακρόαση οι διοικητικοί παράγοντες του «Ερυθρού Σταυρού». Αυτό έγινε, για να έχουμε και εμείς μια εικόνα, όσο μπορούμε πιο πλήρη και σαφή, για το ποιοι ευθύνονται και οδήγησαν αυτό το ίδρυμα εκεί. Και αυτό δεν το έχουμε. 
Άρα υπάρχει ανάγκη να διαλευκανθεί, να χυθεί άπλετο φως, για να ξέρει ο απλός πολίτης που έδωσε τον οβολό του από το αίσθημα της αλληλεγγύης που είχε στον «Ερυθρό Σταυρό» και ο Έλληνας φορολογούμενος, γιατί είχε συμμετοχή και το δημόσιο, πώς αξιοποιήθηκαν αυτά τα χρήματα, πού σπαταλήθηκαν –αν σπαταλήθηκαν- και γιατί οδήγησε αυτή η διαχείριση το ίδρυμα σε αυτήν την κατάσταση. 
Δεύτερον, χρειάζεται να γνωρίζει ότι δεν θα χάσει αυτούς τους κόπους που επενδύθηκαν εκεί και ότι η Κυβέρνηση θα παρουσιάσει ένα σχέδιο, το οποίο θα κρατάει τη λειτουργία αυτού του ιδρύματος σε ένα επίπεδο τέτοιο που θα συμβάλει στις ανάγκες που έχει σήμερα ο λαός μας για υγειονομική περίθαλψη.
Το να συζητάμε σήμερα αν θα ψηφίσουμε την πράξη νομοθετικού περιεχομένου για να δώσουμε την παράταση αυτή, είναι εκ περισσού. Δηλαδή, αν δεν την ψηφίσουμε, ξέρετε τι σημαίνει; Ότι αύριο το ίδρυμα δεν έχει φορολογική και ασφαλιστική ενημερότητα, άρα δεν μπορεί να εισπράξει αυτά που του χρωστάμε, άρα δεν μπορεί να πληρώσει κανέναν εργαζόμενο. Δεν νομίζουμε ότι είναι πράξη ευθύνης. Οποιαδήποτε δικαιολογία και να αναζητήσουμε, δεν είναι πράξη ευθύνης να πούμε ότι δεν ψηφίζουμε. 
Το να λέμε ότι είναι τελευταία παράταση, εγώ δεν μπορώ να το εγγυηθώ ως Βουλευτής. Δεν ξέρω αν μπορεί να το εγγυηθεί και ο παριστάμενος Υφυπουργός, του οποίου την προσωπική αξιοπιστία δεν την αμφισβητώ. Αλλά, δίνουμε μία παράταση μέχρι 31 Ιανουαρίου. Είναι δυνατόν; Τόσες παρατάσεις δώσαμε μέχρι τώρα και δεν είχαμε κανένα αποτέλεσμα. Δίνοντας έναν μήνα παράταση παραμονές των Χριστουγέννων που κλείνει η Βουλή, είναι δυνατόν να μας πει κανένας ότι θα είναι η τελευταία παράταση; Θα έλεγα για μένα, το πιο αξιόπιστο θα ήταν να δώσουμε μια μεγαλύτερη παράταση και να αναλάβει τη δέσμευση η Κυβέρνηση, γι’ αυτό που αποτελεί απαίτηση όλων των πτερύγων της Βουλής, να παρουσιαστεί αυτό το σχέδιο της σωτηρίας, να το κουβεντιάσουμε με νηφαλιότητα και με άνεση χρόνου. 
Δεν νομίζω ότι χρειάζεται κανείς να σπαταλήσει το χρόνο που του δίνει ο Κανονισμός για να αναφερθεί σε αυτό θέμα, ούτε να εκμεταλλευτεί την ευκαιρία για να  κάνει μια γενικότερη αναφορά στα πράγματι κρίσιμα ζητήματα που αντιμετωπίζει σήμερα το δημόσιο σύστημα υγείας, το οποίο σε συνθήκες κρίσης κρατιέται ζωντανό, γιατί υπήρξε μια προσπάθεια για περιστολή των δαπανών και για σωστή τους κατανομή και, βεβαίως, χάρη στις προσπάθειες του υγειονομικού και του υπόλοιπου προσωπικού. 
Και το λέω αυτό, κυρία Πρόεδρε, και θα τελειώσω με τούτο, γιατί είχαμε πρόσφατα μια συζήτηση στην Επιτροπή Κοινωνικών Υποθέσεων για τη μεταρρύθμιση στην πρωτοβάθμια φροντίδα υγείας, η οποία είναι ο βασικός πυλώνας του δημοσίου συστήματος υγείας.
Αν δεν έχεις πρωτοβάθμια φροντίδα υγείας να προστατεύσει τον ασθενή, να λειτουργήσει προληπτικά και να τον καθοδηγήσεις σε σχέση με το δευτεροβάθμιο σύστημα με τα νοσοκομεία, τότε θα ναυαγήσει και το ίδιο το ΕΣΥ αλλά και τα νοσοκομεία. 
Εμείς υποστηρίξαμε την ανάγκη αυτής της μεταρρύθμισης, για να ενοποιήσουμε όλες τις δομές. Η έγνοια μας είναι τα έντεκα εκατομμύρια των ασφαλισμένων. Υποστηρίξαμε ότι αυτές οι δομές πρέπει να έχουν μία ορθολογική κατανομή ανάλογα με τις ανάγκες του πληθυσμού. Δεν είναι λάθος να πάνε υπό την ευθύνη των υγειονομικών περιφερειών. 
Ο ΕΟΠΥΥ ως αγοραστής υπηρεσιών πρέπει να διαχειριστεί τα χρήματα με σεβασμό στις εισφορές των ασφαλισμένων και των φορολογουμένων, να προστατεύσει το σύστημα από διαρροές και σπατάλες. Σε αυτό πρέπει να υπάρχει μία γενικότερη συμφωνία στη Βουλή, όχι όταν φέρνουμε ζητήματα που αφορούν την αντιμετώπιση της σπατάλης να βρίσκουμε διάφοροι άλλοθι, για να μην ψηφίζουμε διότι κάποιοι μας πιέζουν και βεβαίως να αντιμετωπίζουμε με έναν τρόπο που θα εγγυάται την ασφάλεια στους εργαζόμενους και κυρίως στους γιατρούς, ώστε αυτή η μεταρρύθμιση να αποδώσει εις όφελος των ασφαλισμένων. 
Το λέω αυτό –και κλείνω- διότι η πρόταση που καταθέσαμε στην επιτροπή να υπάρξει μία νηφαλιότητα, να συζητηθεί αυτό με άνεση για ένα μήνα βλέπω ότι δεν έχει γίνει αποδεκτή και ταλαιπωρούνται παραμονές των εορτών οι ασφαλισμένοι. Είναι η έκκλησή μας, απευθύνεται προς όλες τις πλευρές. Τους όρους και τις προϋποθέσεις τις έχουμε θέσει. Δεν θέλω να τις επαναλάβω. 
Με αυτά ψηφίζουμε τη σύμβαση και περιμένουμε τις πρωτοβουλίες του Υπουργείου σε σχέση με την οριστική λύση του προβλήματος που αντιμετωπίζει το «Κοινωφελές Ιδρυμα Ερρίκος Ντυνάν». 
Ευχαριστώ, κυρία Πρόεδρε. 
(Χειροκροτήματα από την πτέρυγα του ΠΑΣΟΚ)","ΓΙΑΝΝΗΣ ΚΟΥΤΣΟΥΚΟΣ",258
"39207"," Πάντως εγώ όταν διάβαζα, κύριε Κουτσούκο, αυτό το σχετικό –δεν είμαι στην Επιτροπή Κοινωνικών Υποθέσεων- ξαναδιάβασα για να δω μήπως έκανα λάθος, «δηλαδή για ένα μήνα δίνουμε παράταση;». Συμφωνώ με αυτό που είπατε, δηλαδή έβλεπα μέχρι πότε παρατείνεται και έλεγα «για ένα μήνα; Μήπως είναι ορθογραφικό λάθος;».","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39208"," Μήπως έκανα λάθος;","ΓΙΑΝΝΗΣ ΚΟΥΤΣΟΥΚΟΣ",258
"39209"," Μεροδούλι, μεροφάι, κυρία Πρόεδρε…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"39210"," Η πράξη έχει υπογραφεί από τον Οκτώβριο.","ΑΝΤΩΝΙΟΣ ΜΠΕΖΑΣ",343
"39211"," Το είδα, κύριε Υπουργέ. 
Είναι τρεις, τέσσερις μήνες. Πρέπει να είμαστε μέσα σε χρονικά όρια έτσι και αλλιώς και από το Σύνταγμα. Δώστε, όμως, κάτι παραπάνω γιατί πιστεύω θα χρειαστεί και άλλη παράταση.
Ο κ. Παναγιώτης Μελάς, ειδικός αγορητής των Ανεξάρτητων Ελλήνων, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39212"," Κυρία Πρόεδρε, κυρίες και κύριοι συνάδελφοι. Συζητάμε σήμερα για τρίτη φορά κύρωση πράξης νομοθετικού περιεχομένου η οποία αφορά το Νοσοκομείο «Ερρίκος Ντυνάν». 
Με αυτήν την πράξη νομοθετικού περιεχομένου επιτρέπεται η χορήγηση στο ως άνω ίδρυμα ασφαλιστικής ενημερότητας μέχρι 31 Ιανουαρίου 2014, χωρίς παρακράτηση κατά παρέκκλιση των ισχυουσών διατάξεων. 
Επίσης, διατάσσεται η αναστολή από 30 Σεπτεμβρίου 2013 μέχρι και την 31η Ιανουαρίου 2014 πάσης φύσεως πράξης αναγκαστικής ή διοικητικής εκτέλεσης, καθώς και η λήψη οποιουδήποτε ασφαλιστικού μέτρου, που επισπεύδονται ή ασκούνται από πιστωτές του Ιδρύματος. 
Τα προβλήματα λειτουργίας του εν λόγω νοσοκομείου είναι διαχρονικά και τα έχουμε συζητήσει πολλές φορές στο παρελθόν και στην Ολομέλεια και κυρίως στη Διαρκή Επιτροπή Κοινωνικών Υποθέσεων. Όμως, παρά τις συζητήσεις που έχουμε κάνει, λύσεις μέχρι σήμερα δεν έχουν βρεθεί από την Κυβέρνηση. 
Το Νοσοκομείο «Ερρίκος Ντυνάν» είναι νομικό πρόσωπο ιδιωτικού δικαίου φιλανθρωπικού χαρακτήρα εποπτευόμενο από το Υπουργείο Υγείας. Είναι –θα έλεγα- κάτι ενδιάμεσο μεταξύ δημόσιου και ιδιωτικού τομέα. 
Η πραγματικότητα είναι ότι, τα τελευταία χρόνια, η οικονομική του κατάσταση είναι απελπιστική και συνεχώς οδεύει από το κακό στο χειρότερο, αφού οφείλει πολλά εκατομμύρια ευρώ και δεν μπορεί να σταθεί στα πόδια του. 
Συγκεκριμένα, οφείλει σήμερα γύρω στα 250 εκατομμύρια ευρώ. Στους προμηθευτές και στα ασφαλιστικά ταμεία οφείλει περίπου 120 εκατομμύρια ευρώ, στις τράπεζες 90 περίπου εκατομμύρια ευρώ και γύρω στα 12 με 13 εκατομμύρια ευρώ στους εργαζόμενους. 
Οι εργαζόμενοί του, που φθάνουν γύρω στους χίλιους πενήντα περίπου, έχουν να πληρωθούν γύρω στους οκτώ μήνες, με αποτέλεσμα να αντιμετωπίζουν πολλά προβλήματα, να βιώνουν καθημερινά τραγικές καταστάσεις, ενώ παρ’ όλα αυτά προσπαθούν να κρατήσουν το νοσοκομείο εν ζωή. 
Σήμερα στο νοσοκομείο νοσηλεύονται, περίπου, σαράντα ασθενείς, από τις τετρακόσιες κλίνες που είναι η δυναμική του.
Ο λόγος που έφτασε σε αυτήν τη δεινή οικονομική κατάσταση το νοσοκομείο είναι η κακοδιαχείριση, η οποία έχει προέλθει από ανθρώπους τού «Ερρίκος Ντυνάν» από της ιδρύσεώς του. 
Γι’ αυτό διερωτάται κανείς: Γιατί μέχρι σήμερα το αρμόδιο Υπουργείο Υγείας δεν έχει κάνει έλεγχο σε βάθος, ώστε να έχουν αποκαλυφθεί πλήρως οι ευθύνες αυτών που οδήγησαν το νοσοκομείο στα πρόθυρα του κλεισίματος;
Οι εργαζόμενοι του νοσοκομείου «Ερρίκος Ντυνάν» μιλούν για μεγάλη σπατάλη χρήματος. Όπως αναφέρει ο σύλλογος των εργαζομένων σε επιστολή που έχω λάβει, «η κατάσταση αυτή είναι αποτέλεσμα χρονίων διαχειριστικών αδυναμιών και δυσλειτουργιών και ενδεχομένως και περιπτώσεων αδιαφανούς διαχείρισης». 
Σύμφωνα με το καταστατικό του ιδρύματος ο Υπουργός Υγείας ασκεί την εποπτεία και τον έλεγχο στο ίδρυμα και κάθε χρόνο τού υποβάλλονται καταστάσεις απολογισμού, ισολογισμού και των πεπραγμένων του διοικητικού συμβουλίου. Άρα επαναλαμβάνω: Το Υπουργείο Υγείας έπρεπε να έχει προβεί σε ενδελεχή διαχειριστικό έλεγχο.
Μέχρι σήμερα το νοσοκομείο δεν έχει δει καμμία βελτίωση της θέσης στην οποία βρίσκεται. Οι δε εργαζόμενοί του βρίσκονται σε οικονομική εξαθλίωση και σε αγχώδη κατάσταση σχετικά με τη διατήρηση της εργασίας τους. 
Έχω τονίσει και παλαιότερα ότι, χρήσιμο είναι, να συνεχίσει το «Ερρίκος Ντυνάν» να λειτουργεί και για το καλό των ασθενών, αλλά και για το καλό των εργαζομένων, χωρίς όμως να υπάρχει σπατάλη δημοσίου χρήματος, διότι το δημόσιο χρήμα είναι χρήμα των πολιτών και οι πολίτες σήμερα υποφέρουν. Γι’ αυτό το κράτος και η Κυβέρνηση πρέπει να το προστατεύουν όσο το δυνατόν περισσότερο.
Είπα «για το καλό των εργαζομένων». Αναφέρομαι ιδιαίτερα στους εργαζόμενους του νοσοκομείου, διότι εάν κλείσει το «Ερρίκος Ντυνάν» θα μείνουν άνεργοι πάνω από χίλια άτομα. Σε αυτήν τη δύσκολη οικονομική περίοδο, που διέρχεται η χώρα μας, η ανεργία έχει ξεπεράσει το 27% και οι άνεργοι είναι πάνω από ένα εκατομμύριο εξακόσιες χιλιάδες. Αυτό σημαίνει ότι, όταν ένας εργαζόμενος χάσει τη δουλειά του, δεν έχει ελπίδα να βρει εργασία. Νομίζω ότι επ’ αυτού δεν διαφωνεί κανείς. 
Αποτέλεσμα της κατάστασης αυτής είναι να μην μπορεί να συντηρήσει ο εργαζόμενος που θα χάσει τη δουλειά του τον εαυτό του και την οικογένειά του και πολλοί να οδηγούνται σε ψυχολογικά προβλήματα και σε χειρότερες ακόμα καταστάσεις.
Την τελευταία φορά που είχαμε μιλήσει πάλι για τα προβλήματα του «Ερρίκος Ντυνάν» είχαμε αναφερθεί και είχε αναφερθεί και το Υπουργείο στους επενδυτές. Όμως και αυτή η προοπτική ναυάγησε και έτσι μέχρι σήμερα το πρόβλημα παραμένει ως έχει, με χειρότερη πορεία του νοσοκομείου.
Επιβάλλεται όμως το αρμόδιο Υπουργείο Υγείας να μην παρατείνει την απαράδεκτη αυτή κατάσταση που επικρατεί στο «Ερρίκος Ντυνάν», αλλά να δώσει λύση. Λύση σοβαρή, λύση υπεύθυνη και αποτελεσματική και όλο να παρατείνει συνεχώς και να διογκώνει το πρόβλημα με πράξη νομοθετικού περιεχομένου και λύση να μη δίνεται. 
Η διάσωση του νοσοκομείου θα συμβάλει στο να μη μείνουν άνεργοι οι εργαζόμενοί του και να υποστούν τις επιπτώσεις που σας ανέφερα. Η διάσωση μπορεί να γίνει, είτε με επενδυτή, με την προϋπόθεση –το τονίζω- να κρατήσει τους εργαζόμενους, είτε να περάσει το νοσοκομείο σε άμεσο κρατικό έλεγχο με πλήρη και αποκλειστική χρηματοδότηση από το κράτος, υπό τη σκέπη του «Ερυθρού Σταυρού».
Μία τέτοια νομοθετική ρύθμιση θα την ψήφιζα. Δεν ψηφίζω όμως ίδιες πράξεις νομοθετικού περιεχομένου, που δεν επιφέρουν καμμία βελτίωση της θέσης τού «Ερρίκος Ντυνάν».
Επιπλέον, καταψηφίζω τη νομοθετική αυτή ρύθμιση διότι έρχεται με πράξη νομοθετικού περιεχομένου και εμείς οι Ανεξάρτητοι Έλληνες έχουμε τονίσει ότι δεν ψηφίζουμε πράξεις νομοθετικού περιεχομένου.
Ευχαριστώ.","ΠΑΝΑΓΙΩΤΗΣ ΜΕΛΑΣ",316
"39213"," Ευχαριστούμε, κύριε Μελά.
Ο ειδικός αγορητής της Χρυσής Αυγής κ. Δημήτριος Κουκούτσης, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39214"," Ευχαριστώ, κυρία Πρόεδρε.
Τις ημέρες αυτές διαβάσαμε ότι ο κ. Σημίτης έχει 500.000 σε ομόλογα ξένων τραπεζών. Μπράβο εμπιστοσύνη στην πατρίδα! Τώρα, όμως, με την ελιά, συμμετέχοντας και αυτός, θα μας σώσει! Ο κ. Βενιζέλος, από το 2010 έως το 2013, έχει καταθέσεις αρκετά μεγάλες σε λίρες και δολάρια. Μεγάλη εμπιστοσύνη είχε στο ευρώ και στη διακυβέρνηση του Τζέφρι!
Παπαντωνίου, Λιάπης, Κάντας, Βουλγαράκης, Τσοχατζόπουλος, Γιαγκούλας, Νταβέλης, αυτοί και άλλοι τόσοι αρχιληστές δεν είναι οι συμμορίες της Χρυσής Αυγής; Όχι, δεν είναι η συμμορία της Χρυσής Αυγής. Μάλλον πρέπει να ψάξουμε να βρούμε και άλλες συμμορίες εδώ, σε αυτή την Αίθουσα. Δεν είναι μόνο αυτή.
Ένα παιδί είκοσι ετών σήμερα, ατυχέστατα μέλος της Χρυσής Αυγής, μπήκε στη φυλακή. Έγινε κάποιο επεισόδιο στο σχολείο του, βρήκαν χρόνο, χτυπήθηκε με έναν συνομήλικό του, μέλος της Χρυσής Αυγής και μπήκε σήμερα στη φυλακή, είκοσι χρονών, ως μέλος εγκληματικής συμμορίας.
Την ίδια ημέρα, την ίδια ώρα, ένας Ρομά, ο οποίος τιμωρήθηκε πέρυσι με δεκαεπτάμισι χρόνια φυλακή για απόπειρα ανθρωποκτονίας στο Αιτωλικό της Αιτωλοακαρνανίας, βγήκε έξω, κύριε Αθανασίου -που δεν είστε εδώ!- για αποσυμφόρηση των φυλακών. Μάλιστα! Δύο μέτρα και δύο σταθμά!
Κυρίες και κύριοι συνάδελφοι, κυρίες και κύριοι Βουλευτές, ας πιαστούμε όλοι χέρι-χέρι και ας ψάλουμε το «Μακαρία η οδός»!
Ζωή σε εσάς, κυρίες και κύριοι! Πάει και η δίωξη εκείνη για το χρηματιστήριο! Αθώοι όλοι! Κανένα πρόβλημα δεν υπάρχει!
Εσύ που μας βλέπεις από τις κάμερες, Έλληνα, εσύ πούλησες το βιος σου για να πλουτίσεις. Καλά να πάθεις και τιμωρήθηκες! Αυτοί παραμένουν πλούσιοι και δεν τιμωρούνται. Αυτοί που σου τα πήραν, είναι ατιμώρητοι και παραμένουν πλούσιοι.
Ξύπνα, καημένε μου ραγιά. Τίποτε άλλο. Ξύπνα, επιτέλους!
Ας πάμε τώρα στις άλλες μάσες, στις άλλες ρεμούλες. Υπάρχει, άραγε, σωτηρία; Πάλι στην εντατική; Υπάρχει κάποια διέξοδος; Οι εργαζόμενοι τι θα κάνουν;
Η Χρυσή Αυγή λέει ξεκάθαρα ότι το «Ερρίκος Ντυνάν» πρέπει να περάσει στο Εθνικό Σύστημα Υγείας. Διαφωνούμε κάθετα με την παράταση της προθεσμίας αναφορικά με τη χορήγηση ασφαλιστικής ενημερότητας και την αναστολή της αναγκαστικής εκτέλεσης από πιστωτές του Ιδρύματος έως 31-1-2014, καθώς είχε ήδη δοθεί προθεσμία για τη ρύθμιση των οφειλών του έως 30-9-2013. Δεν προκύπτει έκτακτη περίπτωση εξαιρετικά επειγούσης και απρόβλεπτης ανάγκης για τη διασφάλιση της απρόσκοπτης συνέχισης της λειτουργίας του, αλλά μόνιμη κάλυψη του ιδρύματος από τους πιστωτές του.
Στην έκθεση δε του Γενικού Λογιστηρίου του Κράτους αναφέρεται ότι πέραν της υστέρησης είσπραξης εσόδων του κρατικού προϋπολογισμού υπάρχει υστέρηση εσόδων και των φορέων κοινωνικής ασφάλισης, κατά βάση του ΙΚΑ-ΕΤΑΜ και των τομέων υγειονομικών του ΕΤΑΑ. Δηλαδή, σε μία περίοδο που τα ταμεία έχουν οξύτατο πρόβλημα επιβίωσης, επιλέγεται η αναστολή είσπραξης των χρεών του εργοδότη προς αυτά, ενώ είναι αυτονόητο ότι η παροχή εργασίας πρέπει να είναι ασφαλιστέα.
Τα μέλη του Διοικητικού Συμβουλίου του Κοινωφελούς Ιδρύματος-κοινωφελούς, τέλος πάντων!- «Ερρίκος Ντυνάν» δεν έχουν τις ευθύνες τους για την οικονομική διαχείρισή του; Εν πάση περιπτώσει, το ίδρυμα δεν είναι νομικό πρόσωπο δημοσίου δικαίου; Όχι, βέβαια. Γιατί τυγχάνει, λοιπόν, προνομιακής μεταχείρισης σε σχέση με τους υπόλοιπους ιδιωτικούς παρόχους υγείας;
Ούτε είδαμε και την Κυβέρνηση, που δήθεν κόπτεται για την εξασφάλιση των θέσεων εργασίας του «Ερρίκος Ντυνάν», να ενδιαφέρεται για την εξασφάλιση των χαμένων θέσεων εργασίας του ιδιωτικού τομέα, που έχουν φτάσει την ανεργία στο 27,4% τον Σεπτέμβριο, με σχεδόν ενάμισι εκατομμύριο άτομα εγγεγραμμένα στον ΟΑΕΔ;
Δεν έχουμε τίποτα με το προσωπικό τού «Ερρίκος Ντυνάν». Τουναντίον, εμείς θέλουμε και μόνιμοι να γίνουν και να δουλέψουν στο ΕΣΥ και να έχουν τη δυνατότητα να πάνε σπίτι τους ένα μεροκάματο.
Όμως, πού είναι οι εισαγγελείς παρεμβάσεις για απόδοση ευθυνών σε όποιους έφεραν το «Ερρίκος Ντυνάν» στη σημερινή κατάσταση, όπως διαχέεται εντέχνως στα ΜΜΕ; Γιατί, άραγε, προχώρησε η Κυβέρνηση σε ρυθμίσεις με σημαία πάλι τους εργαζόμενους, ενώ παραμένουν εργαζόμενοι-άνεργοι απλήρωτοι, χωρίς μέλλον; Γιατί καθυστερεί η Κυβέρνηση και ο Πρωθυπουργός, ενώ έχουν όλα τα πολιτικά, νομοθετικά, οικονομικά εργαλεία για την έγκαιρη επίλυση του ζητήματος χρηματορροών προς το νοσοκομείο; 
Αυτά δεν τα λέμε εμείς, αλλά οι εργαζόμενοι. Λένε για άμεση καταβολή των δεδουλευμένων για την ομαλοποίηση της μισθοδοσίας από το κράτος, για εξασφάλιση όλων των θέσεων εργασίας, ώστε να περάσει το νοσοκομείο σε άμεσο κρατικό έλεγχο με πλήρη και αποκλειστική χρηματοδότηση. 
Βέβαια, το «Ερρίκος Ντυνάν» είχε μία διοίκηση γενναιόδωρη: Τσάντες Louis Vuitton, κοσμήματα Cartier, άνθη ετήσιας δαπάνης 200.000 ευρώ σε συμβούλους, επώνυμους ασθενείς και κρατικούς αξιωματούχους, με την ευκαιρία ονομαστικών εορτών σε γραφεία και οικίες προς σύσφιγξη των δημοσίων σχέσεων. 
Ποιος τα έκανε όλα αυτά; Μα, ποιος άλλος; Ο υπεύθυνος –σύμφωνα με τον κ. Λιαρόπουλο- ήταν μία γνωστή καθηγήτρια που εισέπραττε 8.000 ευρώ μηνιαίως και, μάλιστα, χωρίς να είναι διευκρινισμένες και οι αρμοδιότητές της. Να σημειωθεί ότι της συγκεκριμένης καθηγήτριας της έγινε πρόσφατα μείωση μισθού κατά 50% και οι αμοιβές της περιορίστηκαν στις 4.000 ευρώ. Ωστόσο, όταν της ζητήθηκε να αποχωρήσει, ζητούσε επιμόνως να αποζημιωθεί, με υψηλές γνωριμίες, κ.λπ.. 
Φυσικά, επειδή εμείς πρέπει να λέμε τα πράγματα με το όνομά τους –και κανένας δεν το αναφέρει ούτε το ανέφερε κάποιος, έστω και από την Αντιπολίτευση- ομιλούμε για την κ. Παναγιωταρέα. Πρέπει να λέμε τα πράγματα με το όνομά τους. 
Όπως είπαμε, η σπατάλη των χρημάτων δεν περιορίζεται μόνο στους μισθούς. Διαπιστώθηκαν, λοιπόν, διπλά βιβλία, επιλεκτικές πληρωμές σε συγκεκριμένους εργαζόμενους και προμηθευτές, προνομιακή τιμολογιακή μεταχείριση σε μεμονωμένες κατηγορίες ασφαλισμένων. Υπάρχουν αναφορές για νέες κατηγορίες ασφαλισμένων που συλλέγονταν στις σουίτες, όπως αστυνομικοί, δημοσιογράφοι, διπλωμάτες, δικαστικοί υπάλληλοι του Υπουργείου Οικονομικών, ορκωτοί λογιστές, εκπρόσωποι της δικαιοσύνης. Ο ένας δίπλα στον άλλο. 
Παρατηρήθηκαν υψηλές αποδοχές. Από τους συνολικά οκτακοσίους εργαζομένους στο νοσηλευτικό και διοικητικό τομέα, εκατόν πενήντα τουλάχιστον πληρώνονταν, αλλά δεν εμφανίζονταν στο νοσοκομείο και δεν παρείχαν ποτέ καμμία υπηρεσία. Πενήντα άτομα λάμβαναν αποδοχές από 5.000 ευρώ έως και 18.000 ευρώ το μήνα. Στην κορυφή δε της μισθοδοσίας ήταν πάντα η οικονομική διευθύντρια του «Ερρίκος Ντυνάν», με μηνιαίες αποδοχές περίπου 5.000 ευρώ.
Επειδή, λοιπόν, δεν δίνονται λύσεις, η Χρυσή Αυγή δεν είναι δυνατόν να συνηγορήσει. Είμαστε κάθετα αντίθετοι. 
Ευχαριστώ πολύ.","ΔΗΜΗΤΡΙΟΣ ΚΟΥΚΟΥΤΣΗΣ",246
"39215"," Κι εμείς ευχαριστούμε, κύριε Κουκούτση.
Η κ. Αικατερίνη Μάρκου, ειδική αγορήτρια της Δημοκρατικής Αριστεράς, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39216"," Ευχαριστώ πολύ, κυρία Πρόεδρε. 
Κύριοι Υπουργοί, κυρίες και κύριοι Βουλευτές, τις προηγούμενες φορές εμείς είχαμε συναινέσει στην παράταση, με κύριο μέλημα να συνεχίσει τη λειτουργία του το «Ερρίκος Ντυνάν» και να μπορέσει να πληρωθεί και να πληρώσει με τη σειρά του τους εργαζόμενους. Ως πότε, όμως, θα συζητάμε το ίδιο πράγμα; Πότε, επιτέλους, θα αναλάβει πρωτοβουλία το Υπουργείο να χυθεί φως στην υπόθεση του νοσοκομείου και να αποδοθούν επιτέλους ευθύνες εκεί που ανήκουν; 
Η λογική με την οποία ξεκίνησε τη λειτουργία του το Κοινωφελές Ίδρυμα «Ερρίκος Ντυνάν» ήταν πρωτοποριακή και ελπιδοφόρα. Ήταν να δημιουργηθεί ένα υπερσύγχρονο νοσοκομείο που δεν θα ανήκει ούτε στο δημόσιο ούτε στον ιδιωτικό τομέα, αλλά θα κινείται μεταξύ των δύο με τρόπο που να συνδυάζει τα πλεονεκτήματά τους.
Δημιουργήθηκε, λοιπόν, ένας μη κρατικός φορέας υγείας, αλλά με κοινωφελή σκοπό. Από το 2010, οπότε ξεκίνησε η διερεύνηση των οικονομικών του «Ερρίκος Ντυνάν», μέχρι σήμερα έχουν υπάρξει πολλές εκθέσεις για την κακοδιαχείριση του νοσοκομείου. Από το ΣΔΟΕ, από το Σώμα Επιθεωρητών Υγείας, από το Υπουργείο Διοικητικής Μεταρρύθμισης, υπάρχει έκθεση διαχείρισης του καθηγητή κ. Λιαρόπουλου που μιλά για διπλά βιβλία, προνομιακές τιμολογήσεις σε συγκεκριμένα ταμεία, παχυλές αμοιβές.
Κάποιες από τις εκθέσεις αυτές έχουν πάρει το δρόμο της εισαγγελικής έρευνας. Όλα αυτά είναι γνωστά. Όμως, ποιο είναι σήμερα το αποτέλεσμα; Ποιος ευθύνεται τελικά για τα 300.000.000 ευρώ σε χρέη και ελλείμματα του νοσοκομείου; Ποιος ευθύνεται για τα 11.000.000 ευρώ ακάλυπτες επιταγές που εκκρεμούν στον «Τειρεσία»; Πρέπει να προχωρήσει άμεσα η διαδικασία της αναζήτησης και απόδοσης ευθυνών σε όσους εμπλέκονται σ’ αυτήν την υπόθεση, αλλά και στην άμεσα σχετιζόμενη υπόθεση του Ελληνικού Ερυθρού Σταυρού. 
Θα ήθελα να θυμίσω ότι ο Διεθνής Ερυθρός Σταυρός έχει επανειλημμένα αναφερθεί με επιστολές του στην προβληματική λειτουργία του Ελληνικού Ερυθρού Σταυρού, στις οικονομικές του υποχρεώσεις απέναντι στη διεθνή οργάνωση, αλλά και σε προβλήματα που υπάρχουν με το απαρχαιωμένο καταστατικό του. 
Αποτέλεσμα όλων των παραπάνω είναι να τελεί σε πλήρη απαξίωση ένα νοσοκομείο που θα μπορούσε να αποτελεί πρότυπο στον τομέα της παροχής υπηρεσιών, όχι μόνο στον ελληνικό χώρο αλλά και στην Ευρώπη. 
Υπάρχει μια λογική από κάποιους ότι αφού το «Ερρίκος Ντυνάν» δεν παίρνει κρατική επιχορήγηση, δεν πρέπει να μας ενδιαφέρει το τι θα απογίνει. Πράγματι τα λεφτά που χάθηκαν δεν είναι του δημοσίου, αλλά ανήκουν σε πολίτες που τα δώρισαν στον Ερυθρό Σταυρό πιστεύοντας ότι θα πάνε για τους σκοπούς ενός κοινωφελούς ιδρύματος και όχι στις τσέπες κάποιων επιτηδείων. Αυτούς τους πολίτες με τις ευγενείς προθέσεις έχουμε υποχρέωση να τους προστατεύσουμε. Εξάλλου, λόγω του κοινωφελούς του χαρακτήρα, το «Ερρίκος Ντυνάν» επωφελήθηκε από μια σειρά ευνοϊκών ρυθμίσεων, όπως είναι η απαλλαγή από το ΦΠΑ, την οποία βέβαια εκμεταλλεύτηκε και ιδιωτικό μαιευτήριο που λειτουργούσε εντός του «Ερρίκος Ντυνάν». 
Και φυσικά, δεν θα πρέπει να ξεχνάμε και τους χίλιους εξήντα εργαζόμενους και γιατρούς του νοσοκομείου που έχουν μείνει απλήρωτοι ένα χρόνο τώρα. Αν εξαιρέσουμε κάποιες ενδιάμεσες καταβολές δεδουλευμένων, αλλά και τους εργαζόμενους του Ελληνικού Ερυθρού Σταυρού που βρίσκονται σε εξίσου δυσχερή θέση, απλήρωτοι είναι κι αυτοί τους τελευταίους έντεκα με δώδεκα μήνες.
Όσον αφορά το τι θα γίνει με το «Ερρίκος Ντυνάν», βεβαίως και μας αφορά, όπως αφορά και ολόκληρη την κοινωνία. Πρέπει, λοιπόν, το Υπουργείο να αναλάβει επιτέλους τις ευθύνες και να μη νίπτει τας χείρας του για το μέλλον του νοσοκομείου, όπως δήλωσε πρόσφατα ο κύριος Υπουργός. 
Δεν πρέπει να ξεχνάμε ότι το κράτος διόρισε τρία μέλη στο διοικητικό συμβούλιο του νοσοκομείου και από το 2006 είχε αντιπρόεδρο, ο οποίος ήταν υπεύθυνος για την οικονομική διαχείριση. 
Η πρόταση της Δημοκρατικής Αριστεράς ήταν από την αρχή ότι δεν πρέπει να εγκαταλειφθεί ο ιδιαίτερος χαρακτήρας του Ιδρύματος. Ζητούμε να βρεθεί μια φόρμουλα μέσα και από το νέο νομικό πλαίσιο και την κοινωνική οικονομία, ώστε να παραμείνει το «Ερρίκος Ντυνάν» ιδιωτικό ίδρυμα, αλλά με κοινωφελή σκοπό. 
Η επιχειρούμενη ιδιωτικοποίηση του νοσοκομείου είναι το αποτέλεσμα της αδυναμίας του κράτους να ελέγξει αποτελεσματικά την τήρηση της νομιμότητας, ενώ δεν ξέρουμε καν αν θα εξασφαλίσει πλήρως τα εργασιακά δικαιώματα του προσωπικού. 
Από την άλλη, δεν είναι δυνατόν να κάνουμε δημόσιο κάθε ίδρυμα, οργανισμός ή επιχείρηση που δεν μπορεί να επιβιώσει, γιατί η ένταξη του «Ερρίκος Ντυνάν» στο ΕΣΥ σημαίνει ότι το κράτος, δηλαδή οι φορολογούμενοι, θα πρέπει να φορτωθούν και τις υποχρεώσεις του νοσοκομείου, οι οποίες ανέρχονται σε κάποιες εκατοντάδες εκατομμύρια ευρώ, όπως είπα. Είναι διαφορετικό το θέμα του εκπαιδευόμενου προσωπικού και του πανάκριβου εξοπλισμού που διαθέτει το νοσοκομείο. 
Στην επιτροπή επιφυλαχθήκαμε για την ψήφο μας. Επειδή, όμως, θέλουμε το ίδρυμα να συνεχίσει να λειτουργεί και να τακτοποιήσει τις υποχρεώσεις του πρώτα και κύρια προς τους εργαζόμενους, θα δώσουμε θετική ψήφο. 
Περιμένουμε, όμως από τον κύριο Υπουργό να μας παρουσιάσει ένα ολοκληρωμένο σχέδιο για το μέλλον του «Ερρίκος Ντυνάν» με συγκεκριμένο χρονοδιάγραμμα ενεργειών. Διαφορετικά, πολύ φοβάμαι ότι πάλι σε ένα χρόνο θα κάνουμε ακριβώς την ίδια συζήτηση. 
Περιμένουμε να απαντήσετε στις προτάσεις που έχουν γίνει και από τη Δημοκρατική Αριστερά, αλλά και από άλλα κόμματα για τον τρόπο με τον οποίον πρέπει να λειτουργήσει από εδώ και πέρα το νοσοκομείο.
Παράλληλα, ζητάμε πλήρη ενημέρωση για την πορεία των ερευνών, σχετικά με το πώς έφτασε το «Ερρίκος Ντυνάν» στη σημερινή κατάσταση και ποια είναι τα ευθυνόμενα πρόσωπα, αν και ίσως ο σωστός τρόπος για την κουβέντα αυτή να είναι μια εξεταστική επιτροπή.
Τέλος, περιμένουμε τη δέσμευση του κυρίου Υπουργού ότι πρώτη προτεραιότητα θα είναι να καλυφθούν έστω κάποια από τα οφειλόμενα στους εργαζόμενους -αν όχι όλα- και να δοθεί ένα τέλος στην ταλαιπωρία τους. 
Σας ευχαριστώ.","ΑΙΚΑΤΕΡΙΝΗ ΜΑΡΚΟΥ",309
"39217"," Και εμείς σας ευχαριστούμε, κυρία συνάδελφε. 
Μοναδικός εγγεγραμμένος ομιλητής είναι ο κ. Βασίλειος Κυριακάκης, ο οποίος φαίνεται να μην είναι στην Αίθουσα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39218"," Κυρία Πρόεδρε, δεν θα μιλήσει ο κ. Λαμπρούλης από το ΚΚΕ;","ΝΙΚΟΛΑΟΣ ΜΙΧΑΛΑΚΗΣ",321
"39219"," Κύριε συνάδελφε, το Προεδρείο ξέρει τι κάνει. Κάνει και λάθη, αλλά ξέρει και κάποια πράγματα. 
Αφού, λοιπόν, δεν είναι εδώ ο κύριος συνάδελφος, το λόγο έχει ο κύριος Υπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39220"," Θα είμαι πολύ σύντομος, κυρία Πρόεδρε. 
Είναι η τέταρτη παράταση, η οποία δίνεται. Η πρώτη ήταν μέχρι 31-3-2013, η δεύτερη μέχρι 30-6-2013, η τρίτη μέχρι 30-9-2013 και η συγκεκριμένη μέχρι 31-1-2014 . Πρόκειται για παράταση χορήγησης ασφαλιστικής ενημερότητας και αναστολής πάσης φύσεως πράξεων διοικητικής και αναγκαστικής εκτέλεσης, κατά τον Κώδικα Πολιτικής Δικονομίας. Αυτά ειπώθηκαν και προηγουμένως από τους συναδέλφους  στις τοποθετήσεις τους. 
Με την παράταση προστατεύονται στο πλαίσιο του χρονικά εφικτού, βέβαια, η λειτουργία του ιδρύματος, οι εργαζόμενοι και φυσικά η περιουσία του, τα ιατρικά μηχανήματα, οι τραπεζικοί λογαριασμοί, τα ακίνητα -υπάρχει δάνειο από τράπεζα που δεν έχει εξυπηρετηθεί- προστατεύονται όλα από τις κατασχέσεις πιστωτών. 
Με την ασφαλιστική ενημερότητα διασφαλίζεται η δυνατότητα πληρωμών, κυρίως από τον Εθνικό Οργανισμό Παροχής Υπηρεσιών Υγείας (ΕΟΠΥΥ), προκειμένου να πληρωθούν διάφοροι οι οποίοι έχουν δοσοληψίες  με το ίδρυμα και με το νοσοκομείο και κυρίως να καλυφθούν οι αποδοχές των εργαζομένων. Δεν ήταν δυνατόν να μην εξασφαλίσουμε κάποιες ακόμη δυνατότητες προστασίας του ιδρύματος. Έπρεπε να το κάνουμε, αλλά παράλληλα χωρίς να θίγονται οι αρχές του ελεύθερου ανταγωνισμού. Γι’ αυτό και η παράταση η οποία δόθηκε είναι μικρή. Βέβαια, έχουν προηγηθεί οι προηγούμενες παρατάσεις το προηγούμενο διάστημα. 
Θέλω να ολοκληρώσω  με δύο ακόμη ζητήματα. Το πρώτο ζήτημα είναι σε σχέση με τα θέματα τα οποία τέθηκαν για τη διαχείριση του νοσοκομείου και του Ερυθρού Σταυρού. Γνωρίζετε πολύ καλά ότι έχουν γίνει επανειλημμένως συζητήσεις και εδώ στην Ολομέλεια και στην Επιτροπή Κοινωνικών Υποθέσεων, όσες  φορές είχαν έρθει οι αντίστοιχες παρατάσεις προθεσμιών. Όσα έχουν καταγγελθεί –όλος ο φάκελος και μέσω της Επιτροπής Κοινωνικών Υποθέσεων- έχουν διαβιβασθεί στον εισαγγελέα του Αρείου Πάγου. 
Σε ό,τι αφορά τον Ελληνικό Ερυθρό Σταυρό, το Υπουργείο Υγείας έχει ζητήσει -και έχει ξεκινήσει- διαχειριστικό έλεγχο για την κρατική επιχορήγηση η οποία καταβάλλεται ετησίως και είναι της τάξεως των 13 εκατομμυρίων ευρώ. 
Επίσης, το πόρισμα των Επιθεωρητών Δημόσιας Διοίκησης για το έτος 2009, που αφορά τον Ελληνικό Ερυθρό Σταυρό, έχει διαβιβασθεί και αυτό από το Υπουργείο Υγείας στον εισαγγελέα, όπως επίσης ανάλογη έρευνα είναι σε εξέλιξη από το ΣΔΟΕ. 
Γιατί τα λέω αυτά; Διότι θέλουμε να διαβεβαιώσουμε ότι τουλάχιστον από την πλευρά μας, ως Υπουργείο Υγείας, και ανοχή δεν υπάρχει και κανένας συμβιβασμός δεν υπάρχει και δεν κλείνουμε τα μάτια, δεν γυρίζουμε την πλάτη. Ό,τι είναι να γίνει σε σχέση με τον έλεγχο της προηγούμενης κατάστασης θα γίνει και βρίσκεται ήδη στα αρμόδια όργανα της πολιτείας. 
Το δεύτερο στο οποίο θέλω να αναφερθώ, τελειώνοντας, είναι το θέμα  της προθεσμίας. Αναφέρθηκε προηγουμένως ο εισηγητής του ΠΑΣΟΚ κ. Κουτσούκος στο θέμα της προθεσμίας. Είπε ότι ουσιαστικά δίνουμε παράταση για ένα μήνα. Και εσείς, κυρία Πρόεδρε, το είπατε αυτό. Βέβαια, η πράξη νομοθετικού περιεχομένου έχει υπογραφεί εδώ και αρκετό διάστημα από τις αρχές Οκτωβρίου και τώρα γίνεται η κύρωσή της, όπως προβλέπει ο Κανονισμός και το Σύνταγμα. 
Θα φαινόταν λογικό ίσως να δώσουμε μια άλλη παράταση, αλλά από τη στιγμή που είναι πράξη νομοθετικού περιεχομένου, δεν μπορεί να υπάρξει καμμία τροποποίηση στη συγκεκριμένη προθεσμία. Κυρώνουμε την πράξη η οποία έχει υπογραφεί εδώ και πολλές εβδομάδες. Επομένως, νομικά δεν μπορούμε να δώσουμε καμμία απολύτως παράταση και καμία τροποποίηση δεν μπορεί να γίνει στο συγκεκριμένο  κείμενο της πράξης νομοθετικού περιεχομένου. 
Έχουμε την ελπίδα, διότι έχουμε βάσιμες πληροφορίες, ότι ολοκληρώνεται η διαδικασία μεταβίβασης του γνωστού δανείου από την Τράπεζα Κύπρου στην Τράπεζα Πειραιώς και, επομένως, έχουμε την ελπίδα ότι αυτή η παράταση η οποία έχει δοθεί θα είναι η τελευταία. 
Γιατί το λέω αυτό; Διότι η διαδικασία μεταβίβασης του δανείου από την κυπριακή τράπεζα στην Τράπεζα Πειραιώς είναι στην ουσία η αφετηρία για την αλλαγή του ιδιοκτησιακού καθεστώτος του νοσοκομείου. Καμμία άλλη διαδικασία δεν μπορεί να προχωρήσει. Επισπεύδων φορέας, επισπεύδουσα αρχή στην αλλαγή του ιδιοκτησιακού καθεστώτος μπορεί να είναι μόνο η τράπεζα η οποία κατέχει το δάνειο. 
Αυτό, λοιπόν, μπορεί το επόμενο διάστημα να μας οδηγήσει σε μία βιώσιμη λύση για τη λειτουργία του Ιδρύματος και του συγκεκριμένου νοσοκομείου. Γι’ αυτό είπα και πριν πως ελπίζουμε ότι αυτή η παράταση, η οποία δίνεται με τη συγκεκριμένη πράξη νομοθετικού περιεχομένου, την οποία κυρώνουμε σήμερα, θα είναι η τελευταία.
Ευχαριστώ πολύ.","ΑΝΤΩΝΙΟΣ ΜΠΕΖΑΣ",343
"39221"," Το ευχόμαστε, κύριε Υπουργέ, αλλά δεν το βλέπουμε να είναι η τελευταία.
Το λόγο έχει ο κ. Παναγιώτης Κουρουμπλής ως Κοινοβουλευτικός Εκπρόσωπος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"39222"," Κυρία Πρόεδρε, θα ήθελα να κάνω δύο σκέψεις, πριν μπω στο θέμα. Θα ήθελα να παρακαλέσω δι' υμών τη Νέα Δημοκρατία να απαντήσει στο αίτημα και στην απόφαση που είχε πάρει η Βουλή, να συσταθεί διακομματική κοινοβουλευτική επιτροπή, για το ζήτημα των γερμανοκατοχικών αποζημιώσεων. Είχαμε τότε συμφωνήσει, όλα τα κόμματα, να συσταθεί νέα κοινοβουλευτική επιτροπή και από τότε περιμένουμε την απάντηση της Νέας Δημοκρατίας. 
Πιστεύω ότι η ύπαρξη μίας τέτοιας επιτροπής, με μέλη από όλα τα κόμματα, θα βοηθήσει πάρα πολύ την εκάστοτε κυβέρνηση. Μια τέτοια επιτροπή μπορεί να ασκήσει στο πλαίσιο της κοινοβουλευτικής διπλωματίας σημαντική δραστηριότητα και να πιέσει τους διάφορους παράγοντες που επηρεάζουν το θέμα αυτό στο εξωτερικό, ώστε κάποια στιγμή να λυθεί αυτό το ζήτημα.
	Το δεύτερο ζήτημα για το οποίο θέλω να μιλήσω, κυρία Πρόεδρε, είναι το εξής: Έχει ξεσπάσει μία μεγάλη κρίση σε έναν πολύ ευαίσθητο οργανισμό τον ΟΚΑΝΑ. Δεν ακούστηκε τίποτα γι’ αυτό το θέμα, για έναν πάρα πολύ ευαίσθητο τομέα της δημόσιας υγείας. Ακούγονται πολύ βαριές κατηγορίες ένθεν και ένθεν και νομίζω, κύριε Υπουργέ, ότι θα ήταν χρήσιμο να έρθετε άμεσα στην Επιτροπή Κοινωνικών Υποθέσεων και να μας ενημερώσετε επίσημα για το τι ακριβώς συμβαίνει σε αυτόν το χώρο. Δεν θέλω να πω τίποτα περισσότερο. Θεωρώ ότι ο καλύτερος χώρος για να συζητηθεί αυτό το θέμα είναι η Επιτροπή Κοινωνικών Υποθέσεων.
Ερχόμαστε στην υπόθεση του «Ερρίκος Ντυνάν», όπου εδώ και χρόνια ίσχυε ένα αμαρτωλό καθεστώς, κάτω από την ανοχή των εκάστοτε Υπουργών Υγείας, με το αζημίωτο, διότι ξέρουμε πολύ καλά το αλισβερίσι που συντελείτο στο χώρο αυτό με την υπόθεση των προσλήψεων. Έτσι, υπήρχε μία ανοχή σε μία καταστροφική πορεία ενός διοικητικού συμβουλίου, το οποίο πριν από δέκα χρόνια είχε καταδικαστεί από την ελληνική δικαιοσύνη. Δεν ξέρω τι έγινε μετά στο εφετείο και ενώ υπήρξε καταδικαστική απόφαση πρωτοδίκως για αμαρτωλές εκποιήσεις ακινήτων πραγματικών φιλάνθρωπων προς τον «Ερυθρό Σταυρό», κάτι έγινε, κάτι δεν έγινε και αθωώθηκαν οι κύριοι αυτοί. 
Κυρία Πρόεδρε, πώς έφθασε το «Ερρίκος Ντυνάν» σε αυτό το κατάντημα; Είναι εξωπραγματικό το ερώτημα, όταν εδώ και τρία χρόνια –από τις αρχές του 2010, στα Πρακτικά της Βουλής, των Επιτροπών Κοινωνικών Υποθέσεων, είναι όλα τα ζητήματα- και ο ομιλών και άλλοι Βουλευτές, ζητούσαμε να γίνει διαχειριστικός έλεγχος από το Υπουργείο Υγείας στο «Ερρίκος Ντυνάν»; Γιατί αποφεύγετε μέχρι σήμερα να γίνει διαχειριστικός έλεγχος; Δεν είναι ένα ερώτημα αυτό; Δεν δικαιούμεθα μία απάντηση; 
Δεν υπάρχει απάντηση, διότι ακριβώς ο διαχειριστικός έλεγχος θα αναδείξει πτυχές φοβερές και τρομερές, κυρία Πρόεδρε. Πολιτικοί, δικαστικοί, δημοσιογράφοι, αστυνομικοί και άλλοι τινές νοσηλεύονταν στο ίδρυμα αυτό, χωρίς να πληρώσουν 1 ευρώ. Οι  μισθοί ήταν υψηλότατοι σε «ημετέρους» και υπήρχαν περίεργες προμήθειες. 
Κυρία Πρόεδρε, φαντάζεστε ότι εκατόν σαράντα πρόσωπα καθώς και συγγενικά πρόσωπα πολιτικών φαινόντουσαν ότι εργάζονται στο ίδρυμα αυτό, πληρωνόντουσαν, χωρίς να έχουν πατήσει ποτέ το πόδι τους;
Δεν τα λέω εγώ αυτά, δεν τα λέει ο ΣΥΡΙΖΑ, τα λέει η έκθεση του κ. Λιαρόπουλου. Ξέρετε πόσες φορές έχουμε υποβάλει το αίτημα και στους προκατόχους σας Υπουργούς να μας κατατεθεί στη Βουλή; 
Κυρία Πρόεδρε, εμείς δικαιούμεθα ως Βουλή των Ελλήνων να γνωρίζουμε την έκθεση Λιαρόπουλου για να δούμε πραγματικά τι έχει συμβεί; Δικαιούμεθα ως Βουλή των Ελλήνων να ξέρουμε ποιο ήταν το πόρισμα του ΣΔΟΕ για ένα τόσο κρίσιμο ζήτημα, για έναν τόσο σημαντικό φορέα όπου δαπανήθηκαν πάρα πολλά λεφτά, χωρίς να ξέρουμε πώς έγινε η διαχείριση και γιατί έφτασε εκεί το ίδρυμα; Ξέρουμε γιατί έφτασε, αλλά δεν έχουμε τα επίσημα έγγραφα, γιατί ούτε η έκθεση Λιαρόπουλου έχει δοθεί, ούτε το πόρισμα του ΣΔΟΕ ούτε διαχειριστικός έλεγχος έχει γίνει. 
Άκουσα τον κύριο Υπουργό προηγουμένως να λέει ότι διατάχθηκε διαχειριστικός έλεγχος στο σωματείο «Ερυθρός Σταυρός» για τα χρήματα που έδωσε το Υπουργείο. Εάν περιορίζεται σ’ αυτό ο έλεγχος, είναι επιλεκτικός έλεγχος και έχει σκοπιμότητα, κύριε Υπουργέ. Δεν ξέρω αν είναι λάθος η διατύπωση, αλλά έχετε όλο το δικαίωμα. Κανένας δεν μπορεί να σας περιορίσει να ασκήσετε διαχειριστικό έλεγχο στο φιλανθρωπικό σωματείο «Ερυθρός Σταυρός» γιατί το σωματείο αυτό υπάγεται στην εποπτεία του Υπουργείου Υγείας και Πρόνοιας, του τότε τουλάχιστον, γιατί την πρόνοια τώρα την πήγατε στο Υπουργείο Εργασίας.
Για την παράταση αυτή εύλογα διερωτηθήκατε: «Μα, για έναν μήνα; Μήπως έχει γίνει λάθος, μήπως είναι διατύπωση;». Αυτή η παράταση δεν απηχεί την πραγματικότητα. Εμείς πιστεύουμε ότι το Υπουργείο οδηγεί τα πράγματα σε κλείσιμο του νοσοκομείου γιατί δεν έχει λογική αυτό. Ήδη είμαστε σε μέρες εορτών. Δηλαδή σ’ ένα μήνα θα έλθει σχέδιο; Το ζητάμε όλοι εδώ και ενάμιση χρόνο. Ο κ. Κουτσούκος μίλησε γι’ αυτό το θέμα, αλλά και άλλοι Βουλευτές κατά καιρούς έχουν πει: «Φέρτε ένα σχέδιο να το συζητήσουμε όλοι μαζί». 
Όλοι πρέπει να δείξουμε νηφαλιότητα και υπευθυνότητα για να δώσουμε μία λύση, γιατί πραγματικά αυτό το νοσοκομείο είναι ένα «διαμάντι» που θα μπορούσε να συμβάλει στην αναβάθμιση της ποιότητας των παρεχόμενων υπηρεσιών σε μία περίοδο μεγάλης δοκιμασίας του δημόσιου συστήματος υγείας και μεγάλης ανθρωπιστικής κρίσης, όταν έχουμε τρία εκατομμύρια ανθρώπους χωρίς ιατροφαρμακευτική κάλυψη. Νομίζω ότι όλοι θα συμβάλουμε στο να βρεθεί μία λύση, αρκεί η Κυβέρνηση να είναι αποφασισμένη να μας φέρει ένα σχέδιο. 
Τι σημαίνει το να πάμε από παράταση σε παράταση; Αυτό γίνεται, κυρία Πρόεδρε. Αυτή είναι η τέταρτη παράταση και σ’ ένα μήνα κατά πάσα πιθανότητα θα έλθει εδώ το Υπουργείο να μας ζητήσει άλλη μία παράταση. Νομίζω ότι αυτό είναι μία πολιτική «μεροδούλι-μεροφάι», όπως λέει ο λαός.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Πιστεύω, λοιπόν, ότι θα πρέπει το Υπουργείο να φέρει μία συγκεκριμένη πρόταση που να δίνει λύση στο ζήτημα, διότι αυτού του είδους οι παρατάσεις το μόνο που κάνουν είναι να κρατούν τον ασθενή ημιθανή στην εντατική.
Εμείς δεν συμφωνούμε με αυτού του είδους τις παρατάσεις, όχι γιατί κρίνουμε ότι δεν πρέπει να αντιμετωπιστούν τα προβλήματα των εργαζομένων, αλλά νομίζω ότι μ’ αυτόν τον τρόπο συντελούμε κι εμείς σε μία λογική η οποία δεν δίνει καμμία προοπτική. Ο δεύτερος λόγος είναι ότι εμείς πράξεις νομοθετικού περιεχομένου, που υποκαθιστούν τη σοβαρή και ουσιαστική λειτουργία του Κοινοβουλίου, δεν ψηφίζουμε.
Σας ευχαριστώ.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"39223"," Ευχαριστούμε τον κύριο συνάδελφο.
Η κ. Βούλτεψη έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39224"," Ευχαριστώ, κύριε Πρόεδρε.
Κατ’ αρχάς, θέλω να πω ότι όλοι μας αναγνωρίζουμε ότι υπάρχει ένα πρόβλημα στο νοσοκομείο αυτό το οποίο χρονίζει και σ’ αυτό συμφωνούμε όλοι.
Αυτό, όμως, το οποίο καλούμεθα σήμερα να κάνουμε είναι να κυρώσουμε πράξη νομοθετικού περιεχομένου του Οκτωβρίου. Δεν πρόκειται, λοιπόν, για μία νέα παράταση, αλλά για κύρωση της παράτασης που δόθηκε τον Οκτώβριο και γι’ αυτό ακριβώς ισχύει μέχρι το τέλος του πρώτου μήνα του 2014. Το λέω αυτό γιατί δεν πρέπει να δημιουργούνται εντυπώσεις ότι μιλάμε για κάτι το καινούργιο. 
Από εκεί και πέρα, κρατούμε και εμείς τη δέσμευση που έχει εκφραστεί επίσημα και σήμερα από την ηγεσία του Υπουργείου Υγείας ότι θα καταβληθεί η προσπάθεια τα δοθεί μία τελική λύση σε αυτό το πρόβλημα. Αλλά όταν υπάρχει μία πράξη νομοθετικού περιεχομένου από τον Οκτώβριο με την οποία είχαμε -όχι όλοι-συμφωνήσει, εμείς δεν μπορούμε να εμφανιστούμε ανακόλουθοι μήνες μετά και να πούμε στους εργαζόμενους «κακώς συνεχίσατε να υπάρχετε αυτούς τους μήνες» ή «κακώς παίρνετε την ασφαλιστική κάλυψη, ώστε να μπορείτε να έχετε τις συναλλαγές σας με τον ΕΟΠΥΥ και με άλλους προμηθευτές». Νομίζω δηλαδή ότι από ένα σημείο και μετά πρέπει να βλέπουμε και τι έχουμε μπροστά μας. Υπό αυτήν την έννοια εμείς θα κυρώσουμε αυτήν την πράξη νομοθετικού περιεχομένου. 
Επίσης, θέλω να επισημάνω ότι η πρακτική «δεν κυρώνω καμμία πράξη νομοθετικού περιεχομένου» δεν μας βρίσκει σύμφωνους στη λογική ότι οι πράξεις νομοθετικού περιεχομένου προβλέπονται σαφώς. Το να μην κυρώνεις πολλές είναι ένα θέμα. Το να μην κυρώνεις καμμία είναι μία στάση που δεν έχει καμμιά σχέση με αυτό το οποίο ισχύει στην έννομη τάξη μας και στον Κανονισμό της Βουλής. Άλλο να λες «είναι πολλές οι πράξεις νομοθετικού περιεχομένου, αυτή μπορούσε να μην έρθει και να τη συζητήσουμε» και άλλο να λες στα τυφλά «δεν κυρώνω καμμία». 
Υπό αυτήν την έννοια και για να μην πάρω περισσότερο χρόνο, φυσικά και θα κυρώσουμε την πράξη νομοθετικού περιεχομένου, δοθέντος ότι δεν μπορούμε πάμε σε εργαζόμενους -αν κάποιοι μπορούν να το κάνουν, ας το κάνουν- και να τους πούμε ότι αναδρομικώς ακυρώνουμε αυτό το οποίο ισχύει από τον Οκτώβριο, διότι αυτό θα συνέβαινε αν δεν κυρωνόταν σήμερα η πράξη νομοθετικού περιεχομένου και αυτοί που δεν την κυρώνουν θεωρώ ότι το κάνουν εκ τους ασφαλούς. 
Επαναλαμβάνω και τελειώνω με αυτό: Είναι αδύνατον να πάμε τέλος Δεκεμβρίου, Χριστούγεννα και να πούμε στους εργαζόμενους ότι αυτό το οποίο νόμιμα αποφασίσαμε τον Οκτώβριο, το παίρνουμε πίσω σήμερα. Σκεφθείτε πόσο μεγάλη αναταραχή θα δημιουργείτο αν έβγαινε παράνομη αυτή η πράξη νομοθετικού περιεχομένου όσον αφορά τα ζητήματα που δημιουργούνται με την ασφαλιστική κάλυψη που δίνουμε στο νοσοκομείο. 
Σας ευχαριστώ πολύ, κύριε Πρόεδρε.","ΣΟΦΙΑ ΒΟΥΛΤΕΨΗ",73
"39225"," Ευχαριστούμε και εμείς. 
Ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39226"," Κύριε Πρόεδρε, ο εισηγητής μας έχει καλύψει πλήρως το θέμα. 
Θέλω να πω ότι η αρνητική ψήφος που επανέλαβε ο αγαπητός συνάδελφος Κοινοβουλευτικός Εκπρόσωπος του ΣΥΡΙΖΑ, της Αξιωματικής Αντιπολιτεύσεως, πραγματικά δεν έχει νόημα. Κανένας μας δεν θέλει πράξη νομοθετικού περιεχομένου. Κανένας δεν θέλει παρατάσεις επί παρατάσεων, αλλά πιστεύω και ότι κανένας δεν θέλει χριστουγεννιάτικα να βρεθούν οι εργαζόμενοι στο δρόμο και να μπει σε μία σαφή χειροτέρευση της θέσης ένα ίδρυμα για το οποίο ακούστηκαν αυτά τα οποία ακούστηκαν σε ό,τι αφορά τουλάχιστον τις εγκαταστάσεις και τη δυνατότητά του να παρέχει συγκεκριμένες υπηρεσίες. Νομίζω ότι και οι εισηγητές των κομμάτων που ψηφίζουν ήταν όλοι σαφείς. Δεν έχω να προσθέσω κάτι σε αυτό. 
Δεν έχει νόημα, λοιπόν, νομίζω, η αρνητική ψήφος παρά την αποφυγή ανάληψης κάποιων ευθυνών. Είναι κοινή απαίτηση, κύριε Υπουργέ, το ολοκληρωμένο σχέδιο για το «Ερρίκος Ντυνάν» να το συζητήσουμε στην αρμόδια Επιτροπή και αν κρίνει η επιτροπή και στην Ολομέλεια, γιατί αυτή η ιστορία πρέπει κάποια στιγμή να κλείσει με απόλυτη διαφάνεια. 
Δεν είναι αρμοδιότητα, κύριε Υπουργέ, μόνο του εισαγγελέα. Σας το είπε ο εισηγητής, σας το λέω και εγώ. Έχουμε ανάγκη και απαίτηση για μία ολοκληρωμένη συζήτηση. Αυτό είναι το πρώτο θέμα και νομίζω ότι έχει περαιωθεί η συζήτηση. Δεν έχει νόημα να το συζητούμε περαιτέρω, καθώς θεωρώ υποχρεωτική από όλους μας τη ψήφιση αυτής της κύρωσης πράξεως νομοθετικού περιεχομένου.
Το δεύτερο θέμα, κύριε Πρόεδρε, για το οποίο πήρα το λόγο είναι το θέμα του ΟΚΑΝΑ, όπου θα συμφωνήσω με τον συνάδελφο κ. Κουρουμπλή. Θα πρέπει, κύριε Υπουργέ, να υπάρξει άμεσα ενημέρωση της αρμόδιας Επιτροπής Κοινωνικών Υποθέσεων σε ένα δημόσιο ζήτημα.
Και νομίζω ότι η Βουλή δικαιούται να γνωρίζει τι ακριβώς έχει συμβεί σε έναν οργανισμό ο οποίος είναι αρμόδιος και υπεύθυνος για ένα ιδιαίτερα ευαίσθητο θέμα που είναι η καταπολέμηση των ναρκωτικών. Πρέπει να υπάρξει άμεσα αυτή η ενημέρωση και θέλω να είμαι ιδιαίτερα σαφής από την πλευρά μας.
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"39227"," Ευχαριστούμε και εμείς.
Ο κ. Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε. 
Κατ’ αρχάς να τοποθετηθώ και εγώ ότι η πρόταση του συναδέλφου κ. Κουρουμπλή που αφορούσε αυτήν τη γνωστή συζήτηση και πρωτοβουλία που πρέπει να αναληφθεί για τη δημιουργία διακοινοβουλευτικής επιτροπής για τις γερμανικές οφειλές νομίζω ότι είναι μια πάρα πολύ σημαντική πρωτοβουλία. Εμείς απ’ αυτό το Βήμα την έχουμε υποστηρίξει. 
Οι Ανεξάρτητοι Έλληνες θεωρούμε -και σας εξηγήσαμε κατά τη συζήτηση στον προϋπολογισμό- ότι πρέπει ή έπρεπε να έχουν εγγραφεί στον προϋπολογισμό οι γερμανικές οφειλές. Ταυτόχρονα ήμασταν και υπέρ της τιτλοποίησης του κατοχικού δανείου. 
Θεωρούμε λοιπόν ότι έχει έρθει η ώρα να προχωρήσουμε σ’ αυτήν τη δημιουργία της διακοινοβουλευτικής επιτροπής για τις γερμανικές οφειλές προκειμένου να αναπτυχθεί μια σοβαρή κοινοβουλευτική διπλωματία γύρω από το ζήτημα αυτό. 
Η δεύτερη παρατήρηση που ήθελα να κάνω, κύριε Πρόεδρε, και αφορά τις διαδικασίες που έχουν ψηφιστεί έχει σχέση με τον τρόπο συζήτησης της ειδικής διαδικασίας για την αναστολή χρηματοδότησης των πολιτικών κομμάτων. Είχα πει τότε ότι θα πρέπει να έχουν την ευκαιρία δυνατότητας συζήτησης…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39228"," …(δεν ακούστηκε).
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας παρακαλώ. Έχω το λόγο μου να το λέω αυτό. 
 Είχα πει τότε ότι θα πρέπει να έχουν την ευκαιρία δυνατότητας συζήτησης εκτεταμένης με συμμετοχή όλων των Βουλευτών και όχι μόνο των Βουλευτών που αντιτίθενται, διότι κάποιοι μπορεί να είχαν την άποψη να ψηφίσουν «Παρών». Δίνεται η δυνατότητα μόνο σε Κοινοβουλευτικούς Εκπροσώπους να τοποθετηθούν και ενδεχόμενα τοποθετήσεις κοινοβουλευτικών κομμάτων διά του Κοινοβουλευτικού τους Εκπροσώπου να μην καλύπτει τις τοποθετήσεις και τις απόψεις που έχουν Βουλευτές της συγκεκριμένης Κοινοβουλευτικής Ομάδας. Γι’ αυτό και είχα πει ότι χρειάζεται να υπάρχει αυτή η δυνατότητα. Δυστυχώς δεν υπάρχει αυτή η δυνατότητα με βάση τον Κανονισμό. 
Την άποψη των Ανεξάρτητων Ελλήνων επί της συγκεκριμένης συζήτησης που θα ακολουθήσει θα την εκφράσει ο συνάδελφος κ. Καπερνάρος. 
Εγώ θέλω και επιθυμώ να τοποθετηθώ εξηγώντας τη θέση που θα εκφραστεί στην ονομαστική ψηφοφορία αύριο. Λέω, λοιπόν, το εξής, χωρίς να δημιουργήσω πρόβλημα στην επόμενη διαδικασία και να συζητούμε, αν μπορούμε να συζητήσουμε. 
Κατά την άποψη τη δική μου -προσωπικά μιλώ ως Βουλευτής των Ανεξάρτητων Ελλήνων, Νότης Μαριάς- θεωρώ ότι σε σχέση με την αναστολή της χρηματοδότησης πολιτικών κομμάτων η τοποθέτηση που κάναμε ως Ανεξάρτητοι Έλληνες και εγώ προσωπικά τότε ότι χρειάζεται πλήρης διασφάλιση όλων των δικαιωμάτων, κυρίως του τεκμηρίου της αθωότητας και των προϋποθέσεων που είχαμε θέσει εκείνη τη στιγμή σε σχέση με το νόμο, ήταν ζητήματα σημαντικά και γι’ αυτό είχαμε ψηφίσει τότε «Παρών». 
Παρά ταύτα υπάρχει μια απόφαση, υπάρχει ένας συγκεκριμένος νόμος. Βάσει αυτού του νόμου, λοιπόν, έρχεται η Ειδική Μόνιμη Επιτροπή Κοινοβουλευτικής Δεοντολογίας η οποία έχει μια εισήγηση. Η εισήγηση εν προκειμένω είναι θετική. Θεωρεί, δηλαδή, ότι πρέπει να γίνει αναστολή της χρηματοδότησης της Χρυσής Αυγής. Αυτό που θεωρεί η επιτροπή με βρίσκει απόλυτα σύμφωνο και γι’ αυτόν το λόγο αύριο θα ψηφίσω υπέρ της πρότασης της επιτροπής, δηλαδή υπέρ της αναστολής χρηματοδότησης της Χρυσής Αυγής. Είναι πολύ απλό. 
Πρώτον, έχει ασκηθεί δίωξη με βάση το άρθρο 282 του Κώδικα Ποινικής Δικονομίας κατά του Αρχηγού τού κόμματος για εγκλήματα που αναφέρονται στο άρθρο 187 και 187α του Ποινικού Κώδικα. Εν προκειμένω, το 187 είναι η ποινική δίωξη. Οι πράξεις αυτές των φυσικών προσώπων έχουν σχέση με τη δραστηριότητα του κόμματος. Αυτό προκύπτει και από τα εντάλματα τα οποία έχουν εκδώσει οι ειδικές ανακρίτριες, η κ. Γεωργουλέα και η κ. Παπακώστα, για το θέμα αυτό. 
Εν προκειμένω, η δεύτερη προϋπόθεση, όπως δέχεται και η επιτροπή από τη συζήτηση που έκανε, έχει σημαντικά στοιχεία όπου ακούστε τι λέει η επιτροπή και τι γνωρίζουμε: Ότι σε σύντομο χρονικό διάστημα έχουν διαπραχθεί σωρεία σοβαρότατων εγκληματικών πράξεων από την πλευρά των μελών, στελεχών και ορισμένων Βουλευτών της Χρυσής Αυγής, που εντάσσονται στο άρθρο 187 του Ποινικού Κώδικα, οι αξιόποινες πράξεις αποδίδονται σε συγκεκριμένα μέλη-στελέχη και αποδίδονται πολύ συγκεκριμένα στο κατηγορητήριο και ότι εν προκειμένω από την ίδια την παραστρατιωτική δομή της Χρυσής Αυγής, την αυστηρή ιεραρχία και τη δράση της προκύπτει ότι όλες οι προϋποθέσεις που περιγράφει ο νόμος πληρούνται.","ΠΑΡΙΣ ΚΟΥΚΟΥΛΟΠΟΥΛΟΣ",245
"39229"," Αν αντιλαμβάνομαι καλά, κάνετε αυτήν την τοποθέτηση τώρα, επειδή μετά δεν θα έχετε τη δυνατότητα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι προφανές και αυτό είναι λόγω του Κανονισμού.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39230"," Με την άδεια, λοιπόν, του Σώματος συνεχίστε, απλώς παράκληση να συντομεύετε για να μπούμε στο κυρίως θέμα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε. Αναγκαζόμαστε να το κάνουμε αυτό, όπως έγινε και σε άλλη διαδικασία πριν, κύριε Πρόεδρε, γιατί περιορίζεται το δικαίωμα του Βουλευτή να τοποθετηθεί, ακόμη και αν είναι υπέρ.
Κλείνω λέγοντας ότι εν προκειμένω εγώ αύριο στην ονομαστική ψηφοφορία θα ψηφίσω υπέρ της έκθεσης της Ειδικής Μόνιμης Επιτροπής Κοινοβουλευτικής Δεοντολογίας για την αναστολή χρηματοδότησης της Χρυσής Αυγής. Αυτό είναι ξεκάθαρο.
Επιμένω επίσης να πω –και το είπα από την πρώτη στιγμή ως τοποθέτηση- ότι το τι θα πράξει η δικαιοσύνη αφορά την ίδια τη δικαιοσύνη και δεν έχει καμμία σχέση η πολιτική. Αυτό είναι ένα θέμα σοβαρό, ο καθένας μπορεί να τοποθετηθεί με βάση τη δικιά του άποψη και κατά συνείδηση –γιατί δεν είναι θέμα κομματικής εντολής. Εκφράζοντας, λοιπόν, αυτήν τη γνώμη θα τοποθετηθώ αύριο με την ψήφο μου και αυτό το λέω για να παραμείνουν τα θέματα στα Πρακτικά. 
Ευχαριστώ για την ανοχή του Σώματος, αλλά τουλάχιστον να πάμε να αλλάξουμε τον Κανονισμό, για να μπορούμε να εκφραζόμαστε σε όλα τα θέματα. 
Σε σχέση με την πράξη νομοθετικού περιεχομένου, θέλω να πω ότι εδώ έχουμε άλλο φαινόμενο, την παράταση προθεσμίας. Και εγώ ρωτάω: Εφόσον  έχουμε εν προκειμένω τρεις πράξεις νομοθετικού περιεχομένου που γίνεται παράταση προθεσμίας, πιστεύω ότι κακώς εκδώσατε και νέα πράξη νομοθετικού περιεχομένου. Τι προτείνω; Η πράξη νομοθετικού περιεχομένου κυρώνεται με νόμο, επομένως αποκτά συγκεκριμένη ισχύ. Κατά τη γνώμη μου μπορούσατε, αν θέλατε, να φέρετε μία τροπολογία παράτασης μόνο ισχύος του νόμου -γιατί πλέον έχει κυρωθεί με νόμο η πράξη νομοθετικού περιεχομένου- και έτσι να συνεχιστεί αυτό το οποίο περιέχει. 
Επί του πρακτέου όμως, εδώ έχουμε διαδικασίες συνεχών παρατάσεων. Δεν μπορεί να έχουμε συνεχείς πράξεις νομοθετικού περιεχομένου που να παρατείνεται συνεχώς η λειτουργία της πράξης νομοθετικού περιεχομένου. Δηλαδή εδώ φτάνουμε σε σημεία που πραγματικά οδηγούμαστε στο άλλο άκρο. 
Αυτό, λοιπόν, δείχνει ότι η ίδια η διαδικασία των πράξεων νομοθετικού περιεχομένου δεν είναι μία διαδικασία –πέραν του ότι παρακάμπτει και τη Βουλή σε μεγάλο βαθμό- πρόσφορη, ιδίως για το θέμα του «Ερρίκος Ντυνάν». Άρα σε σχέση με τις διαδικασίες αυτές καθαυτές είμαστε αντίθετοι.
Επί της ουσίας πάλι υπάρχει ένα σοβαρό ζήτημα. Κατ’ αρχάς, εδώ έχουμε το κοινωφελές Ίδρυμα του «Ερρίκος Ντυνάν». Πιθανόν –επειδή μας ακούει ο ελληνικός λαός- κάποιοι να μη γνωρίζουν ότι ο Ερρίκος Ντυνάν έχει βραβευθεί με το βραβείο Νόμπελ Ειρήνης στις αρχές του 1900. Είναι αυτός ο οποίος ίδρυσε τον Ερυθρό Σταυρό, είναι ένας πρωτοπόρος της εποχής εκείνης. Αυτό, λοιπόν, το ίδρυμα κυρίως αλλά και το Σωματείο «Ερυθρός Σταυρός» θα έπρεπε να φυλάσσεται σαν κόρη οφθαλμού από αυτούς που το διοικούν, που τους έχουν εμπιστευθεί αυτήν τη διοίκηση της κοινωφελούς δράσης με ιστορία σημαντικότατη. 
Αντί αυτού έχουμε, όπως είπαν πάρα πολλοί συνάδελφοι, μία διαδικασία συνεχών παρεμβάσεων που άπτονται τεραστίων οικονομικών ζητημάτων που έριξαν έξω αυτό το κοινωφελές ίδρυμα, που το έχουν καταστήσει αντικείμενο ενδεχόμενων κατασχέσεων και φτάνουμε σε αυτό το σημείο εμείς ως ελληνική Βουλή να κάνουμε τι; 
Πρώτον, ορθώς να υπάρχει η προστασία από κατασχέσεις και, δεύτερον, να μπορεί να πάρει και ασφαλιστική ενημερότητα. Αλλά προσέξτε πού έχει φτάσει ένα ιστορικό ίδρυμα. 
Επομένως, το ότι τέθηκε από πάρα πολλούς συναδέλφους -και επί της ουσίας πολλά θέματα τα έθεσε ο κ. Μελάς και τα ανέλυσε- το ζήτημα του διαχειριστικού ελέγχου είναι καθοριστικό.
Και δεν μπορεί να περιοριστεί, όπως σωστά ειπώθηκε, μόνο στο σωματείο Ερυθρός Σταυρός. Πρέπει να υπάρξει διαχειριστικός έλεγχος και από το ΣΔΟΕ και από άλλες υπηρεσίες στο κοινωφελές ίδρυμα. Εκεί πρέπει να γίνει έλεγχος. Εκεί πρέπει να δούμε γιατί φτάσαμε σε αυτό το σημείο και να αποδοθούν συγκεκριμένες ευθύνες.
Επομένως, αυτό είναι το σοβαρό ζήτημα, που δεν βλέπω όμως να έχουμε μια δραστηριότητα. Δεν βλέπω να υπάρχει μια πολιτική. Δεν βλέπω να παίρνουμε μέτρα για να δημιουργήσουμε τις προϋποθέσεις. 
Σαφέστατα οι εργαζόμενοι τι θα γίνουν; Είναι προφανές, το έχετε θέσει. Αλλά δεν μπορεί στο όνομα της προστασίας των εργαζομένων να αφήνουμε μια κατάσταση να διαχέεται. Σας έδωσα μια λύση, γιατί και τώρα καταλαβαίνω ότι δεν πρόκειται να δοθεί λύση μέχρι 31 Ιανουαρίου. Θα πάμε σε άλλη παράταση. Για να μην έχουμε τα ίδια, θεωρώ ότι μπορεί η παράταση αυτή να δοθεί πλέον με απλή τροπολογία, αν χρειαστεί.
Δεύτερον, θα σας παρακαλούσα να διαβάσετε την έκθεση της Επιστημονικής Επιτροπής, γιατί είναι μια ευκαιρία να δούμε όλοι -αναλύει πλέον εμπεριστατωμένα- τι είναι η πράξη νομοθετικού περιεχομένου, υπό ποιες προϋποθέσεις προχωρεί και ποια είναι τα όρια της. Αν δεν αποδεχόσασταν τόσο καιρό τις απόψεις που εμείς καταθέσαμε, τουλάχιστον πάρτε την άποψη της Επιστημονικής Επιτροπής, έτσι ώστε στο μέλλον να σταματήσει η διαδικασία παραγωγής συνεχών πράξεων νομοθετικού περιεχομένου.
Θεωρώ κατάκτηση αυτό που έκανε ο Υπουργός, μετά από πιέσεις και δέσμευση του κ. Μεϊμαράκη, ότι δεν θα υπάρχουν τροπολογίες σε πράξεις νομοθετικού περιεχομένου. Είναι σημαντική κατάκτηση. Αλλά η κατάκτηση είναι να μην υπάρξουν πλέον πράξεις νομοθετικού περιεχομένου. 
Σας λέω από εδώ ότι σε σχέση με την αναστολή των πλειστηριασμών, με τη διατήρηση της απαγόρευσης των πλειστηριασμών -που για εμάς πρέπει να γίνει απαγόρευση των πλειστηριασμών μέχρι το 2020 για όλες τις οφειλές, όχι μόνο προς το δημόσιο, αλλά προς τα ασφαλιστικά ταμεία και προς το ΙΚΑ και προς τις τράπεζες- καλό θα είναι να έρθει νομοσχέδιο και ας έρθει το Σάββατο. Δεν έχει κανένα λόγο η Βουλή να κλείσει έτσι εσπευσμένα που προγραμματίζετε την Παρασκευή. Δεν επιθυμούμε πράξη νομοθετικού περιεχομένου σε σχέση με τους πλειστηριασμούς ούτε τροπολογία. Φέρτε, λοιπόν, νομοσχέδιο το Σάββατο να το συζητήσουμε και να τελειώνει η ιστορία, Τρίτη, Τετάρτη, να λήξει το θέμα αυτό και να υπάρξει προστασία της πρώτης κατοικίας.
Εμείς καταψηφίζουμε το νομοσχέδιο αυτό, όπως εξήγησε και ο εισηγητής μας.
Ευχαριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39231","  Ευχαριστούμε και εμείς.
Το λόγο έχει ο κ. Βασίλης Οικονόμου, Κοινοβουλευτικός Εκπρόσωπος της ΔΗΜΑΡ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39232"," Τουλάχιστον σε αυτό συμφωνήσατε, κύριε Μαριά, με τον εισηγητή σας σήμερα.
Κύριε Πρόεδρε, πραγματικά αυτή είναι η τέταρτη πράξη νομοθετικού περιεχομένου την οποία φέρνει η Κυβέρνηση από τον Ιούλιο του 2012 μέχρι σήμερα, δηλαδή σε αυτό το δεκαοκτάμηνο, για την αυτή περίπτωση του «Ερρίκος Ντυνάν». Υπερβολική χρήση, λοιπόν, των νομοθετικών πράξεων αλλά πρέπει να δοθεί μια λύση, έστω προσωρινή, ώστε να ανασταλεί κάθε πράξη διοικητικής και αναγκαστικής εκτέλεσης και ασφαλιστικών μέτρων και, πραγματικά, να δοθεί ασφαλιστική ενημερότητα. Η πρώτη παράταση δόθηκε μέχρι 31-3-2013, η δεύτερη τον Ιούνιο του 2013, η τρίτη τον Σεπτέμβριο του 2013 και η τέταρτη φτάνει το τέλος του Γενάρη του 2014. 
Άρα, λοιπόν, μιλάμε για βήματα τα οποία δεν έχουν αποτέλεσμα, πράξεις που κάνει η Κυβέρνηση αναγκαστικά. Νομίζω ότι οι πράξεις νομοθετικού περιεχομένου, με αυτές τις συνθήκες έτσι όπως δρομολογούνται οι εξελίξεις για αυτό το ίδρυμα, αποκτούν νόημα. Και το Επιστημονικό Συμβούλιο όταν ερμηνεύει πότε και γιατί και για ποιο λόγο υπάρχει πράξη νομοθετικού περιεχομένου, εξηγεί το έκτακτον της περιστάσεως και το αναγκαίον που οδηγούν πολλές φορές σε αυτή τη δικαιολόγηση αυτών των πράξεων. 
Αυτές οι τέσσερις πράξεις δηλαδή εκ των πραγμάτων δεν δημιουργούν μείζον θέμα για την αξία χρήσης αυτού του νομοθετικού εργαλείου. Θέλω να πω όμως ότι είναι η εικοστή τέταρτη σε αυτό το δεκαοκτάμηνο. Αλλά πρέπει να πω ότι είναι η φύση αυτών των νομοθετικών πράξεων που, πραγματικά, πρέπει να αντιμετωπίσουν το μείζον πρόβλημα, τι γίνεται με το νοσοκομείο και με τους εργαζόμενους, με αυτόν τον κύκλο εργασιών που κάνει το νοσοκομείο υποβαθμισμένο, γιατί, όπως είναι γνωστό, από τις τετρακόσιες κλίνες κάποιες ελάχιστες αυτήν τη στιγμή είναι σε λειτουργία.
Πρέπει, όμως, το νοσοκομείο, πάσει θυσία, να μείνει ανοιχτό. Υπό αυτήν την έννοια, κύριε Υπουργέ, καταλαβαίνουμε κι εμείς ότι πρέπει να δοθεί, έστω και την ύστατη στιγμή, μία λύση και μία δυνατότητα. 
Βέβαια, εμείς βλέπουμε ότι η πολιτική ηγεσία του Υπουργείου και η Κυβέρνηση κατ’ επέκταση, με αμηχανία προσεγγίζει το ζήτημα του «Ερρίκος Ντυνάν» και ευρύτερα το θέμα του «Ερυθρού Σταυρού». Η περίπτωση του «Ερυθρού Σταυρού» και του «Ερρίκος Ντυνάν» είναι μια πληγή, έτσι όπως εξελίχθηκε η υπόθεση.
Η δικαιοσύνη έχει δεκάδες φακέλους γι’ αυτές τις δύο υποθέσεις, ειδικά για τον «Ερυθρό Σταυρό». Επειδή, λοιπόν, αυτά τα ζητήματα είναι σε εκκρεμότητα, νομίζω ότι η Κυβέρνηση δεν θα πρέπει να μένει μόνο σε μία πρώτη ανάγνωση του προβλήματος λέγοντας: «Τι να κάνω, να κλείσω το νοσοκομείο και να στείλω χίλιους εργαζόμενους στην ανεργία και να διαλύσω μία τέτοιας δυναμικότητας και αξίας νοσηλευτική μονάδα;». Αυτό είναι ένα πραγματικό ερώτημα και εκεί, πραγματικά, ερχόμαστε εμείς και σας λέμε, όχι, να μην το κλείσετε!
Έχουν προκύψει, όμως, μέχρι σήμερα και μέχρι να καταστεί αυτή η μονάδα σε αυτήν την αθλία κατάσταση, πολλά ερωτήματα. Έχουν τεθεί, έχουν μπει. Η περίπτωση «μυρίζει»! Και εκεί δεν είναι το θέμα, τι θα κάνει μόνο η ανεξάρτητη δικαιοσύνη, η οποία ειδικά σε αυτές τις περιπτώσεις –μιλάω για τον «Ερυθρό Σταυρό»- σπεύδει βραδέως. Το θέμα είναι η Κυβέρνηση τι κάνει. Ασκεί και εξαντλεί όλα τα εργαλεία και τα όπλα που έχει, έτσι ώστε να αποκατασταθεί η νομιμότητα και η διαφάνεια; 
Γιατί, εμμέσως, έχει λόγο. Έχει λόγο από τη χρηματοδότηση μέσω του «Ερυθρού Σταυρού» και –όπως πολύ σωστά ειπώθηκε και από προηγούμενο ομιλητή- αυτές οι πράξεις, ουσιαστικά, είναι άσκηση δημόσιας εξουσίας, που δίνουν με έμμεσο τρόπο τις δυνατότητες να πάρει ανάσα το ίδρυμα, να πάρει ανάσα το νοσοκομείο. Όταν δίνεις την ασφαλιστική ενημερότητα εκεί που δεν πρέπει τι είναι; Έμμεση χρηματοδότηση και επιχορήγηση δεν είναι η δυνατότητα να μπορεί να την έχει αυτό το ίδρυμα, αυτό το νοσοκομείο; 
Άρα, στις τρεις λύσεις, που πολύ σωστά ειπώθηκε ότι είναι μπροστά η Κυβέρνηση, στη λύση της ιδιωτικοποίησης, στη λύση της κρατικοποίησης και στο λουκέτο –είναι ουσιαστικά οι τρεις λύσεις που έχουν πέσει στο τραπέζι- εμείς σας έχουμε δώσει μία τέταρτη δυνατότητα και μία τέταρτη λύση. 
Τελειώνω, κύριε Μπούρα, μη φοβάστε, και θα μπούμε στα θέματα που έχουν πιο μεγάλο ενδιαφέρον αλλά και η περίπτωση του «Ερρίκος Ντυνάν» έχει ενδιαφέρον. Διότι αλίμονο σε αυτήν τη χώρα που δεν μπορεί να κρατήσει «διαμάντια»  του επιπέδου «Ερρίκος Ντυνάν» ως νοσοκομεία. Αλίμονο στη χώρα! 
Βρισκόμαστε μπροστά σε αυτό το σίριαλ –γιατί έχει καταντήσει σίριαλ αυτήν τη στιγμή- να προσπαθούμε όλοι να κρατήσουμε ζωντανό αυτό το νοσοκομείο-«κόσμημα» και συνέχεια να βρισκόμαστε προ εκπλήξεων, δυσάρεστων όμως. 
Εμείς, λοιπόν, προτείνουμε από την περίπτωση της Σκύλλας και της Χάρυβδης, δηλαδή της κρατικοποίησης, της ιδιωτικοποίησης ή του κλεισίματος, να μπει η μονάδα αυτή στο πλαίσιο της κοινωνικής οικονομίας και των δυνατοτήτων που δίνει ο ν. 4019/2011, που είναι για την κοινωνική οικονομία. Να μπορέσουν δηλαδή, σε συνδυασμό με την κρατική στήριξη, να αναλάβουν οι εργαζόμενοι, στο πλαίσιο της κοινωνικής οικονομίας, αυτού του νέου μοντέλου ανάπτυξης, το οποίο στη χώρα μάλλον ως κινέζικο ανέκδοτο ακούγεται. Ούτε που έχει πάρει τίποτα χαμπάρι για την κοινωνική οικονομία αυτή η χώρα αλλά, πραγματικά, μπορεί να ασκήσει αναπτυξιακές πολιτικές, με συνεταιριστικό πνεύμα, να βάλει μέσα τον εργαζόμενο, να κάνει κοινωνική πολιτική και όχι με πολύ μεγάλα κεφάλαια, αξιοποιώντας τα ευρωπαϊκά κεφάλαια. 
Υπάρχουν τέτοιες μεγάλες δυνατότητες. Υπάρχει και αυτή η δυνατότητα. Αξιοποιήστε την, ψάξτε την, δείτε την. Αλλιώς, με το να πάμε σε μια εύκολη λύση, το να κλείσουμε δηλαδή το νοσοκομείο ή να πούμε ότι φορτώνουμε και αυτό το νοσοκομείο στον κρατικό κορβανά ώστε να επιβαρυνθεί πραγματικά ο δημόσιος προϋπολογισμός με έναν τρόπο κάλυψης κακών συμπεριφορών και νοοτροπιών. Δηλαδή, επειδή κατέληξε το νοσοκομείο να έχει γίνει συντρίμμια, να πρέπει να το φορτωθεί πάλι το δημόσιο; Όχι, πριν τουλάχιστον αποδοθεί δικαιοσύνη και υπάρξουν διαφάνεια και καθαρή εικόνα του τι υπάρχει εκεί μέσα.
Εμείς λέμε ότι δεν έχει νόημα ο ιδιωτικός τομέας ή ο φιλανθρωπικός τομέας ή κοινής ωφελείας, τέλος πάντων αυτό το σπορ στο οποίο διάφοροι επιδίδονται με μεγάλη μαεστρία και καμμιά φορά «αν δεν μας κάτσει», όπως λέει και το ρητό, τα φορτώνουμε στο δημόσιο. Όχι. Να προστατευθούν οι θέσεις εργασίας, να μπορέσουμε να κρατήσουμε τη μονάδα, είμαστε οι πρώτοι που το λέμε και στηρίζουμε και την πράξη που ξαναφέρνετε αλλά κάντε και κάποια επιπλέον ενέργεια. Δεν μπορεί να έρχεστε κάθε τρεις ή τέσσερις μήνες εδώ και να λέτε, άλλη μια φορά εις το πηγάδι. Κάπου πρέπει να υπάρξει πάτος, κάπου πρέπει να μαζευτεί το νερό, να το πιούμε να ξεδιψάσουμε.
Γι’ αυτό, λοιπόν, επειδή η Δημοκρατική Αριστερά δείχνει πνεύμα καλής θελήσεως, εμείς θα στηρίξουμε τη σημερινή πρωτοβουλία σας αλλά πραγματικά, περιμένουμε και από εσάς κάποιο φως στο τούνελ για αυτήν τη μεγάλη δυσώδη υπόθεση που λέγεται «Ερυθρός Σταυρός» και «Ερρίκος Ντυνάν».
Ευχαριστώ.","ΒΑΣΙΛΕΙΟΣ ΟΙΚΟΝΟΜΟΥ",378
"39233"," Ευχαριστούμε και εμείς.
Το λόγο έχει ο κ. Λαμπρούλης, ο Κοινοβουλευτικός Εκπρόσωπος του ΚΚΕ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39234"," Ευχαριστώ, κύριε Πρόεδρε.
Ακούστηκαν πολλά και στην επιτροπή αλλά και σήμερα εδώ στην Αίθουσα. Έτσι, λοιπόν, από τη μεριά της Κυβέρνησης η επίκληση της άσχημης οικονομικής κατάστασης του Νοσοκομείου «Ερρίκος Ντυνάν» για την προώθηση της τέταρτης, όπως τονίστηκε, πράξης νομοθετικού περιεχομένου, αποτελεί το προκάλυμμα για την ενίσχυση της επιχειρηματικής δράσης του νοσοκομείου είτε αυτό παραμένει στην εκμετάλλευση του «Ελληνικού Ερυθρού Σταυρού» είτε μισθωθεί ή πωληθεί ολόκληρο ή μέρος του σε ιδιώτες επιχειρηματίες.
Ήδη είναι γνωστό τοις πάσι, τα τελευταία δύο χρόνια τουλάχιστον, ότι η διοίκηση του νοσοκομείου κινείται προς την κατεύθυνση εξεύρεσης επενδυτών, στην ουσία για να το πουλήσει. Αυτό σχεδιάζεται και βεβαίως το σχέδιο νόμου είναι στην ίδια κατεύθυνση με τις προηγούμενες πράξεις νομοθετικού περιεχομένου. Το ότι δεν έχει υλοποιηθεί μέχρι τώρα αυτή η κατεύθυνση ιδιωτικοποίησης αντανακλά ένα συγκεκριμένο γεγονός, την άγρια και σφοδρή αντιπαράθεση μεταξύ των ιδιωτικών επιχειρηματικών ομίλων που διεκδικούν ακόμα μεγαλύτερα μερίδια στην αγορά υπηρεσιών υγείας. Και, βεβαίως, το «Ερρίκος Ντυνάν» αποτελεί μεγάλο φιλέτο στην αγορά υγείας. 
Εδώ θα ανοίξω μια παρένθεση και θα σας θυμίσω ότι δεν υλοποιήθηκε πριν από ένα-δύο χρόνια –αν κάνω λάθος, διορθώστε με- το πάντρεμα, η ιδιωτικοποίηση, η πώληση, αν θέλετε, του «Ερρίκος Ντυνάν» σε μεγάλο ιδιωτικό κέντρο των Αθηνών. 
Έτσι, λοιπόν, η σημερινή κατάσταση του Νοσοκομείου «Ερρίκος Ντυνάν», του κατ’ επίφαση κοινωφελούς χαρακτήρα ιδρύματος, είναι αποτέλεσμα της επιχειρηματικής δράσης και του ανταγωνισμού, που στηρίζουν βεβαίως τόσο η σημερινή Κυβέρνηση αλλά και όλες οι προηγούμενες κυβερνήσεις, η τρικομματική, η δικομματική και πάει λέγοντας πηγαίνοντας προς τα πίσω.
Αποδεικνύεται στην πράξη και στην περίπτωση του Νοσοκομείου «Ερρίκος Ντυνάν» η χρεοκοπία –αυτό που τονίστηκε και υπερθεματίζεται κιόλας ειδικά στο παρελθόν- της μεικτής οικονομίας, η οποία αποτελεί το όχημα που οδηγεί στην πλήρη επιχειρηματική δράση. Εκεί το οδηγείτε.
Θυμίζουμε παράλληλα ότι όλες οι κυβερνήσεις πρωτοστατούσαν στη διαφήμιση αυτού του μοντέλου που ακολουθήθηκε στο «Ερρίκος Ντυνάν» ως πρότυπο λειτουργίας, που πρέπει βεβαίως –αυτό λέγατε οι διαδοχικά εναλλασσόμενες κυβερνήσεις- να το μιμηθούν και τα υπόλοιπα νοσοκομεία του δημόσιου τομέα. 
Και βεβαίως, η σκανδαλολογία και η αναφορά σε σκάνδαλα δεν είναι πρώτη φορά που συζητιέται για το «Ερρίκος Ντυνάν». Και στις προηγούμενες πράξεις νομοθετικού περιεχομένου έγιναν αναφορές. Και εμείς πιστεύουμε -και βεβαίως το είπαμε και τις προηγούμενες φορές- ότι  ναι, υπάρχει σκάνδαλο. Όμως, λέμε το εξής: Ότι δεν πρόκειται να διαλευκανθεί ποτέ, γιατί όπως λέει και ο σοφός λαός μας, κόρακας κοράκου μάτι δεν βγάζει. Και έτσι και αυτό το σκάνδαλο θα πάει όπως τα υπόλοιπα, γιατί είναι ενδεικτικό και χαρακτηριστικό του  ίδιου του ιδιωτικού συστήματος υγείας, του ίδιου του καπιταλιστικού συστήματος.
Συνεπώς, το συγκεκριμένο σχέδιο νόμου εντάσσεται στην προσπάθεια του «Ελληνικού Ερυθρού Σταυρού» να αξιοποιήσει το νοσηλευτικό ίδρυμα με κάθε μορφή επιχειρηματικής δραστηριότητας, όπως πώληση κ.λπ.. Οποιαδήποτε λύση βρεθεί προς αυτήν την κατεύθυνση, θα έχει ως αποτέλεσμα την αύξηση της κερδοφορίας των επιχειρηματιών στην υγεία, περαιτέρω λεηλασία των ασφαλιστικών ταμείων, την εκμετάλλευση των ασθενών και ταυτόχρονα θα χτυπηθούν και οι χίλιοι εκατό εργαζόμενοι με μείωση των μισθών, με ανατροπή των συνθηκών εργασίας της δουλειάς τους και των εργασιακών σχέσεων και με απολύσεις.
Με το παρόν σχέδιο νόμου που συζητάμε, δεν υπάρχει καμμία δέσμευση για την πληρωμή των χρωστούμενων μισθών στους εργαζόμενους αλλά και των ασφαλιστικών εργοδοτικών εισφορών.
Η Κυβέρνηση, η σημερινή ιδιοκτησία του «Ερρίκος Ντυνάν» και οι υποψήφιοι μελλοντικοί ιδιοκτήτες, ουσιαστικά αξιοποιούν την αγωνία των εργαζομένων, προκειμένου να εκβιάσουν την αποδοχή της επιχειρηματικής λύσης που θα επιδεινώσει ακόμη περισσότερο τη θέση τους, όπως ακριβώς έγινε σε όλες τις αντίστοιχες περιπτώσεις. Και βεβαίως χρωστάνε στους εργαζόμενους, χρωστάνε στα ασφαλιστικά ταμεία, χρωστάνε στους νοσηλευτές έξι μήνες μισθούς και στους γιατρούς οκτώ μήνες μισθούς. 
Από την άποψη της λειτουργίας των υποδομών και του εξοπλισμού, επειδή αναφέρθηκαν οι περισσότεροι από τους ομιλητές, βεβαίως έχει μεγάλες δυνατότητες το νοσοκομείο και βεβαίως μένει σε ένα μεγάλο βαθμό αναξιοποίητο για τις ανάγκες, όμως, ποιων; Των ασθενών. Και δεν αξιοποιείται.
Αυτό, λοιπόν, είναι το δημόσιο συμφέρον που επικαλείται η Κυβέρνηση; Όλοι παραδεχόμαστε ότι και αυτό το νοσοκομείο έγινε με λεφτά του ελληνικού λαού. Αυτό δεν λέμε όλοι; Πώς τ’ αφήνετε, λοιπόν, αυτήν τη στιγμή, μεσούσης αυτής της κρίσης -που όλοι αναγνωρίζετε την ανάγκη κοινωνικού κράτους- να μη λειτουργεί σε όφελος του λαού που με τα ίδια του τα χρήματα χτίστηκε και φτιάχτηκε αυτό το νοσοκομείο και θα έπρεπε να ήταν στη διάθεση παροχής υπηρεσιών υγείας και να λειτουργεί με βάση το λαϊκό συμφέρον; 
Η θέση μας είναι ξεκάθαρη και την έχουμε διατυπώσει και στις προηγούμενες πράξεις νομοθετικού περιεχομένου. Να πληρωθούν οι εργαζόμενοι όλα τους τα δεδουλευμένα και να εξασφαλιστεί η απρόσκοπτη πληρωμή των μισθών κάθε μήνα. Να πληρώσει άμεσα ο εργοδότης όλες τις ασφαλιστικές εισφορές, το νοσοκομείο να περάσει στο δημόσιο 100%, να λειτουργήσει με κρατική χρηματοδότηση από τον κρατικό προϋπολογισμό, να στελεχωθεί με μόνιμο προσωπικό πλήρους και αποκλειστικής απασχόλησης και να παρέχει εντελώς δωρεάν όλες τις υπηρεσίες σε όλους, χωρίς όρους και προϋποθέσεις. 
Επειδή ρωτάτε συνεχώς για τα κονδύλια, βεβαίως από τον κρατικό προϋπολογισμό και το τονίζουμε, διότι στον κρατικό προϋπολογισμό, αποτυπώνεται με τον πιο άγριο τρόπο η υπερφορολόγηση των εργαζομένων και των λαϊκών στρωμάτων και βεβαίως οι εργαζόμενοι πρέπει να πάρουν ένα κομμάτι από αυτήν την πίτα του πλούτου που παράγουν και στο ζήτημα της υγείας, γιατί στο κάτω-κάτω, η υγεία των εργαζομένων διασαλεύεται πού; Στους χώρους εργασίας, εκεί κρίνονται όλα.
 Έτσι, λοιπόν, εμείς με βάση όλα αυτά καταψηφίζουμε τη συγκεκριμένη κύρωση της πράξης  νομοθετικού περιεχομένου. 
Ευχαριστώ πολύ, κύριε Πρόεδρε.","ΓΕΩΡΓΙΟΣ ΛΑΜΠΡΟΥΛΗΣ",277
"39235"," Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση της παρ. 1 του δευτέρου άρθρου του ν. 4163/2013 (ΦΕΚ Α219/2013)».
Ερωτάται το Σώμα: Γίνεται δεκτό το νομοσχέδιο επί της αρχής;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39236"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"39237"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"39238"," Συνεπώς το νομοσχέδιο του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση της παρ. 1 του δευτέρου άρθρου του ν. 4163/2013 (ΦΕΚ Α219/2013)» έγινε δεκτό επί της αρχής κατά πλειοψηφία. 
Εισερχόμαστε στην ψήφιση των άρθρων. 
Ερωτάται το Σώμα: Γίνεται δεκτό το άρθρο πρώτο ως έχει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39239"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"39240"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"39241"," Συνεπώς το άρθρο πρώτο έγινε δεκτό ως έχει κατά πλειοψηφία. 
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39242"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"39243"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"39244"," Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση της παρ. 1 του δευτέρου άρθρου του ν. 4163/2013 (ΦΕΚ Α219/2013)» έγινε δεκτό κατά πλειοψηφία επί της αρχής και επί των άρθρων. 
Ερωτάται το Σώμα: Γίνεται δεκτό το νομοσχέδιο και στο σύνολο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39245"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"39246"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"39247"," Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση της παρ. 1 του δευτέρου άρθρου του ν. 4163/2013 (ΦΕΚ Α219/2013)» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής!
(Να καταχωριστεί το κείμενο του νομοσχεδίου σελ.221α)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39248"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39249"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"39250"," Το Σώμα παρέσχε τη ζητηθείσα εξουσιοδότηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39251"," Κυρίες και κύριοι συνάδελφοι, εισερχόμεθα στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση και λήψη απόφασης, σύμφωνα με το άρθρο 7Α του ν. 3023/2002, όπως αυτό προστέθηκε με το άρθρο 23 του ν. 4203/2013 και τα άρθρα 83 και 83Α του Κανονισμού της Βουλής, για το αν συντρέχει ή μη περίπτωση αναστολής κρατικής χρηματοδότησης και οικονομικής ενίσχυσης του κόμματος «Λαϊκός Σύνδεσμος-Χρυσή Αυγή», κατόπιν της υποβολής γνώμης από την Ειδική Μόνιμη Επιτροπή Κοινοβουλευτικής Δεοντολογίας, η οποία ανακοινώθηκε κατά τη χθεσινή συνεδρίαση της Ολομέλειας της Βουλής και αποτελεί αναπόσπαστο μέρος της σημερινής συνεδρίασης. 
Σας ενημερώνω ότι η συζήτηση γίνεται με τη διαδικασία του άρθρου 83Α’ σε συνδυασμό με το άρθρο 108, παράγραφος 1, εδάφιο Β΄, του Κανονισμού της Βουλής. Επομένως, το λόγο δικαιούνται να λάβουν μόνο οι εκπρόσωποι των Κοινοβουλευτικών Ομάδων και οι Βουλευτές που έχουν αντίρρηση με τη γνώμη της επιτροπής για πέντε λεπτά της ώρας ο καθένας.
Ο λόγος δίνεται πάντοτε και στον εκπρόσωπο της Κοινοβουλευτικής Ομάδας την οποία αφορά η γνώμη της επιτροπής, για τον οποίο προτείνεται ο χρόνος ομιλίας να είναι έως δεκαοκτώ λεπτά. 
Επίσης, σε κάθε περίπτωση κάθε Βουλευτής για τον οποίο φέρεται να συντρέχουν οι προϋποθέσεις εφαρμογής του άρθρου 7Α του ν. 3023/2002 έχει δικαίωμα να υποβάλει στη Βουλή έγγραφο υπόμνημα, το οποίο θα καταχωρισθεί στα Πρακτικά της σημερινής συνεδρίασης.
Τέλος, ενημερώνω ότι αφού ολοκληρωθεί η συζήτηση επί της γνώμης της Ειδικής Μόνιμης Επιτροπής Κοινοβουλευτικής Δεοντολογίας, θα διεξαχθεί ονομαστική ψηφοφορία. 
Εκ μέρους της Κοινοβουλευτικής Ομάδας του ΣΥΡΙΖΑ-ΕΚΜ ορίζεται ο Βουλευτής κ. Ευάγγελος Αποστόλου ως Κοινοβουλευτικός Εκπρόσωπος στη συζήτηση για την αναστολή της χρηματοδότησης του κόμματος «Λαϊκού Συνδέσμου-Χρυσή Αυγή». 
Επίσης, από τους Ανεξάρτητους Έλληνες ορίζεται ο κ. Βασίλειος Καπερνάρος ως Κοινοβουλευτικός Εκπρόσωπος. 
Από το Λαϊκό Σύνδεσμο-Χρυσή Αυγή ορίζεται ως Κοινοβουλευτικός Εκπρόσωπος ο Βουλευτής Νομού Αττικής κ. Ηλίας Κασιδιάρης. 
Ομοίως, από το Κομμουνιστικό Κόμμα Ελλάδας ορίζεται ως Κοινοβουλευτικός Εκπρόσωπος ο κ. Σπυρίδων Χαλβατζής. 
Θέλει κάποιος συνάδελφος να λάβει το λόγο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39252"," Κύριε Πρόεδρε, μπορώ να έχω το λόγο;","ΗΛΙΑΣ ΚΑΣΙΔΙΑΡΗΣ",204
"39253"," Κύριε Κασιδιάρη, έχετε το λόγο για δεκαοκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39254"," Κατ’ αρχάς, θεωρούμε την παρούσα διαδικασία παράνομη και αντισυνταγματική, για λόγους που θα αναλύσω εν συνεχεία με επιχειρήματα νομικά αλλά και ηθικά και πολιτικά. Η Βουλή καλείται να συμπράξει σε μία απολύτως παράνομη διαδικασία, η οποία αποτελεί βόμβα –κυριολεκτικά- στα θεμέλια της δημοκρατίας και έχει στόχο την εκτροπή, την καταστροφή του πολιτεύματος. 
Θα πληρώσει το πολίτευμα πολύ ακριβά αυτήν την εκτροπή -αυτή είναι η πρόθεσή σας- πιο ακριβά απ’ όσα είναι τα χρήματα που δεν πρόκειται να δοθούν στη Χρυσή Αυγή. Θα εξηγηθώ εν συνεχεία και θα επιχειρηματολογήσω. 
Εγώ έχω να πω προς όλους τους διώκτες της Χρυσής Αυγής, πως καθόλου δεν μας πτοεί η απώλεια αυτών των χρημάτων. Ούτως ή άλλως, η Βουλή μας χρωστάει λεφτά. Το καταγγέλλω αυτό στον ελληνικό λαό. 
Είχαμε υπογράψει από την πρώτη μέρα που βρεθήκαμε εδώ, ένα σεβαστό ποσοστό από τα χρήματα που θα λαμβάνουν οι Βουλευτές να πηγαίνει απευθείας στο λογαριασμό του κόμματος. Από τον περασμένο Μάιο δεν το κάνει αυτό η Βουλή. Κατακρατά τα χρήματα, τα οποία έπρεπε να αποδίδονται στο κομματικό ταμείο της Χρυσής Αυγής, τα οποία -όπως ξέρετε- πηγαίνουν σε δράσεις κοινωνικής αλληλεγγύης, όπως αυτές που θα γίνουν κι αύριο Τετάρτη στη Δηλιγιάννη στο Σταθμό Λαρίσης στην Αθήνα και το Σάββατο στο κέντρο του Πειραιά και στο Πέραμα και σε όλες τις πόλεις της Ελλάδος. 
Ο αγώνας μας δεν γίνεται περί χρημάτων, αλλά περί αρετής. Επομένως, διόλου δεν μας πτοεί κι αυτή η παράνομη απόφαση, την οποία λάβατε εντολή να πάρετε. 
Είδα πάνω στο Έδρανο, στο οποίο καθόμουν, ένα έγγραφο με την υπογραφή του Υπουργού Δικαιοσύνης. Θεωρώ ντροπή, ο συγκεκριμένος Υπουργός Δικαιοσύνης, θεωρώ ντροπή, η συγκεκριμένη Κυβέρνηση να ομιλεί για πρωτόκολλο και σύμβαση περί ταπεινωτικής μεταχείρισης της Γενικής Συνέλευσης των Ηνωμένων Εθνών. Μιλάει για ταπεινωτική μεταχείριση πολιτών η Κυβέρνηση αυτή που έκανε το πρωτοφανές, που δεν γίνεται ούτε σε κράτη της Υποσαχαρίου Αφρικής, να μεταφέρει Βουλευτές σαν τσίρκο –κυριολεκτικά- με χειροπέδες μπροστά σε κανάλια, να μας διαπομπεύει εντελώς παράνομα με εντολή του Υπουργού Προστασίας του Πολίτη, με σύμπραξη του Υπουργού Δικαιοσύνης, με σύμπραξη του Πρωθυπουργού, με στόχο να κλέψει τις ψήφους της Χρυσής Αυγής. Τολμάει και μιλάει αυτή η Κυβέρνηση για προαιρετικά πρωτόκολλα περί ταπεινωτικής μεταχείρισης, η Κυβέρνηση αυτή, που έχει ουσιαστικά διαλύσει κάθε έννοια ανθρώπινου δικαιώματος. Ντροπή, λοιπόν. 
Θα αναλύσω τρεις συγκεκριμένους λόγους, σύμφωνα με τους οποίους υπάρχει συγκεκριμένη ακυρότητα σε αυτό που ψηφίζεται σήμερα. Υπάρχει παρανομία και αντισυνταγματικότητα. 
Πρώτον, η Βουλή καλείται να αποφασίσει για πράξεις, τις οποίες δεν έχει κρίνει η δικαιοσύνη για ανύπαρκτα –δήθεν- εγκλήματα που η υπόθεσή τους δεν έχει εκδικαστεί. Ερωτώ τους νομικούς που είναι παρόντες. Έχει δικαίωμα δικονομικά, συνταγματικά, δικαιοπολιτικά ακόμα και ηθικά –αν θέλετε- η Βουλή να θεωρήσει ως εκ προοιμίου δεδομένο και αποδεδειγμένο το κατηγορητήριο; Κάτι τέτοιο δεν έχει ξαναγίνει πουθενά. Και δεν μιλάω για τον ευρωπαϊκό νομικό πολιτισμό. Μιλάω για χώρες της Λατινικής Αμερικής και της Αφρικής. Το κάνετε, όμως, στην Ελλάδα. Γι’ αυτό εκτρέπεστε κι υπάρχει κι εκτροπή του πολιτεύματος. 
Δεύτερο επιχείρημα. Ερωτώ. Δεν έχει δώσει κανείς απάντηση. Με βάση ποια στοιχεία αποφασίζει σήμερα το Σώμα; Στη Βουλή δεν έχει έρθει κανένα απολύτως αποδεικτικό στοιχείο. Δεν έχει έρθει καν σχεδόν κανένα στοιχείο της δικογραφίας. Μόνο τα εννέα μέλη της Επιτροπής Δεοντολογίας, έχουν ένα ελάχιστο μεροληπτικά επιλεγμένο τμήμα της δικογραφίας. Έχουν επί της ουσίας τις καταθέσεις πέντε ανωνύμων μαρτύρων. 
Σύρονται στη φυλακή Βουλευτές και απλοί πολίτες και ο Αρχηγός του δεύτερου αυτήν τη στιγμή πολιτικού κόμματος της χώρας χωρίς να γνωρίζουν ποιοι είναι αυτοί που τους κατηγορούν. 
Θέλω να καταθέσω στα Πρακτικά αλλά και να διαβάσω τι έλεγε ο νυν Πρόεδρος της Επιτροπής Δεοντολογίας που τα δέχεται όλα αυτά τώρα -κι είναι αχαρακτήριστος κατ’ εμέ, διότι είναι και νομικός- ο Χρήστος Μαρκογιαννάκης, όταν ερχόταν στη Βουλή προς ψήφιση ο περίφημος νόμος αυτός, ο λεγόμενος «τρομονόμος» για την ανωνυμία των μαρτύρων. 
Σας διαβάζω, τι έλεγε τότε αυτός ο παράγοντας της Νέας Δημοκρατίας, που σήμερα αποδέχεται την αθλιότητα αυτή με τους ανώνυμους μάρτυρες. 
Χρήστος Μαρκογιαννάκης: «Δεν θα ήθελα ποτέ να βρεθώ στο σκαμνί κατηγορούμενος και να έχω κατηγορία, η οποία να στηρίζεται σε πράκτορα «Χ» ή σε μάρτυρα «Α» ή σε μάρτυρα «Γ». 
Κι απαντάει ο Προεδρεύων Γείτονας του ΠΑΣΟΚ: «Έτσι είναι. Κανείς δεν θα το ήθελε. Είναι σαφές αυτό». Και συμπληρώνει ο Μαρκογιαννάκης: «Κάθε κατηγορούμενος που θα έρθει στο δικαστήριο, θα ζητήσει να μάθει –είναι λογικό, είναι νόμιμο, είναι φυσικό- ποιος είναι εκείνος που τον κατηγορεί.  Εάν, όμως, δεν το θελήσει ο ίδιος, εάν συνεχίσει να κρύβεται πίσω από την ανωνυμία ο μάρτυρας, τότε η αποδεικτική αξία της κατάθεσης του είναι μειωμένη». 
(Στο σημείο αυτό ο Βουλευτής κ. Ηλίας Κασιδιάρης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Για το λόγο αυτό, λέμε ότι ο πολιτικός κόσμος της χώρας, το αντισυνταγματικό τόξο, έχει κάνει την κυβίστηση επάγγελμα. Σας διάβασα, τι έλεγε η Νέα Δημοκρατία το 2001 που σήμερα η Νέα Δημοκρατία φυλακίζει το βασικό της πολιτικό αντίπαλο με βάση καταθέσεις ψευδομαρτύρων. 
Για αυτό λέμε ότι δεν είστε μόνο η «χούντα του μνημονίου» αλλά στην ουσία είστε η «χούντα των κουκουλοφόρων». Με κουκουλοφόρους προσπαθείτε να θέσετε εκτός νόμου ένα νόμιμο πολιτικό κόμμα. 
Από την άλλη πλευρά, βεβαίως, σε αυτήν την περίφημη ανάκριση που γίνεται για τη Χρυσή Αυγή, δεν είναι μόνο οι ψευδομάρτυρες που καταθέτουν, υπάρχουν και Βουλευτές. Δηλαδή, οι πολιτικοί μας αντίπαλοι είναι αυτοί που μας θέλουν στη φυλακή, που από την πρώτη μέρα που μπήκαμε σε αυτήν εδώ την Αίθουσα μας αποκαλούσαν δολοφόνους, εγκληματίες, μαχαιροβγάλτες. Οποία αμεροληψία; 
Δεν υπάρχει κανένα άλλο έγγραφο στην Επιτροπή Δεοντολογίας της Βουλής, δεν υπάρχει κανένα άλλο έγγραφο κατατεθειμένο στη Βουλή, που καλείται να αποφασίσει σήμερα εις βάρος της Χρυσής Αυγής. Δεν υπάρχουν ούτε οι υπερασπιστικοί ισχυρισμοί των κατηγορουμένων, δεν υπάρχει ούτε καν η κατάθεση του έκτου προστατευόμενου μάρτυρα, ο οποίος ουσιαστικά αναιρεί όσα λένε οι υπόλοιποι ψευδομάρτυρες κατηγορίας. Δεν υπάρχουν –πολύ βασικό αυτό, να το σημειώσουν οι νομικοί που εν συνεχεία θα λάβουν το λόγο- οι αποφάσεις απόρριψης της αίτησης αποφυλάκισης του Αρχηγού της Χρυσής Αυγής Νικολάου Μιχαλολιάκου και του Κοινοβουλευτικού μας Εκπροσώπου Χρήστου Παππά, από τις οποίες προκύπτει ξεκάθαρα, το έχουν γράψει ρητά οι ανακρίτριες, ότι κατηγορούνται και τα αποδεικτικά στοιχεία εις βάρος τους είναι άρθρα, ομιλίες τους, βιβλία που έχουν γραφτεί από τους ίδιους και βιβλία που βρέθηκαν στις βιβλιοθήκες τους. Με βάση άρθρα, ομιλίες και βιβλία έχουμε αυτήν τη στιγμή προφυλακισμένους Βουλευτές του ελληνικού Κοινοβουλίου. 
Κάποιοι λένε ότι κάνω αναίτια επίθεση στη δικαιοσύνη. Αυτό είναι μέγα ψέμα. Εγώ καταγγέλλω όσους δεν κρίνουν με βάση πραγματικά περιστατικά αλλά κρίνουν με βάση ιδέες, πεποιθήσεις, άρθρα και βιβλία. Και ερωτώ. Αυτή είναι η δίκαιη δίκη, που είχε σπεύσει να προαναγγείλει ο Υπουργός Δικαιοσύνης Αθανασίου, πριν κάτσω εγώ και οι υπόλοιποι Βουλευτές στο γραφείο του ανακριτή; Που μέχρι και οι ανακριτές τραβούσαν τα μαλλιά τους. Είχε αναγγείλει ότι θα παραπεμφθούμε σε δίκη πριν πάμε στον ανακριτή. Αυτή είναι μία διαδικασία πρωτοφανής, ισοπεδώνει το νομικό μας πολιτισμό, εξομοιώνει την Ελλάδα με τριτοκοσμικές χώρες και με τη Σοβιετική Ένωση επί Στάλιν.
Υπάρχει βέβαια, και μία ακόμη μεγαλύτερη εκτροπή και εδώ πραγματικά είναι να φρίττει και να ανατριχιάζει κανείς. «Όπως προκύπτει, λέει η Επιτροπή Δεοντολογίας, από τις εικόνες που είδαν το φως της δημοσιότητας το τελευταίο χρονικό διάστημα». Η βάση για την απόφαση της Βουλής είναι τι λέει το «MEGA», ο «ALPHA» και ο «ΣΚΑΪ». Με βάση τα κανάλια των εργολάβων και των νταβατζήδων, που υβρίζουν μονίμως και λασπολογούν τη Χρυσή Αυγή, καλείται σήμερα να κρίνει η Βουλή, με βάση την προπαγάνδα των καναλιών. Δηλαδή, όχι μόνο η Βουλή νομιμοποιεί την παρανομία, διότι είναι παράνομη πράξη η διαρροή απόρρητου ανακριτικού υλικού αλλά λαμβάνει υπ όψιν της όσα έχουν δείξει τα κανάλια εις βάρος της Χρυσής Αυγής. 
Κάνατε κριτές μας τους καναλάρχες. Φύγατε από τις θέσεις σας και βάλατε εδώ στις θέσεις σας εδώ, του Κοινοβουλίου, το Μπόμπολα, τον Αλαφούζο και τους λοιπούς μεγαλοκαρχαρίες, τον Κοντομηνά, που μου έχει κάνει και μήνυση, όλους αυτούς που υβρίζουν και συκοφαντούν τη Χρυσή Αυγή, γιατί παίζονται πάρα πολλά λεφτά στα κανάλια. Είναι παράνομα λεφτά και λεφτά που ανήκουν στον ελληνικό λαό. Και όλοι αυτοί ξέρουν πως όταν έρθει η Χρυσή Αυγή στα πράγματα, τότε θα χάσουν τα παράνομα λεφτά που εισπράττουν σήμερα εις βάρος του δημοσίου. Αυτός, λοιπόν, είναι ο μέγιστος διασυρμός της Βουλής. Να είστε βέβαιοι, πως για αυτήν την εκτροπή, για αυτές τις παρανομίες, για αυτήν την κατάλυση κάθε έννοιας συνταγματικής νομιμότητας, μία μέρα οι ένοχοι θα λογοδοτήσουν. 
Και θέλω να ρωτήσω εδώ και να κάνω ένα προσωπικό ερώτημα προς τον Υπουργό Μιχελάκη, ο οποίος απουσιάζει. Ελπίζω ο Υφυπουργός που είναι παρών να του το μεταφέρει. Ο Υπουργός Μιχελάκης, λοιπόν, έκανε μία σύσκεψη την Παρασκευή προτού συλληφθούν οι Βουλευτές και ο Αρχηγός της Χρυσής Αυγής, μαζί με τους Δένδια, Αθανασίου και Βορίδη και έβγαλαν μάλιστα και σχετικό δελτίο Τύπου τα Υπουργεία Δικαιοσύνης και Προστασίας του Πολίτη, όπου είπαν ότι θα υπάρξει άμεσα τροπολογία –η αντισυνταγματική τροπολογία που οδήγησε σε αυτό που ψηφίζεται σήμερα- η οποία θα αναστέλλει τη χρηματοδότηση σε κόμματα που έχει ασκηθεί δίωξη με βάση το άρθρο 187 εις βάρος του Αρχηγού, στελεχών και Βουλευτών τους. 
Μόνο που την ώρα εκείνη που έβγαζαν αυτήν την ανακοίνωση, δεν είχε ασκηθεί καμμία απολύτως δίωξη από τη δικαιοσύνη. Ήρθε μετά στη Βουλή ο Μιχελάκης και είπε ότι «αναγκαστήκαμε να οδηγηθούμε σε αυτήν την τροπολογία, διότι ασκήθηκαν οι διώξεις». Μέγα ψέμα! Όταν δημιουργήθηκε αυτή η τροπολογία, κατόπιν αυτής της συσκέψεως, που δεν κρατήθηκαν και την προανήγγειλαν στα κανάλια, δεν υπήρξε καμμία δίωξη. 
Και ερωτώ, λοιπόν, και περιμένω απάντηση μήνες τώρα που το λέω, από την πρώτη μέρα που αφέθηκα ελεύθερος το λέω- πώς ήξερε ότι θα λάβει αυτήν την απόφαση η δικαιοσύνη; Ποιος είναι αυτός, που έκανε τη μέγιστη εκτροπή και παρενέβη στο έργο της δικαιοσύνης; Γιατί αυτή είναι ωμή παρέμβαση στο έργο του Αρείου Πάγου. Εδώ μιλάμε ξεκάθαρα για εκτροπή, μιλάμε για κατάργηση της διάκρισης των εξουσιών και για κατάλυση του Συντάγματος.
Και άλλο ένα ερώτημα για τον κ. Μιχελάκη. Πόσα λεφτά χρωστάει στις τράπεζες; Χρωστάει αμύθητα ποσά στις τράπεζες. Γιατί δεν τον ενοχλούν οι τράπεζες; Να μας απαντήσει. Εδώ, εν ονόματι του ελληνικού λαού, ερωτώ τον Υπουργό των Εσωτερικών πόσα λεφτά χρωστάει στις τράπεζες και γιατί δεν έχει ενοχληθεί για αυτά τα χρέη του, όπως ενοχλείται ο κάθε βιοπαλαιστής καθημερινά.
Το τρίτο σημείο, στο οποίο οφείλω ν’ αναφερθώ, είναι ότι στο σκεπτικό της απόφασης της Επιτροπής Δεοντολογίας, αναφέρεται ότι μέσα σε σύντομο χρονικό διάστημα έχει διαπραχθεί σωρεία σοβαρότατων εγκληματικών πράξεων, που αναφέρονται στο άρθρο 187 του Ποινικού Κώδικα και ότι γι’ αυτές τις πράξεις, κατηγορούνται Βουλευτές της Χρυσής Αυγής.
Πείτε μου μία πράξη, που περιλαμβάνεται στο άρθρο 187 και για την οποία κατηγορείται Βουλευτής της Χρυσής Αυγής. Δεν μιλάω για ένα χαστούκι ή για τους πάγκους στη Ραφήνα ή ότι είχα πει εγώ τον Βενιζέλο «πολιτικό παχύδερμο». Μιλάω για πράξεις που περιέχονται στο άρθρο 187. Πείτε μου μία. Όποιος ανέβει εδώ στο Βήμα και υπερψηφίσει αυτήν την αθλιότητα, ας μου πει μία πράξη για την οποία κατηγορείται Βουλευτής της Χρυσής Αυγής και αναφέρεται στο άρθρο 187. Σας πληροφορώ ότι δεν υπάρχει καμμία. Δεν υπάρχει απολύτως καμμία. Γι’ αυτό η διαδικασία σας είναι παράνομη. Θα έρθουν νομικοί εδώ να μιλήσουν. Αναμένω μία απάντηση. Μόνο πλημμελήματα υπάρχουν. 
Έχει γίνει ολόκληρο θέατρο εδώ μέσα στη Βουλή με τις άρσεις ασυλίας. Θυμάμαι ότι την προηγούμενη εβδομάδα, κατηγορούσατε έναν Βουλευτή μας για παράνομη οπλοφορία, ενώ είχε άδεια οπλοφορίας και έβγαινε ο αρμόδιος Βουλευτής της Νέας Δημοκρατίας και έκανε «πηγαδάκια» και έλεγε ότι δεν είναι για πιστόλι, είναι για ένα ρόπαλο. Έλεγε κάτι ψέματα, κάτι γελοιότητες, κάτι αθλιότητες. 
Την ίδια ώρα, Βουλευτής του ΣΥΡΙΖΑ ήταν κατηγορούμενος για υπεξαίρεση, κατηγορούμενος, δηλαδή, για οικονομικό έγκλημα σε βαθμό κακουργήματος και η μισή Νέα Δημοκρατία πήγε και ψήφισε υπέρ του, γιατί τα έχετε βρει όλοι εδώ, τα έχετε «κάνει πλακάκια» στην κυριολεξία, ούτως ώστε αυτοί που κάνουν τα βαριά αδικήματα να «καθαρίζουν» και όλοι μαζί να χτυπάτε με παράνομα μέσα τη Χρυσή Αυγή.
Την ώρα που ο Αρχηγός και Βουλευτές της Χρυσής Αυγής είναι στη φυλακή, είναι εκτός φυλακής οι Γερμανοί της «SIEMENS» -θα αναφερθώ και σ’ αυτό- είναι εκτός φυλακής, τα καθάρματα που έστησαν το σκάνδαλο του Χρηματιστηρίου και κατέστρεψαν χιλιάδες ελληνικές οικογένειες, είναι εκτός φυλακής όλοι αυτοί που ευθύνονται για τη σημερινή κατάντια της χώρας μας.
Σέβομαι τη δικαιοσύνη. Το τονίζω αυτό. Όμως, εγκαλώ από αυτό εδώ το Βήμα, όσους συγκαλύπτουν τόσα χρόνια τα εγκλήματα της διεφθαρμένης εξουσίας. 
Επαναλαμβάνω, λοιπόν, και ερωτώ. Για ποιο λόγο αφέθηκαν ελεύθεροι οι Γερμανοί της «SIEMENS» χωρίς περιοριστικούς όρους, που απολογήθηκαν για τις μίζες εκατοντάδων εκατομμυρίων ευρώ την προηγούμενη εβδομάδα; Κανένα Μέσο Μαζικής Ενημέρωσης δεν το έδειξε. 
Αφέθηκαν ελεύθεροι χωρίς περιοριστικούς όρους, παρά τις δημόσιες καταγγελίες και ακόμα δεν έχουν συλληφθεί οι γνωστοί εργατολόγοι, δικηγόροι και δήμαρχοι, που φέρονται να έχουν νομιμοποιήσει παράνομα στο δημόσιο εκατοντάδες συμβασιούχους. Σε ποια κόμματα ανήκουν, άραγε, όλοι αυτοί; Γιατί δεν συλλαμβάνονται; Γιατί τα κόμματά τους δεν καλούνται εγκληματικές οργανώσεις; Γιατί δεν μπήκε η Αντιτρομοκρατική Υπηρεσία στα σπίτια τους, να μας δείξει το περιεχόμενο των ηλεκτρονικών υπολογιστών τους; 
Εδώ βρίσκεται όλη η ουσία πίσω από τις διώξεις εις βάρος της Χρυσής Αυγής. Δεν φοβάστε μήπως καταλύσουμε το πολίτευμα, γιατί ξέρετε, πρώτον, ότι εμείς είμαστε οι μόνοι που σεβόμαστε το πολίτευμα, είμαστε οι μόνοι που έχουμε στόχο να επαναφέρουμε στη χώρα την άμεση δημοκρατία, να αποφασίζει ο λαός μέσω δημοψηφισμάτων για τα μείζονα εθνικά και κοινωνικά ζητήματα και όχι μία «κολοβή» Βουλή των διακοσίων ενενήντα επτά με πράξεις νομοθετικού περιεχομένου.
 Φοβάστε ότι αν έλθουμε στα πράγματα και κυβερνήσουμε, θα αποκαλύψουμε τα αναρίθμητα σκάνδαλα που έχετε διαπράξει τα τελευταία σαράντα χρόνια, κυβερνώντες και αντιπολιτευόμενοι, Αριστεροί και Δεξιοί. Φοβάστε την αποκάλυψη των σκανδάλων, αυτά που τόσα χρόνια συγκαλύπτει η συμμορία του αντισυνταγματικού τόξου.
Θέλω να πάω σε λίγα ζητήματα τεχνικά, σχετικά με την απόφαση αναστολής της χρηματοδότησης της Χρυσής Αυγής, σε λίγα ζητήματα, για τα οποία –επιμένω- θέλω εν συνεχεία απάντηση απ’ όσους λάβουν τον λόγο, καθώς δεν αρκούν οι αφορισμοί. Εδώ θέλουμε ουσιαστικές απαντήσεις, οι οποίες, ασφαλώς, δεν υπάρχουν, γιατί αυτή η τροπολογία που ήλθε και οδήγησε στο σημερινό αίσχος είναι και παράνομη και αντισυνταγματική. 
Κατ’ αρχάς, όσον αφορά την αντισυνταγματικότητα, στο άρθρο 29 παράγραφος 2 του Συντάγματος ορίζεται ρητά ότι: «Τα κόμματα, έχουν δικαίωμα στην οικονομική τους ενίσχυση από το κράτος για τις εκλογικές και λειτουργικές τους δαπάνες, όπως ο νόμος ορίζει». Σε εφαρμογή αυτής της διάταξης έχει εκδοθεί ο ν.3023∕2002, ο οποίος ρυθμίζει και τα σχετικά με την κρατική επιχορήγηση προς τα κόμματα. 
Ο νομοθέτης, λοιπόν, δεν δύναται να προβλέψει διάταξη περί διακοπής ή αναστολής χορήγησης κρατικής χρηματοδότησης σε πολιτικά κόμματα, καθ’ ότι θα αναιρούσε τον ίδιο τον πυρήνα του συνταγματικά κατοχυρωμένου δικαιώματος των κομμάτων στην κρατική χρηματοδότηση. Επομένως, η διάταξη που οδηγεί στο σημερινό αίσχος και στη σημερινή εκτροπή είναι προδήλως αντισυνταγματική.
Προβλέπονται απαγορεύσεις στη χρηματοδότηση πολιτικών κομμάτων από αλλοδαπούς, Οργανισμούς Τοπικής Αυτοδιοίκησης, ιδιοκτήτες εφημερίδων, ραδιοφωνικών και τηλεοπτικών σταθμών, καθώς και από νομικά πρόσωπα δημοσίου ή ιδιωτικού δικαίου. Αυτό γίνεται σήμερα. Στην ουσία, πίσω από τα κόμματα είναι οι «νταβατζήδες». Αυτό, όμως, δεν έχει προβλεφθεί από κανέναν εδώ να ελεγχθεί, παρά μόνο το ΣΔΟΕ μπαίνει στα γραφεία της Χρυσής Αυγής, εκεί που έλεγε ο Πρωθυπουργός σας ότι θα ανακαλύψει εφοπλιστές, μεγαλοβιομηχάνους που μας χρηματοδοτούν.
Και τι βρήκε τελικά; Απολύτως τίποτα! Το ίδιο φιάσκο ήταν και τα οπλοστάσια, το ίδιο φιάσκο, ήταν όλη αυτή η ιστορία της εγκληματικής οργάνωσης. Και τώρα απεργάζεστε –επειδή αυτό το φιάσκο δεν σας βγαίνει- να πείτε ότι θέλουμε να καταλύσουμε το πολίτευμα. Δυστυχώς για εσάς, το πολίτευμα το έχετε προ πολλού καταλύσει εσείς, με την κλεπτοκρατία σας, με το μνημόνιο, με τις πράξεις νομοθετικού περιεχομένου. 
Είναι γνωστό ότι κατά πάγια αρχή του δημοσίου δικαίου, ο νόμος πρέπει να θεσπίζει κανόνες δικαίου που είναι γενικοί και απρόσωποι και ρυθμίζουν γενικά μια έννομη σχέση ή κατάσταση. Υπό την έννοια αυτή δεν επιτρέπεται στο νομοθέτη να περιγράφει με γενικούς όρους και έννοιες μια εξατομικευμένη περίπτωση. Απαγορεύεται στο νομοθέτη να εισάγει τις λεγόμενες «φωτογραφικές διατάξεις», όπου είναι ξεκάθαρο ότι αφορούν μια πολύ συγκεκριμένη περίπτωση. 
Ιδού λοιπόν. Με μια φωτογραφική διάταξη, φτάσατε να ψηφίζετε σήμερα εντελώς παράνομα την αναστολή της κρατικής χρηματοδότησης της Χρυσής Αυγής. Εάν, πράγματι, υπάρχει ένας άνθρωπος πλην ημών εδώ μέσα που επιθυμεί την κάθαρση του δημοσίου βίου, ας ψηφίσει διάταξη που θα ορίζει ότι αναστέλλεται η κρατική χρηματοδότηση στα κόμματα των οποίων Βουλευτές ή στελέχη διώκονται για απάτη, για διαφθορά, για ξέπλυμα βρώμικου χρήματος, για διασπάθιση δημοσίου χρήματος και κυρίως σχεδόν σε όλα τα κόμματα της Βουλής που οφείλουν εκατοντάδες εκατομμύρια από παράνομα δάνεια σε δικές σας τράπεζες.
Γι’ αυτό όμως, για να προβλέψει ο παράνομος νομοθέτης αυτής της Κυβέρνησης τη λύση αυτού του προβλήματος, έκανε ειδική τροπολογία για να καθαρίζει τους τραπεζίτες που έδωσαν αυτά τα παράνομα «θαλασσοδάνεια».
Περαιτέρω, η τροπολογία, όπως τροποποιήθηκε από τις 17-10-2013 με νομοτεχνικές βελτιώσεις, προβλέπει ότι αρκεί η άσκηση δίωξης και η επιβολή προσωρινής κράτησης. Εδώ έχουμε παντελή κατάλυση του τεκμηρίου της αθωότητας. Για πρώτη φορά στα χρονικά του νομικού μας πολιτισμού, που δεν υπάρχει κανείς εντέλει να τον περιφρουρήσει -γιατί δεν μιλάει κανείς γι’ αυτήν την αθλιότητα- έχουμε κατάλυση του τεκμηρίου της αθωότητας, το οποίο αποτελεί θεμελιώδη κατάκτηση του νομικού μας πολιτισμού και επιβάλλει τη θεώρηση ως αθώου κάθε κατηγορουμένου, μέχρι την έκδοση τελεσίδικης καταδικαστικής απόφασης από το αρμόδιο δικαστήριο. 
Βεβαίως θα πάμε σε δικαστήριο ως εγκληματική οργάνωση με αυτά τα «καυτά» ντοκουμέντα που παρουσιάζουν όλα τα κανάλια, τα οποία τα φέρατε εδώ και τα αναγορεύσατε σε Βουλευτές. Το μόνο που θα «πέσει», δεν θα είναι ποινές, θα είναι πολύ γέλιο. Γιατί ήδη, κυκλοφορώντας έξω, το μόνο που κάνει ο ελληνικός λαός που συναντώ, είναι να γελάει με αυτές τις δήθεν συνταρακτικές αποκαλύψεις σας. 
Όλα αυτά τα οποία ανέφερα, επί της ουσίας περιγράφουν το πλαίσιο παρανομίας και αντισυνταγματικότητας μέσα στο οποίο κινείται και η σημερινή συνεδρίαση και η αυριανή ψηφοφορία. 
Η Χρυσή Αυγή έχει φτάσει στο σημείο να είναι ο μοναδικός φρουρός της νομιμότητας και της δημοκρατίας μέσα σε αυτήν την Αίθουσα. Καλούμε το παρόν Σώμα να ανοίξει τα μάτια του και να αντικρύσει αυτό που λέει ο ελληνικός λαός. Ότι εγκληματική οργάνωση δεν είναι η Χρυσή Αυγή, είναι τα κόμματα της συγκυβέρνησης. 
Αλλά, ο Παπαντωνίου, ο Μαντέλλης, ο Τσουκάτος και όλοι αυτοί οι οποίοι έχουν εμπλακεί σε οικονομικά σκάνδαλα, κυκλοφορούν ελεύθεροι. Όσοι ευθύνονται για την απάτη του Χρηματιστηρίου, κυκλοφορούν ελεύθεροι. Όσοι ευθύνονται για τις μίζες και τα υποβρύχια, κυκλοφορούν ελεύθεροι. Δομημένα ομόλογα, Χριστοφοράκος και «SIEMENS», μεγαλοεργολάβοι, καταχρεωμένοι τηλεοπτικοί σταθμοί, το πάρτι στα δημόσια έργα με τους ίδιους παράγοντες που χρησιμοποιούν τα κανάλια για να παραπληροφορούν τον ελληνικό λαό και τους έχετε αναγορεύσει σε κριτές μας! Λίστα Λαγκάρντ, εφοπλιστές, μεγάλοι παράγοντες της οικονομικής ζωής της χώρας να μην πληρώνουνε δραχμή στην εφορία και να κρύβουν τα λεφτά τους στο εξωτερικό και στις offshore εταιρείες. 
Δεν γίνεται τίποτα για όλα αυτά, διότι πίσω από όλα αυτά, βρίσκονται οι εγκληματικές οργανώσεις της συγκυβέρνησης ΠΑΣΟΚ και Νέας Δημοκρατίας, όπου όταν επιτέλους επέλθει η πολιτική κάθαρση σε αυτήν τη χώρα, θα λογοδοτήσουν στη δικαιοσύνη.","ΗΛΙΑΣ ΚΑΣΙΔΙΑΡΗΣ",204
"39255"," Κύριε Κασιδιάρη, επειδή αναφερθήκατε σε Βουλευτές που κατέθεσαν, πρέπει να σας επισημάνω...","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39256"," Πότε αναφέρθηκα σε Βουλευτές; Γενικώς, δεν ανέφερα ονόματα.","ΗΛΙΑΣ ΚΑΣΙΔΙΑΡΗΣ",204
"39257"," Στην ομιλία σας. 
Θέλω να σας επισημάνω το αυτονόητο. Ότι οι Βουλευτές καταθέτουν γεγονότα και κρίσεις. Τις αποφάσεις θα τις πάρει η δικαιοσύνη. Και έχουν υποχρέωση οι Βουλευτές να καταθέτουν γεγονότα και κρίσεις. 
Παρακαλώ, υπάρχει άλλος Κοινοβουλευτικός Εκπρόσωπος;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39258"," Πάντως, τα γεγονότα στα οποία αναφερθήκατε δεν σχετίζονται σε καμμία περίπτωση με το άρθρο 187 του Ποινικού Κώδικα. Αναφέρθηκα σε κάποιες διενέξεις που υπήρχαν εντός του Κοινοβουλίου.","ΗΛΙΑΣ ΚΑΣΙΔΙΑΡΗΣ",204
"39259"," Επειδή είμαι μεταξύ των Βουλευτών που κατέθεσαν, κάνω αυτή τη διευκρίνιση, εάν αναφερθήκατε. Εάν δεν αναφερθήκατε, δεν υπάρχει λόγος να το συνεχίσουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39260"," Όχι, απλά θα ήθελα να το τονίσω αυτό, γιατί το θεωρώ μείζον και θέλω να το ακούσει ο ελληνικός λαός.","ΗΛΙΑΣ ΚΑΣΙΔΙΑΡΗΣ",204
"39261"," Μα εσείς μιλάτε ως δικαστής, εγώ λέω ότι την απόφαση θα την πάρει η δικαιοσύνη, κύριε Κασιδιάρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39262"," Υπάρχουν δεδομένα. Απλώς οι καταθέσεις σας…
Επιτρέψτε μου να ολοκληρώσω.","ΗΛΙΑΣ ΚΑΣΙΔΙΑΡΗΣ",204
"39263"," Ολοκληρώθηκε ο λόγος σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39264"," Επιτρέψτε μου να πω ότι δεν αναφέρθηκε κανείς σε πράξεις που σχετίζονται με το άρθρο 187.","ΗΛΙΑΣ ΚΑΣΙΔΙΑΡΗΣ",204
"39265"," Αυτές είναι κρίσεις. Τα δικαστήρια θα τα κρίνουν αυτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39266"," Αναφερθήκατε στο ντύσιμό μας, στο παρουσιαστικό μας και σε κάποιες διενέξεις που είχαμε εδώ στο Κοινοβούλιο.","ΗΛΙΑΣ ΚΑΣΙΔΙΑΡΗΣ",204
"39267"," Τα δικαστήρια θα τα κρίνουν αυτά. 
Άλλος Κοινοβουλευτικός Εκπρόσωπος θέλει να λάβει το λόγο; 
Δεν υπάρχει κανείς από ό,τι βλέπω.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39268"," Ως Βουλευτής μπορώ να μιλήσω;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"39269"," Διαφωνείτε με την εισήγηση της επιτροπής;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39270"," Ναι.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"39271"," Η κ. Γιαταγάνα έχει το λόγο για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39272"," Κύριε Πρόεδρε, μπορώ να έχω το λόγο;","ΜΑΡΙΑ ΡΕΠΟΥΣΗ",441
"39273"," Ναι, όποιος διαφωνεί μπορεί να πάρει το λόγο. Οι Κοινοβουλευτικοί Εκπρόσωποι, έχουν τη δυνατότητα να μιλήσουν ανεξάρτητα αν διαφωνούν ή συμφωνούν. Για τους Βουλευτές ισχύει αυτό που είπα. Η κ. Ρεπούση έχει οριστεί Κοινοβουλευτικός Εκπρόσωπος. 
Θα σας δώσω το λόγο μετά, κυρία Ρεπούση. 
Ορίστε, κυρία Γιαταγάνα, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39274"," Κύριε Πρόεδρε, ο νομικός μας πολιτισμός αλλά και ο ευρωπαϊκός πολιτισμός, έχει καθιερώσει το τεκμήριο αθωότητας του κατηγορουμένου. 
Εγώ υπήρξα εισαγγελέας, είμαι νομικός τριάντα εννιά χρόνια τώρα. Σε καμμία περίπτωση δεν μπορώ να δεχθώ ότι η απαγγελία κατηγορίας και η επιβολή προσωρινής κράτησης καλύπτουν το τεκμήριο αθωότητας. Για όνομα του Θεού! Πού ζούμε; Ή κατά περίπτωση κρίνουμε έτσι και κατά περίπτωση κρίνουμε αλλιώς; 
Εγώ πιστεύω, κύριε Πρόεδρε, ότι σε καμμία περίπτωση δεν μπορούμε να αναστείλουμε την καταβολή της χρηματοδότησης στο κόμμα της Χρυσής Αυγής, επειδή έχει συλληφθεί ο Αρχηγός της και κάποιος άλλος Βουλευτής της. Αν δεν εκδοθεί αμετάκλητη καταδικαστική απόφαση, ουδείς μπορεί να πει ότι η Χρυσή Αυγή διέπραξε τα εγκλήματα για τα οποία κατηγορείται. Ουδείς!
Έχω αντιμετωπίσει κατ’ επανάληψη στα δικαστήρια είτε ως εισαγγελέας είτε ως δικηγόρος, κατηγορουμένους οι οποίοι είχαν κριθεί σε πρώτο βαθμό τρις εις ισόβια και στο δευτεροβάθμιο δικαστήριο αθωώθηκαν. Και αυτοί οι άνθρωποι, όπως ορίζεται από τον Κώδικα Ποινικής Δικονομίας, δικαιούνται και αποζημιώσεως επειδή παρέμειναν για μεγάλο χρονικό διάστημα στη φυλακή, γιατί κρίθηκαν αθώοι στο δεύτερο βαθμό. 
Επομένως, ένα πολιτικό Κόμμα το οποίο ψήφισε ο ελληνικός λαός και του έδωσε ένα ποσοστό, δικαιούται σύμφωνα με το άρθρο 29 παράγραφος 2 του Συντάγματος, το ποσό της χρηματοδότησης το οποίο του αναλογεί. 
Εγώ προσωπικά, η Γιαταγάνα Χρυσούλα, Βουλευτής των Ανεξάρτητων Ελλήνων δεν μπορώ ποτέ να συμφωνήσω με μία απόφαση, η οποία δεν βασίζεται σε αποδεδειγμένα πλήρως γεγονότα με αμετάκλητη καταδικαστική απόφαση. 
Ευχαριστώ. Δεν έχω να πω τίποτα άλλο. 
(Χειροκροτήματα από την πτέρυγα της Χρυσής Αυγής)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"39275"," Ευχαριστούμε και εμείς. 
Ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Κουβέλης ορίζει την κ. Ρεπούση, Βουλευτή Α΄ Πειραιά και Νησιών ως Κοινοβουλευτική Εκπρόσωπο για τη σημερινή συνεδρίαση. 
Ορίστε, κυρία Ρεπούση, έχετε το λόγο για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39276"," Ευχαριστώ πολύ, κύριε Πρόεδρε.
Θα ξεκινήσω από το τελευταίο που είπε η κυρία συνάδελφος. Τι σημαίνει δηλαδή το τεκμήριο της αθωότητας; Ότι πρέπει η ελληνική Βουλή να συνεχίζει να χρηματοδοτεί μία εγκληματική οργάνωση που φέρει πολιτικό μανδύα, μέχρις ότου τελεσιδικήσει η απόφαση;","ΜΑΡΙΑ ΡΕΠΟΥΣΗ",441
"39277"," Η αμετάκλητη!","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"39278"," Εξάλλου η πρόταση της Επιτροπής Δεοντολογίας είναι για αναστολή της χρηματοδότησης.
Δεν μπορεί το ελληνικό κράτος και η Βουλή των Ελλήνων, να συνεχίσει να χρηματοδοτεί ένα πολιτικό κόμμα που βάλλει ευθέως κατά του δημοκρατικού πολιτεύματος και φέρεται με εγκληματικό τρόπο, μέχρι να τελεσιδικήσει μία υπόθεση. Εάν τελεσιδικήσει με τρόπο που αθωώνει αυτό το πολιτικό μόρφωμα, τότε τα χρήματα θα τα εισπράξει. 
Εδώ, πραγματικά, ζούμε πρωτόγνωρα πράγματα, που δεν μπορούσε να προβλέψει ούτε ο Κανονισμός της Βουλής αλλά ίσως ούτε και ο νομικός μας πολιτισμός. Βουλευτές του ελληνικού Κοινοβουλίου να οπλοφορούν και να απειλούν, να εκπαιδεύουν στρατιωτικά τάγματα, να επιδίδονται συστηματικά σε μία ρητορική μίσους κατά των άλλων, να θέλουν οι ίδιοι να επιβάλλουν την τάξη, να γίνουν δηλαδή οι ίδιοι κράτος εν κράτει, να ξυλοδέρνουν, να προσβάλλουν, να υβρίζουν. Τι ήταν, λέει, ένα χαστούκι και οι πάγκοι στη Ραφήνα! Έχουμε ένα πρωτόγνωρο φαινόμενο, το οποίο πρέπει να αντιμετωπίσουμε ως Βουλή των Ελλήνων. Και να θέλουν επιπλέον να χρηματοδοτούνται γι’ αυτές τις ενέργειες! 
Τι λέει ο νόμος; Ορίζει ότι τα πολιτικά κόμματα χρηματοδοτούνται για τις λειτουργικές και εκλογικές τους δαπάνες. Δεν λέει ότι χρηματοδοτούνται για να εκπαιδεύουν τάγματα εφόδου. Δεν λέει για να επιδίδονται σε εγκλήματα. Αυτά είναι πρωτόγνωρα πράγματα και πιστεύω ότι σε αυτήν την έκτακτη κατάσταση, που ζει αυτήν τη στιγμή η δημοκρατία, θα πρέπει να λάβει τα μέτρα της. Δεν μπορεί οι άνθρωποι αυτοί να χρησιμοποιούν το δημοκρατικό πολίτευμα και τα όπλα που τους δίνει η Βουλή των Ελλήνων, για να προσβάλλουν ευθέως το πολίτευμα. 
Άρα νομίζω ότι ο κίνδυνος εκτροπής αυτήν τη στιγμή, στον οποίο αναφέρονται οι χρυσαυγίτες, είναι από τη δική τους πλευρά. Αυτοί επιχειρούν να εκτρέψουν το πολίτευμα και αυτήν τη στιγμή, η Βουλή αμύνεται –άργησε, κατά τη γνώμη μου- και πρέπει όχι μόνο να αμυνθεί αλλά και να επιτεθεί. Αυτή η ίδια η συγκρότηση της Χρυσής Αυγής, δείχνει μία νεοναζιστική οργάνωση που ως δομικό στοιχείο έχει το ότι είναι αντίθετη στη δημοκρατία και στο πολίτευμα.
 Η βία στη συγκεκριμένη περίπτωση δεν είναι το χαστούκι και οι πάγκοι, όπως ανέφερε με θράσος εδώ ο χρυσαυγίτης εκπρόσωπος. Είναι συστηματικό στοιχείο της ιδεολογίας και της πρακτικής της. Δεν είναι περιστασιακό. Δεν τους «ξέφυγε» το χαστούκι. Θεωρούν ότι με τη βία θα πετύχουν αυτό που θέλουν. Και ποιο είναι το επιχείρημά τους; Ακούσατε ποιο είναι; Δεν πιάνετε, λέει, όσους διέφθειραν, τους πολιτικούς, τα υποβρύχια, το ένα, το άλλο. Είναι επιχείρημα αυτό; Ότι δηλαδή, εάν ο άλλος εγκληματεί ή εγκλημάτησε ή παρανόμησε, «αφήστε με και εμένα να παρανομήσω». 
Εμείς ως Δημοκρατική Αριστερά, λέμε ότι όλοι πρέπει να δώσουν λόγο για ό,τι έχουν κάνει. Ξέρουμε ότι η Βουλή ψήφισε το «πόθεν έσχες», για όσους διαχειρίστηκαν δημόσιο χρήμα από το 1974 και μετά και θέλουμε να γίνει πράξη. Όλοι να τιμωρηθούν, εάν παρανόμησαν. Αυτό όμως δεν είναι επιχείρημα –και στην επιτροπή το ακούσαμε αυτό- ότι δηλαδή επειδή οι άλλοι παρανόμησαν, μπορούμε και εμείς να παρανομούμε. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού.)
Ένα τελευταίο σχόλιο και τελειώνω, κύριε Πρόεδρε.
Άκουσα καλά ότι αναφέρθηκε ο χρυσαυγίτης εκπρόσωπος σε νομικό πολιτισμό; Τι σχέση έχουν αυτοί με το νομικό πολιτισμό; Δεν έχουν καμμία απολύτως σχέση ούτε με τον νομικό πολιτισμό ούτε με τον ελληνικό πολιτισμό. Είναι εκπρόσωποι της βαρβαρότητας και εκεί πρέπει να επιστρέψουν. 
Ευχαριστώ.","ΜΑΡΙΑ ΡΕΠΟΥΣΗ",441
"39279"," Ευχαριστούμε και εμείς.
Το λόγο έχει η κ. Σοφία Βούλτεψη για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39280"," Κύριοι συνάδελφοι, άκουσα και εγώ με έκπληξη κάτι από την κ. Γιαταγάνα, το οποίο προκάλεσε και την παρέμβασή μου, αν και κάποια στιγμή θα ήθελα να πω αυτά που θα πω και τώρα στο λίγο χρόνο που υπάρχει.
Σε όλη την Ευρώπη αυτήν τη στιγμή, κυρίως στη Γαλλία και τη Γερμανία, αναστέλλεται η χρηματοδότηση ή και απαγορεύεται η λειτουργία κομμάτων, που εμφανίζουν στη λειτουργία τους χαρακτηριστικά ιδιωτικής πολιτοφυλακής.
Για την υπόλοιπη Ευρώπη, λοιπόν, δεν χρειάζεται να έχει διαπραχθεί κάποιο συγκεκριμένο έγκλημα. Αρκεί ένα κόμμα να λειτουργεί με χαρακτηριστικά ιδιωτικής πολιτοφυλακής.
Θέλω, όμως, να πάω λίγο στην ουσία. Ακούστηκε ότι η Μεταπολίτευση έχει κάνει πολλά σκάνδαλα και τα κόμματα της Μεταπολίτευσης, επίσης. Πράγματι, αυτά έχουν γίνει. Αυτό, όμως, γιατί λέγεται; Δεν λέγεται, κατά την άποψή μου, τόσο για την ανάγκη του κολασμού -που είναι σωστό και πρέπει να τιμωρηθούν- και εν πάση περιπτώσει, κάποιοι τιμωρούνται, για άλλους πιέζουμε, για άλλα θέματα πιέζουμε. Είδαμε, πράγματι, τη δικαιοσύνη χθες, να απαλλάσσει σαράντα δύο κατηγορούμενους για το Χρηματιστήριο. Όμως, τους απήλλαξε για το αδίκημα της απάτης στο δικαστήριο.
Αυτό, όμως, γιατί λέγεται; Αυτό πρέπει να μας απασχολήσει πιο πολύ. Πράγματι, εκεί έξω ο κόσμος τι λέει; Λέει ότι υπάρχουν αυτά τα σκάνδαλα αλλά έχει επιβληθεί και μια κυρίαρχη άποψη περί καθαρών χεριών της χούντας. Τι λέει ο κόσμος; Ότι η δικτατορία δεν έκλεψε, ότι οι δικτάτορες πέθαναν φτωχοί, στη φυλακή.
Αυτό είναι το κρίσιμο ζήτημα που, κατά τη γνώμη μου, πρέπει να αντιμετωπίσουμε. Γιατί; Διότι δεν έχουμε βγει ανοιχτά να πούμε ότι η χούντα, υπήρξε η πρώτη διδάξασα στα σκάνδαλα. Πόσα σκάνδαλα δεν έγιναν επί χούντας; Μέχρι και το νόμο περί ευθύνης Υπουργών η χούντα τον επινόησε, επί χούντας έγινε. Η χούντα έκανε νόμο σύμφωνα με τον οποίο, εάν πρόκειται να διωχθεί ένας Υπουργός, αυτό θα αποφασιστεί από τους συναδέλφους του στο Υπουργικό Συμβούλιο. Έβαλε, μάλιστα και τον όρο της παραγραφής που υπάρχει στο νόμο τον οποίο στηλιτεύουμε τώρα, που έλεγε ότι παραγράφεται μέχρι την ώρα που θα συγκληθεί κάποια Βουλή, αυτή η Βουλή που σκόπευε να κατασκευάσει η χούντα.
Η χούντα δεν ήταν αυτή, η οποία το πρώτο που έκανε ήταν να διπλασιάσει τους μισθούς των Υπουργών και των Υφυπουργών; Δεν ήταν η χούντα, αυτή που διόριζε τους συγγενείς; Ο Παπαδόπουλος δεν διόρισε και ξαναδιόρισε τα δυο του αδέλφια ως γενικούς γραμματείς, ως Υπουργούς; Ο Μακαρέζος, δεν διόριζε και ξαναδιόριζε τον κουνιάδο του και τον παρακολουθούσε να κάνει διάφορες λαμογιές ως εργολάβος;
Εδώ ακούμε ότι υπάρχει το παράδειγμα της στρατιωτικής δικτατορίας και υπάρχει μια τάση ο κόσμος να θεωρεί πλέον ως δεδομένο ότι η χούντα ήταν άσπιλη και αμόλυντη. Οι Ρουφογάληδες και οι Λαδάδες και όλοι αυτοί τι ήταν; Ο Μπαλόπουλος, ήταν ο μόνος που δικάστηκε. Όλοι αυτοί που μοίραζαν «θαλασσοδάνεια» πού ήταν, αυτοί που έφεραν τον Τομ Πάπας στην Ελλάδα και του έδωσαν συμβάσεις και κατέληξε να προκύψει ότι είχαν χρηματοδοτήσει και την προεκλογική εκστρατεία του Νίξον μέσω του Τομ Πάπας, με χρήματα της CIA, που βγήκαν ξανά πίσω μέσω της ΚΥΠ και κατέληξαν στο Νίξον; Τα σκάνδαλα της εταιρείας «LIPTON»; Όλοι αυτοί οι εργολάβοι, οι οποίοι εμφανίστηκαν στη χώρα και πήραν χρήματα μέσω δανεισμού από τις ΔΕΚΟ της εποχής πού ήταν;
Η χούντα, δεν ήταν η πρώτη διδάξασα της δημιουργικής λογιστικής, με τα πέρα-δώθε; Δεν είχαμε το τάμα του έθνους; Δεν είχαμε το Ναό του Σωτήρος, που μαζεύονταν εκατομμύρια δραχμές από το υστέρημα του λαού αλλά κυρίως από κρατικούς οργανισμούς και αυτά τα χρήματα εξαφανίστηκαν και το τάμα του Παπαδόπουλου δεν έγινε ποτέ;
Πώς ξαφνικά στη χώρα έχει κυριαρχήσει -και σας λέω πραγματικά ότι δεν ασχολούμαι με το επίδικο θέμα- ότι οι χουντικοί ήταν καθαροί, άσπιλοι και αμόλυντοι. Μέχρι και το διαζύγιο, ο Παπαδόπουλος σε μια νύχτα το έβγαλε, όπως μου θύμισε και ο συνάδελφος κ. Κουτσογιαννακόπουλος.
Είναι, λοιπόν, σωρεία τα σκάνδαλα τα οποία έχει κάνει η χούντα. Είναι σωρεία αυτά τα οποία έγιναν από το τότε πολιτικό σύστημα, όπως σας είπα, με αυξήσεις μισθών και με νόμο περί ευθύνης Υπουργών. Θυμηθείτε και τον Αμερικανό μεγαλοεργολάβο, το Ρόμπερτ Μακντόναλντ, που πήρε τα λεφτά και εξαφανίστηκε και πήγε στην Αμερική.
Όλα αυτά, κυρίες και κύριοι συνάδελφοι, τα έκανε η χούντα. Ο κόσμος, όμως, δεν το θυμάται πια, δεν το ξέρει, δεν το διδάχθηκε. Ο κόσμος, ένα μόνο πράγμα ξέρει, αυτό που ακούει. Είχαν καθαρά χέρια, δεν έκλεψαν.
Το χρέος μας, λοιπόν, πάνω απ’ ό,τι αποφασίζουμε σήμερα εδώ, είναι να δείξουμε στον κόσμο το πραγματικό πρόσωπο της 21ης Απριλίου και των χουντικών, γιατί αυτήν τη στιγμή, αυτό που επικρατεί ως κυρίαρχη άποψη, ακόμα και σ’ αυτούς οι οποίοι δεν προκρίνουν εκλογικά με την ψήφο τους αυτήν την άποψη, είναι ότι τουλάχιστον δεν έκλεψαν.
Ε, λοιπόν, όχι! Η χούντα και έκλεψε και νόμο περί ευθύνης Υπουργών έκανε και συγγενείς διόρισε και όλα τα σκάνδαλα της γης έκανε και ήταν η πρώτη διδάξασα.
Ευχαριστώ.","ΣΟΦΙΑ ΒΟΥΛΤΕΨΗ",73
"39281"," Κι εμείς ευχαριστούμε.
Το λόγο έχει ο κ. Αποστόλου για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39282"," Αγαπητοί συνάδελφοι, θα σταθώ στο ξεκίνημά μου στις φαντασιώσεις του Κοινοβουλευτικού Εκπροσώπου της Χρυσής Αυγής ότι πρόκειται για σκευωρία Συμπολίτευσης και Αντιπολίτευσης. Ονειρεύεται σκευωρίες. Η Αριστερά δεν έχει να φοβηθεί τίποτα. Είναι αυτή που στάθηκε όρθια, όταν η πατρίδα είχε την ανάγκη να την υπερασπιστεί απέναντι στους ναζιστές, απέναντι στους κουκουλοφόρους προγόνους των σημερινών χρυσαυγιτών. Δεν έχει να φοβηθεί τίποτα.
Άρα, λοιπόν, αλλού αυτά τα βέλη. Τα βέλη, ουσιαστικά πρέπει να απευθυνθούν προς τους δικούς τους, προς τα μέλη τους, που με τη συμπεριφορά τους έχουν από την ημέρα της εμφάνισής τους μέχρι σήμερα, προκαλέσει και τρομοκρατήσει την ελληνική κοινωνία. Δηλαδή, πρόκειται ουσιαστικά για τάγματα εφόδου, τα οποία πέρασαν και το Ρουβίκωνα. 
Εμείς επιμέναμε εδώ και καιρό ότι έπρεπε να αντιμετωπιστεί έγκαιρα η Χρυσή Αυγή. Όμως, έστω και αυτήν τη στιγμή, δικαιοσύνη και Βουλή έκαναν ένα βήμα με τη δέουσα προσοχή, τόσο η δικαιοσύνη με τα κατηγορητήρια που συνέταξε, όσο και η Βουλή με την τροποποίηση του νόμου για τη χρηματοδότηση των κομμάτων. 
Αυτό το βήμα εμείς το στηρίζουμε όχι μόνο γιατί αποτελεί, θα έλεγα, μία απάντηση στη μέχρι σήμερα λειτουργία της Χρυσής Αυγής αλλά κυρίως γιατί όλα τα αποδεικτικά στοιχεία δείχνουν ότι πρόκειται για μία εγκληματική οργάνωση, η οποία είχε όλες τις προϋποθέσεις που αναφέρονται στο συγκεκριμένο νόμο, για να ασκεί μία εγκληματική λειτουργία. 
Δεν θέλω να σταθώ ιδιαίτερα σε επιμέρους περιπτώσεις. Αρκεί να δούμε και το κατηγορητήριο που έχει συνταχθεί, το οποίο πραγματικά τεκμηριώνει τις ποινές που προβλέπει η συγκεκριμένη νομοθεσία και το ένταλμα κράτησης των συγκεκριμένων ανακριτών, το οποίο, αναφερόμενο και στο καταστατικό αλλά και στην όλη δράση της συγκεκριμένης οργάνωσης, αποδεικνύει ότι πρόκειται για μία συμμορία, η οποία έχει μία συγκεκριμένη δράση και κατεύθυνση.
Θα ήθελα ιδιαιτέρως να σταθώ στο πόρισμα του κ. Βουρλιώτη, όπου καταγράφονται τόσο οι πεποιθήσεις της οργάνωσης, όσο και η δομή της και ο τρόπος με τον οποίο εκπαιδεύονται τα μέλη της. Πραγματικά, όλα συντελούν στη στοιχειοθέτηση μίας κατηγορίας, για τον Αρχηγό και άλλους οκτώ Βουλευτές, έχει απαγγελθεί ένα συγκεκριμένο κατηγορητήριο. Οι δύο Βουλευτές και ο Αρχηγός που ήδη σήμερα είναι προφυλακισμένοι, οι τρεις υπόλοιποι που έχουν περιοριστικούς όρους, αλλά και οι άλλοι τρεις που βρίσκονται στη διαδικασία της απολογίας, έχουν διαπράξει τις συγκεκριμένες εγκληματικές πράξεις. 
Βέβαια, δεν είναι μόνο η δολοφονία του Παύλου Φύσσα αλλά και η δολοφονία του Σαχζάτ Σουλμάν. Θέλω να σταθώ ιδιαίτερα σ’ αυτό, γιατί αύριο ξεκινά η δίκη των συγκεκριμένων δύο δολοφόνων, οι οποίοι συνελήφθησαν και αποδείχθηκε η σχέση τους με τη Χρυσή Αυγή. Όλα αυτά βεβαίως, καθώς και οι απόπειρες δολοφονίας και ιδιαίτερα αυτές οι εικόνες, αυτά τα βίντεο που είδαμε από τα μέσα ενημέρωσης την τελευταία περίοδο, δεν είναι σκευωρίες. Είναι συγκεκριμένες εικόνες, τις οποίες δεν μπόρεσε και δεν μπορεί κανείς να αμφισβητήσει.
Όλα αυτά, λοιπόν, αλλά και αυτά που οι μάρτυρες τεκμηριωμένα κατέθεσαν -και καταλαβαίνετε σε τι δύσκολες συνθήκες πήγαν αυτοί οι άνθρωποι και κατέθεσαν αναλυτικά συγκεκριμένα περιστατικά- συνηγορούν, αγαπητοί συνάδελφοι, στην υιοθέτηση από τη δική μας πλευρά της πρότασης της Επιτροπής Δεοντολογίας -βεβαίως μετά την εισαγγελική παραγγελία- για την αναστολή της χρηματοδότησης της Χρυσής Αυγής, όπως προβλέπεται από τις ισχύουσες διατάξεις.","ΕΥΑΓΓΕΛΟΣ ΑΠΟΣΤΟΛΟΥ",35
"39283"," Ευχαριστούμε, κύριε Αποστόλου. 
Το λόγο έχει για πέντε λεπτά ο κ. Κουκουλόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39284"," Κύριε Πρόεδρε, θέλω και εγώ να ξεκινήσω από το ζήτημα της συμπαιγνίας στο οποίο προφανώς δεν συμμετέχει κανένας μας ούτε και εγώ μιλώντας εκ μέρους του ΠΑΣΟΚ. Αντίθετα, ασκώ ένα υπέρτατο δημοκρατικό καθήκον, αυτό της προάσπισης του δημοκρατικού πολιτεύματος της πατρίδας μας. Αυτό πράττω σήμερα με τη συνηγορία μου στην εισήγηση της επιτροπής και εδώ θα μπορούσα και να ολοκληρώσω. Η δημοκρατία προφανώς μπορεί και πρέπει και ξέρει να αμύνεται από αυτούς που την επιβουλεύονται. 
Και επειδή το ζήτημά μας ειδικότερα είναι η χρηματοδότηση, θέλω να πω στην αγαπητή συνάδελφο -και δικαστικό επί σειρά ετών η οποία μίλησε μέσα από την εμπειρία της- ότι ο αείμνηστος Δημήτριος Τσάτσος ήταν επικεφαλής της επιτροπής που έκανε το Σύνταγμα του ’74. Τότε ήταν που προβλέφθηκε η χρηματοδότηση των κομμάτων. Και αυτό το λέω, γιατί ειδικότερα γι’ αυτό συζητάμε σήμερα. Τότε, λοιπόν, είχε είπε πάρα πολύ απλά -τεκμηριώνοντας τη συγκεκριμένη συνταγματική πρόβλεψη για χρηματοδότηση των κομμάτων- ότι τα κόμματα πρέπει να χρηματοδοτούνται, γιατί είναι ο βασικός οργανωτικός μηχανισμός εμπέδωσης της λαϊκής κυριαρχίας και όχι όλων αυτών για τα οποία μίλησε εξαίρετα η συνάδελφος κ. Ρεπούση, τα οποία δεν θέλω να επαναλάβω, αλλά τα προσυπογράφω. Μίλησε για όλα αυτά που ξέρουμε, γνωρίζουμε και τα έχουμε δει και τα βλέπουμε και δια ζώσης μέσα στη Βουλή αλλά και ως στοιχειωδώς ενημερωμένοι πολίτες, ως οφείλουμε να είμαστε. 
Πέραν αυτών, όχι σχολιάζοντας, αλλά προσθέτοντας κάτι σ’ αυτά που είπε η συνάδελφος και εκπρόσωπος της Νέας Δημοκρατίας κ. Βούλτεψη απόψε, θα ήθελα να πω, αγαπητή συνάδελφε, ότι όλα όσα είπατε είναι πολύ ορθά. Όμως, θα μπορούσαμε να τα πούμε και πιο λιτά. Η χούντα ξεκίνησε καταλύοντας τους δημοκρατικούς θεσμούς και ολοκλήρωσε την επταετή παρουσία της στα δημόσια πράγματα της χώρας με την παράδοση μέρους του εθνικού χώρου στην Κύπρο. Αυτό και μόνο αρκεί, για να είναι εσαεί καταδικασμένη στη συνείδηση των Ελλήνων πολιτών ως όνειδος στην πρόσφατη νεοελληνική ιστορία. Το ζήτημα, λοιπόν, για το οποίο καλούμαστε να συναινέσουμε ή όχι, κύριε Πρόεδρε, κυρίες και κύριοι συνάδελφοι, είναι λυμένο. 
Κυρία Ρεπούση, δεν είναι μόνο ο πολιτισμός στον οποίο έγινε αναφορά, αλλά πολλαπλή αναφορά έγινε και στο νομικό πολιτισμό. Μάλιστα, έγινε αναφορά με ιδιαίτερη έμφαση και στον ευρωπαϊκό νομικό πολιτισμό. Όλες και όλοι μέσα σ’ αυτήν την Αίθουσα, είμαστε οι καλύτεροι μάρτυρες εδώ του πώς έχει εκφραστεί επανειλημμένα μέχρι πρότινος η Χρυσή Αυγή για τον ευρωπαϊκό νομικό πολιτισμό. 
Και αν δεν είχε υιοθετήσει αυτήν τη στάση, να καταγγέλλει δηλαδή τα πάντα, γιατί είναι προφυλακισμένος ο Αρχηγός της, θα μπορούσαμε να δούμε σε νόμους που έρχονται, που ήρθαν σήμερα, όπως κυρώσεις για βασανιστήρια, κυρώσεις ευρωπαϊκών προβλέψεων και νομοθεσιών και κανονισμών για βασανιστήρια, για σύμφωνα συμβίωσης και για οτιδήποτε άλλο, πόσο κοντά ή μακριά είναι από τον ευρωπαϊκό νομικό πολιτισμό. Μίλησαν για ανθρώπινα δικαιώματα και για δημοκρατία. Ποιοι; 
Εν πάση περιπτώσει, θέλω να ολοκληρώσω, κύριε Πρόεδρε, κάνοντας δύο επισημάνσεις.
Η πρώτη επισήμανση, είναι ότι πραγματικά σημειώνω την ομιλία του εκπροσώπου της Χρυσής Αυγής κ. Κασιδιάρη, ο οποίος σήμερα μίλησε σαν να μην έχει καμμία σχέση με τη Χρυσή Αυγή. Μίλησε στο όνομα του Συντάγματος, της δημοκρατίας, των νόμων, του ευρωπαϊκού πολιτισμού και όχι βέβαια στο όνομα των τατουάζ με τους αγκυλωτούς σταυρούς, των ανθρωπίνων δικαιωμάτων που στερούνται οι μετανάστες ή οι άνθρωποι άλλου χρώματος και φύλου. Δεν μίλησε για τίποτα απ’ όλα αυτά που είναι η ρητορική που τους γέννησε και τους ανέθρεψε και με την οποία έγιναν δημοσίως γνωστοί. Μίλησε για όλα τα υπόλοιπα.
Το δεύτερο που θέλω να κάνω -χωρίς να θέλω καθόλου να χαλάσω την ενότητά μας, που είναι σε πολύ υψηλό βαθμό και ποσοτικά και ποιοτικά σήμερα-είναι να εκφράσω τον προβληματισμό μου. Είχαμε μια άτυχη στιγμή, την ημέρα που ψηφίζαμε την αλλαγή του Κανονισμού με κάλπη, να έχουμε μία πρόταση –θα τα πούμε και αύριο- για μια εξεταστική, που είχε σκιάσει όλο το κλίμα ενότητας που είχε δημιουργηθεί και ένα «ΠΑΡΩΝ». Σήμερα, έχουμε από ένα κόμμα του συνταγματικού τόξου, τους Ανεξάρτητους Έλληνες, μια – απ’ ό,τι κατάλαβα- αλλαγή στάσης. Άλλα είπε στην επιτροπή και άλλα φαίνεται ότι θα υποστηρίξει –θα μας τα πει ο κ. Καπερνάρος στη συνέχεια- αν κατάλαβα καλά από τον κ. Μαριά. 
Πιστεύω ότι αν έχουμε συνειδητοποιήσει τι σημαίνει απειλή για τη δημοκρατία, όχι με τη λεκτική υπερβολή που πολλές φορές όλοι μας χρησιμοποιούμε στη Βουλή αλλά κατά κυριολεξία, πρέπει να βρούμε τη δύναμη να δώσουμε ένα ενιαίο μήνυμα μια φορά όλοι μαζί. Θα είναι τεράστια συνεισφορά και στην κοινωνία και στην υπέρβαση της κρίσης αλλά πάνω και πρώτα απ’ όλα στην ίδια τη δημοκρατία, που είναι το υπέρτατο αγαθό, όπως η ελευθερία και η ανεξαρτησία, φυσικά. 
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"39285"," Ευχαριστούμε και εμείς. Ο Κοινοβουλευτικός Εκπρόσωπος των Ανεξάρτητων Ελλήνων κ. Καπερνάρος, έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39286"," Ευχαριστώ, κύριε Πρόεδρε. 
Ο σεβασμός στο νομικό πολιτισμό, αρχίζει με το σεβασμό στο Σύνταγμα των Ελλήνων. Ο σεβασμός στην ελληνική δημοκρατία, αρχίζει με το σεβασμό στο Σύνταγμα των Ελλήνων. Εμείς, οι Ανεξάρτητοι Έλληνες, ιδρυθήκαμε και είμαστε εδώ μόνο με σεβασμό στη δημοκρατία και στο Σύνταγμα των Ελλήνων. 
Τι λέει το Σύνταγμα των Ελλήνων που σεβόμαστε απαρεγκλίτως; 
Άρθρο 60: «Οι Βουλευτές έχουν απεριόριστο το δικαίωμα της γνώμης και ψήφου κατά συνείδηση.» Πρέπει να πάρουμε χαμπάρι σε αυτήν την Αίθουσα ότι ισχύει το Σύνταγμα! Ή εφαρμόζουμε το Σύνταγμα ή δεν το εφαρμόζουμε. 
Εμείς, λοιπόν, εφαρμόζοντες απολύτως, απαρεγκλίτως, αδιαταράκτως, ισχυρώς, στερεώς το Σύνταγμα των Ελλήνων και το άρθρο 60, ότι δηλαδή οι Βουλευτές έχουν απεριόριστο το δικαίωμα της γνώμης και ψήφου κατά συνείδηση, τιμούμε τον όρκο που δώσαμε στο Σύνταγμα των Ελλήνων. 
Ευχαριστώ πολύ.","ΒΑΣΙΛΕΙΟΣ ΚΑΠΕΡΝΑΡΟΣ",185
"39287"," Ευχαριστούμε πολύ. 
Τον λόγο έχει ο Κοινοβουλευτικός Εκπρόσωπος του ΚΚΕ κ. Χαλβατζής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39288"," Ευχαριστώ, κύριε Πρόεδρε. 
Ως ΚΚΕ, κυρίες και κύριοι Βουλευτές, έχουμε τοποθετηθεί επανειλημμένα και από πολύ καιρό ότι η Χρυσή Αυγή αποτελεί μία ναζιστική οργάνωση με εγκληματική δράση, η οποία ευθύνεται για εγκληματικές πράξεις και όχι μόνο για θεωρίες. Ευθύνεται για παλαιότερες επιθέσεις, για σειρά σχεδιασμένων επιθέσεων κατά μεταναστών, μικροπωλητών, εργαζομένων, για δολοφονίες μεταναστών. Ευθύνεται για τη δολοφονία του Παύλου Φύσσα και για την οργανωμένη δολοφονική επίθεση εναντίον μελών του Κομμουνιστικού Κόμματος Ελλάδας και συνδικαλιστών του Πανεργατικού Μετώπου στη ναυπηγοεπισκευαστική ζώνη στο Πέραμα. Ευθύνεται, επίσης, για άλλες δράσεις που έχουν αναφερθεί τελευταία όχι μόνο στον Τύπο αλλά και στα δικαστήρια. 
Όλα αυτά, είναι ένα μικρό μέρος μιας επικίνδυνης πολύχρονης εγκληματικής δραστηριότητας. Η δράση αυτή της Χρυσής Αυγής, απορρέει από το ότι είναι μια ναζιστική οργάνωση. Είναι ένα φασιστικό έκτρωμα. Στηρίζεται στα εθνικοσοσιαλιστικά ιδεώδη. Υμνεί τον Χίτλερ. Υμνεί τα «ΕΣ-ΕΣ». Χρησιμοποιεί τάγματα εφόδου στην καθημερινή της δραστηριότητα εναντίον των εργαζομένων. 
Επομένως, εμείς –και το έχουμε δηλώσει ξανά- θεωρούμε απαράδεκτη μία προσπάθεια που έχει γίνει εδώ και λίγο καιρό, να αποσυνδεθεί ο εγκληματικός χαρακτήρας από το ναζιστικό χαρακτήρα της Χρυσής Αυγής.
Είναι προσπάθεια διαφόρων δυνάμεων που υπηρετούν σκοπιμότητες. 
Κατά την άποψή μας, απαιτείται πλήρης αποκάλυψη και αυστηρή αντιμετώπιση πρωτίστως από το λαό, από το εργατικό μαζικό λαϊκό κίνημα. Έχουμε πει ότι υπάρχουν ευθύνες στα κόμματα των τελευταίων κυβερνήσεων και μεμονωμένα και στο ΠΑΣΟΚ και στη Νέα Δημοκρατία αλλά και στα κόμματα των συγκυβερνήσεων που έδειξαν μία ανοχή σε διάφορες εγκληματικές δραστηριότητες της Χρυσής Αυγής στο πρόσφατο παρελθόν.
Κατά την άποψή μας, η Χρυσή Αυγή είναι γέννημα θρέμμα του καπιταλιστικού συστήματος. Είναι εκφραστής και υπηρέτης συμφερόντων του μεγάλου κεφαλαίου, των μονοπωλίων. Έχει διασυνδέσεις με τμήματα του κεφαλαίου και όπως δείχνει η προσχεδιασμένη επίθεση στο Πέραμα εναντίον μελών του Κομμουνιστικού Κόμματος Ελλάδος και συνδικαλιστών, αυτή η φασιστική δύναμη, δρούσε με προμετωπίδα τα συμφέροντα εφοπλιστών, μεγαλοεργολάβων αλλά και παρεμφερών τέτοιων δραστηριοτήτων, οργανώσεων και μηχανισμών. Φυσικά όλη αυτή η δραστηριότητά της, εκφραζόταν και με δηλώσεις στελεχών της, ειδικά στην περιοχή του Πειραιά, στην περιοχή του Περάματος, που με έπαρση διακήρυσσαν ότι θα κάνουν ό,τι ήταν δυνατόν για να «καθαρίσουν» το Πέραμα από τους κομμουνιστές, από τους συνδικαλιστές, από καθέναν, ο οποίος μαχόταν ενάντια στη δράση των εφοπλιστών. Αυτή ακριβώς είναι μία συγκεκριμένη δράση. 
Κυρίες και κύριοι Βουλευτές, συχνά οι ομιλητές της Χρυσής Αυγής αναφέρονται στη Σοβιετική Ένωση και ονομαστικά στον Στάλιν. Εμάς, δεν μας εκπλήσσει αυτή η στάση. Αυτό, βεβαίως, δεν είναι τυχαίο. Ο σοβιετικός Κόκκινος Στρατός στη διάρκεια του Β΄ Παγκόσμιου Πολέμου, με επικεφαλής στη Σοβιετική Ένωση τον Στάλιν τότε, ήταν αυτός ο στρατός, που έδωσε τη χαριστική βολή για την συντριβή του ναζισμού και του φασισμού. Αυτό είναι που πονά κάθε απόγονο του ναζισμού, κάθε θιασώτη του εγκληματικού φασισμού. 
Επίσης, έγινε αναφορά και γίνεται συχνά αναφορά στην στρατιωτικοφασιστική δικτατορία από την πλευρά των χρυσαυγιτών. Πριν από λίγο καιρό σήκωσε και την σημαία, το λάβαρο, το «πουλί» της Χρυσής Αυγής ο Κοινοβουλευτικός Εκπρόσωπος τότε της Χρυσής Αυγής. Η δικτατορία -και νομίζω δεν υπάρχει αντίρρηση περί αυτού- δολοφόνησε Έλληνες πολίτες. Οι δικτάτορες έκλεψαν, λεηλάτησαν δημόσιο πλούτο. Η δικτατορία, έκλεισε χιλιάδες αγωνιστές - κυρίως και πρωτίστως κομμουνιστές- στα στρατόπεδα, στις φυλακές, στις εξορίες. Και φυσικά η στρατιωτικοφασιστική δικτατορία δολοφόνησε και στο Πολυτεχνείο και είχε καθοριστική συμβολή, δυστυχώς, στο πραξικόπημα στην Κύπρο, στη διαίρεση της Κύπρου και στη σημερινή κατάσταση, η οποία διαρκεί πλέον τριάντα εννέα-σαράντα χρόνια. Φυσικά, η δικτατορία ήταν έργο των δυνάμεων του ΝΑΤΟ, του παλατιού, των Αμερικάνων, της CIA και δυνάμεων του κεφαλαίου. 
Στη βάση όλων των παραπάνω, κύριε Πρόεδρε, και λαμβάνοντας υπ’ όψιν όλα τα στοιχεία που εκτέθηκαν και κατά τη συζήτηση στην επιτροπή, θεωρούμε ότι είναι ώριμο και αναγκαίο αυτή η καταδίκη της εγκληματικής δράσης, να συνοδευθεί με την αναστολή της κρατικής χρηματοδότησης, όπως έχει η πρόταση, γιατί δεν μπορεί να χρηματοδοτείται από λεφτά του ελληνικού λαού μια εγκληματική δραστηριότητα.
Ευχαριστώ.","ΣΠΥΡΙΔΩΝ ΧΑΛΒΑΤΖΗΣ",534
"39289"," Ευχαριστούμε κι εμείς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39290"," Κύριε Πρόεδρε, θέλω το λόγο για μισό λεπτό.","ΕΥΑΓΓΕΛΟΣ ΑΠΟΣΤΟΛΟΥ",35
"39291"," Δεν προβλέπεται, κύριε Αποστόλου, αλλά τέλος πάντων.
Ορίστε, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39292"," Θα ήθελα απλώς να πω ότι συμφωνώ με τον κ. Καπερνάρο ότι οι Βουλευτές ψηφίζουν κατά συνείδηση, όμως εμείς τώρα, είμαστε εκπρόσωποι συγκεκριμένων πολιτικών δυνάμεων και απ’ αυτήν την άποψη, επειδή είναι ιστορικές οι στιγμές, πρέπει να έχουμε μία ξεκάθαρη τοποθέτηση. 
Θα εξέφραζα μία ευχή για τους Ανεξάρτητους Έλληνες. Από την ώρα που υπάρχει μία τέτοια ομοφροσύνη όσον αφορά το συγκεκριμένο θέμα, να πορευτούμε όλοι μαζί.","ΕΥΑΓΓΕΛΟΣ ΑΠΟΣΤΟΛΟΥ",35
"39293"," Κύριε Πρόεδρε, θέλω κι εγώ το λόγο.","ΜΑΡΙΑ ΡΕΠΟΥΣΗ",441
"39294"," Κυρία Ρεπούση, δεν προβλέπεται από τον Κανονισμό, αλλά με την άδεια του Σώματος, υποθέτω…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39295"," Αφού δώσατε ήδη το λόγο.","ΜΑΡΙΑ ΡΕΠΟΥΣΗ",441
"39296"," Ορίστε, κυρία συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39297"," Δεν κατανοώ γιατί έρχεται σε αντίφαση η συνείδηση του Βουλευτή με τη θέση που παίρνουμε. Εγώ νομίζω ότι είναι απόλυτα ταυτισμένα τα δύο, διότι κάθε Βουλευτής που είναι εδώ ως εκπρόσωπος Ελλήνων πολιτών, έχει ορκιστεί και στο Σύνταγμα και στο δημοκρατικό πολίτευμα και έχουμε εδώ μία οργάνωση που είναι κατά του δημοκρατικού πολιτεύματος. Δεν καταλαβαίνω, γιατί παρουσιάζεται αντιφατικά αυτό.","ΜΑΡΙΑ ΡΕΠΟΥΣΗ",441
"39298"," Κύριε Πρόεδρε, κι εγώ θέλω το λόγο.","ΒΑΣΙΛΕΙΟΣ ΚΑΠΕΡΝΑΡΟΣ",185
"39299"," Ορίστε, κύριε Καπερνάρε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39300"," Κύριε Πρόεδρε, καλό είναι όποιος δεν καταλαβαίνει, να συνομιλεί με τον εαυτό του για να καταλαβαίνει εάν υπήρξε συνωστισμός στα παράλια της Μικράς Ασίας, της Μικρασιατικής καταστροφής. Όποιος δεν καταλαβαίνει, διαβάζει, μορφώνεται, συζητάει με τον εαυτό του και καταλήγει. Εμείς είπαμε ότι το Σύνταγμα στο άρθρο 60, απολύτως προβλέπει «στην ελεύθερη συνείδηση του κάθε Βουλευτή».
(Θόρυβος στην Αίθουσα)","ΒΑΣΙΛΕΙΟΣ ΚΑΠΕΡΝΑΡΟΣ",185
"39301"," Το Προεδρείο, κάνει την αυτοκριτική του που επέτρεψε αυτήν τη συζήτηση. Δεν έπρεπε να γίνει. Με παρέσυρε ο κ. Αποστόλου. Ο κάθε Βουλευτής είναι σε θέση να αξιολογεί τη συνείδησή του και να ψηφίζει. Κακώς έγινε αυτή η συζήτηση. Αναλαμβάνω την ευθύνη.
(Θόρυβος στην Αίθουσα)
Κύριε Υπουργέ, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39302"," Κυρίες και κύριοι συνάδελφοι, για άλλη μία φορά πρέπει να υπενθυμίσουμε –γιατί είμαστε πάρα πολλά χρόνια εδώ- ότι η Βουλή νομοθετεί, δεν δικάζει κανέναν. Υπάρχει η δικαιοσύνη που έχει αναλάβει αυτό το ρόλο. 
Η απόφαση που καλούμαστε σήμερα να πάρουμε –και τα λέω και σε σας, κύριε Καπερνάρε- είναι μία πράξη υψηλής δημοκρατικής και πολιτικής ευθύνης. Είναι πράξη εθνικής ευθύνης, είναι χρέος που οφείλουμε στην πολιτεία και στο δημοκρατικό μας πολίτευμα, αυτό το πολίτευμα, του οποίου τη σκέπη ζήτησαν αυτοί που έφυγαν πριν από λίγο, αυτό το πολίτευμα, που το πολεμάνε από το πρωί μέχρι το βράδυ. Αυτά είπε ο εισαγγελέας του Αρείου Πάγου. 
Είναι, λοιπόν, μία πράξη αυτοσυνειδησίας, στην οποία καταφεύγουμε θέλοντας να προστατέψουμε την αξία της δημοκρατίας, την ηθική της πολιτικής, τη χρησιμότητα του κομματικού συστήματος, για να μην έλθουμε σ’ αυτά που είπαν προηγουμένως η κ. Βούλτεψη και ο κ. Χαλβατζής. Να μην τα ξεχνάμε αυτά εμείς που τα ζούσαμε τότε, που τα έχουμε βιώσει. Έλειπαν πατεράδες από τα παιδιά τους όταν πηγαίναμε σχολείο, ήταν στα Μακρονήσια, κάποιοι δεν γύρισαν ποτέ, έγιναν πολυτεχνεία, διαιρέθηκε η Κύπρος μας, σκοτώθηκαν τόσα παιδιά εκεί, σκοτώθηκαν τόσα παιδιά στο Πολυτεχνείο και έρχονται αυτοί να μας κάνουν κήρυγμα τώρα; 
Η δημοκρατία αντέχει τη διαφορετικότητα, τη διαφορετική άποψη, υπερασπίζεται το δικαίωμα του άλλου να διαφωνεί, πυροδοτεί το διάλογο. Το ξέρετε, κυρία Γιαταγάνα. Αφήνει ελεύθερο το πεδίο για ανάπτυξη δράσεων και πρωτοβουλιών, όμως αποστρέφεται τις πράξεις βίας.
Καταπολεμά τη βαρβαρότητα αλλά επιδεικνύει μηδενική ανοχή σε όποιους επιβουλεύονται το κοινοβουλευτικό πολίτευμα. 
Η Δημοκρατία, είναι συνυφασμένη με την ανθρώπινη ύπαρξη και την αξιοπρέπεια. Γι’ αυτές νοιάζεται, αυτές υπερασπίζεται. Για τη δίκη την αυριανή; Αυτό ήρθαν να μας πουν σήμερα; Μέλημά της είναι η ελεύθερη διακίνηση ιδεών, η ανταλλαγή απόψεων, η πολιτική διαπάλη, προκειμένου να αναδειχθούν τα πλεονεκτήματα της μιας ή της άλλης πρότασης, της μιας ή της άλλης πλευράς ή της άλλης πολιτικής ή της άλλης ιδεολογίας. Αδιαπραγμάτευτη επιλογή, είναι να αφήνει όλα τα λουλούδια να ανθίσουν. Αυτά της δίνουν το οξυγόνο. Αυτά την καθιστούν ανθεκτική. Αυτά είναι τα αντισώματά της. Έχει όμως και αυτή την υπομονή και τα όριά της. 
Αυτή βέβαια είναι η ειδοποιός διαφορά, που αφήνει όλους να λένε ό,τι θέλουν. Έχει διαφορά με τα δικτατορικά καθεστώτα, τα οποία στηρίζουν την ισχύ και τη δύναμή τους, όχι στις ιδέες αλλά στην επιβολή της βίας, όχι στην συνύπαρξη αλλά στην εξολόθρευση, όχι στην ανοχή αλλά στον αφανισμό των αντιπάλων. Αυτό έκανε η χούντα. Ήθελε να τους εξαφανίσει όλους. Αυτά θέλουμε να φέρουμε; Αυτά μας λέει ο κύριος αυτός; 
Η ιστορία μάς υπενθυμίζει τη βαρβαρότητα του φασισμού και του νεοναζισμού. Η δημοκρατική μας συνείδηση μας αφυπνίζει και μας ενεργοποιεί, να αντισταθούμε σε όλες εκείνες τις δυνάμεις που θέλουν να μας οδηγήσουν ξανά σε εκείνες τις μαύρες μέρες. Η πολιτική μας ευθύνη, μάς υποδεικνύει το δρόμο που πρέπει να ακολουθήσουμε. 
Στην Ελλάδα της πρωτοφανούς κρίσης τα έχουμε δει όλα. Μόνο τούτο δεν περιμέναμε. Και το κυριότερα από όλα, είδαμε τους φορείς του νεοναζισμού να μπαίνουν στη Βουλή με τον μανδύα του πολιτικού κόμματος. Να μιλάνε. Να μην τους εμποδίζει κανείς. 
Είδαμε πίσω από τη μισαλλοδοξία, κηρύγματα που κρύβουν ωμές εγκληματικές ενέργειες. Είδαμε πίσω από τις διακηρύξεις τους, να κρύβεται μια σκληρή παραστρατιωτική οργάνωση. Είδαμε να εξυφαίνονται σχέδια για την κατάλυση του κοινοβουλευτισμού, για την κατάλυση του πολιτεύματος. Είδαμε την άγρια βία, να αφαιρεί ό,τι πιο πολύτιμο έχει δώσει η φύση, την ανθρώπινη ύπαρξη. 
Όλα αυτά τα απεχθή κρούσματα, αποδεικνύουν ότι η αποκαλούμενη Χρυσή Αυγή είναι ένα μαύρο σκοτάδι. Είναι μια εγκληματική οργάνωση, η οποία στηρίζεται σε μια παραστρατιωτική δομή. 
Καλά, δεν είδατε στο Μελιγαλά τι έγινε; Οι δημοκρατικοί πολίτες δεν πάνε ντυμένοι ωραία; Πηγαίνουν με καμμιά περιβολή πουθενά; Ούτε αυτό δεν σας κίνησε την περιέργεια στην τηλεόραση; Δεν το είδατε; 
Τα τάγματα εφόδου που έχει δημιουργήσει, στηρίζονται στις συμμορίες του πολιτικού υποκόσμου. Αυτό λένε οι εισαγγελείς. Λειτουργώντας μέσα στο σκοτάδι, έχει δημιουργήσει ένα παράνομο δίκτυο υποστηρικτών της. Οι οποιεσδήποτε ενέργειες, αναπτύσσονταν και είχαν την έγκριση αυτών που είναι σήμερα στη φυλακή. Αυτοί γνώριζαν και κατηύθυναν τα πάντα, έχοντας δημιουργήσει έναν κύκλο υπασπιστών, στους οποίους περιλαμβάνονται δυστυχώς και Βουλευτές του ελληνικού Κοινοβουλίου. 
Χρησιμοποίησε την πολιτική, ως όχημα για να εισέλθει στο ελληνικό Κοινοβούλιο. Υποδύεται πολιτικό κόμμα, για να μπορεί να κρύβεται πίσω από αυτό. Χρησιμοποιεί την κρατική χρηματοδότηση για εγκληματικές δραστηριότητες και ενέργειες. Οργάνωσε τον παραστρατιωτικό μηχανισμό, θέλοντας να καλλιεργήσει το φόβο και την ανασφάλεια στους δημοκρατικούς πολίτες. 
Αξιοποίησε υπαρκτά οικονομικά και κοινωνικά προβλήματα, για να σπείρει το φόβο και την απέχθεια προς την πολιτική. Βάλλει εναντίον των αντιπάλων της, τους συκοφαντεί, τους υβρίζει και από το Βήμα της Βουλής, κατηγορώντας όλους εμάς ότι είμαστε όργανα τοκογλύφων, λαϊκίζοντας ασύστολα. Πλειοδοτεί για τα πιο άγρια ένστικτα της ταξικής αντιπαλότητας και του κοινωνικού μίσους. 
Σήμερα, γνωρίζουμε πολύ καλά ποιο είναι το πραγματικό πρόσωπο της Χρυσής Αυγής.
Θα το δούμε και στη συνέχεια. 
Ξέρουμε ποιο είναι το προϊόν και το ποιόν των πρωταγωνιστών της. Τώρα που οι μάσκες έπεσαν, οφείλουμε να πάρουμε δραστικές αποφάσεις. Καλούμαστε, λοιπόν, να επιδείξουμε το σεβασμό που οφείλουμε στο δημοκρατικό μας πολίτευμα. 
Χρηματοδοτώντας μια εγκληματική οργάνωση, οπλίζουμε το χέρι της να συνεχίσει αδιάκοπα το απεχθές της έργο, να φοβίζει. Μ’ αυτόν τον τρόπο, κυρίες και κύριοι συνάδελφοι, γινόμαστε συνένοχοι στην εγκληματικής της δραστηριότητας. Η ανοχή πλέον γίνεται συνενοχή. Η απόφασή μας να ζητήσουμε την αναστολή της κρατικής χρηματοδότησης, είναι πράξη που επιβάλλεται για λόγους κατ’ αρχήν ηθικής τάξης. 
Δεν νοείται να χρηματοδοτείται με λεφτά του Έλληνα φορολογούμενου μια οργάνωση, που αποδεδειγμένα έχει τα χαρακτηριστικά της εγκληματικής συμμορίας. Είναι παράταιρο, είναι πρωτάκουστο, είναι προκλητικό, είναι πρωτοφανές. 
Είναι αυτονόητο, λοιπόν, να ζητάμε την αναστολή της κρατικής χρηματοδότησης μιας οργάνωσης, που ο Αρχηγός της και τα ηγετικά της στελέχη, κατηγορούνται για εγκλήματα των άρθρων 187 και 187α για τρομοκρατικές πράξεις του Ποινικού Κώδικα. Οι αποφάσεις μας ανταποκρίνονται στο στοιχειώδες και αυτονόητο μέτρο προστασίας της χώρας και της δημοκρατίας. 
Η σχετική εισήγηση της αρμόδιας Ειδικής Μόνιμης Επιτροπής Κοινοβουλευτικής Δεοντολογίας, έρχεται σε αρμονία με την εφαρμογή του προσφάτως ψηφισθέντος νόμου, εκφράζοντας ταυτόχρονα  την ομόθυμη βούληση όλων των δημοκρατικών κομμάτων. 
Στην εισήγηση της επιτροπής, έχει ληφθεί υπ’ όψιν το γεγονός ότι έχει ασκηθεί ποινική δίωξη και έχει επιβληθεί η προσωρινή κράτηση του Αρχηγού του κόμματος και της Κοινοβουλευτικής Ομάδας.
Ο Αρχηγός της Χρυσής Αυγής, διώκεται βάσει των άρθρων 187 και 187α αλλά και για το ότι τα εγκλήματα έχουν συντελεστεί στο πλαίσιο της δράσης του κόμματος. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Αναπληρωτή Υπουργού)
Κύριε Πρόεδρε, την ανοχή σας. Τελείωσα.","ΛΕΩΝΙΔΑΣ ΓΡΗΓΟΡΑΚΟΣ",114
"39303"," Ολοκληρώνετε παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39304"," Στην εισήγησή της, η Επιτροπή Δεοντολογίας έλαβε υπ’ όψιν της ότι στις δικογραφίες που έχουν σχηματιστεί εις βάρος των στελεχών της Χρυσής Αυγής, περιλαμβάνονται και πολλές περιπτώσεις κακουργηματικού χαρακτήρα, οι οποίες έχουν σταλεί στη δικαιοσύνη, όπως απόπειρες ανθρωποκτονίας εκ προθέσεως, ληστείες και βαριές σωματικές βλάβες.
Κυρίες και κύριοι συνάδελφοι, η ελληνική Βουλή, στεκόμενη στο ύψος των περιστάσεων οφείλει σήμερα να γίνει ανάχωμα απέναντι σε εκείνους που επιδιώκουν την κατάλυση του δημοκρατικού πολιτεύματος, την αποδόμηση του κοινοβουλευτισμού, την επιβολή της βίας στη δημόσια ζωή. Το πολιτικό μήνυμα που εκπέμπει, λοιπόν, σήμερα το ελληνικό Κοινοβούλιο της χώρας είναι πολυσήμαντο, καθαρό και ηχηρό.
Με το μήνυμα αυτό διατρανώνει τα δημοκρατικά μας φρονήματα, το σεβασμό στους κανόνες του πολιτεύματος, την αποφασιστικότητά μας, να κρατήσουμε την πολιτική ζωή του τόπου αμόλυντη από ένα εγκληματικό νεοναζιστικό έκτρωμα, το οποίο ενδεδυμένο με το μανδύα και την κάλυψη του πολιτικού κόμματος, επιδίδεται σε εγκληματικές πράξεις εναντίον των συμπολιτών μας, της δημοκρατίας αλλά και της ίδιας τη χώρας. 
Σας καλώ όλους, να υπερψηφίσουμε την πρόταση της Επιτροπής Δεοντολογίας.
Σας ευχαριστώ πολύ.","ΛΕΩΝΙΔΑΣ ΓΡΗΓΟΡΑΚΟΣ",114
"39305"," Ευχαριστούμε και εμείς.
Στο σημείο αυτό, ολοκληρώθηκε η συζήτηση επί της γνώμης της Ειδικής Μόνιμης Επιτροπής Κοινοβουλευτικής Δεοντολογίας, σχετικά με την αναστολή της χρηματοδότησης και οικονομικής ενίσχυσης του κόμματος «Λαϊκός Σύνδεσμος-Χρυσή Αυγή». Προτείνω, η ονομαστική ψηφοφορία να διεξαχθεί αύριο Τετάρτη 18 Δεκεμβρίου, ώρα 16:30. 
Συμφωνεί το Σώμα;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39306"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"39307"," Το Σώμα συνεφώνησε ομοφώνως. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"39308"," Μάλιστα, μάλιστα.
Με την συναίνεση του Σώματος και ώρα 23:58΄ λύεται η συνεδρίαση για αύριο ημέρα Τετάρτη 18 Δεκεμβρίου 2013 και ώρα 10:00΄, με αντικείμενο εργασιών του Σώματος: α) κοινοβουλευτικό έλεγχο σύμφωνα με την ημερήσια διάταξη που έχει διανεμηθεί και β) νομοθετική εργασία σύμφωνα με την συμπληρωματική ημερήσια διάταξη που σας έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
