"","Content","name","ParlmemberID"
"120504","Date","5-3-2012",NA
"120505"," Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 6 Μαρτίου 2012.
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 4361/12-2-2012 ερώτηση του Βουλευτή του Πανελλήνιου Σοσιαλιστικού Κινήματος κ. Αχμέτ Χατζή Οσμάν προς τον Υπουργό Αγροτικής Ανάπτυξης και Τροφίμων, σχετικά με τη διεκδίκηση επιστροφής χρημάτων από τους παραγωγούς της Ροδόπης που παρακρατήθηκαν για την ενεργοποίηση των δικαιωμάτων του έτους 2011.
2. Η με αριθμό 4656/19-1-2012 ερώτηση του Βουλευτή του Κομμουνιστικού Κόμματος Ελλάδας κ. Νικολάου Παπακωνσταντίνου προς την Υπουργό Παιδείας, Διά Βίου Μάθησης και Θρησκευμάτων, σχετικά με τους διοριστέους μέσω του διαγωνισμού του ΑΣΕΠ του 2008 και μέσω προϋπηρεσίας (40%).
3. Η με αριθμό 3066/19-12-2011 ερώτηση του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Εργασίας και Κοινωνικής Ασφάλισης, σχετικά με τις απολύσεις των εργαζομένων στο εργοστάσιο της ΚΟΝΤΙ.
Α. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 4751/20-1-2012 ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Παπουτσή προς τον Υπουργό Εθνικής Άμυνας, σχετικά με την ίδρυση μονάδας εθνοφυλακής στο Νομό Καβάλας.
2. Η με αριθμό 4407/13-1-2012 ερώτηση του Ανεξάρτητου Βουλευτή κ. Νικολάου Τσούκαλη προς τον Υπουργό Οικονομικών, σχετικά με την παροχή διευκολύνσεων σε εργαζόμενους του δημοσίου και του ιδιωτικού τομέα σε ανέργους και σε πρόσφατα συνταξιούχους για την αποπληρωμή των υποχρεώσεών τους προς τα πιστωτικά ιδρύματα.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120506"," Κυρίες και κύριοι συνάδελφοι, εισερχόμεθα στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 567/24-2-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Εμμανουήλ Μπεντενιώτη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με τις διαφορές στις τιμές των προϊόντων μεταξύ παραγωγού και καταναλωτή, δεν συζητείται λόγω κωλύματος του κυρίου Υπουργού και διαγράφεται.
Η δεύτερη με αριθμό 581/28-2-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Σίμου Κεδίκογλου προς τον Υπουργό Επικρατείας, σχετικά με τις διοικήσεις των δημοσίων μέσων ενημέρωσης, δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 584/28-2-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Ιωάννη Ζιώγα προς την Υπουργό Παιδείας, Διά Βίου Μάθησης και Θρησκευμάτων, σχετικά με τη λήψη μέτρων έγκρισης κρατικού κονδυλίου προς τους δήμους για τη σίτιση των σχολείων της Θεσσαλονίκης, δεν συζητείται λόγω κωλύματος της κυρίας Υπουργού και διαγράφεται.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120507"," Κυρία Πρόεδρε, μπορώ να έχω το λόγο;","ΙΩΑΝΝΗΣ ΖΙΩΓΑΣ",156
"120508"," Ορίστε, κύριε Ζιώγα.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120509"," Σας ευχαριστώ πολύ, κυρία Πρόεδρε.
Για τέταρτη συνεχή φορά η πολιτική ηγεσία του Υπουργείου Παιδείας αποφεύγει, αρνείται να έρθει στην Αίθουσα και να συζητήσει, να πάρει θέση, να απαντήσει στην ερώτησή μας για το θέμα που αφορά στον υποσιτισμό των μαθητών. Είναι πρόβλημα που μέρα με τη μέρα, όπως είναι γνωστό, οξύνεται, γίνεται αβάσταχτο στις πλάτες των λαϊκών οικογενειών, αποτέλεσμα και συνέπεια της ταξικής πολιτικής όλων των κυβερνήσεων των τελευταίων χρόνων.
Συνεχώς η ηγεσία του Υπουργείου προφασίζεται κάποιο λόγο -προφάσεις εν αμαρτίαις- με σκοπό να αποφύγει να αναλάβει τις προφανείς ευθύνες της για αυτό το τόσο σημαντικό και σοβαρό ζήτημα.
Θεωρούμε ως απαράδεκτη αυτήν την επίμονη άρνηση της πολιτικής ηγεσίας του Υπουργείου Παιδείας, την οποία, κυρία Πρόεδρε, ως κόμμα καταγγέλλουμε.
Ευχαριστώ πολύ.","ΙΩΑΝΝΗΣ ΖΙΩΓΑΣ",156
"120510"," Και εγώ σας ευχαριστώ.
Έχετε δίκιο και μάλιστα, αν ενημερωθήκατε τελευταία στιγμή. Πιστεύω ότι θα ενημερωθεί η κυρία Υπουργός και θα σας απαντήσει.
Συνεχίζουμε με την τέταρτη με αριθμό 590/28-2-2012 επίκαιρη ερώτηση του ΣΤ’ Αντιπροέδρου της Βουλής και Βουλευτή του Λαϊκού Ορθόδοξου Συναγερμού κ. Βαΐτση Αποστολάτου προς τον Υπουργό Υγείας και Κοινωνικής Αλληλεγγύης, σχετικά με τις ελλείψεις παροχών υγείας στο νησί του Πόρου.
Στην επίκαιρη ερώτηση του κ. Αποστολάτου θα απαντήσει ο Υφυπουργός κ. Τιμοσίδης, αφού πρώτα ο κ. Αποστολάτος μάς την παρουσιάσει.
Έχετε το λόγο, κύριε συνάδελφε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120511"," Σας ευχαριστώ, κυρία Πρόεδρε.
Πρώτα απ’ όλα, αξιότιμε κύριε Υπουργέ, δράττομαι της ευκαιρίας, μιας και θα μιλήσουμε για τον Πόρο, να πω ότι κάτι πρέπει να κάνουμε να σώσουμε το περιβόητο Λεμονοδάσος, που είναι όχι μόνο ένας πνεύμονας για την περιοχή και για το Σαρωνικό -για την υγεία, εν προκειμένω, αλλά και μιας αισθητικής ανυπέρβλητης που μπορεί να μας κάνει τη ζωή καλύτερη τώρα που πρέπει να μάθουμε ότι η ευτυχία είναι αλλού.
Έχετε λάβει κι εσείς, όπως κι εγώ, την επιστολή του Δημάρχου του Πόρου, κύριε Υπουργέ, η οποία αναφέρει εκτεταμένα όλα τα προβλήματα που στοιχειοθετούν την υφιστάμενη κατάσταση στο νησί του Πόρου σε ό,τι αφορά τις υπηρεσίες υγείας, χαρακτηρίζοντάς την ο ίδιος –ο δήμαρχος εννοώ- ως χαοτική.
Συγκεκριμένα, λοιπόν -και για να γνωρίσουν και οι άλλοι περί τίνος πρόκειται- αυτήν τη στιγμή όλα τα προβλήματα υγείας των κατοίκων του Πόρου αντιμετωπίζονται αποκλειστικά και μόνο από μία γιατρό γενικής ιατρικής. Μέχρι πρότινος στο νησί παρείχαν τις ιατρικές τους υπηρεσίες δύο γιατροί καθημερινά τις πρωινές ώρες. Ο ένας από τους δύο τελεί σε γονική άδεια, με αποτέλεσμα τώρα να έχουμε αυτήν τη μία γενική γιατρό. Την ίδια στιγμή εκτελεί και χρέη νοσηλεύτριας, αφού στο περιφερειακό ιατρείο δεν υπάρχει καθόλου νοσηλευτικό προσωπικό. Επίσης, εφημερεύει στο Κέντρο Υγείας Γαλατά, απέναντι.
Οι δυσχέρειες και τα προβλήματα οξύνονται έτι περισσότερο από την έλλειψη ασθενοφόρου στο νησί, καθώς και από το ότι στον Πόρο δεν υπάρχει ούτε ελεγκτής ιατρός, γεγονός που αναγκάζει τους κατοίκους για μια απλή θεώρηση να παίρνουν το πλοιάριο, να μεταβαίνουν στο Κέντρο Υγείας Γαλατά. Όλα τα παραπάνω κάνουν φανερή την ταλαιπωρία που υφίστανται οι κάτοικοι του νησιού για τις όποιες ιατρικές πράξεις, από τις οποίες οι πιο απλές μέχρι οι πιο περίπλοκες γίνονται τεράστιο πρόβλημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου της Βουλής) 
Τελειώνω, κυρία Πρόεδρε.
Φαντάζομαι γίνεται σαφές ότι αυτά τα προβλήματα και οι ελλείψεις του περιφερειακού ιατρείου βρίσκονται σε άμεση συνάρτηση και επηρεάζουν απόλυτα και τις υπηρεσίες του Κέντρου Υγείας Γαλατά, οι οποίες επιβαρύνονται χωρίς να υπάρχει εκεί το επαρκές, επίσης, προσωπικό.
Θα σας θυμίσω από τη δική μου παλιότερη ερώτηση ότι και στο Κέντρο Υγείας Γαλατά έχουμε έλλειψη γιατρών όλων των ειδικοτήτων, καθώς και αγροτικών γιατρών.
Ερωτάσθε, κύριε Υπουργέ, τι μέτρα θα λάβετε για την όσο το δυνατόν αμεσότερη στελέχωση αυτού του ιατρείου του Πόρου, αλλά και του Κέντρου Υγείας Γαλατά, σε ποιες ενέργειες θα προβείτε για την αντιμετώπιση των προβλημάτων υγειονομικής περίθαλψης του Πόρου, αλλά και των άλλων νησιών του Αργοσαρωνικού τουλάχιστον, προκειμένου να διασφαλιστεί η υγεία κατοίκων αλλά και τόσων επισκεπτών.
Ευχαριστώ.","ΒΑΪΤΣΗΣ ΑΠΟΣΤΟΛΑΤΟΣ",34
"120512"," Κι εγώ σας ευχαριστώ.
Το λόγο έχει ο Υφυπουργός Υγείας και Κοινωνικής Αλληλεγγύης κ. Μιχαήλ Τιμοσίδης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120513"," Ευχαριστώ, κυρία Πρόεδρε.
Αγαπητέ συνάδελφε, αναφέρεστε σε μία πολύ όμορφη περιοχή. Το Λεμονοδάσος ποιος Έλληνας δεν το γνωρίζει; Αποτυπώθηκε εξάλλου τόσο χαρακτηριστικά -και ευτυχώς αυτό το είδε το πανελλήνιο- σε μία καλογυρισμένη σειρά. Νομίζω ότι όταν αναφέρεστε στο Λεμονοδάσος έχετε συμπαραστάτες όλους τους Έλληνες και θέλω κι εγώ να ενώσω τη δική μου φωνή.
Σχετικά με το Ιατρείο Πόρου και το Κέντρο Υγείας Γαλατά, πριν προχωρήσω στις επιμέρους απαντήσεις στα ερωτήματα που θέσατε, θέλω να κάνω μια γενική παρατήρηση. Είναι αλήθεια ότι το Εθνικό Σύστημα Υγείας δοκιμάζεται εδώ και χρόνια. Γίνονται προσπάθειες να σταθεί όρθιο. Το έχει καταφέρει σε ικανοποιητικό βαθμό χάρη στους εργαζομένους, οι οποίοι με αυτοθυσία πραγματικά προσφέρουν υπηρεσίες σε όλους τους Έλληνες, ιδιαίτερα αυτήν τη δύσκολη οικονομική συγκυρία, όταν όλες οι μετρήσεις δείχνουν ότι η προσέλευση στα ιατρεία του Εθνικού Συστήματος Υγείας σε όλα τα επίπεδά του έχει ξεπεράσει το 20%-25% τουλάχιστον των προερχομένων τα προηγούμενα χρόνια. Παρ’όλα αυτά κρατάει όρθιο. Όμως, υπάρχουν σοβαρά προβλήματα, κενά πολλά και σε νοσηλευτικό και σε ιατρικό προσωπικό. 
Η αδυναμία αυτά τα δύο χρόνια να καταφέρουμε να κάνουμε τους διορισμούς, που πραγματικά έχουμε ανάγκη και υποχρέωση να καλύψουμε τα κενά, η αδυναμία να μπορούμε να διορίζουμε γιατί έχει επιβληθεί, δυστυχώς, και στο Υπουργείο Υγείας το ένα προς πέντε στην αρχή και το ένα προς δέκα, δηλαδή πρέπει να συνταξιοδοτηθούν δέκα εργαζόμενοι στο δημόσιο για να προσληφθεί ένας, δημιουργεί ιδιαίτερα προβλήματα.
Όμως, ο θεσμός του αγροτικού γιατρού και ο θεσμός των επικουρικών γιατρών δίνουν τη δυνατότητα –ένα θεσμό ως προς τους επικουρικούς που επεκτείναμε πέρα από το ιατρικό προσωπικό και σε λοιπό προσωπικό στο Εθνικό Σύστημα Υγείας- να καλύπτουμε τέτοια κενά.
Συγκεκριμένα, στο Κέντρο Υγείας Γαλατά, στο οποίο αναφερθήκαμε, υπηρετούν σε τρεις οργανικές θέσεις δύο γιατροί. Στις 8 Φεβρουαρίου μάλιστα, πριν από ένα μήνα περίπου, ξεκίνησε την ενδεκάμηνη υπηρεσία υπαίθρου αγροτικός γιατρός. Στις 13 Μαρτίου θα ξεκινήσει τη θητεία της νέα αγροτικός γιατρός στο Κέντρο Υγείας Γαλατά, διότι υπηρετεί σε Γενικό Νοσοκομείο την υπηρεσία της για ένα μήνα. Επίσης, στις 17 Μαρτίου θα ξεκινήσει πάλι ενδεκάμηνη –δωδεκάμηνη στην ουσία- υπηρεσία και άλλη γιατρός, η οποία θα αντικαταστήσει την κ. Κρικέτου, την προηγούμενη, η οποία ήδη υπηρετεί στο Κέντρο Υγείας Γαλατά. Συνεπώς, στο διάστημα αυτών των ημερών, ξεκινώντας από τις 13 Φεβρουαρίου μέχρι και τις 17 Μαρτίου θα καλύψουν τρεις νέοι γιατροί θέσεις στο Κέντρο Υγείας Γαλατά. 
Επίσης, στο Περιφερειακό Ιατρείο Δρυόπης υπάρχει μία οργανική κενή, η οποία θα καλυφθεί και αυτή. Ήδη από τις 24 Φεβρουαρίου ξεκίνησε την υπηρεσία υπαίθρου αγροτικός γιατρός σε νοσοκομείο. Εκπαιδεύεται ήδη στο Γενικό Νοσοκομείο Τζάνειο και σε λίγες μέρες θα καλύψει αυτήν τη θέση. 
Ταυτόχρονα, στο Περιφερειακό Ιατρείο Καρατζά η μία οργανική θέση όπου υπηρετεί ένας γιατρός βρίσκεται σε παράταση, την καλύπτει εκείνος και δεν έχει κενωθεί η θέση. 
Στο Περιφερειακό Ιατρείο Μεθάνων παραμένει κενή η θέση, αλλά θα καλυφθεί. Από τις 10-3-2012 θα ξεκινήσει την υπηρεσία υπαίθρου νέος γιατρός. 
Έτσι, λοιπόν, αυτές οι κενές θέσεις που υπήρχαν όταν κατατέθηκε η ερώτησή σας καλύπτονται με νέους γιατρούς. 
Θα μιλήσω στη δευτερολογία μου, κυρία Πρόεδρε, για τους γιατρούς του ΕΣΥ που είναι στο Κέντρο Υγείας Γαλατά και για το υπόλοιπο προσωπικό. 
Ευχαριστώ.","ΜΙΧΑΗΛ ΤΙΜΟΣΙΔΗΣ",502
"120514"," Και εγώ σας ευχαριστώ. 
Το λόγο έχει ο ερωτών Βουλευτής και Αντιπρόεδρος της Βουλής κ. Βαΐτσης Αποστολάτος.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120515"," Σας ευχαριστώ πολύ, κυρία Πρόεδρε. 
Κύριε Υπουργέ, σημείωσα και το 13 Μαρτίου και το 17 που είπατε. Στις 18 ελπίζω να βγάλετε και Πρόεδρο στο ΠΑΣΟΚ, για να μπει μία μεγαλύτερη τάξη, γιατί υπάρχει μία διάθεση μιας φιλελεύθερης, γερμανικού τύπου αντιμετώπισης της δημόσιας υγείας και των κοινωνικών παροχών. 
Είναι μία παρένθεση, όπως παρένθεση είναι και το γεγονός ότι -επειδή μιλάμε για νησιά- δεν έχει επιτευχθεί συμφωνία μεταξύ ναυτιλιακών εταιρειών και του δημοσίου, για να αντιμετωπισθεί η συγκοινωνία τουλάχιστον στα αγροτικά νησιά της Ελλάδας, τόσο στο Αιγαίο όσο και στο Ιόνιο και τα άλλα πελάγη, Μυρτώο, γιατί μιλάμε για Κύθηρα και Αντικύθηρα άλλο τόσο. Νομίζω ότι μπαίνει και αυτό στην ερώτηση που σας έχω κάνει. Δεν σας αφορά άμεσα, απλώς ως Υπουργός αυτής της Κυβέρνησης ενδεχομένως να μπορούσατε να βοηθήσετε με τη συνέπεια που σας διακρίνει. 
Η αίσθηση, ωστόσο, που έχουν, μετά από αυτές τις παρήγορες και πολύ σημαντικές διαβεβαιώσεις που έλαβα από την απάντησή σας, οι κάτοικοι τόσο του Πόρου όσο και των Κυθήρων και Αντικυθήρων και των άλλων νησιών του Αργοσαρωνικού αν όχι όλοι οι Έλληνες σήμερα ειδικά είναι ότι αποτελούν πολίτες δεύτερης κατηγορίας, όταν για στοιχειώδεις ανάγκες τους, για αυτά που –αν θέλετε- όφειλαν να είναι δεδομένα αναγκάζονται να υφίστανται τόσο μεγάλη ταλαιπωρία και μάλιστα πολλές φορές χωρίς αποτέλεσμα. 
Πέραν του ότι ένας γιατρός δεν είναι δυνατό να είναι πάντα σε θέση να αντιμετωπίζει όλα τα περιστατικά –είμαστε και οι δύο γιατροί, κύριε Τιμοσίδη, κύριε Υπουργέ- στο νησί, όμως, επειδή μου είπατε για το Γαλατά με τους δύο αγροτικούς γιατρούς εν τέλει και τη Δρυόπη κ.λπ., εάν βεβαίως αυτό είναι διαθέσιμο και εφόσον συντονιστεί όλο το θέμα με το λιμεναρχείο, με τα διαθέσιμα φεριμπότ κ.λπ., ο ασθενής θα φθάσει μία ώρα μετά στο Κέντρο Υγείας Γαλατά από τον Πόρο, με άγνωστο το τι επιπλοκές θα έχει στην υγεία του. Αντιλαμβάνεστε τη σοβαρότητα, την κρισιμότητα, την επικινδυνότητα της κατάστασης, ιδίως σε περίπτωση ενός έκτακτου και σοβαρού περιστατικού. 
Το πιο ανησυχητικό όλων είναι ότι αυτό που συμβαίνει στον Πόρο αποτελεί τη σημερινή πραγματικότητα όλων σχεδόν των νησιών της Ελλάδας, της χώρας. Υπάρχουν θέματα, κύριε Υπουργέ, σε πολλά νησιά, για τα οποία δεν έχω λάβει απαντήσεις από άλλες ερωτήσεις. Αναφέρω επιγραμματικά τις ελλείψεις στο πολυδύναμο Ιατρείο Σπετσών για τον Αργοσαρωνικό μου, τα Νοσοκομεία της Μυτιλήνης, της Ρόδου, της Λέρου, τα Κέντρα Υγείας Αστακού, Πάτμου, Καρπάθου, το Περιφερειακό Ιατρείο Ικαρίας. 
Και, βεβαίως, επειδή οι περικοπές στο χώρο υγείας δεν έχουν αγγίξει μόνο τα νησιά, τα προβλήματα που έχουμε στα μεγαλύτερα νοσοκομεία της χώρας είναι σοβαρά. Αναγκαστικά θα σας τονίσω τον Πειραιά, όπου στο Αντικαρκινικό «ΜΕΤΑΞΑ» ένας ολόκληρος όροφος έμεινε χωρίς θέρμανση, με ό,τι αυτό συνεπάγεται για τους ασθενείς, τους συγγενείς τους και τους εργαζομένους εκεί.
Όταν ο Εθνικός Οργανισμός Παροχής Υπηρεσιών Υγείας έχει να διαθέσει γιατρούς για τους κατοίκους του Πειραιά –και μιλάω για την πρωτοβάθμια φροντίδα υγείας- και όταν με την πρώτη καταιγίδα εκκενώνεται ένα ολοκαίνουργιο νοσοκομείο, τότε καταλαβαίνουμε ότι το πρόβλημα είναι μεγαλύτερο και συνολικότερο και ότι δεν αποτελεί θέμα περικοπών των δαπανών υγείας, αλλά θέμα σωστής διαχείρισης και διάθεσης όχι μονάχα πόρων, αλλά και ανθρώπινου δυναμικού, ιατρικού, νοσηλευτικού και λειτουργικού προσωπικού και σαφώς απαραίτητου ιατρικού εξοπλισμού. 
Και κλείνω λέγοντας ότι οι ώρες είναι δύσκολες για όλους μας, αλλά και για σας και αυτό είναι κάτι που αναγνωρίζουμε. Σήμερα ενδεχομένως βιώνουμε αυτά που θα έρθουν αύριο. Όμως, σ’ αυτές τις ώρες καλούμαστε να κάνουμε το καλύτερό μας, να προετοιμαστούμε και να περιορίσουμε στο ελάχιστο τις αρνητικές συνέπειες, ξεκινώντας πρώτα από την προστασία και περιφρούρηση του πολυτιμότερου αγαθού μας, της υγείας. 
Σας ευχαριστώ.","ΒΑΪΤΣΗΣ ΑΠΟΣΤΟΛΑΤΟΣ",34
"120516"," Και εμείς σας ευχαριστούμε.
Το λόγο έχει ο Υφυπουργός Υγείας και Κοινωνικής Αλληλεγγύης κ. Μιχαήλ Τιμοσίδης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120517"," Σε συνέχεια, λοιπόν, της πρώτης εισήγησής μου και απάντησής μου, θέλω να συμπληρώσω ότι το Κέντρο Υγείας Γαλατά έχει έντεκα οργανικές θέσεις και υπηρετούν έξι γιατροί, ένας παιδίατρος, ένας μικροβιολόγος, ένας οδοντίατρος, ένας γενικής ιατρικής και δύο παθολόγοι, από τους οποίους ο ένας βρίσκεται πράγματι με μετακίνηση στο Γενικό Νοσοκομείο «Τζάνειο». 
Επίσης, υπηρετεί ένας γιατρός γενικής ιατρικής στο Περιφερειακό Ιατρείο Μεθάνων και ένας στο Περιφερειακό Ιατρείο Πόρου. Από τις δύο κενές οργανικές θέσεις, είναι καλυμμένες και οι δύο. Υπηρετούν, δηλαδή, δύο γιατροί, αλλά ο ένας εκ των δύο κάνει χρήση της εννεάμηνης γονικής άδειας. Στην ουσία παραμένει ένας. Γι’ αυτό είπα πως νομίζω ότι θα καλύψει τις ανάγκες η συμπλήρωση με τις θέσεις των γιατρών που υποχρεώνουν οι υπηρεσίες υπαίθρου. 
Επίσης, σε λοιπό νοσηλευτικό προσωπικό, υπηρετούν τρεις νοσηλεύτριες ΤΕ στις τέσσερις κενές οργανικές θέσεις. Από τις δύο υπηρετεί μία ΔΕ και δύο μαίες. Έχουμε σταλεί δε –και πολύ σύντομα θα απαντήσουμε- και για την αναπλήρωση μιας θέσης ΤΕ και μιας θέσης ΔΕ -λόγω συνταξιοδότησης έχουν φύγει νοσηλευτές- για να καλυφθούν με επικουρικούς, γιατί ακόμα δεν μπορούμε να διορίσουμε. 
Αναφορικά τώρα με την έλλειψη ασθενοφόρου στο Περιφερειακό Ιατρείο Πόρου, θέλω να σας αναφέρω ότι το Κέντρο Υγείας Γαλατά διαθέτει δύο ασθενοφόρα τα οποία καλύπτουν όχι μόνο τις ανάγκες του κέντρου υγείας, αλλά και τις ανάγκες και όλων των άλλων περιφερειακών ιατρείων. 
Επίσης, σημειώνεται ότι η διάθεση των ασθενοφόρων αυτοκινήτων γίνεται απευθείας από εμάς. Και πρέπει να σημειώσω για να το λάβετε υπ’ όψιν σας –και αυτή είναι μια καλή ευκαιρία- ότι δεν έχει διατεθεί ξεχωριστό ασθενοφόρο όχημα για περιφερειακό ιατρείο που ανήκει σε κέντρο υγείας. Δηλαδή, μέχρι τώρα η κρατούσα κατάσταση είναι από το κέντρο υγείας να εξυπηρετούνται όλα τα περιφερειακά ιατρεία. 
Όμως, ήθελα να απαντήσω και σε όσα όλα θέσατε γενικότερα για την πολιτική στο χώρο της υγείας, όσον αφορά τις νησιωτικές περιοχές. Πρέπει να σας θυμίσω –και εσείς νομίζω ότι το θυμάστε- ότι έχουμε κάνει πολλές αλλαγές και προσπαθήσαμε νομοθετικά να λύσουμε πρακτικά προβλήματα που είχαμε ιδιαίτερα σε απομακρυσμένες, ορεινές και νησιωτικές περιοχές. Λύσαμε, λοιπόν, αρκετά προβλήματα. 
Θέλω, λοιπόν, να σας αναφέρω ένα από τα τελευταία που λύσαμε στην τελευταία νομοθετική παρέμβαση που κάναμε. Με αυτή λύσαμε το πρόβλημα της διάθεσης πια επικουρικού γιατρού από την ίδια την υγειονομική περιφέρεια όπου χρειάζεται και αυτό να γίνεται άμεσα, ώστε να μην περιμένουμε τις δύο προκηρύξεις που γινόταν δύο φορές το χρόνο, αλλά να μπορεί η υγειονομική περιφέρεια να έχει στη διάθεσή της θέσεις επικουρικών γιατρών και να έχει σε ετοιμότητα ακριβώς αυτούς τους γιατρούς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Αυτό έχει ως αποτέλεσμα όποτε εκκενωθεί και για οποιονδήποτε λόγο μια θέση ενός απομακρυσμένου νησιού, να μπορεί να διορίσει άμεσα και να στείλει επικουρικό γιατρό, ο οποίος τουλάχιστον για δώδεκα μήνες θα μπορεί να λύσει τα προβλήματα. 
Επίσης δώσαμε τη δυνατότητα να υπάρχουν παρατάσεις σε περιοχές που καθίστανται «άγονες» ώστε σε ιατρεία που καθίστανται «άγονα» να μπορεί να παραμένει ο υπάρχων γιατρός αν θέλει να παρατείνει τη θητεία του. Έχουν γίνει αρκετές παρεμβάσεις. Βεβαίως σ’ ένα μήνα περίπου από σήμερα θα ανακοινώσουμε για το καλοκαίρι ένα πρόγραμμα με το οποίο θα στελεχώνονται ιατρεία εθελοντικά με ενδιαφερόμενους γιατρούς από άλλα μέρη της Ελλάδας, ώστε να επισκεφτούν ως τουρίστες πια τις περιοχές αυτές και να προσφέρουν υπηρεσίες, γιατί υπάρχει μία πολύ καλή συνεργασία με την τοπική αυτοδιοίκηση η οποία διαθέτει καταλύματα και θα φιλοξενεί αυτούς τους γιατρούς είτε μόνους τους είτε με τις οικογένειές τους. Αυτός είναι ένας πολύ πρακτικός τρόπος ο οποίος απέδωσε όπου εφαρμόστηκε, αλλά αυτή τη φορά θα γίνει σε εκτεταμένο βαθμό. Ελπίζω να υπάρχει η ανάλογη ανταπόκριση και από τους γιατρούς για να καλύψουμε ανάγκες που είναι αυξημένες την καλοκαιρινή περίοδο.
Σας ευχαριστώ.","ΜΙΧΑΗΛ ΤΙΜΟΣΙΔΗΣ",502
"120518"," Κι εμείς σας ευχαριστούμε.
Θα συζητηθεί η πέμπτη με αριθμό 588/28-2-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Εργασίας και Κοινωνικής Ασφάλισης, σχετικά με τους απεργούς της «Ελληνικής Χαλυβουργίας».
Κύριε Κριτσωτάκη, έχετε το λόγο για να παρουσιάσετε την επίκαιρη ερώτησή σας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120519"," Κυρία Πρόεδρε, το ερώτημα είναι αν θα δοθεί επιτέλους λύση στο σοβαρό πρόβλημα των απεργών της «Ελληνικής Χαλυβουργίας». Κλείνουν ήδη τέσσερεις μήνες που απεργούν οι εργαζόμενοι. Συγκλονίζεται η ελληνική κοινωνία και η διεθνής κοινή γνώμη μιας και αυτή η απεργία, αυτός ο αγώνας αντιπαλεύει την ουσία των καταστρεπτικών για τους εργαζόμενους και για την κοινωνία αλλαγών που φέρνει η πολιτική των μνημονίων την οποία εφαρμόζουν οι κυβερνήσεις της τρόικας, είτε η πρώτη η μονοκομματική, είτε η δεύτερη η τρικομματική ή τούτη τώρα η δικομματική. Ο απεργιακός αγώνας των εργατών χαλυβουργών είναι συμβολικά αλλά και ουσιαστικά ένας αγώνας για τα πιο στοιχειώδη δικαιώματα και την ελάχιστη αξιοπρέπεια όλων των εργαζομένων που πλήττονται αυτή την περίοδο βάναυσα απ’ αυτές τις πολιτικές.
Η εγκληματική αδιαλλαξία της εργοδοσίας έχει οδηγήσει τους απεργούς εργαζόμενους στην ανέχεια και στην εξαθλίωση. Η επιβίωσή τους όλο αυτό το διάστημα εξασφαλίζεται από τη δική τους δύναμη αλλά και από το κύμα αλληλεγγύης και της ελληνικής και της διεθνούς εργατικής τάξης. Η διοίκηση της «Ελληνικής Χαλυβουργίας» συνεχίζει να απολύει, πέρασε τους εξήντα πέντε, φτάνει τους ογδόντα, θέλει να πάει στους εκατό απολυμένους απ’ ό,τι φαίνεται και κάνει χρήση του πρόσφατου νόμου για την αύξηση σε 5% το μήνα του ποσοστού των ομαδικών απολύσεων με στόχο την τρομοκράτηση των τετρακοσίων περίπου εργαζομένων οι οποίοι διεκδικούν να μην απολυθούν οι συνάδελφοί τους, να μην περικοπούν οι ώρες εργασίας τους, να τους δοθεί ειδικό βοήθημα για το διάστημα της απεργίας. Στις τριμερείς η εργοδοσία σκληραίνει δυστυχώς τη στάση της και το Υπουργείο Εργασίας υποδύεται τον Πόντιο Πιλάτο.
Κύριοι Υπουργοί της Νέας Δημοκρατίας και του ΠΑΣΟΚ, σας ρωτάμε ποια είναι τα μέχρι σήμερα αποτελέσματα των τριμερών διαβουλεύσεων, ποια είναι η θέση του Υπουργείου σας σ’ όλες αυτές τις διαβουλεύσεις και τι μέτρα προτίθεστε να πάρετε για να δοθεί λύση στο σοβαρό πρόβλημα των απεργών της «Ελληνικής Χαλυβουργίας». Δεύτερον, σε τι πρωτοβουλίες, νομοθετικές ή άλλες, προτίθεστε να προβείτε, ώστε να σταματήσει η καταχρηστική και ηθικά παράνομη ούτως ή άλλως χρήση του μέτρου περί ομαδικών απολύσεων σε ποσοστό 5% το μήνα κατά τη διάρκεια απεργιών το οποίο χρησιμοποιεί και η εργοδοσία της «Ελληνικής Χαλυβουργίας»;
Η «Ελληνική Χαλυβουργία» με βάση τα διαθέσιμα στοιχεία, τους ισολογισμούς και όλα τα υπόλοιπα επίσημα και ανεπίσημα στοιχεία, είναι μία κερδοφόρα επιχείρηση και αυτή η επιχείρηση έχει ιδιοκτήτη, ο οποίος διαθέτει ένα πακέτο περιουσιακών στοιχείων με πρωταρχικά τα εμπορικά πλοία. Ακόμα και αν είχε πρόβλημα η Χαλυβουργία, η κατάσταση του ιδιοκτήτη τού επιτρέπει να μην κάνει απολύσεις σ’ αυτήν τη στρατηγική βιομηχανία και σ’ αυτήν την κρίσιμη στιγμή.","ΜΙΧΑΗΛ ΚΡΙΤΣΩΤΑΚΗΣ",262
"120520"," Σας ευχαριστούμε.
Στην επίκαιρη ερώτηση του κ. Κριτσωτάκη θα απαντήσει ο Υπουργός Εργασίας και Κοινωνικής Ασφάλισης κ. Κουτρουμάνης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120521"," Ευχαριστώ, κυρία Πρόεδρε.
Κύριε συνάδελφε, το φαινόμενο «Χαλυβουργία» δεν είναι κάτι σημερινό ούτε κάτι πρωτόγνωρο σ’ αυτήν τη χώρα. Δεν χρειαζόταν να έλθουν ούτε το μνημόνιο ούτε οι άλλες αποφάσεις της Κυβέρνησης για να υπάρξει πρόβλημα σε μία επιχείρηση. Αυτά τα προβλήματα τα έχουμε ζήσει και στο παρελθόν.
Πρέπει να απαντήσουμε όμως σε ένα κρίσιμο πολιτικό ερώτημα: Τι θέλουμε όταν υπάρχει αποδεδειγμένα μείωση του κύκλου εργασιών σε μία επιχείρηση και αδυναμία να απασχολήσει το προσωπικό που απασχολούσε κάποια συγκεκριμένη περίοδο; Θέλουμε να επαναλάβουμε πρακτικές σαν κι εκείνες που οδήγησαν την «Pirelli», την «Πειραϊκή Πατραϊκή», την «Ελληνική Χαρτοποιία» στο να κλείσουν ή να αλλάξουν χώρα; Θέλουμε να ακολουθήσουμε τις πρακτικές εκείνες με τη δανειοδότηση άνευ όρων σε μία επιχείρηση, προκειμένου να καλύψει τις πρόσκαιρες και στη συνέχεια να βάλει λουκέτο; Ούτε το ένα ούτε το άλλο μπορούμε να ακολουθήσουμε και νομίζω ότι αυτό θα έπρεπε να είναι μία συνειδητή επιλογή εδώ και χρόνια. Δυστυχώς δεν ήταν.
Εκείνο που πρέπει να επιδιώξουμε είναι να μείνουν ανοιχτές οι επιχειρήσεις σε αυτήν τη δύσκολη συγκυρία. Και σ’ αυτήν την κατεύθυνση το Υπουργείο Εργασίας και Κοινωνικής Ασφάλισης εργάζεται, προκειμένου να υπάρξει η καλύτερη δυνατή συμφωνία μεταξύ των εργαζομένων και των εργοδοτών, για να μείνει ανοιχτή η επιχείρηση κι όχι να είναι ένα μουσείο, το οποίο θα επισκεπτόμαστε και θα λέμε ότι εδώ έγιναν τόσες μέρες απεργία. Σεβόμαστε απόλυτα τους αγώνες των εργαζομένων, όμως πρέπει να υπάρξει και λύση στο πρόβλημα. Το Υπουργείο Εργασίας έχει αναλάβει -κι εγώ προσωπικά- πολλές πρωτοβουλίες στην κατεύθυνση αυτή. 
Υπάρχει ευθύνη και στις δύο πλευρές γιατί, για παράδειγμα, θα μπορούσε να είχε συμφωνηθεί περιορισμός του χρόνου εργασίας και μικρότερη αμοιβή για τέσσερις μήνες που ήταν η αρχική πρόταση. Στη συνέχεια, βεβαίως, η επιχείρηση έχει σοβαρές ευθύνες γιατί δεν συμφώνησε με το Σωματείο, όταν φαινόταν ότι υπήρχε μία σωστή προσέγγιση από την πλευρά τους. Βρισκόμαστε ακόμη, όμως, σε αυτήν τη διαδικασία της προσπάθειας και τις επόμενες ώρες θα έχουμε διαδοχικά συναντήσεις και με τους εργαζόμενους και με τους εκπροσώπους της επιχείρησης, προκειμένου να δούμε ποια είναι η προοπτική, έτσι ώστε να οδηγηθούμε σε μία συμφωνία προς όφελος των εργαζόμενων, προς όφελος εκείνων που απεργούν, αλλά κυρίως των ανθρώπων εκείνων οι οποίοι θέλουν πραγματικά να μείνει ανοιχτή η επιχείρηση, για να μπορέσουν κι αυτοί να έχουν τη δουλειά τους την επόμενη μέρα.
Ευχαριστώ.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"120522"," Κι εγώ σας ευχαριστώ.
Το λόγο έχει ο ερωτών Βουλευτής κ. Μιχαήλ Κριτσωτάκης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120523"," Κυρία Πρόεδρε, δεν είναι πρόβλημα λέει ο κύριος Υπουργός της κρίσης και του μνημονίου η Χαλυβουργική. Εγώ θα έλεγα ότι τότε γιατί νομοθετείτε με αυτόν τον τρόπο που μοιάζει καταπληκτικά η νομοθεσία που φτιάξατε και ο πυρήνας της σκέψης της με τις προτάσεις της εργοδοσίας; Είναι αυτό που σας έχω πει άλλες φορές ότι αυτή η Κυβέρνηση μαρτυρά χωρίς ξύλο και υπαγορεύει το μνημόνιο που της φέρνουν για να εφαρμόσει. 
Εμείς ξέρουμε άλλα που μας έφεραν στην κρίση. Δεν είναι αυτά που επικαλεσθήκατε με τα παραδείγματα της «Pirelli» κ.λπ., διότι ποιος τους έδωσε τα δάνεια και αφού τα έβαλαν στις τσέπες έφυγαν προς την πλευρά της Βουλγαρίας ή αλλού; Εγώ αυτά ξέρω. Αυτά που λέτε εσείς είναι η μισή αλήθεια, να μη σας πω ότι ολόκληρο αυτό που λέτε είναι ένα ψέμα. Στο Βόλο που αποδέχτηκαν αυτά που τους είπε η εργοδοσία, γιατί συνεχίζεται το πρόβλημα και γιατί η εργοδοσία δεν ελαφρύνεται;
Εν πάση περιπτώσει, οι εργαζόμενοι έχουν περάσει τις εκατό μέρες απεργίας και φαίνεται ότι αυτή η περίπτωση είναι μία περίπτωση μελέτης. Είναι, δηλαδή, κάτι το οποίο και έχει επαναληφθεί παλιά και φαίνεται ότι θα επαναλαμβάνεται και συνεχώς από εδώ και στο εξής. Η Χαλυβουργία, λοιπόν, είναι ένα σύμβολο του αγώνα, δεν είναι μία περίπτωση.
Η πλήρης απελευθέρωση της αγοράς εργασίας και η απόλυτη απορρύθμιση των εργασιακών σχέσεων που επιμελέστατα έχετε εφαρμόσει –και δεν ξέρω αν σας τα λέγανε ή αν τους τα λέγατε για να σας τα πούνε- που νομοθέτησαν και οι κυβερνήσεις του ΠΑΣΟΚ και οι τρεις μαζί και οι δύο τώρα -που συνεχίζουν στον ίδιο ρυθμό, στο ίδιο μοτίβο- έδωσαν τη δυνατότητα και στο συγκεκριμένο εργοδότη να προχωρήσει στις συγκεκριμένες προτάσεις για μείωση ημερών και ωρών εργασίας, με μείωση μεροκάματου και μισθού. Τώρα μου λέτε να συμβιβαστούν και οι εργαζόμενοι. Δηλαδή, τι; Ο ένας θα υπαγορεύει και ο άλλος θα υπακούει; Αυτή είναι η περίπτωση του διαλόγου που θέλετε εσείς;
Θα σας πω ότι θεσμοθετήσατε την ελαστικοποίηση των εργασιακών σχέσεων και η Χαλυβουργία προτείνει: πενθήμερο, πεντάωρο και μείωση αποδοχών: ό,τι δηλαδή, λέει ο νόμος. Εγώ θα έλεγα «καθ’ υπαγόρευση». 
Θεσμοθετήσατε την αύξηση των αναιτιολόγητων ομαδικών απολύσεων, πράγμα που τώρα αξιοποιεί η Χαλυβουργία για να σπάσει την απεργία των εργατών της. Κάθε μήνα απολύει το 5% του προσωπικού της και μάλιστα κατά τη διάρκεια απεργίας. 
Τηρείτε στάση Πόντιου Πιλάτου στις συνεδριάσεις της τριμερούς και με την αδράνεια σας ενισχύετε την όξυνση της στάσης της εργοδοσίας.
 Εγκρίνατε στις 3-2-2012 –προσέξτε, γιατί εδώ είναι ένα κομβικό σημείο- με απόφαση του Υπουργείου Περιβάλλοντος τους περιβαλλοντικούς όρους λειτουργίας των εγκαταστάσεων και την κατασκευή λιμενικών εγκαταστάσεων της Χαλυβουργίας στον Ασπρόπυργο, που έχει πρόβλημα αλλά φτιάχνει λιμάνι, επεκτείνεται, επενδύει, δανειοδοτείται κ.ο.κ.. Μάλιστα αναφέρει τετρακόσια είκοσι άτομα προσωπικό. Όμως, αυτή τη στιγμή είναι τριακόσια άτομα. 
Σας καταθέτω τη σχετική απόφαση.
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πείτε τους, λοιπόν, ότι αυτή η απόφαση, παρά το ότι υπεγράφη, αναστέλλεται για να δούμε πόσα απίδια βάζει ο σάκος και αν ο αδιάλλακτος έχει και τη δύναμη να είναι αδιάλλακτος. Εδώ, όμως, χρειάζεται ένα Υπουργείο –που πιστεύω όμως ότι δεν μπορεί να είναι υπέρ των εργαζομένων- που να μπορεί να σταθεί στη μέση, όπως διακηρύσσει. 
Ένα από τα βασικά αιτήματα της εταιρείας και τα επιχειρήματά της είναι ότι επιδεινώθηκε η οικονομική κατάστασή της. Όμως τα δημοσιευμένα στοιχεία αλλά και η προώθηση των επενδύσεων, αποδεικνύουν τη σαθρότητα του επιχειρήματος. Η επιχείρηση είναι κερδοφόρα, αλλά έχει και κάτι ακόμα: είναι αδηφάγα. 
Το ερώτημα που προκύπτει και αφορά το Υπουργείο Εργασίας και την κυβέρνηση της Νέας Δημοκρατίας και του ΠΑΣΟΚ και εσάς που είστε Υπουργός της, συνολικά είναι το εξής: Ενώ για να περικόψετε τις επικουρικές συντάξεις παίρνετε υπ' όψιν την οικονομική κατάσταση των συνταξιούχων, για να προστατέψετε τα συμφέροντα της ιδιοκτησίας της Χαλυβουργίας την ώρα που απολύει σωρηδόν εργάτες, δεν κάνετε κανέναν έλεγχο της κατάστασης της εταιρείας. Δεν παρεμβαίνετε και τηρείτε στάση Πόντιου Πιλάτου. Με ποιον είσαστε;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με την πολιτική σας επιτρέπετε μαζικές απολύσεις και ταυτόχρονα αυτές τις ημέρες μειώνετε το επίδομα ανεργίας. Πώς θα ζήσουν αυτοί οι άνθρωποι; Πώς θα επιβιώσουν οι οικογένειες αυτών των ανθρώπων; Στέλνετε τους εργάτες στη φτώχεια και στην εξαθλίωση για να βοηθήσετε την αύξηση του πλούτου των βιομηχάνων, των τραπεζιτών και των εφοπλιστών. Το ίδιο δεν κάνετε και με την Ελλάδα; Θέλετε να σώσετε τη χώρα και να πεθάνει η κοινωνία. 
Επιτρέπετε την τρομοκράτηση των απεργών. Χθες το βράδυ μάθαμε για τη σύλληψη του προέδρου του σωματείου για ασήμαντη αφορμή. Φραστικό, λέει, επεισόδιο με την ομάδα σεκιούριτι της εταιρείας. Ο συνδικαλιστής τελικά αφέθηκε ελεύθερος αλλά το μήνυμα δόθηκε: τρομοκρατία. 
Τι θα κάνετε, κύριε Υπουργέ;","ΜΙΧΑΗΛ ΚΡΙΤΣΩΤΑΚΗΣ",262
"120524"," Παρακαλώ ολοκληρώστε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120525"," Κυρία Πρόεδρε, συγγνώμη αλλά το θέμα είναι πολύ σοβαρό.","ΜΙΧΑΗΛ ΚΡΙΤΣΩΤΑΚΗΣ",262
"120526"," Ναι, το θέμα είναι πολύ σοβαρό. Θα απαντήσει ο κύριος Υπουργός.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120527"," Προτείνουμε την απαγόρευση των απολύσεων κατά τη διάρκεια των απεργιακών κινητοποιήσεων και ακόμη περισσότερο την θεσμοθέτηση της απαγόρευσής τους και φυσικά και των ομαδικών απολύσεων σε ποσοστό 5%.
Προτείνουμε να δοθεί ειδικό βοήθημα στους απεργούς εργαζόμενους της Χαλυβουργίας για το διάστημα της απεργίας. Δεν φταίνε αυτοί που κάποιοι αλλάζουν, είτε εσείς είτε οι εργοδότες, τις εργασιακές σχέσεις.
Η πρόταση του σωματείου είναι απόλυτα λογική: δεν πρέπει μόνο να πάρουν το βοήθημα, αλλά θα πρέπει να πάρουν και ένσημα σε αυτή την κατάσταση έκτακτης ανάγκης που βρίσκονται.
Προτείνουμε, λοιπόν, στις διαπραγματεύσεις της τριμερούς το Υπουργείο Εργασίας να πάρει επιτέλους θέση στο πλάι των απεργών και να απαιτήσει το σταμάτημα των απολύσεων, την επαναπρόσληψη των απολυμένων, το πάγωμα των δανείων των τριακοσίων περίπου εργαζομένων και των απολυμένων. Πώς θα πληρώνουν χωρίς δουλειά; Θέλω να μου πείτε πώς θα το κάνουν.
Ποιος θα κερδίσει τελικά, η κοινωνία ή η κοινωνική αναλγησία; 
Εμείς πιστεύουμε ότι πρέπει να κερδίσουν έτσι κι αλλιώς οι χαλυβουργοί. Θα είμαστε μαζί τους, θα είμαστε με την κοινωνία που είναι δίπλα τους και με τη διεθνή κοινή γνώμη που είναι στο πλάι τους. 
Ευχαριστώ.","ΜΙΧΑΗΛ ΚΡΙΤΣΩΤΑΚΗΣ",262
"120528"," Και εγώ ευχαριστώ, αλλά διπλασιάσατε το χρόνο σας.
Ο κύριος Υπουργός έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120529","  Ευχαριστώ, κυρία Πρόεδρε.
Με ρωτάτε με ποιους είμαι. Είμαι με εκείνη την επιλογή που οδηγεί σε μια επιχείρηση ανοικτή και τους εργαζόμενους να μπορούν να παίρνουν το μεροκάματό τους. Δεν ξέρω αν η επιλογή ή οι προθέσεις, καλύτερα, εκείνων που εξωθούν τους εργαζόμενους σε αυτές τις επιλογές, είναι προς το συμφέρον των εργαζομένων.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"120530"," Τον εργοδότη ποιος τον εξωθεί;","ΜΙΧΑΗΛ ΚΡΙΤΣΩΤΑΚΗΣ",262
"120531"," Στο πρώτο στάδιο -γιατί μετά βεβαίως οι εργαζόμενοι είχαν μια πολύ υπεύθυνη στάση- ποιοι οδήγησαν τους εργαζόμενους στην απόφαση να μην υπογράψουν σύμβαση για τέσσερις μήνες με μειωμένο ωράριο; Εκείνοι, λοιπόν, είναι με τους εργαζόμενους; Να το απαντήσετε. Θέλω να πω όμως από την άλλη πλευρά…","ΓΕΩΡΓΙΟΣ ΚΟΥΤΡΟΥΜΑΝΗΣ",256
"120532"," Ξέρετε ότι δεν μπορεί να απαντήσει. Μη βάζετε, λοιπόν, ερωτήματα.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120533"," Ρητορικό είναι το ερώτημα. Θα απαντήσει μια άλλη στιγμή. Νομίζω ότι πρέπει να προβληματιστεί ο καθένας, γιατί έχουμε λουκέτα σε πάρα πολλά εργοστάσια. Είπα ότι δεν είναι σημερινό το φαινόμενο. Ωστόσο σ’ αυτό το αποτέλεσμα οδηγηθήκαμε και μέσα από αμετροεπή συμπεριφορά η οποία είχε τη στήριξη και συγκεκριμένων πολιτικών παρατάξεων. 
Σας έθεσα ένα ερώτημα στην αρχή που πρέπει να απαντηθεί. Το θέμα είναι αν θέλουμε πραγματικά ανοιχτές επιχειρήσεις ή θέλουμε επιχειρήσεις για τις οποίες να λέμε ότι κάναμε τόσες μέρες απεργία. Η άποψή μου είναι ότι θέλουμε ανοιχτές επιχειρήσεις, ειδικά τώρα.
Αναφερθήκατε στο θέμα της ελαστικοποίησης. Ναι, πραγματικά σήμερα υπάρχουν ελαστικότερες σχέσεις εργασίας απ’ ότι στο παρελθόν. Όμως και στο παρελθόν που υπήρχε ένα προστατευτικό πλαίσιο πιο ενισχυμένο δεν υπήρχε αντίστοιχο πρόβλημα με κλείσιμο επιχειρήσεων; Άρα δεν είναι το προστατευτικό πλαίσιο εκείνο που μπορεί να προστατεύσει τον εργαζόμενο. Είναι οι πραγματικές συνθήκες στην οικονομία της χώρας, είναι αν η χώρα έχει επιλύσει σημαντικά προβλήματα, όπως είναι τα δημοσιονομικά της προβλήματα και οι συνθήκες που επικρατούν στην πραγματική οικονομία. 
Αν η πολιτεία –το έχω ακούσει πολλές φορές να λέγεται- θέσπιζε ένα κατώτατο μισθό των 1000 ή των 1100 ευρώ, πιστεύετε ότι θα υπήρχαν επιχειρήσεις οι οποίες θα μπορούσαν να προσλάβουν με αυτές τις αποδοχές;
Επανέρχομαι για να τονίσω ότι έχουμε σοβαρά προβλήματα ως χώρα που πρέπει να αντιμετωπίσουμε και έχουμε και σοβαρά προβλήματα με ορισμένες επιχειρήσεις, όπως η Χαλυβουργία στην οποία αναφερθήκατε. Εμείς έχουμε κάνει ελέγχους και μέσα από το Σώμα Επιθεώρησης Εργασίας. Έχουμε επιβάλει τα πρόστιμα που προβλέπονται από τη νομοθεσία. Έχουμε κάνει τέσσερις διαδικασίες συμφιλιωτικού χαρακτήρα. Έχουμε κάνει τριμερείς συναντήσεις προκειμένου να βρούμε λύσεις. Και συνεχίζουμε αυτές τις συναντήσεις. Και πιέζουμε την επιχείρηση που από ένα σημείο και μετά έχει σημαντική ευθύνη για το γεγονός ότι δεν υπήρξε συμφωνία με τους εργαζόμενους. Σ’ αυτήν την κατεύθυνση κινούμαστε. 
Και όπως σας είπα υπάρχουν συναντήσεις. Μάλιστα αύριο το βράδυ έχω συνάντηση με το Σωματείο προκειμένου να δούμε ποια είναι τα μέτρα εκείνα που μπορούμε να πάρουμε, να υπάρξει ανακούφιση για τους εργαζόμενους που έχουν όντως ταλαιπωρηθεί, αλλά κυρίως πώς θα αντιμετωπίσουμε το πρόβλημα ούτως ώστε η επιχείρηση να παραμείνει ανοιχτή και να συνεχίσουν την εργασία τους οι εργαζόμενοι στη Χαλυβουργία.
Ευχαριστώ.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"120534"," Για το βοήθημα, για τα ένσημα, για το πάγωμα των δανείων;","ΜΙΧΑΗΛ ΚΡΙΤΣΩΤΑΚΗΣ",262
"120535"," Όλα τα έχουμε συζητήσει.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"120536"," Ο Βουλευτής του Νομού Χίου της Νέας Δημοκρατίας, κ. Κωστής Μουσουρούλης, ζητεί ολιγοήμερη άδεια απουσίας στο εξωτερικό. Η Βουλή εγκρίνει;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120537"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"120538"," Συνεπώς, η Βουλή ενέκρινε τη ζητηθείσα άδεια.
Συνεχίζουμε με την πρώτη με αριθμό 563/24-2-2012 επίκαιρη ερώτηση δευτέρου κύκλου του Βουλευτή του Πανελλήνιου Σοσιαλιστικού Κινήματος κ. Ηλία Καρανίκα προς τον Υπουργό Εθνικής Άμυνας, σχετικά με τη στελέχωση των περιφερειακών ιατρείων των απομακρυσμένων περιοχών από γιατρούς που υπηρετούν τη στρατιωτική τους θητεία. 
Στην επίκαιρη ερώτηση του κ. Καρανίκα θα απαντήσει ο Αναπληρωτής Υπουργός, κ. Ραγκούσης, αφού πρώτα ο κ. Καρανίκας μάς την παρουσιάσει. 
Έχετε το λόγο, κύριε συνάδελφε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120539"," Ευχαριστώ, κυρία Πρόεδρε. 
Κύριε Υπουργέ, το δικαίωμα του κάθε πολίτη για ίση πρόσβαση στην υγεία φαίνεται ότι δεν είναι τόσο λογικό ή τόσο πασιφανές γιατί υπάρχουν περιπτώσεις, που εξαρτώνται και από την απόσταση, κατά τις οποίες είναι λιγότερο ίσοι ορισμένοι συμπολίτες μας! Αυτό βέβαια είναι και ανθρώπινο, γιατί υπάρχουν μέρη, όπως η δική μου περιφέρεια, όπου οι αποστάσεις δεν μετριούνται με τα χιλιόμετρα αλλά με την ώρα. Κατά συνέπεια, αν σκεφθώ κιόλας ότι πρόσφατα μέσα στο Φεβρουάριο έκανε μια αντίστοιχη ερώτηση ο κ. Τσιάρας για τη δική του περιοχή, την ορεινή Αργιθέα και νωρίτερα ο κ. Βαΐτσης Αποστολάτος για τη δική του περιοχή, φαίνεται ότι υπάρχει αρκετά μεγάλο πρόβλημα με τα περιφερειακά ιατρεία και τη στελέχωσή τους. Και υπάρχει αρκετά μεγάλο πρόβλημα ειδικά τώρα που έχουμε ψηφίσει και το ν. 4024/2011 με τον οποίο καταργούμε όλα τα προσόντα, να το πω έτσι, ή τουλάχιστον τα μέτρα εκείνα τα οποία έκαναν προτιμητέα τα περιφερειακά άγονα ιατρεία, διότι καταργήθηκαν όλα τα επιδόματα και η δυνατότητα τουλάχιστον να κάνουν κατ’ εξαίρεση αίτηση ειδικότητας οι γιατροί.
Η έλλειψη ενδιαφέροντος των γιατρών να πάνε σε αυτά τα απομακρυσμένα περιφερειακά ιατρεία δημιουργεί τεράστιο πρόβλημα στους συμπολίτες μας. Και πρέπει να γνωρίζουμε ότι σε αυτές τις περιοχές οι συμπολίτες μας είναι, πρώτον, υπερήλικες –αυτοί έχουν μείνει- δεύτερον, έχουν πολλά περισσότερα προβλήματα -οικονομικά, κοινωνικά, δεν μπορούν να μετακινηθούν- κι αν βάλω και την περιοχή μου, έχουν και πρόβλημα πρόσβασης προς το κέντρο, γιατί έχουν σταματήσει οι συγκοινωνίες να κάνουν τα δρομολόγιά τους.
Πρέπει να γνωρίζουμε δύο πράγματα: Για να σώσουμε έναν ασθενή πρέπει, πρώτον, να υπάρχει ένας γιατρός να δώσει τις πρώτες βοήθειες και, δεύτερον, να μπορεί να κάνει τη διακομιδή ταχύτατα. Επειδή, όπως σας είπα, στις απομακρυσμένες αυτές περιοχές θέλουμε τρεις ώρες από το Καρπενήσι να φτάσει το ασθενοφόρο και τρεις ώρες να γυρίσει…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αν μου επιτρέπετε, κυρία Πρόεδρε, ένα λεπτό ακόμη, γιατί δεν θα δευτερολογήσω.
Μετά από προσπάθειες δικές μας και μαζί με τη συμβολή των υπηρεσιών κατορθώσαμε να στείλουμε δύο ασθενοφόρα στο Δήμο Αγράφων για την ταχεία διακομιδή. Μένει, όμως, το θέμα των γιατρών. Δεν μπορεί να υποχρεωθεί ένας γιατρός να πάει σε ένα ιατρείο αν δεν το θέλει. 
Για το λόγο αυτόν δεν απευθύνομαι στο Υπουργείο Υγείας πια αλλά στην ευαισθησία τη δική σας, γνωρίζοντας ακριβώς και το μεταρρυθμιστικό πνεύμα που σας διακρίνει, αλλά και την αποτελεσματικότητα. Θα μπορούσε ο Στρατός, με τους στρατεύσιμους οπλίτες γιατρούς, οι οποίοι σήμερα είναι περισσότεροι απ’ ό,τι ήταν χθες, γιατί οι ιατρικές σχολές αυξήθηκαν στη χώρα μας, να καλύψει ακριβώς άγονες, παραμεθόριες και νησιωτικές περιοχές με γιατρούς που υπηρετούν τη θητεία τους. Ούτως ή άλλως ένας γιατρός δεν πρόκειται να πάει στα σύνορα για να προσφέρει στη μάχη. Κάθεται ακριβώς για να περιθάλψει ασθενείς.
Άρα μετά τη βασική τους εκπαίδευση θα μπορούσαν να καλύψουν τέτοιου είδους περιοχές.
Πιστεύω ότι ο στόχος της πολιτείας πρέπει να είναι μόνο ένας: Κανένα περιφερειακό ιατρείο χωρίς γιατρό. Αυτός πρέπει να είναι ο στόχος.
Σας ευχαριστώ πάρα πολύ.","ΗΛΙΑΣ ΚΑΡΑΝΙΚΑΣ",194
"120540"," Κι εγώ σας ευχαριστώ.
Το λόγο έχει ο Αναπληρωτής Υπουργός Άμυνας κ. Ραγκούσης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120541"," Ευχαριστώ, κυρία Πρόεδρε. 
Αγαπητέ συνάδελφε, κύριε Καρανίκα, ευχαριστώ για την ερώτηση, η οποία έρχεται σε μία στιγμή που θα μπορούσα να την χαρακτηρίσω ευθέως εξαιρετικά κατάλληλη, γιατί συμπίπτει χρονικά με την εκκίνηση υλοποίησης βούλησης, που είναι υπαρκτή στο Υπουργείο Εθνικής Άμυνας, προς την κατεύθυνση επίλυσης του προβλήματος που προαναφέρατε, πάντα, βέβαια, στο μέτρο των δυνατοτήτων των Ενόπλων Δυνάμεων.
Η δυνατότητα στελέχωσης περιφερειακών ιατρείων δυσπρόσιτων και απομονωμένων περιοχών από οπλίτες γιατρούς αποτελεί πράγματι σήμερα για εμάς προτεραιότητα. Αυτό πιστεύουμε –όπως κι εσείς- ότι μπορεί -και σε αυτό συμπίπτουμε επίσης απόλυτα- να βοηθήσει ουσιαστικά τους συμπολίτες μας που διαμένουν σε τέτοιες περιοχές και οι οποίοι βεβαίως δεν έχουν –ειδικά υπό τις παρούσες συνθήκες, όπως τις περιγράψατε- τη δυνατότητα για άμεση πρόσβαση σε στελεχωμένα περιφερειακά ιατρεία.
Έχει ετοιμαστεί ένα σχέδιο απάντησης για την ερώτησή σας που περιέχει μια σειρά από αναλυτικά, αλλά και πολύ συγκεκριμένα στοιχεία. Επιτρέψτε μου να τα αναφέρω: 
Ήδη από το 2010, με κοινή απόφαση των Υπουργών Υγείας και Εθνικής Άμυνας έχει θεσπιστεί ένα πλαίσιο συνεργασίας των νοσοκομείων και των κέντρων υγείας του ΕΣΥ με τα στρατιωτικά νοσοκομεία και τις υγειονομικές υπηρεσίες των Ενόπλων Δυνάμεων, στο οποίο προβλέπεται η δυνατότητα προσφοράς υπηρεσιών στο γενικό πληθυσμό και από στρατιωτικούς ιατρούς, αξιωματικούς και οπλίτες, υπό την προϋπόθεση ότι στις στρατιωτικές μονάδες που είναι απομακρυσμένες, θα υπάρχει πάντα γιατρός της μονάδας στη μονάδα.
Αυτή, όμως, η ρύθμιση δεν επιλύει το συγκεκριμένο πρόβλημα. 
Άρα, υπ’ αυτή την έννοια, είναι απολύτως βάσιμη και εύλογη η πρωτοβουλία σας να υποβάλετε τη συγκεκριμένη ερώτηση. Δηλαδή, δεν αφορά στην πραγματικότητα το πρόβλημα που προκύπτει από την ελλιπή στελέχωση των περιφερειακών ιατρείων δυσπρόσιτων και απομακρυσμένων περιοχών.
Ως Υπουργείο Εθνικής Άμυνας μπορούμε κατά την άποψή μου να συνδράμουμε πιο δραστικά το Υπουργείο Υγείας στην επίλυση του προβλήματος αυτού, αξιοποιώντας πλήρως τη διάταξη της παραγράφου 1 του άρθρου 40, του ισχύοντος στρατολογικού νόμου, πρόκειται για το ν. 3421/2005 Στρατολογία των Ελλήνων. Στη διάταξη αυτή προβλέπεται η δυνατότητα έκδοσης προεδρικού διατάγματος μετά από πρόταση των Υπουργών Εθνικής Άμυνας και Υγείας ή Αγροτικής Ανάπτυξης, με το οποίο οπλίτες γιατροί μπορούν να διατίθενται σε περιφερειακά ιατρεία ή κέντρα υγείας και αγροτικά ιατρεία επίσης, υπό την προϋπόθεση ότι έχουν ήδη διανύσει τη βασική και ειδική στρατιωτική τους εκπαίδευση, δηλαδή τους τρεις-τέσσερις πρώτους μήνες της στρατιωτικής τους θητείας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κυρία Πρόεδρε, παρακαλώ για την ανοχή σας, γιατί και εγώ δεν θα δευτερολογήσω.","ΙΩΑΝΝΗΣ ΡΑΓΚΟΥΣΗΣ",438
"120542"," Ολοκληρώστε τη σκέψη σας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120543"," Εξάλλου το σχετικό με το θέμα προεδρικό διάταγμα, το π.δ. 245/2003 εκδόθηκε με βάση την προϊσχύουσα στρατολογική νομοθεσία και ως εκ τούτου έχει πλέον και αυτό με τη σειρά τους καταστεί ανεφάρμοστο.
Σκεπτόμενος, λοιπόν, τι θα μπορούσε να γίνει ώστε να βρεθεί η χρυσή τομή –δηλαδή, να μην προκαλείται το παραμικρό πρόβλημα από τη μία στην εύρυθμη λειτουργία των στρατιωτικών μονάδων και παράλληλα να παρέχεται ακώλυτα σε όλους ανεξαρτήτους τους συμπολίτες μας ένα από τα μεγίστης σημασίας κοινωνικά αγαθά, όπως οι υπηρεσίες υγείας- έχω ήδη ζητήσει από την αρμόδια υπηρεσία του Υπουργείου, τη Διεύθυνση Στρατολογίας του ΓΕΕΘΑ, την άμεση υποβολή σχεδίου προεδρικού διατάγματος βάσει της διάταξης του ισχύοντος στρατολογικού νόμου, δηλαδή του άρθρου 40 παράγραφος 1 του ν. 3421/2005, προκειμένου να αποκτήσουμε ένα πλήρες, σύγχρονο και στέρεο νομικό πλαίσιο που χωρίς να προκαλεί –και το τονίζω αυτό- το παραμικρό πρόβλημα στην επιχειρησιακή ετοιμότητα των μονάδων, να μεγιστοποιεί τον κοινωνικό ρόλο των Ενόπλων Δυνάμεων παρέχοντας στον επιστήμονα οπλίτη γιατρό κίνητρα τόσο για εποικοδομητική στρατιωτική θητεία όσο και για την προσφορά στην κάλυψη των κοινωνικών αναγκών για υπηρεσίες υγείας σε απομακρυσμένες περιοχές.
Για να γίνω πιο συγκεκριμένος και για να δώσω μια ακόμη σημαντική πληροφορία και για εσάς, θέλω να πω το εξής: Για το πώς θα το καταφέρουμε αυτό και το τι θα προσφέρει τελικά το νέο προεδρικό διάταγμα στο ισχύον καθεστώς και πώς η εφαρμογή του θα συμβάλει στην αντιμετώπιση του προβλήματος αξίζει να σας πω ότι η πρόθεσή μας είναι να θεσπιστεί ένα καθεστώς που θα ανταποκρίνεται στην αποτύπωση της υφιστάμενης κατάστασης, τόσο από πλευράς διαθεσιμότητας του Υπουργείου Εθνικής Άμυνας –αυτά αναφέρονται σε προπαρασκευαστικές ενέργειες- όσο και από πλευράς αναγκών του Υπουργείου Υγείας, που είναι επίσης, απαραίτητο να γνωρίζουμε ποιες είναι αυτές οι ανάγκες. 
Με τους όρους αυτούς –αναφερόμενος κατ’αρχάς στη διαθεσιμότητα των οπλιτών γιατρών στους τρεις κλάδους των Ενόπλων Δυνάμεων- σκοπός μας στο τέλος είναι να μην προκληθεί το παραμικρό πρόβλημα στην εύρυθμη λειτουργία των στρατιωτικών μονάδων. Γι’ αυτό σας παρακαλώ να γνωρίζετε, κύριε συνάδελφε, ότι η διάθεση οπλιτών γιατρών μπορεί να γίνει μόνο από οπλίτες γιατρούς που υπηρετούν στο Στρατό Ξηράς. Επίσης, πρέπει να γνωρίζετε ότι δεν έχουμε πάρα πολλούς ιδίως σε ορισμένες από τις σειρές. Για παράδειγμα, ψάξαμε και βρήκαμε ότι ίσα-ίσα με την τελευταία ΕΣΣΟ την Α΄ του 2012 καλύπτουμε οριακά τις ανάγκες των στρατιωτικών ομάδων γιατί είχαμε μόλις κατάταξη πενήντα τριών γιατρών οπλιτών άνευ ειδικότητας. 
Να ξέρετε, επίσης, ότι όπως μας ενημέρωσαν τα Γενικά Επιτελεία Ναυτικού και Πολεμικής Αεροπορίας η διαθεσιμότητα οπλιτών γιατρών δεν επαρκεί για τη διάθεσή τους σε ιατρεία πέραν των στρατιωτικών μονάδων.
Άρα είμαστε επικεντρωμένοι στο Στρατό Ξηράς. Εκεί θα κάνουμε τη μεγαλύτερη δυνατή προσπάθεια γνωρίζοντας τις δυνατότητες που έχει ο Στρατός Ξηράς να διαθέσει οπλίτες γιατρούς, αλλά πρέπει να γνωρίζουμε και τις ανάγκες του Υπουργείου Υγείας. 
Κλείνω, κυρία Πρόεδρε –και ευχαριστώ για την ανοχή σας- με το εξής. Είναι εξίσου σημαντικό να αποτυπώνεται η υφιστάμενη κατάσταση ως προς τις ανάγκες των περιφερειακών ιατρείων και γι’ αυτό το επόμενο διάστημα προγραμματίζουμε, παράλληλα με την προετοιμασία του προεδρικού διατάγματος, συνεργασία επί τούτου με το Υπουργείο Υγείας, προκειμένου εμείς από πλευράς Υπουργείου Εθνικής Άμυνας να κάνουμε ό,τι περισσότερο περνάει από το χέρι των Ενόπλων Δυνάμεων για να συνδράμουμε το κοινωνικό σύνολο και να καλύψουμε τις ανάγκες που πραγματικά, όπως τις περιγράψατε έτσι είναι για να μην πω και ακόμη χειρότερες.
Ευχαριστώ πολύ","ΙΩΑΝΝΗΣ ΡΑΓΚΟΥΣΗΣ",438
"120544"," Και εγώ σας ευχαριστώ.
Το λόγο έχει ο ερωτών Βουλευτής κ. Καρανίκας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120545"," Για πολύ λίγο χρόνο, κυρία Πρόεδρε.
Εγώ θέλω να ευχαριστήσω τον Υπουργό για την άμεση ανταπόκριση, μιας και το μελέτησε τόσο καλά το θέμα. 
Θα ήθελα να διευκολύνω μόνο και να πω ότι θα μπορούσε κάλλιστα μετά την πρώτη άγονη προκήρυξη ο κάθε διοικητής του νοσοκομείου ή της περιφέρειας να απευθύνεται είτε μέσω του Υπουργείου Υγείας, είτε απευθείας στο Υπουργείο Άμυνας για να μπορεί να καλύψει τη θέση, επειδή η παράταση είναι μόνο για έξι μήνες και άντε άλλους έξι, πριν γίνει και δεύτερη άγονη προκήρυξη.
Συνήθως όταν υπάρχει πρώτη άγονη, ακολουθεί και δεύτερη. Άρα μετά την πρώτη άγονη να έχει το δικαίωμα. Αυτό, όπως είπατε, θα φέρει και το στρατό κοντά στο λαό. Είναι γεγονός.
Βέβαια, το αν υπάρχουν διαθέσιμοι ή όχι οπλίτες, ασφαλώς προηγούνται οι ανάγκες του στρατού. Κανείς δεν είπε ότι πρέπει να προηγηθούν οι άλλες ανάγκες, αλλά πιστεύω ότι με καλή διάθεση θα μπορέσει να επιτευχθεί αυτός ο στόχος που όπως είπαμε και νωρίτερα πρέπει να είναι κανένα περιφερειακό ιατρείο χωρίς γιατρό, για να μπορούν οι συμπολίτες μας να νιώθουν τουλάχιστον ασφαλείς από πλευράς υγείας.
Σας ευχαριστώ πολύ.","ΗΛΙΑΣ ΚΑΡΑΝΙΚΑΣ",194
"120546"," Και εγώ σας ευχαριστώ.
Ο κύριος Υπουργός έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120547"," Ευχαριστώ, κυρία Πρόεδρε, δεν έχω να προσθέσω κάτι άλλο.","ΙΩΑΝΝΗΣ ΡΑΓΚΟΥΣΗΣ",438
"120548"," Ολοκληρώσατε με την πρωτολογία σας απ’ ό,τι φαίνεται.
Επόμενη είναι η δεύτερη με αριθμό 582/28-2-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Ευσταθίου Κωνσταντινίδη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την επαναλειτουργία του ορυχείου Βεύης στη Φλώρινα.
Στην επίκαιρη ερώτηση του κ. Κωνσταντινίδη θα απαντήσει ο Υφυπουργός κ. Μανιάτης.
Ο κ. Κωνσταντινίδης έχει το λόγο για να παρουσιάσει την ερώτησή του.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120549"," Ευχαριστώ, κυρία Πρόεδρε.
Κύριε Υφυπουργέ, θα συζητήσουμε επιτέλους αυτήν την ερώτηση. Είναι η τρίτη φορά που την καταθέτω. Τις δύο προηγούμενες φορές δεν συζητήθηκε λόγω ειλημμένης υποχρεώσεώς σας, αλλά εξακολουθεί να είναι επίκαιρη και θα σας πω γιατί. Ένας από τους λόγους που κατέθεσα αυτή την ερώτηση στις 10-1-2012 ήταν το ενημερωτικό σημείωμα που στείλατε στην Ειδική Μόνιμη Επιτροπή Θεσμών και Διαφάνειας και στη Διαρκή Επιτροπή Παραγωγής και Εμπορίου, για την πορεία των ενεργειών σχετικά με το θέμα του ορυχείου της Βεύης. Και μόνο, ότι ξεκίνησε αυτή η διαδικασία στις 22 Σεπτεμβρίου του 2010 και είχατε υποσχεθεί, ότι αρχές Φεβρουαρίου θα έχει λυθεί το θέμα, αποδεικνύει γιατί είναι επίκαιρη αυτή η ερώτηση.
Ξέρετε πολύ καλά, κύριε Υφυπουργέ, ότι η επαναλειτουργία του ορυχείου της Βεύης θα δημιουργήσει νέες συνθήκες με ευεργετικά αποτελέσματα για τη λειτουργία των λιγνιτικών μονάδων της ΔΕΗ στην περιοχή και βέβαια, για την τοπική κοινωνία, αλλά και για την τοπική οικονομία. Άλλωστε, γνωρίζετε πολύ καλά, ότι το τελευταίο διάστημα οι μονάδες του ΑΗΣ Μελίτης υποστηρίζονται με εισαγωγές λιγνίτη από τη Βουλγαρία.
Πριν από τρία χρόνια ξεκινήσαμε αυτήν τη διαδικασία με τον κ. Χατζηδάκη, αφού είχε κηρυχθεί άγονος ο διεθνής διαγωνισμός, πιστεύοντας, ότι με αυτόν τον τρόπο θα βρούμε μία πιο γρήγορη λύση. Όταν πριν από δυόμισι χρόνια περίπου αναλάβατε εσείς, η νέα πολιτική ηγεσία του Υπουργείου, είχαμε έλθει σε επαφή, είχαμε συζητήσει και είχατε πειστεί και εσείς, ότι ήταν η προσφορότερη λύση για να κάνουν πιο γρήγορα. Δυστυχώς όμως, περπατούν με ρυθμούς χελώνας, κύριε Υφυπουργέ, και γεννώνται διάφορα ερωτηματικά γιατί γίνεται αυτό και γιατί ενώ η επιλογή των απευθείας συνομιλιών έγινε με σκοπό την επιτάχυνση των διαδικασιών της ανάθεσης και όχι για να καθυστερήσουν, καθυστερούμε και πηγαίνουμε όσο το δυνατόν πιο πίσω. Είναι μία καθυστέρηση, η οποία υπονομεύει το ενεργειακό μέλλον της περιοχής και της χώρας, απαξιώνει τους λιγνιτικούς σταθμούς δημιουργώντας και άλλα εύλογα ερωτήματα.
Ξέρετε πολύ καλά, ότι πρέπει να βρεθεί μία λύση τάχιστα πάνω σε αυτό το ζήτημα, γι’ αυτό και σας ρωτώ, εάν συμπεριλαμβάνετε το ορυχείο της Βεύης στον ενεργειακό σχεδιασμό του Υπουργείου, συνυπολογίζοντας την υποχρέωση που απορρέει από την αποδοχή του κανονισμού της Ευρωπαϊκής Ένωσης για την απελευθέρωση της αγοράς ενέργειας, εάν επιτέλους δοθεί τέλος στην ιδιότυπη ομηρία των μονάδων της ΔΕΗ και της περιοχής, αναφορικά με τις προοπτικές ανάπτυξής της και με την εξεύρεση της πρώτης ύλης του λιγνίτη, για να σταματήσουν επιτέλους οι εισαγωγές. Εάν υπάρχει κάποια απάντηση, ώστε να δεσμευθεί το Υπουργείο σχετικά με τη χρονική λειτουργία και τη λύση του όλου θέματος.
Και, τέλος, εάν έχετε αναζητήσει μία λύση στο μείζον πρόβλημα της αποπληρωμής των δεδουλευμένων στους κατοίκους της περιοχής, που εργάστηκαν, είτε από την τοπική κοινότητα της Βεύης, είτε από τις γύρω τοπικές κοινότητες είτε από την τοπική κοινότητα της Βεγόρας, όπου δούλευαν στην ίδια εταιρεία και δεν έχουν πληρωθεί τίποτα. Εάν πληρωθούν αυτοί που νοίκιαζαν στο ορυχείο τα χωράφια τους, γιατί όπως ξέρετε…","ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ",267
"120550"," Πρέπει να ολοκληρώστε, κύριε συνάδελφε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120551"," Ολοκληρώνω, κυρία Πρόεδρε. 
Δεν είχαν απαλλοτριωθεί εκείνα τα κτήματα, ήταν ενοικιαζόμενα και τα ενοίκια αυτά δεν έχουν πληρωθεί από το 2001. Κοντεύει μία δεκαετία, περνάει τη δεκαετία μάλλον κλειστό το ορυχείο. Εάν θα πληρωθούν οι προμηθευτές και κάθε λογής συναλλασσόμενοι, οι οποίοι έμεναν απλήρωτοι από το προηγούμενο ιδιοκτησιακό καθεστώς και βιώνουν όλα αυτά τα χρόνια την ανεργία και την αβεβαιότητα…","ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ",267
"120552"," Έχει τελειώσει ο χρόνος σας προ πολλού. Παρακαλώ να συνεχίσετε στη δευτερολογία σας. 
Ευχαριστώ. 
Το λόγο έχει ο Υφυπουργός Περιβάλλοντος, Ενέργειας και Κλιματικής Αλλαγής κ. Μανιάτης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120553"," Κυρία Πρόεδρε, ο συνάδελφος ο κ. Κωνσταντινίδης έχει δίκιο σχεδόν στο σύνολο των παρατηρήσεων που έκανε. 
Πρώτον. Ναι, υπάρχει μία μεγάλη, πολύ μεγάλη καθυστέρηση, ουσιαστικά ξεπερνά την επταετία, για την επαναλειτουργία του λιγνιτωρυχείου της Βεύης. Δυστυχώς γνωρίζετε πολύ καλά ότι ο προηγούμενος διαγωνισμός κηρύχθηκε άγονος. Ξεκίνησε μία νέα διαδικασία, την οποία εμείς συνεχίσαμε, φιλοδοξούσαμε να την έχουμε ολοκληρώσει μέσα σε ενάμιση χρόνο, έχουν περάσει τώρα λίγο λιγότερο από δυόμισι χρόνια και τώρα είναι πια στο στάδιο της ολοκλήρωσης. 
Πρέπει να σας πω για να το διευκρινίσω από την αρχή ότι υπήρξε μία καθυστέρηση της τάξης των εννέα μηνών, κύριε συνάδελφε, για δύο λόγους ανεξάρτητους από τη θέληση του Υπουργείου. 
Ο ένας λόγος ήταν η αναγκαιότητα συνεξέτασης της συγκεκριμένης λειτουργίας του λιγνιτωρυχείου της Βεύης, με το ζήτημα της απελευθέρωσης της αγοράς λιγνίτη στην Ελλάδα που αντικειμενικά έβαζε στον προβληματισμό και την Βεύη. Και το δεύτερο, που επίσης γνωρίζετε πολύ καλά, είναι ότι υπήρξε μία δικαστική εμπλοκή από μία των ενδιαφερομένων εταιρειών, όπου υποχρεώθηκε το Υπουργείο, προκειμένου να διαλευκάνει ζητήματα νομικής φύσης να αποστείλουμε ερώτημα στο Νομικό Συμβούλιο του Κράτους, να γνωμοδοτήσουν και στη συνέχεια να υπάρξει μία εμπλοκή αυτού του χαρακτήρα.
Η δεύτερη παρατήρηση είναι ότι έχουμε συμφωνήσει όλοι και χαίρομαι διότι μας βοηθάτε σε αυτήν την κατεύθυνση, ότι επειδή πρόκειται για μία διαγωνιστική διαδικασία που τυπικά μεν δεν είναι διαγωνισμός, αλλά όλοι θέλουμε να είναι διαγωνισμός, έχουμε χρέος να διασφαλίσουμε απολύτως τη διαφάνεια και σε αυτήν την κατεύθυνση τα κόμματα της Βουλής και εσείς ο ίδιος προσωπικά αλλά και ο συνάδελφος κ. Λιάνης συμμετέχετε και γνωρίζετε πάντα το τι κάνει η επιτροπή, προκειμένου η όποια απόφαση πριν έρθει για επικύρωση στη Βουλή -γιατί θα έρθει για επικύρωση στη Βουλή η όποια σύμβαση- να είναι σε γνώση και ημών ως εκπροσώπων της τοπικής κοινωνίας, αλλά και ως εκπροσώπων των κομμάτων σας.
Τώρα, να κάνω και ένα σχόλιο αναφορικά με τις δεσμεύσεις και τις υποχρεώσεις του προηγούμενου αναδόχου. Σύμφωνα με τα στοιχεία που μας έδωσε το Υπουργείο Εργασίας, η προηγούμενη εταιρεία βιολιγνίτη απασχολούσε πάνω από εκατό εργαζόμενους στο λιγνιτωρυχείο και λίγο πριν σταματήσει να δουλεύει, σχεδόν ογδόντα.
Στις 21/12/2001 και μέχρι το έτος 2004, όπου κι έκλεισε, οι εργαζόμενοι προέβησαν σε επίσχεση εργασίας. Δεδουλευμένες αποδοχές, σύμφωνα με όσα μας λέει το Υπουργείο Εργασίας, δεν οφείλονται σε κανέναν εργαζόμενο, μετά κι από την καταβολή των διαφόρων οφειλόμενων χρηματικών ποσών, ύστερα από πλειστηριασμούς που πραγματοποιήθηκαν.
Οφείλονται, ωστόσο, σε κάποιους εργαζόμενους μισθοί υπερημερίας, λόγω άσκησης δικαιώματος της επίσχεσης. Μάλιστα μέχρι το 2001 το τμήμα Κοινωνικής Επιθεώρησης Φλώρινας, είχε υποβάλει τέσσερις μηνύσεις για μη καταβολή των δεδουλευμένων αποδοχών και των δώρων των εορτών. 
Να ολοκληρώσω λέγοντας, ότι η επιτροπή βρίσκεται σε τελικό στάδιο να φέρει την εισήγησή της στο Υπουργείο, την οποία εισήγηση αμέσως θα σας γνωστοποιήσουμε. Εξετάζω κάποια συμπληρωματικά στοιχεία, τα οποία ζητήθηκαν από τους αναδόχους και νομίζω, ότι σε πολύ σύντομο χρονικό διάστημα θα έχουμε οριστικοποίηση των επιλογών της εταιρείας.","ΙΩΑΝΝΗΣ ΜΑΝΙΑΤΗΣ",297
"120554"," Σας ευχαριστώ.
Το λόγο έχει ο ερωτών Βουλευτής κ. Κωνσταντινίδης για τρία λεπτά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120555"," Ευχαριστώ, κυρία Πρόεδρε. 
Κύριε Υφυπουργέ, ξέρετε ότι ο λιγνίτης είναι ο σημαντικότερος ορυκτός πόρος της χώρας και επί εξήντα χρόνια ο λιγνίτης και η περιοχή της Φλώρινας έδωσε τα πάντα και στήριξε την ελληνική ηλεκτροπαραγωγή και κατ’ επέκταση την ανάπτυξη της χώρας.
Πρόσφατο παράδειγμα -το έχετε βιώσει- ήταν η έλλειψη του φυσικού αερίου και η άρνηση των χωρών απ’ όπου εισάγεται ηλεκτρική ενέργεια, δηλαδή της Τουρκίας, της Βουλγαρίας. Αναγκάστηκαν τα εργοστάσια της παραγωγής ενέργειας από λιγνίτη να δουλέψουν στα όρια, είκοσι τέσσερις ώρες το εικοσιτετράωρο, για να μην υπάρξει μπλακ άουτ στην Ελλάδα και τα προβλήματα που θα ακολουθούσαν. 
Ξέρετε πολύ καλά, ότι η Φλώρινα παρά τα προβλήματα που υπάρχουν, περιβαλλοντικά, κοινωνικά, οικονομικά, προσπαθεί και είναι σε συνεννόηση μαζί σας και με τον κάθε αρμόδιο Υπουργό, ώστε να βρεθούν λύσεις σε αυτά τα προβλήματα και μάλιστα λύσεις, που θα ικανοποιούν και την τοπική κοινωνία. Γι’ αυτό και τέθηκε το τελευταίο ερώτημα. 
Επίσης, ξέρετε ότι είχαμε συζητήσει και με τα μέλη της επιτροπής και σας είχε γίνει πρόταση από μία από τις εταιρείες, ώστε να φροντίσετε να βρείτε τρόπο να ελεγχθεί το business plan που θα κατέθετε κάθε μία από τις εταιρείες και κάθε ενδιαφερόμενος μετά από την πρόσκληση ενδιαφέροντος για να οδηγηθούμε σε μια βιώσιμη επένδυση, πράγμα που είναι εντελώς απαραίτητο και για την εθνική οικονομία, αλλά και για την τοπική κοινωνία. Βέβαια, για να οδηγηθούμε σε μία βιώσιμη λύση, έπρεπε να βρείτε έναν τρόπο, ώστε το μίσθωμα να μην είναι υπέρογκο, γιατί έτσι κηρύχθηκε άγονος ο διεθνής διαγωνισμός –δηλαδή λόγω υπέρογκου μισθώματος- και ένας από τους λόγους που καθυστερούμε και τώρα είναι αυτός. Πρέπει να βρεθεί επιτέλους μία λύση σε αυτή την περίπτωση για να προχωρήσει αυτή η διαδικασία. 
Όσον αφορά τα χρέη κύριε Υφυπουργέ, είναι δεδομένο –και το γνωρίζω πάρα πολύ καλά- ότι δεν θα μπορούσε να μπει ως όρος στον διαγωνισμό μια καινούργια εταιρεία να αναλάβει χρέη μιας προηγούμενης εταιρείας, η οποία πτώχευσε. Οι κάτοικοι πήραν πολύ λίγα λεφτά από την εκποίηση των περιουσιακών στοιχείων της πτωχευμένης εταιρείας. Δε νομίζω, ότι ισχύει αυτό που είπατε, ότι έχουν αποπληρωθεί αυτά που έπρεπε να πάρουν οι κάτοικοι. Και σας είπα ότι οι εργαζόμενοι της Βεγόρας δεν πήραν τίποτε. Οι εργαζόμενοι της Βεύης πήραν ένα κομμάτι, αυτό που έφθανε μετά τη διαδικασία της πτώχευσης. 
Υπάρχουν όμως και όλα τα άλλα που σας είπα. Υπάρχουν τα ενοίκια των κτημάτων από το 2000 και μετά. Υπάρχουν οι άνθρωποι που δούλεψαν τα μηχανήματα. Γιατί σας έχουν ενημερώσει μόνο για τους εργαζόμενους. Υπάρχουν ένα σωρό άνθρωποι, όλη η τοπική κοινωνία. Πρέπει να βρεθεί μια λύση αφού το συζητήσετε και με τους ενδιαφερόμενους επιχειρηματίες, ώστε αυτοί οι άνθρωποι να λάβουν κάτι από αυτά που τους οφείλει και έτσι να έχουμε και εργασιακή ειρήνη, να προχωρήσει η διαδικασία και να γίνουμε ωφέλιμοι για τον τόπο, για τη λειτουργία της ΔΕΗ και για την παραγωγή ηλεκτρικής ενέργειας. 
Σας ευχαριστώ.","ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ",267
"120556"," Και εγώ σας ευχαριστώ. 
Το λόγο έχει ο Υφυπουργός Περιβάλλοντος, Ενέργειας και Κλιματικής Αλλαγής κ. Μανιάτης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120557"," Τρεις σύντομες παρατηρήσεις. 
Συμφωνούμε όλοι ότι είναι αδήριτη ανάγκη η ανάθεση του συγκεκριμένου λιγνιτωρυχείου να γίνει όσο το δυνατόν πιο σύντομα με τους αυστηρότερους περιβαλλοντικούς όρους και με τη μέγιστη δυνατή απασχόληση εργαζομένων από την τοπική κοινωνία. Νομίζω ότι όλοι συμφωνούμε σ' αυτό και γνωρίζετε πολύ καλά κύριε συνάδελφε ότι η πολύ αξιόλογη επιτροπή που είναι υπεύθυνη για τον διαγωνισμό δουλεύει σε αυτή την κατεύθυνση.
Η δεύτερη παρατήρηση είναι ότι έχετε δίκιο πως η επιλογή του όποιου αναδόχου πρέπει να γίνει με βασική προϋπόθεση ότι το επιχειρησιακό σχέδιο που θα υιοθετηθεί θα είμαστε βέβαιοι ότι θα είναι βιώσιμο. Και πρέπει να σας πω ότι επ’ αυτού ακριβώς του κριτηρίου είναι που δουλεύει εντατικά η επιτροπή όλο αυτό το χρονικό διάστημα. Διότι είναι εύκολο να αξιολογήσει κανείς τις προσφορές σε χρήματα ή σε θέσεις εργασίας ,αλλά είναι πολύ πιο δύσκολο και απαιτεί ενδελεχή επιστημονική τεκμηρίωση και εξέταση το να αξιολογήσεις σε βάθος πολλών ετών τον τρόπο λειτουργίας και το επιχειρησιακό σχέδιο μιας εξορυκτικής βιομηχανίας λιγνίτη, η οποία έχει παραμέτρους που σχετίζονται τόσο με την ίδια τη λειτουργία της όσο και με εξωγενείς παράγοντες. 
Άρα, αυτό είναι και σας βεβαιώνω ότι για αυτό ακριβώς έχει υπάρξει καθυστέρηση στην αξιολόγηση του επιχειρησιακού σχεδίου, προκειμένου η επιτροπή να είναι απολύτως βέβαιη για την επιλογή που θα εισηγηθεί, προκειμένου να είμαστε όλοι βέβαιοι ότι ο όποιος ανάδοχος θα προχωρήσει με μια βιώσιμη επένδυση.
Η τρίτη παρατήρηση έχει να κάνει με το προφανές, που ευλόγως το καταθέτετε με αγωνία και το έχουμε συζητήσει αρκετές φορές, την ανάγκη η τοπική κοινωνία αυτά τα οποία χρωστούσε -εντός εισαγωγικών ή εκτός εισαγωγικών- ο προηγούμενος ανάδοχος να τα πάρει πίσω. Και ασφαλώς γνωρίζετε πολύ καλά ότι αυτό δεν θα μπορούσε να αποτελεί συμβατικό όρο του συγκεκριμένου διαγωνισμού, σας βεβαιώνω όμως ότι στο πλαίσιο της διαπραγμάτευσης που θα υπάρξει μετά την κατακύρωση του διαγωνισμού, αντιμετωπίζοντας το όλο θέμα ως μία προσέγγιση εταιρικής κοινωνικής ευθύνης, όπου ο ανάδοχος οφείλει και να αποδεικνύει στην τοπική κοινωνία ότι πραγματικά θέλει να αποτελέσει ένα οργανικό μέλος της ευρύτερης εργατικής ή επιχειρηματικής δράσης, θεωρούμε ότι θα υπάρξει επίλυση και στο συγκεκριμένο θέμα.
Θέλω, τέλος, να σας πω ότι, όπως έχουμε δεσμευθεί και στη συζήτηση στην Επιτροπή Παραγωγής και Εμπορίου πριν λίγους μήνες, θεωρούμε πως είναι χρέος της πολιτείας -και θα το πράξει αυτό στο πλαίσιο του ΕΣΠΑ είτε των τομεακών προγραμμάτων είτε των περιφερειακών επιχειρησιακών προγραμμάτων των αντίστοιχων περιφερειών- να υπάρξουν οφέλη ανταποδοτικού χαρακτήρα, τα οποία να αποζημιώνουν εν τοις πράγμασι πια τους εργαζόμενους της Φλώρινας απέναντι σε μια διαδικασία για την οποία κανείς δεν μπορεί να χαίρεται, αντίθετα έχουμε χρέος όλοι να την επισπεύσουμε. 
Ευχαριστώ πολύ.","ΙΩΑΝΝΗΣ ΜΑΝΙΑΤΗΣ",297
"120558"," Σας ευχαριστώ.
Η τρίτη με αριθμό 586/28-2-2012 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδας κ. Νικολάου Παπακωνσταντίνου προς την Υπουργό Παιδείας, Διά Βίου Μάθησης και Θρησκευμάτων, σχετικά με την ανάγκη άμεσης παραλαβής των σχολικών βιβλίων από τους μαθητές της χώρας, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η τέταρτη με αριθμό 591/28-2-2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Κωνσταντίνου Αϊβαλιώτη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την καθυστέρηση στην απορρόφηση των κοινοτικών πόρων. 
Στην επίκαιρη ερώτηση του κ. Αϊβαλιώτη θα απαντήσει ο Υφυπουργός Ανάπτυξης, Ανταγωνιστικότητας και Ναυτιλίας κ. Μωραΐτης, αφού πρώτα ο κ. Αϊβαλιώτης μας την παρουσιάσει.
Έχετε το λόγο, κύριε συνάδελφε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120559"," Ευχαριστώ, κυρία Πρόεδρε.
Χαίρομαι που βλέπω τον κ. Μωραΐτη ο οποίος ήρθε να απαντήσει και τον ευχαριστώ.
Η Επίτροπος κ. Δαμανάκη ήρθε στην Επιτροπή Ευρωπαϊκών Υποθέσεων της Βουλής, κύριε Υπουργέ, πριν δέκα περίπου μέρες, συγκεκριμένα στις 23 Φεβρουαρίου, και μας έδωσε μία ιδιαίτερα ζοφερή εικόνα της απορρόφησης πόρων από την Ευρωπαϊκή Ένωση. Πιο συγκεκριμένα, η κ. Δαμανάκη είπε ότι από τα 21 δισεκατομμύρια του ΕΣΠΑ τα 14 δισεκατομμύρια ευρώ παραμένουν αναπορρόφητα, παρ’ ότι πλησιάζουμε προς το τέλος της περιόδου εφαρμογής. Μάλιστα, η κ. Δαμανάκη επανέλαβε πολλές φορές την έκκλησή της σε εμάς τους Βουλευτές -σε εμάς απευθύνθηκε- να πιέσουμε ώστε να τραβήξει επιτέλους η Ελλάδα τα 14 δισεκατομμύρια που δικαιούται και τα οποία, όπως μας είπε, λιμνάζουν σε κοινοτικά ταμεία, ενώ σύμφωνα με τα Πρακτικά της Επιτροπής «τα κοινοτικά κονδύλια –είπε η κ. Δαμανάκη- δεν βρίσκουν το δρόμο προς την πραγματική οικονομία». Μάλιστα, ανέφερε ότι ακόμα και ψαράδες που θέλει να βοηθήσει η ίδια ως επίτροπος, αφού αυτό είναι το αντικείμενό της, αλλά και ιχθυοκαλλιέργειες δεν μπορούν να χρηματοδοτηθούν για κάποιους λόγους τους οποίους υπαινίχθηκε.
Η κ. Δαμανάκη, ως γνωστόν, δεν έχει ορισθεί επίτροπος από το Λαϊκό Ορθόδοξο Συναγερμό, ούτε φυσικά ανήκει κατά κανέναν τρόπο ιδεολογικά σε αυτόν. Επισημαίνει όμως όλα αυτά που έχει υπογραμμίσει ο Πρόεδρος του ΛΑΟΣ, ο κ. Καρατζαφέρης, αλλά και ο υποφαινόμενος -ας μου επιτραπεί- με αλλεπάλληλες παρεμβάσεις και ερωτήσεις μας εδώ στη Βουλή. Παρενέβην στη συζήτηση τότε, όταν είχε έρθει η κ. Δαμανάκη, και της ζήτησα να ανακοινώσει στους Βουλευτές τους υπαίτιους της καθυστέρησης, ποιος φταίει, όνομα και επώνυμο, την ίδια ώρα που ζητάμε χρήματα για την ελληνική οικονομία και δανειζόμαστε με 6%. Ζήτησα από την κ. Δαμανάκη να πει ονόματα και υπευθύνους για αυτό το χάλι, αλλά εκείνη απέφυγε, για λόγους που όλοι καταλαβαίνουμε, να κατονομάσει Υπουργεία, υπηρεσίες και πολιτικούς υπευθύνους. 
Με τη σημερινή επίκαιρη ερώτησή μου, κυρία Πρόεδρε, ζητώ να μάθω ποιος ευθύνεται γι’ αυτή την εγκληματική καθυστέρηση. Θα αναφερθώ στη δευτερολογία μου σ’ ένα πολύ σημαντικό άρθρο της διακεκριμένης δημοσιογράφου κ. Σοφίας Βούλτεψη, πρώην συναδέλφου μας εδώ. 
Θέλω να μάθω ποιος ευθύνεται γι’ αυτή την εγκληματική καθυστέρηση και εξακολουθούν να λιμνάζουν δισεκατομμύρια ευρώ. Παρ’ ότι εμείς συζητούμε για τα υψιπετή και τα δύσκολα ζητήματα, όπως το νέο σχέδιο Μάρσαλ, η νέα φόρμουλα ενίσχυσης της Ελλάδας, την ίδια ώρα 14 δισεκατομμύρια έτοιμων κοινοτικών πόρων μας περιμένουν, όπως λέει με στοιχεία η Ελληνίδα επίτροπος, στα ταμεία της Ένωσης και εμείς αρνούμαστε να τα απορροφήσουμε, ανοίγοντας την όρεξη άλλων χωρών που πάντα καραδοκούν. Ήθελα να ξέρω, κύριε Υπουργέ, ποιος φταίει για αυτή την εγκληματική αδράνεια. 
Ευχαριστώ πολύ.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"120560"," Και εμείς ευχαριστούμε. 
Το λόγο έχει ο Υφυπουργός Ανάπτυξης, Ανταγωνιστικότητας και Ναυτιλίας κ. Μωραΐτης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120561"," Ευχαριστώ, κυρία Πρόεδρε. 
Αγαπητέ συνάδελφε, συμμερίζομαι απόλυτα την ειλικρινή σας ανησυχία και πιστεύω ότι πολύ δικαιολογημένα καταθέτετε αυτή την ερώτηση για να δώσετε και σε εμένα την ευκαιρία να μπορέσω να διαλύσω κάποια σύννεφα σύγχυσης, θα έλεγα, και πολλές φορές κακής ενημέρωσης.
Πράγματι το τελευταίο διάστημα έχει αναπτυχθεί μια τεράστια φιλολογία –θα μου επιτρέψετε να πω- από ανθρώπους που δεν έχουν τα πλήρη στοιχεία, από ανθρώπους που δεν γνωρίζουν την πλήρη πραγματικότητα περί αδιάθετων ευρωπαϊκών πόρων και βεβαίως χρημάτων που λιμνάζουν και δεν αξιοποιούνται. Επίσης, υπάρχουν μια σειρά από δηλώσεις που αναπαράγονται και δημιούργησαν για ένα διάστημα ένα πολύ αρνητικό κλίμα.
Αυτό που θα σας πω εγώ σήμερα είναι ότι αυτή πρώτα από όλα δεν είναι η εικόνα. Πρέπει να ξεκαθαρίσουμε και κάποιους όρους, δηλαδή τι σημαίνει ότι τα χρήματα λιμνάζουν, τι είναι τα 15 δισεκατομμύρια και πού βρίσκεται το ΕΣΠΑ σήμερα.
Με σημερινά στοιχεία, λοιπόν, τα ενταγμένα έργα ανέρχονται σε 25,39 δισεκατομμύρια, δηλαδή ποσοστό 100,4%, τα συμβασιοποιημένα έργα, ποσοστό 61,2%, 14,88 δισεκατομμύρια, δαπάνες του 2011 8,11 δισεκατομμύρια ευρώ, ποσοστό 33,33%. 
Με βάση τα στοιχεία που σας αναφέρω -υπολογίζοντας τα εκατόν ογδόντα ένα έργα προτεραιότητας, τα έργα -σημαία σε όλη τη χώρα, τα δυο ταμεία Εγγυοδοσίας, τα 500 εκατομμύρια για τις μικρομεσαίες επιχειρήσεις, καθώς και τις ανειλημμένες υποχρεώσεις του επενδυτικού νόμου- θέλω πράγματι σε όλους αυτούς που μιλούν για χρήματα που λιμνάζουν, να μας πουν πού είναι αυτά τα χρήματα. Καταλαβαίνετε, λοιπόν, ότι δεν υπάρχουν.
Μέσα στο 2011, αγαπητέ συνάδελφε, ελήφθησαν σημαντικές αποφάσεις και μέτρα. Έγιναν ενέργειες που δημιουργούν εκείνες τις προϋποθέσεις, ώστε το 2012 να είναι η πιο αποδοτική χρονιά για το ΕΣΠΑ. Μέσα στο 2011 έγιναν πάρα πολλά. Θα αναφέρω κάποια επιγραμματικά. Τα ανενεργά έργα μειώθηκαν κατά 44%, οι ανενεργές εκχωρήσεις μειώθηκαν κατά 39%, έγιναν τρεις χιλιάδες διακόσιες δεκαέξι νέες εντάξεις έργων με προϋπολογισμό 6 δισεκατομμύρια. 
Θα μπορούσα να αναφέρω μια σειρά ακόμη από στοιχεία, θέλω να πω, όμως, τούτο. Όταν ένα έργο εντάσσεται το δεύτερο εξάμηνο του 2011, δεν μπορεί να δώσει δαπάνες σ’ αυτό το εξάμηνο ή ακόμη και στο επόμενο. Γι’ αυτό λέω και πάλι ότι το 2012 θα είναι η καλύτερη χρονιά για το ΕΣΠΑ στη χώρα μας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κλείνω, κυρία Πρόεδρε, σε μισό λεπτό.
Για να λέμε ότι αποτύχαμε, ότι έχουμε μεγάλο πρόβλημα ή ότι θα μας πάρουν τα χρήματα, πρέπει να δούμε τις συγκρίσεις. Πρώτη σύγκριση, ευρωπαϊκός μέσος όρος. Είμαστε πάνω από τον ευρωπαϊκό μέσο όρο απορρόφησης και κατά τη δήλωση του Επιτρόπου Χαν, αυτός ακριβώς ήταν ο λόγος που είχαμε μια επιπρόσθετη αξιοπιστία και φερεγγυότητα σ’ όλες αυτές τις δύσκολες διαπραγματεύσεις που κάναμε για να μπορέσουμε να κερδίσουμε αυτά που κερδίζουμε και τα οποία θα αναφέρω στη δευτερολογία μου.
Επίσης, να συγκριθούμε με μια άλλη προγραμματική περίοδο, το Γ΄ Κοινοτικό Πλαίσιο Στήριξης. Αν δούμε τη χρονιά και το στόχο, θα δούμε ότι είμαστε και πάλι πάρα πολύ μπροστά. 
Κλείνω, κυρία Πρόεδρε, λέγοντας το εξής: ΕΣΠΑ 2009, απορρόφηση 3,5%, 2010 απορρόφηση 18%, 2011 απορρόφηση 33%. Και μιλώ για πληρωμές. Δεν μιλώ για νομικές δεσμεύσεις.
Καταλαβαίνετε, λοιπόν, ότι έχουμε δρόμο μπροστά μας. Αν με ρωτήσετε αν είμαι ευχαριστημένος, θα σας έλεγα «όχι». Και κανείς από μας δεν πρέπει να είναι ευχαριστημένος. Οι στόχοι μας βεβαίως και πρέπει να είναι πιο μεγάλοι και πρέπει να παλέψουμε, όπως κι όλο το πολιτικό σύστημα, απέναντι σε παθογένειες, σε μία σειρά από προβλήματα αλλά και απέναντι στο μεγάλο «τέρας» της γραφειοκρατίας.","ΑΘΑΝΑΣΙΟΣ ΜΩΡΑΪΤΗΣ",354
"120562"," Κύριε Υπουργέ, θα πείτε τα υπόλοιπα στη δευτερολογία σας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120563"," Κυρία Πρόεδρε, στη δευτερολογία μου θα αναφέρω μία σειρά από στοιχεία, για να είμαι πολύ πιο κατατοπιστικός.
Ευχαριστώ.","ΑΘΑΝΑΣΙΟΣ ΜΩΡΑΪΤΗΣ",354
"120564"," Κι εμείς σας ευχαριστούμε. 
Το λόγο έχει ο ερωτών Βουλευτής κ. Αϊβαλιώτης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120565"," Ευχαριστώ, κυρία Πρόεδρε. 
Ομολογώ, κύριε Υπουργέ, ότι εντυπωσιάστηκα από το «άδειασμα» που κάνατε στην Ελληνίδα Επίτροπο κ. Δαμανάκη, η οποία, ως γνωστόν, δεν έχει οριστεί από τον ΛΑΟΣ. Δικιά σας επιλογή, επιλογή του ΠΑΣΟΚ ήταν. Πρώην Βουλευτής του ΠΑΣΟΚ ήταν. Σε στοιχεία που ανέφερε εκείνη στην Επιτροπή Ευρωπαϊκών Υποθέσεων αναφέρθηκα αυστηρά και μόνον και διάβασα και κομμάτια της τοποθέτησής σας. Έχω εντυπωσιαστεί και από την οξεία κριτική που κάνατε στην κ. Δαμανάκη και το «άδειασμα» από μέρους σας. Ουσιαστικά, τη διαψεύσατε. Διαψεύσατε δηλαδή όλα τα στοιχεία τα οποία ανέφερε η Ελληνίδα Επίτροπος παρουσία δεκαπέντε μελών της Επιτροπής Ευρωπαϊκών Υποθέσεων, η οποία ζήτησε και τη βοήθειά μας. Ζήτησε από εμάς τους Βουλευτές να πιέσουμε για να προχωρήσει η απορρόφηση. 
Το ελληνικό κράτος έχει δημιουργήσει ένα δυσκίνητο πλέγμα υπηρεσιών και φορέων, με αποτέλεσμα να χάνονται κοινοτικοί πόροι. Πάνω από δέκα χρόνια συνεχίζεται η κακοδαιμονία κι έτσι τα χάλια της διακυβέρνησης Σημίτη διαδέχθηκε το απόλυτο χάος της διακυβέρνησης της Νέας Δημοκρατίας, όπου η απορρόφηση κυριολεκτικά κατέρρευσε και επιπλέον «φάγαμε» κι ένα πρόστιμο. Όλοι θυμούνται τα 518 εκατομμύρια ευρώ, πάνω από μισό δισεκατομμύριο ευρώ πρόστιμο που επιβλήθηκε επί των ημερών της Νέας Δημοκρατίας. 
Ο Πρόεδρος του ΛΑΟΣ, κ. Καρατζαφέρης, αναγκάστηκε να παρέμβει εγγράφως και προφορικώς πάνω από διακόσιες πέντε φορές, μέσα στα τρεισήμισι χρόνια που ήταν Ευρωβουλευτής, προς την Κομισιόν για το χάλι με την απορρόφηση πόρων εκείνων των ημερών. Κι όλα αυτά γίνονται για να εισρεύσει κάποια δεκάρα επιτέλους στην Ελλάδα, την ίδια ώρα που ο Αναπληρωτής Υπουργός Οικονομικών, κ. Οικονόμου, απάντησε προχθές σε ερώτησή μου στη Βουλή ότι το κράτος είναι απελπισμένο, ότι δεν βρίσκει πουθενά έσοδα και πλέον ψάχνει και «σκουπίζει» και τους τραπεζικούς λογαριασμούς ανθρώπων που χρωστάνε στο δημόσιο. Και έτσι η εφορία δικαιούται –μου είπε- βάσει του νόμου του 2001, επί εποχής Σημίτη, να μπαίνει σε τραπεζικούς λογαριασμούς πολιτών που χρωστάνε στο δημόσιο και να μην αφήνει τίποτα. Αυτό μου το επιβεβαίωσε ο κ. Οικονόμου. Μέχρι και σε λογαριασμό πολίτη που είχε 20,2 ευρώ μπήκε η ΙΓ΄ ΔΟΥ Αθηνών και τράβηξε χρήματα, όπως μου επιβεβαίωσε ο κ. Οικονόμου! 
Η διακεκριμένη δημοσιογράφος και πρώην συνάδελφός μας εδώ στην Βουλή, η κ. Βούλτεψη, έγραψε ένα καταπληκτικό άρθρο στην ηλεκτρονική εφημερίδα «ΕΛΕΥΘΕΡΗ ΖΩΝΗ» για τη ΜΟΔ, την Μονάδα Οργάνωσης της Διαχείρισης Αναπτυξιακών Προγραμμάτων. Πάνω από τριάντα φορές έχω μιλήσει από το Βήμα της Βουλής γι’ αυτήν την παράξενη υπηρεσία με τον πολυτελή βίο και την πολιτεία, που θα έπρεπε να ασχολείται –αυτός είναι ο στόχος της- με τη γρήγορη απορρόφηση πόρων από την Ευρωπαϊκή Ένωση. 
Η Υπηρεσία αυτή με άφησε κυριολεκτικά ξερό όταν με πληροφόρησε εγγράφως –θα καταθέσω αυτό το έγγραφο της Μονάδας Οργάνωσης Διαχείρισης, της ΜΟΔ, που έχει φτιάξει το ελληνικό δημόσιο- ότι προσλαμβάνει Βουλγάρους υπαλλήλους κι όχι Έλληνες. Τόσους Έλληνες επιστήμονες έχουμε, με ένα κάρο πτυχία και προσόντα, από κορυφαία πανεπιστήμια, αλλά η ΜΟΔ προσλαμβάνει Βουλγάρους!
Καταθέτω στα Πρακτικά το σχετικό έγγραφο. 
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η κ. Βούλτεψη στο άρθρο της αναφέρει ότι εξειδικευμένοι υπάλληλοι μπήκαν από το ΠΑΣΟΚ το 2009 στο «ψυγείο» και πλέον ανατίθενται δουλίτσες από τη ΜΟΔ σε ιδιωτικές εταιρείες. Άρα, εδώ το πράγμα είναι σαν μια λερναία ύδρα όπου όλα τα κεφάλια αλλά και οι «κεφάλες», που είναι επιφορτισμένοι με ορισμένα συγκεκριμένα καθήκοντα, δεν κάνουν τη δουλειά τους. Και είναι πολλοί αυτοί που δεν κάνουν τη δουλειά τους. Θα ήθελα να μάθω γιατί επί δυόμισι χρόνια έγιναν τόσα λίγα, κύριε Υπουργέ, για την απορρόφηση. 
Ο κόσμος θέλει να ακούσει ονόματα. Η κ. Δαμανάκη ήταν συγκεκριμένη. Είπε ότι επικρατεί απίστευτη κατάσταση, δραματική κατάσταση με την απορρόφηση. Το είπε μέσα στην Επιτροπή Ευρωπαϊκών Υποθέσεων της Βουλής. 
Μας είπε επίσης ότι στις 11 Δεκεμβρίου ενημέρωσε γραπτώς τον Πρωθυπουργό κ. Παπαδήμο. Μας είπε ότι ξαναέθεσε το θέμα προφορικώς σε συνάντησή της με τον κ. Παπαδήμο και τίποτε δεν έγινε. Γιατί δεν έγινε κάτι; Διαψεύδετε την κ. Δαμανάκη; Ποιος φταίει; Γιατί ακόμη συζητούμε για την απορρόφηση κι εν τω μεταξύ στεγνώνει η ελληνική οικονομία; 
Ευχαριστώ.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"120566"," Κι εμείς σας ευχαριστούμε. 
Το λόγο έχει ο Υφυπουργός Ανάπτυξης, Ανταγωνιστικότητας και Ναυτιλίας κ. Μωραΐτης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120567"," Ευχαριστώ, κυρία Πρόεδρε. 
Θέλω πρώτα απ’ όλα να ξεκαθαρίσω στον αγαπητό συνάδελφο το εξής, για να μην στέλνουμε και λάθος μηνύματα και έχουμε περίεργες παρερμηνείες, οι οποίες νομίζω ότι αυτή την περίοδο δεν χρειάζονται. 
Τα στοιχεία τα οποία παρέθεσε η κ. Δαμανάκη είναι τα ίδια τα οποία παραθέτω κι εγώ σήμερα. 
Θέλω να το ξεκαθαρίσω, λοιπόν. Εγώ είπα ότι η ερμηνεία κάποιων είναι εσφαλμένη, αναλύοντας και βλέποντας τα στοιχεία. 
Επίσης, η κ. Δαμανάκη είπε στην επιτροπή ότι εκφράζει την ανησυχία της. Όλοι μας εκφράζουμε την ανησυχία μας γιατί απέναντί μας –το είπα και στην πρώτη μου τοποθέτηση- έχουμε μια παθογένεια, μια γραφειοκρατία, μια σειρά από πράγματα, όχι μόνο το ΕΣΠΑ, αλλά και κάθε κίνηση που μπορεί να γίνεται σ’ αυτή τη χώρα προσπαθεί να την κρατήσει προς τα κάτω. Αυτά τα λέω για να μη δημιουργήσουμε εντυπώσεις περί αδειάσματος και όλων αυτών των άλλων σημείων που είπατε.
Θέλω να ξεκαθαρίσω κάτι. Πιστεύω, αγαπητέ συνάδελφε, ότι αυτή τη στιγμή το θέμα δεν είναι αν και ποιος είναι ο υπεύθυνος. Είναι ότι η χώρα πριν δυόμιση μήνες –το ανέφερα και πριν- πήρε συγχαρητήρια για την απορρόφηση στο ΕΣΠΑ. Ο Επίτροπος Χαν ήταν αυτός ο οποίος έδωσε συγχαρητήρια για την απορρόφηση. Ήταν το στοιχείο στο οποίο πατήσαμε πάνω για να πάμε σε μια σκληρή διαπραγμάτευση, να πάρουμε αρχικά το 85% και μετά το 95%. Πατήσαμε πάνω, ώστε να μπορέσουμε να προχωρήσουμε στα δυο ταμεία εγγυήσεων. Αυτή ακριβώς ήταν η δύναμη η δική μας. Τίποτε άλλο. 
Συνεχίζω, όμως και λέω το εξής. Στην απορρόφηση εντοπίσαμε τρεις κύριες κατηγορίες προβλημάτων. Ποια ήταν η πρώτη; Μέσα στο 2011 είχαμε τον «Καλλικράτη» και είχαμε και το πέρασμα του ΕΣΠΑ από τις αποκεντρωμένες διοικήσεις στις αιρετές περιφέρειες. Παρ’ όλα αυτά και παρ’ όλες τις αλλαγές, καταφέραμε να υποδιπλασιάσουμε το χρόνο διαχείρισης. 
Μια δεύτερη μεγάλη αιτία προβλημάτων ήταν το θεσμικό πλαίσιο. Πολλές φορές εδώ σ’ αυτήν την Αίθουσα το αναφέρουμε όλοι μας. Μιλώ για τους χρόνους των απαλλοτριώσεων, των αδειοδοτήσεων, της αρχαιολογίας, τους περιβαλλοντικούς όρους, όλα αυτά τα οποία κάνουν ακόμη πιο δύσκολη την ωρίμανση ενός έργου. Και εκεί, όμως, έχουν γίνει πάρα πολλά σημαντικά βήματα. Γι’ αυτό μέσα στο 2011 και ειδικά στο δεύτερο εξάμηνο είχαμε τόσο σημαντικά αποτελέσματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κυρία Πρόεδρε, θέλω να πω δυο λόγια παραπάνω.","ΑΘΑΝΑΣΙΟΣ ΜΩΡΑΪΤΗΣ",354
"120568"," Πρέπει να ολοκληρώσετε στην ώρα σας, κύριε Υπουργέ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120569"," Τρίτη αιτία προβλήματος ήταν το πρόβλημα της πολιτικής κατεύθυνσης του ΕΣΠΑ. Το ΕΣΠΑ σχεδιάστηκε σε μια άλλη εποχή. Σε καμμία περίπτωση δεν μπορεί να ανταποκριθεί στις σημερινές ανάγκες, στα σημερινά αδιέξοδα, στα σημερινά προβλήματα. 
Πού πρέπει να κατευθυνθεί σήμερα το ΕΣΠΑ; Κάνουμε κινήσεις προς αυτήν την κατεύθυνση. Πρέπει να κατευθυνθεί προς την υγιή επιχειρηματικότητα. Γι’ αυτό μια σειρά από πρωτοβουλίες και του Υπουργού και όλων μας και στη σκληρή διαπραγμάτευση με την Ευρωπαϊκή Ένωση ήταν ακριβώς αυτός ο στόχος, πώς κονδύλια του ΕΣΠΑ θα μπορέσουν να πάνε στην επιχειρηματικότητα, πώς θα μπορέσουμε να βοηθήσουμε το μεγάλο και δύσκολο κομμάτι της ρευστότητας, πώς θα μπορέσουμε πράγματι με συγκεκριμένες δράσεις να σταθούμε δίπλα στον έμπορο, τον επαγγελματία, τον επιχειρηματία αυτής της χώρας που περνάει πάρα πολύ δύσκολα.
Πιστεύω, όμως, ότι όλα αυτά δεν φτάνουν, εάν δεν ενώσουμε δυνάμεις αυτήν την περίοδο και αν στις επόμενες μάχες δεν είμαστε μαζί, διότι, αυτές είναι μάχες δύσκολες, αφορούν τη χώρα μας, αφορούν το μέλλον των παιδιών μας. 
Σας ευχαριστώ.","ΑΘΑΝΑΣΙΟΣ ΜΩΡΑΪΤΗΣ",354
"120570"," Και εγώ σας ευχαριστώ. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120571"," Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Υπουργείου Δικαιοσύνης, Διαφάνειας και Ανθρωπίνων Δικαιωμάτων.
Ψήφιση στο σύνολο του σχεδίου νόμου: «Δίκαιη δίκη και εύλογη διάρκεια αυτής».
Το νομοσχέδιο θα ψηφιστεί στο σύνολο σε άλλη συνεδρίαση.
Υπουργείου Διοικητικής Μεταρρύθμισης και Ηλεκτρονικής Διακυβέρνησης.
Μόνη συζήτηση επί της αρχής, των άρθρων και του συνόλου του σχεδίου νόμου: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου». 
Το νομοσχέδιο θα συζητηθεί κατά τη σημερινή συνεδρίαση.
Υπουργείου Αγροτικής Ανάπτυξης και Τροφίμων.
Μόνη συζήτηση επί της αρχής, των άρθρων και του συνόλου του σχεδίου νόμου: «Ρυθμίσεις για την κτηνοτροφία και τις κτηνοτροφικές εγκαταστάσεις». 
Ερωτάται το Σώμα: Γίνεται δεκτό το νομοσχέδιο;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120572"," Κρατείται.","ΟΛΟΙ ΟΙ ΒΟΥΛΕΥΤΕΣ",NA
"120573"," Το νομοσχέδιο κρατήθηκε και θα συζητηθεί κατά τη συνήθη διαδικασία.
 Κυρίες και κύριοι συνάδελφοι, επανερχόμαστε στο νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης.
 Μόνη συζήτηση επί της αρχής, των άρθρων και του συνόλου του σχεδίου νόμου: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου».
Η Διάσκεψη των Προέδρων αποφάσισε στη συνεδρίασή της στις 29-2-2012 τη συζήτηση του νομοσχεδίου σε δυο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής. Στην αυριανή συνεδρίαση θα συζητηθούν τα άρθρα και η τροπολογία του νομοσχεδίου ως μια ενότητα. 
Πριν δώσω το λόγο στον εισηγητή του ΠΑΣΟΚ κ. Άγγελο Τόλκα, σας ενημερώνω ότι από το Κομμουνιστικό Κόμμα Ελλάδας έχει οριστεί για τη σημερινή συζήτηση ως ειδική αγορήτρια η Βουλευτής κ. Νικολαΐδου Βέρα, από το ΛΑΟΣ έχει οριστεί ως ειδικός αγορητής ο κ. Κολοκοτρώνης Άγγελος και τέλος, από τον ΣΥΡΙΖΑ ορίστηκε ως ειδικός αγορητής ο Βουλευτής κ. Βασίλης Μουλόπουλος.
Το λόγο έχει ο εισηγητής του ΠΑΣΟΚ κ. Άγγελος Τόλκας, για δεκαπέντε λεπτά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"120574"," Ευχαριστώ, κυρία Πρόεδρε.
Κύριοι Υπουργοί, κυρίες και κύριοι συνάδελφοι, το σημερινό νομοσχέδιο για το πειθαρχικό δίκαιο των δημοσίων υπαλλήλων συζητείται σε μια κρίσιμη περίοδο για τη χώρα μας, μέσα σε ένα κλίμα έντονης αμφισβήτησης του δημόσιου χώρου και του δημόσιου τομέα, αμφισβήτησης και απαξίωσης θεσμών, προσώπων, του ίδιου του πολιτικού συστήματος, της Δημόσιας Διοίκησης, της λειτουργίας του κράτους.
Όλοι συνομολογούμε την ανάγκη για ένα σύγχρονο κράτος και έναν ανταγωνιστικό δημόσιο τομέα. Όλοι αντιλαμβανόμαστε το δημόσιο τομέα ως έναν από τους βασικούς πυλώνες που χρειάζεται να αλλάξουμε άμεσα και ριζικά, ώστε να αλλάξει η χώρα, να εξυπηρετηθεί ο πολίτης με τον καλύτερο τρόπο, να βοηθηθεί η παραγωγικότητα και η επιχειρηματικότητα, να γίνει ο δημόσιος χώρος ένας χώρος αξιοσύνης, ποιότητας, αριστείας και αξιοκρατίας, υπόδειγμα λειτουργίας και όχι επιχείρημα απαξίωσης και προσβολής σε επιτήδειους για τη χώρα μας και τις δυνατότητές της.
Μέσα σε αυτό το πλαίσιο, η επίσημη πολιτεία οφείλει να κινηθεί γρήγορα και αποδοτικά, με συγκεκριμένο σχέδιο, ώστε να εξυπηρετήσει τους παραπάνω στόχους, να συγκρουστεί όπου χρειάζεται και να μην υποχωρεί μπροστά σε πιέσεις κατεστημένων συμφερόντων που θέλουν την ακινησία, τη συντήρηση, τη διατήρηση των πραγμάτων έτσι όπως είναι μέχρι σήμερα. Γι’ αυτό χρειαζόμαστε ισχυρή πολιτική βούληση, ανατρεπτική διάθεση, προσωπικές υπερβάσεις και συνεχή μεταρρυθμιστική προσπάθεια.
Κύριοι Υπουργοί, τα τελευταία χρόνια της κρίσης έγιναν πολλά για τη βελτίωση της λειτουργίας του δημόσιου τομέα. Έκλεισε ο κύκλος του φαύλου πελατειακού συστήματος διορισμών. Έγινε πιο ουσιαστικός ο έλεγχος του «πόθεν έσχες», πιο αντικειμενική η επιλογή των προϊσταμένων, αξιοκρατική η βαθμολογική ανέλιξη. Προωθήσαμε τη διαφάνεια στη δράση της διοίκησης με την ηλεκτρονική διακυβέρνηση και με το πρόγραμμα «Διαύγεια». Ενισχύσαμε ελεγκτικούς μηχανισμούς.
Οι συμπολίτες μας, όμως, μας ζητούν όχι απλά πολλά παραπάνω, αλλά όσα χρειάζονται να γίνουν σε όλο το χώρο του δημοσίου, ώστε να εμπιστευτούν ξανά την πολιτεία μας, ώστε να νιώσουν ότι το ελληνικό κράτος είναι σύμμαχος και βοηθός τους και όχι τιμωρός. Πρώτα απ’ όλα, μέριμνά μας οφείλει να είναι ο πολίτης. Καμμία συντεχνία, κανένα άλλο συμφέρον δεν μπορεί να έχει προτεραιότητα. Ζητούν όλα αυτά που χρειάζονται για να ξεπεραστούν παθογένειες δεκαετιών, ίσως και εκατοντάδων ετών, που μας έχουν κρατήσει πίσω, που ευθύνονται σε μεγάλο βαθμό για τη σημερινή μας κατάσταση. Αυτές οι αλλαγές είναι απαραίτητες σε όλα τα επίπεδα, όχι μόνο των δημόσιων υπηρεσιών, αλλά και της πολιτικής, των φορέων που την ασκούν, του πολιτικού συστήματος, όλης της δημόσιας σφαίρας, του δημόσιου λόγου και της δημόσιας δράσης.
Από την άλλη πλευρά, πρέπει να παραδεχθούμε ότι μπορεί κάποιοι κακοί δημόσιοι υπάλληλοι να έχουν δώσει αφορμή για την ευρύτερη απαξίωση του δημόσιου τομέα, αλλά αυτοί είναι περιορισμένοι, ενώ το σύνολο των άξιων και παραγωγικών δημόσιων υπαλλήλων θέλει και έχει συμφέρον να υπάρχει ένα σαφές πλαίσιο πειθαρχικών ποινών και διαδικασίας. Διότι δίχως τους ευσυνείδητους και αφοσιωμένους δημοσίους υπαλλήλους δεν μπορεί να εφαρμοστεί καμμία απόφαση, όσο θετική και αν είναι.
Για τη γραφειοκρατία, την κακοδιοίκηση, την κακή κατανομή προσωπικού, την έλλειψη αναγκαίου επιστημονικού προσωπικού δεν φταίνε μόνο οι δημόσιοι υπάλληλοι, αλλά κυρίως όσοι ανήγαγαν τον κομματισμό στο βασικό μέσο διορισμού.
Γνωρίζουμε καλά ότι οι αιτίες για παραβατικές συμπεριφορές έχουν να κάνουν με τη διαφθορά στις κοινωνικές και οικονομικές σχέσεις, με το επίπεδο του υπαλληλικού δυναμικού, με τις επιλογές προσωπικού στο παρελθόν με πελατειακά κριτήρια, με χαμηλές αποδοχές των δημοσίων υπαλλήλων, τη διαφθορά σε ειδικότερους τομείς, όπως παραδείγματος χάριν, στις ΔΟΥ, στα τελωνεία, στα νοσοκομεία, στις πολεοδομίες και στους Οργανισμούς Τοπικής Αυτοδιοίκησης.
Σύμφωνα με το Σώμα Επιθεωρητών-Ελεγκτών Δημόσιας Διοίκησης, για το έτος 2010 η τοπική αυτοδιοίκηση εμφανίζει το μεγαλύτερο δείκτη παραβατικότητας.
Το 55% των λειτουργών, κατά των οποίων ασκείται πειθαρχική δίωξη, προέρχεται από την τοπική αυτοδιοίκηση.
Είναι αλήθεια ότι σε πολλές περιπτώσεις έχει εντοπιστεί μεγάλης έκτασης διαφθορά και παθογένειες, που το ισχύον θεσμικό πλαίσιο δεν μπορεί να αντιμετωπίσει. Έχουμε καθυστερήσεις κατά την πειθαρχική διαδικασία, δυσανάλογες ή επιεικείς ποινές πολλές φορές, δεν ανταποκρίνονται οι ποινές στο κοινό περί δικαίου αίσθημα και επομένως, οδηγούμαστε στην ατιμωρησία, στην ηθική διάβρωση της Δημόσιας Διοίκησης και την υπονόμευση της νομιμότητας και του κράτους δικαίου, κάτι το οποίο αποτελεί κακό «καθρέφτη» για όλους τους Έλληνες πολίτες.
Με το υπό συζήτηση σχέδιο νόμου βελτιώνουμε, εκσυγχρονίζουμε και προωθούμε ένα από τα σημαντικότερα τμήματα του Υπαλληλικού Κώδικα, το Πειθαρχικό Δίκαιο δημοσίων υπαλλήλων, ώστε να βελτιωθεί η Δημόσια Διοίκηση με την παραδειγματική τιμωρία, αλλά και με την προληπτική αποτροπή παράνομων πράξεων των δημοσίων υπαλλήλων. 
Σήμερα, επιχειρούμε να αντιμετωπίσουμε φαινόμενα που περιέγραψα παραπάνω με τις βασικές πολιτικές επιλογές του νομοσχεδίου και τις εξής κατευθύνσεις του: κατ’ αρχάς, προσδιορίζονται με τρόπο σαφή και αποκλειστικό τα πειθαρχικά παραπτώματα των δημοσίων υπαλλήλων: δηλαδή, κάθε παράβαση του υπαλληλικού καθήκοντος από την ανάρμοστη συμπεριφορά και την αποχή εκτέλεσης καθηκόντων μέχρι το χρηματισμό ή την εκμετάλλευση της δημοσιοϋπαλληλικής ιδιότητας για αλλότρια συμφέροντα. Αυτή η αποκλειστική απαρίθμηση κατοχυρώνεται για πρώτη φορά, ενώ σήμερα υπάρχει μόνο ενδεικτική απαρίθμηση όλων αυτών των πράξεων, πράγμα που οδηγεί πάρα πολλές φορές σε κακοδικία. 
Παράλληλα, διευρύνεται, ο χρόνος παραγραφής τους από δύο σε πέντε χρόνια και για σοβαρά παραπτώματα από πέντε σε επτά ή ακόμα και σε δέκα χρόνια ανάλογα με την πράξη που τελείται, ώστε να μη μένει στο απυρόβλητο όποιος έχει παρανομήσει ή λόγω αργής ολοκλήρωσης πειθαρχικής διαδικασίας δεν αποδίδεται έτσι όπως πρέπει και το αποτέλεσμα της ποινής. 
Επίσης, αυστηροποιούνται οι πειθαρχικές ποινές. Μπορεί με το νομοσχέδιο πλέον να επιβληθεί πρόστιμο μέχρι δώδεκα μήνες αντί για μέχρι τρεις, που είναι μέχρι σήμερα, προβλέπεται υποβιβασμός μέχρι δύο βαθμούς από έναν που ισχύει και ενώ η προσωρινή παύση σήμερα διαρκεί μέχρι έξι μήνες, με το νέο νομοσχέδιο μπορεί να φτάσει τους δώδεκα μήνες.
Επιπλέον, θα μπορούν να επιβάλλονται και οικονομικές κυρώσεις μέχρι 30.000 ευρώ, ενώ μέχρι σήμερα δεν μπορούσαν να επιβληθούν ταυτόχρονα πειθαρχικές μαζί με οικονομικές κυρώσεις. 
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Ιδιαίτερα σημαντική μεταρρύθμιση που εισάγει το παρόν σχέδιο νόμου είναι η αλλαγή στη σύνθεση των υπηρεσιακών συμβουλίων, κάτι το οποίο μέχρι σήμερα έχει οδηγήσει σε πολλές παθογένειες.
Μέχρι σήμερα είχαμε πενταμελή υπηρεσιακά συμβούλια, που δεν είναι αποκλειστικά υπεύθυνα για τις πειθαρχικές υποθέσεις και στα οποία συμμετέχουν τρεις διευθυντές και δύο αιρετοί εκπρόσωποι των εργαζομένων, προερχόμενοι όλοι από τον ίδιο φορέα, τα πρωτοβάθμια πειθαρχικά. Αυτό, όμως, δεν εξασφαλίζει την απαιτούμενη αμεροληψία, καθώς υπήρχε μία κακώς εννοούμενη αλληλεγγύη ή ακόμα και σχέση εξάρτησης με τον κρινόμενο, επειδή σε αυτά τα υπηρεσιακά συμβούλια ο ίδιος ο κρινόμενος έχει εκλέξει και το δικαστή του. Για το λόγο αυτό, συστήνονται νέα τριμελή πρωτοβάθμια πειθαρχικά συμβούλια αποκλειστικά για πειθαρχικές υποθέσεις, αποτελούμενα από δικαστή, από μέλος του Νομικού Συμβουλίου του Κράτους και έναν προϊστάμενο διευθυντή άλλης διαφορετικής διεύθυνσης κατόπιν κλήρωσης. Με τον τρόπο αυτό επιτυγχάνεται η απαιτούμενη αμεροληψία, η αντικειμενικότητα, αποφεύγονται παρεμβάσεις, αλλά και υπάρχει εξειδίκευση με ειδικές γνώσεις με την πλειοψηφία των ανεξάρτητων δικαστών.
Με την ίδια λογική, πλειοψηφία αποτελούν και στο δευτεροβάθμιο πειθαρχικό συμβούλιο τα μέλη του Νομικού Συμβουλίου του Κράτους, ενώ συμμετέχει και γενικός διευθυντής του Υπουργείου Διοικητικής Μεταρρύθμισης. 
Αξίζει ακόμη να αναφέρουμε ότι τίθενται πλέον σύντομες προθεσμίες για την ολοκλήρωση της πειθαρχικής διαδικασίας και ποινές για τα μέλη του πειθαρχικού συμβουλίου, που καθυστερεί την έκδοση απόφασης ή παραλείπει να επιβάλει προβλεπόμενη ποινή. Χαρακτηριστικό παράδειγμα της σύντμησης αυτών των χρόνων είναι η ολοκλήρωση της ένορκης διοικητικής εξέτασης μέσα σε δύο μήνες -συν ένα μήνα αν ζητηθεί- ενώ μέχρι σήμερα δεν προβλεπόταν κάτι τέτοιο.
Τέλος, προβλέπεται στέρηση δικαιώματος προαγωγής σε όποιον υπάλληλο επιβλήθηκε πρόστιμο πάνω από τέσσερις μήνες. Αλλά και για όποιον αποχωρεί από την υπηρεσία μετά τη δίωξη -παραδείγματος χάριν, με συνταξιοδότηση- επιβάλλεται πειθαρχική ποινή, η οποία μετατρέπεται σε οικονομική κύρωση, διότι πλέον η πειθαρχική ποινή, που θα έπρεπε να επιβληθεί, δεν έχει κανένα νόημα εφόσον αυτός ο υπάλληλος έχει αποχωρήσει από την υπηρεσία.
Κυρίες και κύριοι συνάδελφοι, με όλα τα παραπάνω αποδεικνύεται ότι κάνουμε μία σημαντική τομή στο πειθαρχικό δίκαιο των δημοσίων υπαλλήλων και ανταποκρινόμαστε στη γενική απαίτηση της κοινωνίας για αποτελεσματική αντιμετώπιση των πειθαρχικών παραπτωμάτων στη Δημόσια Διοίκηση. 
Θεσμοθετούμε μία διαδικασία πιο αντικειμενική, πιο αμερόληπτη, με μεγαλύτερες εγγυήσεις απόδοσης δικαιοσύνης, με διαχωρισμό της ιδιότητας και της φύσης κριτή και κρινόμενου. 
Με τη συγκεκριμένη πρωτοβουλία γίνεται ευκολότερη η κινητοποίηση και η ενεργοποίηση των δημοσίων υπαλλήλων, ώστε να μεγιστοποιηθεί και η αποδοτικότητά τους. 
Εξασφαλίζεται η τιμωρία των επίορκων υπαλλήλων που μέχρι σήμερα προβλεπόταν, αλλά λίγες φορές εφαρμόστηκε, όπως όφειλε, ενώ όλη η πειθαρχική διαδικασία γίνεται συντομότερη. 
Με την υπερψήφιση του νομοσχεδίου από τη μία πλευρά ενισχύεται και από την άλλη απλοποιείται το οπλοστάσιο δυνατοτήτων πρόληψης και τιμωρίας των επίορκων δημόσιων υπαλλήλων. 
Χρειάζεται, όμως και ένα επόμενο μεγάλο βήμα. Η παθογένεια στη δημόσια διοίκηση έχει να κάνει και με τη στενή της σχέση με την πολιτική εξουσία. Όσο η πολιτική εξουσία αντιμετωπίζει τη διοικητική μηχανή ως παρακλάδι των επιλογών της τόσο εντείνει τα προβλήματα. 
Σήμερα χρειαζόμαστε μία Δημόσια Διοίκηση που θα λειτουργεί υπέρ του πολίτη, δίχως παρεμβάσεις. Και αυτήν την ίδια τη Δημόσια Διοίκηση, όμως, τη χρειαζόμαστε να αντιλαμβάνεται το ρόλο της, να διεκδικεί, να εξελίσσεται και να αποσυνδέει και η ίδια τη λειτουργία της από τον πολιτικό εναγκαλισμό. 
Η αποκέντρωση υπηρεσιών και λειτουργιών, ώστε να είναι πιο κοντά στον πολίτη, είναι ένα ζητούμενο που δεν το έχουμε κατακτήσει. Ο «Καλλικράτης» της Δημόσιας Διοίκησης είναι το επόμενο μεγάλο στοίχημα των κομμάτων. 
Η πλήρης μηχανοργάνωση και η ηλεκτρονική διασύνδεση των υπηρεσιών είναι η απάντηση στο πρόβλημα εξυπηρέτησης των πολιτών, αδιαφάνειας και μη ομογενοποιημένης αντιμετώπισης της κάθε περίπτωσης. Πόσες φορές έχουμε δει στις ίδιες δημόσιες υπηρεσίες ένας πολίτης στη μια μεριά της χώρας να αντιμετωπίζεται διαφορετικά από ό,τι στην άλλη πλευρά της χώρας; 
Η αξιοκρατία και η ορθή οργάνωση του δημοσίου εφόσον γίνει έγκαιρα και οργανωμένα θα απαντήσει στα προβλήματα που θα φέρει η σημερινή κρίση με την υποστελέχωση υπηρεσιών και την έλλειψη ανθρώπινου δυναμικού. 
Κύριοι Υπουργοί, λύσεις υπάρχουν και οι περισσότερες έχουν συζητηθεί. Είναι στιγμή μέσα από ευρύτερες κοινωνικές και πολιτικές συνέργειες να τις κάνουμε και πράξη. Η κοινωνία είναι έτοιμη. Οφείλουμε και εμείς να κάνουμε το επόμενο μεγάλο βήμα. 
Όμως, μαζί με αυτά χρειάζεται και κάτι παραπάνω. Χρειάζεται το αμέσως επόμενο στάδιο, το οποίο έχει να κάνει με την ίδια την κεντρική εξουσία, την ίδια την εκτελεστική και νομοθετική εξουσία. Οφείλουμε από εδώ και πέρα να ανοίξουμε το διάλογο και να κινηθούμε προς την κατεύθυνση της αλλαγής του εκλογικού νόμου, του αριθμού των Βουλευτών για μία σύγχρονη τοπική αυτοδιοίκηση, για τη διαφάνεια στο πολιτικό σύστημα και το πολιτικό χρήμα, για την αλλαγή και σε επίπεδο Συντάγματος. Όλοι έχουμε συμφωνήσει για τον νόμο περί ευθύνης Υπουργών. Χρειάζεται να κινηθούμε άμεσα και αποφασιστικά για μία ριζοσπαστική συνταγματική αναθεώρηση, για ένα Σύνταγμα του μέλλοντος και όχι απλά ένα Σύνταγμα θεματοφύλακα ιστορικών επιλογών και προτεραιοτήτων. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΑΓΓΕΛΟΣ ΤΟΛΚΑΣ",504
"120575"," Ευχαριστούμε και εμείς τον εισηγητή του ΠΑΣΟΚ, τον Βουλευτή κ. Άγγελο Τόλκα. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθητές και μαθήτριες και δύο εκπαιδευτικοί-συνοδοί από το 2ο Γυμνάσιο Έδεσσας, το 1ο Τμήμα. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο εισηγητής της Νέας Δημοκρατίας κ. Προκόπης Παυλόπουλος, για δεκαπέντε λεπτά. 
Ορίστε, κύριε Παυλόπουλε, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120576"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, αναγκάζομαι να ξεκινήσω από αυτό στο οποίο κατέληξε ο συνάδελφος κ. Τόλκας. Θα ήθελα να του πω ότι η τροπολογία ιδίως -όχι το νομοσχέδιο τόσο- αποδεικνύει το ακριβώς αντίστροφο απ’ αυτό που μας είπε. Περίπου μας εμφάνισε μία ειδυλλιακή εικόνα οργάνωσης της Δημόσιας Διοίκησης επί ΠΑΣΟΚ, μετά το 2009, και μας είπε ότι «τώρα συμπληρώνουμε τις μεγάλες τομές»! 
Τα ερείπια μαζεύουμε, κύριοι συνάδελφοι, ιδίως μ’ αυτήν την τροπολογία. Ερείπια μαζεύουμε της δήθεν μεταρρύθμισης Ραγκούση. Θα έλθω, λοιπόν, στη συνέχεια σ’ αυτό. 
Θα αναφερθώ τώρα από το σχέδιο νόμου. 
Σε ό,τι αφορά το σχέδιο νόμου, έρχεται σε μια στιγμή που το θέμα της διαφάνειας, ιδίως στο χώρο του δημόσιου τομέα, είναι μείζον. Ζούμε σε μια εποχή κατά την οποία το θέμα της διαφάνειας είναι ζητούμενο, πολλές φορές καθ’ υπερβολήν. Όμως, ας είναι και έτσι. Ίσως η υπερβολή στη σημερινή εποχή μάς κάνει να νομοθετούμε και πράγματα τα οποία μέχρι πρότινος δεν τα θεωρούσαμε αναγκαία. Όμως, το κάνουμε για να μην αφήσουμε το παραμικρό σε ό,τι αφορά τις δυνατότητας καταπολέμησης της διαφθοράς και της υπεράσπισης της διαφάνειας. Γι’ αυτό και λέμε «ναι» επί της αρχής στο σχέδιο νόμου. Και το τονίζω ότι σήμερα μιλάμε για το σχέδιο νόμου, το οποίο αφορά την αλλαγή του πειθαρχικού δικαίου των δημοσίων υπαλλήλων. 
Όχι ότι δεν είχαν γίνει σημαντικά βήματα το 2006, όταν θεσπίσθηκε τότε ο Υπαλληλικός Κώδικας, αλλά η πορεία έδειξε ότι χρειάζεται να κάνουμε και άλλες σημαντικές μεταβολές. Και επέρχονται σημαντικές μεταβολές. Γι’ αυτό και ψηφίζουμε υπέρ σε ό,τι αφορά την αρχή του σχεδίου νόμου, επιφυλασσόμενοι σε ορισμένα σημεία να υποβάλλουμε προτάσεις, όπως κάναμε και στην επιτροπή, για την τροποποίηση συγκεκριμένων άρθρων. 
Ας δούμε ποια είναι τα σημαντικά σημεία τα οποία πράγματι επιφέρουν πρόοδο. Αυτά τα σημεία είναι τέσσερα. 
Σημείο πρώτο. Είναι το θέμα της διαφοροποίησης μεταξύ υπηρεσιακού συμβουλίου και πειθαρχικού συμβουλίου. Πρέπει να υπάρχει αυτή η διαφοροποίηση, γιατί άλλος είναι ο ρόλος του υπηρεσιακού και άλλος του πειθαρχικού συμβουλίου. Το υπηρεσιακό συμβούλιο έχει έναν καθαρά υπαλληλικό ρόλο, ιδίως σε ό,τι αφορά τα θέματα της υπηρεσιακής κατάστασης και των προαγωγών, ενώ το πειθαρχικό έχει έναν οιονεί δικαιοδοτικό χαρακτήρα. Άρα, λοιπόν, πρέπει να υπάρχει διαφοροποίηση με βάση τις αρμοδιότητές τους. 
Το δεύτερο σημαντικό σημείο, που είναι επακόλουθο του πρώτου, συνίσταται στο ότι ορθώς διαφοροποιείται και η σύνθεση. Δεν μπορεί να είναι ίδια η σύνθεση. Από τη στιγμή κατά την οποία τα πειθαρχικά όργανα έχουν οιονεί δικαιοδοτικό χαρακτήρα, από εκεί και πέρα η σύνθεσή τους πρέπει να διαφοροποιείται από εκείνη των αμιγώς υπηρεσιακών συμβουλίων. Και γι’ αυτό το λόγο, καλώς μπαίνει και το ζήτημα το οποίο σχετίζεται με την παρουσία δικαστικών λειτουργών. Πράγματι η παρουσία των δικαστικών λειτουργών είναι αναγκαία σ’ αυτήν την περίπτωση και είναι σύμφωνη με το Σύνταγμα. Γιατί θυμάστε ότι ναι μεν απαγορεύει την οποιαδήποτε συμμετοχή εν ενεργεία δικαστικού λειτουργού σε διοικητικά όργανα. Το επιτρέπει όμως κατ’ εξαίρεση, υπό τον όρο ότι το όργανο στο οποίο μετέχει ο δικαστικός λειτουργός έχει οιονεί δικαιοδοτικό χαρακτήρα και αρμοδιότητες.
Τα πειθαρχικά όργανα έχουν οιονεί δικαιοδοτικό χαρακτήρα. Άρα, κατά τρόπο συνταγματικώς αποδεκτό, όπως έχει αποδεχθεί η νομολογία του Συμβουλίου της Επικρατείας και όπως και στο παρελθόν υπήρχε, νομίζω ότι ορθώς ρυθμίζεται η παρουσία των δικαστικών λειτουργών. 
Το τρίτο σημείο, το οποίο είναι θετικό, αφορά την επιμήκυνση του χρόνου παραγραφής. Πράγματι ο χρόνος παραγραφής ήταν σχετικά μικρός, ιδίως αν αναλογιστεί κανείς το πόσο σημαντικά εγκλήματα έχουν θεσπισθεί στην πορεία και ιδίως το έγκλημα για το ξέπλυμα του βρώμικου χρήματος. Επομένως, ορθώς παρατείνεται αυτή η προθεσμία της παραγραφής και μάλιστα ουσιαστικά. 
Και τέλος, το τέταρτο σημαντικό σημείο είναι η αυστηροποίηση των ποινών. Έπρεπε να επέλθει μια αυστηροποίηση των ποινών. Βέβαια, αυστηροποίηση των ποινών είχε επέλθει και το 2006 και τώρα επιτείνεται και νομίζω προς τη σωστή κατεύθυνση. Διότι στο μεταξύ χρονικό διάστημα όλα εκείνα τα οποία αποκαλύφθηκαν, απέδειξαν ότι το πρόβλημα υπήρχε πολύ περισσότερο στο δημόσιο τομέα και στον υπαλληλικό κόσμο και όχι τόσο στα πολιτικά πρόσωπα, όπως φάνηκε στην πορεία. 
Γι’ αυτό, λοιπόν, ψηφίζουμε επί της αρχής το σχεδίου νόμου. Γιατί έχει αυτά τα τέσσερα σημαντικά σημεία τα οποία προάγουν την πορεία του πειθαρχικού δικαίου των δημοσίων υπαλλήλων προς την κατεύθυνση της διαφάνειας. 
Βέβαια, εκείνο που θέλω να τονίσω είναι να μην αυταπατώμεθα. Και οι ρυθμίσεις αυτές από μόνες τους δεν πρόκειται να επιφέρουν τις μεταβολές που θέλουμε, γιατί οι μεταβολές που πρέπει να επέλθουν είναι άλλες. 
Πρώτα-πρώτα, η βασική μεταβολή που πρέπει να επέλθει είναι στην ίδια τη νοοτροπία των υπαλλήλων. Και αν η νοοτροπία των δημοσίων υπαλλήλων έχει αλλάξει τα τελευταία χρόνια, και αν η νοοτροπία των δημοσίων υπαλλήλων δεν ήταν εκείνη που θα περιμέναμε, είναι γιατί επικράτησε επί πάρα πολλά χρόνια, ιδίως στη δεκαετία του ’80, μια απαράδεκτη αναξιοκρατία, μια ισοπέδωση της Δημόσιας Διοίκησης. Ιδίως το 1982, που οδήγησε τους δημοσίους υπαλλήλους να συμπεριφέρονται περισσότερο ως κομματικά όργανα και λιγότερο ως δημόσιοι λειτουργοί. 
Επίσης, θέλω να τονίσω εδώ ότι δεν είναι σωστό αυτό που λέγεται γενικά για την ισοπέδωση των δημοσίων υπαλλήλων. 
Δεν είναι όλοι οι δημόσιοι υπάλληλοι διεφθαρμένοι. Κι εκεί υπάρχει σημαντική πλειοψηφία που εργάζονται και κάνουν αυτό που μπορούν. Δεν μπορούμε λοιπόν να τα ισοπεδώνουμε όλα, πλην όμως και τη νοοτροπία αυτή την ενστάλαξε όλα αυτά τα χρόνια η πολιτική ιδίως του κομματισμού που ξεκίνησε το 1980. 
Ένα δεύτερο σημείο το οποίο θα μπορούσε να οδηγήσει σε μεγαλύτερη διαφάνεια θα ήταν το ζήτημα της επικράτησης της ηλεκτρονικής διακυβέρνησης σε όλο το φάσμα της Δημόσιας Διοίκησης. Δηλαδή της ηλεκτρονικής διακυβέρνησης που θέλει να μπαίνει όσο το δυνατόν λιγότερο ανθρώπινο χέρι στα θέματα των διοικητικών συναλλαγών. Αυτές πρέπει να γίνονται ηλεκτρονικά, ώστε να αποφεύγονται οι εστίες της διαφθοράς και της αδιαφάνειας οι οποίες παρατηρούνται. 
Εδώ θέλω να τονίσω ότι ενώ έγιναν σημαντικά βήματα μέχρι το 2009, ιδίως μέσα από το «Σύζευξις» και το «Ερμής», καταγγέλλω ευθέως απ’ αυτό το Βήμα ότι από την ημέρα που παρέδωσε η προηγούμενη κυβέρνηση την εξουσία, στο θέμα της ηλεκτρονική διακυβέρνησης -εννοώ της υποδομής όχι πώς την αξιοποιούμε και λέμε «Διαύγεια» κ.λπ., μιλάω σε επίπεδο υποδομής- δεν έχει γίνει απολύτως τίποτα. Η εξέλιξη ιδίως της δικτυακής πύλης «Ερμής» κ.λπ. και όλα αυτά δεν προχώρησαν καθόλου. Όλο το πρόγραμμα «Διοικητική Μεταρρύθμιση» έχει αφεθεί κυριολεκτικά στην τύχη του. Πώς να περιμένει κανείς, λοιπόν, βελτίωση απλώς και μόνο από τέτοιες διατάξεις;
Γι’ αυτό λέω ότι δεν αρκούν αυτές οι διατάξεις. Τις ψηφίζουμε. Δεν αρκούν. Χρειάζεται αλλαγή νοοτροπίας, χρειάζεται αξιοκρατία που και σήμερα είναι ζητούμενο, χρειάζεται ιδίως ηλεκτρονική διακυβέρνηση σε βάθος που και σήμερα δεν έχει προχωρήσει καθόλου από το 2009 και μετά.
Έρχομαι σε μερικές επιμέρους πια παρατηρήσεις, πάντοτε επί της αρχής, γιατί όπως σας είπα στα άρθρα θα μιλήσουμε αύριο εκτενέστερα. Θέλω να κάνω έξι παρατηρήσεις και μία διευκρίνιση σχετικά με την τροπολογία που θα έρθει αύριο. Αλλά θα μιλήσω και γι’ αυτή, δίνοντας το στίγμα της θέσης μας εν όψει των συζητήσεων που πρέπει να κάνουμε με το Υπουργείο και τους υπηρεσιακούς παράγοντες για ορισμένες σημαντικές μεταβολές που πρέπει να επέλθουν. Γιατί όπως είναι κατατεθειμένη η τροπολογία αυτή τη στιγμή, είναι αδιανόητο να ψηφιστεί, τουλάχιστον από πλευράς Νέας Δημοκρατίας.
Πρώτο σημείο το οποίο θα ήθελα να εκθέσω είναι το ζήτημα της συμμετοχής των δικαστικών λειτουργών. Είπαμε, ναι, αλλά εδώ υπάρχει, κύριοι Υπουργοί μία ανακολουθία. Την είπαμε και στην επιτροπή, μου εξήγησε ο κ. Σταυρόπουλος τα προβλήματα που υπάρχουν. Όπως και να γίνει, δεν μπορώ να μην επισημάνω το εξής: Στα πρωτοβάθμια μετέχουν δικαστικοί λειτουργοί. Στο δευτεροβάθμιο, όχι. Εκεί μετέχουν μέλη του Νομικού Συμβουλίου του Κράτους. Και φανταστείτε το πρωθύστερο την κρίση των δικαστών την κρίνουν μέλη του Νομικού Συμβουλίου του Κράτους. Με όλο το σεβασμό που έχω στο Νομικό Συμβούλιο του Κράτους, δεν είναι ίδιες εγγυήσεις ανεξαρτησίας και αυτό είναι αδιανόητο. Αντιλαμβάνεστε, λοιπόν, ότι αυτό πρέπει να αλλάξει. 
Μου λέγατε, κύριε Υπουργέ, ότι είναι πολύ βεβαρημένο το πρόγραμμα των δικαστικών λειτουργών. Μα είναι πολύ βεβαρημένο ήδη στα πρωτοβάθμια. Εγώ θα προτιμούσα να είναι στον πρώτο βαθμό τα μέλη του Νομικού Συμβουλίου του Κράτους και στο δεύτερο βαθμό οι δικαστικοί λειτουργοί. Αυτό το πράγμα –σας το είπα και πάλι- πέρα από αντιδεοντολογικό, εγώ πιστεύω ότι δημιουργεί και θέματα αντισυνταγματικότητας. Δεν μπορεί η κρίση των δικαστικών λειτουργών να τίθεται υπό την κρίση μελών του Νομικού Συμβουλίου του Κράτους. 
Εδώ υπάρχει και κάτι άλλο, το οποίο παρακαλώ προσέξτε το, γιατί υπάρχει ένα θέμα συνταγματικότητας. Χρειάζεται να το διευκρινίσετε και κατά το δυνατόν να διορθωθεί. Αυτό αφορά το άρθρο 122 του Πειθαρχικού Κώδικα. Παρατηρήστε εκεί: Λέτε –και ορθώς- ότι υπάρχει πειθαρχική ευθύνη των πειθαρχικών οργάνων αν δεν διεκπεραιώνουν την όλη πειθαρχική διαδικασία μέσα σε ένα ορισμένο χρονικό διάστημα, και μάλιστα με σοβαρές πειθαρχικές ευθύνες των μελών των πρωτοβάθμιων πειθαρχικών συμβουλίων. Σ’ αυτά περιλαμβάνονται και δικαστικοί λειτουργοί. Πειθαρχικώς υπεύθυνο όργανο είναι το δευτεροβάθμιο πειθαρχικό συμβούλιο. Και για τους δικαστικούς λειτουργούς; Κοιτάξτε το άρθρο 91 παράγραφος 3 του Συντάγματος!","ΠΡΟΚΟΠΗΣ ΠΑΥΛΟΠΟΥΛΟΣ",424
"120577"," …(Δεν ακούστηκε)","ΓΕΩΡΓΙΟΣ ΣΤΑΥΡΟΠΟΥΛΟΣ",483
"120578"," Ναι, αλλά δεν διευκρινίζεται όμως μέσα.","ΠΡΟΚΟΠΗΣ ΠΑΥΛΟΠΟΥΛΟΣ",424
"120579"," Να σας εξηγήσω.","ΓΕΩΡΓΙΟΣ ΣΤΑΥΡΟΠΟΥΛΟΣ",483
"120580"," Δέχομαι την εξήγηση. Να το διευκρινίσουμε αυτό, γιατί εγώ δεν το είδα. Προσπάθησα να το δω στο σύνολο. Θέλετε να μου δώσετε τώρα μία εξήγηση;","ΠΡΟΚΟΠΗΣ ΠΑΥΛΟΠΟΥΛΟΣ",424
"120581"," Κύριε Πρόεδρε, μπορώ να πω επ’ αυτού;","ΓΕΩΡΓΙΟΣ ΣΤΑΥΡΟΠΟΥΛΟΣ",483
"120582"," Παρακαλώ, κύριε Υπουργέ, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120583"," Μου επιτρέπετε, κύριε Παυλόπουλε.","ΓΕΩΡΓΙΟΣ ΣΤΑΥΡΟΠΟΥΛΟΣ",483
"120584"," Βεβαίως, μα τη ζητώ τη διευκρίνιση.","ΠΡΟΚΟΠΗΣ ΠΑΥΛΟΠΟΥΛΟΣ",424
"120585"," Ήθελα επ’ αυτού να τονίσω ότι δεν υπάρχει πρόβλημα, διότι ο Κώδικας περί Δικαστικών Λειτουργών έχει ρητή διάταξη που λέει ότι η ευθύνη των δικαστικών λειτουργών και όταν ασκούν διοικητικά καθήκοντα, υπάγεται στα όργανα των δικαστικών λειτουργών. Άρα, δεν έχουμε καμμία επίδραση της ευθύνης των δικαστικών λειτουργών απ’ αυτές τις ρυθμίσεις. Προβλέπεται από τις ρυθμίσεις του Κώδικα Δικαστικών Λειτουργών. Αυτές οι ρυθμίσεις δεν θίγονται από το παρόν νομοσχέδιο. Αυτό ήθελα να πω.","ΓΕΩΡΓΙΟΣ ΣΤΑΥΡΟΠΟΥΛΟΣ",483
"120586"," Χαίρομαι που το λέτε, αλλά νομοτεχνικά θα έπρεπε να πείτε στην επιτροπή που το έκανε ότι θα μπορούσε να βάλει «με την επιφύλαξη των διατάξεων περί οργανισμών των δικαστηρίων». Και εν πάση περιπτώσει, μιας και μπήκε, μένει στα Πρακτικά ότι φυσικά και ισχύουν, γιατί θα ήταν αντισυνταγματικές οι διατάξεις του άρθρου 91 παράγραφος 3 του Συντάγματος σχετικά με τα θέματα αυτά.
Το δεύτερο ζήτημα το οποίο ήθελα να θέσω, το δεύτερο θέμα το οποίο ήθελα να διευκρινίσω αφορά τη σύνθεση στην οποία μετέχουν και δικαστικοί λειτουργοί. Είπατε, κύριε Υπουργέ -και είναι ορθό- ότι είναι βεβαρημένοι οι δικαστικοί λειτουργοί.
Γιατί να μην προβλέψουμε ότι μετέχουν και εν συντάξει δικαστικοί λειτουργοί; Νομίζω πως θα ήταν σωστό να το προβλέψουμε. Ξέρω τις ενστάσεις που μπορεί να έχετε, αλλά όπως και να το κάνουμε, προκειμένου να είναι άλλα όργανα, καλύτερα να είναι δικαστικοί που έχουν πάρει σύνταξη. Οι σωστοί δικαστικοί λειτουργοί και όταν βγουν στη σύνταξη, διατηρούν τη νοοτροπία του δικαστή, η οποία είναι ιδιαιτέρως χρήσιμη στα πειθαρχικά συμβούλια. 
Εδώ εξοβελίσαμε με τη μεγαλύτερη δυνατή ευχέρεια κάθε εκπρόσωπο των εργαζομένων, ίσως επειδή θεωρούσαμε ότι οι συνδικαλιστές το μόνο που κάνουν στις συνεδριάσεις τέτοιων συμβουλίων είναι να υπερασπίζονται τα συνδικαλιστικά τους δικαιώματα. Αυτό το θεωρείτε πρόοδο; Βεβαίως πιστεύω ότι δεν μπορεί να είναι συνδικαλιστικό όργανο το πειθαρχικό συμβούλιο. Είναι αδιανόητο να έχεις εκπρόσωπο που απλώς έρχεται να υπερασπιστεί συνδικαλιστικά δικαιώματα. Τι δουλειά έχει το συνδικαλιστικό δικαίωμα με το πειθαρχικό δίκαιο; Όμως, το να μην μετέχει κανείς εκπρόσωπος της υπηρεσίας, ξέρετε πού οδηγεί; Στο να κρίνεται ένας υπάλληλος από πρόσωπα που δεν έχουν καμμία εικόνα της υπηρεσίας. Ενώ ο εκπρόσωπος των εργαζομένων –της υπηρεσίας γενικότερα- θα μπορούσε να προσθέσει τη γνώμη του για την προσωπικότητα αυτού του ανθρώπου που τώρα θα κριθεί απλώς και μόνο από τυπικά στοιχεία του φακέλου του. 
Ας μην τα ισοπεδώνουμε όλα. Μην πάμε από το ένα άκρο στο άλλο άκρο εντελώς. Βεβαίως και να καταργήσουμε τη συνδικαλιστική νοοτροπία από τα πειθαρχικά συμβούλια, όχι όμως και να μην υπάρχει ούτε ένας άνθρωπος ο οποίος να έχει μια εικόνα του πια είναι η προσωπικότητα του εργαζομένου μέσα στην υπηρεσία. 
Το τρίτο σημείο που θα ήθελα να διευκρινίσω αφορά τις εξουσίες του Γενικού Επιθεωρητή Δημόσιας Διοίκησης. Του είχαμε δώσει –και του είχα δώσει και ως αρμόδιος Υπουργός- με ορισμένες διατάξεις που ψηφίσαμε όλοι εδώ, κάποιες σημαντικές αρμοδιότητες. Τώρα τις καταργείτε. Υπάρχουν όμως τρία σημεία που πρέπει να τα ξαναδούμε.
Δεν μπορεί η προσφυγή να υπάρχει μόνο για τα πειθαρχικά αδικήματα που επισύρουν την ποινή της οριστικής παύσης. Δεν γίνεται να μείνουμε μόνο σε αυτά. Πρέπει να του δώσουμε την αρχική του εξουσία σχετικά με το δικαίωμα προσφυγής. 
Πρέπει επίσης να του δώσουμε και το δικαίωμα ενστάσεως που είχε, κατά των αποφάσεων των πειθαρχικών συμβουλίων στο παραπάνω πειθαρχικό όργανο. Αυτό γιατί το καταργούμε; 
Τέλος, γιατί καταργούμε την υποχρέωση, όταν ασκείται ποινική δίωξη εναντίον του υπαλλήλου, να ενημερώνεται ο Γενικός Επιθεωρητής Δημόσιας Διοίκησης ότι ασκήθηκε η ποινική δίωξη κατά του υπαλλήλου; Κακό είναι αυτό; Για ποιο λόγο το καταργούμε. Πρέπει και αυτό να διορθωθεί. 
Η έκθεση της Επιστημονικής Υπηρεσίας της Βουλής αναφέρει ότι σωστά έχετε μια αποκλειστική απαρίθμηση των πειθαρχικών αδικημάτων και ότι δεν υπάρχει γενικός όρος τι σημαίνει πειθαρχικό αδίκημα, αντίθετα δηλαδή με ό,τι συνέβαινε πριν: Γενικός ορισμός του πειθαρχικού αδικήματος και ενδεικτική απαρίθμηση. Σέβομαι την άποψη της Επιστημονικής Υπηρεσίας της Βουλής όπως και τη δική σας. Θα εκφράσω όμως τη διαφωνία μου. Σας είπα και μια διατύπωση που θα μπορούσαμε να ακολουθήσουμε. 
Πιστεύω πως πρέπει να υπάρχει γενικός ορισμός. Και η απαρίθμηση θα πρέπει στο σημείο αυτό να είναι ενδεικτική και όχι αποκλειστική. Θα σας αναφέρω ένα παράδειγμα, το είπα και στην επιτροπή. Λείπει ένα σημαντικό πειθαρχικό αδίκημα που είναι η απόκτηση περιουσιακών στοιχείων από τον υπάλληλο από άδηλες πηγές. Είναι ένα πολύ σημαντικό και σοβαρό αδίκημα και όμως δεν το περιλαμβάνετε μέσα στη σχετική διάταξη. Θα υπάρξουν και άλλες τέτοιες περιπτώσεις. Τι θα κάνουμε; Θα αλλάζουμε, κάθε φορά που θα προκύπτει θέμα, το Πειθαρχικό Δίκαιο; Θα επικαλούμαστε «nullum crimen, nulla poena sine praevia lege» στην περίπτωση αυτή για να διωχθούν πειθαρχικώς υπάλληλοι, οι οποίοι εν τω μεταξύ έχουν διαπράξει το αδίκημα και μετά θα τροποποιούμε τη ρύθμιση για να μπορέσουμε να ασκήσουμε δίωξη; 
Να θυμάστε ότι η αποκλειστική απαρίθμηση εισάγει μια ασφάλεια δικαίου, αλλά σαφώς δεν ευνοεί μελλοντικά τον πειθαρχικό έλεγχο. 
Θα ήθελα να επισημάνω επίσης ότι υπάρχει το μεγάλο ζήτημα –σας το είπα και στην επιτροπή- του τι συμβαίνει με το πειθαρχικώς κολάσιμο και το ποινικώς κολάσιμο. Αν για παράδειγμα δίνεται χάρη για το ποινικώς κολάσιμο, δεν θα έχει επιπτώσεις στο πειθαρχικώς κολάσιμο; Δηλαδή θα έχει πάρει χάρη για το ποινικό κομμάτι αλλά η χάρη δεν θα ισχύσει ή τι θα ισχύσει γενικά για το τμήμα της πειθαρχικής δίωξης του υπαλλήλου για το ίδιο ακριβώς αδίκημα; 
Σας είπα ότι πρέπει να ξαναδούμε, ιδίως για το ξέπλυμα του «βρώμικου» χρήματος -όπου η παραγραφή είναι πλέον ουσιαστικά αδιανόητη- από πότε περιέρχεται σε γνώση του πειθαρχικώς προϊσταμένου. Ποιος είναι επίσης ο πειθαρχικώς προϊστάμενος; Θα πρέπει να προσδιορίσουμε τον πειθαρχικώς προϊστάμενο, γιατί εγώ πιστεύω ότι και όταν ο Υπουργός λάβει γνώση κάποιου τέτοιου ζητήματος, θα πρέπει από τότε να αρχίζει η προθεσμία της παραγραφής.
Ένα πέμπτο σημείο το οποίο θα ήθελα να θέσω είναι ότι το μεγαλύτερο ζήτημα που έχει υπάρξει μέχρι σήμερα σ’ ό,τι αφορά τις καθυστερήσεις που υπάρχουν στο πειθαρχικό δίκαιο είναι η καθυστέρηση για να ασκήσει κανείς την πειθαρχική δίωξη. Πρέπει να υπάρξει στο σημείο αυτό ειδικό πειθαρχικό αδίκημα για το ζήτημα αυτό το οποίο θα επισύρει ακόμα και την ποινή της παύσης, ιδίως σε περιπτώσεις κατά τις οποίες έχουμε ποινική δίωξη που έχει ασκηθεί και η πειθαρχική δίωξη δεν έχει γίνει καθόλου. Αυτό πρέπει να το δούμε και πρέπει να σταματήσει η κατάσταση που επικρατεί σήμερα. Γιατί εκεί βρίσκεται το μεγαλύτερο ζήτημα με τις καθυστερήσεις που παρατηρούμε.
Η τελευταία παρατήρηση που έχω να κάνω είναι για το θέμα που σχετίζεται με τη δημοσιότητα των συνεδριάσεων του δευτεροβάθμιου πειθαρχικού συμβουλίου. Δεν το θεωρώ πρόοδο, κύριε Υπουργέ, να είναι δημόσιες οι συνεδριάσεις. Σκεφτείτε τι προβλήματα μπορεί να δημιουργηθούν. Σκεφτείτε τη διαπόμπευση που μπορεί να υπάρχει. Τι θα πει δημόσια συνεδρίαση; Γιατί; Σε τι θα ευνοήσει; Θεωρούμε ότι αυτό είναι κανόνας διαφάνειας; Σκεφτείτε τα προβλήματα που μπορεί να δημιουργηθούν με φωνασκίες. Με τι δύναμη, παραδείγματος χάριν, ο πρόεδρος του δευτεροβάθμιου πειθαρχικού θα μπορεί να διώξει ανθρώπους που εισήλθαν μέσα για να ακούσουν;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα κάνω ακόμα τρεις παρατηρήσεις για να μην δευτερολογήσω. Κύριε Πρόεδρε, συγχωρέστε με -άλλωστε δεν βλέπω και μεγάλη προσέλευση ομιλητών- αλλά είναι πολύ σημαντικά τα θέματα.","ΠΡΟΚΟΠΗΣ ΠΑΥΛΟΠΟΥΛΟΣ",424
"120587"," Ολοκληρώστε, σας παρακαλώ πολύ.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120588"," Κύριε Υπουργέ, εν όψει των όσων ελέχθησαν και από τον κ. Τόλκα προηγουμένως, θέλω να κάνω ορισμένες προκαταρκτικές παρατηρήσεις εν όψει της αυριανής συζήτησης σχετικά με την τροπολογία. Η τροπολογία αυτή στην ουσία είναι «μπάζα», τα οποία μαζεύει σήμερα το Υπουργείο από το γεγονός ότι ο κύριος Ραγκούσης ήλθε ως μεταρρυθμιστής, διέλυσε τη Δημόσια Διοίκηση, θεσμοθέτησε διατάξεις για προαγωγές μέσω ΑΣΕΠ με γραπτούς διαγωνισμούς και δύο χρόνια τώρα δεν έχει γίνει απολύτως τίποτα και φτάσαμε από το ένα σημείο στο άλλο. Αντί να αφήσουν να ισχύσει ο κώδικας που εγώ είχα ψηφίσει με τη συναίνεση της Βουλής, στην πραγματικότητα ποτέ αυτές οι βαρύγδουπες ρυθμίσεις δεν εφαρμόστηκαν και στην ουσία οι προϊστάμενοι έγιναν με μεταβατικές διατάξεις και επ’ εσχάτων μάλιστα με απλές υπουργικές αποφάσεις. Εκεί καταντήσαμε. Ούτε σε απεχθείς εποχές για τη δημοσιοϋπαλληλία δεν είχαν συμβεί αυτά τα πράγματα. Αυτά ερχόμαστε να μαζέψουμε. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Δεν μπορώ να δεχθώ ότι είναι δυνατόν από δω και πέρα οι προϊστάμενοι να ορίζονται με βάση τη μοριοδότηση που έχουν υποστεί τα προηγούμενα χρόνια.","ΠΡΟΚΟΠΗΣ ΠΑΥΛΟΠΟΥΛΟΣ",424
"120589"," Κύριε Παυλόπουλε, τέλος χρόνου. Τα υπόλοιπα στη δευτερολογία σας.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120590"," Τελειώνω, κύριε Πρόεδρε. 
Δεν μπορώ να δεχθώ…","ΠΡΟΚΟΠΗΣ ΠΑΥΛΟΠΟΥΛΟΣ",424
"120591"," Κύριε Παυλόπουλε, ολοκληρώστε τώρα, σας παρακαλώ.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120592"," Ολοκληρώνω, κύριε Πρόεδρε.
Δεν μπορώ να δεχθώ το θέμα αυτό…","ΠΡΟΚΟΠΗΣ ΠΑΥΛΟΠΟΥΛΟΣ",424
"120593"," Ολοκληρώστε τώρα.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120594"," Κύριε Πρόεδρε, μία θερμή παράκληση: Σας είπα και πάλι ότι σ’ αυτές τις περιπτώσεις, επειδή έχουμε δύο συνεδριάσεις και είναι τεράστιο το νομοσχέδιο...","ΠΡΟΚΟΠΗΣ ΠΑΥΛΟΠΟΥΛΟΣ",424
"120595"," Χάνετε χρόνο αδίκως. Ολοκληρώστε, σας παρακαλώ πολύ.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120596"," Λέω λοιπόν ότι δεν μπορεί να είναι με την προηγούμενη μοριοδότηση σε καμμία περίπτωση και υπάρχει σύστημα. Να λάβουμε υπ’ όψιν και τα μεταγενέστερα φύλλα ποιότητας και τα προσόντα. Υπάρχει περίπτωση επίσης να πούμε ότι, όταν έχουμε ένα γενικό διευθυντή ο οποίος περισσεύει, αυτός καταλαμβάνει τη θέση του πρώτου διευθυντή που έχει τα λιγότερα μόρια κ.ο.κ.. Όχι να πηγαίνει ο γενικός διευθυντής ως απλός υπάλληλος σπίτι του. Δεν μπορούμε να αποδεχθούμε μετατάξεις που γίνονται με βάση εκείνους που έχουν αποσπαστεί μέχρι πρότινος, δηλαδή να εξασφαλίζουμε τη μετάταξη γι’ αυτούς που έχουν αποσπαστεί την τελευταία στιγμή. Δεν μπορούμε να δεχθούμε επίσης απόφαση του Υπουργού με την οποία, όταν έχουν βγει τα αποτελέσματα του ΑΣΕΠ, καθορίζεται ο φορέας στον οποίο πηγαίνει ο υπάλληλος, δηλαδή κατά τροποποίηση των αποτελεσμάτων που έχει βγάλει το ΑΣΕΠ.
Τέλος, είναι παράξενο και δεν υπάρχει κανενός είδους συνεννόηση για το τι συμβαίνει με την περίπτωση των συμβάσεων έργου των ΟΤΑ. Εγώ θα ήθελα μέχρι αύριο να μας έχει διατυπώσει τη γνώμη της η ΚΕΔΚΕ για ποιο λόγο κάνετε αυτή τη ρύθμιση στην παράγραφο 31 σχετικά με τις συμβάσεις έργου του ΟΤΑ.
Σας ευχαριστώ πολύ και ζητώ συγγνώμη για την υπέρβαση του χρόνου.
(Χειροκροτήματα από την πτέρυγα της Νέας Δημοκρατίας)","ΠΡΟΚΟΠΗΣ ΠΑΥΛΟΠΟΥΛΟΣ",424
"120597"," Ευχαριστούμε τον κύριο Παυλόπουλο.
Το λόγο έχει η κ. Βέρα Νικολαΐδου, ειδική αγορήτρια του Κομμουνιστικού Κόμματος Ελλάδας, για δεκαπέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120598"," Ευχαριστώ, κύριε Πρόεδρε.
Έγινε μία αναφορά για την τροπολογία. Θα τοποθετηθούμε βέβαια αύριο στην κατ’ άρθρο συζήτηση. Εμείς επί της ουσίας φυσικά διαφωνούμε, αλλά θα πω, κύριε Υπουργέ, ότι κατά την προσφιλή σας μέθοδο, καταθέτετε την τροπολογία το βράδυ της Πέμπτης. Φυσικά δεν είναι εύκολο το σαββατοκύριακο να μπαινοβγαίνει κανείς στη Βουλή.
Είναι μια τροπολογία με εξήντα επτά – εξήντα οκτώ σελίδες που θα μπορούσε να ήταν ένα ίσως και δυο νομοσχέδια. 
Ας μπούμε όμως στη συζήτηση για το νομοσχέδιο. Εμείς από την αρχή ζητάμε και προτείνουμε να αποσυρθεί το συγκεκριμένο νομοσχέδιο για το πειθαρχικό δίκαιο των εργαζομένων στο δημόσιο, το οποίο αφορά τροποποιήσεις των σχετικών άρθρων του υπαλληλικού κώδικα. Πρόκειται για τροποποιήσεις που εκτιμούμε ότι καθιστούν ακόμα πιο αυταρχικό και αντιδραστικό τον σημερινό υπαλληλικό κώδικα με στόχο να χειραγωγήσει και να πειθαναγκάσει τους εργαζόμενους στο δημόσιο σε απόλυτη υποταγή στις επιταγές του αστικού κράτους, στην υλοποίηση των ακραίων αντιλαϊκών και αντεργατικών νόμων που απορρέουν από τα μνημόνια, το μεσοπρόθεσμο, τους εφαρμοστικούς νόμους που συνυπογράφει η συγκυβέρνηση σήμερα της Νέας Δημοκρατίας και του ΠΑΣΟΚ -μέχρι χθες και του ΛΑΟΣ- με την τρόικα και τους άλλους ιμπεριαλιστικούς οργανισμούς. 
Έτσι η Δημόσια Διοίκηση γίνεται ακόμα πιο εχθρική για τους υπαλλήλους μέσα σ’ αυτήν όσον αφορά σε βαθμολογικά, μισθολογικά, συνταξιοδοτικά, υπηρεσιακά και εν γένει δημοκρατικά δικαιώματα των υπαλλήλων. Γίνεται και εχθρική και για όλους τους άλλους εργαζόμενους για χάρη της πλουτοκρατίας. Οι δημόσιοι υπάλληλοι γίνονται θύματα αλλά και θύτες της βαρβαρότητας του αστικού κράτους σε συνθήκες οξυμένης οικονομικής καπιταλιστικής κρίσης. Η δε Δημόσια Διοίκηση μετατρέπεται σε έναν μηχανισμό στενά συνυφασμένο με την κερδοφορία του μεγάλου κεφαλαίου. 
Δε μιλάμε τώρα μόνο για κάποια ιδιωτικοποίηση μερική ή ολική με τις γνωστές μορφές ΣΔΙΤ και άλλες αλλά για πλήρη διάλυση, για πλήρη αντιδραστικοποίηση. Η δε αντιδραστικοποίηση του αστικού κράτους είναι ολοφάνερη σε όλες τις τροποποιήσεις των άρθρων του υπαλληλικού κώδικα. 
Φαίνεται όμως περισσότερο στο άρθρο 107 που διώκει με απόλυση την απιστία στο αστικό σύνταγμα αλλά και τους αγώνες που θίγουν το δημόσιο συμφέρον. Δηλαδή, το συμφέρον των καπιταλιστών. 
Αλλά και τα άρθρα που καταργούν τη συμμετοχή των εργαζομένων στα πειθαρχικά συμβούλια τι δείχνουν; Δείχνει το φόβο σας, κύριοι κυβερνώντες, για τη δυναμική του συνδικαλιστικού κινήματος. Υπάρχουν άρθρα με τα οποία προστίθεται η δυνατότητα να τεθεί σε αργία εκείνος που διώκεται και αφήνεται ελεύθερος με εγγύηση. Επίσης, προστίθενται τα σοβαρά ποινικά αδικήματα για τα οποία ο υπάλληλος τίθεται σε αυτοδίκαιη αργία. Ορίζεται το όργανο που εκδίδει την πράξη επανόδου του υπαλλήλου στην υπηρεσία καθώς και ο χρόνος επανόδου του στην υπηρεσία. 
Υπάρχει άλλο άρθρο που με την επίκληση της βλάβης του δημόσιου συμφέροντος μπορεί να απολύσει τους υπαλλήλους που απεργούν ή απειθαρχούν σε αντιλαϊκά μέτρα, σε αντεργατικούς νόμους, διατάξεις και εντολές αφού όλα αυτά θα συνιστούν βλάβη του δημοσίου συμφέροντος. Δηλαδή, με τα μέτρα κόλασης που πέρασαν μ’ όλα τα τελευταία μνημόνια, το μεσοπρόθεσμο, τους εφαρμοστικούς νόμους και τα νέα μνημόνια που προγραμματίζετε να φέρετε -που οι εργαζόμενοι του δημόσιου τομέα και του ιδιωτικού προσπαθούν να αντιμετωπίσουν- είναι σαν να τους λέτε ότι τους τρομοκρατείτε για να μην αντιδράσουν, να μη βγάλουν κιχ. Αυτό ισχύει ιδιαίτερα για τους δημοσίους υπαλλήλους με τις νέες απολύσεις που προγραμματίζετε μείον δεκαπέντε χιλιάδες μέσα στο 2012 είτε με εργασιακή εφεδρεία είτε δεν ξέρω τι άλλη ονομασία θα δώσετε στην πορεία- με τη μείωση των συμβασιούχων του δημοσίου με μη ανανέωση συμβάσεων, με μειώσεις ύψους 636 εκατομμύριων των αποδοχών των υπαλλήλων του δημοσίου που αμείβονται με ειδικά μισθολόγια ως το τέλος του Ιουνίου 2012, με τις νέες μειώσεις των μισθών των δημοσίων υπαλλήλων με επανεξέταση των μισθολογικών κλιμακίων και με μείωση φυσικά κατά εκατόν πενήντα χιλιάδες του αριθμού των δημοσίων υπαλλήλων μέχρι τέλος του 2015, όπως έχετε ήδη ανακοινώσει και διατήρηση των προσλήψεων στην αναλογία 1 προς 5.
Με όλα αυτά και φυσικά με τα πρόσθετα μέτρα του 2012, που έχουν ήδη ανακοινωθεί, για την υγειονομική περίθαλψη, τις περικοπές στις φαρμακευτικές δαπάνες, στα πολυτεκνικά επιδόματα, στα κοινωνικά επιδόματα γενικότερα, στη μείωση των λειτουργικών και καταναλωτικών δαπανών του δημοσίου κατά 300.000.000, στην περικοπή 200.000.000 ευρώ από επιχορηγήσεις σε φορείς που υπάγονται στα Υπουργεία Παιδείας και Πολιτισμού, στη μείωση κατά 50.000.000 ευρώ του κονδυλίου που αφορά τις εφημερίες των γιατρών του ΕΣΥ -φαίνεται ότι δεν σας συγκινεί καθόλου το θέμα της Υγείας πού μπορεί να φτάσει- και με μια σειρά από άλλα ζητήματα που αφορούν όχι μόνο τους δημόσιους υπάλληλους, αλλά και γενικότερα, προσπαθείτε και με αυτό το νομοσχέδιο να τρομοκρατήσετε, να τους σταματήσετε, αν θέλετε, από τις καθημερινές κινητοποιήσεις. 
Οι εργαζόμενοι, όμως, φαίνεται ότι σας έχουν καταλάβει και γίνεται μια προσπάθεια να πάρουν την υπόθεση στα χέρια τους.
Φυσικά, εμείς έχουμε ζητήσει εκλογές από την αρχή. Δεν ξέρω το πότε προγραμματίζονται. Ακούγονται διάφορα. Σίγουρα, όμως, είναι ένα βήμα που θα βοηθήσει και παραπέρα τους εργαζόμενους από τη στιγμή που όχι μόνο θα αντιδράσουν, αλλά θα συνταχθούν με το ταξικό εργατικό κίνημα.
Τα επιχειρήματα που χρησιμοποίησαν οι Υπουργοί στις συνεδριάσεις της επιτροπής για να πείσουν για την ψήφιση του νομοσχεδίου, είναι αρκετά, τουλάχιστον αυτά που μας είπαν. Για παράδειγμα, ότι το σύστημα που έχετε επιλέξει είναι πιο αντικειμενικό από το προηγούμενο και εκείνο που έχει σημασία είναι η αρχή της αμεροληψίας. Παινευτήκατε για την αποκλειστική απαρίθμηση των πειθαρχικών παραπτωμάτων, ότι πρέπει να θεωρείται κατάκτηση αυτό για τους δημοσίους υπαλλήλους και πως έτσι πρέπει να το εκλάβουν. Και στο όνομα της αποτελεσματικότητας της Δημόσιας Διοίκησης, της πάταξης των φαινομένων διαφθοράς και γενικότερα της ανταγωνιστικότητας, προσπαθείτε να πείσετε τους πάντες να το ψηφίσουν.
Βέβαια, όσον αφορά την πάταξη της διαφθοράς, δεν καλύψαμε και δεν έχουμε διάθεση να καλύψουμε ποτέ κάποιον ο οποίος αποδεικνύεται ότι, πράγματι, έχει κάτι αρνητικό στην όλη του δραστηριότητα. Τώρα, όμως, όταν μιλάμε για διαφθορά, όσο κι αν γίνεται προσπάθεια να πέσει στάχτη στα μάτια του λαού μας, ο κόσμος καταλαβαίνει ότι η μεγάλη διαφθορά είναι στα υπερτιμολογημένα έργα, στην πρακτική των προμηθειών, των μιζών και του μαύρου χρήματος. Και είναι γνωστό ότι πολλές φορές οι μεγαλοεργολάβοι ξεκινούν μέσα από τα γραφεία των Υπουργών. Δεν έχω καμμία προσωπική αιχμή. Για πολλά, όμως, έργα, ιδιαίτερα για τις προτάσεις που πηγαίνουν προς την τοπική διοίκηση, είναι ξεκάθαρο. Έρχεται και σου λέει: «Θέλεις το έργο; Θα δώσεις τόσα.» Και μη μου πείτε ότι δεν τα ξέρετε. Αυτά τα κονδύλια φτάνουν και μέχρι τα ταμεία των κομμάτων σας.
Παρουσιάσατε, επίσης, σαν καινοτομία τη μη συμμετοχή των αιρετών υπαλλήλων στα πειθαρχικά συμβούλια. Αλήθεια, με τους σημερινούς συσχετισμούς φαίνεται ότι φοβάστε ακόμα και τους δικούς σας, ακόμα και αυτήν την ανώδυνη, θα έλεγα, συνδικαλιστική οργάνωση των δημοσίων υπαλλήλων που δεν ήταν και τόσο απέναντί σας.
Θεωρείται πειθαρχικό παράπτωμα, για παράδειγμα, η αναξιοπρεπής ή ανάρμοστη ή ανάξια για υπάλληλο συμπεριφορά εντός κι εκτός υπηρεσίας. Υποθέτω, φυσικά, ότι δεν εννοείτε αναξιοπρεπή ή ανάρμοστο κάποιον που δεν είναι κουστουμαρισμένος ή με γραβάτα στην υπηρεσία του. Σίγουρα, όμως, η συμπεριφορά μιας αγωνιστικής αμφισβήτησης απέναντι στην αντιλαϊκή πολιτική σας, θα κριθεί από τα διάφορα όργανα που προτείνετε σαν αρνητική συμπεριφορά, που συνεπάγεται ακόμα και την απόλυση.
Αυτός είναι ένας από τους σκοπούς σας. 
Και σίγουρα σκέπτεστε ότι το νομοσχέδιο αυτό θα βοηθήσει, ώστε και το στόχο του 2012 για δεκαπέντε χιλιάδες απολύσεις να τον πετύχετε και φυσικά τον άλλο, για εκατόν πενήντα χιλιάδες μέχρι το τέλος του 2015.
Εμείς, σαν κόμμα, μη φανταστείτε ότι είμαστε ικανοποιημένοι ή στηρίζουμε τη σημερινή μορφή της Δημόσιας Διοίκησης, για την οποία, βέβαια, κανείς από τους προηγούμενους εισηγητές της συγκυβέρνησης δεν μπήκε στον κόπο να πει, έστω και τυπικά αν θέλετε, ότι έχετε την ευθύνη που βρίσκεται σ’ αυτήν την κατάσταση, έχετε την ευθύνη για όσα συμβαίνουν. 
Το λέμε γιατί έχουμε καταθέσει συγκεκριμένες προτάσεις σ’ όλες τις μεταπολιτευτικές, τουλάχιστον, τροποποιήσεις του Δημοσιοϋπαλληλικού Κώδικα, όπως και αν ερχόταν στην Ολομέλεια είτε με τη μορφή νομοσχεδίων είτε με την μορφή κωδίκων. Προτάσεις που είχαν σχέση με το ρόλο του δημοσίου υπαλλήλου, για τα εργασιακά και πολιτικά δικαιώματα που πρέπει να έχει και όχι να θεωρείται, για παράδειγμα, πολίτης δεύτερης κατηγορίας χωρίς το δικαίωμα του εκλέγεσθαι, δικαιώματα που κερδήθηκαν διαχρονικά με τους αγώνες και των δημοσίων υπαλλήλων, αλλά γενικότερα του εργατικού λαϊκού κινήματος. Είχαμε καταθέσει και προτάσεις για αντικειμενικά και μετρήσιμα κριτήρια σχετικά με τις προσλήψεις αν θέλατε πράγματι να ήσασταν και εσείς αντικειμενικοί.
Οι τροποποιήσεις αυτές, ξεκίνησαν από το 1976 μέχρι την τελευταία του 2007. Αυτή η τροποποίηση του κώδικα το 1976, ήταν ουσιαστικά η τροποποίηση του ν.1811/1951, ο οποίος αποτελούσε στην ουσία στρατιωτικό νόμο. Υπενθυμίζω ότι προσδιοριστική της αντιλαϊκότητας αυτού του νόμου αποτελεί και μια επίκληση, που νομίζω ότι είναι σ’ όλους σας γνωστή, του τότε Υπουργού Οικονομικών του κ. Γεωργίου Μαύρου, ο οποίος είχε πει σ’ αυτήν την Αίθουσα, το εξής: «Κύριοι Βουλευτές, επειδή εκ της ψηφίσεως του Υπαλληλικού Κώδικος εξαρτώνται γενικότερα συμφέροντα του κράτους, είναι δε και επιθυμία της αμερικάνικης αποστολής, παρακαλώ τη Βουλή όπως δεχτεί το νομοσχέδιο ως ψηφισθέν». Αυτά είναι από τα Πρακτικά της Βουλής με ημερομηνία 20/12/1951.
Σας είπα ότι μετά έγιναν και άλλες τροποποιήσεις: το 1976, το 1999 και το 2007. Ο κώδιξ, όπως ονομαζόταν μέχρι το 1976, αποτέλεσε εργαλείο εθνοκάθαρσης της Δημόσιας Διοίκησης από τους κομμουνιστές και τους άλλους προοδευτικούς δημόσιους υπάλληλους απ’ αυτούς που γέμισαν την περίοδο της δικτατορίας τα ξερονήσια με τη μορφή κώδικα μετέπειτα αλλά και με όποιες τροποποιήσεις κι αν επήλθαν πάνω σ’ αυτόν, ποτέ δεν έπαψε να αποτελεί μηχανισμό χειραγώγησης και πειθαναγκασμού των εργαζομένων στο δημόσιο για την απαρέγκλιτη λειτουργία του ως γρανάζια μιας Δημόσια Διοίκησης του συγκεκριμένου κράτους του κεφαλαίου. Φυσικά όλα αυτά γίνονταν, για την εξυπηρέτηση των ημετέρων των δύο μεγάλων κομμάτων που έχουν την κύρια ευθύνη μέχρι σήμερα για τις πελατειακές σχέσεις και τα ρουσφέτια που ήθελαν να εξυπηρετήσουν.
Δεν θα σχολιάσουμε σήμερα τα άρθρα αλλά θέλω να τονίσω γι’ άλλη μια φορά ότι το νομοσχέδιο πηγαίνει σε αντιδραστικότερη κατεύθυνση. Είναι αυτονόητο ότι διαφωνούμε επί της αρχής. Επιμένουμε και ζητάμε να το αποσύρετε και να μην ψηφιστεί, φυσικά, από τους συναδέλφους. Τα υπόλοιπα θα τα πούμε στην αυριανή συνεδρίαση.
Σας ευχαριστώ.","ΒΕΡΑ ΝΙΚΟΛΑΪΔΟΥ",362
"120599"," Ευχαριστούμε πάρα πολύ τη Βουλευτή κ. Βέρα Νικολαΐδου, του Κομμουνιστικού Κόμματος Ελλάδας, ειδική αγορήτρια και Αντιπρόεδρο της Βουλής.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα οκτώ μαθητές και μαθήτριες και τρεις εκπαιδευτικοί από το 2ο Τμήμα του 2ου Γυμνασίου της Έδεσσας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο ειδικός αγορητής του Λαϊκού Ορθόδοξου Συναγερμού κ. Άγγελος Κολοκοτρώνης, έχει το λόγο για δεκαπέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120600"," Ευχαριστώ, κύριε Πρόεδρε.
Κυρίες και κύριοι συνάδελφοι, οι προλαλήσαντες ειδικοί αγορητές το είπαν με κομψό τρόπο. Εγώ δεν θα χρησιμοποιήσω την κομψότητα των λόγων τους. Θα πω ξεκάθαρα ότι βρισκόμαστε μπροστά σε ένα κοινοβουλευτικό πραξικόπημα και θέλω να το δικαιολογήσω. Έχουμε ένα νόμο ο οποίος πέρασε από την επιτροπή πρώτη και δεύτερη ανάγνωση, όλα τα κόμματα είχαν την ευκαιρία να διατυπώσουν τις απόψεις τους και ενώ συνέβη αυτό, μόλις προ τεσσάρων ημερών και ενώ μεσολαβούσε Σαββατοκύριακο, έχουμε μία τροπολογία η οποία περιλαμβάνει πενήντα οκτώ σελίδες. Δηλαδή, ουσιαστικά έχουμε έναν άλλο νόμο ο οποίος δεν πέρασε από καμμία επιτροπή και καλούμεθα εδώ, υπό τα στενά χρονικά περιθώρια που έχει ο καθένας από εμάς, να αποφανθούμε επί ενός νομοθετήματος που ονομάζεται τροπολογία, ενώ ουσιαστικά είναι ένα άλλο νομοσχέδιο. 
Εξ αυτού του λόγου, καταλαβαίνει ο καθένας ότι αυτό δεν έγινε τυχαία, διότι ένα πόνημα πενήντα οκτώ σελίδων είναι αυτονόητο ότι έτυχε της επεξεργασίας των αρμοδίων συμβούλων του Υπουργείου επί πολύ χρόνο. Δεν το έμαθαν μόλις προχθές, δεν ήταν κάτι που προέκυψε την τελευταία στιγμή. Ήταν κάτι για το οποίο εργάστηκαν επί σειρά μηνών. Και θέλετε τώρα από τους ειδικούς αγορητές μέσα σε δύο λεπτά να καταθέσουν τις απόψεις τους, να βρουν τις παγίδες που περιέχει αυτή η τροπολογία και να αποφανθούν με ένα «ναι» ή με ένα «όχι». Αυτό δεν γίνεται. 
Ο κ. Παυλόπουλος, σας είπε ευθέως ότι δεν μπορεί να ψηφίσει αυτήν την τροπολογία για τους λόγους που αναλύω αυτήν τη στιγμή. Εμείς είχαμε την καλή διάθεση επί της αρχής να πούμε «ναι» στο νομοσχέδιο, διότι θεωρούμε ότι αυστηροποιεί το υπάρχον πειθαρχικό δίκαιο των δημοσίων υπαλλήλων. Βεβαίως, δεν είναι αυτό που θα θέλαμε, αλλά πιστεύαμε ότι είναι ένα πρώτο βήμα. Με την τροπολογία που φέρνετε, τα ανατρέπετε όλα. 
Το μόνο χρέος που έχετε αυτήν τη στιγμή, κύριε Υπουργέ, είναι να αποσύρετε αυτήν την τροπολογία, για να διασφαλίσετε το κύρος του ελληνικού Κοινοβουλίου. Εγώ δεν θυμάμαι να έρχεται τροπολογία πενήντα οκτώ σελίδων που να περιλαμβάνει πολλά και διάφορα και κυρίως τα απόνερα του «Καλλικράτη» του κ. Ραγκούση και να ζητάτε να αποφανθούμε με ένα «ναι» ή με ένα «όχι». Σας παρακαλώ πολύ να την αποσύρετε. 
Μάλιστα, για να σας πω και την αλήθεια, δεν το περίμενα από εσάς να φέρετε μία τέτοια τροπολογία, τέτοιας έκτασης, με τόσα σοβαρά θέματα, που διαλαμβάνει για τη Δημόσια Διοίκηση και μάλιστα χωρίς να έχει την υπογραφή του αρμοδίου Υπουργού Εσωτερικών κ. Γιαννίτση. 
Στην τροπολογία των πενήντα οκτώ σελίδων, κυρίες και κύριοι συνάδελφοι, είναι σβησμένη η υπογραφή του κ. Γιαννίτση. Αντ’ αυτού υπογράφει η Αναπληρωτής Υπουργός κ. Φώφη Γεννηματά. Θα έρθει άραγε εδώ ο κ. Γιαννίτσης να υπερασπιστεί την τροπολογία αυτή; Γιατί δεν υπάρχει η υπογραφή του; Είναι αμείλικτα τα ερωτήματα τα οποία θέτουμε και θα σας παρακαλέσουμε να δοθεί μία εξήγηση, αν μπορούν να εξηγηθούν τα ανεξήγητα. Περισσότερα βέβαια θα πούμε αύριο, κατά τη συζήτηση επί των άρθρων και επί της τροπολογίας.","ΑΓΓΕΛΟΣ ΚΟΛΟΚΟΤΡΩΝΗΣ",232
"120601"," Κύριε συνάδελφε, μου επιτρέπετε μισό λεπτό να σας απαντήσω;","ΚΩΝΣΤΑΝΤΙΝΟΣ ΡΟΒΛΙΑΣ",444
"120602"," Τι να μου πείτε, κύριε Υφυπουργέ;","ΑΓΓΕΛΟΣ ΚΟΛΟΚΟΤΡΩΝΗΣ",232
"120603"," Παρακαλώ και τους δύο να τηρείτε τον κανόνα ότι δεν γίνεται διάλογος.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120604"," Κύριε Πρόεδρε, παρακαλώ το λόγο για ένα λεπτό, προκειμένου να απαντήσω στο συνάδελφο.","ΚΩΝΣΤΑΝΤΙΝΟΣ ΡΟΒΛΙΑΣ",444
"120605"," Καλώς, κύριε Υπουργέ. Έχετε το λόγο για ένα λεπτό.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120606"," Θεωρώ τον κ. Κολοκοτρώνη καλόπιστο συνάδελφο, κύριε Πρόεδρε. Υπάρχουν πολλά θέματα σε αυτήν την τροπολογία. Όταν θα μιλήσω επ’ αυτής, θα αντιληφθείτε την αναγκαιότητα να ψηφιστεί. Θα τη δείτε με τη ησυχία σας, θα συζητήσουμε και ό,τι νομίζετε ότι πρέπει να βελτιωθεί, θα βελτιωθεί. 
Ξεγελάει η σελιδοποίηση που έγινε από τη Βουλή. Είναι τόσες πολλές οι σελίδες, γιατί περιέχονται οι τροποποιούμενες διατάξεις. Η τροπολογία αυτή καθ’ αυτή είναι δυόμιση σελίδες και άλλες πέντε είναι αντιγραφή του ν. 2190.","ΚΩΝΣΤΑΝΤΙΝΟΣ ΡΟΒΛΙΑΣ",444
"120607"," Ωραία, να μας φέρετε αύριο τις δυόμιση σελίδες.","ΑΓΓΕΛΟΣ ΚΟΛΟΚΟΤΡΩΝΗΣ",232
"120608"," Να το δούμε, να το δούμε.","ΚΩΝΣΤΑΝΤΙΝΟΣ ΡΟΒΛΙΑΣ",444
"120609"," Σας ευχαριστούμε, κύριε Ρόβλια. 
Συνεχίστε, κύριε Κολοκοτρώνη.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120610"," Εμένα δεν με ξεγελάει βέβαια, γιατί εγώ ξέρω ότι σε ό,τι αφορά το νομοσχέδιο είναι τυπωμένο με εντεκάρια γράμματα και το άλλο είναι με δωδεκάρια. Καταλαβαίνω και τον όγκο και ό,τι μου λέτε. 
Επίσης, μπορώ να σας αναγνωρίσω και εγώ την καλοπιστία σας και θα περιμένω, γιατί δεν θέλω να είμαι απόλυτος, αλλά τα ερωτήματα είναι αμείλικτα. Την είχατε στα χέρια σας, κύριε Υπουργέ, αυτήν την τροπολογία επί πολύ χρόνο, δεν την εμφανίσατε στην επιτροπή, δεν πέρασε από τη βάσανο της επιτροπής και επομένως, θεωρούμε απαράδεκτο το σύντομο χρόνο στον οποίο θέλετε να αποφανθούμε επ’ αυτού.
Πάμε τώρα στο κυρίως ζήτημα, στα επί της αρχής. Θα παρακαλέσω να δεχθούμε έναν κοινό τόπο, μια γενικώς παραδεδεγμένη αρχή. Από τη Μεταπολίτευση και μετά οι κυβερνήσεις που είχαμε ήταν ΠΑΣΟΚ και Νέα Δημοκρατία, με κάποια μικρά διαστήματα άλλων κυβερνήσεων, όπως του κ. Τζανετάκη και εκείνη την Κυβέρνηση του ’89 Νέας Δημοκρατίας και Κομμουνιστικού Κόμματος Ελλάδας. 
Τι συνέβη όλο αυτό το χρονικό διάστημα; Το γνωρίζει ολόκληρος ο ελληνικός λαός. Εμείς δεν έχουμε κανένα δισταγμό να το πούμε. Δημιούργησαν τόσο το ΠΑΣΟΚ όσο και η Νέα Δημοκρατία μια τέτοια κατάσταση, ώστε να μπαίνουν στο δημόσιο άνθρωποι, οι οποίοι είχαν πρώτα την κομματική ταυτότητα και μετά εξεταζόταν εάν γνώριζαν και γράμματα ή είχαν τα ανάλογα προσόντα. Έτσι δημιουργήθηκαν οι λεγόμενοι κομματικοί στρατοί. Αποτέλεσμα; Να έχουμε κατά μέτριους υπολογισμούς, οκτακόσιες χιλιάδες δημοσίους υπαλλήλους, ενώ η Αυστρία με ανάλογο πληθυσμό έχει μόλις διακόσιες πενήντα χιλιάδες υπαλλήλους. 
Ο μύθος δηλοί, αυτό που είπα προηγουμένως. Δημιουργήσατε την αίσθηση σε αυτήν τη χώρα ότι μπορεί ένας καταλαμβάνοντας μια θέση δημοσίου υπαλλήλου να είναι και αργόμισθος ουσιαστικά. Να μην πηγαίνει στην υπηρεσία του, γιατί ήταν το καλό παιδί του κόμματός του, αντί να καταθέτει τη δημιουργική του προσπάθεια και τον ιδρώτα του, ώστε να πάει μπροστά αυτός ο τόπος. 
Αργότερα δημιουργήσατε τα κέντρα εξυπηρέτησης πολιτών. Γιατί παρέστη αυτή η ανάγκη; Γιατί απλούστατα το δημόσιο δεν μπορούσε να εξυπηρετήσει τους πολίτες. Αποτελεί κοινό μυστικό ότι η κύρια αιτία της δημιουργίας αυτού του τερατουργήματος του ελληνικού δημοσίου, ήταν η εμπλοκή της πολιτικής εξουσίας στη Δημόσια Διοίκηση –δεν ξέρω αν θα βρεθεί ένας Έλληνας που δεν θα το παραδεχθεί- πρώτον, διορίζοντας ασυστόλως, όπως είπα και επί δεκαετίες όχι τους καλύτερους αλλά τους πειθήνιους κομματικούς ακολούθους τους και δεύτερον και τραγικότερο, εξασφαλίζοντάς τους ασυλία και ατιμωρησία σε βάρος του ελληνικού λαού και σε βάρος των υπολοίπων συναδέλφων τους δημοσίων υπαλλήλων. Σχηματίστηκαν έτσι οι κομματικοί στρατοί, οι οποίοι προστατεύονταν έναντι οιουδήποτε τιμήματος για έναν και μοναδικό λόγο να στηρίζουν και να αποδέχονται τα ανομήματα της πολιτικής εξουσίας. 
Το μεγάλο ζητούμενο, κυρίες και κύριοι συνάδελφοι, δεν είναι αν το νομοθέτημα που συζητάμε είναι χρήσιμο, αναγκαίο και προς τη σωστή κατεύθυνση. Άλλωστε κάθε νομοθέτημα κρίνεται εκ του αποτελέσματος. Το μεγάλο ζητούμενο, είναι αν το νομοθέτημα αυτό καταφέρει να αφοπλίσει όλα εκείνα τα κυκλώματα που για δεκαετίες αισχροκερδούν ποικιλοτρόπως και ωφελούνται από τη διατήρηση της ασάφειας, της πολυπλοκότητας, της πέραν κάθε λογικής γραφειοκρατίας και εν τέλει της άτυπης ασυλίας των εμπλεκομένων με τη Δημόσια Διοίκηση. 
Γνωστές πρακτικές υπονόμευαν και συνεχίζουν δυστυχώς να υπονομεύουν τις όποιες μεταρρυθμιστικές προσπάθειες, αφού ψηφίζονται νόμοι, οι οποίοι αγνοούνται επιδεικτικά και κανείς δεν συγκινείται ούτε και εγκαλείται. 
Θεσμοθετούνται πολλές φορές σκόπιμα πληθώρα εξαιρέσεων που επιτρέπουν την παράκαμψη του νόμου. Αυτές οι πρακτικές παράκαμψης της νομιμότητας έχουν ενσωματωθεί πλέον στην κουλτούρα πολλών. Όλο αυτό το δίκτυο της διαπλοκής που καταδυναστεύει τους πολίτες έχει αναγάγει σε επιστήμη την προώθηση των πελατειακών σχέσεων, την αλληλοσυγκάλυψη και το βόλεμα των ημετέρων όπου η κομματική ταυτότητα ήταν το κύριο προσόν που άνοιγε πόρτες και εξασφάλιζε ασυλία. Ποιος δεν έχει την αίσθηση ότι δημιουργήθηκε ένα πανίσχυρο παρακράτος, που τείνει να απορροφήσει σιγά-σιγά το ίδιο το κράτος;
Τεράστιες είναι οι ευθύνες των κυβερνώντων όλα αυτά τα χρόνια για την κατάντια της Δημόσιας Διοίκησης, για τη δημιουργία αυτού του υδροκέφαλου κράτους που απαιτεί και καταπίνει κάθε σταγόνα ιδρώτα και κάθε ρανίδα αίματος του ελληνικού λαού προκειμένου να συντηρηθεί. Με λίγα λόγια πιστεύουμε ακράδαντα πως αν δεν αλλάξει όλη αυτή η φιλοσοφία και η δομή της Δημόσιας Διοίκησης, αν δεν σταματήσει ο κομματισμός και ο κακώς νοούμενος συνδικαλισμός να καταδυναστεύουν τη Δημόσια Διοίκηση, το όποιο νομοθέτημα, όσο καλό κι αν κρίνεται, δεν θα μπορέσει να αντιμετωπίσει τις παθογένειες του δημοσίου. 
Δεν είναι δυνατόν δηλαδή, να γίνονται ανεκτά πλέον περιστατικά όπως αυτά που κατέγραψε ο Γενικός Επιθεωρητής Δημόσιας Διοίκησης, κ. Ρακιντζής. Το υπηρεσιακό συμβούλιο του Υπουργείου Οικονομικών, δεν επέβαλε καμμία ποινή σε τελωνειακό ο οποίος είχε παραπεμφθεί για λαθρεμπόριο. Δεν επεβλήθη καμμιά ποινή σε βάρος υπαλλήλων πανεπιστημίου οι οποίοι υπεξαιρούσαν το πετρέλαιο θέρμανσης και το διοχέτευαν παράνομα στην αγορά, με αποτέλεσμα να επέλθει οικονομική ζημιά ύψους 7 εκατομμυρίων ευρώ. Πειθαρχικό συμβούλιο οργανισμού τοπικής αυτοδιοίκησης τιμώρησε με την ποινή της προσωρινής παύσης έξι μηνών και στέρησης των αποδοχών υπάλληλο, σε βάρος του οποίου είχε καταλογιστεί ζημιά του Ταμείου Παρακαταθηκών και Δανείων λόγω διαχειριστικών ατασθαλιών ύψους 16 εκατομμυρίων ευρώ. Δηλαδή για ατασθαλίες 16 εκατομμυρίων ευρώ ο υπάλληλος τιμωρήθηκε με παύση και στέρηση αποδοχών δεκαέξι μηνών. Αυτό ήταν όλο και όλο! Δεν τιμωρήθηκε καν από το υπηρεσιακό συμβούλιο Οργανισμού Τοπικής Αυτοδιοίκησης υπάλληλος δήμου, ελεγκτής εσόδων-εξόδων ο οποίος παραπέμφθηκε για έλλειμμα 59 εκατομμυρίων ευρώ στη διαχείριση του γραφείου Παρακαταθηκών και Δανείων. Ποιο πειθαρχικό, ποιοι υπάλληλοι έδωσαν συγχωροχάρτι στο συνάδελφό τους χωρίς να λογοδοτήσουν σε κανέναν; Αυτοί δεν έχουν καμμία ευθύνη; Ποιος πληρώνει όλες αυτές τις ζημιές; 
Αποτέλεσμα αυτής της νοσηρής προσέγγισης της έννοιας της συναδελφικής αλληλεγγύης είναι και η ληστεία στο παλιό Μουσείο της Αρχαίας Ολυμπίας πρόσφατα, όπου από τρεις φύλακες που έπρεπε να είναι στο πόστο τους ήταν μόνο η μία, γιατί η δεύτερη απλώς είχε αργήσει να πάει στη δουλειά της και η τρίτη είχε μία κοινωνική υποχρέωση, ζήτησε άδεια και η διεύθυνση δεν φρόντισε να την αντικαταστήσει. Αυτό είναι το ελληνικό δημόσιο. Και θα μπορούσε κανείς να περιγράψει άπειρα περιστατικά, απείρου κάλλους καταστάσεις σε σχέση με τον τρόπο με τον οποίο αντιμετωπίζει τον πολίτη το ελληνικό δημόσιο. 
Αυτά συμβαίνουν στο δημόσιο, όταν το δίκαιο της συντεχνίας είναι υπεράνω του κοινού καλού, όταν η εμπλοκή της πολιτικής εξουσίας στη Δημόσια Διοίκηση και η κομματικοποίηση του συνδικαλιστικού κινήματος φροντίζει, ώστε οι πολιτικοί φίλοι να προστατεύονται, να παραμένουν στο απυρόβλητο και μάλιστα να προωθούνται ιεραρχικά και να είναι αυτοί που θα στελεχώσουν τα πειθαρχικά συμβούλια και θα κρίνουν άλλους.
Ο νόμος Ραγκούση, σας είπε ο κ. Παυλόπουλος, σε σχέση με τους προϊσταμένους των δημοσίων υπηρεσιών δεν εφαρμόστηκε ποτέ. Έρχεστε τώρα να διορθώσετε τα πράγματα και, αλήθεια, ποιος μπορεί να σας εμπιστευθεί; Ένα μόνο θα σας πω, διότι δεν έχω άλλο χρόνο και τα υπόλοιπα αύριο στην επί των άρθρων συζήτηση, ότι είστε Κυβέρνηση υπό τον κ. Λουκά Παπαδήμο, δεν είστε κυβέρνηση του ΠΑΣΟΚ. Και πολύ φοβούμαι ότι το DNA του ΠΑΣΟΚ σας κατατρέχει σε όλες τις ενέργειές σας.
Ευχαριστώ πολύ.
(Χειροκροτήματα από την πτέρυγα του ΛΑΟΣ)","ΑΓΓΕΛΟΣ ΚΟΛΟΚΟΤΡΩΝΗΣ",232
"120611"," Σας ευχαριστούμε πολύ και εμείς, αγαπητέ κύριε Άγγελε Κολοκοτρώνη, Βουλευτή Θεσσαλονίκης του ΛΑΟΣ.
Το λόγο έχει ο συνάδελφος από το ΣΥΡΙΖΑ ειδικός αγορητής κ. Βασίλειος Μουλόπουλος για δεκαπέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120612"," Ευχαριστώ, κύριε Πρόεδρε.
Κυρίες και κύριοι Βουλευτές, το νομοσχέδιο για το νέο πειθαρχικό δίκαιο των δημοσίων υπαλλήλων είναι η τελευταία πράξη του δράματος με τίτλο «εξόντωση των δημοσίων υπαλλήλων», των «κακών», «τεμπέληδων», «ακαμάτηδων» δημοσίων υπαλλήλων, μιας φιγούρας κατασκευασμένης από τα μνημονιακά κόμματα και τα Μέσα Μαζικής Ενημέρωσης που τα στηρίζουν, αυτής της εικόνας του υπεραμειβόμενου τεμπέλη, διεφθαρμένου δημόσιου υπάλληλου, που είναι ένας αστικός μύθος κατασκευασμένος για την απαξίωση του δημοσίου, ο οποίος χρησιμεύει ως άλλοθι για την εκποίηση του δημοσίου στις αγορές.
Αλήθεια, κυρίες και κύριοι συνάδελφοι, πού οφείλεται τέλος πάντων το κατάντημα του μεγάλου ασθενή; Ποιον εξυπηρετεί; Και μπορεί να θεραπευθεί με την αυστηροποίηση ποινών και δημοσίους υπαλλήλους εκβιαζόμενους, πειθήνιους και εξαθλιωμένους; Η αλήθεια είναι αυτή την οποία όλοι γνωρίζουμε και είναι ότι ο δημόσιος τομέας στην Ελλάδα, έμεινε και παραμένει σκοπίμως έξω από κάθε πλαίσιο εξορθολογισμού, ώστε να μπορεί να ελέγχεται ασφυκτικά από την εκάστοτε κυβερνητική πλειοψηφία. Ο δημόσιος τομέας, καταγράφει φαινόμενα ανορθολογισμού και διαφθοράς, γιατί υπηρετεί ως συλλογικός εκφραστής, όχι τους πολίτες και την κοινωνία, αλλά τις εκάστοτε πολιτικά κυρίαρχες ομάδες και τα ιδιωτικά συμφέροντα που αυτές υπηρετούν. Η διαφθορά στο δημόσιο, δεν είναι οι τεμπέληδες δημόσιοι υπάλληλοι, είναι τα πανάκριβα και υπερτιμολογημένα έργα, τα πάρτι των προμηθειών, οι αχρείαστες και ακριβοπληρωμένες μελέτες που κρύβονται στα ντουλάπια, το μαύρο χρήμα, οι μίζες και οι πάσης φύσεως συναλλαγές, χρηματισμοί για καταστρατήγηση συμβάσεων που φθάνουν -το ξέρουμε πολύ καλά όλοι- σε κομματικά γραφεία και σε τσέπες πολιτικών. Είναι η κομματική Δημόσια Διοίκηση, που διαχειρίζεται τον δημόσιο πλούτο προς όφελος των ιδιωτικών συμφερόντων κατά τρόπο ιδιοτελή και σπάταλο. Η ανικανότητα και η διαφθορά υποθάλπεται και οδηγεί στην ανυποληψία και στην απαξίωση του δημόσιου τομέα, φουσκώνει τα πανιά του νεοφιλελευθερισμού, ώστε να αποτελεί το πρόσχημα για την πολιτική των ιδιωτικοποιήσεων. 
Να εξηγηθώ, για να μην παρεξηγηθώ. Το δημόσιο λειτουργεί απαράδεκτα. Νοσοκομεία, πολεοδομίες, εφορίες, ασφαλιστικοί φορείς και πάει λέγοντας. Ο ΣΥΡΙΖΑ δεν υπερασπίζεται το κακό, πελατειακό, διεφθαρμένο δημόσιο. Αυτό είναι το τερατούργημα που γέννησε το διεφθαρμένο πολιτικό σύστημα και τώρα σαν μωρές παρθένες ανακαλύπτετε ότι το παιδί που αναθρέψατε είναι προβληματικό. Το παράδοξο δεν είναι η διάγνωση, αλλά η θεραπεία. Και η θεραπεία είναι: «Το δημόσιο είναι κακό; Το καταργούμε. Και αυτό το οποίο διατηρούμε το υποτάσσουμε». Ο στόχος του παρόντος σχεδίου νόμου δεν είναι να αντιμετωπιστούν με δίκαιο, διαφανή και αντικειμενικό τρόπο περιπτώσεις πειθαρχικά κολάσιμων πράξεων, πράγμα που θα μπορούσε να γίνει και με το ισχύον θεσμικό πλαίσιο, αν υπήρχε η πολιτική βούληση. Αυτή ήταν η οποία δεν υπήρξε.
Στόχος του είναι να ελεγχθεί και να φιλτραριστεί η ιεραρχία του δημοσίου και κάτω από αυτή, να παραμείνει η μάζα των δημοσίων υπαλλήλων φοβισμένη, εξαθλιωμένη, απαξιωμένη και επομένως απόλυτα ελεγχόμενη και χειραγωγήσιμη. 
Σε επίπεδο εντυπώσεων, η υφιστάμενη παθογένεια των πειθαρχικών μηχανισμών, αποδίδεται στην έλλειψη αυστηρών ποινών και στη συμμετοχή των αιρετών εκπροσώπων των εργαζομένων στα υπηρεσιακά συμβούλια. Όλοι ξέρουμε ότι οι εκπρόσωποι των εργαζομένων είναι η μειοψηφία. 
Διαστρεβλώνεται έτσι εντέχνως η πραγματικότητα, αφού η μειοψηφική συμμετοχή των εργαζομένων στα υπηρεσιακά συμβούλια -δύο προς πέντε στα πρωτοβάθμια και δύο προς επτά στα δευτεροβάθμια- δεν μπορεί σε καμμία περίπτωση να επηρεάσει αποφασιστικά την τελική κρίση του πειθαρχικού συμβουλίου. 
Σας θυμίζω ότι, όπως ελέχθη και αποδείχθηκε και στην επιτροπή, το 70% όσων παραπέμφθηκαν στο δευτεροβάθμιο τιμωρήθηκε και εξακολουθούμε να μιλάμε για ατιμωρησία. Την ίδια στιγμή, ενισχύεται η εμπλοκή του κομματισμού στην πειθαρχική διαδικασία, καθώς ο Υπουργός παραμένει ο πειθαρχικός προϊστάμενος όλων των υπαλλήλων και έχει το αποκλειστικό δικαίωμα ένστασης κατά αποφάσεων των δευτεροβάθμιων υπηρεσιακών συμβουλίων. 
Μεγαλώνει το κλίμα καχυποψίας και εμπεδώνεται ένα διάχυτο αίσθημα ενοχής στο δημοσιοϋπαλληλικό σώμα, ενώ η ίδια η κρατική μηχανή αποσαθρώνεται. Τελική επιδίωξη, η πλήρης απαξίωση και ο ευτελισμός της Δημόσιας Διοίκησης που θα νομιμοποιήσει τη διάλυση και την ιδιωτικοποίησή της. 
Βασική αντίληψη που διέπει το σύνολο του νομοσχεδίου, είναι η αυστηροποίηση των ποινών και η καθιέρωση μιας αντιδημοκρατικής διαδικασίας, που ουσιαστικά αποστερεί τον υπάλληλο από τις προϋποθέσεις της δίκαιης και αντικειμενικής κρίσης και τον αφήνει στο έλεος διορισμένων και εντολοδόχων οργάνων, χωρίς εκπροσώπηση εργαζομένων και μάλιστα με απόλυτη ευχέρεια να επιβάλουν οποιαδήποτε ποινή για οποιοδήποτε πειθαρχικό παράπτωμα. 
Και βέβαια στο πλαίσιο μιας απόλυτα κομματικοποιημένης Δημόσιας Διοίκησης, η επιλογή δίωξης ή μη υπαλλήλου, θα βασίζεται σε πολιτικές και προσωπικές κρίσεις και θα εντείνει το κλίμα αδικίας και μεροληψίας στους κόλπους του δημοσίου. 
Οι πειθαρχικές ρυθμίσεις που προωθεί η Κυβέρνηση σε συνδυασμό με το άρτι ψηφισθέν βαθμολόγιο, θα αποτελέσουν ένα πολυεργαλείο με πολλαπλούς αντεργατικούς αλλά και στενά κομματικούς στόχους. Η απόλυτη αυθαιρεσία και εξάρτηση του εργαζόμενου από πιστοποιητικά νομιμοφροσύνης που προσπαθούν να εμπεδώσουν οι νέες διαδικασίες αξιολόγησης, με ασαφή και διαβλητά κριτήρια, όπως απόδοση, διοικητικές ικανότητες, συμπεριφορά στην υπηρεσία, ανάρμοστη συμπεριφορά εκτός υπηρεσίας –αυτό ακόμα δεν έχω καταλάβει τι σημαίνει. Ποια θα είναι αυτή η ανάρμοστη συμπεριφορά; Συμμετοχή σε διαδήλωση, το ότι δεν θα φοράει γραβάτα; Να μας το εξηγήσετε- και η αξιολόγηση από ιδιωτικές εταιρείες και η εισαγωγή αντισυνταγματικών ποσοστώσεων για τη βαθμολογική και μισθολογική εξέλιξη από κομματικώς ελεγχόμενα υπηρεσιακά συμβούλια, έρχονται να ισχυροποιηθούν από την παρουσία ενός ανθρωποφάγου πειθαρχικού πλαισίου που θα εκβιάζει και θα καθυποτάσσει τους εργαζόμενους. 
Πρόκειται για τη ριζικότερη αναμόρφωση που έχει επιχειρήσει ποτέ μεταπολιτευτική κυβέρνηση στη Δημόσια Διοίκηση, στην οργανωτική της δομή και ιεραρχία. Από αυτήν όμως απουσιάζει οποιοδήποτε κριτήριο ορθολογισμού, λειτουργικότητας, δημοσίου συμφέροντος και αξιοκρατίας. 
Εξυπηρετείτε αποκλειστικά το νεοφιλελεύθερο δόγμα των δανειστών και συγχρόνως δημιουργούνται προϋποθέσεις, για την πλήρη παράδοση της Δημόσιας Διοίκησης σε παλαιοκομματικές και αυταρχικές λογικές. Επιχειρείται η εκχώρηση της δημόσιας σφαίρας στην ιδιωτική πρωτοβουλία. 
Κύριε Υπουργέ, ο ΣΥΡΙΖΑ καταψηφίζει το σχέδιο νόμου. Πριν τελειώσω όμως, θα ήθελα να μιλήσω για την τροπολογία. Νομίζω ότι όλοι οι προηγούμενοι αγορητές σας είπαν ότι πρέπει να την αποσύρετε. Σας θυμίζω ότι πριν από λίγες μέρες, είχαμε ψηφίσει ένα ευχολόγιο περί καλής νομοθέτησης και σήμερα έχουμε ένα νέο νομοσχέδιο –ας αφήσουμε πόσες σελίδες είναι- ουσιαστικά με τριάντα πέντε άρθρα σε ένα. Περί αυτού πρόκειται. Μέτρησα τριάντα πέντε ρυθμίσεις ή κάνω λάθος;","ΒΑΣΙΛΕΙΟΣ ΜΟΥΛΟΠΟΥΛΟΣ",330
"120613"," Όπου διαφωνείτε, να το δούμε, κύριε συνάδελφε.","ΚΩΝΣΤΑΝΤΙΝΟΣ ΡΟΒΛΙΑΣ",444
"120614"," Εγώ διαφωνώ πρώτα από όλα στη μεθοδολογία. Από μια ματιά που του έριξα, θέλω να σας πω ευθέως ότι μου μυρίζει προεκλογική περίοδος, έλεγχο των μηχανισμών και των εξελίξεων, καθώς και τακτοποίηση «ημετέρων». Αυτό μου μυρίζει. Αν μου επιτρέπετε, μπορώ να εκφράσω την άποψή μου;","ΒΑΣΙΛΕΙΟΣ ΜΟΥΛΟΠΟΥΛΟΣ",330
"120615"," Βεβαίως. Όμως δεν είναι έτσι.","ΚΩΝΣΤΑΝΤΙΝΟΣ ΡΟΒΛΙΑΣ",444
"120616"," Εγώ σας λέω ότι πρέπει να το αποσύρετε. 
Αν νομίζετε ότι είναι απαραίτητο, φέρτε ένα νέο νομοσχέδιο. Εάν θέλουμε –σας το είπαν και οι προηγούμενοι- να έχουμε μια ελάχιστη κοινοβουλευτική λειτουργία, δεν μπορούμε να εξακολουθήσουμε να λειτουργούμε έτσι. Αποσύρετέ το! 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΒΑΣΙΛΕΙΟΣ ΜΟΥΛΟΠΟΥΛΟΣ",330
"120617"," Σας ευχαριστούμε πολύ, κύριε Μουλόπουλε.
Εισερχόμαστε στον κύκλο των αγορητών επί της αρχής, με πρώτο τον Βουλευτή Β΄ Αθήνας του ΠΑΣΟΚ κ. Κωνσταντίνο Γείτονα. 
Ορίστε, κύριε Γείτονα, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120618"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, κατ’ αρχάς θέλω να πω στον αγαπητό συνάδελφο εισηγητή της Νέας Δημοκρατίας, κ. Παυλόπουλο, ότι δεν έχει νόημα η στείρα πολιτική αντιπαράθεση πάνω σε μία εθνική αποτυχία. Και ως «εθνική αποτυχία» εννοώ το ότι δεν καταφέραμε να ξεφύγουμε επί τόσα χρόνια -διαχρονικές είναι οι ευθύνες- από ένα συγκεντρωτικό, αντιπαραγωγικό και προβληματικό κράτος. Όμως το να έχουμε τώρα επιλεκτική μνήμη και να αρχίζουμε τις αντιπαραθέσεις σ’ αυτό είναι πρόκληση και προς τους πολίτες και προς τους δημοσίους υπαλλήλους. 
Έρχομαι τώρα στο νομοσχέδιο. Πιστεύω, κυρίες και κύριοι συνάδελφοι, ότι η ατελής και αναποτελεσματική πειθαρχική διαδικασία στον ισχύοντα Δημοσιοϋπαλληλικό Κώδικα, διαμορφώνει μια συνείδηση περί ατιμωρησίας σε μεγάλη μερίδα πολιτών για τους λειτουργούς της Δημόσιας Διοίκησης. Κι αυτό είναι κακό, καθότι η πειθαρχική ευθύνη θα πρέπει να έχει και προληπτική και κατασταλτική διάσταση. 
Έχουμε, πράγματι, πολλά παραδείγματα περιπτώσεων μη απονομής ή επιλεκτικής απονομής της δικαιοσύνης για μεγάλα πειθαρχικά παραπτώματα, ποινές, που δεν ανταποκρίνονται στη βαρύτητα των πράξεων ή συμπεριφορών, ελαστικότητα στην πάταξη των φαινομένων διαφθοράς και συναλλαγής, φαινόμενα δηλαδή που εντείνουν το αίσθημα καχυποψίας και δυσπιστίας των πολιτών. 
Το αποτέλεσμα είναι να αμφισβητείται έντονα –και όχι αδικαιολόγητα- ο ρόλος των πειθαρχικών συμβουλίων. Πράγματι και η σύνθεση και η λειτουργία τους έχει αναδείξει πολλά προβλήματα, που επιχειρεί να αντιμετωπίσει το παρόν νομοσχέδιο. Είναι μια σωστή πρωτοβουλία, κύριε Υπουργέ. Εγώ την επικροτώ. Θα πω ένα κενό που έχει. Γι’ αυτό κυρίως πήρα το λόγο. Νομίζω, κύριοι Υπουργοί, ότι οι αρχές στη δομή και λειτουργία των πειθαρχικών συστημάτων σε όλο τον ευρύτερο δημόσιο τομέα θα έπρεπε να είναι ενιαίες. Κάνετε προσαρμογή, όπως είδα, στο χώρο του Υπουργείου Παιδείας, που είναι ένας μεγάλος τομέας. Υπάρχουν όμως κι άλλοι τομείς με ειδικές ρυθμίσεις όπως, επί παραδείγματι, ο τομέας των γιατρών του ΕΣΥ, που πρέπει λόγω ιδιαιτερότητας να έχουν ειδικές ρυθμίσεις, στους οποίους όμως θα πρέπει να εφαρμόσουμε, ένα ενιαίο σύστημα αρχών όσον αφορά τις ρυθμίσεις. Και θα ξανάρθω πάλι σ’ αυτό. 
Πάντως η πρωτοβουλία σας είναι πολύ σωστή, σε μια εποχή που οι μεταρρυθμίσεις στη Δημόσια Διοίκηση είναι αναγκαίες και αποτελούν προτεραιότητα, προκειμένου να ενισχύσουν την αποτελεσματικότητά της και να αποκαταστήσουν την εμπιστοσύνη των πολιτών. Αυτή η νομοθετική πρωτοβουλία, λοιπόν, έρχεται στην κατάλληλη στιγμή, σε μία περίοδο συλλογικής προσπάθειας εξόδου από την οικονομική κρίση, όπου η Δημόσια Διοίκηση έχει να παίξει ένα σημαντικό ρόλο. 
Κι επειδή πολλά αστήρικτα και ισοπεδωτικά λέγονται για τους δημοσίους υπαλλήλους, καθώς και πολλοί φόβοι εκφράζονται τώρα που ακούγεται για συνδρομή εταίρων μας για βελτιώσεις στη Δημόσια Διοίκηση –αναφέρομαι στην task force κ.λπ.- εγώ θέλω να ξεκαθαρίσω τη θέση μου απ’ αυτό το Βήμα. Και το λέω μετά λόγου γνώσεως, με την εμπειρία που έχω. Ίσως είμαι από τους λίγους που έχουν εμπειρία γενικού γραμματέα, Υφυπουργού και Υπουργού. Έχω θητεύσει πολλά χρόνια στο δημόσιο βίο, έχω συνεργαστεί με τη Δημόσια Διοίκηση. 
Θέλω να πω ότι η Δημόσια Διοίκηση ασφαλώς έχει προβλήματα και ελλείμματα, αλλά υπάρχουν άξια στελέχη. Η Δημόσια Διοίκηση έχει ικανότητες που τις έχουν δείξει τα στελέχη της σε ορισμένες συγκεκριμένες περιπτώσεις, όταν μάλιστα το πλαίσιο λειτουργίας τους, τους το επέτρεπε. Αναφέρομαι στο πρόσφατο παράδειγμα των Ολυμπιακών Αγώνων, όπου η Δημόσια Διοίκηση δούλεψε πολύ καλά. Θα αναφερθώ και παλαιότερα όταν ξεκινήσαμε τα μεγάλα έργα, ξεκινήσαμε τις συμβάσεις παραχώρησης από το Β΄ Κοινοτικό Πλαίσιο Στήριξης, κύριοι Υπουργοί, όπου, πραγματικά, η Δημόσια Διοίκηση έδειξε μεγάλη προσαρμοστικότητα και αποτελεσματικότητα. 
Επομένως, θέλω να πω ότι έχει ικανότητες -για να μην τα ισοπεδώνουμε όλα ή μηδενίζουμε τα πάντα- αλλά και δυνατότητες που χρειάζεται εμείς, το πολιτικό σύστημα ουσιαστικά, και να αναδείξουμε και να διασφαλίσουμε και να αξιοποιήσουμε.
Οι διατάξεις του νομοσχεδίου –αναφέρθηκαν λεπτομερώς από τον εισηγητή μας- είναι βασικά προς τη σωστή κατεύθυνση και αναφέρομαι ιδιαίτερα και στον αποκλειστικό προσδιορισμό των πειθαρχικών παραπτωμάτων και στην αναμόρφωση του καταλόγου των πειθαρχικών ποινών και στον καθορισμό των πρωτοβάθμιων υπηρεσιακών ή συμβουλίων πειθαρχικών λόγω της αποκλειστικής αρμοδιότητας για τα πειθαρχικά, στη νέα συγκρότηση συμβουλίων με τη συμμετοχή των δικαστικών λειτουργών, στα σφιχτότερα χρονοδιαγράμματα καθώς και στην επιμήκυνση του χρόνου παραγραφής. Όλα αυτά θεωρητικά και πραγματικά, ουσιαστικά είναι προς τη σωστή κατεύθυνση.
Θετική, όπως είπα προηγουμένως, επίσης είναι και η εναρμόνιση με το άρθρο 6 των ρυθμίσεων που αφορούν το πειθαρχικό δίκαιο στο χώρο – είναι ευρύς χώρος- της παιδείας. Και επανέρχομαι στην παρατήρησή μου, κύριοι Υπουργοί, για να επισημάνω ότι θα πρέπει να καθιερώσουμε ενιαίες αρχές στις πειθαρχικές δομές και τις λειτουργίες -φυσικά λαμβάνοντας υπ’ όψιν τις ιδιαιτερότητες- για λόγους ισονομίας αλλά και δυνατότητας σύγκρισης και αξιολόγησης, αποτελεσματικότητας και αποτελεσμάτων, σε κάθε τομέα και αναφέρομαι στον ευρύτερο δημόσιο τομέα.
Ο χώρος αρμοδιότητας του Υπουργείου Παιδείας, όπως είπα, που είναι μεγάλος, προσαρμόζεται με αυτό το νομοσχέδιο. 
Αντίστοιχα σημαντικό είναι το θέμα της πειθαρχική ευθύνης στο χώρο της υγείας. Στο πειθαρχικό δίκαιο θέλω να θυμίσω, κύριοι Υπουργοί, των ιατρών του ΕΣΥ από το ν. 1397/83 του ΕΣΥ, μέχρι σήμερα έχουν γίνει αρκετές τροποποιήσεις. Στο ν. 2519/97, που είχα εγώ την τιμή να εισηγηθώ ως Υπουργός Υγείας, προβλεπόταν για πρώτη φορά η συμμετοχή δικαστικού και νομικού συμβούλου στο πειθαρχικό συμβούλιο. Δυστυχώς, μετά άλλαξε αυτό με τροποποίηση. Δηλαδή, εγώ τότε το 1997 είχα κινηθεί στο πρότυπο που κινείσθε σήμερα εσείς. 
Πιστεύω, λοιπόν, ότι όχι μόνο γι’ αυτό το θέμα, γι’ αυτό το πειθαρχικό –είναι το κεντρικό πειθαρχικό και τα περιφερειακά πειθαρχικά- αλλά και για άλλους τομείς όπου υπάρχουν ιδιαιτερότητες και υπάρχουν ειδικές ρυθμίσεις, θα πρέπει να το ξαναδούμε στη βάση ενιαίων αρχών όσον αφορά τη λειτουργία και τη δομή. Δεν λέγω βέβαια ότι πρέπει να γίνουν ταυτόσημα γιατί έχουν ιδιαιτερότητες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε, σε μισό λεπτό.
Όσον αφορά τις επιμέρους διατάξεις, εγώ συμφωνώ. Θα ήθελα να προσεχθούν, κύριοι Υπουργοί, οι επισημάνσεις της Επιστημονικής Επιτροπής της Βουλής για το άρθρα 103, σχετικά με την αυτοδίκαιη θέση σε αργία, αλλά και για το άρθρο 109, σχετικά με την επιβολή σωρευτικώς προστίμων πέραν της πειθαρχικής ποινής.
Θα κλείσω, κυρίες και κύριοι συνάδελφοι, λέγοντας μια κουβέντα για την ανυπαρξία αξιολόγησης, την απουσία ελέγχων και κυρώσεων. Μέσα από αυτήν την ανυπαρξία συντηρούνται πολλές φορές οι χρόνιες παθογένειες της Δημόσιας Διοίκησης. Αυτά είναι διαπιστωμένα και από τον γενικό επιθεωρητή και από την καθημερινότητα. Πρόκειται για αδυναμίες του υπάρχοντος πειθαρχικού συστήματος να ανταποκριθεί στο προληπτικό, όπως είπα, και κατασταλτικό του ρόλο. Γι’ αυτό οι προς ψήφιση ρυθμίσεις είναι προς τη σωστή κατεύθυνση.
 Φυσικά δεν είναι πανάκεια. Μπορούν, όμως, πραγματικά, να βελτιώσουν τα πράγματα. Και κυρίως με την αντικειμενικότητα, την αμεροληψία που καθιερώνουν και την ανεξαρτησία, θα έλεγα, από κομματικά και συνδικαλιστικά κατεστημένα μπορούν, πραγματικά, να ξανααποκαταστήσουν την εμπιστοσύνη στις σχέσεις πολιτών και Δημόσιας Διοίκησης, που είναι απαραίτητη και προς όφελος όλων.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΓΕΙΤΟΝΑΣ",82
"120619"," Ευχαριστούμε, τον κ. Κωνσταντίνο Γείτονα από το ΠΑΣΟΚ.
Το λόγο έχει ο συνάδελφος Βουλευτής από την Περιφέρεια Αττικής της Νέας Δημοκρατίας, κ. Νικόλαος Καντερές για επτά λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120620"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, συζητούμε σήμερα το σχέδιο νόμου του Υπουργείου Διοικητικής Μεταρρύθμισης που τροποποιεί επιμέρους διατάξεις του ν. 3528/2007, που αφορά στο Πειθαρχικό Δίκαιο που διέπει τους υπαλλήλους του δημοσίου και των νομικών προσώπων δημοσίου δικαίου.
Οι αλλαγές που δρομολογούνται, προσπαθούν να δώσουν ουσιαστικές λύσεις στα χρόνια προβλήματα και τις παθογένειες που ταλανίζουν εδώ και δεκαετίες τη Δημόσια Διοίκηση και ταυτόχρονα, σκοπεύει να βάλει τέλος στο καθεστώς ατιμωρησίας που συναντούμε σε κάποιες περιπτώσεις. Λαμβάνοντας υπ’ όψιν τη δύσκολη κατάσταση που βρίσκεται σήμερα η πατρίδα μας, εύκολα κανείς θα διακρίνει ότι αρκετά προβλήματα οφείλονται στην αδυναμία του κράτους να καταστήσει τη Δημόσια Διοίκηση πιο αποτελεσματική.
Οι νέες ρυθμίσεις έρχονται, λοιπόν, να καλύψουν κάποια υφιστάμενα κενά και επίσης, να βελτιώσουν αναποτελεσματικές διατάξεις του παρελθόντος. Περιλαμβάνουν, μεταξύ των άλλων, αυστηρότερες ποινές για διοικητικά παραπτώματα, απόλυση των επίορκων υπαλλήλων, ταχύτερες διαδικασίες στην έκδοση των αποφάσεων, υψηλά πρόστιμα έως και 100.000 ευρώ, όταν υπάρχει οικονομικής φύσεως παράπτωμα, ενίσχυση του ρόλου των δευτεροβαθμίων πειθαρχικών συμβουλίων και επιμήκυνση του χρόνου παραγραφής.
Όμως, κυρίες και κύριοι συνάδελφοι, αυτό το πακέτο των νέων ρυθμίσεων για το Πειθαρχικό Δίκαιο, δεν μπορεί να αποτελεί το άλφα και το ωμέγα στην επίλυση των παθογενειών της Δημόσιας Διοίκησης. Αυτό το αναφέρω, καθώς όλοι γνωρίζουμε την αλήθεια πίσω από τα προβλήματα της διοίκησης. Αυτά τα προβλήματα, αυτές οι αδυναμίες, αυτές οι παθογένειες, δεν οφείλονται ούτε σήμερα, αλλά ούτε και στο παρελθόν αποκλειστικά στην έλλειψη ενός αυστηρού πειθαρχικού κώδικα. Αντιθέτως, προβλέπονταν αυστηρότατες ποινές για την τιμωρία των ενόχων. Δυστυχώς, όμως, αυτές έμεναν μονίμως στα χαρτιά και ποτέ δεν έβρισκαν το δρόμο της εφαρμογής.
Όπως, λοιπόν, και σε άλλους τομείς της ελληνικής πραγματικότητας και παρά την ύπαρξη αυστηρών νόμων και στη Δημόσια Διοίκηση, η πελατειακή και κομματική προστασία των εμπλεκόμενων και παρανομούντων δημιούργησε συνθήκες ανομίας, αμφισβήτησης, ισοπέδωσης και κυρίως, συγκάλυψης. Σε αυτό, δυστυχώς, συνετέλεσαν όλοι οι παράγοντες από όλους τους πολιτικούς χώρους. Ουδείς αναμάρτητος σε αυτήν την αρνητική εικόνα για το σύνολο της Δημόσιας Διοίκησης.
Όπως προανέφερα, αυτήν την περίοδο που η χώρα περνάει μια μεγάλη κρίση και όλα όσα ξέραμε αλλάζουν, πρέπει να σταθούμε όλοι υπεράνω κομματικών και πολιτικών σκοπιμοτήτων, στο ύψος των απαιτήσεων και να προσπαθήσουμε να διορθώσουμε αδυναμίες και λάθη πολλών δεκαετιών. Η Δημόσια Διοίκηση και ο τρόπος με τον οποίο λειτουργεί, πρέπει να αλλάξει ριζικά. Αυτή είναι η απαίτηση των πολιτών. Χρειαζόμαστε ένα σωστό κράτος, όπου η ισονομία και το αίσθημα της δικαιοσύνης θα επιβάλλονται στα συμφέροντα και τις συγκαλύψεις και θα υπάρχει η τιμωρία των επίορκων.
Σε αυτήν την προσπάθεια ριζικής ανατροπής των παθογενειών, χρειαζόμαστε ένα πλαίσιο κανόνων που να είναι συγκεκριμένο και τεκμηριωμένο, χωρίς τα γνωστά σημεία ασάφειας που είχαμε στο παρελθόν και επέτρεπαν στους ενόχους να ελίσσονται, εντείνοντας το αίσθημα της αδιαφάνειας και ατιμωρησίας στη Δημόσια Διοίκηση.
Ενώ, λοιπόν, το παρόν νομοσχέδιο κινείται προς τη σωστή κατεύθυνση, δημιουργώντας ένα αυστηρότερο πλαίσιο Πειθαρχικού Δικαίου των δημοσίων υπαλλήλων, δυστυχώς, οι αδυναμίες που οδήγησαν τη Δημόσια Διοίκηση ως εδώ δεν φαίνεται να εξαλείφονται. Αντί να απλοποιήσουμε τις διατάξεις, ώστε η κατανόηση και η εφαρμογή τους να καθίσταται αυτονόητη, τις περιπλέκουμε, καθιστώντας το νέο πλαίσιο για μια ακόμα φορά ανεφάρμοστο στην πράξη. Είναι σχεδόν βέβαιο ότι οι πειθαρχικές ποινές που θα επιβάλλονται θα ανατρέπονται αμέσως μετά, από ακυρωτικές αποφάσεις των δικαστηρίων.
Κυρίες και κύριοι συνάδελφοι, τα θετικά σημεία του νομοσχεδίου είναι πολύ συγκεκριμένα. Πρώτον, η διαφοροποίηση των υπηρεσιακών και των πειθαρχικών συμβουλίων. Δεύτερον, η συμμετοχή δικαστών στη σύνθεση πειθαρχικών συμβουλίων. Τρίτον, η επιμήκυνση του χρόνου παραγραφής των πειθαρχικών αδικημάτων και τέταρτον, η θέσπιση αυστηρότερων ποινών. Με αυτά συμφωνούμε.
Αντιθέτως, μερικά μόνο σημεία στα οποία διαπιστώνουμε αδυναμίες και στα οποία ασκούμε κριτική είναι τα εξής. Πρώτον, ότι, ενώ προβλέπεται η συμμετοχή δικαστών στα πειθαρχικά συμβούλια, αυτό δεν τηρείται για το δευτεροβάθμιο πειθαρχικό συμβούλιο, όπου αντί δικαστών, μετέχουν νομικοί σύμβουλοι του κράτους, που είναι πρόσωπα που συνδέονται με τους εκάστοτε Υπουργούς και που δεν έχουν τα εχέγγυα αμεροληψίας και αντικειμενικότητας, που έχουν οι δικαστικοί λειτουργοί. Με άλλα λόγια, η τελική κρίση δεν θα γίνεται από το ανεξάρτητο Δικαστικό Σώμα, αλλά από ανθρώπους της πολιτικής ηγεσίας.
Δεύτερον, τόσο οι δικαστές όσο και οι νομικοί σύμβουλοι, είναι βεβαρημένοι με τα κύρια υπηρεσιακά τους καθήκοντα. Αντί, λοιπόν, στα συμβούλια να μετέχουν, για παράδειγμα, επίτιμοι δικαστικοί λειτουργοί, με τους ίδιους βαθμούς, ανατίθενται τα καθήκοντα αυτά στους εν ενεργεία δικαστικούς, με αποτέλεσμα η διαδικασία σίγουρα να πηγαίνει πίσω αντί να επιταχύνεται.
Τρίτον, υπάρχει δραστικός περιορισμός στις δυνατότητες του Γενικού Επιθεωρητή Δημόσιας Διοίκησης να ασκεί ένσταση και προσφυγή κατά των αποφάσεων των πειθαρχικών οργάνων και των πειθαρχικών συμβουλίων.
Τέταρτον, διατηρείται στο παρόν νομοσχέδιο η χαμηλή ποιότητα των εγγράφων που περιέχουν το πειθαρχικό κατηγορητήριο και που αποτελούν τη βάση της πειθαρχικής δίκης. Οι αοριστίες και η ανεπάρκεια των πειθαρχικών κατηγορητηρίων, οδηγούν με μαθηματική ακρίβεια στην ακύρωση της πειθαρχικής δίκης.
Κυρίες και κύριοι συνάδελφοι, η δημόσια δίκη χρειάζεται αλλαγές που θα προσφέρουν ουσιαστικές λύσεις στις χρόνιες παθογένειες του παρελθόντος. 
Επαναλαμβάνω, όπως είπε και ο εισηγητής μας, ότι σε γενικές γραμμές το νομοσχέδιο μας βρίσκει σύμφωνους. Χρειάζονται, όμως, αλλαγές σε επιμέρους ζητήματα, που θα καταστήσουν το νέο πλαίσιο του πειθαρχικού δικαίου δημοσίων πολιτικών διοικητικών υπαλλήλων και των υπαλλήλων νομικών προσώπων δημοσίου δικαίου εφαρμόσιμο και αποτελεσματικό. Βλέποντας την κρίσιμη περίοδο που διανύει η χώρα, οφείλουμε να κατανοήσουμε ότι αλλάζοντας τους κανόνες λειτουργίας της διοίκησης καθιστούμε το κράτος πιο αποτελεσματικό και πιο φιλικό προς τον πολίτη.
Κλείνοντας, οφείλουμε –νομίζω- με υψηλό αίσθημα ευθύνης και με σοβαρότητα και υπευθυνότητα να δρομολογήσουμε αυτές τις αλλαγές.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΚΑΝΤΕΡΕΣ",184
"120621"," Ευχαριστούμε πολύ το συνάδελφο, τον κ. Νικόλαο Καντερέ.
Από το Λαϊκό Ορθόδοξο Συναγερμό ο Βουλευτής Β’ Αθήνας, ο κ. Κωνσταντίνος Αϊβαλιώτης, έχει το λόγο για επτά λεπτά από του Βήματος.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"120622"," Κυρία και κύριοι Βουλευτές, νομίζω ότι όλοι συμφωνούμε ότι η Δημόσια Διοίκηση δίνει σήμερα την εντύπωση σε καθένα από εμάς ότι είναι και βασανιστική και παρανοϊκή και σαδιστική και ότι ευθύνεται σε πολύ μεγάλο βαθμό για την έλλειψη επενδύσεων στη Ελλάδα.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Είναι δε απορίας άξιο –και δεν έχω πάρει ακόμα πειστική απάντηση- πώς μια καθημαγμένη Ελλάδα μετά το τέλος του Β΄ Παγκοσμίου Πολέμου με το αναιμικό κράτος και με τις περιορισμένες δυνατότητας που είχε, κατάφερε να προσελκύει σταθερά επενδύσεις στη χώρα μας και να γίνεται, παρά την πολιτική αστάθεια, η δεύτερη σε ρυθμό ανάπτυξης χώρα του ΟΟΣΑ μετά την Ιαπωνία.
Μάλιστα, ως το 1977 νομίζω, κύριε Πολατίδη, ότι είχατε αναφέρει την τελευταία φορά, δηλαδή επί τριάντα πέντε και πλέον χρόνια, ήταν δεύτερη στον κόσμο σε ρυθμό ανάπτυξης.
Πώς γινόταν αυτό και η σημερινή Ελλάδα δεν μπορεί να τραβήξει επενδύσεις; Δηλαδή, εκείνη η Ελλάδα των δεκαετιών του 1950, του 1960, του 1970 είχε επενδύσεις και το κράτος και η διοίκησή του είτε ήταν η Δεξιά στην εξουσία, είτε ήταν το κέντρο, υποβοηθούσε τις επενδύσεις και πάντως δεν τις φρενάριζε.
Οι αμοιβές των δημοσίων υπαλλήλων ήταν αστείες, φυσικά, εκείνη την εποχή εν σχέση με τον ιδιωτικό τομέα. Θυμόμαστε όλοι τις ελληνικές ταινίες, όπου απαξιωνόταν ο δημόσιος υπάλληλος. Έλεγε κάποιος «ε, εντάξει, δημόσιος υπάλληλος είναι». Θυμόμαστε την ταινία «Δεσποινίς ετών τριάντα εννιά» με το Βασίλη Λογοθετίδη, που δεν ήθελε για γαμπρό της νύφης ο Βασίλης Λογοθετίδης το δημόσιο υπάλληλο, γιατί έπαιρνε τρεις και εξήντα. Αυτή ήταν τότε η κατάσταση.
Θυμάμαι ότι το 1966, ο πατέρας μου ήταν νέος πολιτικός μηχανικός και αποφάσισε να δουλέψει στον Οργανισμό Σχολικών Κτηρίων και μετά στο Υπουργείο Δημοσίων Έργων. Οι συνάδελφοί του τον κοιτούσαν περίπου σαν εξωγήινο. Εκείνη την εποχή, την εποχή των πολυκατοικιών, της αντιπαροχής -που κατέστρεψε ειρήσθω εν παρόδω την αισθητική των πόλεών μας- εκείνη την εποχή που έβγαζαν ένα σωρό λεφτά οι ελεύθεροι επαγγελματίες, τον θεωρούσαν περίπου τρελό που ήθελε να δουλέψει στο δημόσιο, όταν όλοι επέλεγαν το ελεύθερο επάγγελμα.
Όμως, παρά τις πολύ πενιχρές μισθολογικές απολαβές στο δημόσιο και την έλλειψη ευκολιών, λειτουργούσε το δημόσιο και πάντως δεν βασάνιζε τον πολίτη, που προσπαθούσε να κάνει το αυτονόητο, δηλαδή να εξυπηρετηθεί, αν και δεν είχε ευκολίες τότε το δημόσιο.
Μεταξύ των πολλών νομαρχιών της περιφέρειας στις οποίες δούλεψε ο πατέρας μου ήταν και η Νομαρχία Κυκλάδων. Όταν είχε έρθει το telex, νόμιζαν ότι επρόκειτο περί μιας διαστημικής ευκολίας και δεν σας λέω τίποτα πια για το fax. Όταν ήρθε πια το fax ήταν κάτι σχεδόν μαγικό.
Δεν είχε, λοιπόν, τις σημερινές ευκολίες το δημόσιο. Δεν είχε το taxis, υπολογιστές και όλα τα υπόλοιπα. Όμως, δεν χρειάζονταν είκοσι χρόνια και επτά χιλιάδες υπογραφές για να γίνει μία επένδυση, όπως το Costa Navarino. Ο μακαρίτης Κωνσταντακόπουλος, ο επενδυτής κάτω στη Μεσσηνία, είπε ότι χρειάστηκε είκοσι χρόνια και επτά χιλιάδες υπογραφές. Όσο για το να ανοίξεις ένα στάβλο στην Ελλάδα, χρειάζεσαι δεκαεπτά υπογραφές και έξι μήνες. Στην Τουρκία χρειάζεσαι έξι ημέρες και έξι υπογραφές για να στήσεις μια σοβαρή επιχείρηση και να παράγεις.
Μέχρι το 1980 είχαμε γεωργία σοβαρή, είχαμε και βιομηχανία επαρκή. Είχαμε την «ΕΛΛΗΝΙΚΗ XΑΡΤΟΠΟΙΙΑ», την «IZOLA», την «ESKIMO», την «PIRELLI», το Λαδόπουλο, την «GOOD YEAR», τη «NISSAN» στο Βόλο, την «IDEAL STANDARD» στη βόρειο Ελλάδα, τη «PHILKERAM-JOHNSON» στη Βόρειο Ελλάδα –έκλεισε κι αυτή προχθές- τη «GENERAL MOTORS» στο Μπογιάτι, εδώ στον Άγιο Στέφανο, τη «SOFTEX», την «ΠΕΙΡΑΪΚΗ ΠΑΤΡΑΪΚΗ». Σήμερα όταν πας να πάρεις μία πετσέτα είναι ή πακιστανική ή τούρκικη. Όταν πας να πάρεις ένα σεντόνι είναι αιγυπτιακό.
Μέχρι το 1981, υπήρχε μία λειτουργική Δημόσια Διοίκηση με εκατόν ογδόντα χιλιάδες υπαλλήλους. Στα συνδικαλιστικά όργανα των υπαλλήλων εκλέγονταν πάντα, όμως, εκπρόσωποι του ΠΑΣΟΚ. Πώς γινόταν αυτό; Η Δεξιά διόριζε υπαλλήλους οι οποίοι ψήφιζαν ΠΑΣΟΚ; Η ΑΔΕΔΥ, η ηγεσία της ΑΔΕΔΥ εδώ και τριάντα πέντε χρόνια είναι ΠΑΣΟΚ. Τώρα, πώς η κακιά Δεξιά διόριζε δεξιούς και έβγαζαν ΠΑΣΟΚ, αυτό δεν μας το εξηγήσατε. 
Δεν μας εξηγήσατε, επίσης, πώς από τους εκατόν ογδόντα χιλιάδες δημοσίους υπαλλήλους φθάσαμε στο ένα εκατομμύριο εκατό χιλιάδες. 
Δεν μας εξηγήσετε, πώς όταν αναλάβατε τη διακυβέρνηση εσείς, οι συνάδελφοι του ΠΑΣΟΚ, τον Οκτώβριο του 1981 διπλασιάστηκαν οι μισθοί στο δημόσιο. Δεν παραλάβατε καμένη γη; Πώς διπλασιάσατε τους μισθούς στο δημόσιο; Πώς αλώσατε το δημόσιο; Έτσι το αλώσατε. Ούτε αυτό το μυστήριο μάς το εξηγήσατε. Πήρατε καμένη γη από την κακιά Δεξιά και το Ράλλη αλλά διπλασιάσατε τους μισθούς και πλακώσατε από πάνω και τα δάνεια και πήρατε και τα λεφτά από την Ευρωπαϊκή Ένωση, από την τότε ΕΟΚ. Έτσι, λοιπόν, είχατε αυτούς τους πόρους από την ΕΟΚ, ριχθήκατε και στα δάνεια, εξ ου και η σημερινή χρεοκοπία της Ελλάδας, που φέρει την υπογραφή του Ανδρέα Παπανδρέου. Και αυτή είναι η αλήθεια. Φέρει την υπογραφή του Ανδρέα Παπανδρέου. 
Εν τω μεταξύ, αφού η συντριπτική πλειοψηφία των δημοσίων υπαλλήλων, πάνω από το 65% ήταν πλέον ΠΑΣΟΚ, το 1994, κάνατε μία τζάμπα επίδειξη δήθεν πολιτικής ευαισθησίας με το ΑΣΕΠ, το οποίο, όμως, στελεχώθηκε με καταπράσινους υπαλλήλους. Έχω κάνει μία ερώτηση, η οποία πρέπει να κατέχει το πανελλήνιο ρεκόρ καθυστέρησης. Είναι η ερώτηση για τα συνδικαλιστικά όργανα του ΑΣΕΠ. Ζήτησα να μάθω τα αποτελέσματα των εκλογών στο ΑΣΕΠ. Δεν βρίσκεις δεξιό, δεν βρίσκεις αριστερό υπάλληλο. Από τους διακόσιους εβδομήντα πέντε υπαλλήλους, πρέπει να πάρεις μεγεθυντικό φακό, για να βρεις είκοσι, τριάντα μη Πασοκτζήδες υπαλλήλους. Και αυτό είναι τυχαίο; Δηλαδή αυτό το όργανο που στελεχώνει τη Δημόσια Διοίκηση και αυτό καταπράσινο και αυτό ΠΑΣΟΚ και αυτή η δομή αλωμένη από το ΠΑΣΟΚ, εντελώς μονοκομματική και πράσινη η στελέχωσή της; 
Το νομοσχέδιο που συζητούμε σήμερα βρίθει διατάξεων περί αργίας, χρηματικών προστίμων. Μιλά για αλλαγές που είναι σωστές, φυσικά, στα πειθαρχικά συμβούλια. 
Το πρόβλημα στο δημόσιο –και το ξέρουμε όλοι- είναι ότι η δουλειά σου δεν διεκπεραιώνεται εύκολα, χάνεις απίστευτο χρόνο και αναγκάζεσαι να λαδώσεις, για να τελειώσεις γρήγορα. Είναι το λεγόμενο «γρηγορόσημο», που είναι η γάγγραινα και η καθυστέρηση που είναι ο καρκίνος της Δημόσιας Διοίκησης. Και για όλα αυτά έφτανε μία ρύθμιση, όποιος είναι λαμόγιο να απολύεται από το δημόσιο, όποιος χρηματίζεται φεύγει. Έτσι και ο πολίτης πληρώνει για τη Δημόσια Διοίκηση, αλλά ξέρει ότι τιμωρείται το λαμόγιο και ο νταβατζής της Δημόσιας Διοίκησης, ο οποίος έχει την εντύπωση ότι η τουρκοκρατία συνεχίζεται. 
Είναι θετικό το μέτρο που εισάγεται με το άρθρο 112. Επιδιώκεται η επιμήκυνση της παραγραφής των πειθαρχικών παραπτωμάτων, η οποία γίνεται πλέον από διετής πενταετής. Για τις περιπτώσεις των παραπτωμάτων του άρθρου 107, παράγραφος 1, επιμηκύνεται η παραγραφή από πέντε χρόνια σε επτά. Σωστά είναι όλα αυτά. 
Προβλέπεται, επίσης, ότι για παράπτωμα της παραγράφου 1, εδάφιο δ΄ του άρθρου 107, η παραγραφή ξεκινά από την ημέρα που η υπηρεσία έλαβε γνώση της τέλεσης του αδικήματος. Σωστό είναι και αυτό. Παράλληλα, αυξάνεται και ο χρόνος παραγραφής ως την έκδοση της πρωτοβάθμιας πειθαρχικής απόφασης από τρία σε επτά έτη και σε ορισμένες περιπτώσεις από επτά σε δέκα έτη. Αυτά όλα είναι θετικά. Ας το κάναμε και στη δική μας περίπτωση και στην περίπτωση παραγραφής όσων διετέλεσαν Υπουργοί και Πρωθυπουργοί. Καλό θα ήταν να εφαρμόσουμε και στη δική μας περίπτωση, στα καθ’ ημάς δηλαδή, μια ανάλογη ρύθμιση. 
Έλεγα πιο πριν ότι ο πατέρας μου ήταν δημόσιος υπάλληλος και ανήκε στο σημερινό ΥΠΕΧΩΔΕ. Θυμάμαι ότι έλεγε ότι δεν ζητεί ο κόσμος πάντα ρουσφέτι, δεν ζητεί πάντα παράκαμψη του νόμου, ζητεί και το αυτονόητο, να εφαρμοστεί ο νόμος, να μην καθυστερεί αδικαιολόγητα, να μην πληρώνει τα νταβατζιλίκια, ζητά να μη βλέπει δημοσίους υπαλλήλους στις εφορίες, στις πολεοδομίες να πλουτίζουν. Χρόνια έβλεπα συναδέλφους του πατέρα μου στη Νομαρχία των Κυκλάδων ή στην Αττική να αποκτούν οικόπεδα, την ίδια ώρα που ο ίδιος πάλευε να ζήσει με έναν ξερό μισθό πέντε άτομα, την πενταμελή μας οικογένεια. 
Ο υπάλληλος, όμως, που είναι τίμιος και καθαρός αισθάνεται ως το κορόιδο και νιώθει και ως ο κάτοχος του παρασήμου της ανοικτής παλάμης. Αυτή είναι η αλήθεια, γιατί υπάρχουν τίμιοι δημόσιοι υπάλληλοι, υπάρχουν άνθρωποι που κάνουν τη δουλειά τους –και είναι πολλοί- στο δημόσιο, αλλά αισθάνονται κορόιδα, γιατί την ίδια ώρα οι «διπλοσάγονοι» στο δημόσιο μένουν ατιμώρητοι. Αν υπήρχε, όμως, άμεση και εξοντωτική τιμωρία, απόλυση και δήμευση της περιουσίας, τότε οι υπόλοιποι χιλιάδες τίμιοι δημόσιοι υπάλληλοι που κάνουν τη δουλειά τους και παλεύουν όλη μέρα δεν θα αισθάνονταν κορόιδα, αφού θα έβλεπαν ότι το λαμόγιο τιμωρείται επιτέλους. 
Η κυπριακή διοίκηση –το ανέφερα και στην επιτροπή- γιατί προβλέπει κάτι τέτοιο; Και στην Κύπρο Έλληνες κατοικούν. Δεν είναι Έλληνες οι κάτοικοι της Κύπρου; Είναι. Και εδώ Έλληνες είναι. Ποιο είναι το περίεργο μυστικό, πού βρίσκεται το μυστήριο και η κυπριακή διοίκηση λειτουργεί; Μήπως είναι ότι πριν από πενήντα χρόνια είχαν βρετανική διοίκηση; Αυτή είναι η εύκολη εξήγηση. Η πραγματική εξήγηση είναι ότι εκεί δεν παίζουν με τα ψηφαλάκια, δεν ασχολούνται με τις πελατειακές σχέσεις και τους μικροκομματισμούς ή ασχολούνται λιγότερο –αν θέλετε, γιατί και εκεί Έλληνες είναι- δεν προστατεύονται με τον τρομερό και προκλητικό τρόπο που γίνεται εδώ οι κομματικοί πελάτες, οι οποίοι μπούκαραν, όπως μπούκαραν, στο δημόσιο. 
Γενικά, στο νομοσχέδιο γίνεται μία καλή προσπάθεια. Λυπάμαι, αλλά το αποτέλεσμα νομίζω ότι δεν θα είναι το αναμενόμενο. Έχει γίνει τόσο μεγάλη ζημιά τα τελευταία τριάντα χρόνια, από το ’81 έως σήμερα, ώστε ό,τι και να καθιερωθεί, θα είναι εντελώς ατελέσφορο. Χρειάζονται, γρήγορες, απλές και αυστηρές λύσεις επιτέλους, προκειμένου να απαλλαγεί η Δημόσια Διοίκηση από την αποφορά που φέρνει αυτή η διαιώνιση του ραγιαδισμού, των πελατειακών σχέσεων και των πρακτικών μια ιδιότυπης μαφίας που εξακολουθεί να λυμαίνεται το δημόσιο, να το δυσφημεί, αλλά και να το ξεχαρβαλώνει. 
Σας ευχαριστώ. 
(Χειροκροτήματα από την πτέρυγα του ΛΑΟΣ)","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"120623"," Το λόγο έχει η Ανεξάρτητη Βουλευτής Αχαΐας κ. Μαρία Κυριακοπούλου.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120624"," Ευχαριστώ πολύ, κύριε Πρόεδρε. 
Κύριοι συνάδελφοι, με το σημερινό σχέδιο νόμου επιχειρείται, πραγματικά, μια σημαντική τομή στη λειτουργία της Δημόσιας Διοίκησης, όπως τη γνωρίζουμε. 
Είναι βέβαιο ότι η καθιέρωση ενός αυστηρού και αποτελεσματικά εφαρμοζόμενου πειθαρχικού δικαίου, είναι ένα από τα καίρια βήματα για τη διασφάλιση της νομιμότητας και την εξασφάλιση της αποδοτικότητας των δημοσίων υπηρεσιών. 
Οι δημόσιοι υπάλληλοι, είναι φυσικά πρόσωπα που παρέχουν τις υπηρεσίες τους στο κράτος, διότι συνδέονται μ’ αυτό με μια ειδική έννομη σχέση που έχει συναφθεί προαιρετικά, συνεπάγεται ιεραρχική εξάρτηση και πειθαρχική ευθύνη και διέπεται αποκλειστικά ή εν μέρει από ειδικούς κανόνες του διοικητικού δικαίου. 
Με τη σύναψη της σχέσης γεννώνται αυτομάτως δικαιώματα και καθήκοντα. Τα καθήκοντα καθορίζονται από το Σύνταγμα, τους νόμους, τις εγκυκλίους, τις εντολές των προϊσταμένων και τις γενικές αρχές και αντιλήψεις για τη συμπεριφορά τους εντός και εκτός υπηρεσίας. Μ’ αυτά τα καθήκοντα συνδέεται και η πειθαρχική ευθύνη. 
Ο δημόσιος υπάλληλος, όπως το ίδιο το Σύνταγμα ορίζει στο άρθρο 103 παράγραφος 1, «είναι εκτελεστής της θέλησης του κράτους και υπηρετεί το λαό, οφείλει δε πίστη στο Σύνταγμα και αφοσίωση στην πατρίδα», όρκο που δίνει άλλωστε και κατά το διορισμό του. Μάλιστα, έχει μεγάλη σημασία ότι τόσο οι δημόσιοι υπάλληλοι όσο και οι παρέχοντες εργασία με σχέση ιδιωτικού δικαίου υπηρετούν το κράτος προαιρετικά, μετά από αίτηση και εκδήλωση επιθυμίας να συνδράμουν στην εκπλήρωση των στόχων, που επιδιώκει το κράτος. 
Τα όργανα του κράτους, δεν δρουν ορμώμενα από ατομικά συμφέροντα και επιδιώξεις αλλά ως εκτελεστές της θέλησης του κράτους για την επιδίωξη του δημοσίου συμφέροντος και την εμπέδωση της δημοκρατίας. 
Ο δημόσιος υπάλληλος, είναι το πρόσωπο της διοίκησης στους πολίτες, ο συνδετικός κρίκος διοίκησης και διοικουμένων. Γι’ αυτό και η τέλεση πειθαρχικού παραπτώματος έχει άμεσο αντίκτυπο στους πολίτες και το κράτος. 
Η ανυπακοή του στον Κώδικα Δεοντολογίας και η ανοχή αυτής της ανυπακοής από το κράτος είναι η αρχή της υποτίμησης των νόμων, της έλλειψης σεβασμού στην έννομη τάξη και της διατάραξης της εμπιστοσύνης στο κράτος δικαίου. 
Η Δημόσια Διοίκηση στο σύνολό της ταυτίζεται με το κράτος, γι’ αυτό και πρέπει να δίνει το παράδειγμα με την οργάνωσή της, την αποτελεσματικότητά της, τη σύννομη λειτουργία της και την αίσθηση που δημιουργεί στους πολίτες ότι αναλαμβάνει πλήρως τις ευθύνες για την εξουσία που ασκεί. 
Είναι κοινός τόπος ότι πρέπει να αλλάξει η συμπεριφορά όσων υπηρετούν το κράτος, από τους πολιτικούς και τους δημοσίους λειτουργούς μέχρι τον κάθε ένα δημόσιο ή με άλλη σχέση υπηρετούντα υπάλληλο. 
Το να μη γίνονται σεβαστοί κατά την καθ’ οιονδήποτε τρόπο άσκηση δημόσιας εξουσίας θεσπισμένοι κανόνες ή να εκθειάζονται αρχές οι οποίες παραβιάζονται, είναι πράξεις που υπονομεύουν το δημόσιο συμφέρον και αντιτίθενται στο σκοπό άσκησης της δημόσιας εξουσίας.
Και η πειθαρχική, λοιπόν, διαδικασία συντελεί σ’ αυτό ακριβώς. Είναι μια μορφή άσκησης εκτελεστικής εξουσίας, για να κατοχυρώνεται η σύννομη λειτουργία της Δημόσιας Διοίκησης προς εξυπηρέτηση του δημοσίου συμφέροντος. 
Κύριοι συνάδελφοι, σήμερα καλούμαστε να τροποποιήσουμε το μέρος του Υπαλληλικού Κώδικα που αναφέρεται στις πειθαρχικές διατάξεις, με σκοπό τη διασφάλιση της νόμιμης λειτουργίας του δημόσιου τομέα και την εξυγίανσή του από φαινόμενα διαφθοράς. 
Το πειθαρχικό δίκαιο θεσπίστηκε εξ αρχής για την εξυγίανση των δημοσίων υπηρεσιών και την προστασία των πολιτών από τις αυθαιρεσίες των δημοσίων υπαλλήλων. Σε διάρκεια χρόνου, απετέλεσε παράλληλα το δίκαιο προστασίας των ατομικών δικαιωμάτων των πειθαρχικά διωκόμενων υπαλλήλων. 
Οι μεγάλες αλλαγές στην οργάνωση, στελέχωση και λειτουργία του δημόσιου τομέα, δρομολογήθηκαν με το Σύνταγμα του 1911, οπότε και θεσπίστηκε και κατοχυρώθηκε συνταγματικά η μονιμότητα των δημοσίων υπαλλήλων. Λίγο αργότερα, το 1917, άρχισαν και οι διεργασίες για τη σύνταξη του Υπαλληλικού Κώδικα.
Είναι γεγονός ότι η στενή σχέση ιεραρχικής και πειθαρχικής εξουσίας αναγνωρίστηκε πολύ νωρίς και από τη νομολογία, ακόμη και σε περιπτώσεις που δεν οριζόταν ρητά από το νομοθέτη. Σταδιακά, μάλιστα, με τη διεύρυνση της Δημόσιας Διοίκησης και του παρεμβατικού ρόλου του κράτους κατά τη μεταπολεμική περίοδο, το πειθαρχικό φαινόμενο αναπτύχθηκε σε κάθε σχέση, με κάθε πρόσωπο που παρέχει τις υπηρεσίες του στο χώρο δράσης της εκτελεστικής εξουσίας, ανεξάρτητα από τη νομική φύση της σχέσης. Αυτός είναι ο ορθός τρόπος αντιμετώπισης της δράσης της διοίκησης.
Άλλωστε, το κράτος είναι ενιαίο και κάθε πρόσωπο που ασκεί αποφασιστική εξουσία πρέπει να ελέγχεται και να τιμωρείται η παραβατικότητα. Αυτό επιχειρείται ακόμη πιο συστηματικά με τις σημερινές τροποποιήσεις και την υπαγωγή στις ίδιες ακριβώς πειθαρχικές διατάξεις και των υπαλλήλων των δήμων και των νομικών τους προσώπων δημοσίου δικαίου, καθώς και των υπηρετούντων με σχέση εργασίας ιδιωτικού δικαίου. 
Ειδικά στις περιφέρειες και στους δήμους η κακοδιοίκηση και η διαφθορά υφίστανται σε πολύ αυξημένο βαθμό. 
Σύμφωνα μάλιστα με την έκθεση του Σώματος Επιθεωρητών Ελεγκτών Δημόσιας Διοίκησης του έτους 2010 η αυτοδιοίκηση εμφανίζει το μεγαλύτερο δείκτη παραβατικότητας. Περίπου το 55% των λειτουργών για τους οποίους προτάθηκε η άσκηση πειθαρχικής δίωξης, προέρχεται από τους ΟΤΑ. Προέκυψαν μάλιστα σοβαρές ενδείξεις τέλεσης πειθαρχικών παραπτωμάτων για πάνω από 28% των αιρετών. Ειδικά στους δήμους, οι αιρετοί εμφάνισαν παραβατική συμπεριφορά σε ποσοστό 74,3% σε σχέση με το υπόλοιπο προσωπικό. Σύμφωνα με το Γενικό Επιθεωρητή Δημόσιας Διοίκησης, συνεχώς διαπιστώνονται υπεξαιρέσεις σε βάρος των ταμείων των δήμων, ενώ οι έλεγχοι της κεντρικής διοίκησης είναι ανεπαρκείς. Γι’ αυτό και είναι ανάγκη να θεσπιστεί ένας κώδικας δεοντολογίας και ηθικής και για τους αιρετούς στο πλαίσιο της ηλεκτρονικής διακυβέρνησης. 
Είναι κοινός τόπος πλέον ότι ο δημόσιος τομέας νοσεί κυρίως λόγω της διαφθοράς αλλά και της γραφειοκρατίας, της κακοδιοίκησης και της μη ορθολογικής κατανομής του προσωπικού, της έλλειψης του αναγκαίου επιστημονικού και εξειδικευμένου προσωπικού. Ανολοκλήρωτες και αποσπασματικές νομοθετικές ρυθμίσεις, κανόνες που καταστρατηγούντο και από την πλευρά των υπαλλήλων και από την πλευρά των διοικούντων, δημιούργησαν μία στρεβλή αντίληψη για το ρόλο του δημοσίου υπαλλήλου, ο οποίος άλλοτε αποθεώθηκε και άλλοτε λοιδορήθηκε. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, μπορώ να έχω την ανοχή σας;","ΜΑΡΙΑ ΚΥΡΙΑΚΟΠΟΥΛΟΥ",265
"120625"," Παρακαλώ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120626"," Η ορθολογική οργάνωση των δημοσιοϋπαλληλικών σχέσεων παραγκωνίστηκε μπροστά στην εξυπηρέτηση έτερων ατομικών σκοπιμοτήτων και συναρτήθηκε με διάφορα συστήματα διορισμού, που ενώ βασίζονταν σε τυπικά προσόντα επιλογής, στον πυρήνα τούς έλειπε η αξιοκρατία με την έννοια των ουσιαστικών προσόντων και δυνατοτήτων.
Για τις χρόνιες, λοιπόν, παθογένειες της δημόσιας διοίκησης δεν φταίνε τελικά τόσο οι υπάλληλοι, όσο αυτοί που ανήγαγαν τον κομματισμό σε βασικό, αν όχι μοναδικό, μέσο διορισμού και ανέλιξης. 
Τη γραφειοκρατία δεν τη δημιουργούν οι εργαζόμενοι, αλλά η πολυνομία, οι συνεχείς τροποποιήσεις των νόμων, που αφενός μεν δεν επιτρέπουν να εμπεδώνεται η πίστη και πειθαρχία σε αυτούς, αφετέρου δε, περιπλέκουν τη δράση της διοίκησης, οδηγούν σε περιττές καθυστερήσεις και δημιουργούν πρόσφορο έδαφος να αναπτυχθεί η διαφθορά κεκαλυμμένη μέσα σε δαιδαλώδεις διαδικασίες. 
Πρέπει, μάλιστα, πέρα από την πειθαρχική διαδικασία, να προάγουμε και την «πολιτική της αριστείας», με βάση την οποία επιδοκιμάζεται το κάθε φορά καλύτερο, καινοτόμο, προοδευτικό, επαινείται και επιβραβεύεται το καλύτερο. 
Στην παραβατικότητα των υπηρετούντων το κράτος προέχουσα θέση έχουν τα φαινόμενα διαφθοράς, που από τη μια πλευρά πλήττουν την κοινωνική δικαιοσύνη και από την άλλη πλευρά έχουν και σοβαρές επιπτώσεις σε βάρος της εθνικής οικονομίας και κατ’ επέκταση σε βάρος όλων των πολιτών. 
Σύμφωνα, επίσης, με στοιχεία του Γενικού Επιθεωρητή Δημόσιας Διοίκησης μόνο το 2010 εκδόθηκαν χίλιες διακόσιες δώδεκα καταδικαστικές πειθαρχικές αποφάσεις σε πρώτο βαθμό κατά υπαλλήλων στις χίλιες εξακόσιες δύο περιπτώσεις που κρίθηκαν από πειθαρχικά όργανα, ποσοστό δηλαδή που ανέρχεται στο 76% των περιπτώσεων. Και αυτό μόνο από την κεντρική διοίκηση. Από τις χίλιες τετρακόσιες τριάντα επτά υποθέσεις που χειρίστηκε το 2010 ο Γενικός Επιθεωρητής, εκ των οποίων οι τετρακόσιες τριάντα τρεις συνιστούσαν και ποινικά αδικήματα και παραπέμφθηκαν στον Εισαγγελέα, ποσοστό 34,8% αφορούσαν θέματα οικονομικής διαχείρισης δημοσίων φορέων και ποσοστό 13,8% ήταν ζητήματα σχετικά με την εφαρμογή της πολεοδομικής νομοθεσίας.
Φυσικά, για να επιτευχθεί η συμμόρφωση των υπαλλήλων και για να διασφαλισθεί η ορθή εκπλήρωση των υποχρεώσεών τους, πέρα από τις βασικές αλλαγές στη δομή και δράση της δημόσιας διοίκησης, πρέπει στο πλαίσιο της πειθαρχικής διαδικασίας να εστιάσουμε τόσο στην πρόληψη που επιτυγχάνεται με τη συγκεκριμενοποίηση των παραπτωμάτων και την αυστηροποίηση των ποινών όσο και στην καταστολή (που εξαρτάται άμεσα από την ταχύτητα και την αμεροληψία της πειθαρχικής διαδικασίας, δράσεις που επιτυγχάνονται με τις νέες ρυθμίσεις. Διεξοδικά θα αναφερθούμε στην κατ’ άρθρο συζήτηση.
Κυρίες και κύριοι συνάδελφοι, είναι βέβαιο ότι υπερψηφίζοντας το σημερινό νομοσχέδιο, ενισχύεται το υπάρχον νομοθετικό πλαίσιο, τόσο στην πρόληψη, όσο και στη γρήγορη και αποτελεσματική καταστολή φαινομένων παράνομης συμπεριφοράς υπαλλήλων. 
Με τη δέουσα δραστηριοποίηση των αρμόδιων ελεγκτικών οργάνων και την κινητοποίηση και των πολιτών πιστεύω ότι σύντομα θα διακρίνουμε τα πρώτα θετικά αποτελέσματα. 
Σας ευχαριστώ πολύ.","ΜΑΡΙΑ ΚΥΡΙΑΚΟΠΟΥΛΟΥ",265
"120627"," Ευχαριστούμε την κ. Κυριακοπούλου. 
Το λόγο έχει ο κ. Σπυροπάνος Μαργέλης, Βουλευτής Λευκάδας του ΠΑΣΟΚ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120628"," Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, λέμε όλοι ότι το μεγάλο πρόβλημα της χώρας μας είναι η οικονομία, τα ελλείμματα, το δυσθεώρητο δημόσιο χρέος, η έλλειψη ενός δυνατού σχεδίου για την αναδιάρθρωση της παραγωγικής βάσης της χώρας, οι πλούσιοι, οι πολύ ευκατάστατοι συμπολίτες μας που έχουν πολύ καλό βιοτικό επίπεδο, αλλά δεν πληρώνουν φόρους, οι πολλοί συνταξιούχοι «μαϊμούδες» και βεβαίως, η δημόσια διοίκηση.
Κατά τη δική μου άποψη εξίσου σημαντικό με το πρόβλημα της οικονομίας, που μας έχει οδηγήσει σε μία μεγάλη κρίση, είναι και το πρόβλημα της δημόσιας διοίκησης. Δυστυχώς, η δημόσια διοίκηση στη χώρα μας από εργαλείο για την ανάπτυξη, για την εξυπηρέτηση των πολιτών, για την υποβοήθηση των πρωτοβουλιών της πολιτείας, έχει καταντήσει τελικά ανασταλτικός παράγοντας στις περισσότερες προσπάθειες που κάνουν οι συμπολίτες μας είτε να εξυπηρετηθούν είτε να κάνουν μία μεγαλύτερη επένδυση. Διακρίνουμε μία ανεπανάληπτη γραφειοκρατία στη λειτουργία της, αναποτελεσματικότητα, κομματισμό. Και όλα αυτά έχουν οδηγήσει τη χώρα μας εκεί που την έχουν οδηγήσει. 
Άρα, προτεραιότητά μας πρέπει να είναι μαζί με την οικονομία, η αναδιάρθρωση της δημόσιας διοίκησης. Και προς αυτή την κατεύθυνση νομίζω έχουν γίνει σημαντικές προσπάθειες. Θα αναφέρω μερικά παραδείγματα: Ο ν.3832 που αναφέρεται στην αναμόρφωση του συστήματος επιλογής του προσωπικού σε όλο τον ευρύτερο δημόσιο τομέα, με τον οποίο έγινε μία σημαντική προσπάθεια και έκλεισε κάθε παράθυρο και χαραμάδα κυριολεκτικά. Αυτό είναι πάρα πολύ σωστό. Το πρόγραμμα «Καλλικράτης» που αναφέρεται στη νέα αρχιτεκτονική της αυτοδιοίκησης και της αποκεντρωμένης κρατικής διοίκησης. Το πρόγραμμα «Διαύγεια». Ο ν.3861, με τον οποίο ενισχύεται η διαφάνεια με την υποχρεωτική ανάρτηση όλων των αποφάσεων των κυβερνητικών, των διοικητικών καθώς και των αυτοδιοικητικών οργάνων στο διαδίκτυο, με ό,τι σημαίνει αυτό και το καταλαβαίνουμε όλοι. Η αναμόρφωση του συστήματος επιλογής προϊσταμένων στο δημόσιο. Βάζουμε αντικειμενικά κριτήρια, εισάγουμε την αξιοκρατία και στην επιλογή των προϊσταμένων. Ο νόμος για την ηλεκτρονική διακυβέρνηση, ο ν.3979, όπου ουσιαστικά δίνουμε το δικαίωμα ηλεκτρονικής επικοινωνίας όλων των πολιτών με το δημόσιο, αλλά και μεταξύ των διαφόρων δημόσιων υπηρεσιών. Τελευταία είχαμε το ενιαίο μισθολόγιο-βαθμολόγιο, που αν βγάλουμε το σκέλος της μείωσης των μισθών –προφανώς πονάει και σε μεγάλο βαθμό είναι και άδικο- για πρώτη φορά εισάγουμε μετρήσιμους στόχους στις υπηρεσίες, θεσμοθετούμε κριτήρια και επιβάλλουμε την αξιολόγηση των δημοσίων υπαλλήλων και τελικά, θεσμοθετούμε μία αξιοκρατική βαθμολογική εξέλιξη των υπαλλήλων στο δημόσιο. 
Μετά από αυτά, ερχόμαστε με το σημερινό νομοσχέδιο για να εκσυγχρονίσουμε, θα έλεγα, το Πειθαρχικό Δίκαιο που αφορά τους δημόσιους πολιτικούς υπαλλήλους και τους υπαλλήλους των νομικών προσώπων δημοσίου δικαίου. Νομίζω ότι είναι μία πολύ σωστή παρέμβαση, γιατί το Πειθαρχικό Δίκαιο που είχε ενσωματωθεί στον Δημοσιοϋπαλληλικό Κώδικα που ψήφισε η Βουλή το 2007, είδαμε μέχρι σήμερα πώς λειτούργησε. Όλοι λοιπόν πρέπει να συμφωνήσουμε ότι δεν είχαμε καλά αποτελέσματα, ότι δεν λειτούργησε σωστά παρά τις καλές προθέσεις. 
Ερχόμαστε τώρα και κάνουμε μερικές μεταβολές και μερικές παρεμβάσεις για να κάνουμε το Πειθαρχικό Δίκαιο πιο δίκαιο στην εφαρμογή του, πιο αποτελεσματικό, πιο γρήγορο, πιο αντικειμενικό και με περισσότερη διαφάνεια. Σημειώνω μερικές παρεμβάσεις που κάνουμε. Πρώτον, αλλάζουμε τη σύνθεση των υπηρεσιακών συμβουλίων. Μάλιστα, αντικαθιστούμε τα υπηρεσιακά συμβούλια με τα πειθαρχικά συμβούλια, τα οποία ουσιαστικά είναι υπηρεσιακά συμβούλια που κάνουν μόνο αυτή τη δουλειά, δηλαδή κρίνουν τα παραπτώματα των δημοσίων υπαλλήλων. Αλλάζουμε τη σύνθεση αυτών των συμβουλίων, βάζοντας μέσα δικαστές. Βεβαίως, αν δεν κάνω λάθος, ο Υπουργός είπε ότι θα μπει και ένας υπηρεσιακός παράγοντας σ’ αυτά τα πειθαρχικά συμβούλια. Βάζουμε δηλαδή ανθρώπους που ξέρουν καλύτερα να κάνουν αυτή τη δουλειά. Συγχρόνως, οργανώνουμε όλα τα πειθαρχικά αδικήματα και τα κωδικοποιούμε. Οργανώνουμε τις ποινές, τις αυξάνουμε και τις αντιστοιχούμε με τα πειθαρχικά αδικήματα. Ερχόμαστε να καλύψουμε ένα άλλο πρόβλημα που υπήρχε και ένα μεγάλο έλλειμμα ότι ο χρόνος επιβολής της τελικής ποινής ήταν πάρα πολύ μακρύς και η αίσθηση που δημιουργούνταν ήταν η αίσθηση της ατιμωρησίας και στο δημόσιο τομέα και στους δημόσιους υπαλλήλους. Δίνουμε περισσότερες δυνατότητες επιβολής ποινών στον προϊστάμενο του κάθε υπαλλήλου και βεβαίως, θεσμοθετούμε και προβλέπουμε την ποινή του προϊσταμένου αν παραβλέπει τα πειθαρχικά αδικήματα που κάνουν οι υπάλληλοι, των οποίων έχει την ευθύνη.
Θεωρώ ότι αυτές είναι πολύ σημαντικές παρεμβάσεις. Γίνεται πιο αυστηρό και πιο δίκαιο το πειθαρχικό δίκαιο. Η γνώμη μου είναι ότι αυτό βοηθάει και τους καλούς υπαλλήλους διότι αυτοί δεν έχουν να χάσουν τίποτα. Αντίθετα, για τους καλούς υπαλλήλους είναι πάρα πολύ καλό διότι οι κακοί υπάλληλοι θα τιμωρούνται, ενώ με το σύστημα ατιμωρησίας που υπήρχε μέχρι σήμερα, καλοί και κακοί ουσιαστικά ισοπεδώνονταν και ακυρωνόταν η προσπάθεια των καλών υπαλλήλων.
Θεωρώ ότι και μ’ αυτές τις παρεμβάσεις έχουμε πολλή δουλειά να κάνουμε ακόμα στον τομέα της δημόσιας διοίκησης, διότι η δημόσια διοίκηση πρέπει να γίνει πιο αποτελεσματική. Αν κοιτάξουμε τους ρυθμούς με τους οποίους λειτουργεί η δημόσια διοίκηση, θα δούμε ότι είναι κυριολεκτικά εκνευριστικοί. Είναι απελπιστικοί, είναι πολύ αργοί οι ρυθμοί με τους οποίους η δημόσια διοίκηση παράγει το έργο της, παρά τις προσπάθειες πολύ καλών υπαλλήλων που υπάρχουν και λειτουργούν και τους οποίους οφείλουμε να τιμήσουμε και απ’ αυτό το Βήμα.
Πρέπει να δούμε πόσος είναι ο χρόνος που χρειάζεται η δημόσια διοίκηση για να παράγει το έργο της και ο χρόνος αυτός είναι πάρα πολύ μεγάλος, όπως άλλωστε είναι και στη δικαιοσύνη. Πρέπει να δούμε ακόμα την ποιότητα του παραγόμενου έργου της δημόσιας διοίκησης και το κόστος που απαιτείται για να παραχθεί αυτό το έργο.
Έχω την αίσθηση ότι τον τελευταίο καιρό έχουμε ασχοληθεί πολύ περισσότερο απ’ όσο θα έπρεπε με τις απολύσεις των υπαλλήλων ή με την εφεδρεία, όμως όλα αυτά δεν λύνουν το πρόβλημα της δημόσιας διοίκησης. Πρέπει να δούμε άλλα ζητήματα που έχουν σχέση με την αποτελεσματικότητα της δημόσιας διοίκησης. Πρέπει γρήγορα να βάλουμε στόχους σε κάθε τομέα, σε κάθε οργανισμό, σε κάθε μονάδα. Πρέπει στη δημόσια διοίκηση να υιοθετήσουμε καλές πρακτικές του ιδιωτικού τομέα. Υπάρχουν σχέδια, υπάρχουν business plans που πρέπει να έχει κάθε υπηρεσία, κάθε Υπουργείο, με ελέγχους που πρέπει να γίνονται κατά τακτά χρονικά διαστήματα, με διορθωτικές παρεμβάσεις που πρέπει να κάνουμε, γιατί δεν αρκεί να ψηφίζουμε νόμους. Αν στη συνέχεια δεν υπάρχει ένας μηχανισμός, μία διαδικασία για να παρακολουθεί τη λειτουργία των νόμων για να παρακολουθεί τα αποτελέσματα που παράγουν αυτοί οι νόμοι και για να κάνει τις παρεμβάσεις που χρειάζονται, δεν πετυχαίνουμε τίποτα.
Τελειώνοντας, θα ήθελα να τεκμηριώσω αυτά που είπα για την αναποτελεσματικότητα, τους αργούς ρυθμούς και τα εμπόδια που δημιουργούνται σε κάθε προσπάθεια ανάπτυξης. Θέλω να αναφέρω μερικά παραδείγματα που έχουν σχέση με τις δικές μου προσπάθειες για να υποστηρίξω ζητήματα που έχουν σχέση με το νομό μου.
Πρώτον, κύριε Υπουργέ, στις 4 Αυγούστου του 2009, πριν από δυόμισι χρόνια, η Περιφέρεια Ιονίων Νήσων έστειλε μία μελέτη για τη διαπλάτυνση και την εμβάθυνση της διώρυγας της Λευκάδας στην Κτηματική Υπηρεσία του Δημοσίου για να παράσχει τη σύμφωνη γνώμη της για την εκτέλεση των έργων και για να αποφασίσει το Υπουργείο Οικονομικών την παραχώρηση της θαλάσσιας ζώνης όπου θα εκτελεστεί το έργο.
Τριάντα δυο μήνες μετά, από τότε μέχρι σήμερα, δεν έχει εκδοθεί αυτή η απόφαση. Δέκα πέντε μήνες χρειάστηκε η Κτηματική Υπηρεσία της Λευκάδας να στείλει τη μελέτη στο Υπουργείο Οικονομικών, τρεις έως τέσσερις μήνες χρειάστηκε η Διεύθυνση Δημόσιας Περιουσίας να τη στείλει σε μια διπλανή της υπηρεσία, στη Διεύθυνση Τεχνικών Υπηρεσιών, άλλο 1 μήνα αυτή η υπηρεσία να ζητήσει κάποια συμπληρωματικά πράγματα, άλλους πέντε έως έξι μήνες η υπηρεσία στη Λευκάδα να τα στείλει και είμαστε σ’ αυτή η διαδικασία, που δεν έχει τελειώσει ακόμα. Όμως το έργο αυτό με προϋπολογισμό 25 εκατομμύρια έχει ενταχθεί από τον περασμένο Ιούνιο, κινδυνεύει να απενταχθεί και δε δημοπρατείται και κάτι πρέπει να κάνουμε. Γι’ αυτό το λέω εδώ. 
Ένα δεύτερο ζήτημα: στη Λευκάδα υπάρχει ένας ωραιότατος παραλιακός οικισμός που λέγεται Περιγιάλι. Είναι κοντά στο Νυδρί. Έχει ξεκινήσει μια προσπάθεια πολεοδόμησης πριν δεκαέξι έως δεκαεπτά χρόνια. Το Μάρτη του 2011 εγκρίθηκε η πολεοδομική μελέτη. Από τότε μέχρι σήμερα πηγαινοέρχεται στο Συμβούλιο της Επικρατείας. Είναι χαρακτηριστικό ότι χρειάστηκε το ΥΠΕΚΑ πέντε μήνες να στείλει μια απόφαση του Κεντρικού Αρχαιολογικού Συμβουλίου που του είχε ζητήσει το αρμόδιο τμήμα του Συμβουλίου της Επικρατείας. Έχω τα έγγραφα εδώ. Θα σας τα δώσω.
Και τελειώνω. Πέρυσι το Μάιο εντάχθηκε στο ΕΣΠΑ το καινούργιο νοσοκομείο της Λευκάδας. Είναι ένα σημαντικό έργο για τη ζωή των Λευκαδιτών, αλλά και για την προσπάθεια που γίνεται για την οικονομική ανάπτυξη της Λευκάδας. Έχει σχέση και με τον τουρισμό. Τότε υπεγράφη ένα σύμφωνο ανάμεσα στη διαχειριστική αρχή και τη ΔΕΠΑΝΟΜ που είναι ο φορέας υλοποίησης του έργου. Τι έλεγε; Ότι δε θα υπογραφεί η σύμβαση του έργου –που έχει δημοπρατηθεί από πέρυσι τον Αύγουστο- αν δε λυθούν δυο ζητήματα. Αν, λέει, δεν αποφανθεί το Νομικό Συμβούλιο του Κράτους –άκουσον, άκουσον, τώρα- αν υπάρχει νομιμότητα στο συμβόλαιο που έγινε ανάμεσα στο κληροδότημα και στην 6η ΥΠΕ που πήρε το ακίνητο αυτό για να χτίσει το νοσοκομείο, αν διασφαλίστηκαν τα συμφέροντα του δημοσίου.","ΣΠΥΡΟΠΑΝΟΣ ΜΑΡΓΕΛΗΣ",303
"120629"," Ολοκληρώστε, κύριε συνάδελφε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120630"," Τελειώνω αμέσως. 
Η αξία των 200 τετραγωνικών, που παίρνει το κληροδότημα ως αντιστάθμισμα γι’ αυτό που κάνει, στα δεκαέξι χιλιάδες τετραγωνικά -36 εκατομμύρια κάνει όλο το έργο, τα διακόσια τετραγωνικά κάνουν 300.000- έχει εκτιμηθεί από τη διαχειριστική αρχή 700. Αυτά θα τα πληρώσει το Πρόγραμμα Δημοσίων Επενδύσεων. Το δεύτερο ζήτημα, λοιπόν, που πρέπει να λυθεί για να υπογραφεί η σύμβαση είναι να κάνει εκτίμηση το Σώμα Ορκωτών Εκτιμητών και να δει αν είναι 700 ή είναι παραπάνω. 
Οχτώ μήνες από τότε δεν έχουν λυθεί αυτά τα ζητήματα και κινδυνεύουμε να χάσουμε πραγματικά ένα έργο που το παλεύουμε χρόνια ολόκληρα. Έχουμε δεσμευθεί και το έχουμε υποσχεθεί στο λαό της Λευκάδας. Το χρωστάμε. 
Ευχαριστώ πολύ για την προσοχή σας. 
(Χειροκροτήματα από την πτέρυγα του ΠΑΣΟΚ)","ΣΠΥΡΟΠΑΝΟΣ ΜΑΡΓΕΛΗΣ",303
"120631"," Ο κ. Σπυρίδων Μοσχόπουλος, Βουλευτής Κεφαλληνίας του ΠΑΣΟΚ έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120632"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, το νομοσχέδιο που συζητούμε σήμερα έρχεται να εκσυγχρονίσει με τα άρθρα του τον υπάρχοντα υπαλληλικό κώδικα και ιδιαίτερα τις διατάξεις εκείνες που αφορούν τα πειθαρχικά παραπτώματα, τις πειθαρχικές ποινές και τη διαδικασία επιβολής τους. Εισάγει καινοτομίες που αφορούν κυρίως στην συγκρότηση των πειθαρχικών συμβουλίων καθώς και ριζικές αλλαγές με νέες ρυθμίσεις για την πειθαρχική ευθύνη των δημοσίων υπαλλήλων, εντός και εκτός της υπηρεσίας. Αποτελεί, δηλαδή, ένα εργαλείο για τη μάχη κατά της διαφθοράς στο δημόσιο τομέα και για την αποτελεσματική τιμωρία όσων σπιλώνουν τη φήμη των δημοσίων λειτουργών. 
Οι διατάξεις του νομοσχεδίου λειτουργούν προληπτικά, αλλά και κατασταλτικά αφού για πρώτη φορά με την απαρίθμηση των πειθαρχικών παραπτωμάτων και τον προσδιορισμό αυτών ο δημόσιος υπάλληλος γνωρίζει από την αρχή το πλαίσιο της δράσης του εντός και εκτός της υπηρεσίας του, έτσι ώστε να διαμορφώνει τη συμπεριφορά του και να μην εκτίθεται αυτός, αλλά και η υπηρεσία που υπηρετεί. 
Συγκεκριμένα, εισάγονται τροποποιήσεις για την αυτοδίκαιη αργία του υπαλλήλου, όταν παραπέμπεται για σοβαρά ποινικά αδικήματα, όπως αυτά της δωροδοκίας, της υπεξαίρεσης χρημάτων από την υπηρεσία, της ασέλγειας σε ανηλίκους και άλλες. 
Επίσης, στην περίπτωση της αργίας ή αναστολής εκτέλεσης καθηκόντων καταβάλλεται το 1/3 του μισθού και όχι το ½, όπως ισχύει μέχρι σήμερα. Ιδιαίτερα δε για παραπτώματα δωροδοκίας ή άλλων παράνομων πράξεων, που πλήττουν το κύρος της υπηρεσίας, καταβάλλεται το ¼ του μισθού στον υπάλληλο. Γίνονται δηλαδή, αυστηρότερες οι ποινές. 
Για την εξέταση και τις πειθαρχικές ποινές αρμόδιο είναι το Πρωτοβάθμιο Πειθαρχικό Συμβούλιο, το οποίο βάσει των νέων ρυθμίσεων του νομοσχεδίου συγκροτείται από δικαστικούς λειτουργούς και όχι από αιρετούς υπαλλήλους, έτσι ώστε να εξασφαλίζεται η δίκαιη αξιολόγηση του παραπτώματος του υπαλλήλου.
Επίσης, δίνεται η δυνατότητα εκτός από πειθαρχικές κυρώσεις, επιβολής χρηματικού ποσού. Αυτό το ποσό κυμαίνεται ανάλογα με τη σοβαρότητα της υπόθεσης.
Για τις ενστάσεις, βέβαια, αρμόδια είναι τα Δευτεροβάθμια Πειθαρχικά Συμβούλια και προφανώς υπάρχει δυνατότητα προσφυγής στο Συμβούλιο της Επικρατείας.
Στο σημείο αυτό, κύριοι Υπουργοί, θα ήθελα να σταθώ στην παράγραφο 4 του άρθρου 5 –το είπα και στην αρμόδια επιτροπή, που έγινε εκτενής συζήτηση του νομοσχεδίου- όπου αναφέρει συγκεκριμένα ότι για τα νησιά του Ιονίου θα πρέπει αρμόδιο Δευτεροβάθμιο Πειθαρχικό Συμβούλιο να είναι εκείνο της Ηπείρου. Εδώ θα διαφωνήσω. Θεωρώ ότι θα πρέπει να είναι αρμόδιο εκείνο της Δυτικής Στερεάς Ελλάδας, αφού μετά τον «Καλλικράτη», τα νησιά του Ιονίου ανήκουν στην Αποκεντρωμένη Διοίκηση Πελοποννήσου, Δυτικής Ελλάδας και Ιονίων Νήσων, με έδρα την Πάτρα.
Κυρίες και κύριοι συνάδελφοι, οι δυσλειτουργίες της δημόσιας διοίκησης, που πολλές φορές είναι τροχοπέδη στην ανάπτυξη, όπως είπε και ο προηγούμενος συνάδελφος, ο Βουλευτής Λευκάδας κ. Μαργέλης, δεν οφείλονται μόνο στους δημοσίους υπαλλήλους. Η πολυπλοκότητα των νόμων δεν ωφελεί. Τη γραφειοκρατία, καθώς και άλλα, που δεν είναι της στιγμής να αναλύσουμε, πρέπει άμεσα να τη δούμε και να την αντιμετωπίσουμε. Δεν μπορεί, για παράδειγμα, ένα απλό έργο ύψους 200.000 ευρώ, όπως η βελτίωση οδοστρώματος, να χρειάζεται εγκρίσεις από πέντε διαφορετικές υπηρεσίες, τρεις Αρχαιολογίες, Δασαρχείο και Περιβάλλον, όπου ο μέσος χρόνος για να γίνουν αυτά είναι πάνω από οκτώ μήνες.
Επίσης, παίρνοντας αφορμή από την τροπολογία που έχει κατατεθεί και ιδιαίτερα από το κομμάτι εκείνο με το οποίο επεκτείνεται η χορήγηση του επιδόματος απομακρυσμένων, παραμεθόριων περιοχών και στους υπαλλήλους που υπηρετούν σε παραμεθόριες περιοχές, όπως οι Νομοί Κιλκίς και Δράμας -που σωστά γίνεται- θα ήθελα να αναφέρω ότι και τα νησιά μας, τα Ιόνια νησιά, αλλά και άλλα νησιά της Ελλάδας, όπως και τα νησιά του Αιγαίου, θα πρέπει να έχουν κάποιες ευεργετικές διατάξεις -όχι παραμεθόριες- ιδιαίτερα στις μετατάξεις υπαλλήλων, όπως γίνονται σήμερα. 
Αναφέρομαι στο άρθρο 3 του ν. 4018/2011 όπου παρέχεται η δυνατότητα μετάταξης ή μεταφοράς υπαλλήλων από δημόσιες υπηρεσίες και Οργανισμούς Τοπικής Αυτοδιοίκησης στις Διευθύνσεις Αλλοδαπών και Μετανάστευσης των Αποκεντρωμένων Διοικήσεων της χώρας. 
Είναι πολλοί υπάλληλοι που υπηρετούν στα νησιά μας -πολιτικοί μηχανικοί, οικονομολόγοι, γεωπόνοι- οι οποίοι έκαναν αιτήσεις μετάταξη γι’ αυτές τις υπηρεσίες. Εφόσον δεν απαιτείται η σύμφωνη γνώμη του αρμόδιου φορέα, αυτοί θα μεταταγούν, για να πάνε στις Αποκεντρωμένες Διοικήσεις και στις Διευθύνσεις Αλλοδαπών για να ασχοληθούν με αντικείμενο εκτός της αρμοδιότητάς της επιστήμης τους.
Ιδιαίτερα για τις νησιωτικές περιοχές -όπως προβλέπει το Σύνταγμα- και για τις περιπτώσεις εκείνες που είναι μοναδικές ειδικότητες σε περιφερειακές ενότητες νησιωτικές, νομίζω ότι οι μετατάξεις θα πρέπει να γίνονται μετά τη σύμφωνη γνώμη του αρμόδιου φορέα.
Σχετικό πολυσέλιδο αίτημα έχει υποβάλλει και ο Γενικός Γραμματέας Περιφέρειας Ιονίων Νήσων που έχει αποσταλεί στο Υπουργείο. Νομίζω ότι πρέπει άμεσα να το δούμε και να το αντιμετωπίσουμε. Διότι για να καλυφθεί σήμερα μία οργανική θέση, όπως γνωρίζετε είναι πάρα πολύ δύσκολο. Κι εάν ανοίξουν οι διορισμοί, θα είναι πολύ δύσκολο και μακροχρόνιο με τον ΑΣΕΠ.
Κυρίες και κύριοι συνάδελφοι, ο σκοπός και ο στόχος του παρόντος νομοσχεδίου είναι πολύ συγκεκριμένος και πολύ σοβαρός. Ένα αυστηρότερο σύστημα πρόληψης και δίωξης των πειθαρχικών παραπτωμάτων θα ωφελήσει τη λειτουργία του δημόσιου τομέα και θα αποτρέψει τον υπάλληλο από παραπτώματα και αφελείς πράξεις, που συνήθως προσβάλλουν την υπόληψη των κρατικών υπηρεσιών και των υπαλλήλων, που τις στελεχώνουν και δημιουργούν προβλήματα στην καθημερινότητα του πολίτη.
Επίσης, με την αναμόρφωση του καταλόγου των πειθαρχικών ποινών και των παραβατικών δραστηριοτήτων, καθώς και τη μείωση του χρόνου κατά τη διερεύνηση ενός τέτοιου αδικήματος επωφελούμαστε και πιστεύω πως είναι προς όφελος της λειτουργίας της δημόσιας διοίκησης καθώς και ταχύτερη και αποτελεσματικότερη απόδοση της δικαιοσύνης.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΣΠΥΡΙΔΩΝ ΜΟΣΧΟΠΟΥΛΟΣ",329
"120633","  Ευχαριστούμε τον κ. Μοσχόπουλο.
Παρακαλούμε τον κ. Βασίλη Κεγκέρογλου, Βουλευτή Ηρακλείου Κρήτης, να πάρει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120634"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, ειπώθηκαν πάρα πολλά σε σχέση με την πορεία της χώρας από τώρα και στο εξής. Ασφαλώς, το πρώτο που αποτελεί προϋπόθεση για να προχωρήσουμε είναι να συνεννοηθούμε για την παραγωγική αναδιάρθρωση της χώρας, για το αναπτυξιακό πρότυπο, που τα επόμενα χρόνια πρέπει να επιδιώξουμε. 
Το δεύτερο είναι να υπάρχουν οι προϋποθέσεις για να οδεύσουμε προς το αναπτυξιακό πρότυπο, το οποίο επιδιώκουμε. Μια βασική προϋπόθεση γι’ αυτό είναι η ύπαρξη ενός δημοσίου που θα μπορεί να αποτελεί μοχλό σ’ αυτήν την κατεύθυνση, στηρίζοντας την εθνική προσπάθεια, στηρίζοντας τις πρωτοβουλίες και του ίδιου του δημοσίου, αλλά και των ιδιωτών. 
Έχουν ακουστεί πολλά κατά καιρούς για τη δημόσια διοίκηση. Έχω διαφωνήσει μ’ αυτούς που λένε ότι οι δημόσιοι υπάλληλοι φταίνε. Έχω, όμως, διαφωνήσει και μ’ αυτούς, οι οποίοι αντιδρούν σε κάθε αλλαγή που έρχεται να θεραπεύσει κακώς κείμενα. Και βέβαια, πρέπει να πούμε ότι δεν είχε γίνει μια συνολική προσπάθεια, για να δημιουργήσουμε ένα νέο δημόσιο τομέα, ευέλικτο και αποτελεσματικό. Επιμέρους προσπάθειες έχουν γίνει, για παράδειγμα ο «Καλλικράτης» με τα προβλήματά του και με τα ζητήματα που έχουν ανακύψει στη συνέχεια, όμως στο κεντρικό κράτος δεν έχει γίνει αποφασιστική παρέμβαση. 
Δράττομαι της ευκαιρίας που είναι και ο Υπουργός Επικρατείας, ο κ. Σταυρόπουλος, μαζί με τον κ. Ρέππα και τον κ. Ρόβλια, να πω ότι έργο αυτής της Κυβέρνησης, που θα μπορούσε να δώσει ώθηση στην επόμενη, όποια και αν είναι αυτή, θα ήταν με πραγματικά μεγάλη αποτελεσματικότητα η αναδόμηση του επιτελικού κράτους, των Υπουργείων. 
Και λέω το εξής παράδειγμα: Επιτελική κυβέρνηση -το έχουμε ακούσει πολλές φορές- ολιγομελές σχήμα. Γίνεται συνένωση Υπουργείων, αλλά το μόνο κοινό που έχουν τα συνενωμένα Υπουργεία είναι ο Υπουργός. Από κάτω λειτουργούν σαν να είναι κάτι το ξεχωριστό το κάθε ένα. Δεν θέλω να αναφερθώ σε συγκεκριμένα Υπουργεία, αλλά υπάρχουν δύο, τα οποία προέρχονται από συγχωνεύσεις τεσσάρων παλαιών και στα οποία συνεχίζουν να λειτουργούν τέσσερις Διευθύνσεις Διοικητικής Υποστήριξης, τέσσερις Διευθύνσεις Οικονομικής Διαχείρισης. Αυτό θεωρώ ότι δεν μπορεί να συνεχιστεί.
Επομένως, θα μπορούσε μια παρέμβαση σημαντική σ’ αυτόν τον τομέα να δώσει πραγματικά μια νέα δομή του κεντρικού κράτους, η οποία θα μπορούσε να στηρίξει την παραπέρα πορεία της χώρας. Ίσως ο χρόνος να φτάσει και αυτή η Κυβέρνηση να φέρει αυτό το νομοσχέδιο που θα στοχεύσει σ’ αυτήν την κατεύθυνση.
Θα πρέπει, βέβαια, να δούμε και τις αλλαγές που έχουν γίνει, οι οποίες δεν είναι καθόλου περίσσιες, σε σχέση με μια τέτοια προοπτική. Και σ’ αυτά που αναφέρθηκαν οι συνάδελφοι, ο κ. Σπυροπάνος και ο κ. Μοσχόπουλος, νωρίτερα, οι παρεμβάσεις που έχουν γίνει με το ενιαίο μισθολόγιο παρ’ ότι είναι πολύ κάτω από ότι είχαμε πει και είχαμε εκτιμήσει σε σχέση και τις αμοιβές, βάζουν μια καινούργια λογική που ήταν ανάγκη να έχει υπάρξει χρόνια. Η δυνατότητα της ένταξης στο βαθμολόγιο και στο μισθολόγιο, με βάση την προϋπηρεσία, είναι μια δίκαιη πράξη, άσχετα αν είναι -επαναλαμβάνω- πολύ χαμηλότερα απ’ ότι περιμέναμε.
Εδώ εκκρεμεί, κύριε Υπουργέ -να θυμίσω- το προεδρικό διάταγμα για την αναγνώριση της επταετίας στον ιδιωτικό τομέα, εφόσον υπάρχει, προκειμένου να ενταχθεί κάποιος υπάλληλος στο ενιαίο βαθμολόγιο - μισθολόγιο.
Και βέβαια, θα πρέπει να αναφερθούμε με πολύ καλά λόγια στη σημερινή προσπάθεια. Οι δημόσιοι υπάλληλοι που είναι συνεπείς δεν έχουν να φοβηθούν τίποτα από ένα δίκαιο και αποτελεσματικό πειθαρχικό σύστημα. Και αυτοί οι οποίοι για διάφορους λόγους πέφτουν σε παραπτώματα, ένα τέτοιο σύστημα θέλουν για να κριθούν δίκαια και όχι να μπουν στις δαγκάνες του πελατειακού συστήματος ή των σκοπιμοτήτων της οποιασδήποτε πολιτικής ηγεσίας ή της οποιασδήποτε κομματικής και συνδικαλιστικής παρέμβασης.
 Θεωρώ, λοιπόν, ότι είναι ό,τι καλύτερο να μιλάμε για ένα νέο εκσυγχρονισμένο πειθαρχικό δίκαιο, το οποίο έχει λάβει υπόψη του τις παρενέργειες, οι οποίες υπήρξαν στο παρελθόν. Και υπήρξαν παρενέργειες, δεν το αμφισβητεί κανένας αυτό. Νομίζω ότι μπαίνουν τα πράγματα στη θέση τους. Όχι ότι δεν θα χρειαστεί να γίνουν και στο μέλλον αλλαγές, η πράξη θα δείξει ότι χρειάζονται. 
Να αναφερθώ και σε ένα σημείο στην τροπολογία, γιατί δεν θα έχω τη δυνατότητα να μιλήσω αύριο επί των άρθρων και να κλείσω, κύριε Πρόεδρε. Αναφέρομαι στην παράγραφο 15 που τροποποιεί το άρθρο 25 του ν.4024 και να πω ότι οι περιπτώσεις του ν.849 του άρθρου 36 μπορούν και πρέπει να καλυφθούν, γιατί αφορούν το Υπουργείο Ανάπτυξης και οργανισμό του Υπουργείου Ανάπτυξης, τον οποίο επιχορηγεί ο ίδιος για τη λειτουργία του. Και υπάρχει συγκεκριμένο θέμα, που με μία ένταξη στην τροπολογία του άρθρου 36 του νόμου 849 μπορεί να λυθεί.
Κλείνω, κύριε Πρόεδρε, λέγοντας ότι αυτή η προσπάθεια θα μείνει για την παραπέρα πορεία, χρειάζεται όμως συνέχεια και η συνέχεια μπορεί να γίνει και με τη σημερινή Βουλή, αλλά και με αυτήν που θα προκύψει στις επόμενες εκλογές.
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"120635"," Ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Δημήτριος Ρέππας, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120636"," Ευχαριστώ, κύριε Πρόεδρε.
Κυρίες και κύριοι συνάδελφοι, όταν η Βουλή νομοθετεί και μάλιστα σε συνθήκες στις οποίες βρίσκεται η χώρα, πιστεύω ότι μία αντιδικία οπισθοφυλακής, οι σκιαμαχίες και οι άγονες αντιπαραθέσεις είναι περιττές, θα έλεγα κιόλας ότι είναι επιζήμιες. 
Νομίζω ότι αδικούν τον εαυτό τους και δεν επιτυγχάνουν το στόχο, τον οποίο επιδιώκουν, όσοι θεωρούν ότι με ένα λόγο συνηγορίας υπέρ των δημοσίων υπαλλήλων γενικώς, κατορθώνουν να γίνονται συμπαθείς σε αυτούς. Πρέπει να αντιληφθούν ότι ενοχλούν και ενοχλούν πολύ τους συνεπείς και αφοσιωμένους στα καθήκοντά τους κρατικούς λειτουργούς, τους υπαλλήλους εκείνους που δίνουν μάχη σε αντίξοες συχνά συνθήκες, προκειμένου να φέρουν εις πέρας το έργο το οποίο τους έχει ανατεθεί.
 Η πρωτοβουλία που αναλαμβάνουμε είναι αναγκαία, αφού όσοι πήραν το λόγο και κάθε Έλληνας, θα έλεγα, έχει να αναφέρει, από τη δική του προσωπική εμπειρία πολλά παραδείγματα κακοδιοίκησης, αβελτηρίας των υπαλλήλων ή ελλιπούς ανταπόκρισης στις υποχρεώσεις τους. Και βεβαίως, θα έλεγα ότι είναι επίσης άδικο να απομονώνεται η συζήτηση για το Πειθαρχικό Δίκαιο των δημοσίων υπαλλήλων από μία ευρύτερη δέσμη πρωτοβουλιών, που κατατείνουν στην αναμόρφωση της δημόσιας διοίκησης, στην αλλαγή στο κράτος. «Μην πυροβολείτε» τη δημόσια διοίκηση. Να συμβάλλετε στο να αναμορφώσουμε τη δημόσια διοίκηση.
 Είναι κάποιος ο οποίος πιστεύει ότι δεν χρειάζεται αυτή η μεγάλη αλλαγή στο κράτος, αυτή η μεγάλη μεταρρυθμιστική τομή στη δημόσια διοίκηση; Θα έλεγα ότι κατ’ εξοχήν η λειτουργία του κράτους πρέπει να είναι, όχι ενδοσκοπική, αλλά εξωστρεφής. Το κράτος δεν υπάρχει για το δημόσιο υπάλληλο. Ο κάθε δημόσιος υπάλληλος, που είναι πράγματι, όπως είπε η κ. Κυριακοπούλου, το πρόσωπο του κράτους, υπάρχει και λειτουργεί στο όνομα του δημόσιου συμφέροντος για να υπηρετεί τον πολίτη, τον συναλλασσόμενο με το κράτος και τις υπηρεσίες.
 Το κράτος έχει αποδειχθεί ότι δεν ανταποκρίνεται, μεταξύ των άλλων, σε ένα βασικό στόχο, στον οποίο θα πρέπει να συμβάλλει, ώστε να τον επιτύχουμε, ο οποίος στις μέρες μας συζητείται πολύ και δεν είναι άλλος από την πολυπόθητη ανάπτυξη. 
Έχουμε ένα κράτος που οι λειτουργίες, ενθαρρύνουν, βοηθούν την ανάπτυξη ή μήπως επιβαρύνουν κάθε πρωτοβουλία στην κατεύθυνση της ανάπτυξης; Θα έλεγα ότι ισχύει το δεύτερο. Άλλωστε, είναι πολλοί δείκτες που με την μέτρηση της λειτουργίας της δημόσιας διοίκησης μαρτυρούν ότι πράγματι απέχουμε πολύ από το επιθυμητό επίπεδο.
Η γραφειοκρατία στο ελληνικό κράτος φθάνει το 7% του ΑΕΠ, όταν κατά μέσο όρο στις χώρες της Ευρωπαϊκής Ένωσης κινείται περίπου στο 3,5%. 
Είναι γνωστή επίσης μία μελέτη που έχει κάνει το Ινστιτούτο Μπρούκινγκς, τον τελευταίο χρόνο, βάσει της οποίας μελέτης προκύπτει ότι η διαφθορά στο ελληνικό δημόσιο φτάνει το 8% του ΑΕΠ. Δηλαδή, περίπου 20 δισεκατομμύρια ευρώ χάνει η χώρα από την παραοικονομία και τη διαφθορά, με όρους της περιόδου του ενός έτους πριν από σήμερα. 
Το πειθαρχικό, λοιπόν, των δημοσίων υπαλλήλων εντάσσεται σε μία συνολικότερη δέσμη πρωτοβουλιών που αφορά την αναμόρφωση της δημόσιας διοίκησης, η οποία, επιτρέψτε μου να πω, ότι προχωρά βάσει συγκεκριμένου επιχειρησιακού σχεδίου. Για το θέμα αυτό συνεργαζόμαστε με την Task Force, βεβαίως και ιδιαιτέρως με το γαλλικό κράτος στο πλαίσιο της Task Force. Έχουμε υπογράψει ένα μνημόνιο συναντίληψης οι τρεις πλευρές, ο κ. Ράιχενμπαχ, η Γαλλίδα Υπουργός και εγώ, βάσει του οποίου έχουμε εκπονήσει οδικό χάρτη με συγκεκριμένους στόχους, ενέργειες για την επίτευξη των στόχων και χρονοδιάγραμμα, εντός του οποίου θα πρέπει να επιτευχθούν οι στόχοι αυτοί με τις αντίστοιχες ενέργειες.
Νομίζω ότι η παράταξή μας –και δεν είναι θέμα πολιτικής κομπορρημοσύνης, αλλά μπορώ να το πω, γιατί είναι ιστορική αλήθεια- έχει δείξει ότι σε αυτόν τον τομέα τολμά και προωθεί σημαντικές αλλαγές και μεταρρυθμίσεις. Το ΑΣΕΠ δεν ήταν μία πολύ σημαντική αλλαγή που έδωσε το ισχυρότερο πλήγμα στο πελατειακό κράτος; Δικό μας έργο δεν ήταν; Και μην ακούσω από τη Νέα Δημοκρατία να γίνεται λόγος για πελατειακές λειτουργίες, όταν παραμονές εκλογών του 2009 είχαμε διορισμούς υπαλλήλων σε διάφορους φορείς με τρόπο προκλητικό. Έχει ασχοληθεί ο επιθεωρητής δημόσιας διοίκησης. Μπορώ να αναφέρω πάρα πολλά παραδείγματα και να τα θέσω υπόψη σας. Μπορώ να τα καταθέσω και στη Βουλή, εάν προκληθώ. Το θέμα αυτό απασχολεί τη δικαιοσύνη.
Η δική μας παράταξη δεν είναι αυτή η οποία προχώρησε στη δημιουργία των περισσοτέρων και πιο σημαντικών ανεξάρτητων αρχών, για να αποσύρει το κράτος, την κυβερνητική εξουσία από την άσκηση αρμοδιοτήτων σε νευραλγικά πεδία της δημόσιας ζωής; 
Η δική μας παράταξη δεν είναι αυτή που έκανε τις μεγάλες τομές στην πρωτοβάθμια και δευτεροβάθμια αυτοδιοίκηση, με τον αιρετό νομάρχη και τον αιρετό περιφερειάρχη σε δεύτερη φάση, δίνοντας εξουσία από αυτή που είχε το ίδιο στους πολίτες, μέσω των εκπροσώπων τους στην περιφέρεια; 
Μπορώ να αναφέρω και πολλά άλλα, όπως πρόσφατα το βαθμολόγιο, όπου πλέον η προαγωγή του υπαλλήλου γίνεται με τρόπο αξιοκρατικό και με ένα φίλτρο, αν θέλετε, ώστε, όχι μόνο με μία τυπική ανάγνωση των προσόντων που περιγράφονται σε μία γραπτή έκθεση, μέσα σε έναν φάκελο, αλλά με την αξιολόγηση του υπαλλήλου θα επιτυγχάνεται η προαγωγή των συγκριτικά καλύτερων. Μάλιστα, κάποιος θα πρέπει να είναι, όχι απλώς καλύτερος από τους άλλους, αλλά θα πρέπει να είναι αρκετά καλύτερος, έτσι ώστε να μπορεί να συγκαταλέγεται σε εκείνο το ποσοστό που προβλέπεται ότι θα προαχθεί στον παραπάνω βαθμό, ποσοστό που ποικίλλει, καθώς ανεβαίνουμε τη βαθμολογική κλίμακα.
Κυρίες και κύριοι συνάδελφοι, μεθαύριο Τετάρτη έχω καλέσει τους συναδέλφους Υπουργούς να συζητήσουμε σε μία τελευταία συνεργασία για την αλλαγή των οργανισμών που εκπονούμε στα Υπουργεία, μειώνοντας τις δομές σε ποσοστό τουλάχιστον 30%. Από το 1988, περίπου είκοσι πέντε χρόνια πριν, είχαν να αναμορφωθούν οι οργανισμοί των Υπουργείων. Πήραμε την πρωτοβουλία στα τέλη του περασμένου Σεπτεμβρίου. Είμαστε έτοιμοι να παρουσιάσουμε στη Βουλή, αν το επιτρέψουν οι γενικότερες πολιτικές συνθήκες, τους νέους οργανισμούς των Υπουργείων ή των περισσότερων Υπουργείων. Στόχος μας είναι, στο πλαίσιο αυτής της μεταρρύθμισης να πάμε στη μείωση του κράτους, στη μείωση της δαπάνης για τη λειτουργία του κράτους και στη μείωση των απασχολούμενων στο κράτος. Έχουμε δεσμευθεί σε αυτό, αλλά θα γίνει με διαδικασίες αξιολόγησης, θα γίνει με έναν τρόπο επιστημονικό και όχι με έναν τρόπο μικροπολιτικοπελατειακό. 
Πρέπει να σας πω ότι η διαδικασία αξιολόγησης των δομών, που δεν έχει γίνει ποτέ στο ελληνικό κράτος, ξεκίνησε για το δικό μας Υπουργείο και ακολουθεί η αντίστοιχη διαδικασία για το Υπουργείο Περιβάλλοντος, Ενέργειας και Κλιματικής Αλλαγής.
Πέραν του να αποτυπώσουμε τις δομές και το προσωπικό με διαδικασίες αξιολόγησης -που είναι προμετωπίδα η αξιολόγηση της πολιτικής μας για την διοικητική μεταρρύθμιση- θέλουμε να γνωρίζουμε το επίπεδο αναφοράς των δομών των υπηρεσιών, αλλά και των εργαζομένων στο ελληνικό δημόσιο, για να δούμε τι δομές έχουμε, αλλά και ποιες δομές χρειαζόμαστε, ποιες πρέπει να αλλάξουμε και ποιες πρέπει να καταργήσουμε.
Όλες αυτές οι αλλαγές δεν μπορούν να ολοκληρωθούν μέσα στο χρόνο αυτής της κοινοβουλευτικής περιόδου που φαίνεται ότι βαίνει στο τέλος της. Νομίζω όμως ότι δίνουν ένα μήνυμα και διαμορφώνουν ένα κεκτημένο, ώστε βελτιώνοντάς το και ενισχύοντάς το αυτός που θα ακολουθήσει, να μπορέσει πράγματι επιτέλους, αυτό που επί χρόνια συζητείται και κάποιοι το ονόμασαν «επανίδρυση του κράτους» να γίνει τα επόμενα λίγα χρόνια πραγματικότητα και στην πατρίδα μας. Να γίνει δηλαδή ένα σύγχρονο αποτελεσματικό κράτος, ένα επιτελικό κράτος για το οποίο είχαμε έτοιμο νομοσχέδιο όπως είχα ανακοινώσει. Στο πλαίσιο της εργασίας μας επικράτησε όμως η άποψη –και οι εταίροι μας ίσως έχουν δίκιο σε αυτό- να μην καταθέσουμε ένα νομοσχέδιο για το επιτελικό κράτος, όπως το φανταζόμαστε, αλλά να δουλέψουμε συστηματικά βάσει επιχειρησιακού σχεδίου και το μοντέλο που θα καταλήξουμε ότι είναι το πιο λειτουργικό και αποτελεσματικό, αυτό να νομοθετήσουμε ως το μοντέλο για τη λειτουργία ενός σύγχρονου επιτελικού κράτους στην Ελλάδα. 
Το νομοσχέδιο είναι έτοιμο. Δεν πήγε χαμένος ο κόπος των ανθρώπων που δούλεψαν γι’ αυτό. Όμως, νομίζω ότι τα στοιχεία τα οποία αξιοποιούμε από αυτό το κείμενο οδηγούν πράγματι σε πιο προωθημένες προσεγγίσεις τη συνεργασία μας με την Task Force, ώστε να πετύχουμε το στόχο της μεταρρύθμισης.
Κυρίες και κύριοι συνάδελφοι, μίλησα στο πλαίσιο των προγραμματικών δηλώσεων, όταν ανέλαβα τα καθήκοντά μου και είπα ότι στόχος μας είναι για το δημόσιο υπάλληλο και τη δημόσια διοίκηση να περάσουμε από την απαξίωση στην καταξίωση. Αυτό είναι όμως κάτι που δεν θα το πετύχουμε ποτέ, αν δεν εξασφαλίσουμε τη συνεργασία των κρατικών λειτουργών, των δημοσίων υπαλλήλων. Χρειάζεται έμπνευση, ενθάρρυνση, στήριξη. Η βούληση είναι ισχυρή και αποδεικνύεται κάθε μέρα σε δύσκολες συνθήκες, που αδικούν υπαλλήλους που μειώνουν τις αποδοχές τους, που δυσκολεύουν τις συνθήκες αφού διευρύνουν το αντικείμενο και πιέζουν το χρόνο στον οποίο πρέπει να το φέρουν εις πέρας. Μπορώ να αναφέρω πολλά παραδείγματα υπαλλήλων που με τρόπο αξιοθαύμαστο διαχειρίζονται τα καθήκοντα που τους έχουν ανατεθεί.
Η αλλαγή που γίνεται σήμερα είναι μια πάρα πολύ σημαντική αλλαγή. Θυμίζω ότι ο Κώδικας του 1951 περί καταστάσεως πολιτικού διοικητικού προσωπικού, από τότε που εφαρμόστηκε έχει υποστεί πολλές αλλαγές, άλλοτε σε θετική, άλλοτε σε αρνητική κατεύθυνση. Σήμερα θα έλεγα ότι στο μέρος εκείνο που αφορά το Πειθαρχικό Δίκαιο των δημοσίων υπαλλήλων κάνουμε μια πραγματική τομή.
Δέκα είναι οι σημαντικότερες καινοτομίες αυτού του σχεδίου για την αλλαγή στη δημόσια διοίκηση, όσον αφορά τον πειθαρχικό έλεγχο των κρατικών λειτουργών. Θέλω στο σημείο αυτό να απευθύνω ένα δημόσιο έπαινο και ευχαριστίες στον κ. Σταυρόπουλο, τότε αντιπρόεδρο του Συμβουλίου της Επικρατείας και σημερινό Υπουργό που παρίσταται, τον κ. Πικραμένο, Σύμβουλο Επικρατείας, και την κ. Ανδροβιτσανέα Νομικό Σύμβουλο του κράτους με τους συνεργάτες τους και τους συνεργάτες μας. Συνεργάστηκαν τότε με τον κ. Ραγκούση και στη συνέχεια με εμάς, ώστε σήμερα να έχουμε μπροστά μας και να συζητούμε μια άρτια νομοθετική πρωτοβουλία. 
Αναφέρω αυτές τις δέκα καινοτομίες, όσο γίνεται πιο επιγραμματικά. 
Πρώτον, η αποκλειστική απαρίθμηση, ο αποκλειστικός προσδιορισμός των παραπτωμάτων. Αυτό είναι υπέρ του υπαλλήλου. Μηδενίζει την αυθαιρεσία του πειθαρχικά ελέγχοντος, ώστε να γνωρίζει ο υπάλληλος τι είναι αυτό για το οποίο μπορεί να ελεγχθεί.
Δεύτερον, η αναμόρφωση του καταλόγου των πειθαρχικών ποινών με πρόβλεψη νέων, όπως είναι η στέρηση του δικαιώματος συμμετοχής σε διαδικασίες εκλογής προϊσταμένων. 
Τρίτον, η δυνατότητα επιβολής, πέραν της πειθαρχικής ποινής, και διοικητικής κύρωσης με τη μορφή προστίμου που φτάνει τα 3.000 έως 30.000 ευρώ σε κάποιες περιπτώσεις αλλά και τα 10.000 έως 100.000 ευρώ -παρακαλώ- για παραπτώματα που έχουν οικονομικό αντικείμενο και μέχρι σήμερα ουσιαστικώς δεν τιμωρούνται ή τιμωρούνται με τρόπο που συνιστά διακωμώδηση της διαδικασίας πειθαρχικού ελέγχου.
Τέταρτον, για πρώτη φορά τίθεται ως όριο η χαμηλότερη επιτρεπόμενη πειθαρχική ποινή. Ορίζεται πλαίσιο για την επιμέτρηση της ποινής, ώστε έτσι να αντιμετωπίσουμε το συστηματικώς επαναλαμβανόμενο, να επιβάλλονται κυριολεκτικά αστείες ποινές για βαρύτατα παραπτώματα.
Πέμπτον, εισάγεται ειδική ρύθμιση για την παράνομη απόκτηση οικονομικού οφέλους ώστε ο χρόνος παραγραφής να αρχίζει να μετρά, όπως επεσήμαναν με θετικό τρόπο οι συνάδελφοι και επαναλαμβάνω και εγώ, από τη στιγμή που έλαβε γνώση του παραπτώματος αυτός, ο οποίος είναι προϊστάμενος και έχει την πειθαρχική ευθύνη να ελέγξει ασχέτως του χρόνου τέλεσης του παραπτώματος, ώστε να μη συντελείται παραγραφή. 
Έκτον, κατά την έκδοση απόφασης, οι μειοψηφούντες, αυτοί δηλαδή οι οποίοι κατά τη διαδικασία στον πρώτο κύκλο αποφάσισαν ότι είναι αθώος ο ελεγχόμενος, υποχρεούνται κατά την επιμέτρηση της ποινής να παίρνουν θέση. Δεν μπορούν να ψηφίσουν λευκό. Πρέπει να ψηφίσουν πολύ συγκεκριμένα, ώστε να έχουμε τη συγκρότηση μιας μεγάλης πλειοψηφίας ή παμψηφίας, για να γίνεται ισχυρή και η εφαρμογή της ποινής που επιβάλλεται.
Έβδομον, προβλέπεται αυτοτελής λειτουργία των πρωτοβάθμιων πειθαρχικών συμβουλίων, τα οποία διαχωρίζονται πλέον από τα υπηρεσιακά, αφού εκτελούν διαφορετικό έργο. Βεβαίως, συγκροτούνται τα συμβούλια αυτά με πλειοψηφία τέτοια, η οποία εγγυάται την αμεροληψία, αλλά κυρίως -και είναι πάρα πολύ σημαντικό αυτό- την αρτιότητα της όλης διαδικασίας, αφού σε αυτά συμμετέχουν είτε δικαστικοί λειτουργοί είτε μέλη του Νομικού Συμβουλίου του Κράτους.
Όγδοον, δεν υφίσταται πλέον συμμετοχή αιρετών εκπροσώπων των εργαζομένων. Οι εκλεγόμενοι, για να εκπροσωπούν κάποιους, εκπροσωπούν αυτούς και υπερασπίζονται τα συμφέροντά τους σε κάθε διαδικασία. Σε μία διαδικασία πειθαρχικού ελέγχου που έχει στοιχεία -επιτρέψτε μου να πω- δικαστικού ελέγχου δεν είναι δυνατόν κάποιος να εκπροσωπεί τον ελεγχόμενο, υπερασπιζόμενος a priori τον ελεγχόμενο, επειδή ακριβώς από αυτόν έχει εκλεγεί και σε αυτόν αναφέρεται. 
Ένατον, υπάρχει η δυνατότητα, για λόγους εξοικονόμησης πόρων, να δημιουργούμε, αν θέλετε, για διάφορους φορείς κοινά πειθαρχικά συμβούλια. 
Δέκατον, έχουμε υπαγωγή στις ρυθμίσεις αυτές και του προσωπικού που εργάζεται με σχέση εργασίας ιδιωτικού δικαίου αορίστου χρόνου, κάτι που γίνεται πρώτη φορά για το δευτεροβάθμιο πειθαρχικό συμβούλιο. 
Οι αλλαγές οι οποίες θεωρώ ότι είναι οι πιο σημαντικές σε αυτό το νομοσχέδιο είναι -επιτρέψτε μου να πω- οι εξής επτά: 
Πρώτον, η θέση σε αυτοδίκαιη αργία των δημοσίων υπαλλήλων για λόγους που μέχρι τώρα δεν είχαν προβλεφθεί και δεν αναφέρονταν, λόγους που έχουν έντονη κοινωνική απαξία, όπως είναι η ασέλγεια, όπως είναι τα παραπτώματα τα σχετικά με την παιδική πορνογραφία. Μέχρι τώρα δεν ετιμωρούντο.
Δεύτερη σημαντική αλλαγή, η μείωση των αποδοχών αναλόγως της βαρύτητας του παραπτώματος, όχι μόνο κατά το 1/2 των αποδοχών, όπως μέχρι τώρα γινόταν γενικώς, αλλά και κατά τα 2/3 ή κατά 3/4 των αποδοχών, όπως προβλέπεται πλέον τώρα. 
Τρίτον, θεσπίζεται μεγαλύτερη κλιμάκωση στις πειθαρχικές ποινές. Παραδείγματος χάριν, ο υποβιβασμός μπορεί να αφορά, όχι μόνο ένα βαθμό, αλλά δύο βαθμούς σε βαρύτερα παραπτώματα, όπως επίσης και το ύψος του προστίμου μπορεί να εκτείνεται σε αποδοχές, όχι το πολύ έως έξι μηνών, αλλά σε αποδοχές που φτάνουν τους δώδεκα μήνες.
Τέταρτον, ο χρόνος παραγραφής διευρύνεται αναλόγως προς το παράπτωμα από δύο σε πέντε έτη, από πέντε σε επτά έτη σε άλλες περιπτώσεις και μπορεί να φτάσει σε δέκα έτη. Όπως δεν προβλέπεται μέχρι τώρα για παραβάσεις καθήκοντος κατά τον Ποινικό Κώδικα η αδικαιολόγητη αποχή από την άσκηση των καθηκόντων και άλλες τέτοιες περιπτώσεις.
Πέμπτον, οι προθεσμίες ολοκλήρωσης της πειθαρχικής διαδικασίας συντομεύονται από τρεις σε δύο μήνες από την κλήση σε απολογία και από έξι σε τέσσερις μήνες από την παραπομπή ενώπιον του πειθαρχικού συμβουλίου.
Έκτον, αυξάνεται ο χρόνος παραγραφής. Ο χρόνος διαγραφής, λοιπόν, της πειθαρχικής ποινής από πέντε πάει στα οκτώ έτη για την ποινή του προστίμου και από τα δέκα έτη που έφτανε τώρα, πάει σε μη παραγραφή πλέον το παράπτωμα που επισύρει την ποινή της προσωρινής ή της οριστικής παύσης, καθώς και του υποβιβασμού. 
Έβδομον, τυχόν καταδικαστική απόφαση πειθαρχικού οργάνου εκτελείται ακόμη και αν έχει αφυπηρετήσει, γιατί αυτό γίνεται με έναν τεχνητό τρόπο συχνά. Μετατρέπεται βεβαίως, αφού δεν είναι πλέον υπάλληλος ο ελεγχόμενος, σε πρόστιμο ανάλογου ύψους προς τη βαρύτητα του παραπτώματος. 
Αυτό σημαίνει ότι υπάρχει καταδικαστική απόφαση, η οποία θα εκτελεστεί σε κάθε περίπτωση και όχι, όπως μέχρι τώρα, που σε κάποιες περιπτώσεις είχαμε καταδικαστικές αποφάσεις οι οποίες δεν εκτελούνταν ποτέ, επειδή εν τω μεταξύ ο υπάλληλος με διάφορους τρόπους είχε αποχωρήσει από το δημόσιο.
Πιστεύω ότι η εφαρμογή αυτών των κανόνων που βρίσκουν σύμφωνους τους συνετούς, τους αφοσιωμένους στα καθήκοντά τους υπαλλήλους, θα αποτελέσει ένα σημαντικό βήμα στην κατεύθυνση της λειτουργίας μιας ευνομούμενης πολιτείας. Όταν υπάρχουν φαινόμενα γενικευμένης, θα έλεγα, ανομίας, τι άλλο θέλουμε για να πειστούμε από το ότι πράγματι πρέπει να κάνουμε μία ποιοτική τομή και στο συγκεκριμένο αυτό τομέα του πειθαρχικού των δημοσίων υπαλλήλων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε. 
Κυρίες και κύριοι συνάδελφοι, η νομοθετική αυτή πρωτοβουλία δεν έχει σχέση με το μνημόνιο, δεν έχει σχέση με κάποιες μικροκομματικές ή προεκλογικές σκοπιμότητες. Θα έλεγα ότι έχει σχέση μ’ ένα και μόνο σκοπό, να διαμορφώσουμε την καλύτερη δυνατή Ελλάδα του 2020. 
Βεβαίως, για να το επιτύχουμε αυτό πρέπει να ξεκαθαρίσουμε δύο-τρία πράγματα. Πρώτον, η συμμαχία μας στην Ευρωπαϊκή Ένωση είναι αδιαπραγμάτευτη, είναι δόγμα της πολιτικής μας. Δεύτερον, η Ελλάδα πρέπει να γίνει ανταγωνιστική, παραγωγική. Τρίτον, αυτή η αλλαγή πρέπει να γίνει με δικαιοσύνη, με δίκαιη κατανομή των βαρών, με ασφάλεια για τον πολίτη, με εμπιστοσύνη του ενός προς τον άλλον. 
Βεβαίως, τη λύση θα τη δώσει η πολιτική διαδικασία, που επί της ουσίας δεν μας βρίσκει πάντα σύμφωνους. Μας δεσμεύει όμως η διαδικασία, δηλαδή οι κανόνες, οι οποίοι επιτρέπουν να συνυπάρχουμε μέσα από τις διαφορές μας. 
Επειδή, όπως είπα στην αρχή –και έτσι κλείνω- φαίνεται πως αυτή η κοινοβουλευτική περίοδος βαίνει προς το τέλος της, κυρίες και κύριοι συνάδελφοι, η φιλοδοξία μας είναι σ’ αυτή την περίοδο, όσο ακόμα διαρκεί, να κάνουμε τα σημαντικά αυτά βήματα που θα προσθέσουν στο θεσμικό οπλοστάσιο της χώρας, για να επιτύχουμε το μείζονα στόχο να βγει η Ελλάδα από την κρίση. Έτσι θα συζητήσουμε στην αρμόδια Επιτροπή την πρόταση νόμου του κ. Κακλαμάνη και των εβδομήντα πέντε Βουλευτών για την αλλαγή των ρυθμίσεων στο ισχύον πόθεν έσχες.
Γίνεται πολύς λόγος για τις αλλαγές που συντελούνται στον κόσμο. Θα έλεγα ότι δεν ζούμε εποχή αλλαγών, αλλά ζούμε την αλλαγή εποχής. Έρχεται μία άλλη εποχή, στην οποία αν δεν πρωτοστατήσουμε, ώστε να τη διαμορφώσουμε μαζί, θα τη συναντήσουμε -γιατί ουδείς μπορεί να δραπετεύσει από τον κόσμο αυτό- διαμορφωμένη τελεσίδικα ερήμην μας. Αυτό νομίζω ότι δεν πρέπει να το επιτρέψουμε. Εμείς θα κάνουμε καλύτερο το μέλλον της χώρας και της ελληνικής κοινωνίας.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΡΕΠΠΑΣ",442
"120637"," Ευχαριστούμε τον κ. Ρέππα, Υπουργό Διοικητικής Μεταρρύθμισης και Ηλεκτρονικής Διακυβέρνησης. 
Το λόγο έχει ο Κοινοβουλευτικός Εκπρόσωπος της Νέας Δημοκρατίας, κ. Νικόλαος Δένδιας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120638"," Επί του συγκεκριμένου νομοθετήματος είναι χρήσιμο να λεχθούν πολύ λίγα πράγματα, διότι νομίζω ότι επί της αρχής έγινε μία εκτενέστατη ανάπτυξη από τον ευρυμαθή εισηγητή της Νέας Δημοκρατίας, τον καθηγητή κ. Προκόπη Παυλόπουλο και από τον συνάδελφο κ. Καντερέ που μίλησε προηγουμένως. 
Ήταν όμως, οφείλω να πω, ιδιαίτερα ενδιαφέρον το γεγονός ότι από το χρόνο της ομιλίας των δεκαεννέα και κάτι λεπτών, ο Υπουργός κ. Ρέππας κατανάλωσε 6,25 λεπτά σε μια διαδικασία απολογισμού τού, κατά την κρίση του, θετικού έργου διαχρονικά των κυβερνήσεων του ΠΑΣΟΚ από το 1981 μέχρι σήμερα στη δημόσια διοίκηση. Παρουσίασε μάλιστα το ΠΑΣΟΚ ως τον μεγάλο μεταρρυθμιστή, τον δημιουργό μιας σύγχρονης, ικανής δημόσιας διοίκησης. 
Δεν παρέλειψε να κάνει αυτό που είναι σύνηθες, να κατηγορήσει τη Νέα Δημοκρατία για πεπραγμένα το 2009. Εγώ δεν πρόκειται να μπω…","ΝΙΚΟΛΑΟΣ ΔΕΝΔΙΑΣ",122
"120639"," Μα, εσείς κατηγορείτε. Ο ευρυμαθής εισηγητής σας, μας κατηγόρησε ότι διαλύσαμε τη δημόσια διοίκηση.","ΔΗΜΗΤΡΙΟΣ ΡΕΠΠΑΣ",442
"120640"," Κύριε Υπουργέ, νομίζω ότι βρίσκεστε…","ΝΙΚΟΛΑΟΣ ΔΕΝΔΙΑΣ",122
"120641"," Εσείς επανιδρύσατε το κράτος, εμείς το διαλύσαμε!","ΔΗΜΗΤΡΙΟΣ ΡΕΠΠΑΣ",442
"120642"," …στη δημόσια ζωή αρκετό καιρό και νομίζω ότι και δια απλής ακοής, αν όχι δια αναγνώσεως, τον Κανονισμό της Βουλής θα τον γνωρίζετε.","ΝΙΚΟΛΑΟΣ ΔΕΝΔΙΑΣ",122
"120643"," Απολύτως.","ΔΗΜΗΤΡΙΟΣ ΡΕΠΠΑΣ",442
"120644"," Αν μου επιτρέπετε να σας πω, συνήθως η ευγένεια επιβάλει, αν θέλετε να διακόψετε τον ομιλητή, τουλάχιστον να τον ρωτάτε. Βεβαίως, φαντάζομαι ότι αυτό είναι ένα δείγμα του ευρύτερου εκσυγχρονισμού, τον οποίο επικαλεστήκατε και για τον οποίο είμαστε και όλοι βέβαιοι, διότι τον έχουμε ζήσει.","ΝΙΚΟΛΑΟΣ ΔΕΝΔΙΑΣ",122
"120645"," Μου επιτρέπετε μία διακοπή, κύριε Δένδια;","ΔΗΜΗΤΡΙΟΣ ΡΕΠΠΑΣ",442
"120646"," Παρακαλώ.","ΝΙΚΟΛΑΟΣ ΔΕΝΔΙΑΣ",122
"120647"," Ακούστε, κύριε Δένδια. Ήσαστε στην Αίθουσα κι έτσι δεν μπορείτε να επικαλείστε άγνοια. Ακούσατε τον κ. Παυλόπουλο, ακούσατε και τους άλλους ομιλητές. Νομίζω ότι η ομιλία τους ήταν μία κατηγορία εναντίον των κυβερνήσεων του ΠΑΣΟΚ που «διέλυσαν τη δημόσια διοίκηση». Εσείς είχατε «επανιδρύσει» το κράτος, όπως υποσχεθήκατε –το γνωρίζουν αυτό οι Έλληνες- κι εμείς λοιπόν «αποδιαρθρώσαμε το ελληνικό κράτος»! Αυτή ήταν η κατηγορία που ακούσαμε. Σ’ αυτό απήντησα. Δεν είχα κανένα λόγο να το κάνω. Γι’ αυτό ακριβώς εισαγωγικώς σημείωσα ότι αυτές οι σκιαμαχίες και οι μάχες οπισθοφυλακής δεν μας εκφράζουν. Φαίνεται όμως ότι εκφράζουν εσάς, γιατί αυτό κάνετε τώρα.","ΔΗΜΗΤΡΙΟΣ ΡΕΠΠΑΣ",442
"120648"," Πρώτα δεν σας εκφράζουν, μετά τις διεξάγετε, μετά μας τις φορτώνετε κ.ο.κ! 
Η ελληνική κοινωνία την πραγματικότητα τη γνωρίζει. Και βεβαίως, έχουμε ευθύνες ως Νέα Δημοκρατία. Θα ήταν ίσως χρήσιμο όμως να σημειωθούν και οι πάρα πολλές θετικές προσπάθειες που έγιναν, όπως τα νομοθετήματα του 2006, του 2007 κι ο νέος Κώδικας, τον οποίο περάσαμε. Εν πάση περιπτώσει, όμως, εγώ να δεχθώ και τις ευθύνες μας, αν θέλετε, τις όποιες ευθύνες μας. Ποιες είναι οι ευθύνες μας; Οι ευθύνες μας κατ’ ουσίαν συμποσούνται σε μία και μέγιστη, στο ότι δεν προλάβαμε ή, αν θέλετε, δεν είχαμε επαρκή θέληση αυτά τα πέντε χρόνια που κυβερνήσαμε –να το ομολογήσουμε κι αυτό- να σπάσουμε τα «αποστήματα» τα οποία το ΠΑΣΟΚ επί έτη δημιούργησε στη δημόσια διοίκηση. 
Μπορούμε να χωρίσουμε το θέμα σε δύο τομείς: Πρώτον, αποτελεσματικότητα και δεύτερον, θέματα διαφθοράς. 
Αποτελεσματικότητα. Ακούει κανείς την Αριστερά πολλές φορές σ’ αυτή την Αίθουσα, η οποία λέει το εξής απίστευτο, ότι η δημόσια διοίκηση είναι το εργαλείο του μεγάλου κεφαλαίου κι αγνοείτε αυτό το οποίο κι ο τελευταίος επιχειρηματίας στην Ελλάδα -ο μικρός επιχειρηματίας, ο μαγαζάτορας της γειτονιάς, αυτός που έχει επιχειρήσει ακόμη και να πάρει μια άδεια καφενείου στην περιφέρεια- πολύ καλά γνωρίζει, ότι δηλαδή η δημόσια διοίκηση, με τον τρόπο που λειτουργεί, είναι ο μέγιστος εχθρός της επιχειρηματικότητας σήμερα. Σ’ αυτήν υπηρετούν πάρα πολλοί αξιόλογοι και εντιμότατοι άνθρωποι κι αυτό πρέπει να το λέμε και να το θυμόμαστε πάντοτε. Όμως, με τον τρόπο που λειτουργεί η δημόσια διοίκηση είναι αυτή ακριβώς που καταβαραθρώνει κάθε προσπάθεια επένδυσης σ’ αυτή τη χώρα όλα αυτά τα χρόνια. 
Αυτή η δημόσια διοίκηση δεν ήταν διαχρονικά έτσι. Αυτή η δημόσια διοίκηση δημιουργήθηκε με αυτό τον τρόπο λειτουργίας ως μία συγκεκριμένη πολιτική επιλογή μιας συγκεκριμένης κυβέρνησης, της κυβέρνησης του 1981, τότε υπό τον μακαρίτη Αγαμέμνονα Κουτσόγιωργα. Αυτό έγινε. Και δεν το λέω για να αντιδικήσω με το παρελθόν. Αυτό πράγματι –κι έχει δίκιο ο Υπουργός- έχει πολύ περιορισμένη σημασία. Έχει έννοια όμως το να γνωρίζουμε το παρελθόν, για να μπορέσουμε να διαγράψουμε το μέλλον. Δεν έχει έννοια το να ψέγουμε το παρελθόν. Έχει έννοια όμως το να κατανοήσουμε το παρελθόν. Και μ’ αυτήν την έννοια το χρησιμοποιώ. 
Αν δε, πάρουμε τον έτερο πυλώνα του προβλήματος, τη διαφθορά, εδώ πάλι θέλω να είμαι ξεκάθαρος. Υπάρχουν πάρα πολλοί έντιμοι και ικανοί άνθρωποι, που υπηρετούν τη δημόσια διοίκηση με αυτοθυσία και με στερήσεις προσωπικές και οικογενειακές και μάλιστα, πάρα πολλοί που αυτή τη δύσκολη ώρα στενάζουν και, παρά ταύτα, εκτελούν το καθήκον τους απέναντι στο Σύνταγμα, στους νόμους και στον Έλληνα πολίτη. 
Θα σας αναφέρω μια απλή μέθοδο μέτρησης. Δείκτης αντίληψης της διαφθοράς της «Transparency International»: Το 2009 η χώρα μας ήταν εβδομηκοστή πρώτη στις εκατόν ογδόντα περίπου χώρες. Το 2010, όταν έχει επανέλθει «εθνοσωτήρια κυβέρνηση» στη χώρα, πάμε στην εβδομηκοστή όγδοη θέση. Το 2011 πάμε στην ογδοηκοστή θέση.","ΝΙΚΟΛΑΟΣ ΔΕΝΔΙΑΣ",122
"120649"," Για το 2004 δεν είπατε.","ΔΗΜΗΤΡΙΟΣ ΡΕΠΠΑΣ",442
"120650"," Για να έχουμε μία αίσθηση του τι σημαίνουν αυτές οι θέσεις, θα σας πω ότι το 2011 ήμασταν τέσσερις θέσεις πίσω από το Λεσότο και από την Γκάμπια στην Αφρική! Το λέω με κάθε σεβασμό για τις χώρες αυτές, αφού προφανώς έχουν μία διοίκηση που τουλάχιστον στους πολίτες τους δίνει την εικόνα ολιγότερο διεφθαρμένης από τη δική μας. 
Άρα, υπάρχει ανάγκη σημαντικής μεταρρύθμισης. Όσον αφορά αυτή τη σημαντική μεταρρύθμιση, αν υποθέσουμε, για λόγους ευκολίας της συζήτησης ότι η Νέα Δημοκρατία είχε αποτύχει πλήρως το 2004 - 2009 –να το συνομολογήσω κι αυτό, για λόγους ευκολίας της συζήτησης αυτής- αυτό τι έδινε στην Κυβέρνηση του ΠΑΣΟΚ του 2009; Της έδινε μία λαμπρή ευκαιρία να αναμορφώσει όλη τη δημόσια διοίκηση. Είχατε δύο χρόνια στη διάθεσή σας και μια νωπή λαϊκή εντολή. Είχατε έντεκα μονάδες διαφορά από τη Νέα Δημοκρατία. Εάν αυτά τα οποία ο κύριος Υπουργός λέει είναι αληθή, ότι τώρα χρειάζεται να γίνουν ένα-δύο-τρία τέσσερα-πέντε πράγματα –και δεν διαφωνώ καθόλου με αυτά, αλλά τα επικροτώ και σε μεγάλο βαθμό τα υποστηρίζω κι εγώ κι η Νέα Δημοκρατία- εάν αυτά, λοιπόν, είναι αληθή, τι άλλο συνιστούν παρά ομολογία της πλήρους απραξίας των τελευταίων δυόμισι ετών; Δεν είναι προφανές ότι αν το ΠΑΣΟΚ είχε κάνει τη δουλειά του όταν κυβερνούσε μόνο του από το 2009 μέχρι το 2011, τότε δεν θα χρειαζόταν να λέγονται αυτά που λέγονται σήμερα και αν πράγματι είχε διαπιστώσει τη δική μας αποτυχία, τότε κατά μείζονα λόγο όφειλε να εκτελέσει αυτά για τα οποία τώρα επικαλείται μία δυσχερή πραγματικότητα και τα οποία στην πραγματικότητα πρέπει να τα κάνει η επόμενη κυβέρνηση της χώρας;
Ως προς τις ανεξάρτητες αρχές και τις αξιολογήσεις των δομών, εκφράζω την προσωπική μου άποψη. Εγώ έχω μία σαφή θέση απέναντι στις ανεξάρτητες αρχές. Θεωρώ ότι η επ’ άπειρον επέκτασή τους δεν ωφελεί. Αντίθετα, θεωρώ ότι ο κύριος θεσμικός ρόλος κατοχύρωσης των δικαιωμάτων του πολίτη ανήκει στην ελληνική δικαιοσύνη. 
Νομίζω ότι αυτό που κάνει το ελληνικό πολιτικό σύστημα –δεν μου αρέσει να χρησιμοποιώ την έκφραση «πολιτικό σύστημα», έχει γίνει πια «του συρμού» και πολύ λίγα σημαίνει- και εννοώ σχεδόν όλα τα κόμματα τα οποία εμμέσως ή αμέσως ασκούν εξουσία, είναι να συνομολογούν τη δημιουργία ανεξάρτητων αρχών απλώς για να μεταβιβάζουν την πολιτική ευθύνη κάπου αλλού εκτός των νόμων. 
Οι ανεξάρτητες αρχές είναι ένας sui generis θεσμός. Δεν ανήκει απολύτως στη διοίκηση. Βεβαίως, δεν ανήκει στη δικαιοσύνη. Εν πάση περιπτώσει, η επ’ άπειρον δημιουργία ανεξαρτήτων αρχών πρέπει αφενός μεν να σταματήσει, κατά δεύτερον δε να διευκρινιστεί και τελικά ο ρόλος τους. Δεν είμαι απολύτως βέβαιος ότι πάντοτε ο ρόλος των ανεξαρτήτων αρχών είναι ρόλος θετικός. 
Πέραν αυτού, θέλω να πω και δύο πράγματα, όπως πάντα κάνω τον τελευταίο καιρό, για τα θέματα που έθιξαν οι αγαπητοί συνάδελφοι της Αριστεράς. Κατ’ αρχάς, για το Κομμουνιστικό Κόμμα Ελλάδος. Η αγαπητή Πρόεδρος κ. Νικολαΐδου χαρακτήρισε τη δημόσια διοίκηση εργαλείο του κεφαλαίου και του αστικού κράτους. Επίσης, ανεφέρθη, αν καλά παρατήρησα, με αρνητική τοποθέτηση στη διάταξη του άρθρου 107 του νομοθετήματος που εισηγείται η Κυβέρνηση, στην οποία ως πρώτο πειθαρχικό παράπτωμα αναφέρονται οι πράξεις με τις οποίες εκδηλώνεται άρνηση αναγνώρισης του Συντάγματος ή έλλειψη αφοσίωσης στην πατρίδα και στη δημοκρατία. 
Αναφερθήκατε, αγαπητή κυρία συνάδελφε, ρητά στην άρνηση αναγνώρισης του Συντάγματος ως κακή αναφορά. Δηλαδή, ότι δεν έπρεπε να περιλαμβάνεται στα πειθαρχικά παραπτώματα των δημοσίων υπαλλήλων η άρνηση αναγνώρισης του Συντάγματος. Ίσως εγώ δεν κατάλαβα καλά, κάτι το οποίο εύχομαι.
Για να αντιληφθώ το ρόλο που το Κομμουνιστικό Κόμμα Ελλάδος: αντιλαμβάνεται το ρόλο του, θεωρεί ότι η άρνηση αναγνώρισης του Συντάγματος δεν συνιστά πειθαρχικό παράπτωμα για τους δημοσίους υπαλλήλους; Ή να το θέσω αλλιώς: η αμφισβήτηση του ισχύοντος Συντάγματος από τους δημοσίους υπαλλήλους, οι οποίοι έχουν ορκιστεί πίστη σ' αυτό το Σύνταγμα, είναι αυτό το οποίο επαγγέλλεται το Κομμουνιστικό Κόμμα Ελλάδος; Με συγχωρείτε, αλλά εάν το λέτε αυτό το πράγμα, φοβούμαι ότι οδηγούμαστε σε συμπεράσματα, τα οποία δεν είναι ορθά. 
Θέλω να πω και κάτι άλλο. Αναφερθήκατε, εάν καλώς άκουσα στα Πρακτικά της Βουλής, που αφορούσαν τον Υπαλληλικό Κώδικα του 1951. Τότε, δεν λεγόταν έτσι, αλλά δεν έχει σημασία. Το λέω για την αντίληψη του τι εννοούμε. Είπατε ότι ο Υπαλληλικός Κώδικας του 1951 ήταν προϊόν ξένης επιβολής και μάλιστα, ξένης δυνάμεως.","ΝΙΚΟΛΑΟΣ ΔΕΝΔΙΑΣ",122
"120651"," Αμφισβητείτε τα Πρακτικά της Βουλής;","ΒΕΡΑ ΝΙΚΟΛΑΪΔΟΥ",362
"120652"," Όχι. Αυτό θα το σχολιάσω. Δεν το αμφισβητώ, γιατί δεν το γνωρίζω. Δέχομαι απολύτως αυτά τα οποία λέτε, με κάθε σεβασμό και την αντίληψη ότι απολύτως μεταφέρετε την πραγματικότητα, όπως την έχετε αναγνώσει. Δεν μου έχετε επιτρέψει ποτέ να αμφισβητώ αυτά που λέτε.
Εδώ, όμως, θα πρέπει να πούμε ιστορικά δύο κουβέντες και αυτό το θέμα σιγά-σιγά να το τοποθετήσουμε. Είναι η δεύτερη φορά που το παρατηρώ. Με απόλυτο σεβασμό αναφέρομαι σε κάτι που η κ. Παπαρήγα είχε πει για το 1944-1949 σε αυτήν την Αίθουσα και απ’ αυτό το Βήμα πριν από λίγες μέρες. 
Κοιτάξτε, δεν είμαι έτοιμος να δεχθώ ότι ιστορικά ο ρόλος της Αριστεράς είναι δικαιωμένος. Σέβομαι απολύτως την πορεία της, σέβομαι απολύτως τις απόψεις των ανθρώπων που την εκπροσωπούσαν και την εκπροσωπούν, αλλά μέχρι εκεί. Μέχρι εκεί! Να έρχεται εδώ τώρα η Αριστερά και να μας λέει λίγο-πολύ ότι η δημόσια διοίκηση διαχρονικά στην Ελλάδα λειτούργησε ως όργανο των ξένων δυνάμεων, αυτό δεν πρόκειται να το συνυπογράψω.
Θα μου επιτρέψετε να σας πω –διότι ιστορία γνωρίζουμε όλοι- ότι και την 5η Ολομέλεια γνωρίζουμε και την «πολιτική των ασυρμάτων» γνωρίζουμε και το «όπλο παρά πόδα» γνωρίζουμε, εάν θέλουμε να πάμε πίσω στο ’49, και τις απόψεις του Κομμουνιστικού Κόμματος Ελλάδος για την ελληνική ιστορία και την ανεξαρτησία γνωρίζουμε και για την ακεραιότητα της χώρας τις γνωρίζουμε.","ΝΙΚΟΛΑΟΣ ΔΕΝΔΙΑΣ",122
"120653"," Κύριε Δένδια, είμαστε στο νομοσχέδιο. Μη φθάσουμε στο ’45.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120654"," Ειλικρινώς, σας παρακαλώ από βάθους καρδιάς, σε αυτή τη δύσκολη στιγμή για τη χώρα, μην ανοίξετε τέτοιο θέμα. Μην ανοίγετε τέτοιο θέμα. Θα λεχθούν πράγματα τα οποία δεν είναι καλά. Βρισκόμαστε μπροστά σε μία πολύ μεγάλη κρίση και χρειάζεται εθνική ομοψυχία. Μην πάμε πίσω σε εποχές που δίχασαν τους Έλληνες.
 Εάν θέλετε, δείξαμε τεράστια ιστορική ανοχή εμείς της Κεντροδεξιάς απέναντι στην Αριστερά. Σας παρακαλώ, όμως, ειλικρινώς μην εκμεταλλεύεστε αυτή την ανοχή. Σας σεβαστήκαμε απολύτως, σεβαστήκαμε τις απόψεις σας, αλλά μέχρι εκεί. Μέχρι εκεί! Δεν μπορεί να πάει πιο πέρα. 
Καταλήγω: Επί της αρχής το νομοθέτημα ορθώς έχει. Αυτό το οποίο είναι απαράδεκτο -και το είπε και ο κ. Παυλόπουλος- είναι η τροπολογία, ιδίως αυτά τα περί της δυνατότητος με μονομερή δήλωση επικύρωσης της αποσπάσεως σε άλλη δημόσια υπηρεσία κ.λπ.. Αυτά θα τα πούμε αύριο.
Δεν είναι δυνατόν, κύριε Υπουργέ, να γίνουν δεκτά. Θα σας παρακαλέσω ειλικρινώς πάρα πολύ να τα πάρετε πίσω. Μη μας φέρετε σε δύσκολη θέση να δημιουργήσουμε θέμα επί της ουσίας.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΔΕΝΔΙΑΣ",122
"120655"," Κύριε Πρόεδρε, μπορώ να έχω το λόγο για το τελευταίο μόνο, σας παρακαλώ;","ΒΕΡΑ ΝΙΚΟΛΑΪΔΟΥ",362
"120656"," Κυρία Νικολαΐδου, θέλετε το λόγο επί προσωπικού;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120657"," Αναφέρθηκα στα Πρακτικά της Βουλής και δεν άνοιξα κανένα θέμα. Ήθελα να θυμίσω το τι ειπώθηκε στην Αίθουσα αυτή το 1951 για τον Κώδικα εκείνη την εποχή, το συγκεκριμένο ν.1811, από τον τότε Υπουργό Οικονομικών, ο οποίος απευθύνθηκε στη Βουλή, ζητώντας να ψηφιστεί το νομοσχέδιο όπως είναι, διότι από αυτό εξαρτώνται γενικότερα συμφέροντα του κράτους, είναι δε και επιθυμία της αμερικάνικης αποστολής. Αυτό είναι γεγονός, υπάρχει στα Πρακτικά της Βουλής.
Αν θέλετε σήμερα -αυτό ίσως δεν σχολίασα αρκετά- το ίδιο έρχεστε και μας λέτε, ότι αυτά τα νέα μέτρα, τα μνημόνια και όλα τα παρεπόμενα είναι επιθυμία της τρόικας. Ε, αυτό είναι το ψέμα.
Δεν ανοίγουμε κανένα άλλο ζήτημα. Είναι στα προγράμματά σας, έχετε υπογράψει τα πάντα στην Ευρωπαϊκή Ένωση. Τότε, οι Αμερικανοί ζητούσαν: «κάντε αυτό». Σήμερα μας λέτε για τους τροϊκανούς και την Ευρωπαϊκή Ένωση. Αυτή είναι η πραγματικότητα.","ΒΕΡΑ ΝΙΚΟΛΑΪΔΟΥ",362
"120658"," Πάντως, καλό θα είναι να αφήσουμε το 1945, 1949, 1950, 1951 κάπου στο παρελθόν, να χαράξουμε…","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120659"," Ο Κώδικας ξεκινάει πολύ πιο μπροστά.","ΒΕΡΑ ΝΙΚΟΛΑΪΔΟΥ",362
"120660"," Δεν το λέω για εσάς μόνο. Το λέω, γιατί βλέπω πως τα πράγματα μπορεί σ’ αυτή την Αίθουσα να δυναμιτιστούν, κάτω από επιχειρήματα που αφορούν περιόδους, που πρέπει να λησμονήσουμε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120661"," Κύριε Πρόεδρε, μπορώ να έχω το λόγο;","ΝΙΚΟΛΑΟΣ ΔΕΝΔΙΑΣ",122
"120662"," Ορίστε, κύριε Δένδια.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120663"," Κύριε Πρόεδρε, σας ευχαριστώ που μου δίνετε το λόγο. Το εκτιμώ πάρα πολύ και είναι ορθή η παραίνεσή σας προς άπαντες.
Όμως, θυμίζω ότι εγώ δεν αμφισβητώ το ότι στα Πρακτικά της Βουλής περιέχεται το συγκεκριμένο -το ανεγνώρισα και προηγουμένως- ούτε, αγαπητή κυρία Πρόεδρε, αμφισβητώ σε οτιδήποτε από όσα λέτε την αξιοπιστία σας.
Το λέω πάλι: Αυτό το οποίο αμφισβητώ είναι τον δικό σας ιστορικό ρόλο ως Κόμματος απέναντι στον ιστορικό ρόλο της παράταξης ή γενικά, του αστικού κόσμου που εισηγείτο τότε αυτά.","ΝΙΚΟΛΑΟΣ ΔΕΝΔΙΑΣ",122
"120664"," Αυτό είναι άλλο. Στο συγκεκριμένο να αναφέρεστε.","ΒΕΡΑ ΝΙΚΟΛΑΪΔΟΥ",362
"120665"," Με αφήνετε να ολοκληρώσω, αν θέλετε;
Σας λέω, λοιπόν, ότι ο ιστορικός ρόλος του Κομμουνιστικού Κόμματος Ελλάδος για τον οποίο λέτε, ήταν τέτοιος που δεν νομιμοποιείται να ασκεί αυτή την κριτική. Δεν νομιμοποιείται. Ιστορικά, το Κομμουνιστικό Κόμμα Ελλάδος τότε…","ΝΙΚΟΛΑΟΣ ΔΕΝΔΙΑΣ",122
"120666"," Και νομιμοποιείστε εσείς να μιλάτε για το Κομμουνιστικό Κόμμα;","ΒΕΡΑ ΝΙΚΟΛΑΪΔΟΥ",362
"120667"," …απετέλεσε φορέα αντιλήψεων συγκεκριμένης δυνάμεως στα ελληνικά πολιτικά πράγματα, απολύτως συνδεδεμένο μαζί της σε σημείο που το 1948-1949 συνομολόγησε και την αμφισβήτηση της Εθνικής Ανεξαρτησίας ως σήμερα υπάρχει.","ΝΙΚΟΛΑΟΣ ΔΕΝΔΙΑΣ",122
"120668"," Κύριε συνάδελφε, σας παρακαλώ μην ανοίγουμε τέτοια θέματα.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120669"," Όχι, κύριε Πρόεδρε, με συγχωρείτε ένα λεπτό.","ΝΙΚΟΛΑΟΣ ΔΕΝΔΙΑΣ",122
"120670"," Μα, έκανα αίτηση, τη δεχθήκατε και τώρα την παραβιάζετε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120671"," Δεν μπορούμε, λοιπόν, να ανεχόμεθα επ’ αυτού ιστορικές συμβουλές.","ΝΙΚΟΛΑΟΣ ΔΕΝΔΙΑΣ",122
"120672"," Θα μας κάνει υποδείξεις τώρα ο κ. Δένδιας;","ΒΕΡΑ ΝΙΚΟΛΑΪΔΟΥ",362
"120673"," Σας παρακαλώ πολύ, λοιπόν, κλείστε το και αφήστε το. Ιδίως εσάς δεν σας συμφέρει να ανοίξουμε αυτό το κεφάλαιο.","ΝΙΚΟΛΑΟΣ ΔΕΝΔΙΑΣ",122
"120674"," Θα τα πούμε μετά.","ΣΠΥΡΙΔΩΝ ΧΑΛΒΑΤΖΗΣ",534
"120675"," Λοιπόν, η έκκληση ισχύει προς πάντας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120676"," Πού είμαστε;","ΣΠΥΡΙΔΩΝ ΧΑΛΒΑΤΖΗΣ",534
"120677"," Η έκκληση ισχύει να επανέλθουμε στο σήμερα το οποίο, άλλωστε, είναι τόσο ζοφερό που παρέχει ποικίλα επιχειρήματα, αλλά και προτάγματα για να δούμε το μέλλον και να το εγγυηθούμε στον ελληνικό λαό με τον καλύτερο τρόπο.
Παρακαλώ, κύριε Μπεντενιώτη, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"120678"," Κυρία και κύριοι συνάδελφοι, ας επιστρέψουμε με νηφαλιότητα στο πρόβλημα, που είναι πρόβλημα εθνικό.
Η διαφθορά στη χώρα μας, όπως διαμορφώθηκε την τελευταία δεκαετία   -και τούτο το επισημαίνω με έμφαση- αγγίζει περίπου το 10% του ΑΕΠ. Αποτέλεσμα αυτού του ποσοστού της διαφθοράς είναι η παραοικονομία να φτάνει στο 35% με 40% του ΑΕΠ, όπως διαμορφώθηκε την τελευταία δεκαετία. Σ’ αυτή περιλαμβάνεται και η περίφημη πενταετία της κυβέρνησης της Νέας Δημοκρατίας, της Δεξιάς.
Από τα στοιχεία αυτά προκύπτει ότι το ιλιγγιώδες ποσοστό σχεδόν του 50% του ΑΕΠ κινείται σε «λογαριασμούς» εκτός νόμου και είναι προϊόν εγκληματικών ενεργειών. Αυτά τα ποσά είναι ζημία του δημοσίου, αλλά και της κοινωνίας συνολικά, ενώ ωφελούνται μεγάλα οικονομικά συμφέρονται και διαμεσολαβητές.
Σύμφωνα με τους παγκόσμιους δείκτες διακυβέρνησης του έτους 2008 για τη Νέα Δημοκρατία, η χώρα μας έχει έλεγχο διαφθοράς 0,10, όταν οι άλλες ευρωπαϊκές χώρες έχουν από 1,88 έως 2,34. Η χώρα μας έχει κράτος δικαίου 0,75, όταν οι άλλες ευρωπαϊκές χώρες έχουν από 1,76 έως 1,96. Η χώρα μας έχει αποτελεσματικότητα διακυβέρνησης 0,56, όταν οι άλλες ευρωπαϊκές χώρες έχουν από 0,76 έως 2,19. Αυτά αφορούν το 2008.
Έτσι, γίνονται πάμπλουτοι διαμεσολαβητές, μεταπράτες, παραλειτουργοί, όταν, μάλιστα, μεγάλα τμήματα του πληθυσμού εργαζόμενα σκληρά -αγρότες, εργάτες, ναυτικοί- αλλά και συνταξιούχοι και απόμαχοι της δουλειάς, όπως και οι άνεργοι, έχουν εισοδήματα κάτω από τα όρια της φτώχειας, αλλά και σε κάποιες περιπτώσεις «εισοδήματα» απόλυτης ένδειας.
Πηγή, αφετηρία αυτής της κατάστασης είναι η διαφθορά του δημόσιου τομέα από μικρό τμήμα –αυτό πρέπει να το αποσαφηνίσουμε- των δημοσίων υπαλλήλων, που διαπλέκονται με τα οργανωμένα συμφέροντα λειτουργώντας ως υπάλληλοι αυτών των συμφερόντων, θεωρώντας την υπηρεσία του δημοσίου ως προσωπικό τους «μαγαζί» –ας επιτραπεί η έκφραση- ως προσωπικό τους γραφείο και τη δημόσια εξουσία τους, ως προσωπική τους υπόθεση και λειτουργία.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Η χώρα μας έχει κορυφαία θέση στον πίνακα της διαφθοράς. Την τελευταία, μάλιστα, δεκαετία το φαινόμενο γιγαντώθηκε και έλαβε τεράστιες διαστάσεις. Αποτέλεσμα αυτής ακριβώς της γιγάντωσης είναι ο κλονισμός της εμπιστοσύνης των πολιτών προς το κράτος, η αντίδραση των κρατών, αλλά και των διεθνών οργανισμών και της κοινωνίας των πολιτών.
Η Ευρωπαϊκή Ένωση, τα Ηνωμένα Έθνη, η παγκόσμια τράπεζα, το Συμβούλιο της Ευρώπης λαμβάνουν συνεχώς, μέτρα ακριβώς για την αντιμετώπιση και την πάταξη της διαφθοράς και γι’ αυτό έχουμε επικύρωση διεθνών συμβάσεων, εφαρμογή κατευθυντηρίων αρχών, αλλά και τη σύσταση ειδικών συμβουλίων και οργανισμών.
Διαφθορά στο χώρο της λειτουργίας της Δημόσιας Διοίκησης πρέπει να το προσδιορίσουμε ότι νοείται η παραβίαση της αρχής της νομιμότητας προς εξυπηρέτηση ιδιοτελούς σκοπού από τον προσωπικό φορέα του διοικητικού οργάνου κατά την άσκηση της δημόσιας εξουσίας. 
Πρέπει, όμως, να αποδεχθούμε ότι το φαινόμενο της διαφθοράς στο δημόσιο τομέα έχει διαχρονική και μακραίωνα διαδρομή. Έτσι όμως δεν μπορούμε να αιτιολογήσουμε βέβαια το σύμπτωμα.
Οι «νόμοι» του Σόλωνα, αλλά και η «αττική νομοθεσία», όπως η «άσκηση γραφής», η «εισαγγελία εις το Δήμο», η υποβολή καταγγελίας ενώπιον της Βουλής, η άσκηση απογραφής, η προβολή, καθώς και η συγκεκριμένη διαδικασία λογοδοσίας όλων όσων αναλάμβαναν δημόσια αξιώματα ενώπιων των «Λογιστών» και των «Ευθύνων», είναι στοιχεία που χαρακτηρίζουν την καλύτερη περίοδο δημοκρατίας της αρχαίας Ελλάδας, ενώ το μεγαλύτερο σκάνδαλο δωροδοκίας στην αρχαία Αθήνα είναι «η υπόθεση του Άρπαλου».
Τα στοιχεία που έχουν δημοσιοποιηθεί την τελευταία περίοδο είναι συγκλονιστικά. Έχουν προωθηθεί χίλιες πεντακόσιες σαράντα περιπτώσεις στην αρμόδια υπηρεσία της διοίκησης, έχουν παραπεμφθεί δύο χιλιάδες σαράντα περιπτώσεις στη δικαιοσύνη, ενώ μια σειρά δημοσίων υπαλλήλων έχει βρεθεί με αμύθητα ποσά σε καταθέσεις και αποταμιεύσεις αποδοχής προϊόντων εγκλήματος.
Αναμφίβολα, αυτά τα στοιχεία επιβεβαιώνουν ότι είναι μία μικρή μειοψηφία οι δημόσιοι υπάλληλοι που παραλειτουργούν. Όμως, διαμορφώνουν μία ατμόσφαιρα, διαμορφώνουν μία κατάσταση, η οποία ενοχλεί το σύνολο της Δημόσιας Διοίκησης που εκτελεί με ευσυνειδησία και ευθύνη τα καθήκοντά της. 
Συντρέχουν τα φαινόμενα αυτά και τα υποθάλπτουν όλοι εκείνοι οι οποίοι σιωπούν και δεν συνεργούν στην αποκάλυψη αυτής της κατάστασης. Και αυτή η κατάσταση εστιάζεται στην έλλειψη διαφάνειας, στην πληθώρα των ρυθμιστικών κανόνων, στην έλλειψη προληπτικού ελέγχου, στη βραδύτητα του κατασταλτικού ελέγχου και στην εκτεταμένη πειθαρχική ατιμωρησία. 
Πρέπει, όμως, να συμφωνήσουμε όλοι ότι το πρόβλημα δεν είναι μόνο ζήτημα ρυθμιστικού πλαισίου, αλλά είναι και ζήτημα ποιότητας των λειτουργών που καλούνται και να το εφαρμόσουν. Η διαφθορά, που σύμφωνα με τον ορισμό της Διεθνούς Τραπέζης είναι «η χρήση της δημόσιας εξουσίας για ιδιωτικά οφέλη», είναι παραγωγικό αίτιο μιας σειράς ποινικών αδικημάτων, όπως η δωροδοκία, η απάτη, η υπεξαίρεση, η απιστία, η πλαστογραφία, η παράβαση καθήκοντος, το ξέπλυμα μαύρου χρήματος και η λαθρεμπορία. 
Οι παράγοντες δε που επιτρέπουν τη διαφθορά είναι η μη τήρηση της νομιμότητας, αλλά και η γραφειοκρατία, η ανέλεγκτη εξουσία των αρμοδίων, η έλλειψη διαφάνειας, η έλλειψη προληπτικού ελέγχου και η βραδύτητα του κατασταλτικού ελέγχου, όπως ακόμα και η εκτεταμένη πειθαρχική ατιμωρησία, η οποία έχει δημιουργήσει ένα αίσθημα ασυδοσίας, ακόμα –και αυτό πρέπει να επισημανθεί με έμφαση- η βραδύτητα της απονομής της δικαιοσύνης, με αποτέλεσμα παραγραφή των αδικημάτων, απαλλακτικά βουλεύματα και επιλεκτική μεταχείριση των διαπλεκομένων. 
Έτσι, για τη λειτουργία του κράτους δικαίου κρίνεται άκρως απαραίτητος ο εκσυγχρονισμός του πειθαρχικού δικαίου. Κατ’ αυτό, το σχέδιο νόμου που συζητάμε είναι μία βαθιά, ριζοσπαστική μεταρρύθμιση. 
Η Ελλάδα θεωρείται με τα στοιχεία που υπάρχουν σήμερα μια δημοκρατική χώρα, πλην όμως παρουσιάζει τους μεγαλύτερους δείκτες διαφθοράς στην Ευρωζώνη, ενώ συγκαταλέγεται και στις χώρες με το χαμηλότερο κατά κεφαλήν εισόδημα και όταν ακόμη αυτό εκφράζεται σε μονάδες σταθερής αγοραστικής δύναμης. 
Γι’ αυτό ακριβώς, ο αποτελεσματικός περιορισμός της διαφθοράς στη χώρα μας θα έχει σημαντικές επιπτώσεις και στην οικονομική ανάπτυξη και με αυτόν τον τρόπο και στην αύξηση του κατά κεφαλής εισοδήματος. 
Οι σχέσεις δε μεταξύ διακυβέρνησης και διαφθοράς είναι στενότατες, αφού η κακή διακυβέρνηση παρέχει μεγάλες δυνατότητες για ανάπτυξη της διαφθοράς, ενώ η εκτεταμένη διαφθορά δεν συμβιβάζεται με καλή διακυβέρνηση. Γι’ αυτό, η βελτίωση της ποιότητας διακυβέρνησης συνιστά αναγκαία συνθήκη για την αποτελεσματική αντιμετώπιση της διαφθοράς. Και αυτό ακριβώς προωθεί το συγκεκριμένο σχέδιο νόμου. 
Η ουσιαστική αντιμετώπιση της διαφθοράς προϋποθέτει, όμως και μεταβολή της αντίληψης της κρατικής εξουσίας τόσο από την πλευρά των πολιτών όσο και από την πλευρά των πολιτικών αρχών και των λειτουργών της Δημόσιας Διοίκησης. Περαιτέρω, όμως, για την αντιμετώπιση της διαφθοράς προϋποτίθενται και απαιτούνται και δομικές μεταβολές και του πολιτικού συστήματος και του πολιτικού πολιτισμού μέσα από μια μακροχρόνια στρατηγική, γιατί έτσι θα έχουν τεθεί πλέον οι βάσεις για μία προοπτική καλής διακυβέρνησης. 
Κυρία και κύριοι συνάδελφοι, αφού το κοινωνικό κράτος καταρρέει, τουλάχιστον ας αναστυλώσουμε το κράτος δικαίου. Είναι, άλλωστε, αυτό ευθύνη, δέσμευση και καθήκον μας, για να διασφαλίσουμε έτσι και την ηθική στην πολιτική, αλλά και τη διαφάνεια στη διακυβέρνηση. Διασφαλίζοντας το κράτος δικαίου, διαμορφώνουμε μια ευνομούμενη κοινωνία, μια ευνομούμενη πολιτεία και κατ’ επέκταση έτσι μπορούμε να επιστρέψουμε –τότε μόνο- στο κοινωνικό κράτος και στην ανθρώπινη κοινωνία, πράγμα που οφείλουμε στις επόμενες γενιές. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΜΑΝΩΛΗΣ ΜΠΕΝΤΕΝΙΩΤΗΣ",346
"120679"," Ευχαριστούμε τον κ. Μανώλη Μπεντενιώτη. 
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής. 
Κύριε Χαλβατζή, πόσο χρόνο χρειάζεστε;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120680"," Τον κανονικό, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"120681"," Ορίστε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120682"," Κυρίες και κύριοι συνάδελφοι, θα ήθελα να ξεκινήσω την ομιλία μου από αυτά που είπε ο Κοινοβουλευτικός Εκπρόσωπος της Νέας Δημοκρατίας, ο οποίος στην αρχή και αφού διέστρεψε αυτά που είπε η αγορήτριά μας, μίλησε παραπέρα για καινούργια πράγματα, για ασυρμάτους, για την Ε΄ Ολομέλεια, για το «όπλο παρά πόδα» και κατέληξε ότι η κεντροδεξιά έδειξε ανοχή και είπε να μη μιλάμε. 
Θα ήθελα να πω στον κ. Δένδια ότι το Κομμουνιστικό Κόμμα Ελλάδας δικαιώθηκε και στην πολιτική του και στις θέσεις του. Το Κομμουνιστικό Κόμμα Ελλάδας ήταν εκείνο το κόμμα το οποίο με την εισβολή των Γερμανών στάθηκε όρθιο. Όταν οι Γερμανοί κατέκτησαν τη χώρα μας, πρωτοστάτησε βγαίνοντας από τις φυλακές και τις εξορίες και δραπετεύοντας -όσοι δεν είχαν παραδοθεί από τις δυνάμεις της κυβέρνησης του Μεταξά στους Ιταλούς και στους Γερμανούς- οργάνωσε την αθάνατη ΕΑΜική Εθνική Αντίσταση, αγωνίστηκε με όλο το λαό, έδιωξε τους κατακτητές και έδωσε χιλιάδες θύματα σ’ αυτήν την απελευθερωτική πάλη. 
Θα ήθελα να θυμίσω στον κ. Δένδια και σε οποιονδήποτε άλλο ότι οι πρόγονοί σας, όσα πολιτικά στελέχη της παράταξής σας, των αστικών κομμάτων γενικότερα, δεν έφυγαν για το Κάιρο, αρκετοί έμειναν στην αδράνεια και δεν πήραν τα όπλα ενάντια στον κατακτητή. Αρκετοί, όμως, συνεργάστηκαν μέχρι και την τελευταία στιγμή με τους Ναζί, οργάνωσαν και τα τάγματα ασφαλείας και μάτωσαν για δεύτερη φορά αυτόν τον αγωνιστή λαό. 
Το Κομμουνιστικό Κόμμα Ελλάδας είναι περήφανο για τον αγώνα της ΕΑΜικής Εθνικής Αντίστασης, για την ηρωική του δράση και για τη θυσία μελών και στελεχών του.","ΣΠΥΡΙΔΩΝ ΧΑΛΒΑΤΖΗΣ",534
"120683"," Κύριε Χαλβατζή, μου επιτρέπετε μια διακοπή επί προσωπικού;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120684"," Βεβαίως, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"120685"," Τι να πω τώρα εγώ για τον πατέρα μου που ήταν αγωνιστής της Εθνικής Αντίστασης, χωρίς να είναι ταγματασφαλίτης, χωρίς να είναι στη Μέση Ανατολή και ήταν στο ΕΑΜ χωρίς να ανήκει στο ΚΚΕ;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120686"," Ήταν ΕΑΜίτης.","ΣΠΥΡΙΔΩΝ ΧΑΛΒΑΤΖΗΣ",534
"120687"," Λέω χωρίς να ανήκει στο ΚΚΕ!","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120688"," Βεβαίως και δεν ήταν όλοι οι ΕΑΜίτες στο ΚΚΕ!","ΣΠΥΡΙΔΩΝ ΧΑΛΒΑΤΖΗΣ",534
"120689"," Προχωρούμε, κύριε Χαλβατζή.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120690"," Στο ΕΑΜ ήταν συμπαραταγμένη η συντριπτικά μεγάλη πλειοψηφία του ελληνικού λαού. 
Ήθελα, όμως, να πω ότι το «αλίμονο» είναι και για τους απόντες και για τους ριψάσπιδες και η τιμή είναι σ’ αυτούς που αγωνίστηκαν, που πάλεψαν, που θυσιάστηκαν για την απελευθέρωση της πατρίδας. 
Τέλος, τι ανοχή δείξατε; Δηλαδή, τι άλλο νομίζετε ότι μπορείτε να κάνετε, τι άλλα κατασταλτικά μέτρα μπορείτε να πάρετε; Θέλετε να το πούμε ακόμα μια φορά; Δεν φοβόμαστε. Αντιμετωπίσαμε πολύ μεγαλύτερες δυσκολίες στη διαχρονική πορεία του Κομμουνιστικού Κόμματος Ελλάδας. 
Το δεύτερο που θα ήθελα να σημειώσω είναι μερικά σχόλια για την ομιλία του κυρίου Υπουργού. 
Ο κύριος Υπουργός μίλησε για τη γραφειοκρατία και έδωσε και ποσοστά του ΑΕΠ, όσον αφορά τις συνέπειες της γραφειοκρατίας. Τι είναι η γραφειοκρατία; Είναι κάτι το αυτοφυές; Δεν αναπτύσσεται με την ανοχή ή και με την ενθάρρυνση των εκάστοτε κυβερνώντων; 
Επίσης, μίλησε για τη διαφθορά και έδωσε και εδώ ποσοστά στο ΑΕΠ. Ανάμεσα στα άλλα, ανέφερε ότι οι Γάλλοι και οι Γερμανοί βοηθούν την Κυβέρνηση για την πάταξη της διαφθοράς. Είναι ελληνικό φαινόμενο η διαφθορά που έμεινε από την τουρκοκρατία με το «μπαχτσίσι»; Τι είναι αυτά που λέτε;
Στη Γαλλία δεν κυνηγάνε Υπουργούς και πρώην Υπουργούς, πρώην Πρωθυπουργούς για διαφθορά; Στη Γερμανία δεν έχασε τη θέση ο Πρόεδρος για ζητήματα διαφθοράς; Στην Ιταλία δεν ήταν Πρωθυπουργός ο άλλος και άφησε την τελευταία του πνοή σε μία αφρικανική χώρα, στην Αλγερία ή στη Λιβύη, για διαφθορά …","ΣΠΥΡΙΔΩΝ ΧΑΛΒΑΤΖΗΣ",534
"120691"," Ο Κράξι.","ΠΡΟΚΟΠΗΣ ΠΑΥΛΟΠΟΥΛΟΣ",424
"120692"," Ναι, ο Κράξι.
Τελικά, αυτή η διαφθορά δεν σχετίζεται και δεν είναι το λίπασμα για να κινείται ο κρατικός μηχανισμός; Το δωρόσημο ποιος το είπε; Πρωθυπουργός δεν ήταν ο κ. Σημίτης όταν μίλησε για το δωρόσημο; 
Δηλαδή, δεν είναι διαφθορά όλη αυτή η πολιτική η οποία οδηγεί σε παροχές, σε προνόμια στο μεγάλο κεφάλαιο; Δεν είναι διαφθορά οι πενήντα έξι φοροαπαλλαγές που έχουν ψηφιστεί εδώ νόμιμα από τη Βουλή στους εφοπλιστές; Δεν είναι διαφθορά τα εξοπλιστικά προγράμματα, τα οποία δεν υπηρετούν την καλώς εννοούμενη άμυνα της χώρας; Και το λέμε για ακόμα μία φορά: υπηρετούν πολιτικές επιλογές των Ηνωμένων Πολιτειών της Αμερικής, του ΝΑΤΟ και της Ευρωπαϊκής Ένωσης. Γιατί η Ελλάδα, δηλαδή, να είναι από τις τρεις πρώτες χώρες σε αγορές πολεμικού υλικού; Οι αγορές πολεμικού υλικού τι είναι; Λοιπόν, ψάχνουμε τη διαφθορά μόνο σε μερικές περιπτώσεις;
Μιλήσατε, κύριε Υπουργέ, στην κατακλείδα σας για δικαιοσύνη και για δίκαιη κατανομή των βαρών. Δεν καταλαβαίνετε ότι αυτό που λέτε είναι πρόκληση; Παίρνετε συνεχώς μέτρα αντεργατικά, αντιλαϊκά, κόβετε μισθούς, συντάξεις, επιδόματα. Την περασμένη βδομάδα αποφασίσατε να μειωθεί 22% ο κατώτερος μισθός, να φτάσει στα πεντακόσια τόσα ευρώ. Μειώθηκε 32% ο μισθός των νέων! Έλεος! 
Δηλαδή, πού απευθύνεστε; Απευθύνεστε σε λωτοφάγους; Μιλάτε για δικαιοσύνη και για δίκαιη κατανομή των βαρών; Τα μέτρα αυτά τα πήρατε την περασμένη βδομάδα, τα παίρνετε εδώ και χρόνια. Άρχισαν από την 1η του Μάρτη να εφαρμόζονται κάποια άμεσα, μόλις ψηφίστηκαν. Δηλαδή, ο μικρομαγαζάτορας που συνθλίβεται, από τι συνθλίβεται; Δεν συνθλίβεται από αυτήν τη γραφειοκρατία που εσείς, τα δύο κόμματα που κυβερνήσατε, την έχετε διαμορφώσει;
Ακούγονται εδώ λέξεις όμορφες και ακούστηκαν και απόψε όπως αξιοκρατία, αντικειμενικότητα, αμεροληψία, διαφάνεια, γραφειοκρατία και πάταξή της, πάταξη της διαφθοράς, εξορθολογισμός: όμορφες λέξεις που δεν τις λέτε έτσι τυχαία. Δεν είναι κενές περιεχομένου. Είναι λέξεις οι οποίες καλλιεργούν τον αποπροσανατολισμό. Και λέτε ότι είναι στόχοι προς κατάκτηση, αλλά με ποιες προϋποθέσεις; 
Αλήθεια, αυτό το κράτος, το σημερινό αστικό κράτος, ποιος το διαμόρφωσε; Να μην πάμε πολύ μακριά, να μην πάμε σ’ αυτό που είπε η εισηγήτριά μας. 
Και δεν είπε, κύριε Δένδια –διαστρέψατε αυτό που είπε- ότι οι δημόσιοι υπάλληλοι υπηρετούν ξένες δυνάμεις. Είπε ο τότε Υπουργός ο μακαρίτης ο Μαύρος ότι πρέπει, κύριοι Βουλευτές, να ψηφίσετε αυτόν το νόμο, γιατί εκτός όλων των άλλων τον ζητάει και η αμερικάνικη αποστολή! Αυτό είπε και δεν κατηγόρησε τους δημόσιους υπάλληλους ότι και εκείνη την περίοδο ήταν όργανα ξένων δυνάμεων. Και ξέρετε πολύ καλά να χειρίζεστε την ελληνική γλώσσα. 
Λοιπόν, τι έγινε από τότε; Τι γίνεται σήμερα με αυτές τις αναπροσαρμογές που γίνονται; Τι επιδιώκει με το νομοσχέδιο η Κυβέρνηση, αλλά και με την τροπολογία που κατάθεσε, η οποία αποτελεί ένα δεύτερο νομοσχέδιο; Να προχωρήσει πιο γρήγορα στην προσαρμογή του Πειθαρχικού Δικαίου στη γενικότερη συντηρικοποίηση και αντιδραστικοποίηση των πάντων που προωθείται σε όλη την Ευρωπαϊκή Ένωση, στην Ευρωπαϊκή Ένωση των μονοπωλίων. 
Κι αυτό για να ευθυγραμμιστεί απόλυτα ο Δημοσιοϋπαλληλικός Κώδικας σε ό,τι αφορά το πειθαρχικό με αυτήν την πολιτική.
Είναι αλήθεια ότι αυτή η αντεργατική, αντιλαϊκή πολιτική δεν μπορεί να υλοποιηθεί χωρίς τη μετατροπή των δημοσίων υπαλλήλων ή μέρους τους ή της πλειοψηφίας τους –αυτό θα επιδιώξετε άλλωστε- σε υποταγμένους, σε χειραγωγούμενους εργαζόμενους. Έτσι νομίζετε ότι θα διαμορφώσετε αυτήν τη λογική για να υπηρετήσουν οι δημόσιοι υπάλληλοι αγόγγυστα αυτήν ακριβώς την αντιλαϊκή πολιτική. 
Ειπώθηκε ακόμη ότι φταίμε γενικά. Ένας ομιλητής δήλωσε ότι όλοι φταίμε. Αλήθεια, όλοι φταίμε και οι κυβερνώντες και οι κυβερνώμενοι; Ποιος διαμόρφωσε το πλαίσιο του κρατικού μηχανισμού; Τι υπηρετεί ο κρατικός μηχανισμός; Δεν υπηρετεί αυτό το συγκεκριμένο αστικό κράτος; Δεν υπηρετεί την εκάστοτε κυβερνητική πολιτική; Δεν έχουμε μία πολιτική, η οποία κατά τεκμήριο εξυπηρετεί τα συμφέροντα και τα κέρδη του μεγάλου κεφαλαίου; Στις ελβετικές τράπεζες βρίσκονται 600 δισεκατομμύρια ευρώ. Και προχθές έγινε χαμός αναζητώντας το ένα εκατομμύριο. Είναι πέρα και πάνω από τα συμφέροντα της αστικής τάξης το αστικό κράτος; Όχι, αυτό είναι το κράτος κι αυτά υπηρετεί.
Μερικές παρατηρήσεις όσον αφορά το νομοσχέδιο γιατί υπάρχουν γενικότητες, ασάφειες και διατάξεις που μπορεί να δικαιολογήσουν τα πάντα σε μια κατεύθυνση να συντηρητικοποιηθούν τα πάντα. 
Προσαρμόζετε το πειθαρχικό των δημοσίων υπαλλήλων στο γενικότερο κλίμα που επιβάλλει η πολιτική του περιορισμού όχι μόνο εργασιακών, ασφαλιστικών και κοινωνικών δικαιωμάτων, αλλά και πολιτικών και συνδικαλιστικών ελευθεριών. 
Ήμασταν και είμαστε κατηγορηματικά αντίθετοι –και θέλω να το τονίσω- με εκφυλιστικά φαινόμενα τα οποία εμφανίζονται στο χώρο των δημοσίων υπαλλήλων γιατί αυτά τα εκφυλιστικά φαινόμενα εσείς τα διαμορφώσατε, εσείς τα αναπτύξατε με την ανοχή σας και με την ανοχή κάποιων δημοσίων υπαλλήλων. Και δεν μπορείτε με ευκολία να αποσείσετε τις ευθύνες σας. Οι πιο πολλοί δημόσιοι υπάλληλοι που παρανομούν, ανώτεροι ή κατώτεροι, έχουν κάποιες πολιτικές πλάτες. Γι’ αυτό στις περισσότερες των περιπτώσεων αθωώνονται και δεν τιμωρούνται. Και υπάρχουν περιπτώσεις που μια καθ’ όλα νόμιμη πράξη, όπως είναι η αφισοκόλληση για ένα κάλεσμα μιας εργατικής κινητοποίησης, επιφέρει από παρατηρήσεις, επιπλήξεις μέχρι και απειλές για πειθαρχικά μέτρα. 
Αναφέρθηκε η αγορήτρια μας στο άρθρο 107 ότι ορίζονται ως πειθαρχικά αδικήματα οι πράξεις φρονήματος, η άρνηση της αναγνώρισης του Συντάγματος ή η έλλειψη αφοσίωσης στην πατρίδα και την δημοκρατία.
Ποιος ορίζει πλέον την έννοια της δημοκρατίας; Ποιος ορίζει την έννοια της πατρίδας όταν ξεπουλάτε τα πάντα στο μεγάλο κεφάλαιο, ντόπιο και ξένο και όταν με τη Συνθήκη του Μάαστριχτ έχετε παραδώσει ένα μεγάλο μέρος της εθνικής κυριαρχίας στο ιμπεριαλιστικό κυβερνητικό διακρατικό όργανο που λέγεται Ευρωπαϊκή Ένωση; 
Όταν εκχωρείτε στο ΝΑΤΟ, στην Ευρωπαϊκή Ένωση, στις Ηνωμένες Πολιτείες της Αμερικής το δικαίωμα κατά παράβαση του Συντάγματος κατά το βάρβαρο βομβαρδισμό στη Γιουγκοσλαβία;
Βεβαίως η λέξη «απείθεια» ή η εκτός υπηρεσίας εμφάνιση μού θύμισε τη δεκαετία του ’50 και τις αρχές της δεκαετίας του ’60, όταν οι καθηγητές στις κωμοπόλεις και στις επαρχιακές πόλεις παρακολουθούσαν τους μαθητές του γυμνασίου αν κυκλοφορούσαν αργά ή αν κανένας πήγαινε να καπνίσει και ήταν παιδονόμοι. Ε, παιδονόμους καινούργιους δεν νομίζω ότι θέλει να βάλει κανείς πάνω από το κεφάλι του.
Ευχαριστώ, κύριε Πρόεδρε, και για την ανοχή σας.","ΣΠΥΡΙΔΩΝ ΧΑΛΒΑΤΖΗΣ",534
"120693"," Ευχαριστούμε τον κ. Χαλβατζή.
Κύριοι συνάδελφοι, η σειρά των ομιλητών έτσι όπως διαμορφώνεται από την εξέλιξη της συζητήσεως είναι η εξής: Θα λάβει τώρα το λόγο ο Κοινοβουλευτικός Εκπρόσωπος του Συνασπισμού και νομίζω ότι ο συμπερασματικός λόγος προ της ψηφίσεως επί της αρχής του νομοσχεδίου ανήκει στον κ. Σταυρόπουλο, ο οποίος θα μιλήσει αμέσως μετά.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120694"," Κύριε Πρόεδρε, έχω ζητήσει ένα πεντάλεπτο για δευτερολογία.","ΠΡΟΚΟΠΗΣ ΠΑΥΛΟΠΟΥΛΟΣ",424
"120695"," Αν θεωρείτε αναγκαίο να λάβετε το λόγο για να δευτερολογήσετε προ του κ. Σταυρόπουλου, θα έχετε το λόγο για τρία λεπτά.
Ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Θεόδωρος Δρίτσας έχει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120696"," Ευχαριστώ, κύριε Πρόεδρε.
Δεν θέλω να αναμοχλεύσω τη συνήθεια τελευταίως του Κοινοβουλευτικού Εκπροσώπου της Νέας Δημοκρατίας κ. Δένδια –και όχι μόνο- του κ. Βενιζέλου και άλλων, πιθανότατα εν όψει εκλογών, αν και εφόσον γίνουν, από τη μια να ενεργοποιούν τα όπλα του εξωραϊσμού και της παραποίησης της πραγματικότητας και από την άλλη να αναπτύσσουν έναν ψυχροπολεμικό, θα έλεγα, λόγο επιθετικά εναντίον της Αριστεράς. Ίσως ο κίνδυνος να είναι υπαρκτός. Ίσως η Αριστερά να δυναμώνει. Ίσως η ελληνική κοινωνία να κάνει άλλες επιλογές. Ίσως αυτό να αποτελεί και ένδειξη ενός πανικού. Δεν θα συνεχίσω όμως, γιατί αυτό το είδαμε να εκδηλώνεται τον τελευταίο καιρό ανεξαρτήτως του θέματος για το οποίο συζητάμε.
Κύριε Υπουργέ, θέλω να είμαι αυστηρός, ιδιαίτερα μετά την ομιλία σας, γιατί μιλάμε στην ουσία για τη συγκρότηση του νέου νεοφιλελεύθερου αυταρχικού κράτους έκτακτης ανάγκης. Μπορεί να έχει ο καθένας τις απόψεις του για το ποιο πρέπει να είναι το νέο ελληνικό κράτος, αλλά όλα αυτά πρέπει να τίθενται στο τραπέζι καθαρά και ξάστερα. Ξέρετε ότι διατηρώ εξαιρετικά καλές και φιλικότατες διαθέσεις απέναντί σας προσωπικά και δεν διστάζω να πω δημόσια ότι έχω μεγάλη εκτίμηση στην πολιτική σας διαδρομή. Δεν είναι δυνατόν όμως, όταν μιλάμε για το κράτος και για το δημόσιο και για τους δημοσίους υπαλλήλους, να μη λαμβάνετε υπ’ όψιν ότι ομιλείτε ως ένα εξέχον στέλεχος ενός πολιτικού συστήματος και ενός πολιτικού προσωπικού που υπηρέτησε αυτό το πολιτικό σύστημα το οποίο σχεδόν αυταπόδεικτα ενέχεται, σε τι βαθμό ο καθένας και πώς και τι ενέχεται, για την άλωση του κράτους από τα ιδιωτικά συμφέροντα, για τον εκμαυλισμό μεγάλου αριθμού δημοσίων υπαλλήλων και για την καταρράκωση της αξιοπρέπειας εργαζομένων επί σειρά δεκαετιών.
Όταν λοιπόν, θέλει κανείς να θέσει ζητήματα για την εξυγίανση του κράτους χωρίς στοιχειωδώς να έχει έναν απολογητικό λόγο που να δίνει αξιοπιστία σ’ αυτήν τη δήλωση της διάθεσής του, τότε αυτό είναι που ενοχλεί, κύριε Υπουργέ και όχι οι συνηγορίες υπέρ δημοσίων υπαλλήλων που υπαινιχθήκατε, εμμέσως πλην σαφώς, εναντίον της Αριστεράς. 
Φυσικά και συζητάμε για το κράτος για τον πολίτη και όχι για το κράτος για τους δημοσίους υπαλλήλους. Χρόνια ολόκληρα λέμε για την παρέμβαση σ’ αυτά τα ζητήματα, για το ενιαίο μισθολόγιο, για το ενιαίο βαθμολόγιο με κανόνες και όρους διαφάνειας και όχι συναλλαγής, για την κομματικοποίηση για πολλά και διάφορα. 
Όταν επικαλείστε ότι 8% του ΑΕΠ αφορά τη διαφθορά, δηλαδή περίπου 20 δισεκατομμύρια –ίσως είναι και πολύ περισσότερο- δεν θα πρέπει να απαντήσουμε αυτά τα 20 δισεκατομμύρια που πήγαν; Ποιος τα ενθυλάκωσε, ποιος τα μοιράστηκε; Οι δημόσιοι υπάλληλοι; Έτσι ξεμπερδεύουμε; Μιλήσατε για το ΑΣΕΠ που ήταν όντως μια πρωτοβουλία του ΠΑΣΟΚ, του αείμνηστου Πεπονή. Πόσες αλλαγές έχει υποστεί αυτό το περιβόητο ΑΣΕΠ; Πόσα παράθυρα δεν άνοιξαν; Τεράστια. Ποιος τα έκανε αυτά; Οι δημόσιοι υπάλληλοι; Οι ανεξάρτητες αρχές πόσες φορές δεν χρησιμοποιήθηκαν ως άλλοθι για την πολιτική ευθύνη που είχαν οι κυβερνήσεις; 
Το επιτελικό κράτος δεν είναι δα η μόνη αρμοδιότητα του κράτους. Εδώ έχουμε να μιλήσουμε όχι μόνο ιδεολογικά αλλά και πραγματικά. Δεν έχει παρεμβατικότητα το κράτος; Δεν συμμετέχει στην αναδιανομή του πλούτου προς τη μια ή προς την άλλη κατεύθυνση; Αυτό είναι μόνο μια ουδέτερη επιτελική λειτουργία; Δεν είναι μια βαθύτατα πολιτική λειτουργία; Μήπως το επιτελικό κράτος που ευαγγελίζεστε ταιριάζει με το κράτος της ιδιωτικοποίησης και της αποξένωσης από σοβαρότατου χαρακτήρα δημόσιες λειτουργίες; 
Υπάρχει όντως πρόβλημα και με την αξιοπιστία και τη συμπεριφορά πολλών δημοσίων υπαλλήλων και πολλές φορές Έλληνες πολίτες είναι θύματα αυτής της συμπεριφοράς. Και πολύ δικαιολογημένα, γιατί δεν είναι υποχρεωτικό κάθε ένας στην ατομική καθημερινή συμπεριφορά να κάνει τις αναγωγές στο συνολικό πολιτικό σύστημα κ.λπ.. Αντιμετωπίζει μια συμπεριφορά, μια διαδικασία. Τα βάζει με τον άνθρωπο που βρίσκει μπροστά του, δικαίως ή αδίκως πολλές φορές. 
Όμως, αυτό σε ποια στιγμή έρχεται τώρα να αντιμετωπιστεί, όταν το κράτος συγκροτείται με βάση όλες τις νομοθεσίες έκτατης ανάγκης που έχετε προωθήσει τα τελευταία δυο χρόνια, χωρίς καμμία εγγύηση; Όλα χάριν των επενδυτών. Νομοθεσία fast track. Νομοθέτηση της υπερεκμετάλλευσης ανθρώπων και περιβάλλοντος. Στο όνομα της αντιμετώπισης της ανεργίας ας εξαθλιώσουμε εργαζομένους μήπως και βρεθεί και καμμιά δουλειά των 200 ευρώ για κανέναν. Αυτά κάνουν το κράτος αποτελεσματικό; Σε τι και για ποιους; Μικρό για ποιους; Σκληρό και ελεγχόμενο από ποιους; Από τους επιτελείς; Και χάριν ποιων; Σίγουρα δεν είναι ελεγχόμενο από τους πολίτες και για τους πολίτες ένα τέτοιο κράτος. Και απ’ αυτή την άποψη μπορεί κανείς να σκεφτεί τι σημαίνει για τα νοσοκομεία, τι σημαίνει για τα σχολεία, τι σημαίνει για την πρόνοια, τι σημαίνει για όλα αυτά. 
Σ’ αυτό το κράτος fast track της έκτακτης ανάγκης όντως απαιτούνται πιο υποταγμένοι και πιο πειθήνιοι δημόσιοι υπάλληλοι. 
Διότι πλέον όντως δεν θα χρειαστεί ένα τέτοιο κράτος να είναι κομματικό, όπως ήταν όλα τα προηγούμενα χρόνια, με την ίδια έννοια και με τον ίδιο τρόπο. Αυτό, όμως, δεν σημαίνει ότι θα έχει εξυγιανθεί. Θα έχει αλλάξει πρόσωπο για την αναπαραγωγή της εξυπηρέτησης ιδιοτελών σκοπών μιας μειοψηφίας, της κοινωνίας των επιχειρηματιών και άλλων ισχυρών κύκλων.
Τα λαδώματα είναι μία μάστιγα. Και όντως οι πολίτες, όσοι πέφτουν μπροστά σε αυτήν τη συμπεριφορά, την ανάγκη να λαδώσουν για να κάνουν τη δουλειά τους, δικαίως δυσανασχετούν και είναι θύματα. 
Εκτός, όμως, από τα λαδώματα υπάρχουν και οι μίζες. Δεν είναι το ίδιο. Οι μίζες είναι η συστηματική προσπάθεια άλωσης του δημόσιου χαρακτήρα του κράτους από οργανωμένα ισχυρά οικονομικά συμφέροντα που θέλουν να κάνουν τις δουλειές τους, υπερβαίνοντας τους νόμους. Και αυτό δεν μπορεί να γίνει μόνο του. Κατά κανόνα γίνεται επειδή έχουν και πολιτικά στηρίγματα και πολλές φορές υπάρχει και συναλλαγή για όλα αυτά. 
Αυτά είναι που δημιούργησαν δημοσίους υπαλλήλους επίορκους ή ανθρώπους που δεν υπερασπίζονται την αξιοπρέπειά τους. 
Φυσικά, η μεγαλύτερη αδικία θα ήταν –και είναι- αυτό το πράγμα να το αξιοποιήσει ένα πολιτικό σύστημα κι ένα πολιτικό προσωπικό σε μία στιγμή που δεν έχει αυτοκαθαρθεί το ίδιο, σε μία στιγμή που το ίδιο το πολιτικό προσωπικό που υπηρέτησε όλη αυτή την εκμαυλιστική κατάσταση έρχεται τώρα και εμφανίζεται ως αρχάγγελος της κάθαρσης, στοχοποιώντας όχι τον εαυτό του –που θα έπρεπε- όχι ελέγχοντας πρόσωπα, κόμματα, θεσμούς, λειτουργίες αυτού του συστήματος, καταργώντας τες και υπερβαίνοντάς τες, αλλά δείχνοντας με το δάχτυλο το δημόσιο υπάλληλο, τον ένοχο!
Αυτό δεν έχει ούτε πολιτική εντιμότητα, εκτός όλων των άλλων. 
Από αυτήν την άποψη, δεν μπορεί να γίνει δεκτή αυτή η ανάλυση, η οποία υπάρχει και στην αιτιολογική έκθεση. Δεν θα έπρεπε η αιτιολογική έκθεση, όταν διαπιστώνει το αναποτελεσματικό του προηγούμενου συστήματος, να μας δώσει μερικά στοιχεία γι’ αυτό; Να μας πει εν πάση περιπτώσει: Πόσες υποθέσεις προωθήθηκαν σε πειθαρχικό έλεγχο; Πού σκάλωσαν; Γιατί και με ποιο τρόπο δεν ευοδώθηκε ή δεν τιμωρήθηκαν περιπτώσεις που θα έπρεπε να τιμωρηθούν; Γιατί έχουμε μάνι – μάνι κάποια στοιχεία της ΑΔΕΔΥ που αντικρούουν αυτά τα επιχειρήματα με κάποια στοιχεία.
Για να κρίνει η Βουλή, λοιπόν, τι ισχύει από τα δύο. Ισχύει το ότι το 70% των υποθέσεων που εξετάστηκαν σε δεύτερο βαθμό, οδήγησαν σε καταδίκη των δημοσίων υπαλλήλων που ελέγχθηκαν; Εγώ μπορεί να πω ότι αυτό το νούμερο δεν φτάνει. Κι εμένα δεν μου αρκεί. Είναι, όμως, ένα στοιχείο.
Έχει η Κυβέρνηση στην εισηγητική της έκθεση κάποιον τρόπο για να παρουσιάσει την εικόνα που θέλει να διορθώσει ή αξιοποιούμε, εκμαυλιστικά και πάλι, κάτι που έχει βιώσει ο ελληνικός λαός με άσχημο τρόπο;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από αυτήν την άποψη, δεν είναι δυνατόν να απειλείται με αργία ο δημόσιος υπάλληλος –σε ορισμένες περιπτώσεις προφανώς και χρειάζεται- και να μην τεθεί σε αργία το ίδιο το πολιτικό σύστημα, το οποίο χρησιμοποίησε το δημόσιο ως λάφυρο. 
Κάποια στιγμή θα πρέπει να μας εξηγήσετε πώς μπορεί να στέλνετε ένα τέτοιο μήνυμα εξυγίανσης του δημοσίου, όταν φέρνετε αυτήν την τροπολογία. Όχι γιατί κατηγορείστε ότι εμπεριέχει και διατάξεις φωτογραφικές, αλλά, εν πάση περιπτώσει, τι νομιμότητα έχει αυτή η μέθοδος, να έρθει μία τροπολογία με αυτό τον τρόπο;
Πόση αξιοπιστία απέναντι σε ζητήματα ρύθμισης της διοίκησης μπορεί να έχει μια τέτοια μεθόδευση; Απ’ αυτήν την άποψη η αντινομία βγάζει μάτια.
Δεν μπορώ να μακρηγορήσω σε πολύ σημαντικές παραμέτρους γενικής ισχύος, αλλά θέλω να σχολιάσω δύο - τρία πράγματα, γι’ αυτό θα ζητούσα, αν έχετε την καλοσύνη, κύριε Πρόεδρε, δύο - τρία λεπτά ακόμα.
Συμμετοχή των εργαζομένων. Εκτός από το γεγονός ότι πάντα μέχρι τώρα όπου συμμετείχαν οι εργαζόμενοι ήταν μειοψηφία, ήταν τα 2/5 ή τα 2/7 και δεν καθόριζαν εκείνοι τις αποφάσεις, εκτός από το ότι αυτοί ήταν αιρετοί και οι άλλοι ήταν διορισμένοι από τους Υπουργούς, που αποτελούσαν την πλειοψηφία, και εκεί δεν υπάρχει καμμία απολογία, υπάρχει ένα στοιχείο σε μια υπόθεση που κρίνεται, υπάρχει το αντικειμενικό παράπτωμα, οι διαστάσεις του. Δεν πρέπει να συνυπολογίζονται μια σειρά από στοιχεία για το πως λειτουργεί αυτή η υπηρεσία, το αν η αιτία είναι η ανεπάρκεια του υπαλλήλου αν είναι το γενικό κλίμα, αν υπάρχουν ευθύνες και άλλων και είναι το ένα ή το άλλο; Ποιος θα τα καταθέσει αυτά; Ο δικαστής; Ο διοικητικός υπάλληλος που είναι από άλλο κλάδο και από άλλη υπηρεσία;
Εγώ δεν λέω να είναι πλειοψηφία οι εργαζόμενοι. Προφανώς αυτό θα ήταν πράγματι εκμαυλιστικό, επικίνδυνο και ολισθηρό. Η συμμετοχή, όμως, στην αναζήτηση της σημασίας του παραπτώματος και στην αξιολόγησή του γιατί αποκλείει τους εκπροσώπους των εργαζομένων που μπορούν, έστω και με σκοπιμότητα, να δώσουν στοιχεία μιας τέτοιας εικόνας. Γιατί, δηλαδή, δεν έχουν οι άλλοι σκοπιμότητα; Όλοι οι άλλοι κριτές κάθε είδους είναι υπεράνω σκοπιμοτήτων; 
Όσο και αν σεβόμαστε και τους δικαστές κάθε είδους κ.λπ., ο καθένας προσαρμόζεται και στην εικαζόμενη βούληση της εξουσίας, έχει τις διάφορες σχέσεις, όλα αυτά είναι εκτός πραγματικότητας; Δεν το γνωρίζουμε; Τότε θα ήταν κάθε δικαστική απόφαση εκ Θεού. Ε, δεν είναι εκ Θεού, είναι στο όνομα του ελληνικού λαού. Αυτό είναι τεράστια διαφορά.
Απ’ αυτήν την άποψη δεν μπορεί να μένει χωρίς σχόλιο για παράδειγμα ως προς την αυθαιρεσία που μπορούν να φέρουν διάφορες τέτοιες ρυθμίσεις που με τέτοιο αυταρχισμό αυστηροποιούν διατάξεις ερήμην όλων των υπολοίπων.
Βλέπω στο άρθρο 107, στην παράγραφο1β), που απαριθμεί τα πειθαρχικά παραπτώματα -και αυτό θεωρείται και «ατού» από την πλευρά και του κ. Ρέππα και του κ. Σταυρόπουλου- ότι πειθαρχικό παράπτωμα είναι: «κάθε παράβαση υπαλληλικού καθήκοντος που προσδιορίζεται από τις υποχρεώσεις που επιβάλλουν στον υπάλληλο οι κείμενες διατάξεις, εντολές και οι οδηγίες». Δηλαδή και οι προφορικές; Δηλαδή και οι προφορικές; Δηλαδή τι είναι οι εντολές και οι οδηγίες; Νόμος; Δεν είναι η αποτύπωση μιας ιεραρχημένης πειθήνιας υπηρεσίας; 
Πολύ πιο σοβαρό στο ίδιο άρθρο στην παράγραφο ιζ) «η άσκηση κριτικής των πράξεων της προϊσταμένης αρχής που γίνεται δημοσίως, γραπτώς ή προφορικώς με σκόπιμη χρήση εν γνώσει εκδήλως ανακριβών στοιχείων ή με χαρακτηριστικά απρεπείς εκφράσεις».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Ξέρω τον αντίλογο για την περιγραφή που γίνεται, αλλά για σκεφτείτε ένας κρινόμενος για άσκηση κριτικής των πράξεων προϊσταμένης αρχής θα κριθεί με την σχολαστική αποτύπωση κάθε λέξης αυτής της παραγράφου ή θα κριθεί με το άρθρο 45 του Κώδικα Δημοσίων Υπαλλήλων, που ισχύει -και δεν το καταργείτε- και λέει ότι: «Η ελευθερία της έκφρασης των πολιτικών, φιλοσοφικών και θρησκευτικών πεποιθήσεων, όπως και των επιστημονικών απόψεων και της υπηρεσιακής κριτικής των πράξεων της προϊσταμένης αρχής, αποτελεί δικαίωμα 
των υπαλλήλων και τελεί υπό την εγγύηση του κράτους, κ.λπ.»;
Αυτή η γενική αρχή δεν είναι καθόλου βέβαιο ότι θα κατισχύσει της ειδικής περιγραφής του αδικήματος. Γιατί όπως λέτε και εσείς και στην αιτιολογική έκθεση και στην ομιλία σας, αυτό είναι «ατού» γι’ αυτό το νομοσχέδιο. Και γι’ αυτό δεν είναι τυχαίο ότι η έκθεση της Νομικής Υπηρεσίας της Βουλής της Διεύθυνσης Επιστημονικών Μελετών σε επτά, οκτώ σημεία έχει την ανάγκη να επισημάνει και με πολύ σαφή τρόπο ότι σε αυτό και σε αυτό το σημείο θα πρέπει να προσέξουμε να μην γίνεται κατάχρηση, να μη γίνεται ευρεία ερμηνεία, να γίνεται στενή. Αλλά ποιος θα το εγγυηθεί αυτό; Οι παγίδες είναι πάμπολλες και δεν φθάνει στο σημείο η Νομική Υπηρεσία της Βουλής να πει ότι αυτά πρέπει να αλλάξουν, γιατί ποτέ δεν το κάνει συνήθως, αλλά τα επισημαίνει με ιδιαίτερη έμφαση. Αυτό δεν θα μας προβληματίσει; Δεν το λέει η Αριστερά, το λέει η Νομική Υπηρεσία της Βουλής, Και γι’ αυτό δεν χαϊδεύουμε τα αυτιά κανενός, κύριε Υπουργέ, αλλά το να αναδείξεις αξιόπιστους δημοσίους υπαλλήλους σημαίνει ότι πάνω απ’ όλα πρέπει να τους εμπιστευθείς και να τους δώσεις πεδίο ελευθερίας και δημιουργικότητας και αυτό δεν έχει γίνει ποτέ στο ελληνικό κράτος τις τελευταίες δεκαετίες. Αντίθετα, ακόμα και στο Υπουργείο Εξωτερικών δεν χρησιμοποιούνται οι διπλωμάτες, αλλά οι σύμβουλοι των Υπουργών για να χαράξουν τις πολιτικές. Το ίδιο συμβαίνει και σε όλα τα Υπουργεία. Πού βρίσκεται η υπηρεσιακή ιεραρχία να βάλει τη σφραγίδα της στους κρίσιμους χειρισμούς; Κάθε Υπουργός έχει σαράντα συμβούλους, εξήντα συμβούλους και αυτοί καθορίζουν όλη την πολιτική του Υπουργείου. 
Χωρίς τέτοια εκτίμηση των δημοσίων υπαλλήλων, πώς ζητάτε την αναβάθμισή τους και την αξιοπιστία τους; Και αυτό δεν είναι χάιδεμα αυτιών, είναι ένα άλλο όραμα ενός άλλου κράτους πραγματικά φιλικό στον πολίτη και υπηρέτη της κοινωνίας.
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΘΕΟΔΩΡΟΣ ΔΡΙΤΣΑΣ",139
"120697"," Ο κ. Παυλόπουλος έχει το λόγο για μια συντομότατη και κατ’ εξαίρεση δευτερολογία και λέω το «κατ’ εξαίρεση», διότι όπως κοιτάω εδώ τις σημειώσεις της υπηρεσίας έχετε καταναλώσει χρόνο πρωτολογίας και δευτερολογίας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120698"," Κύριε Πρόεδρε, με συγχωρείτε πάρα πολύ, εδώ απλοί αγορητές κατανάλωσαν πολύ περισσότερο χρόνο. Επειδή μου ετέθη το θέμα εκείνη την ώρα να τελειώνω; Ωραία, πήγα παραπάνω τρία λεπτά, εδώ οι αγορητές πήγαν και τέσσερα.","ΠΡΟΚΟΠΗΣ ΠΑΥΛΟΠΟΥΛΟΣ",424
"120699"," Προχωρούμε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120700"," Θα έχω το χρόνο της δευτερολογίας μου, δεν νομίζω ότι θα κουράσω και πολύ, άλλωστε. Αυτά που θα πω ελπίζω να είναι χρήσιμα εν όψει της τροπολογίας που έχουμε αύριο.
Πρώτα-πρώτα, όμως, θέλω να τονίσω στον κύριο Υπουργό το εξής. Δεν κατάλαβα ειλικρινά γιατί αυτού του είδους η ενόχληση σε ό,τι αφορά την αναδρομή που έκανα σχετικά με το τι συνέβη για να φτάσουμε στην τροπολογία. Την αλήθεια είπα. Δεν πήγα να κάνω παρελθοντολογία. Είπα γιατί φτάσαμε στην τροπολογία που αναγκάζεστε να υποστηρίξετε, κύριε Υπουργέ. Αλλά την καταλαβαίνω την ενόχληση και ξέρετε πού την αποδίδω; Και ο κ. Δρίτσας το είπε και άλλοι το ξέρουν. Είστε ένας από τους ανθρώπους–και δεν προσπαθώ να κολακέψω κανέναν- ο οποίος όλα του τα χρόνια, κυβέρνηση, αντιπολίτευση, έκανε τη δουλειά του αγόγγυστα και στις περισσότερες περιπτώσεις κληθήκατε να μαζέψετε τα ασυμμάζευτα, πράγμα που συμβαίνει ακόμη και τώρα. Και λογικό είναι να έχετε αυτήν την ενόχληση, όταν αναγκάζεστε να υπερασπιστείτε εκείνους οι οποίοι -ενώ εσείς βρίσκετε και την αντίθεση γενικότερα του μιντιακού συστήματος για ό,τι κάνετε- είναι αυτοί που συνήθως μένουν στο απυρόβλητο, είτε παριστάνουν τους μεταρρυθμιστές πάνω στα ερείπια είτε αναγκάζονται να ομολογήσουν, για να εξομολογηθούν τις πολιτικές τους αμαρτίες, ότι δεν διάβασαν το μνημόνιο! Αυτοί παραμένουν πετυχημένοι Υπουργοί και εσείς προσπαθείτε να μαζέψετε τα ασυμμάζευτα. Εκεί την καταλαβαίνουμε την οποιαδήποτε ενόχλησή σας.
Να έλθω, όμως, στην ουσία. Γιατί προσπαθήσατε να ωραιοποιήσετε τα πράγματα; Εδώ είπαμε βεβαίως, να αναλογιστούμε τι ευθύνες έχει ο καθένας και πώς φθάσαμε εδώ και γιατί αναγκαζόμαστε να δεχθούμε και εμείς σαν παράταξη τροπολογίες για τις οποίες δεν φέρνουμε καμμιά ευθύνη επιτέλους. Και προσπαθούμε να διορθώσουμε κάποια πράγματα για να ψηφίσουμε, επειδή ορισμένα είναι επιβεβλημένα να γίνουν έτσι όπως κατάντησε η Δημόσια Διοίκηση. Μην ερχόσαστε τώρα να επαναλάβετε εσείς -που σας το είπα και πάλι ότι έχουμε διαφορετική νοοτροπία- τα λάθη του ΠΑΣΟΚ. Γιατί είναι τρία τα λάθη του ΠΑΣΟΚ διαχρονικά.
Το πρώτο λάθος του. Η ιστορία αρχίζει από το ΠΑΣΟΚ! Πριν από το ΠΑΣΟΚ δεν υπάρχει τίποτε άλλο! Την έχετε τη νοοτροπία εδώ μέσα, θα έπρεπε να μετράμε προ ΠΑΣΟΚ και μετά ΠΑΣΟΚ την ιστορία της Ελλάδος! 
Το δεύτερο είναι ότι μεγαλοποιείτε τα πάντα. Ό,τι κάνετε, ακόμα και το παραμικρό, το εφαρμόζετε δηλαδή σαν κάτι το εξαιρετικά σημαντικό.
Μου θυμίζετε εδώ την ιστορία των Αμερικανών. Επειδή δεν έχει η Αμερική στο εσωτερικό της καμμιά μεγάλη ιστορία, ακόμα και στο παραμικρό μέρος που έγινε κάποια μάχη με τους Ινδιάνους στήνουν ολόκληρο τύμβο. Ή αυτό που λέγαμε όταν ήμασταν μικροί σε ένα επαρχιακό γυμνάσιο που σπούδαζα ότι η κουλτούρα είναι σαν τη μαρμελάδα, όσο λιγότερη έχεις, τόσο πιο πολύ την απλώνεις. 
Και το τελευταίο το οποίο κάνετε είναι ότι ακολουθείτε τη λογική του κούκου, το πουλί το οποίο κλώθει τα αυγά του σε ξένες φωλιές. Το λέω αυτό για να μη μου μιλάτε τώρα για το ΑΣΕΠ, το οποίο έγινε αφού γεμίσατε με προσλήψεις τη Δημόσια Διοίκηση και δεν έμεινε τίποτα άλλο. Και εν τω μεταξύ έγινε το ΑΣΕΠ αλλά τρία, τέσσερα χρόνια μετά εξακολουθούσε να μην ισχύει για τις ΔΕΚΟ. Βέβαια όταν γέμισε το σύμπαν, ήλθατε να εφαρμόσετε το ΑΣΕΠ και στις ΔΕΚΟ. 
Ποια μεταρρύθμιση στην Τοπική Αυτοδιοίκηση; Μου λέτε κάνατε τη δευτεροβάθμια τοπική αυτοδιοίκηση. Ελάτε, κύριε Υπουργέ, την κάνατε αλλά αν δεν ερχόταν ο ν. 3545 να δώσει πόρους, είχε καταρρεύσει η νομαρχιακή αυτοδιοίκηση. Δεν τα λέω εγώ. Ο Γιάννης ο Σγουρός εδώ είναι, Πρόεδρος της ΕΝΑΕ ήταν την εποχή που έγινα Υπουργός. Δεν το ξέρατε; Σιγά τη μεταρρύθμιση. Το ίδιο και με το θέμα του «Καποδίστρια». Αν δεν ερχόταν ο «Θησέας», δεν είχε καταρρεύσει; Η κ. Φώφη Γεννηματά μαζί με τον κ. Σγουρό και τον κ. Κουκουλόπουλο, τώρα Υπουργός σας, δεν ερχόταν στο Υπουργείο όταν ανέλαβα τα καθήκοντά μου και μου έλεγαν «καταρρέουμε»; Έτσι τις κάνουμε τις μεταρρυθμίσεις; Γι’ αυτό φτάσαμε και στα τωρινά καταντήματα, του προκατόχου σας. Γιατί φτάσαμε; Πρώτα-πρώτα οι συνεχείς αλλαγές στις δομές των Υπουργείων. Επιτρέπεται σ’ αυτήν την κατάσταση που ήταν η χώρα να αλλάζουν οι δομές των Υπουργείων τρεις και τέσσερις φορές, σαν το Δέλτα του Νείλου, το οποίο ανάλογα με τις πλημμύρες, αλλάζει ροή; 
Είναι δυνατόν να κάνετε μεταρρύθμιση μέσα σ’ αυτήν την κατάσταση και να έχετε έναν «Καλλικράτη» ο οποίος δεν έχει ακόμη το πρόγραμμα «Ελλάδα» και καταρρέει οικονομικά; Ήρθε μετά και αλλάζει τον κώδικα, έναν κώδικα που τον είχαμε ψηφίσει όλοι μαζί εδώ, για να κάνει δήθεν προϊσταμένους μέσω γραπτών διαγωνισμών. 
Κύριε Υπουργέ, δεν είναι αλήθεια; Δυο χρόνια δεν έχει εφαρμοστεί τίποτα απ’ όλα αυτά και καταντήσαμε, εν ονόματι της «μεγάλης μεταρρύθμισης» του κ. Ραγκούση, το γραπτό διαγωνισμό μέσω ΑΣΕΠ, να φτάσουν οι προϊστάμενοι να ορίζονται με απλή απόφαση Υπουργού, διευθυντές και γενικοί διευθυντές. Ουδέποτε επί δημοκρατικής περιόδου έχει συμβεί αυτό το πράγμα. Δεν το ξέρετε; Εκεί καταντήσαμε. Γι’ αυτό πάτε να τα μαζέψετε τώρα αυτά. Και λέμε, ναι, να τα μαζέψουμε όλα τα συντρίμμια, έστω και διακομματικά αν και δεν έχουμε καμμία ευθύνη. Παρακαλώ πολύ, όμως, σκεφθείτε το μέχρι αύριο. Δεν μπορεί να λέμε ότι από εδώ και πέρα και μέχρι να εφαρμοστεί ο γραπτός διαγωνισμός –που δεν θα εφαρμοστεί και το ξέρετε- θα πρέπει όταν κάποιες υπηρεσίες έρχονται και συγχωνεύονται και μένουν κενά, οι προϊστάμενοι οι οποίοι ορίζονται θα πρέπει να ορίζονται από εδώ και πέρα με βάση τη μοριοδότηση την οποία είχαν στην προηγούμενη κρίση τους. Σαν να μη μεσολάβησε η αξιολόγησή τους, σαν να μη μεσολάβησαν άλλα προσόντα. Σαν να παίρνεις γενικό διευθυντή και να του λες ότι «επειδή μοριοδοτήθηκες τόσο τα υπολογίζω, δεν μένεις γιατί κάποιος άλλος έχει περισσότερα και πας απλός υπάλληλος». Λες και δεν μπορούμε να κάνουμε την κλιμάκωση που σας είπα.
Δεύτερον, για το θέμα των μετατάξεων, σας το είπα και πάλι. Αν είχαν εφαρμόσει το σύστημα των μετατάξεων που είχε εισαγάγει ο προηγούμενος κώδικας δεν θα υπήρχε κανένα πρόβλημα. Ήρθε ο κ. Ραγκούσης να αλλάξει τις μετατάξεις και στην κυριολεξία έγινε το απόλυτο αλαλούμ. Είναι δυνατόν να λέμε ότι κατά προτεραιότητα μετατάσσονται εκείνοι που είναι αποσπασμένοι; Ναι, αλλά υπάρχει ένα χρονικό όριο. Ο ύποπτος ενιαυτός πριν και μετά το ν. 4.024. Γιατί μετά το ν.4.024 που ήρθε η αναδιοργάνωση μέσα σε αυτό το χάος που δημιουργήθηκε λόγω μνημονίου, ξέρετε πολύ καλά ότι διάφοροι υπάλληλοι όταν καταλάβαιναν ότι πάνε να καταργηθούν οι υπηρεσίες, έσπευσαν να αποσπαστούν. Αυτό το χρονικό διάστημα δεν μπορεί να το αναγνωρίσουμε. Θα πρέπει αυτό να ισχύσει μόνο για όσους ήταν αποσπασμένοι μέχρι την έναρξη ισχύος του ν. 4.024, για λόγους δικαιοσύνης. Και δεν αφορά νεοδημοκράτες, πασόκους, αριστερούς. Είναι πράξη δικαιοσύνης. 
Τελευταία παρατήρηση. Εγώ είμαι βέβαιος ότι είναι κάτι που δεν το έχετε δει και δεν έχετε δει τις συνέπειες που συνεπάγεται το γεγονός ότι έρχεστε και λέτε ότι τώρα που έχουν βγει τα αποτελέσματα του ΑΣΕΠ για την κατάταξη εκείνων οι οποίοι έχουν επιλεγεί από το διαγωνισμό του ΑΣΕΠ, η κατάταξη στους διάφορους φορείς θα γίνει με δική σας απόφαση. Η απόφαση που προβλέπει το άρθρο 11 του ν. 3833 είναι πριν από το διαγωνισμό του ΑΣΕΠ. Δεν είναι εφαρμογή αυτής της διάταξης. Πριν από το διαγωνισμό έρχεται και λέει ο Υπουργός «ξέρετε, έτσι θα γίνει η κατανομή αυτών που παίρνουμε με τη διαδικασία του ΑΣΕΠ». Αυτό, όμως, είναι πριν από το διαγωνισμό. Τώρα τι συμβαίνει; Έχουν βγει τα αποτελέσματα και με αυτό που λέει η διάταξη, επιτρέπεται η αλλαγή του φορέα για τον οποίον έχουν βγει τα αποτελέσματα του ΑΣΕΠ. Είναι πλήρης καταστρατήγηση των αποφάσεων του ΑΣΕΠ. 
Αυτές τις παρατηρήσεις θέλω να κάνω σαν μίνιμουμ και τις άλλες που και γραπτώς σας έχουμε δώσει, δείτε τις.
Δεν θέλουμε τούτη την ώρα να δημιουργούμε προβλήματα στη Δημόσια Διοίκηση αλλά πρέπει να κάνουμε ό,τι είναι να κάνουμε με όρους δικαιοσύνης και ιστορικής μνήμης για την οποία δεν πρέπει να απολογούμαστε. 
Ευχαριστώ, κύριε Πρόεδρε.","ΠΡΟΚΟΠΗΣ ΠΑΥΛΟΠΟΥΛΟΣ",424
"120701"," Ευχαριστούμε τον κ. Παυλόπουλο. 
Το λόγο έχει ο Υπουργός Επικρατείας κ. Γεώργιος Σταυρόπουλος για οκτώ λεπτά.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120702"," Δεκαοκτώ, κύριε Πρόεδρε.","ΓΕΩΡΓΙΟΣ ΣΤΑΥΡΟΠΟΥΛΟΣ",483
"120703"," Δε μιλά κάθε Υπουργός επί δεκαοκτάλεπτο. Έχετε οκτώ λεπτά με ανοχή. Και να μη με αγνοήσετε. Εμπιστεύομαι τη δικανική σας πειθαρχία.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120704"," Ουδέποτε, κύριε Πρόεδρε, σας αγνοώ. 
Θα πω μερικές γενικές σκέψεις και θα ήθελα να αναφερθώ και σε ορισμένες παρατηρήσεις εφόσον βέβαια προλάβω μέσα στα σύντομα αυτά χρονικά πλαίσια. 
Η χώρα μας, κυρίες και κύριοι Βουλευτές, αντιμετωπίζει οξύ πρόβλημα διαφθοράς, που επιτείνει τη δημοσιονομική κρίση, εμποδίζει την οικονομική ανάπτυξη και υπονομεύει την συνοχή και το ηθικό της κοινωνίας. Τα στοιχεία από σχετικές έρευνες είναι αποκαλυπτικά. Σύμφωνα με το δείκτη αντίληψης της διαφθοράς της Διεθνούς Διαφάνειας για το 2011 η Ελλάδα κατατάσσεται στις πρώτες θέσεις ανάμεσα στις χώρες της Ευρωζώνης. Πρόσφατα, από έρευνα που διεξήγαγε το Εμπορικό και Βιομηχανικό Επιμελητήριο Θεσσαλονίκης προέκυψε ότι η πλειοψηφία των επιχειρηματιών τη θεωρεί ανασταλτικό παράγοντα για την ανταγωνιστικότητα των επιχειρήσεων, ενώ πριν από λίγες μέρες σχεδόν το σύνολο των Ελλήνων με ποσοστό 99% σύμφωνα με το ευρωβαρόμετρο διαπίστωνε την ύπαρξη διαφθοράς στο σύνολο του κράτους. 
Είναι σαφές ότι το πρόβλημα είναι μεγάλο και οι αιτίες πολλές. Η αντιμετώπισή του προϋποθέτει εφαρμογή κατάλληλων πολιτικών σε πολλά επίπεδα, την εφαρμογή μιας συνολικής διοικητικής μεταρρύθμισης όπως κατέδειξε και η σχετική έκθεση του ΟΟΣΑ. Ωστόσο, κανένα σχέδιο δεν θα πετύχει αν δεν περιλαμβάνει αποτελεσματική τιμωρία των παρανομούντων υπαλλήλων. 
Μέχρι σήμερα, δυστυχώς, η τιμωρία δεν ήταν αποτελεσματική παρά τις προσπάθειες που έγιναν. Αυτά επιβεβαιώνονται και από τα στοιχεία του δευτεροβάθμιου πειθαρχικού συμβουλίου. Την περίοδο 2001 έως 2010 απολύθηκαν τριακόσιοι σαράντα έξι υπάλληλοι από τους κρινόμενους υπαλλήλους. Ήταν μόλις τριακόσιοι σαράντα έξι υπάλληλοι επί χιλιάδων οι οποίοι ήταν εγκαλούμενοι.
 Πίσω από την εικόνα αυτή κρύβεται μια σειρά από παθογένειες. Για παράδειγμα, παρατηρείται συχνά έλλειψη αυτεπάγγελτου ελέγχου από τους Υπουργούς και τα λοιπά μονομελή όργανα της διοίκησης. Παρατηρείται όμως και απροθυμία των πολιτών να υποβάλουν συγκεκριμένες έγγραφες καταγγελίες κατά υπαλλήλων είτε γιατί φοβούνται αντεκδικήσεις από τους καταγγελλόμενους, είτε γιατί δεν έχουν εμπιστοσύνη στους μηχανισμούς ελέγχου, είτε γιατί εκμεταλλεύονται την υφιστάμενη διαφθορά για δικό τους όφελος. 
Τεράστια είναι και η καθυστέρηση που σημειώνεται στην ολοκλήρωση της διαδικασίας της ΕΔΕ όταν αυτή διατάσσεται. Η καθυστέρηση αυτή αποδίδεται είτε σε κακώς νοούμενη συναδελφική αλληλεγγύη όσων ασκούν ανακριτικά καθήκοντα είτε σε προσπάθεια πολιτικής κάλυψης του υπαλλήλου. Αλλά και όταν οι ανακρίσεις και οι διοικητικές εξετάσεις καταλήγουν σε κάποιο συμπέρασμα, αυτό συνήθως είναι είτε αθωωτικό για τον υπάλληλο είτε καταδικαστικό μεν, εξαιρετικά όμως επιεικές ως προς το μέγεθος της ποινής. Άλλες φορές, όχι λίγες το μονομελές όργανο, συνήθως ο Υπουργός, καθυστερεί τόσο πολύ να αποφανθεί, ώστε ο υπάλληλος παραμένει ατιμώρητος. Αλλά ακόμα και αν η υπόθεση παραπεμφθεί στο πειθαρχικό συμβούλιο λόγω της σοβαρότητας των καταγγελλόμενων, το συμβούλιο θα δράσει υπερβολικά αργά. 
Οι πειθαρχικοί δικαστές, δηλαδή τα μέλη του συμβουλίου που είναι και αυτοί δημόσιοι υπάλληλοι, συνάδελφοι του κρινόμενου, θα δράσουν κάθε άλλο παρά γρήγορα. Και θέλω να θυμίσω ότι με το ισχύον σύστημα από τα πέντε μέλη του συμβουλίου, τα τρία μέλη διορίζονται από τον Υπουργό και τα δύο μέλη εκλέγονται από τους υπαλλήλους. Όμως, αναρωτιέται κανείς: Υπάρχει το τεκμήριο της αμεροληψίας σε αυτό το συμβούλιο; Άραγε τα τρία μέλη που διορίζονται από τον Υπουργό σήμερα έχουν προς τα έξω τα εχέγγυα της αμεροληψίας; Άραγε τα δύο μέλη που εκλέγονται από τους συναδέλφους τους έχουν τα εχέγγυα της αμεροληψίας έναντι εκείνων που τους εκλέγουν; Δεν υπάρχει μια εξάρτηση, έστω ηθικής φύσεως, συναδελφικής ίσως προς αυτούς που τους εκλέγουν; Άρα, το σημερινό σύστημα έχει πετύχει; Νομίζουμε πως όχι.
Αλλά πέρα από αυτό, όσον αφορά ειδικά τα συμβούλια, θα ήθελα να τονίσω ότι με το νέο σύστημα προχωρούμε προς ένα σύστημα όπου το πρωτοβάθμιο πειθαρχικό συμβούλιο αποτελείται από τρία μέλη. Το ένα μέλος είναι δικαστικός λειτουργός, το άλλο μέλος είναι μέλος του Νομικού Συμβουλίου του Κράτους, άρα έχει και αυτό εχέγγυα αμεροληψίας. Θυμίζω ότι το Νομικό Συμβούλιο του Κράτους κατοχυρώνεται συνταγματικά. Το τρίτο μέλος είναι δημόσιος υπάλληλος εν στενή εννοία, αλλά αυτός ο δημόσιος υπάλληλος ορίζεται με κλήρωση. Αυτό δεν τονίστηκε. Δηλαδή υπάρχει πλήρης αμεροληψία. Δεν μπορεί κανείς Υπουργός να επηρεάσει. Ορίζεται με κλήρωση από τους συναδέλφους του, αλλά ποιους συναδέλφους του; Όχι από τους συναδέλφους της ίδιας υπηρεσίας ή του ίδιου Υπουργείου. Γιατί; Για να μην υπάρχει καμμία εξάρτηση, να μην υπάρχει καμμία σκέψη περί μεροληψίας, καμμία γνωριμία, να είναι ουδέτερος, τρίτος, να μπορεί αυτό το συμβούλιο να λειτουργεί αντικειμενικά.
Πέρα από αυτό, τέθηκε το θέμα εάν και κατά πόσον υπάρχει μία ισορροπία ανάμεσα στο πρωτοβάθμιο συμβούλιο και στο δευτεροβάθμιο συμβούλιο. Πράγματι το δευτεροβάθμιο συμβούλιο δεν αποτελείται από δικαστικούς λειτουργούς. Όμως αυτή η ρύθμιση προχωρεί για το λόγο ότι το πρόβλημα το είχε το πρωτοβάθμιο συμβούλιο. Αυτό κατηγορείται ότι δεν λειτουργούσε αποτελεσματικά. Γι’ αυτό αισθάνεται ο νομοθέτης -αν γίνει δεκτό από τη Βουλή φυσικά αυτό το νομοθέτημα- την ανάγκη να βάλει ένα δικαστή στο πρωτοβάθμιο για να μπορέσει να δώσει ένα έναυσμα αμεροληψίας. Το δευτεροβάθμιο δεν κατηγορήθηκε. Η σύνθεσή του βέβαια και εκεί βελτιώνεται, διότι και εκεί η πλειοψηφία θα είναι μέλη του Νομικού Συμβουλίου του Κράτους, Όμως εκεί από τα τρία μέλη του Νομικού Συμβουλίου του Κράτους προεδρεύει Αντιπρόεδρος του Νομικού Συμβουλίου του Κράτους, δηλαδή νομικός ο οποίος βαθμολογικά είναι αντίστοιχος με Αντιπρόεδρο του Αρείου Πάγου ή Αντιπρόεδρο του Συμβουλίου της Επικρατείας, συμμετέχουν δυο μέλη του Νομικού Συμβουλίου του Κράτους αντίστοιχοι με Αρεοπαγίτες ή Συμβούλους της Επικρατείας, έχοντας έτσι την πλειοψηφία πλέον σε αυτό το δευτεροβάθμιο συμβούλιο. 
Γιατί δεν υπήρξε δικαστής στο δευτεροβάθμιο; Μα, δεν υπάρχει δυνατότητα να υπάρξει. Όπως ξέρετε, η δικαιοσύνη στην Ελλάδα αργεί υπερβολικά. Οι δικαστές δεν είναι σε θέση να ανταποκριθούν στο έργο τους. Το να προβλέψει κανείς να υπάρχουν και δικαστές στο δευτεροβάθμιο συμβούλιο, αυτό θα οδηγούσε σε μία καθυστέρηση της δικαιοσύνης πλέον. Και επιτέλους να πούμε και ένα τελευταίο επιχείρημα ότι αυτός ο οποίος προΐσταται του δευτεροβαθμίου, ο Αντιπρόεδρος του Νομικού Συμβουλίου του Κράτους ασκεί τα καθήκοντά του με πλήρη απασχόληση. Ε, δεν μπορούμε να έχουμε ανώτατους δικαστές μέλη υπηρεσιακών πειθαρχικών συμβουλίων με πλήρη απασχόληση. Θα πρέπει, λοιπόν, να δεχθούμε ότι αυτό είναι μία πρόοδος προς την κατεύθυνση την οποία ανέφερα.
Κύριε Πρόεδρε, δεν έχω πάρα πολύ χρόνο δυστυχώς. Ελέχθησαν πάρα πολλά. Θα μου επιτρέψετε μόνο ορισμένες παρατηρήσεις σε σχέση με αυτά τα οποία έθιξαν οι κύριοι Βουλευτές προηγουμένως.","ΓΕΩΡΓΙΟΣ ΣΤΑΥΡΟΠΟΥΛΟΣ",483
"120705","  Βεβαίως.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120706"," Μία παρατήρηση είναι αυτή την οποία ανέφερα ήδη. Έχω αποκλίνει από το πρόγραμμα που είχα υπ' όψιν μου να αναγνώσω ενώπιόν σας. 
Δεύτερον, τέθηκε το ερώτημα εάν και κατά πόσον έπρεπε να υπάρχουν ενδεχομένως συνταξιούχοι δικαστικοί λειτουργοί στα συμβούλια. Δεν είναι κακή ιδέα να υπήρχαν και συνταξιούχοι, μόνο που η εμπειρία δείχνει ότι δεν βρίσκουμε, δεν υπάρχουν πρόθυμοι συνταξιούχοι δικαστικοί λειτουργοί να ασχοληθούν και ειδικά με την αρμοδιότητα των πειθαρχικών συμβουλίων. Η αρμοδιότητα των πειθαρχικών συμβουλίων είναι μία δυσάρεστη αρμοδιότητα. Δεν βρίσκεται εύκολα κάποιος οικειοθελώς για να μπορέσουμε να τον διορίσουμε ως το μέλος αυτό.
Επίσης, ρωτήσατε γιατί δεν μετέχει υπάλληλος από την ίδια υπηρεσία. Μα, δεν θέλουμε να μετέχει υπάλληλος από την ίδια υπηρεσία, ακριβώς για να μην υπάρχει η οποιαδήποτε υπόνοια μεροληψίας αυτού του οργάνου. 
Σε σχέση με τον γενικό επιθεωρητή, πράγματι είναι ένας σημαντικός θεσμός που προσέφερε και προσφέρει πολλά στη Δημόσια Διοίκηση. Όμως, το έργο του γενικού επιθεωρητή είναι κυρίως ένα έργο ελεγκτικό, δεν είναι έργο του να παρακολουθεί τις πειθαρχικές αποφάσεις. Πρέπει να κάνει ελέγχους. Ο σκοπός του γενικού επιθεωρητή είναι να ασκεί ελέγχους, να διενεργεί έρευνες μέσω των οργάνων που είναι κάτω από αυτόν. Από εκεί και πέρα, ο κάποιος περιορισμός στην αρμοδιότητά του είναι δικαιολογημένος από τη στιγμή που το πρωτοβάθμιο συμβούλιο έχει πια τα εχέγγυα της αμεροληψίας πλήρως. Συνεπώς δεν υπάρχει λόγος να μετακυλύονται υποθέσεις από το γενικό επιθεωρητή στο δευτεροβάθμιο, από τη στιγμή που το πρωτοβάθμιο πλέον έχει πλήρη αυτήν την αίσθηση αμεροληψίας την οποία ανέλυσα προηγουμένως. 
Περαιτέρω, γενικός ορισμός για το πειθαρχικό παράπτωμα. Ναι, υπήρχε στον προηγούμενο κώδικα. Ενδεχομένως, θα μπορούσε να υπάρξει. Όμως σκέφτομαι ότι κάθε ορισμός είναι επικίνδυνος σύμφωνα με τη γενική αρχή, ακόμα και το λατινικό omnis definitio in jure civili periculosa est. Ας αφήσουμε τους ορισμούς. Δεν είναι το κρίσιμο θέμα. 
Όσον αφορά την ενδεικτική απαρίθμηση των πειθαρχικών παραπτωμάτων, νομίζω ότι είναι μεγάλη πρόοδος το γεγονός ότι τα παραπτώματα πλέον δεν αναφέρονται ενδεικτικά. Αν κάποιος κοιτάξει προσεχτικά, θα δει ότι όλες οι επίμεμπτες συμπεριφορές θα ενταχθούν σε κάποιο από τα αδικήματα αυτά, είτε σε κάποιο ποινικό αδίκημα είτε σε κάποιο πειθαρχικό ή σε αναξιοπρεπή συμπεριφορά.
Όσον αφορά τη δημόσια συνεδρίαση, ναι, είναι πρόοδος το γεγονός ότι θα υπάρχει δημόσια συνεδρίαση. Πρέπει να υπάρχει διαφάνεια. Δεν είναι κακό να υπάρχει δημόσια συνεδρίαση. Υποστηρίζω μάλιστα ότι υπάρχει σειρά αποφάσεων του Δικαστηρίου των Ανθρωπίνων Δικαιωμάτων του Στρασβούργου που επιβάλλουν αυτή τη δημόσια συνεδρίαση στις πειθαρχικές υποθέσεις. Καλό θα κάνει. 
Η απεργία των υπαλλήλων είναι δικαίωμα. Η απεργία δεν τιμωρείται. Φυσικά είναι νόμιμη άσκηση δικαιώματος και ούτε μπορεί ποτέ κανείς να κατηγορηθεί επειδή ασκεί ένα νόμιμο δικαίωμα.
Όσον αφορά τους γιατρούς του ΕΣΥ, πράγματι έχουν λίγο διαφορετικό καθεστώς σε σχέση μ’ αυτό που αναφέρουμε παραπάνω. Ίσως χρειάζεται και εκεί μια μεταρρύθμιση.
Τέλος, θα ήθελα να πω ότι η καταπολέμηση της διαφθοράς δεν συνδέεται με κομματικές αντιλήψεις. Εξυπηρετεί τις ανάγκες του λαού, του οποίου υπηρέτης είναι ο δημόσιος υπάλληλος.
Ευχαριστώ πολύ.
(Χειροκροτήματα)","ΓΕΩΡΓΙΟΣ ΣΤΑΥΡΟΠΟΥΛΟΣ",483
"120707"," Ευχαριστούμε τον Υπουργό κ. Σταυρόπουλο. Ιδιαιτέρως εκτιμάται ότι ήταν δικανικά και ρητορικά πειθαρχημένος και ευσύνοπτος.
Ο συμπερασματικός λόγος ανήκει στον Υπουργό Διοικητικής Μεταρρύθμισης και Ηλεκτρονικής Διακυβέρνησης κ. Δημήτριο Ρέππα και επειδή είναι συμπερασματικός είναι εξ ορισμού και ευσύνοπτος.
Κύριε Υπουργέ, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120708"," Ευχαριστώ, κύριε Πρόεδρε.
Άκουσα με προσοχή όλους τους συναδέλφους που έλαβαν το λόγο. Θέλω να τους ευχαριστήσω για τις παρατηρήσεις τους. Πρέπει να πω ότι πολλά από όσα είπαν θα ήθελα να τα έχω πει και εγώ, αλλά και άλλα που είπαν, δεν θα ήθελα να τα έχω καν ακούσει.
Νομίζω ότι η προσφυγή στην ιστορία είναι διδακτική όταν δεν μετατρέπεται σε άσκηση κοινοβουλευτικού φανατισμού. Κοινοβουλευτισμός και φανατισμός είναι ασύμβατα. Εδώ έχουμε το τεκμήριο της δημοκρατικής νομιμοποίησης σε εκπροσώπους του ελληνικού λαού. Δεν υπάρχει άλλος Έλληνας πολίτης πέραν των τριακοσίων που να έχει αυτό το προνόμιο, αυτή τη δημοκρατική δύναμη. 
Για αυτό πρέπει να έχουμε απεριόριστο σεβασμό ο ένας στον άλλο, γιατί σεβόμαστε αυτούς που βρίσκονται πίσω από κάποιον που παρίσταται σ’ αυτήν την Αίθουσα. Είναι τμήματα που ελληνικού λαού. Εν ονόματι του λαού μιλούμε και ενεργούμε.","ΔΗΜΗΤΡΙΟΣ ΡΕΠΠΑΣ",442
"120709"," Και βρισκόμαστε εδώ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120710"," Βεβαίως. 
Επειδή ακριβώς μιλούμε στο όνομα του ελληνικού λαού πρέπει να διευκρινίσουμε ότι δεν είμαστε ο ελληνικός λαός και δεν πρέπει να παριστάνουμε τον ελληνικό λαό. Θα έρθει η ώρα και ο ελληνικός λαός θα αποφασίσει για τα πρόσωπα και τα κόμματα. Η κρίση του είναι απολύτως σεβαστή για όλους. 
Από εκεί και πέρα εγώ υπερασπίζομαι το έργο αυτής της Κυβέρνησης, κυρίες και κύριοι συνάδελφοι, και το έργο που έγινε στο συγκεκριμένο Υπουργείο. Το ΥΣΕΕΠ θα λειτουργήσει. Προετοιμάζεται για την προκήρυξη των διαδικασιών των γραπτών εξετάσεων για την επιλογή των προϊσταμένων. 
Η κατανομή των θέσεων των επιτυχόντων του ΑΣΕΠ πράγματι, λόγω των περιοριστικών όρων που έχουν τεθεί όσον αφορά τις προσλήψεις με την αναλογία ένα προς πέντε, ένα προς δέκα για μια ορισμένη περίοδο, οδηγεί εκ των πραγμάτων σε μείωση του αριθμού αυτών που προσλαμβάνονται στο ελληνικό δημόσιο.
Κατά τα άλλα, θέλω να πω ότι αυτή η συζήτηση για το πειθαρχικό έχει αξία, αν πιστέψουμε πράγματι ότι μπορούμε μαζί –όχι αυτοί που είμαστε στην Αίθουσα- κυρίως με τους υπαλλήλους, τους οποίους αφορά και στους οποίους αναφέρονται αυτές οι διατάξεις, να αλλάξουμε κάτι στο κράτος. Γιατί χωρίς συνεργασίες, χωρίς την εθνική συνέργεια, για την οποία έχω μιλήσει πολλές φορές, τα αποτελέσματα της προσπάθειάς μας θα είναι φτωχά.
Τελειώνω, κύριε Πρόεδρε, λέγοντας ότι η Βουλή είναι αυτή που νομοθετεί. Αυτό είναι δόγμα που έχουμε δείξει ότι σεβόμαστε απολύτως. Γι’ αυτό ακριβώς τα σχετικά με την τροπολογία θα συζητηθούν αύριο και να είστε σίγουροι ότι είμαστε έτοιμοι να υιοθετήσουμε παραγωγικές προτάσεις που θα κάνουν τις ρυθμίσεις αυτές απολύτως λειτουργικές, αφού άλλωστε επί της διαδικασίας δεν μπορεί να υπάρχει αντίλογος. Όπως προβλέπει ο Κανονισμός, αυτή η τροπολογία κατατέθηκε πολύ πριν από το απώτατο όριο της Παρασκευής και συζητείται νομίμως σ’ αυτήν την Αίθουσα.
Τώρα, επί της ουσίας η τελική διαμόρφωση θα γίνει με τη συμβολή όλων, προκειμένου να ανταποκρίνεται σ’ αυτό που θέλουμε κι εμείς να επιτύχουμε, δηλαδή να κάνουμε καλύτερη τη λειτουργία σε πτυχές της Δημόσιας Διοίκησης. Γιατί αυτός είναι ο στόχος μας και κανένας άλλος. 
Ευχαριστώ, κύριε Πρόεδρε.","ΔΗΜΗΤΡΙΟΣ ΡΕΠΠΑΣ",442
"120711"," Ευχαριστούμε τον Υπουργό Διοικητικής Μεταρρύθμισης και Ηλεκτρονικής Διακυβέρνησης κ. Ρέππα. 
Κυρία και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου».
Ερωτάται το Σώμα: Γίνεται δεκτό το νομοσχέδιο επί της αρχής;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120712"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"120713"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"120714"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"120715"," Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου» έγινε δεκτό επί της αρχής κατά πλειοψηφία. 
Κύριοι συνάδελφοι, έχουν διανεμηθεί τα Πρακτικά της Παρασκευής 27 Ιανουαρίου 2012 και ερωτάται το Σώμα αν τα επικυρώνει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120716"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"120717"," Συνεπώς τα Πρακτικά της Παρασκευής 27 Ιανουαρίου 2012 επικυρώθηκαν. 
Δέχεστε στο σημείο αυτό να λύσουμε τη συνεδρίαση;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"120718"," Μάλιστα, μάλιστα.
Με τη συναίνεση του Σώματος και ώρα 23.40΄ λύεται η συνεδρίαση για αύριο ημέρα Τρίτη 6 Μαρτίου 2012 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
