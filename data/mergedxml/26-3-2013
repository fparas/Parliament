"","Content","name","ParlmemberID"
"82422","Date","26-3-2013",NA
"82423"," Ευχαριστώ, κυρία Πρόεδρε.
Η σημερινή κοινοβουλευτική παρέμβαση αφορά το δεύτερο –θα έλεγα- μεγάλο πυλώνα της πρωτογενούς παραγωγής, που είναι αυτός της κτηνοτροφίας, έναν πυλώνα που έχει ευοίωνες προοπτικές, εάν φροντίσουμε να απλοποιήσουμε και τις δομές και τις διαδικασίες και κυρίως να κάνουμε τη ζωή του Έλληνα κτηνοτρόφου –ο οποίος χειμαζόμενος συνεχίζει και επιμένει να αγωνίζεται, παράγοντας- καλύτερη και απλούστερη, όσον αφορά τη σχέση του με το ελληνικό δημόσιο, με το ελληνικό κράτος.
Αυτή ήταν και η απαρχή για να γεννήσει ελπίδες, όσον αφορά την αδειοδότηση των σταβλικών, κτηνοτροφικών εγκαταστάσεων, πριν από περίπου ένα χρόνο με το ν. 4056, κάτι το οποίο θα έδινε τέλος σε μία συνεχή εκκρεμότητα, που αφορά τις σταβλικές και κτηνοτροφικές εγκαταστάσεις των Ελλήνων κτηνοτρόφων, τις δομές και τις βάσεις της παραγωγής τους.
Παρ’όλα αυτά, κύριε Υπουργέ, σκιαγραφώντας επ’ ολίγον το κείμενο της ερωτήσεώς μου, άλλοι παράγοντες –πέραν της πολιτικής βούλησης του συγκεκριμένου νομοθέτη του ν. 4056/2012- έρχονται να αναστείλουν αυτήν την απλοποίηση –παράγοντες όπως η Πολεοδομία, η Αρχαιολογία, το Δασαρχείο, που σαφέστατα κάνουν βέβαια τη δουλειά τους, δεν τίθεται θέμα- και έχει γίνει πολυπλοκότερη η όλη διαδικασία, με αποτέλεσμα ένας κτηνοτρόφος, εάν θέλει να τακτοποιήσει το ζήτημα της αδειοδότησης της εγκαταστάσεώς του, να χρειάζεται δύο-τρία υποστηρικτικά γραφεία δίπλα του. 
Καταλαβαίνετε ότι αυτό είναι αδύνατον και όσον αφορά την οικονομική επιβάρυνση και όσον αφορά το χρόνο –που, όπως πολύ καλύτερα από εμένα γνωρίζετε, ο κτηνοτρόφος έχει συγκεκριμένο ωράριο, είναι συνέχεια επάνω από το ποίμνιό του, από την εγκατάστασή του- και όσον αφορά όλα όσα συνεπάγονται αυτή τη δυσλειτουργία και –θα έλεγα- την τροχοπέδη στην αρχική πρόβλεψη αυτού του νόμου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα, λοιπόν, με αυτήν την κοινοβουλευτική παρέμβασή μου να σας παρακαλέσω να δείτε το θέμα και να απαντήσετε στα καυτά ερωτήματα, τα οποία ο κάθε κτηνοτρόφος -ιδιαίτερα στην πατρίδα μου, τη Λακωνία- μου θέτει για το τι θα γίνει με την άδεια εγκρίσεως της σταβλικής του εγκαταστάσεως. 
Θέλω να πιστεύω ότι κατά τούτο θα συμβάλουμε, ούτως ώστε να το απλοποιήσουμε το ζήτημα και να δώσουμε μία καλύτερη προοπτική σε όλους αυτούς τους ανθρώπους που χειμάζονται, έτι δε περαιτέρω αυτήν την περίοδο, κατά την οποία όλος ο ελληνικός λαός δοκιμάζεται. 
Σας ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"82424"," Ευχαριστούμε, κύριε Δαβάκη. 
Στην ερώτηση του κ. Δαβάκη θα απαντήσει ο Υπουργός Αγροτικής Ανάπτυξης και Τροφίμων κ. Τσαυτάρης. 
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82425","  Ευχαριστώ, κυρία Πρόεδρε.
Κυρίες και κύριοι Βουλευτές, θα ήθελα να ευχαριστήσω τον Βουλευτή κ. Δαβάκη γι’ αυτήν την ερώτηση, γιατί μας δίνει την ευκαιρία να συζητήσουμε ένα κρίσιμο θέμα, όπως αυτό της κτηνοτροφίας και είναι νομίζω περιττό σε αυτήν την Αίθουσα να ξανατονίσω τη σημασία που δίνει το Υπουργείο Αγροτικής Ανάπτυξης και Τροφίμων για την ανάπτυξη της κτηνοτροφίας, που, όπως και εσείς πολύ σωστά είπατε, είναι ένας από τους βασικούς –ας το πούμε- υποπυλώνες ανάπτυξης του τόπου μας και αφορά τον πυλώνα της γεωργίας. 
Επειδή μάλιστα το συγκεκριμένο αίτημα ήταν και ένα από τα σημαντικά αιτήματα που έθετε αυτός ο κλάδος της γεωργίας –δηλαδή οι κτηνοτρόφοι μας στις πρόσφατες κινητοποιήσεις και στο διάλογο που κάναμε μαζί- με την ευκαιρία αυτή μας δίνεται η δυνατότητα να απαντήσουμε και σε αυτούς και να πούμε τι κάναμε, για να λυθεί επιτέλους αυτό το συγκεκριμένο πρόβλημα. 
Άρα στο πρώτο σκέλος της ερωτήσεώς σας, όπου θίγετε το θέμα των αδειοδοτήσεων και στο δεύτερο, όπου θίγετε γενικότερα την υποστήριξη της κτηνοτροφίας και ιδιαίτερα το κόστος των ζωοτροφών, θα απαντήσω ξέχωρα. 
Έρχομαι στο πρώτο ζήτημα. Όπως και εσείς είπατε, υπάρχει ένα θέμα αδειοδότησης υπαρχόντων, παλαιών δηλαδή, κτηνοτροφικών εγκαταστάσεων και μάλιστα σε ορισμένες περιπτώσεις και σε δημόσιες εκτάσεις, εκεί όπου ήταν τα βοσκοτόπια είχαν κοντά τους και τις σταβλικές τους εγκαταστάσεις. Τις πιο πολλές φορές μιλούμε για μικρές, πρόχειρες εγκαταστάσεις, δεν μιλούμε για μεγάλα κτήρια και μάλιστα σε κάποιες περιπτώσεις με πολύ αειφόρα, διαχειρίσιμα, ήπια υλικά που, αν τα άφηνε κανείς –και οι φράκτες, που ήταν από ξύλο ή από κλαδιά- θα είχαν αφομοιωθεί στο περιβάλλον. 
Επομένως ήταν πραγματικά περιττό να τονιστεί ότι έπρεπε να βρεθεί ένας τρόπος υπαρχόντων εγκαταστάσεων και γρήγορα να προχωρήσουμε στη νομιμοποίησή τους. Όμως, επειδή όπως γνωρίζετε αυτό δεν μπορεί να γίνει από το δικό μας Υπουργείο, γιατί κτηριακές εγκαταστάσεις νομιμοποιεί μόνο το ΥΠΕΚΑ, γι’ αυτό –όπως είπαμε με τους αγρότες και λέμε και σήμερα- έπρεπε να γίνει αυτός ο συντονισμός μεταξύ των δύο Υπουργείων, κάτι που έγινε. 
Σας ανακοινώνω, λοιπόν, ότι εντός αυτής της εβδομάδας θα βγει στη διαβούλευση η πρόταση του νόμου του ΥΠΕΚΑ που γίνεται, προκειμένου να λυθεί αυτό το πρόβλημα. 
Έτσι, αυτή η κατηγορία των στάβλων –με περίπου τις ίδιες διαδικασίες νομιμοποίησης και άλλων αυθαιρέτων- απλοποιείται με μία πολύ απλή αίτηση του ίδιου του κτηνοτρόφου, με ένα αντίγραφο της ενιαίας ενίσχυσης που έπαιρνε από εμάς για αρκετά χρόνια –για να δείξουμε ότι αυτό το πράγμα δεν γίνεται σήμερα και ότι δεν μιλάμε για μία νέα εγκατάσταση, αλλά ότι ο άνθρωπος αυτός αξιοποιεί αυτήν την υποδομή, γιατί εκεί είχε τις δέκα αγελάδες του ή τα πενήντα πρόβατά του- με μία τεχνική έκθεση του μηχανικού, που θα δείχνει ότι αυτός ο χώρος δεν ξεπερνά τα τριάντα πέντε τ.μ. –σας διαβάζω ακριβώς όπως θα δοθεί στη διαβούλευση η συγκεκριμένη τροπολογία- και με ένα παράβολο υπέρ του ελληνικού δημοσίου ύψους περίπου 300 ευρώ. Με τον τρόπο αυτό πιστεύουμε ότι απλοποιείται και επιταχύνεται η διεργασία αυτή.
Άλλωστε, σε σχέση με τη διαβούλευση που θα βγει, θα σας αναφέρω στη δευτερολογία μου ορισμένα πράγματα που αφορούν και τις δικές μας διεργασίες για τους νέους ή άλλου τέτοιου είδους στάβλους που θα έρθουν με το δικό μας νόμο, έτσι ώστε ολοκληρωτικά να δοθεί λύση στο συγκεκριμένο πρόβλημα.","ΑΘΑΝΑΣΙΟΣ ΤΣΑΥΤΑΡΗΣ",511
"82426"," Σας ευχαριστούμε, κύριε Υπουργέ.
Ορίστε, κύριε Δαβάκη, έχετε το λόγο για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82427"," Κύριε Υπουργέ, γεννά ελπίδες και ικανοποίηση η απάντησή σας, δεδομένου ότι γνωρίζω –επειδή δεν έχετε την πολιτική ιδιότητα, έχετε την ακαδημαϊκή ιδιότητα- πως πόρρω απέχετε από το να λέτε πράγματα που πολλές φορές από αυτά τα έδρανα, εις το παρελθόν κυρίως, έχουν ακουστεί με ευγενείς προθέσεις, με όλα αυτά τα ευγενή συναισθήματα, αλλά δυστυχώς ποτέ δεν έχουν γίνει. Αυτό με κάνει να είμαι αισιόδοξος, όσον αφορά την κατάληξη της όλης υποθέσεως. 
	Κρατώ έγγραφο –θα το καταθέσω στα Πρακτικά- της Διεύθυνσης Αγροτικής Οικονομίας και Κτηνιατρικής του Νομού Λακωνίας, που αναφέρει ακριβώς το θέμα όπως έχει. Για να καταλάβετε, αναφέρω τα ακόλουθα: 
	Ειδικότερα, η διευθύντρια της υπηρεσίας λέει τα εξής: Με την εφαρμογή του ν. 3698/2008, με τον οποία ορίστηκε η υπηρεσία μας ως αρμόδια αδειοδοτούσα αρχή και μέχρι την έκδοση του συγκεκριμένου νόμου κατατέθηκαν στην υπηρεσία μας τετρακόσιες είκοσι πέντε αιτήσεις, οι περισσότερες εκ των οποίων μερικούς μήνες μετά την έναρξη ισχύος του νόμου που τους ανέθεσε αυτήν την αρμοδιότητα. 
	Η υπηρεσία μας μέχρι πριν από την έναρξη ισχύος του ν. 4056/2012 -για τον οποίο μιλάμε τώρα και λέτε ότι θα βγει σε διαβούλευση η αλλαγή- είχε εκδώσει τριακόσιες έντεκα άδειες ίδρυσης και λειτουργίας και είχε ελέγξει επιπλέον ογδόντα επτά αιτήσεις, ενώ υπολείπονταν μόνο είκοσι επτά αιτήσεις για τη διεκπεραίωση του συνόλου. 
	Μετά την έκδοση του ν. 4056/2012 έως και σήμερα κατατέθηκαν επιπρόσθετα στην υπηρεσία μας εκατόν είκοσι αιτήσεις, έξι εκ των οποίων έλαβαν άδεια εγκατάστασης μέχρι και πριν από την εφαρμογή της υπ’ αριθμόν τάδε διευκρινιστικής εγκυκλίου. Από την εφαρμογή της τελευταίας μέχρι και σήμερα, ουδεμία άδεια εγκατάστασης έχει εκδοθεί. 
	Για να γίνει αντιληπτή η κατάσταση στην οποία βρίσκονται και οι περιφερειακές, βέβαια, υπηρεσίες του Υπουργείου της Αγροτικής Ανάπτυξης αλλά και ευρύτερα τα προβλήματα τα οποία δημιούργησε η διευκρινιστική εγκύκλιος, θα αναφέρω τι απαιτούσε η διευκρινιστική εγκύκλιος. Παραβιάζω ανοικτές θύρες, αλλά πρέπει να ακουστούν. Απαιτούσε, λοιπόν, τα εξής:
  Δήλωση έναρξης δραστηριότητας από τον κτηνοτρόφο. Οι τίτλοι ιδιοκτησίας δεν αρκεί να δηλώνονται στο Ε9, αλλά έπρεπε να υπάρχουν και άλλοι, που να έχουν επικυρωθεί για το γνήσιο της υπογραφής, γιατί τα περισσότερα είναι με χρησικτησία, όπως ξέρετε. Βεβαιώσεις στατικής επάρκειας από πολιτικό μηχανικό. Κανένας από τους πολιτικούς μηχανικούς δεν έδινε τέτοια βεβαίωση. Θέλω να πιστεύω ότι αυτό αλλάζει. Γνωμοδοτήσεις από την Αρχαιολογία, το Δασαρχείο και άλλες συναρμόδιες υπηρεσίες. Έκδοση απόφασης εξαίρεσης από την αρμόδια υπηρεσία της αποκεντρωμένης διοίκησης. 
Το πρόβλημα το έχει δημιουργήσει η διευκρινιστική εγκύκλιος του ν. 4056/2012, η οποία κυκλοφόρησε και νομίζω ότι κατά τούτο -με αυτήν την παρέμβασή σας μέσω ΥΠΕΚΑ και τη συνεργασία που είχατε- το θέμα θα λυθεί. Θα το παρακολουθούμε το θέμα και εσείς περισσότερον εμού, αλλά θέλω να πιστεύω ότι αυτό θα απαλύνει κατά βάση το ζήτημα που έχει δημιουργήσει για την καθυστέρηση της αδειοδότησης των σταβλικών εγκαταστάσεων. 
Ήθελα, επίσης, κλείνοντας, στο δεύτερο σκέλος, να πω για τα ζητήματα που αφορούν και το κόστος των ζωοτροφών αλλά και άλλα δομικά ζητήματα της ελληνικής κτηνοτροφίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ελάχιστη ανοχή, κυρία Πρόεδρε, και κλείνω. 
Όταν, όπως και εσείς γνωρίζετε, το καλαμπόκι έχει 38 λεπτά, 35 με 36 λεπτά η βαμβακόπιτα, 40 με 42 λεπτά ο βαμβακόσπορος –βασικές ζωοτροφές για την αιγοπροβατοτροφία, που είναι η βάση της ελληνικής κτηνοτροφίας- και όταν έχει περίπου 50 και πλέον λεπτά το γάλα, αντιλαμβάνεστε ότι η κατάσταση είναι απελπιστική. Πώς θα επιβιώσει, όταν έχουμε μετά τους εμπόρους, όταν έχουμε τα σουπερμάρκετ, όταν έχουμε ζητήματα που αφορούν ακάλυπτες επιταγές; Πρέπει να αυστηροποιηθεί και το νομικό πλαίσιο όσον αφορά τη συναλλαγή του εμπόρου με τον κτηνοτρόφο. Είναι ένα πάγιο αίτημα. Είμαι σχεδόν είκοσι χρόνια σε αυτήν την Αίθουσα. Όσα χρόνια διέρχομαι τις κοινότητες του Νομού Λακωνίας, το βασικό θέμα είναι η συναλλαγή με τους εμπόρους και τον κτηνοτρόφο. 
Ο κτηνοτρόφος δεν έχει προφίλ συναλλασσομένου με έναν έμπορο, που ουδείς γνωρίζει από πού κρατάει η σκούφια του. Τον βρίσκει στην ανάγκη να πουλήσει το γάλα του και καταλαβαίνετε πού βρισκόμαστε. 
Θα έλεγα, λοιπόν, ότι θα έπρεπε μία πρόταση δική σας αυστηροποιήσεως του νομικού πλαισίου να απαλύνει αυτήν την αγωνία και το άγχος που έχει ο Έλληνας κτηνοτρόφος όσον αφορά τη συναλλαγή του  με τον έμπορο. 
Κλείνω αναφερόμενος σε ζητήματα που αφορούν την εξισωτική του 2012. Θα ήθελα να έχω ένα σχόλιό σας σχετικά με την εξισωτική -πότε θα καταβληθεί η εξισωτική του 2012;- σχετικά με το άρθρο 68 για τις μοσχίδες και τις γαλακτοφόρες αγελάδες και το de minimis για τις ορεινές και τις ημιορεινές περιοχές. 
Θέλω να πιστεύω ότι η παρουσία σας στο Υπουργείο θα δώσει μια ευοίωνη προοπτική επιλύσεως των ζητημάτων που αφορούν την ελληνική κτηνοτροφία. Μακάρι να γίνει έτσι και με την αποχώρησή σας, η οποία ελπίζω να αργήσει, κύριε Υπουργέ –δεν ξέρω, βέβαια, γιατί αυτό είναι άλλο θέμα- να είναι λυμένα ορισμένα ζητήματα που τόσο καιρό δεν είχαν λυθεί. 
Ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"82428"," Υπονοείτε κάτι, κύριε συνάδελφε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82429"," Όλοι περιστασιακοί είμαστε!","ΑΘΑΝΑΣΙΟΣ ΔΑΒΑΚΗΣ",115
"82430"," Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82431"," Σας ευχαριστώ πολύ, κυρία Πρόεδρε. 
Επειδή θίξατε αρκετά θέματα και για να μην τα ξεχάσω και παραλείψω κάτι, ας αρχίσω ανάποδα. Παρεμπιπτόντως, σας ευχαριστώ για τις ευχές σας και για τα καλά σας σχόλια. Ας αρχίσουμε, λοιπόν, από την εξισωτική. Για φέτος έχουν διασφαλιστεί ακριβώς οι ίδιοι πόροι -έχουν δηλαδή βρεθεί τα χρήματα - γίνονται οι διασταυρωτικοί έλεγχοι και θα δοθούν, όπως προβλέπεται, στις πρώτες μέρες του καλοκαιριού. Σας θυμίζω ότι δίνονται τις μέρες εκείνες, δηλαδή τις πρώτες μέρες του Ιουνίου, μόνο και μόνο, γιατί τότε οι γεωργοί της φυτικής παραγωγής μαζεύουν τις χειμερινές σοδειές τους, μεταξύ των οποίων πολλές –δηλαδή τα κριθάρια κ.λπ.- είναι και σημαντικές ζωοτροφές. 
Άρα με τον τρόπο αυτό, πριν ανέβει περισσότερο το κόστος των ζωοτροφών, θα μπορούν -ιδιαίτερα τους θερινούς μήνες, που είναι και εύκολη η πρόσβαση προς τις κτηνοτροφικές μονάδες, τα νησιά κ.λπ.- να πάρουν τα χρήματα της εξισωτικής και να προμηθευθούν έγκαιρα τις ζωοτροφές τους, όσο οι τιμές είναι πιο χαμηλές. 
Δεύτερον, εις ό,τι αφορά το άρθρο 68 και το μηχανισμό de minimis. Όπως σας έχω πει, ο μηχανισμός de minimis δόθηκε για πρώτη φορά. Έχει δοθεί ήδη στις τρεις μεγάλες υποκατηγορίες κτηνοτρόφων, δηλαδή στους βοοτρόφους και τους αιγοπροβατοτρόφους των πεδινών περιοχών. Στη συνέχεια δόθηκε για πρώτη φορά στους πτηνοτρόφους. Θυμηθείτε ότι αυτοί δεν παίρνουν και ενιαία ενίσχυση. Δόθηκε, επίσης, στους χοιροτρόφους. Τέλος, είχαμε πει ότι θα δώσουμε τελευταία στους αιγοπροβατοτρόφους και βοοτρόφους των ορεινών περιοχών, μόνο και μόνο γιατί θα πρέπει να συνδυάσουμε τα χρήματα που θα δοθούν και από το άρθρο 68 και από το de minimis. 
Έτσι, μέσα στον άλλο μήνα και πριν από το Πάσχα –δηλαδή στις επόμενες εβδομάδες- θα δοθούν και τα περίπου 7,5 εκατομμύρια, για να πάρει τις ζωοτροφές της και αυτή η κατηγορία των κτηνοτρόφων μας. 
Με την ευκαιρία αυτή σάς είπα και ορισμένα πράγματα που κάνουμε, για να λύσουμε τα προβλήματα των ζωοτροφών. Όμως, σας θυμίζω ότι με μονιμότερο τρόπο θα λύσουμε τα προβλήματα των κτηνοτρόφων μας, αν αρχίσουμε να παράγουμε δικές μας φθηνές ζωοτροφές και ιδιαίτερα πρωτεϊνούχες ζωοτροφές, όπως είναι η σόγια. Γιατί, όσο πηγαίνουν κατακόρυφα σχεδόν προς τα πάνω οι τιμές της σόγιας διεθνώς, τότε δεν θα βρίσκει ποτέ ο κτηνοτρόφος λύση. 
Αυτό ήταν και το επιχείρημά μας προς την Ευρωπαϊκή Ένωση, όταν το καλοκαίρι, ήδη από τις πρώτες συνεδριάσεις στις οποίες είχα παρευρεθεί  ως  νέος Έλληνας Υπουργός Αγροτικής Ανάπτυξης και Τροφίμων, έλεγα ότι προσπαθούμε να λύσουμε με το de minimis φέτος το πρόβλημα, αλλά θα το έχουμε ξανά του χρόνου, αν δεν υποστηρίξουμε την ντόπια παραγωγή ψυχανθών και γενικότερα ζωοτροφών. 
Γι’ αυτόν το λόγο τότε μας επετράπη να βοηθήσουμε και εμείς την ντόπια παραγωγή μέσω των προγραμμάτων. Αυτός είναι ο λόγος που δώσαμε τα 5 ευρώ κατά στρέμμα από φέτος μαζί με το πετρέλαιο σε όσους είναι καλλιεργητές ψυχανθών, κάτι που έχει γίνει πρώτη φορά, με παράλληλη ενίσχυση τόσο της καλλιέργειας ψυχανθών για ζωοτροφές αλλά και για όσπρια. 
Όπως ξέρετε, πολλές και από τις δικές μας τροφές είναι ψυχανθή, δηλαδή τα όσπρια, φασόλια, ρεβίθια, φακές κ.λπ.. Ταυτόχρονα ενισχύθηκαν με τον ίδιο τρόπο και όσοι κάνουν σποροπαραγωγή ψυχανθών στον τόπο μας, ώστε του χρόνου το φθινόπωρο να ανεβάσουμε τις καλλιέργειες αυτές και θα τις ανεβάσουμε. 
Σας ανακοινώνω, όπως θα έχουμε την ευκαιρία να κάνουμε και στην Επιτροπή Παραγωγής και Εμπορίου, ότι μετά την πρόσφατη Σύνοδο των Υπουργών Γεωργίας, όπου λίγο-πολύ ολοκληρώνεται η πρόταση των Υπουργών μαζί με την πρόταση της Κομισιόν και την πρόταση που έκανε το Κοινοβούλιο να αρχίσουν πλέον αυτές  οι τριμερείς διαβουλεύσεις -δηλαδή οι διαβουλεύσεις μεταξύ των τριών φορέων της Ευρωπαϊκής Ένωσης, προκειμένου να προχωρήσει η διαπραγμάτευση για τη νέα ΚΑΠ- δίνεται ιδιαίτερη έμφαση στην υποστήριξη των ψυχανθών, προκειμένου να πάμε σε μια μονιμότερη λύση στα συγκεκριμένα προβλήματα. 
Μάλιστα, χάρη και στις δικές μας προσπάθειες επετεύχθη,  όπως θα σας ανακοινώσω και στην Επιτροπή Παραγωγής και Εμπορίου, το εξής: από τη στιγμή που κάποιος κάνει την άνοιξη σπορά ψυχανθών στα ξερικά του χωράφια, αυτό από μόνο του είναι σημαντική περιβαλλοντική παρέμβαση, γιατί η καλλιέργεια ψυχανθών ανεβάζει και το άζωτο στο έδαφος –ένεκα της αζωτοδέσμευσης- και αντιμετωπίζει πολλά προβλήματα, ιδιαίτερα των σιτηρών. Θα δούμε, όμως, λεπτομέρειες γι’ αυτά τα θέματα με τη συγκεκριμένη ενημέρωση. 
Ευχαριστώ πολύ.","ΑΘΑΝΑΣΙΟΣ ΤΣΑΥΤΑΡΗΣ",511
"82432"," Σας ευχαριστούμε και εμείς.
Εισερχόμαστε στη δεύτερη με αριθμό 3431/25-10-2012 ερώτηση πρώτου κύκλου του Βουλευτή Ηρακλείου του Πανελληνίου Σοσιαλιστικού Κινήματος κ. Βασιλείου Κεγκέρογλου προς τον Υπουργό Αγροτικής Ανάπτυξης και Τροφίμων, σχετικά με τις πιστώσεις και τις εγγυήσεις για την υλοποίηση εγκεκριμένων προγραμμάτων στον αγροτικό τομέα.
Ορίστε, κύριε  συνάδελφε, έχετε  το λόγο για να αναπτύξετε την ερώτησή σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82433"," Σας ευχαριστώ, κυρία Πρόεδρε. 
Κύριε Υπουργέ, η Κυβέρνηση αλλά και εσείς προσωπικά αναφέρεσθε πολλές φορές στην ανάγκη για την παραγωγική ανασυγκρότηση της χώρας. Το ΠΑΣΟΚ, που στηρίζει την Κυβέρνηση, πιστεύει ότι η παραγωγική ανασυγκρότηση αποτελεί προϋπόθεση για την έξοδο από την κρίση. 
Όμως την ίδια σχεδόν άποψη έχουν και τα άλλα κόμματα, που είτε στηρίζουν είτε αντιπολιτεύονται είτε αντιστρατεύονται το έργο της Κυβέρνησης. Είναι ένα από τα θέματα που πιστεύω ότι είναι κοινό ως προς τον πολιτικό κόσμο της χώρας. Έχει γίνει πλέον συνείδηση και στους αγρότες, έχει γίνει συνείδηση και στην κοινωνία ότι πρέπει να δώσουμε έμφαση στην αγροτική παραγωγή. 
Οι μόνοι που δεν το κατανοούν και δεν το συνειδητοποιούν είναι οι έχοντες την ευθύνη του τραπεζικού συστήματος και συγκεκριμένα η Τράπεζα Πειραιώς. Μάλιστα, με τις τελευταίες αποφάσεις μεγεθύνεται ακόμα περισσότερο αυτή η τράπεζα. Οι στρόφιγγες για τις πιστώσεις και τις εγγυήσεις στον αγροτικό τομέα, αντί να χαλαρώνουν και να ανοίγουν, κλείνουν ακόμη περισσότερο. 
Έχουμε πολλές περιπτώσεις όπου επενδυτικά προγράμματα -είτε είναι σε επιδοτούμενα σχέδια είτε είναι ιδιωτικές πρωτοβουλίες- σταματούν ή αδυνατούν να προχωρήσουν. Έχουμε περιπτώσεις όπου εξαγωγικά προγράμματα σταματούν στη μέση λόγω έλλειψης στήριξης από την πλευρά των τραπεζών. 
Και, βεβαίως, το σημαντικότερο είναι ότι έχουμε εγκεκριμένα προγράμματα από το Υπουργείο Αγροτικής Ανάπτυξης, είτε από το «Αλέξανδρος Μπαλτατζής» είτε από ευρωπαϊκές πρωτοβουλίες και κανονισμούς –που σημαίνει εγγυημένη τελική χρηματοδότηση και επιδότηση- για τα οποία υπάρχει ελάχιστο ρίσκο από την πλευρά των τραπεζών και τα οποία δεν μπορούν να προχωρήσουν, γιατί δεν παρέχονται οι απαραίτητες εγγυήσεις και οι απαραίτητες χρηματοδοτήσεις.
Θα ήθελα, λοιπόν, να μου πείτε εάν έχετε –κατά την επαφή σας με το τραπεζικό σύστημα και τη συνεργασία που έχετε- κάποιο νέο για την αλλαγή στάσης από την πλευρά των τραπεζών, για να αρχίσουν να στηρίζουν την προσπάθεια που κάνει ο αγροτικός κόσμος της χώρας και ως προς τις επενδύσεις για την αγροτική παραγωγή αλλά και ως προς τα προγράμματα τα οποία το Υπουργείο σας έχει εγκρίνει εδώ και καιρό και αδυνατούν να υλοποιηθούν και να προχωρήσουν λόγω της έλλειψης χρηματοδότησης και λόγω της έλλειψης εγγυήσεων.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"82434"," Σας ευχαριστούμε, κύριε  Κεγκέρογλου. 
Θα μας απαντήσει στην ερώτηση ο Υπουργός κ. Αθανάσιος Τσαυτάρης.
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82435"," Ευχαριστώ και εσάς, κύριε  Κεγκέρογλου, για την ερώτηση, γιατί και αυτή μάς δίνει την ευκαιρία να συζητήσουμε ένα επίσης σημαντικό θέμα -που ήταν και αυτό μεγάλο αίτημα των γεωργών μας- και αφορά ευρύτερα την έννοια της ρευστότητας χρημάτων προς το γεωργικό τομέα, που είναι πραγματικά ένα σημαντικό πρόβλημα, ειδικά και με τις εξελίξεις που είχαμε με την ΑΤΕ. 
Θα σας πω, λοιπόν, τι προσπάθειες κάνουμε, είτε αξιοποιώντας το τραπεζικό σύστημα είτε αξιοποιώντας τα δικά μας χρήματα από το αναπτυξιακό σκέλος του προγράμματος «Αλέξανδρος Μπαλτατζής» είτε από τη συνέργεια των δύο, προκειμένου να αντιμετωπίσουμε πρόσκαιρα, δηλαδή στην τρέχουσα περίοδο, το πρόβλημα και στη συνέχεια θα σας πω τι έρχεται και σε αυτόν τον τομέα με τη νέα ΚΑΠ.
Έρχομαι, λοιπόν, στο πρώτο σκέλος, στο τι κάνουμε τώρα. Μόλις έγιναν οι αλλαγές με την ΑΤΕ και την ΑΤΕ Πειραιώς, ζητήσαμε από την ίδια νέα τράπεζα, δηλαδή την ΑΤΕ Πειραιώς, να συνεχίσει τα ΑΔΑ, τα δάνεια δηλαδή που δίνονταν στους αγρότες, για να δοθεί ένα κεφάλαιο -τρόπον τινά- κίνησης, όπως δίδεται σε όλους τους επιχειρηματίες, προκειμένου να συνεχίσουν τις δραστηριότητές τους. Πραγματικά, δόθηκαν 600 εκατομμύρια ευρώ γι’ αυτόν το σκοπό και, απ’ ό,τι μας πληροφόρησε η τράπεζα, μέχρι πρόσφατα έχουν ήδη απορροφηθεί πάνω από τα 540 εκατομμύρια ευρώ από αυτό το κομμάτι –ας το πούμε- των δανείων κεφαλαίου κίνησης. 
Πάμε τώρα στο δεύτερο κομμάτι, που αφορά ειδικά την εγγυοδοσία και ειδικότερα τη δανειοδότηση πολλών τέτοιων σχεδίων, είτε αφορούν αγροτικά σχέδια, δηλαδή τα σχέδια βελτίωσης των αγροτών, είτε αφορούν κομμάτια μεταποιητικής βιομηχανίας από το συγκεκριμένο μέτρο της μεταποίησης είτε ακόμη και άλλα προγράμματα, σαν και αυτό το πρόγραμμα του ΕΟΦ για το ελαιόλαδο και τους ελαιοκαλλιεργητές της Μεσσαράς. 
Σας θυμίζω ότι υπάρχουν τριάντα τρεις τέτοιοι ΕΟΦ, που υλοποιούν ένα τέτοιο συγκεκριμένο πρόγραμμα βελτίωσης της ποιότητας του ελληνικού ελαιολάδου και της ενίσχυσης της εξωστρέφειας και των εξαγωγών, διότι όλοι πάσχουν από αυτό το πρόβλημα. Τι κάναμε, λοιπόν; Γιατί εκεί κόλλησαν και κολλούν αρκετά από τα σχέδια βελτίωσης ή και της μεταποίησης. 
Κατ’ αρχάς, να πω ότι γρήγορα προσπαθήσαμε, επειδή το επέτρεπε το τρέχον επιχειρησιακό πρόγραμμα, το πρόγραμμα «Αλέξανδρος Μπαλτατζής» -πήγε μάλιστα 116 εκατομμύρια ευρώ γι’ αυτόν το σκοπό- να κάνουμε ίσως ένα από τα πρώτα ΕΤΕΑΝ, δηλαδή τα ταμεία τέτοιων δανειοδοτήσεων, γιατί φτιάξαμε πραγματικά τη συγκεκριμένη υπουργική απόφαση. Φτιάχτηκε η συγκεκριμένη επιτροπή. Έχει κάνει το επιχειρησιακό της σχέδιο. Σύντομα θα δείτε να βγαίνει στον αέρα. Έχουν γίνει οι επαφές με τις τράπεζες, προκειμένου αυτό να μοχλευτεί τρεις φορές απάνω, δηλαδή να γίνει τρεις φορές το 116, ένα τέτοιο χρηματικό ποσό της τάξεως –ας πούμε- των 350 εκατομμυρίων ευρώ, προκειμένου να βοηθηθούν ειδικά αυτοί που έχουν είτε τα σχέδια βελτίωσης είτε τη μεταποιητική βιομηχανία είτε οι ΕΟΦ, που και εσείς επισημαίνετε. 
Θα σας δώσω ιδιαίτερες λεπτομέρειες ειδικά για τους ΕΟΦ και ιδιαίτερα για τον ΕΟΦ Μεσσαράς, που σας αφορούν περισσότερο.
Σας ευχαριστώ πολύ.","ΑΘΑΝΑΣΙΟΣ ΤΣΑΥΤΑΡΗΣ",511
"82436"," Σας ευχαριστούμε, κύριε  Υπουργέ.
Ορίστε, κύριε  Κεγκέρογλου, έχετε το λόγο για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82437"," Μια και αναφερθήκατε στο πρόγραμμα  που έχει ο ΕΟΦ Μεσσαράς, η Ένωση Αγροτικών Συνεταιρισμών, που έγινε πρωτοβάθμιος συνεταιρισμός με βάση το νέο νόμο, θα σας πω ότι το πρόγραμμα δεν μπορεί να περπατήσει, τουλάχιστον όπως πρέπει μέχρι αυτήν την ώρα. 
Παρ’ότι η Τράπεζα της Ελλάδος, σε απάντηση που μου έδωσε μέσω του Υπουργού Οικονομικών, λέει ότι η Τράπεζα Πειραιώς είναι υποχρεωμένη να τηρήσει τη σύμβαση που είχε η ΑΤΕ με την Ένωση Αγροτικών Συνεταιρισμών, η τράπεζα διά των υπαλλήλων της μια ζητάει το ένα χαρτί με σίγμα μικρό και μια με μεγάλο. «Όταν δεν θέλεις να ζυμώσεις, δέκα μέρες κοσκινίζεις»! Δεν θέλει, κύριε Υπουργέ! Και δεν θέλει γιατί τώρα έχει άλλες προτεραιότητες. Θα πρέπει όμως να ξεκαθαρίσει τα πράγματα. 
Πιστεύω ότι υπάρχει τρόπος ακόμα και τα εμπόδια τα οποία προβάλλουν να αρθούν για όλα τα προγράμματα που είναι από το Υπουργείο σας, είτε είναι το πρόγραμμα ποιοτικής βελτίωσης του ελαιολάδου είτε είναι τα σχέδια βελτίωσης είτε τα προγράμματα για τη μεταποίηση των αγροτικών προϊόντων. 
Με την εγγυητική επιστολή -η οποία θα έχει την αίρεση ότι τα χρήματα από το πρόγραμμα θα πάνε σε δεσμευμένο λογαριασμό στην τράπεζα, προκειμένου να εκταμιευθούν με την υλοποίηση του προγράμματος- αίρεται το οποιοδήποτε εμπόδιο βάλει η τράπεζα και ταυτόχρονα υπάρχει ρευστότητα, προκειμένου να υλοποιηθεί το πρόγραμμα. 
Είναι μία πρόταση την οποία την έχω κάνει και για τον αναπτυξιακό νόμο του Υπουργείου Ανάπτυξης. Η τράπεζα θα δίνει την εγγυητική επιστολή, με την αίρεση ότι τα χρήματα από το πρόγραμμα θα πάνε σε ένα δεσμευμένο λογαριασμό, από τον οποίο η εκταμίευση θα γίνεται σταδιακά με την υλοποίηση του προγράμματος που θα πιστοποιεί η ίδια η τράπεζα. Έτσι και η τράπεζα εξασφαλίζεται και δεν έχει κανένα λόγο και κανένα άλλοθι πλέον να προβάλλει εμπόδια -γιατί έχει τα χρήματα σε λογαριασμό- και το Υπουργείο κάνει την εκταμίευση και ο φορέας υλοποιεί το πρόγραμμα. Όλοι κερδισμένοι! 
Θεωρώ ότι αυτό πρέπει να γίνει. Μπορεί με κοινή υπουργική απόφαση στα προγράμματα τα δικά σας καθώς και με νομοθετική ρύθμιση στον αναπτυξιακό νόμο να υλοποιηθεί.
Το Ταμείο Αγροτικής Επιχειρηματικότητας, στο οποίο αναφερθήκατε και για το οποίο θέλουμε περισσότερα στοιχεία, θεωρώ ότι μπορεί να παίξει σημαντικό ρόλο. Όμως, έχει καθυστερήσει πάρα πολύ και βέβαια η καθυστέρηση δεν είναι τους τελευταίους μήνες. Η καθυστέρηση είναι από τη θεσμοθέτησή του το 2011 και για μεγάλο διάστημα, λόγω του ότι –όπως πιστεύω- υπάρχει η ανάγκη συνεργασίας με άλλα Υπουργεία και υπάρχει η δυσχέρεια στο να συντονίσετε τα προγράμματα. Όμως, αν είσθε σε καλό δρόμο, θέλω να το ξέρουμε και να ξέρουμε ποιες είναι οι προοπτικές. 
Επίσης, θα ήθελα να μου πείτε, εάν έχετε τα επίσημα στοιχεία, μέχρι στιγμής πόσα σχέδια βελτίωσης ζωικής και φυτικής παραγωγής έχουν εγκριθεί και πόσα προγράμματα από το «1.3.2 Πρόγραμμα Α» για τη μεταποίηση. Γιατί πράξατε πολύ καλά όταν παρενέβητε, ούτως ώστε γεωπόνοι από όλες τις υπηρεσίες, ανεξάρτητα πού υπηρετούν –κεντρικό Υπουργείο ή περιφέρειες- να μπορούν να αξιολογήσουν τα προγράμματα. 
Πιστεύω ότι πρέπει να είμαστε στο τέλος. Δεν ξέρω. Θέλουμε αυτήν την πληροφόρηση και βεβαίως πίεση στις τράπεζες. Τα ΑΔΑ, τα ανοικτά αγροτικά Δάνεια, τα οποία εξήγγειλε και ο Πρωθυπουργός την ημέρα της συζήτησης εδώ για την αγροτική πολιτική, δεν είμαι σίγουρος ότι είναι έτσι όπως τα είπατε. Ναι μεν έχουν ξεκινήσει, αλλά για 500 εκατομμύρια δεν το θωρώ. Θα είχε γίνει επανάσταση στον αγροτικό χώρο, εάν είχαν πέσει 500 εκατομμύρια. Δεν το θωρώ. Να επικαιροποιήσουμε την ερώτηση προς την τράπεζα και την απάντηση.
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"82438"," Και εμείς ευχαριστούμε. 
Ο κύριος Υπουργός έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82439"," Κύριε συνάδελφε, τα στοιχεία είναι έτσι όπως τα είπα με ακρίβεια. Απλά τα δάνεια αυτά σε ορισμένες περιπτώσεις προϋπήρχαν και έπρεπε να ανανεωθούν, άρα έπρεπε να καλυφθούν αυτές οι ανάγκες, γι’ αυτό και σε ορισμένες περιπτώσεις δεν είδατε όλα τα χρήματα να φαίνονται στην επιφάνεια. Τα νούμερα, όμως, ισχύουν. 
Αρχίζοντας και με σας ανάποδα, για να μην ξεχάσω κάτι από τα θέματα που θίξατε –γιατί θίξατε, για παράδειγμα, το θέμα των σχεδίων βελτίωσης- σας θυμίζω ότι είχαν υποβληθεί επτά χιλιάδες επτακόσια τριάντα πέντε και όταν ανέλαβα το Υπουργείο για αρκετά χρόνια είχαν αξιολογηθεί διακόσια είκοσι. Σας ανακοινώνω, λοιπόν, ότι σήμερα έχουν αξιολογηθεί επτά χιλιάδες επτακόσια τριάντα πέντε. Έχουν ήδη ελεγχθεί από τις γνωμοδοτικές επιτροπές έξι χιλιάδες εκατόν τρία και έχουν εκδοθεί εγκρίσεις για τρεις χιλιάδες πενήντα οκτώ. Πιστεύω ότι αυτό είναι μια ποιοτική διαφορά, αν συγκρίνουμε με το παρελθόν. 
Θέλω να σας τονίσω και παρακαλώ να με πιστέψετε πως ό,τι λέω θα το κάνω. Δεν είναι προς το συμφέρον κανενός μας να κοροϊδευόμαστε. Άρα, λοιπόν, είναι σημαντικό, γιατί είναι τόσα πολλά χρήματα που μπορούν να δοθούν σε κάποιον να επεκτείνει την επιχείρησή του, να ανεβάσει το θερμοκήπιό του, να ανεβάσει το ζωικό του κεφάλαιο, το στάβλο του κ.λπ. και να έχουμε εκεί τόσα χρόνια τόσα λεφτά και να ερχόμαστε να λέμε ότι δεν υπάρχουν χρήματα στη γεωργία. 
Με αυτήν την ευκαιρία να πω πως το ίδιο ισχύει και για το άλλο μέτρο της μεταποιητικής, δηλαδή του δευτερογενούς τομέα. Και εκεί στην πρώτη προκήρυξη είχαμε διακόσιες αιτήσεις περίπου, έχουν αξιολογηθεί ήδη όλες και έχουν εγκριθεί οι εκατό και στη δεύτερη προκήρυξη, από τις τετρακόσιες επίσης έχουν αξιολογηθεί και οι τετρακόσιες και έχουν εγκριθεί οι διακόσιες εξ αυτών. Μάλιστα, αρκετές υλοποιούνται. Είναι και αυτό σημαντικό, να στήσουμε τέτοιο μεγάλο αριθμό μεταποιητικών επιχειρήσεων, σκορπισμένες μάλιστα τριακόσιες τόσες επιχειρήσεις σε όλη την περιφέρεια, αν αναλογιστείτε τις επιπτώσεις που θα έχουν είτε στην παραγωγή είτε στην απασχόληση, που μας ενδιαφέρει τώρα τόσο πολύ. 
Τέλος, σε ό,τι αφορά το ταμείο, θα σας πω ότι έγιναν όλες οι ενέργειες που απαιτούνται. Θα σας παρακαλούσα να περιμένετε λίγες ημέρες, προκειμένου να γίνει αυτή η διαβούλευση, γιατί θα είναι δημόσια, ποιες και πόσες τράπεζες θα έρθουν να συμβάλουν, προκειμένου να φτάσουμε σ’ αυτό το ποσό. 
Όμως, η δημιουργία του έχει μια ιδιαιτερότητα και θα ήθελα να την προσέξετε, μιας και αναφερθήκατε στους ΕΟΦ, γιατί το ταμείο αυτό δεν είναι ταμείο εγγυοδοσίας, είναι χαμηλής δανειοδότησης. Δηλαδή προσπαθεί να δώσει ρευστότητα με κάποια χαμηλότοκα δάνεια. Επειδή πολλοί από τους ΕΟΦ που δεν μπορούσαν να πάρουν εγγυητική επιστολή -σας θυμίζω ότι η εγγυητική επιστολή έφτανε στο 110% της προκαταβολής, που ειδικά στα προγράμματα αυτά, όπου η προκαταβολή είναι το 90% σχεδόν του προγράμματος- αντιλαμβάνεστε ότι τους ζητούσε κάποιος ένα σημαντικό ποσό ως εγγυητική επιστολή, προκειμένου να πάρει αυτήν την προκαταβολή. 
Γι’ αυτό λοιπόν και πολλοί από τους ΕΟΦ είπαν «καλύτερα να το κάνουμε με ιδίους πόρους και να μην πάμε να πάρουμε την προκαταβολή και στη συνέχεια να πληρωθούμε αυτό που ξοδέψαμε, βάσει αποδείξεων». Σ’ αυτές τις περιπτώσεις, λοιπόν, που είναι η πλειοψηφία των ΕΟΦ, έχει πολύ μεγάλη σημασία η ίδρυση αυτού του ταμείου, γιατί θα έρθει με το χαμηλότοκο δάνειο να τους βοηθήσει σ’ αυτήν την υλοποίηση. Γι’ αυτό το τονίζω. 
Τέλος, να πω και σε εσάς ότι στο πλαίσιο της νέας ΚΑΠ καταργείται αυτή η υποχρέωση. Αυτό που κάνουμε ήταν σημαντική προσπάθεια, να μη χρειάζονται, δηλαδή, τόσο πολύ εγγυοδοτικά μέτρα προκειμένου να ξεκινήσει κανείς κάτι. Ας του δώσουν κάποια προκαταβολή και στην πορεία ας ζητήσουν να εξασφαλιστούν κάποια πράγματα. 
Μάλιστα, ως προς τις δυσκολίες που έχουμε αυτήν την ώρα, σκεπτόμαστε να δούμε εάν μπορούμε να επεκτείνουμε αυτό που έχει αποφασισθεί στο συμβούλιο για τη νέα ΚΑΠ, ακόμα και για τα τελευταία ένα-δυο χρόνια της τρέχουσας περιόδου, προκειμένου να απαγκιστρώσουμε σημαντικούς πόρους και να βοηθηθεί η παραγωγή και η διαδικασία. 
Ευχαριστώ πολύ.","ΑΘΑΝΑΣΙΟΣ ΤΣΑΥΤΑΡΗΣ",511
"82440"," Και εμείς ευχαριστούμε.
Η τρίτη με αριθμό 7104/12-2-2013 ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τον Υπουργό Οικονομικών, σχετικά με το ύψος των αμοιβών των στελεχών του Ταμείου Χρηματοπιστωτικής Σταθερότητας, δεν συζητείται λόγω κωλύματος του κυρίου Υπουργού και διαγράφεται.
Η τέταρτη με αριθμό 6824/7-2-2013 ερώτηση πρώτου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την εξέλιξη του διαγωνισμού πρόσληψης επτακοσίων είκοσι πέντε δόκιμων πυροσβεστών, δεν συζητείται λόγω ικανοποίησης του Βουλευτή από τη γραπτή απάντηση και διαγράφεται.
Η πρώτη με αριθμό 5322/19-12-2012 ερώτηση δεύτερου κύκλου του Ανεξάρτητου Βουλευτή Μαγνησίας κ. Παρίση Μουτσινά προς την Υπουργό Τουρισμού, σχετικά με τη λειτουργία παράνομων τουριστικών καταλυμάτων στην ευρύτερη περιοχή του Πηλίου, δεν συζητείται λόγω κωλύματος της κυρίας Υπουργού και διαγράφεται. 
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82441"," Εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)».
Η Διάσκεψη των Προέδρων αποφάσισε στη συνεδρίασή της 21ης Μαρτίου 2013 τη συζήτηση του νομοσχεδίου σε δυο συνεδριάσεις. 
Πριν δώσω το λόγο στην εισηγήτρια της Νέας Δημοκρατίας, θα πρέπει να σας γνωστοποιήσω ότι στο συζητούμενο σήμερα νομοσχέδιο, ειδικός αγορητής από το ΠΑΣΟΚ θα είναι ο Βουλευτής κ. Συμεών Κεδίκογλου, από τους Ανεξάρτητους Έλληνες ως ειδική αγορήτρια ορίζεται η κ. Ξουλίδου Σταυρούλα και ως Κοινοβουλευτικός Εκπρόσωπος ο κ. Νότης Μαριάς και από το Λαϊκό Σύνδεσμο-Χρυσή Αυγή ειδικός αγορητής ορίζεται ο Βουλευτής Μαγνησίας κ. Παναγιώτης Ηλιόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82442"," Κυρία Πρόεδρε, μου επιτρέπετε;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"82443"," Κύριε Αρβανίτη, δεν προβλέπεται από τον Κανονισμό, αλλά με την ανοχή του Προεδρείου, έχετε το λόγο για δυο λεπτά προκειμένου να τοποθετηθείτε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82444"," Ευχαριστώ θερμώς, κυρία Πρόεδρε, για την εξαίρεση αυτήν την οποία κάνατε. 
Θεώρησα επιβεβλημένο και καθήκον μου να αναφέρω ενώπιον του Προεδρείου σας και του Σώματος ένα περιστατικό, συνεπεία του οποίου πιστεύω ότι ετρώθη το κύρος του Κοινοβουλίου και προσωπικώς προσεβλήθην και ως Βουλευτής και ως Έλλην πολίτης, τον οποίον ετίμησαν έντεκα χιλιάδες Αχαιοί ψηφοφόροι.
Την παραμονήν της Εθνικής μας Εορτής, μετέβην εις τη θέσιν Χελωνοσπηλιά των Καλαβρύτων, προκειμένου να καταθέσω στέφανον στο μνημείο το οποίο έχει ανεγερθεί εκεί προς τιμήν εκείνων των Καλαβρυτινών που πρώτοι εξηγέρθησαν στις 20 Μαρτίου του 1821 και με ενέδρα εξόντωσαν τους Τούρκους χαρατσήδες. Ήταν αυτοί οι οποίοι πήγαιναν στα διάφορα χωριά και εισέπρατταν το χαράτσι. Τώρα βέβαια έχουμε άλλους «χαρατσήδες», που δεν εισπράττουν για τους Τούρκους, αλλά εισπράττουν για τους σιωνιστάς τοκογλύφους τραπεζίτες. Είναι άλλο ζήτημα αυτό. 
Ο Δήμαρχος των Καλαβρύτων κ. Λαζουράς, γνωστό στέλεχος του ΠΑΣΟΚ, γνωστός επίσης συστηματικός συκοφάντης του κόμματός μου, της Χρυσής Αυγής, αλλά και υπηρέτης –προσέξατε το χαρακτηρισμό, δεν συνηθίζω να κάνω χαρακτηρισμούς- της Γερμανικής Πρεσβείας, διότι το φθινόπωρο απέστειλε, άκουσον-άκουσον, την μπάντα του Δήμου Καλαβρύτων να παιανίσει έξω από τη Γερμανική Πρεσβεία και να συνεορτάσει μετά των Γερμανών την επέτειο της επανενώσεως των δυο Γερμανιών. 
Αυτός, λοιπόν, μου απηγόρευσε να καταθέσω στέφανον, να τιμήσω το μνημείο εκείνων των πεσόντων, διότι έπεσαν και δικοί μας, λες και αυτός ο ιερός τόπος, το μνημείο αυτό ήταν τσιφλίκι του, η κληρονομιά του πατέρα του. 
Συμπαρευρίσκετο εκεί και ο Βουλευτής της Νέας Δημοκρατίας Αθανάσιος Νταβλούρος για τον ίδιο σκοπό, προκειμένου να καταθέσει στέφανον. Τον παρεκάλεσα να συστήσει στον κύριο δήμαρχο να επανεξετάσει αυτήν την απαράδεκτη συμπεριφορά του στο πρόσωπό μου, αλλά ηρνήθη ο κ. Νταβλούρος, μολονότι του ετόνισα ότι δεν θα καταθέσω στέφανον ως εκπρόσωπος του κόμματός μας, αλλά ως Βουλευτής Αχαΐας και στο κάτω-κάτω ως πολίτης, διότι πιστεύω ότι κάθε Έλλην πολίτης έχει δικαίωμα να τιμά τα ιερά μνημεία. Με την πράξη του Δημάρχου Λαζουρά, που ήταν πράξις καταχρήσεως εξουσίας -το τονίζω- και με την αντιδεοντολογική παράλειψη του κ. Νταβλούρου πιστεύω ότι ετρώθη το κύρος του ελληνικού Κοινοβουλίου. 
Πάντα ταύτα, δε, εξετυλίχθησαν ενώπιον δεκάδων πολιτών, οι οποίοι είχον προσέλθει εκεί, προκειμένου να συνεορτάσουν -γιατί επηκολούθησε αναπαράστασις της μάχης- και πάρα πολλών μαθητών, οι οποίοι φορούσαν την εθνική μας στολή. Δεν ηθέλησα, λοιπόν, σεβόμενος πρώτα το μνημείο, την ιερότητα του χώρου και εν συνεχεία όλους τους άλλους, να δημιουργήσω πρόβλημα. Το θεώρησα όμως επιβεβλημένο να το πω -και το τονίζω- διότι πιστεύω ότι η συμπεριφορά αυτού του ανθρώπου, του κομματανθρώπου, έθιξε το ελληνικό Κοινοβούλιο. 
Σας ευχαριστώ θερμώς για το λόγο τον οποίον μού εδώσατε.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"82445","  Σας ευχαριστώ και εγώ, κύριε συνάδελφε.
Δεν θα επεκταθώ στο να σχολιάσω τίποτα. Δεν θα ήθελα να σχολιάσω κάτι απ’ αυτά, προφανώς. Ζητήσατε το λόγο, όπως είπα, για να καταθέσετε τη θέση σας αυτή, η οποία καταγράφεται και συνεχίζουμε. 
Πριν δώσω το λόγο στην εισηγήτρια της Νέας Δημοκρατίας για να αρχίσει η συζήτηση του νομοσχεδίου, σας ανακοινώνω ότι από την Κοινοβουλευτική Ομάδα  του Κομμουνιστικού Κόμματος Ελλάδας ειδικός αγορητής ορίζεται ο κ. Ιωάννης Γκιόκας.
Το λόγο έχει η κ. Ελένη Μακρή-Θεοδώρου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82446"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, η αποστολή της εκπαίδευσης μέχρι και τις αρχές του 20ου αιώνα στόχευε στη μετάδοση στη νέα γενιά ενός οριοθετημένου σώματος γνώσεων και στην ενστάλαξη αξιών που διαπλάθουν τη συμπεριφορά του ατόμου και μέσω αυτού και του κοινωνικού συνόλου. 
Από τα μισά του προηγούμενου αιώνα και μετά διαμορφώθηκε με γρήγορους ρυθμούς μία διαφορετική εικόνα. Οι σημερινές κοινωνίες της γνώσης και της πληροφορίας χαρακτηρίζονται από αλματώδεις εξελίξεις σε όλους τους τομείς του επιστητού, πλουραλισμό αξιών,  πολυπολιτισμικότητα των κοινωνιών, δημοκρατικό τρόπο πολιτικής οργάνωσης και ζωής, συνεχείς αναδιατάξεις στην παραγωγική διαδικασία και στην αγορά εργασίας στο πλαίσιο μιας παγκοσμιοποιημένης οικονομίας. Μέσα στο διαμορφωμένο πλαίσιο η πολυλειτουργικότητα της εκπαιδευτικής διαδικασίας καθιστά αναγκαία την αξιολόγησή της, έτσι ώστε κάθε κοινωνία να έχει τη βεβαιότητα ότι το παρεχόμενο εκπαιδευτικό έργο ικανοποιεί τις κοινωνικές ανάγκες και είναι ποιοτικά υψηλού επιπέδου. 
Η αξιολόγηση του εκπαιδευτικού έργου αποτελεί σήμερα ένα από τα κυρίαρχα ζητήματα, τόσο σε εθνικό όσο και σε διεθνές επίπεδο. Τα τελευταία χρόνια σε παγκόσμιο επίπεδο δίνεται έμφαση στην αξιολόγηση των αποτελεσμάτων της εκπαίδευσης και των παραγόντων που υπεισέρχονται στη λειτουργία της. Η έμφαση αυτή υπαγορεύεται κυρίως από την ανάγκη ποιοτικής αναβάθμισής της, η οποία θεωρείται διεθνώς βασική προϋπόθεση για την επιτυχή ανταπόκριση στην κοινωνία της γνώσης. 
Με την ευρύτερή της έννοια η αξιολόγηση της εκπαίδευσης προσδιορίζεται ως μία διαδικασία η οποία περιλαμβάνει τις δραστηριότητες της συλλογής, συστηματοποίησης και μετάδοσης πληροφοριών σχετικών με τις συνέπειες της εκπαιδευτικής διαδικασίας, για να διαμορφώσει αποφάσεις που την αφορούν. Αυτό σημαίνει ότι αναγνωρίζονται τα επιτεύγματα και οι παραλείψεις, με σκοπό να ληφθούν οι κατάλληλες αποφάσεις και διορθωτικές ενέργειες για την καταλληλότητα των προγραμμάτων, την κάλυψη των πραγματικών εκπαιδευτικών αναγκών, το περιεχόμενό τους, τον προγραμματισμό και την οργάνωσή τους, το διδακτικό προσωπικό, τα μέσα και τις μεθόδους διδασκαλίας, τη χρονική διάρκεια, τον τόπο διεξαγωγής τους, το βαθμό εξειδίκευσης ή τροποποίησης των στάσεων των εκπαιδευομένων αλλά και την ανταγωνιστικότητά τους. 
Οφείλουμε να παραδεχθούμε πια ότι η αξιολόγηση του εκπαιδευτικού έργου είναι μια από τις προϋποθέσεις βελτίωσης της ποιότητας και αποτελεσματικότητας της εκπαίδευσης, υποστηρίζει την επαγγελματική ανάπτυξη των εκπαιδευτικών, οδηγεί στην ορθολογικότερη διαχείριση των πόρων, ανταποκρίνεται στις αυξημένες απαιτήσεις της εκπαίδευσης. 
Η αξιολόγηση θεωρείται ως ένα από τα αποτελεσματικότερα εκπαιδευτικά εργαλεία για την προαγωγή της μάθησης. Όλο και περισσότερο αναγνωρίζεται η άποψη ότι μπορεί να αποτελέσει μηχανισμό ανατροφοδότησης και προϋπόθεση βελτίωσης της ποιότητας της εκπαίδευσης.
Επιπλέον, η αξιολόγηση του εκπαιδευτικού έργου πρέπει να συνδέεται άμεσα με τη δυναμική και την αποτελεσματικότητα του εκπαιδευτικού συστήματος. Δεν θα πρέπει να περιορίζεται στην απλή ανίχνευση δεδομένων και διατύπωση αξιολογικών κρίσεων. Αντιθέτως, πρέπει να λειτουργεί στην κατεύθυνση μιας αναπτυξιακής προοπτικής, με σκοπό τη συνεισφορά, επανεξέταση και τον επαναπροσδιορισμό όλων των παραγόντων της επιμορφωτικής διαδικασίας με τελικό αποτέλεσμα τη βελτίωσή της. 
Κυρίες και κύριοι συνάδελφοι, θα ήταν απλό να αναζητηθεί ένα αξιολογικό μοντέλο στις ευρωπαϊκές χώρες αλλά και σε παγκόσμιο επίπεδο. Δεν υπάρχει ιδανικό σύστημα αξιολόγησης. Δοκιμάζονται διάφορα, ανάλογα με τη χώρα, τη στοχοθεσία της εκπαίδευσης, τις ανάγκες κάθε κοινωνίας. 
Ανατρέχοντας στην ιστορία της ελληνικής εκπαίδευσης, γίνεται γνωστό ότι η αξιολόγηση του εκπαιδευτικού έργου ανατέθηκε αρχικά σε μεμονωμένα άτομα ή σε επιτροπές. Αφορούσε επίπεδο σχολικής τάξης και συστηματοποιήθηκε μέσω του θεσμού των επιθεωρητών, οι οποίοι αποτελούσαν περισσότερο έναν ελεγκτικό μηχανισμό για την υπαλληλική εξέλιξη των εκπαιδευτικών. 
Το 1982, ο θεσμός καταργήθηκε κάτω από το βάρος της ασκούμενης κριτικής. Από τότε θεσπίστηκε πλειάδα νομοθετημάτων. Μπορώ να σας αναφέρω ορισμένα, ενδεικτικά: ν. 1304/1982, ν. 1566/1985, π.δ. 320/1993, ν. 2525/1997, π.δ. 140/1998 και άλλα πολλά εκ των οποίων άλλα δεν εφαρμόστηκαν ποτέ άλλα εφαρμόστηκαν πλημμελώς και άλλα αποσπασματικά. 
Τριάντα χρόνια μετά, η αξιολόγηση βρίσκεται σε κατάσταση εκκρεμότητας αλλά καταφέραμε να διεκδικούμε μια ευρωπαϊκή πρωτοτυπία. Δεν αξιολογείται το εκπαιδευτικό έργο αλλά και η εκπαιδευτική κοινότητα δεν έχει πεισθεί ότι μπορεί να προκύψει βελτίωση και όχι τιμωρία. 
Σε καμμία περίπτωση η αξιολόγηση δεν είναι αυτοσκοπός και δεν αποτελεί στοιχείο είτε τιμωρίας των εκπαιδευτικών είτε οποιασδήποτε άλλης βαθμολογικής ή μισθολογικής εξέλιξης. Όμως, απαιτείται η ένταξή της μέσα σε ένα οργανωμένο σύστημα, όπου θα αξιολογούνται όλες οι δομές, οι οποίες θα έχουν συγκεκριμένο ρόλο και θα επιδιώκεται μόνο η ποιοτική αναβάθμιση του σχολείου. Καθίσταται πλέον στη χώρα μας απολύτως αναγκαία η άμεση θεσμοθέτηση ενός τέτοιου συστήματος αξιολόγησης που θα λειτουργήσει ως μοχλός αλλαγής και θα προάγει την αναπτυξιακή πορεία αλλά και την αυτορρύθμιση του εκπαιδευτικού συστήματος. Η λέξη αξιολόγηση είναι καιρός να απαλλαγεί από την αμφισβήτηση, τα στερεότυπα και την αρνητική φόρτιση που τη συνοδεύει. 
Κυρίες και κύριοι συνάδελφοι, η διασφάλιση και η αναβάθμιση της ποιότητας του εκπαιδευτικού έργου συνδέονται άρρηκτα με την ανατροφοδοτική λειτουργία της αξιολογικής διαδικασίας, ενός αδιάβλητου αξιολογικού συστήματος το οποίο θα εδράζεται στην εμπιστοσύνη μεταξύ της πολιτείας και της εκπαιδευτικής κοινότητας, στη θεμελίωση της αναλογούσας ευθύνης από κάθε πλευρά, στη διαμόρφωση αξιολογικής κουλτούρας των σχολείων όπου η συμμετοχή, η συνεργασία και η δικαιοσύνη θα είναι βασικοί παράγοντες διαμόρφωσής της. 
Στο συζητούμενο πλαίσιο, το ξεκίνημα γίνεται με την αυτοαξιολόγηση της σχολικής μονάδας και του εκπαιδευτικού έργου. Τα διεθνή επιστημονικά δεδομένα επικεντρώνονται στην ανάδειξη της σχολικής μονάδας, της αυτοαξιολόγησης και της επιμόρφωσης ως σημεία αναφοράς σε οποιαδήποτε εκπαιδευτική μεταβολή. Ο στόχος είναι να υπάρχει αντικειμενική κρίση, να κρίνεται μια σχολική μονάδα από τη δυνατότητά της να ανταποκρίνεται στις απαιτήσεις που υπάρχουν, με βάση τις δυνατότητές της και την εύρυθμη λειτουργία της, να αξιολογείται το ανθρώπινο δυναμικό από τα επιτεύγματα που παράγει. 
Δεν μπορούμε να αφορίσουμε την αξιολόγηση ούτε να την θεοποιήσουμε και να πούμε ότι απλά με ένα τέτοιο σύστημα αυτόματα θα λύσουμε όλα τα προβλήματα της εκπαίδευσης. Είναι ένα πολυσύνθετο πρόβλημα όπου απαιτείται συνεργασία όλων των εμπλεκομένων, προκειμένου να προσφερθεί καλύτερη και ποιοτικότερη παιδεία στον τόπο μας. Αποτελεί ένα κομμάτι της εκπαιδευτικής διαδικασίας αλλά σημαντικό.
Για να ξεκινήσει ο θεσμός της αξιολόγησης και για να υπάρξει η μεγαλύτερη δυνατή διαφάνεια αλλά και εμπιστοσύνη, χρειάζεται μια αρχή που θα διέπεται από την προσωπική και λειτουργική ανεξαρτησία των μελών της. Γιατί χρειάζεται αυτή; Ο πιο προφανής λόγος είναι το ζήτημα της εμπιστοσύνης του αξιολογούμενου, διότι πέρα από τις διαδικασίες που θα θέσει σε κίνηση η αρχή αυτή, έχει ένα πολύ σημαντικό ρόλο. Είναι ένα δευτεροβάθμιο όργανο, το οποίο θα κρίνει επί των ενστάσεων και των προσφυγών όσων νομίζουν ότι αδικήθηκαν.
Αυτό που θα πρέπει να δοθεί στην εκπαιδευτική κοινότητα ως μήνυμα είναι ότι η διαδικασία της αξιολόγησης θα ξεκινήσει από την κατοχύρωση της διαφάνειας, της αξιοκρατίας, της δικαιοσύνης και προπάντων της δυνατότητας για καθέναν, ο οποίος νιώθει ότι δεν έχει αξιολογηθεί έτσι όπως του άξιζε, να βρει το δίκιο του από ένα ανεξάρτητο όργανο.
Σε περίπτωση που υπάρχει αρνητική κρίση, θα υπάρχει και μία δεύτερη ευκαιρία. Η αρνητική κρίση, θα κινητοποιεί ένα μηχανισμό επιμόρφωσης είτε μέσω της αυτοεπιμόρφωσης είτε μέσα από ένα ευρύτερο μοντέλο επιμόρφωσης που θα παρέχεται από το κεντρικό σύστημα. Έτσι, η επιμόρφωση εντάσσεται ως βασική στρατηγική και προηγείται οποιασδήποτε άλλης πολιτικής εφαρμογής όσον αφορά την αξιολόγηση στον εκπαιδευτικό χώρο.
Όλα αυτά, λοιπόν, τα οποία θα προκύψουν μέσα από τις δομές της αξιολόγησης μπορεί να αξιοποιηθούν σε πολλά επίπεδα και κυρίως σε επίπεδο σχεδιασμού μιας σωστής εκπαιδευτικής πολιτικής. Ένα εθνικό στρατηγικό σχέδιο για την παιδεία πρέπει να στηρίζεται σε δράσεις που εδράζονται στην τεκμηρίωση και ο μόνος τρόπος για να υπάρχει έγκυρη, αξιόπιστη και επαρκής  τεκμηρίωση είναι η αντικειμενική αξιολόγηση.
 Με το παρόν σχέδιο νόμου, αντιμετωπίζεται στο σύνολό του το θέμα της αξιολόγησης. Συστήνεται ανεξάρτητη αρχή με ελεγκτικές, γνωμοδοτικές, εποπτικές και αποφασιστικές αρμοδιότητες, η οποία ονομάζεται «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση» με έδρα την Αθήνα, εποπτευόμενη ως προς τον έλεγχο νομιμότητας των πράξεών της και μόνο από τον Υπουργό Παιδείας, Θρησκευμάτων, Πολιτισμού και Αθλητισμού και με αποστολή τη διασφάλιση της εγκυρότητας, της αξιοπιστίας και της αντικειμενικότητας, της αξιολόγησης και της βελτίωσης του σχεδιασμού εθνικής στρατηγικής για την πρωτοβάθμια και δευτεροβάθμια εκπαίδευση.
Η σύνδεση της αυτοαξιολόγησης με τη λειτουργία της ΑΔΙΠΠΔΕ –είναι η αρχή με τη σύντομή της έκφραση- είναι μια τομή, είναι μια καινοτομία, είναι ένα βήμα που πάει την εκπαίδευση σε μια καλύτερου τύπου λειτουργία. 
Το σχέδιο νόμου έχει τέσσερις βασικές αναφορές:
Πρώτον, περιγράφει τη διοικητική δομή αυτής της αρχής, την αποστολή της και τη σύνθεση του συμβουλίου, του ανώτατου διοικητικού της οργάνου. Η ανεξαρτησία της, οι διαφανείς διαδικασίες συγκρότησης με δημόσιες προκηρύξεις, τα ασυμβίβαστα, ο περιορισμός της μίας και μοναδικής θητείας –μία τετραετία για κάθε μέλος του συμβουλίου- πιστοποιούν μια λειτουργία καθαρή και ανοιχτή στον κοινωνικό έλεγχο.
Δεύτερον, τις επιτροπές αξιολόγησης του εκπαιδευτικού έργου ως όργανα δευτεροβάθμιας αξιολόγησης, ένα συλλογικό πενταμελές όργανο, το οποίο θεσμοθετείται σε όλες τις διευθύνσεις, ώστε να υπάρχει η δυνατότητα να παρέχεται η ασφάλεια δικαίου, ώστε ο αξιολογούμενος να μπορεί να προσφύγει σε ένα δευτεροβάθμιο όργανο. Με αυτόν τον τρόπο, προβλέπονται δικλίδες για τη διασφάλιση της αξιοκρατίας και της δικαιοσύνης όσο αυτό είναι δυνατόν να διασφαλιστεί από τους θεσμούς που προβλέπει η πολιτεία.
Έχοντας από τη μια πλευρά την αυτοαξιολόγηση, η οποία γίνεται σε επίπεδο σχολικής μονάδας, δημιουργείται μια βάση δεδομένων με κύριο παράγοντα το σύλλογο διδασκόντων, ο οποίος παρουσιάζει το εκπαιδευτικό έργο, τα αποτελέσματα και το εκπαιδευτικό περιβάλλον του σχολείου. Επομένως, γίνεται κατανοητό ότι δεν μπορεί να υπάρχει απόκλιση αυτού με έναν εξωτερικό αξιολογητή. Δεν μπορεί να βρει ένα διαφορετικό εκπαιδευτικό περιβάλλον οποιοσδήποτε έλθει απ’έξω να αξιολογήσει την εκπαιδευτική μονάδα. Υπάρχει, επομένως, ένα σημαντικό συγκρίσιμο μέγεθος και σε περίπτωση αμφισβήτησης, προσφυγής ή ένστασης υπάρχει και η ΑΔΙΠΠΔΕ.
Τρίτον, τις προϋποθέσεις εγγραφής στο Μητρώο Εμπειρογνώμων Αξιολόγησης Εκπαιδευτικού Έργου.
Τέταρτον, τα κριτήρια αξιολόγησης, στα οποία συνυπολογίζονται, εκτός από τα ενδεικτικά αναφερόμενα στο νόμο, όπως όλοι τον έχετε διαβάσει, η βαθμίδα εκπαίδευσης, ο τύπος του σχολείου και η γεωγραφική περιοχή. Γίνεται προφανές ότι το εκπαιδευτικό έργο δεν κρίνεται μέσα από μία ισοπεδωτική οριζόντια διαδικασία, αλλά γίνονται σεβαστές η ιδιαιτερότητα και η μοναδικότητα της κάθε σχολικής μονάδας.
Οφείλω να παραδεχθώ ότι το κόστος λειτουργίας αυτής της αρχής και των επιτροπών τέθηκε σε μία επιλεκτική ανάγνωση από κάποιους συναδέλφους. Αναφέρθηκε ένα υπερβολικό ποσό και αγνοήθηκε η πρόβλεψη με κάθε λεπτομέρεια της διαδικασίας αποσπάσεων και μετατάξεων διοικητικού και επιστημονικού προσωπικού, το οποίο αναγνωρίζει και την παρουσία εκπαιδευτικών με τα κατάλληλα προσόντα, προκειμένου να στελεχώσουν αυτήν την αρχή.
Έχω υπηρετήσει στη Φθιώτιδα και σε όμορους νομούς. Έχω συναντήσει αξιολογότατο εκπαιδευτικό δυναμικό –και όχι μόνο στη Φθιώτιδα αλλά και σε όλη την Ελλάδα- το οποίο παρά πολύ άνετα θα μπορούσε να καλύψει αυτό το προσωπικό που ζητάει η αρχή και κυρίως μη επιβαρύνοντας το δημόσιο με δαπάνες, ιδιαίτερα αυτήν τη χρονική στιγμή που οι περικοπές έχουν πλήξει τα εισοδήματα των πολιτών.
Βεβαίως και εγώ, όπως και άλλοι συνάδελφοι, είμαστε θετικοί στην οποιαδήποτε περαιτέρω μείωση δαπανών για τη λειτουργία της εν λόγω αρχής.
Κυρίες και κύριοι συνάδελφοι, κλείνοντας, σας καλώ να υπερψηφίσετε το παρόν σχέδιο νόμου ξεπερνώντας φοβικά σύνδρομα και καχυποψία, η οποία καλλιεργήθηκε τα τελευταία τριάντα χρόνια, εκπαιδευτικές υπουργοκεντρικές μεταρρυθμιστικές λογικές, οι οποίες περιχαρακώθηκαν γύρω από ένα εξεταστικο- κεντρικό σύστημα για την εισαγωγή στην τριτοβάθμια εκπαίδευση και το μόνο που κατάφεραν ήταν να μετατρέψουν τα παιδιά μας στους πιο σκληρά εργαζόμενους θυσιάζοντας την παιδικότητα και την ανεμελιά τους.
Οφείλουμε τώρα, στην πιο δύσκολη συγκυρία για τη χώρα, να λάβουμε αποφάσεις, δύσκολες προφανώς, που κάποιους θα τους αναδέψουν από τη νιρβάνα τους και την απραξία αλλά τολμηρές, οι οποίες θα δημιουργήσουν συνθήκες κατάλληλες για δημιουργία, για συνεργασία, για άμιλλα, για αριστεία και κυρίως για κουλτούρα επιβράβευσης ή βελτίωσης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω σε ένα λεπτό, κυρία Πρόεδρε.
Ο δρόμος της άρνησης, της ακινησίας και της τρομοκρατίας του εκπαιδευτικού κόσμου είναι ο εύκολος. Ο δρόμος της ευθύνης προφανώς έχει αγκάθια, αντιδράσεις, ξεβόλεμα, αλλά αυτή η Κυβέρνηση επέλεξε να τον διαβεί, διότι εντολή του ελληνικού λαού είναι οι θυσίες να αποτελέσουν τα θεμέλια ενός οικοδομήματος με αντοχές στους κραδασμούς των όποιων χτυπημάτων
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΕΛΕΝΗ ΜΑΚΡΗ-ΘΕΟΔΩΡΟΥ",291
"82447"," Ευχαριστούμε, κυρία συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και τρεις εκπαιδευτικοί συνοδοί από το 5ο Γυμνάσιο Χανίων. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Από την Κοινοβουλευτική Ομάδα της Δημοκρατικής Αριστεράς ορίζεται ειδική αγορήτρια για το νομοσχέδιο η Βουλευτής Α΄ Πειραιώς κ. Μαρία Ρεπούση.
Το λόγο έχει ο εισηγητής του ΣΥΡΙΖΑ κ. Αναστάσιος Κουράκης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82448"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, φαίνεται ότι το σχέδιο «Αθηνά» μας καταδιώκει ακόμη και σε νομοσχέδιο το οποίο συζητούμε για την αξιολόγηση. Και μας καταδιώκει γιατί κατατέθηκε, επιτέλους, στο νομοσχέδιο που συζητούμε του Υπουργείου Παιδείας εκείνη η περίφημη τροπολογία, η οποία είναι απαραίτητο να περάσει, κατά την αντίληψη της Κυβέρνησης, προκειμένου να υπογραφεί το προεδρικό διάταγμα του σχεδίου «Αθηνά».
Μόνο που εδώ, κύριε Υπουργέ, που είστε και νομικός, υπάρχει μία σαφέστατη παραβίαση του Συντάγματος. Γιατί είναι παραβίαση του Συντάγματος; Διότι στο Σύνταγμα στο άρθρο 16 στην παράγραφο 5 ορίζεται σαφώς ότι το μόνο που μπορεί να γίνει με νόμιμες διαδικασίες, χωρίς να παραβιαστεί το Σύνταγμα, είναι οι συγχωνεύσεις και η κατάτμηση. 
Στο άρθρο 16, δηλαδή, στην παράγραφο 5, επιτρέπεται κατά παρέκκλιση -λέει το Σύνταγμα της χώρας μας- μόνο η συγχώνευση και η κατάτμηση, όχι η κατάργησή τους. 
Στην τροπολογία που έχουμε στα χέρια μας, αναφέρεται στην τελευταία σειρά και η φράση «αυτό το τμήμα το οποίο συγχωνεύθηκε, κατατμήθηκε, μετονομάστηκε ή καταργήθηκε». 
Δεν έχετε κανένα δικαίωμα να παραβιάζετε το Σύνταγμα. Βεβαίως, η ίδια αντισυνταγματική διάταξη υπήρχε και στο νόμο της κ. Διαμαντοπούλου, το ν. 4009, όπου και εκεί αναφερόταν η κατάργηση. Θα ήθελα μία απάντηση επ’ αυτού. 
Σε κάθε περίπτωση, εμείς σας καλούμε ακόμα και τώρα να αποσύρετε αυτήν την τροπολογία, όπως και να αποσύρετε όλο το σχέδιο «Αθηνά» και να αρχίσουμε μία διαδικασία ουσιαστικής διαβούλευσης. 
Εάν δεν την αποσύρετε παρ’ όλα αυτά, ο ΣΥΡΙΖΑ-Ενωτικό Κοινωνικό Μέτωπο θα καταθέσει ονομαστική ψηφοφορία γι’ αυτήν την τροπολογία στο σημείο που αναφέρεται στην παράγραφο 4. 
Σχετικά με το ζήτημα της αξιολόγησης, όσοι μας ακούν και δεν είναι εκπαιδευτικοί, θα διερωτώνται γιατί ο ΣΥΡΙΖΑ είναι αντίθετος σε αυτό που συζητούμε σήμερα, δηλαδή σε μία αρχή η οποία θα προχωρήσει τις διαδικασίες αξιολόγησης και γιατί είναι κακό αυτό το πράγμα. Θα πρέπει να πληροφορήσουμε όσους δεν γνωρίζουν ότι ο λόγος για τον οποίο γίνεται η αξιολόγηση των εκπαιδευτικών δεν είναι κανένας άλλος, παρά για να υπηρετηθεί μία μνημονιακή λογική δεσμευτική στο μεσοπρόθεσμο, για τη μείωση των δαπανών για την εκπαίδευση μέσω της μείωσης του αριθμού των εκπαιδευτικών και της περαιτέρω καθήλωσης και μείωσης του μισθού τους. 
Αυτό είναι όλο το ζητούμενο, πώς θα βρεθεί ένας τρόπος για να μειωθεί ο αριθμός των εκπαιδευτικών. Πού το στηρίζω αυτό; Ξέρετε, θα μπορούσα να δεχθώ ότι γίνεται μία αξιολόγηση, όταν επιβραβεύονται αυτοί που αξίζουν. Θα μπορούσαν να αξιολογηθούν δεκαπέντε και να αξιολογηθούν θετικά όλοι ή οι δεκατέσσερις. Όταν, όμως, υπάρχει ένα πλαφόν για το πόσοι επιτρέπεται να πάνε στην ανώτερη βαθμίδα –και αυτό είναι από την τελευταία κατηγορία, τη Γ΄ Κατηγορία στη Β΄- και είναι το 50% και από αυτούς μόνο το 15% στην Α΄, θα μου επιτρέψετε να χρησιμοποιήσω το χυδαίο όρο, ότι εδώ πέρα δεν μιλάμε για Υπουργείο Παιδείας αλλά μιλάμε για διαγωνισμό master chef, «τόσοι θα πάνε στη δεύτερη ομάδα, τόσοι θα πάνε στην πρώτη ομάδα». Δεν έχει σημασία αν αξίζουν όλοι. Ο αριθμός είναι κλειστός. 
Καταλαβαίνετε, λοιπόν, ότι με αυτήν τη διαδικασία εξωθούμε τους εκπαιδευτικούς σε έναν ανελέητο ανταγωνισμό. Δεν έχει καμμία σχέση με συνεργατική διαδικασία. Ουδείς εκπαιδευτικός θα βοηθήσει το διπλανό του, όταν ξέρει ότι ένας από τους δύο ή ένας από τους τρεις θα περάσει στην επόμενη βαθμίδα. 
Αυτό, όπως καταλαβαίνετε, διαλύει απολύτως το πνεύμα του σχολειού, καθιερώνει νέους κανόνες ανταγωνισμού. Μιλάμε για το νόμο της ζούγκλας, για το ποιος θα επιβιώσει. 
Είχατε πει, κύριε Υπουργέ, στη συζήτηση στην Επιτροπή Μορφωτικών Υποθέσεων ότι αυτό ήρθε από το Υπουργείο Διοικητικής Μεταρρύθμισης και ότι δεν συμφωνεί το Υπουργείο Παιδείας και ότι θα γινόταν μια προσπάθεια να αλλάξει. Δεν ξέρω. Θα ήθελα μία απάντηση για το αν καταφέρατε κάτι. 
Το δεύτερο που θα ήθελα να πω και  το οποίο δικαιολογεί τον ισχυρισμό μου για τη μείωση του αριθμού των εκπαιδευτικών, είναι αυτό που προβλέπεται από τη νομοθεσία. Αν αξιολογηθεί δύο φορές αρνητικά ένας δημόσιος υπάλληλος, απολύεται, τόσο απλά. 
Άρα, τι κάνουμε; Χρησιμοποιούμε τη διαδικασία της αξιολόγησης για να μειώσουμε τον αριθμό των εκπαιδευτικών, όταν ήδη έχουμε πάρα πολλούς απολυμένους εκπαιδευτικούς. Αναφέρομαι στους δεκατρείς χιλιάδες αναπληρωτές που επί χρόνια δίδασκαν και τώρα δεν ανανεώθηκε η θητεία τους, δεν έχουν προσληφθεί, είναι χωρίς δουλειά, άρα είναι απολυμένοι. Γι’ αυτό προκύπτουν τα τριάντα δύο χιλιάδες εκπαιδευτικά κενά στα σχολειά μας. 
Και έρχεστε με τη διαδικασία αυτή, με την αξιολόγηση –πέρα από την αξιολόγηση των εκπαιδευτικών- και αξιολογείτε και τα σχολεία. Και ποια είναι τα «καλά» σχολεία; Αυτά των οποίων οι μαθητές έχουν καλές σχολικές επιδόσεις. Πάρα πολύ ωραία! Να πάρουμε ένα σχολείο στο Δενδροπόταμο ή στα Λιόσια ή στο Πέραμα και να το συγκρίνουμε με ένα σχολείο στα βόρεια προάστια, με τα λεγόμενα «καλά» σχολεία και να δούμε τις επιδόσεις τους; Είναι προφανές ότι τα σχολεία υποβαθμισμένων περιοχών θα κριθούν αρνητικά και θα κατηγοριοποιηθούν. Μερικά εξ αυτών θα κλείσουν. 
Επειδή οι γονείς που έχουν τον τρόπο τους –για να το πω κομψά- μπορούν να παίρνουν το παιδί τους και με πλαστά πιστοποιητικά να το εγγράφουν σε ένα «καλό» σχολειό, που έχει καλές σχολικές επιδόσεις, ενώ οι άλλοι δεν μπορούν, είναι εκτός των τειχών, καταλαβαίνετε ότι τα «καλά» σχολεία γίνονται «καλύτερα» και τα «κακά» «χειρότερα». 
Το παράδειγμα της Αγγλίας, το οποίο επικαλείστε, όπως και το παράδειγμα της Ιρλανδίας κ.λπ., δείχνουν το δρόμο.  Κλείνουν τα «κακά» σχολειά, μεγαλώνει το χάσμα. 
Θυμάστε ότι είχα πει στην Επιτροπή Μορφωτικών Υποθέσεων –και μάλλον ένας συνάδελφος από τη Νέα Δημοκρατία είχε παρεξηγήσει αυτό που ήθελα να πω, στην καλύτερη περίπτωση- ότι με το που γεννιέται ένα παιδί φέρει μέσα του, χωρίς να το θέλει, τρεις μεγάλες ανισότητες. Πρώτη ανισότητα, τον τόπο που γεννιέται –είναι άλλο πράγμα να γεννηθεί ένα παιδί στην Αθήνα ή στη Θεσσαλονίκη ή σε μια μεγάλη πόλη και άλλο να γεννηθεί σε ένα χωριό του Έβρου ή της Φλώρινας- δεύτερη ανισότητα, το μορφωτικό επίπεδο των γονιών και τρίτη ανισότητα, το οικονομικό επίπεδο των γονιών. 
Σκεφθείτε, λοιπόν, ένα παιδί που φέρει και τις τρεις αυτές ανισότητες μαζί, δηλαδή απομακρυσμένο σχολειό, χαμηλό μορφωτικό επίπεδο των γονιών, χαμηλό οικονομικό επίπεδο των γονιών και ένα άλλο, που και τα τρία αυτά, του πάνε καλά από τη γέννησή του. Δεν φταίει καθόλου. 
Ο μόνος που μπορεί να αμβλύνει –όχι να εξουδετερώσει- αυτήν την κατάσταση είναι το σχολειό. Μπορεί, πραγματικά, σε κάποιο βαθμό να αμβλύνει αυτήν την κατάσταση με μία προϋπόθεση, ότι η πολιτεία θα κάνει στα σχολειά αυτά θετική διάκριση. Δεν θα κατανείμει, δηλαδή, κονδύλια ίδια σε όλα τα σχολειά, γιατί τα «καλά» σχολειά δεν το έχουν τόσο πολύ ανάγκη. Πρέπει να ενισχύσει θετικά τα σχολειά που έχουν πρόβλημα και σε δασκάλους και σε υποδομή. Εδώ δεν ισχύει ότι «είναι καλό το ίσο». Καλό είναι το δίκαιο. Και είναι δίκαιο, τα σχολειά που είναι σε υποβαθμισμένες περιοχές να έχουν μία θετική διάκριση. 
Θέλετε να σας πω ένα παράδειγμα και μία ιδέα; Για να μπορέσουν οι Ρομά να ξεφύγουν από τη μοίρα τους, θα πρέπει τα παιδιά τους να σπουδάσουν. Οι γονείς δεν στέλνουν πάρα πολλά παιδιά στο σχολείο, γιατί τα παίρνουν μαζί τους για βιοποριστικούς λόγους. Για σκεφθείτε τι καλή ιδέα θα ήταν να λέγαμε στους γονείς «όσοι στείλετε ανελλιπώς τα παιδιά σας και παρακολουθούν το πρόγραμμα του σχολειού θα έχετε αυτό το επίδομα και αν τελειώσουν το δημοτικό ή το γυμνάσιο, θα έχετε και ένα μπόνους». Σκεφθείτε πώς θα βοηθούσαμε αυτούς τους ανθρώπους, τους Ρομά, να ξεφύγουν από την κατάσταση στην οποία βρίσκονται. 
Στην αξιολόγηση βάζετε ορισμένα κριτήρια. Τα κριτήρια αυτά δεν έχουν καμμία σχέση με την παιδαγωγική επιστήμη. Είναι τόσο ασαφή που επιτρέπουν οποιαδήποτε αυθαιρεσία. 
Το χειρότερο είναι ότι ανάμεσα στα κριτήρια με τα οποία κρίνεται ο εκπαιδευτικός είναι τα λεγόμενα «αντικειμενικά» κριτήρια, δηλαδή τίτλοι σπουδών, μεταπτυχιακά, δημοσιεύσεις, επιμορφώσεις. Πώς τα λέτε αυτά, όταν έχετε κόψει την επιμόρφωση, όταν έχετε κόψει τις εκπαιδευτικές άδειες, όταν έχετε κόψει τη δυνατότητα να κάνει κάποιος μεταπτυχιακά; Μόνο κάποιος που είχε τη δυνατότητα από πριν να τα έχει αυτά, γιατί του το επέτρεπε η οικονομική του θέση, μπορεί να τα έχει. Κατά τη διάρκεια της εκπαιδευτικής διαδικασίας, μπορεί κάποιος να τα κάνει όλα αυτά και μάλιστα από την τσέπη του; 
Τολμάτε και μιλάτε για σχολικές βιβλιοθήκες, όταν τις έχετε καταργήσει; 
Κυρίες και κύριοι συνάδελφοι, κύριε Υπουργέ, ένα άλλο σημείο που θα ήθελα να θίξω είναι το εξής: Ποιος θα κάνει την αξιολόγηση; Μονοπρόσωπο όργανο, διευθυντής σχολείου ή σχολικός σύμβουλος. 
Χάρηκα πάρα πολύ, που ο Πρόεδρος του Πανελληνίου Συλλόγου Σχολικών Συμβούλων ήταν και αυτός μαζί με την ΟΛΜΕ και άλλες ενώσεις, αντίθετος σ’ αυτό που φέρνετε και ονομάζετε αξιολόγηση. Ο ρόλος του σχολικού συμβούλου δεν είναι να είναι τιμωρός και να εξαρτάται από αυτόν η απόλυση ενός εκπαιδευτικού. Ο ρόλος του σχολικού συμβούλου είναι να είναι δίπλα στον εκπαιδευτικό, επιστημονικός και παιδαγωγικός σύμβουλος. 
Εν τέλει θα έλεγα, κύριε Υπουργέ, ότι η μόνη συνέπεια από την εφαρμογή αυτού του σχεδίου, θα είναι οι ακόμα πιο εκτεταμένες πελατειακές σχέσεις μεταξύ προϊσταμένων και υφισταμένων και, όπως είπα, και ο άγριος ανταγωνισμός μεταξύ των συναδέλφων, που σε λίγο αυτή η λέξη στα σχολειά θα μπει σε εισαγωγικά.
Εάν θέλατε, πραγματικά, να βοηθήσετε το εκπαιδευτικό σύστημα, θα αρχίζατε από άλλα πράγματα. Θα αρχίζατε από το διορισμό εκπαιδευτικών. Θα αρχίζατε από τη μισθολογική τους αποκατάσταση.
 Ξέρετε, το μνημόνιο δεν σας επιβάλλει να μειώσετε τις δαπάνες για την παιδεία. Το κάνετε για να εξυπηρετήσετε τις γενικότερες δημοσιονομικές ανάγκες. Θα μπορούσε και θα έπρεπε να εξαιρεθεί τουλάχιστον η παιδεία μαζί με την υγεία από τη μνημονιακή λογική της συρρίκνωσης των δαπανών. Παρ’ όλα αυτά το προχωράτε. Το προχωράτε και θα βυθίσετε ακόμη περισσότερο στην υποβάθμιση τη δοκιμαζόμενη εκπαίδευση στη χώρα μας. 
Ξέρετε, μόνο με μία ελεύθερη και ειλικρινή συναίνεση του σώματος των εκπαιδευτικών μπορεί να προχωρήσει οποιαδήποτε διαδικασία. Με εκπαιδευτικούς με σκυμμένο το κεφάλι, οι οποίοι αλληλοϋποβλέπονται, δεν μπορεί να πάει μπροστά η ουσιαστική έννοια της γνώσης και της καλλιέργειας της ψυχής των παιδιών. 
Πρέπει να στηριχθείτε στον εκπαιδευτικό. Θυμάμαι ότι η κ. Διαμαντοπούλου έλεγε «πρώτα ο μαθητής». Όχι. Ούτε πρώτα ο άρρωστος. Πρώτα ο γιατρός, πρώτα ο νοσηλευτής, πρώτα ο εκπαιδευτικός. Ο εκπαιδευτικός θα κάνει το «πρώτα ο μαθητής». Δεν μπορεί να έχεις έναν εκπαιδευτικό με σκυμμένο το κεφάλι, ο οποίος να μην τολμάει να κάνει καμμία απεργία, να μη συμμετέχει σε καμμία συνδικαλιστική κινητοποίηση, γιατί θα έχει μία αρνητική έκθεση, η οποία, ενδεχομένως, να οδηγήσει στην απόλυσή του από τον διευθυντή. Σε αυτό το αποτέλεσμα θα οδηγήσει η αξιολόγηση που προωθείτε. 
Προφανώς, εξυπηρετείτε τα σχέδιά σας. Και ποια είναι αυτά; Τα σχέδιά σας είναι να μπορέσουν τα σχολειά να αναζητήσουν μόνα τους πόρους, για να μπορέσουν να σταθούν, δηλαδή σε χορηγούς. Και όποιος αντέξει! Αυτό που υφίσταται μία ολόκληρη κοινωνία, αυτός ο άγριος ανταγωνισμός να περάσει και στην εκπαίδευση, είναι το χειρότερο που μπορείτε να κάνετε. 
Θα σας καλούσα για μια ακόμη φορά, κύριε Υπουργέ, να σταματήσετε και τη διαδικασία της αξιολόγησης, έτσι όπως την προωθείτε, και τη διαδικασία του σχεδίου «Αθηνά». Είναι το λιγότερο που μπορείτε να προσφέρετε σε αυτόν τον τόπο πριν αποχωρήσετε από την Κυβέρνηση.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΑΣΤΑΣΙΟΣ ΚΟΥΡΑΚΗΣ",249
"82449"," Ευχαριστούμε και εμείς, κύριε Κουράκη.
Ο ειδικός αγορητής του ΠΑΣΟΚ κ. Συμεών Κεδίκογλου έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82450"," Ευχαριστώ, κυρία Πρόεδρε.
Αγαπητοί συνάδελφοι, κύριε Υπουργέ, φαίνεται ότι όσο αυτονόητα και αν είναι κάποια πράγματα, τίποτα τελικά δεν είναι αυτονόητο. Αυτό το κατάλαβα ακούγοντας την προηγούμενη εισήγηση. 
Συζητάμε σήμερα για την αξιολόγηση στα σχολεία. Τι πιο αυτονόητο από το να αρχίσει, επιτέλους, και στη χώρα μας κάτι το οποίο είναι θεσμός νομίζω σε κάθε ευρωπαϊκή χώρα, να αξιολογούμε δηλαδή τους εκπαιδευτικούς, συνολικά τις σχολικές μας μονάδες, για να ξέρουμε ποια είναι η παρεχόμενη παιδεία στα παιδιά μας που τα στέλνουμε εκεί για να μάθουν γράμματα; Ακόμα και σε αυτό το πρώτο βήμα, όπως επιχειρείται σήμερα, ακούσαμε ισχυρές ενστάσεις. 
Εμείς είμαστε υπέρ της αξιολόγησης και στηρίζουμε αυτό το σχέδιο νόμου όχι γιατί δεν έχει αδυναμίες ή γιατί δεν θα μπορούσε να είναι και καλύτερο αλλά γιατί θεωρούμε ότι, εν πάση περιπτώσει,  είναι ένα βήμα προς την αξιολόγηση. Ως τέτοιο το ψηφίζουμε και το βλέπουμε θετικά, γιατί διαφορετικά θα δίναμε ένα τελείως λανθασμένο μήνυμα στην ελληνική κοινωνία. 
Σήμερα που η αξιολόγηση είναι το ζητούμενο όχι μόνο στην εκπαίδευση αλλά σε κάθε τομέα της δραστηριότητάς μας, με το να πούμε ότι είμαστε αντίθετοι στην αξιολόγηση γιατί έχει μία, δύο, τρεις αδυναμίες, νομίζω ότι, ακριβώς όπως είπα, θα στέλναμε τελείως λανθασμένο μήνυμα.
Εμείς είμαστε υπέρ της αξιολόγησης και η κριτική μας στο νομοσχέδιο είναι ακριβώς στην κατεύθυνση της μεταρρύθμισης με στόχο τη βελτίωση του νομοσχεδίου και τη θωράκιση της ανεξαρτησίας της αρχής, της αξιοκρατίας και του δικαίου. 
Είναι ένα θέμα εάν θα έπρεπε να συγκροτηθεί μία καινούργια ανεξάρτητη αρχή. Εδώ θα μπορούσαμε να το δούμε. Ενδεχομένως θα μπορούσαμε από τους ήδη υπάρχοντες εκπαιδευτικούς, από το ήδη υπάρχον διοικητικό προσωπικό να κάνουμε μία μορφή αξιολόγησης. Όμως, από τη στιγμή που επελέχθη αυτή η μορφή, αυτό που πρέπει εμείς να κάνουμε είναι να δούμε πώς πραγματικά διασφαλίζεται η ανεξαρτησία αυτής της αρχής.
Θεωρούμε ότι είναι αδήριτη ανάγκη η αξιολόγηση στην εκπαίδευση. Έχουμε μία συνταγματική επιταγή για δωρεάν και ποιοτική εκπαίδευση στους πολίτες. Πώς μπορούμε, λοιπόν, να μιλάμε για ποιοτική εκπαίδευση χωρίς καμμία αξιολόγηση; Πώς μπορούμε να αφήνουμε τον πολίτη με αυτό το αγαθό της παιδείας στην τύχη του και να λέμε απλά ότι «έπεσε ο μαθητής σε έναν καλό δάσκαλο ή είχε την ατυχία και έπεσε σε έναν κακό δάσκαλο»; 
Το ίδιο έχω πει ότι ισχύει και για την ιατρική. Θα πρέπει στα δημόσια νοσοκομεία να μπει, επιτέλους, μία αξιολόγηση. Πώς προστατεύεται κάποιος ασθενής, ο οποίος χτυπά την πόρτα και βρίσκεται σε ανάγκη, σε ένα δημόσιο νοσοκομείο; Εκεί λέμε ότι «έπεσε σε καλό γιατρό, έπεσε σε κακό γιατρό»; Όχι, δεν θα έπρεπε να είναι θέμα τύχης. Θα έπρεπε το ίδιο το σύστημα να έχει τέτοιες δικλίδες ασφαλείας, ώστε ανεξάρτητα με το πού θα πάει ο καθένας, ο κάθε ασθενής, οποιοσδήποτε και αν είναι ο γιατρός, ο οποίος θα τον παρακολουθεί, να έχει κάποια στάνταρντ αξιολόγησης. Μόνο με την αξιολόγηση ακριβώς μπορεί να επιτευχθεί αυτό. 
Το ίδιο ισχύει και για την εκπαίδευση. Δεν είναι θέμα τύχης το πού θα πέσει ο κάθε μαθητής για να πούμε ότι «έτυχε να είναι ένας καλός, εμπνευσμένος δάσκαλος και άρα έμαθε γράμματα» ή «δυστυχώς είχε την ατυχία να είναι ένας ακατάλληλος δάσκαλος και άρα δεν μπόρεσε να μάθει γράμματα». 
Πραγματικά –και σε αυτό έχουν ευθύνη όλες οι μεταπολιτευτικές κυβερνήσεις, και του κόμματός μου, του ΠΑΣΟΚ, συμπεριλαμβανομένου- καταφέραμε να υπάρχει σήμερα μία ολόκληρη γενιά, που έφτασαν να είναι γυμνασιάρχες, λυκειάρχες και ποτέ οι ίδιοι να μην έχουν αξιολογηθεί. Και μη μου πείτε ότι όλοι οι εκπαιδευτικοί, ακριβώς επειδή πήραν κάποια στιγμή το πτυχίο τους σε μία φιλοσοφική σχολή είναι κατάλληλοι για να είναι στις τάξεις και, εν πάση περιπτώσει, είναι κατάλληλοι για ένα βάθος τριάντα χρόνων.
Πρέπει να είμαστε η μόνη χώρα που δεν διαθέτει όχι το καλύτερο, όχι ένα καλό, αλλά κάποιο σύστημα αξιολόγησης. Φυσικά η εκπαιδευτική διαδικασία είναι πολλά πράγματα. Είναι τα προγράμματα σπουδών, είναι τα βιβλία, είναι η επιμόρφωση των εκπαιδευτικών, είναι οι υποδομές. Σε αυτό συμφωνούμε. Δεν λέμε ότι θα τα λύσει όλα η αξιολόγηση, ότι όλα θα τα λύσει αυτό το νομοσχέδιο. Θα συμβάλει, όμως, οπωσδήποτε στη βελτίωση της ποιότητας της παρεχόμενης εκπαίδευσης. Μαζί με την αυτοαξιολόγηση της σχολικής μονάδας -που σημαίνει εσωτερική αξιολόγηση, ότι η ίδια η εκπαιδευτική μονάδα αυτοαξιολογείται, για να βελτιωθεί- έχουμε και εξωτερική αξιολόγηση. Η μία συμπληρώνει την άλλη.
 Όταν, για πρώτη φορά, άκουσα για το θεσμό της αυτοαξιολόγησης, που στην κυβέρνηση του ΠΑΣΟΚ την βάλαμε για πρώτη φορά, μου φάνηκε λίγο σχήμα οξύμωρο. «Αυτοαξιολόγηση; Σιγά το πράγμα!». Και, όμως, ακόμα και γι’ αυτό, είχαμε αντιδράσεις. Έπρεπε να περάσουμε σιγά σιγά τα στάδια για να φτάσουμε να έχουμε ουσιαστική αξιολόγηση. Και γι’ αυτό κάναμε και πειραματικό στάδιο δύο χρόνων για να μπορέσουμε να έχουμε την αυτοαξιολόγηση. 
Το ΠΑΣΟΚ εξάλλου, θεωρεί την αξιολόγηση του εκπαιδευτικού έργου και των εκπαιδευτικών, αναπόσπαστο μέρος της εκπαιδευτικής διαδικασίας και γι’ αυτό είχαμε βάλει τα θεμέλια, όπως σας είπα, για την αυτοαξιολόγηση.
Το σχέδιο για το νέο σχολείο εφαρμόζεται πιλοτικά εδώ και δύο χρόνια και συμπεριλαμβάνει την αξιολόγηση του εκπαιδευτικού έργου και των εκπαιδευτικών, προτάσσοντας τον προγραμματισμό και την αυτοαξιολόγηση της σχολικής μονάδας. Λαμβάνει υπ’ όψιν ότι η αξιολόγηση δεν είναι αυτοσκοπός αλλά μέσο για τη βελτίωση της ποιότητας της εκπαίδευσης. 
Σ’ αυτό το σημείο χαιρετίζουμε το γεγονός ότι υπάρχει, πλέον, η υπουργική υπογραφή για τη γενίκευση της αυτοαξιολόγησης του εκπαιδευτικού έργου, μετά το πιλοτικό πρόγραμμα που σας ανέφερα. 
Πάντα είχα την απορία και αναρωτιόμουν πώς σχεδιάζεται η εκπαιδευτική πολιτική χωρίς το θεσμό, ακριβώς, της αξιολόγησης. Μάλλον έμελλε να είναι μία αποσπασματική και συγκυριακή διαχείριση, που καθορίζεται ακόμα και με κριτήρια πολιτικής σκοπιμότητας από την εκάστοτε ηγεσία.
Θα ήθελα στο σημείο αυτό να εκφράσω τη διαφωνία μου με τον εισηγητή του ΣΥΡΙΖΑ, τον οποίο άκουσα προηγουμένως να λέει ότι πρώτα δεν είναι ο άρρωστος, δεν είναι ο ασθενής αλλά οι γιατροί, οι νοσηλεύτριες, το διοικητικό προσωπικό, το νοσοκομείο, οι διοικητές και δεν ξέρω τι άλλο. Πρώτα δεν είναι ο μαθητής αλλά είναι οι εκπαιδευτικοί και ούτω καθεξής. Σε αυτό νομίζω ότι έχουμε μία κάθετη αντίθεση. Είναι θέμα φιλοσοφίας. Κατ’ εμάς, ιδρύουμε ένα σχολείο για να μάθουν τα παιδιά γράμματα, όχι για να κάνουμε διορισμούς των εκπαιδευτικών. Κατ’ εμάς, κάνουμε ένα νοσοκομείο για να έχει υγεία ο κάθε πολίτης και όχι για να μπορεί να δουλεύει ο γιατρός, η νοσηλεύτρια και όλα τα άλλα. Αυτοί είναι το μέσον ακριβώς για να επιτευχθεί ο σκοπός, για τον οποίο έχουν ιδρυθεί τα ιδρύματα αυτά.
Ωστόσο, θα προτιμούσαμε μία σφαιρικότερη προσέγγιση του θέματος της αξιολόγησης. Θα μπορούσε, δηλαδή, το υπουργείο, μαζί με την αξιολόγηση, να φέρει την εθνική στρατηγική για την επιμόρφωση και να έχουμε τη σύνδεση της επιμόρφωσης με την αξιολόγηση. Εμείς το θέλουμε αυτό. Θα ήταν καλό να το φέρνατε μαζί, για να υπάρχει μία συνολικότερη εικόνα και να μη σας αδικεί η αποσπασματικότητα αυτού του μέτρου, το οποίο φέρατε.
Στις συνεδριάσεις της Επιτροπής Μορφωτικών Υποθέσεων είπαμε και ακούσαμε πολλά. Ότι ο δάσκαλος κρίνεται κάθε ημέρα από τους μαθητές του –σωστό είναι βέβαια αυτό-, ότι η αξιολόγηση είναι το όχημα για απολύσεις. Μία γενικευμένη άρνηση δηλαδή στις διατάξεις του νομοσχεδίου, που δεν είναι τίποτα άλλο παρά άρνηση της θεσμοθέτησης της αξιολόγησης. Υπάρχει μία παροιμία γι’ αυτό, κύριοι συνάδελφοι. «Όποιος δεν θέλει να ζυμώσει, δέκα μέρες κοσκινίζει». Η ακρόαση των φορέων που παρακολουθήσαμε στην επιτροπή ήταν αποκαλυπτική. Φορείς επίσημοι, χρόνια τώρα στο χώρο της εκπαίδευσης –η ΟΛΜΕ και ούτω καθεξής-, οι οποίοι αντιμετώπισαν την αξιολόγηση σαν να είναι το κακό τέρας. 
Ήταν γι’ αυτούς κάτι τόσο ξένο. Βέβαια, καταλαβαίνω γιατί κάποιος να μη θέλει την αξιολόγηση. Όταν κάποιος μπορεί να μη δίνει λογαριασμό σε κανέναν –να το πούμε έτσι απλά- γιατί να έχει την αξιολόγηση πάνω από το κεφάλι του; Όμως δεν είναι δυνατόν να έχουμε εκπαίδευση -αφού η εκπαίδευση στηρίζεται ακριβώς στη βαθμολογία, στην αξιολόγηση- και να μην αξιολογείται το ίδιο το εκπαιδευτικό προσωπικό. 
Μιλάμε για τις απολύσεις. Για να μη γελιόμαστε, υπάρχει περίπτωση σήμερα να έχουμε απολύσεις; Αίτηση να κάνει κάποιος και να πει «θέλω να απολυθεί», είναι αμφίβολο εάν θα τα καταφέρει. Ειπώθηκε προηγουμένως ότι με δύο αξιολογικές κρίσεις κάποιος εκπαιδευτικός, που κρίνεται ακατάλληλος, τότε απολύεται αυτόματα. Εγώ σας ρωτώ. Στα τριάντα χρόνια που ισχύει αυτός ο νόμος, πόσοι εκπαιδευτικοί πήγαν στο σπίτι τους; Ή πιστεύετε ότι κάποιος όλα αυτά τα χρόνια δεν ήταν ακατάλληλος; 
Άρα για μας, ταμπού δεν είναι οι όποιες απολύσεις ακατάλληλων ενδεχομένως εκπαιδευτικών. Ταμπού είναι να έχουμε σωστή εκπαίδευση για τα παιδιά μας, ώστε να ξέρει ο γονιός και να είναι ήσυχος ότι το παιδί του, που πηγαίνει στο δημόσιο σχολείο, μαθαίνει γράμματα. 
Ακούσαμε πάρα πολλά αλλά δεν ακούσαμε μια εναλλακτική πρόταση. Δεν μας αρέσει αυτό το σχέδιο αξιολόγησης, να ξεκινήσουμε από την αρχή, να κάνουμε διαβούλευση κ.λπ.. Ωραία, επί ποιου σχεδίου; Και όταν έρχεται επιτέλους ένα σχέδιο για να ξεκινήσει κάτι, τότε ακούμε από την πλευρά της Αξιωματικής Αντιπολίτευσης «καλό θα ήταν να ξεκινούσατε από κάπου αλλού». Μα, από κάπου πρέπει να ξεκινήσουμε κάποια στιγμή, εν πάση περιπτώσει!
Εμείς πιστεύουμε ότι ειδικά σήμερα η αξιολόγηση της εκπαιδευτικής διαδικασίας είναι για το καλό όλων, της κοινωνίας, των παιδιών και των ίδιων των εκπαιδευτικών που δεν έχουν να φοβηθούν τίποτα. Και αυτό ισχύει ειδικά σήμερα, γιατί η κρίση δεν έπληξε ένα ισχυρό δημόσιο σχολείο αλλά επέπεσε σε ένα αδύναμο οικοδόμημα που πρέπει να το ενισχύσουμε. 
Είμαστε, λοιπόν, υπέρ της αξιολόγησης, όπως αναφέρεται στην αρχή του νομοσχεδίου. Αυτό δεν σημαίνει βέβαια ότι δεν έχουμε ενστάσεις σε επιμέρους σημεία και ότι δεν προτείνουμε επιμέρους βελτιώσεις, που όλο αυτό το διάστημα στην επιτροπή έχουμε αναφέρει. Νομίζω ότι σήμερα είναι πια η ώρα του Υπουργείου να μας πει τι σκέφτεται επί αυτών. 
Τι έχουμε ζητήσει κατά τον πρώτο κύκλο επεξεργασίας του νομοσχεδίου στην επιτροπή; Θα σας τα υπενθυμίσω πολύ αδρά. Ζητήσαμε να θωρακίσουμε το ανεξάρτητο της αρχής, όπως για παράδειγμα με την επιλογή του προέδρου να έχουμε τη σύμφωνη γνώμη της Βουλής, όχι την απλή, αλλά με μια ευρύτερη πλειοψηφία. Θετικό επίσης είναι ότι ο Υπουργός αποδέχθηκε την πρόταση για προκήρυξη της θέσης του προέδρου για την ενίσχυση ακριβώς της ανεξαρτησίας και της διαφάνειας. 
Είναι κρίσιμο τώρα, που για πρώτη φορά γίνεται η προσπάθεια να θεσπίσουμε την αξιολόγηση στο εκπαιδευτικό σύστημα, να πείσουμε την εκπαιδευτική κοινότητα και όλους τους πολίτες ότι καμμία εξυπηρέτηση δεν γίνεται, ότι πρόκειται, πράγματι, για ανεξάρτητη αρχή και ότι δημιουργούμε ασφάλεια στον αξιολογούμενο να προστατευθεί από μια πιθανώς εσφαλμένη κρίση. 
Ζητήσαμε επίσης να έχουμε έναν εξορθολογισμό τόσο της λειτουργίας όσο και της δαπάνης στη δημιουργία της αρχής. Για παράδειγμα, προβλέπονται από το σχέδιο νόμου είκοσι πέντε θέσεις ειδικού επιστημονικού προσωπικού και δέκα θέσεις διοικητικού προσωπικού. Οφείλουμε να δημιουργήσουμε μια ευέλικτη δομή και όχι κάτι δυσκίνητο, όχι μια καινούργια δομή με πάρα πολλούς υπαλλήλους που δεν χρειάζονται. Πρέπει επίσης να δούμε αν και αυτούς τους υπαλλήλους θα μπορούσαμε να τους πάρουμε εκ των ενόντων. 
Μιλήσαμε για το κόστος κυρίως της μισθοδοσίας του προέδρου αλλά και των άλλων μελών και για το πώς αυτό μπορεί να γίνει πιο οικονομικό στις μέρες που ζούμε. Σε αυτό περιμένουμε τώρα την τοποθέτηση του Υπουργού, που είπε ότι θα το δει και θα μας πει στην Ολομέλεια. 
Ρωτήσαμε ποιες θα είναι οι συνέπειες της αξιολόγησης σε μια δομή, δηλαδή όταν αξιολογείται είτε θετικά είτε αρνητικά, ποιο θα είναι το άμεσο και πρακτικό αντίκτυπο. Θα τα δούμε αυτά και αναλυτικά στην κατ’ άρθρον συζήτηση, γι’ αυτό και δεν θα μπω σε λεπτομέρειες. Είμαστε, λοιπόν, υπέρ της αξιολόγησης επί της αρχής του νομοσχεδίου με τις αναγκαίες βελτιώσεις. 
Συμφωνούμε ότι οφείλουμε να θεσπίσουμε ένα αξιόπιστο σύστημα αξιολόγησης, να εξασφαλίσουμε ένα ασφαλές, δίκαιο και αξιοκρατικό περιβάλλον αξιολόγησης με τη συμμετοχή των εκπαιδευτικών. Γι’ αυτό εμείς υπερψηφίζουμε το παρόν σχέδιο νόμου. 
Ως προς τις τροπολογίες που έχουν έρθει, θα αναφερθώ στην αυριανή μου ομιλία, στη συζήτηση επί των άρθρων. 
Πρέπει όμως εδώ να κάνω και την παρατήρηση ότι για μια ακόμη φορά έρχονται τροπολογίες από άλλα Υπουργεία, άσχετες με το αντικείμενο του νομοσχεδίου. Αυτό είναι κάτι που πρέπει να σταματήσει και δεν θα κουραστούμε να το επαναλαμβάνουμε κάθε φορά. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΣΥΜΕΩΝ ΚΕΔΙΚΟΓΛΟΥ",219
"82451"," Ευχαριστούμε, κύριε Κεδίκογλου. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. 
Το λόγο έχει η ειδική αγορήτρια των Ανεξάρτητων Ελλήνων κ. Σταυρούλα Ξουλίδου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82452"," Ευχαριστώ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, ολοκληρώνοντας τη συζήτηση του σχεδίου νόμου: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση», θα πρέπει να τονίσουμε πως η έννοια της αξιολόγησης του εκπαιδευτικού έργου και των εκπαιδευτικών είναι ένα αμφιλεγόμενο ζήτημα που κατά καιρούς έχει προκαλέσει διαφωνίες και συγκρούσεις στην πρωτοβάθμια και δευτεροβάθμια εκπαίδευση.
Είναι αυτονόητη η επιτακτική ανάγκη θεσμοθέτησης ενός συστήματος αξιολόγησης στην εκπαίδευση. Αποτελεί υποχρέωση του ελληνικού εκπαιδευτικού συστήματος απέναντι στους πολίτες. Η απραξία στον τομέα αυτό αποτελεί σημαντική πρωτοβουλία και δράση για τη δημιουργία ενός νέου, προσεκτικά σχεδιασμένου όμως συστήματος, όπου απαιτείται ο εξορθολογισμός των δομών και της διοίκησης. 
Όσον αφορά όμως τους στόχους της αξιολόγησης, ένα αξιόπιστο και παραγωγικό αξιολογικό σύστημα πρέπει να έχει στόχο την προαγωγή, την αναβάθμιση και τη βελτίωση του εκπαιδευτικού έργου συνολικά. Επομένως, απορρίπτουμε κάθε μορφή που αδιαφορεί για την ουσία, έχει τιμωρητικό χαρακτήρα και δεν είναι βελτιωτική. 
Απορρίπτουμε την αξιολόγηση, όταν ο κύριος στόχος αυτής δεν είναι η προαγωγή και η αναβάθμιση του εκπαιδευτικού έργου αλλά η υποβάθμιση των εκπαιδευτικών πάνω στους οποίους θέλετε να φορτώσετε εξ ολοκλήρου την αποτυχία του εκπαιδευτικού συστήματος. 
Η αξιολόγηση αυτή, έτσι όπως θα είναι δομημένη, θα αποτελέσει το βασικό μέσο για την επιβολή των μνημονιακού τύπου αναδιαρθρώσεων που σχετίζονται με τη μείωση του εκπαιδευτικού προσωπικού, τις αναγκαστικές μεταθέσεις, τη διαθεσιμότητα και στη συνέχεια τις απολύσεις. 
Γι’ αυτό επιβάλλεται, το Υπουργείο Παιδείας να ξεκινήσει πρώτα απ’ όλα την αυτοαξιολόγησή του, στο όνομα της βελτίωσης του παραγόμενου εκπαιδευτικού έργου που επαγγέλλεται. Απαραίτητη προϋπόθεση είναι η διαμόρφωση εκείνων των προτάσεων που, μετά από διαβούλευση και συναίνεση, θα οδηγούν σε διαδικασίες αξιολόγησης αποδεκτές από την εκπαιδευτική κοινότητα και θα συνδράμουν στην ουσιαστική διασφάλιση της ποιότητας της εκπαίδευσης. 
Θεωρούμε απαραίτητη την αξιολόγηση. Η άποψή μας κλείνει υπέρ της καθολικής εφαρμογής της σε όλους τους τομείς, εφόσον θα πληρούνται όμως οι ακόλουθες προϋποθέσεις, χωρίς τις οποίες η έννοια της αξιολόγησης να στρεβλώνεται! 
Πρώτον, κατασκευή αναλυτικών προσοντολογίων, στα οποία θα περιγράφονται αναλυτικά οι απαιτήσεις και τα καθήκοντα της κάθε θέσης εργασίας, η ελάχιστη απαιτούμενη απόδοση και η μέγιστη επιθυμητή αποτελεσματικότητα. Με αυτόν τον τρόπο, θα αποφευχθεί η αλληλοεπικάλυψη ευθυνών που ταλανίζει την εκπαίδευση. 
Δεύτερον, η αξιολόγηση πρέπει να ξεφεύγει από τη σύνδεσή της με την αύξηση ή τη μείωση του μισθού. Η αξιολόγηση στη σχολική εκπαίδευση δεν πρέπει να έχει τιμωρητικό χαρακτήρα ή να οδηγήσει στη μείωση της χρηματοδότησης των ήδη υποβαθμισμένων εκπαιδευτικά σχολικών μονάδων και να συνδέεται με τη διά βίου εκπαίδευση και την επιμόρφωση των εκπαιδευτικών. 
Τρίτον, η αξιολόγηση πρέπει να είναι πολύπλευρη, υπό την έννοια ότι θα είναι η συνισταμένη πορισμάτων που προέρχονται από αυτοαξιολογήσεις, αξιολογήσεις υφισταμένων, συναδέλφων και προϊσταμένων, μαθητών και γονέων, από ποσοτικές και ποιοτικές διαστάσεις μιας πληθώρας μεταβλητών, που θα είναι είτε άμεσες και σχετικές με το αντικείμενο είτε έμμεσες και θα αφορούν σε παράπλευρες δεξιότητες, όπως επικοινωνία, μεταδοτικότητα, ομαδικότητα, δημιουργικότητα. 
Η αξιολόγηση, θα πρέπει να αποφεύγει υποκειμενικές κρίσεις και γενικές διαπιστώσεις και να αντικατοπτρίζει όλη τη διάρκεια της απόδοσης και όχι αποσπασματικά τμήματά της, αυτό που θα πρέπει να γίνεται με ανώνυμα και κατάλληλα διαμορφωμένα ερωτηματολόγια ανά βαθμίδα εκπαίδευσης, κυρίως όσον αφορά το έργο των δομών, τους διαθέσιμους υλικούς πόρους και τις εκπαιδευτικές μονάδες με τις υποδομές τους. Η ποιότητα και η αποτελεσματικότητα του εκπαιδευτικού, δεν τεκμηριώνεται μόνο από την αξιολόγηση από μαθητές και γονείς, παρά μόνο από γνώστες του αντικειμένου και πάλι με επιφύλαξη. 
Η αξιολόγηση, οφείλει να γίνεται από εξειδικευμένους επιστήμονες κοινωνικής ή ανθρωπιστικής κατεύθυνσης, με κριτήρια σαφώς προσδιορισμένα, τα οποία θα άπτονται των στόχων και της πολιτικής της εκπαίδευσης. 
Η φύση της αρχής, ως ενός θεσμού εποπτείας της αξιολόγησης των εκπαιδευτικών, είναι άμεσα συνδεδεμένη με τη διεθνή οικονομική συγκυρία, τις κοινωνικές εξελίξεις, τις εκπαιδευτικές αλλαγές και την κουλτούρα και γι’ αυτό αποκτά βαρύνουσα σημασία σε μεταβατικές εποχές, όπως είναι η παρούσα. 
Επιπλέον, η απαίτηση του ανταγωνισμού και του διεθνοποιημένου περιβάλλοντος είναι η εξειδίκευση, η ευελιξία των δομών και η πρόβλεψη μέσω του συνδυασμού ετερόκλητων γεγονότων. 
Η αξιολόγηση της απόδοσης, θα πρέπει να είναι η επίσημη εκτίμηση του έργου των εκπαιδευτικών ανά τακτά χρονικά διαστήματα και να αναφέρεται στην αναλυτική περιγραφή και βαθμολόγηση των δεξιοτήτων που απαιτούνται για την επιτυχή εκτέλεση του εκπαιδευτικού έργου. 
Ένα επιτυχημένο σύστημα αξιολόγησης πρέπει να είναι αποδεκτό και από τους αξιολογητές και από τους αξιολογούμενους. Επίσης, πέρα από τη σχετικότητα με το αντικείμενο και την καθολική αποδοχή, το σύστημα πρέπει να είναι ευαίσθητο, αξιόπιστο και πρακτικό στη διάκριση ανάμεσα στη αποτελεσματικότητα και την αναποτελεσματικότητα των αξιολογούμενων.
Ειδικότερα, θα πρέπει να αναφέρουμε ότι η διασφάλιση και η αναβάθμιση της ποιότητας του εκπαιδευτικού έργου θα πρέπει να έχει σκοπό τη βελτίωση του παραγόμενου εκπαιδευτικού έργου προς όφελος της ελληνικής κοινωνίας.
Η αξιολόγηση οφείλει να περιλαμβάνει κάθε πλευρά του εκπαιδευτικού συστήματος, όπως είναι οι σχολικές μονάδες, τα προγράμματα σπουδών, οι υλικοτεχνικές υποδομές, το ανθρώπινο δυναμικό, η εκπαιδευτική πολιτική, οι χρηματοοικονομικοί πόροι, η επιμόρφωση, αλλά και να λαμβάνει υπόψη τις οποιεσδήποτε γεωγραφικές ή κοινωνικοπολιτισμικές ιδιαιτερότητες.
Θα πρέπει να αναφέρουμε τι θα συνεπάγεται μετά την αρνητική αξιολόγηση μιας εκπαιδευτικής δομής. Δηλαδή οι σχολικές μονάδες που θα αξιολογούνται με χαμηλές επιδόσεις, στη συνέχεια θα τιμωρούνται με περικοπές από τη χρηματοδότηση;
Η αποστολή της αρχής, όπως αναφέρεται στο άρθρο 1 του παρόντος σχεδίου νόμου, θα πρέπει να είναι η διασφάλιση υψηλής ποιότητας εκπαιδευτικού έργου στην πρωτοβάθμια και στη δευτεροβάθμια εκπαίδευση, σε όλα τα επίπεδα και τις εκφάνσεις της.
Ουσιαστικά, όμως, αντί να έχουμε μία θετική διάκριση από πλευράς πολιτείας και να ευνοήσουμε την αυξημένη χρηματοδότηση αυτών των μονάδων, παρατηρούμε πως η διασφάλιση και η αναβάθμιση της ποιότητας του εκπαιδευτικού έργου συνδέονται άρρηκτα με την ανατροφοδοτική λειτουργία της αξιολογικής διαδικασίας, όπως αναφέρεται στην αιτιολογική έκθεση.
Φτάνουμε, λοιπόν, στο σημείο να μη δίνουμε χρήματα για να αναπτυχθούν οι σχολικές αυτές μονάδες και στο τέλος, να τις αξιολογούμε και αρνητικά και να τις εκμηδενίζουμε. 
Αξίζει να σημειωθεί μάλιστα ότι τα σχολεία αυτά βρίσκονται, κυρίως, σε οικονομικά και πολιτιστικά υποβαθμισμένες συνοικίες, όταν οικονομικοί πόροι και υπηρεσίες θα διατίθενται στα εκπαιδευτικά ιδρύματα, όχι με κριτήριο την ισότητα, αλλά με «αξιοκρατικά» κριτήρια. Αυτά τα κριτήρια όμως πώς άραγε θα πιστοποιούνται;
Τα κριτήρια θα μπορούσαν να αποτελούν οι ελλείψεις βιβλίων, οι ελλείψεις εκπαιδευτικών, οι συνεχείς περικοπές των πιστώσεων, η κοινωνική απαξίωση και η οικονομική εξαθλίωση του χωρίς επιμόρφωση εκπαιδευτικού, τα απαρχαιωμένα αναλυτικά προγράμματα, τα ακατάλληλα βιβλία, οι ανύπαρκτες υποδομές, τα πεπαλαιωμένα κτήρια, ο ξεπερασμένος τεχνολογικά εργαστηριακός εξοπλισμός, τα ανύπαρκτα σύγχρονα μέσα διδασκαλίας και εκπαιδευτικό υλικό, οι πολυπληθείς τάξεις, η ανύπαρκτη θέρμανση, η υποχρηματοδότηση για τις μετακινήσεις των μαθητών και τόσα άλλα.
Μέσω των επιδόσεων των μαθητών δια της αξιοποίησης, δηλαδή των ταλέντων, των δυνατοτήτων και του οικογενειακού υπόβαθρου των μαθητών, οδηγούμαστε σε μία νέα τύπου σχολική επιλογή και αναρωτιόμαστε ποια θα είναι αυτή. 
Δημιουργούνται ευθέως σχολεία δύο ταχυτήτων. Επιμένουμε ιδιαίτερα στην αποσύνδεση της αξιολόγησης των εκπαιδευτικών από τις επιδόσεις των μαθητών τους. Όταν ένας εκπαιδευτικός διορίζεται σε μία υποβαθμισμένη οικονομικά περιοχή είναι αναμφίβολες οι δυσκολίες, γιατί οι σχολικές επιδόσεις των μαθητών θα είναι πάρα πολύ χαμηλές και θα εξαρτώνται πάρα πολύ από κοινωνικοοικονομικούς και άλλους παράγοντες. Οπότε αυτό είναι αδύνατον να αποτυπωθεί με μία αρνητική κρίση στους καθηγητές και στα σχολεία.
Η αξιολόγηση θα πρέπει να έχει διαπιστωτικό, διαμορφωτικό, παιδαγωγικό και αναπτυξιακό χαρακτήρα και να στοχεύει: Πρώτον, στη διασφάλιση της ποιότητας. Δεύτερον, στην επίλυση των δυσλειτουργιών. Τρίτον, στη διάκριση των καλών πρακτικών. Τέταρτον, στην υποστήριξη της συνεχούς επαγγελματικής ανάπτυξης των εκπαιδευτικών. Πέμπτον, στη διαρκή ενημέρωση της πολιτείας και των εκπαιδευτικών σχετικά με το επιτελούμενο έργο. Και έκτον, στη βελτίωση του σχεδιασμού της εθνικής στρατηγικής για την εκπαίδευση.
Απαραίτητο, επίσης, κρίνεται να υπάρξει σύστημα μετα-αξιολόγησης, δηλαδή να αξιολογείται και το σύστημα αξιολόγησης που θα εφαρμοστεί, ώστε να βελτιώνεται στην πορεία. Η αξιολόγηση οφείλει να είναι έγκυρη, αξιόπιστη, δίκαιη και αντικειμενική. Θα πρέπει, επίσης, να είναι τεκμηριωμένη μέσα από συγκεκριμένα και σαφή κριτήρια. Αποτελεί αντικείμενο διερεύνησης η αναγκαιότητα ποσοτικής ή ακόμη και περιγραφικής αποτίμησης. Τα κριτήρια και οι δείκτες αξιολόγησης θα πρέπει να είναι γνωστά εκ των προτέρων στον αξιολογούμενο.
Η αξιολόγηση οφείλει να είναι συνδεδεμένη με την επιμόρφωση μέσω δύο αξόνων: Πρώτον, τη συστηματική περιοδική επιμόρφωση για όλους τους εκπαιδευτικούς και δεύτερον, τη στοχευμένη επιμόρφωση για όσους αξιολογούμενους εκπαιδευτικούς κρίνεται αναγκαίο.
Η ευθύνη των προγραμμάτων αυτών πρέπει να ανατίθεται στους σχολικούς συμβούλους, αφού η επιμόρφωση αποτελεί τον πυρήνα των αρμοδιοτήτων του σχολικού συμβούλου, βάσει του ισχύοντος καθηκοντολογίου. 
Θα πρέπει να υπάρχει  δυνατότητα προσφυγής του αξιολογούμενου, σε περίπτωση που θεωρεί ότι η αξιολογική έκθεση τον αδικεί και γι’ αυτό απαιτείται η θέσπιση οργάνων εκδίκασης ενστάσεων των αξιολογούμενων.
Με το σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης στην Πρωτοβάθμια και Δευτεροβάθμια Εκπαίδευση» παρατηρούμε στην παράγραφο 4 ότι συνίσταται Ανεξάρτητη Διοικητική Αρχή, αλλά όσον αφορά τον τρόπο λειτουργίας της διαφαίνεται ξεκάθαρα ότι αμφισβητείται η διασφάλιση του αδιάβλητου αξιολογικού συστήματος και η αξιοπιστία της ανεξάρτητης αρχής, αφού η πολιτική ηγεσία διορίζει τον πρόεδρο και τη λοιπή στελέχωση της αρχής.
Σύμφωνα με το άρθρο 101Α του Συντάγματος για σύσταση ανεξάρτητης αρχής, τίθεται σοβαρό ερώτημα κατά πόσο στην πραγματικότητα είναι ανεξάρτητη αυτή η αρχή. Είναι ξεκάθαρο πως ο νεοεμφανιζόμενος αυτός θεσμός και ο τρόπος διορισμού προεδρείων ευνοεί καθαρά την εκάστοτε Κυβέρνηση.
Συνεχίζοντας, παρατηρούμε την καταφανέστατη απουσία των θεσμοθετημένων φορέων της εκπαίδευσης από διοικητικά συμβούλια ή επιτροπές. Πώς θα εισακουστούν οι προτάσεις τους; Ήταν η επιλογή του Υπουργείου να επενδύσει στην έλλειψη της συμμετοχής των εμπλεκόμενων φορέων;
Γι’ αυτό ζητούμε τη συμμετοχή όλων των φορέων της εκπαιδευτικής κοινότητας που θα διαμορφώσει θέσεις και προτάσεις για την πραγματική βελτίωση του δημόσιου σχολείου και για μια ποιοτική δημόσια εκπαίδευση. 
Όσον αφορά τις επιτροπές αξιολόγησης εκπαιδευτικού έργου και συγκεκριμένα, την παράγραφο 7β, έχουμε τις εξής παρατηρήσεις:
Πρώτον, να διατυπωθούν με σαφήνεια τα αξιολογικά κριτήρια των εμπειρογνωμόνων. Πώς αποδεικνύεται η εμπειρία σε θέματα αξιολόγησης του εκπαιδευτικού έργου;
Δεύτερον, ποιος ο ρόλος των σχολικών συμβούλων στη στελέχωση της αρχής; 
Τρίτον, με ποιον ακριβώς τρόπο το Υπουργείο αξιοποιεί την εμπειρία των παραγόντων που διαμορφώνουν την εκπαιδευτική πραγματικότητα, όταν από την επιτροπή απουσιάζουν εντελώς οι εκλεγμένοι εκπρόσωποι των εκπαιδευτικών λειτουργών; 
Τέταρτον, ποιος θα είναι ο αξιολογητής του παραδοθέντος έργου της επιτροπής αξιολόγησης; 
Πέμπτον, ποιος θα συλλέξει και θα επεξεργαστεί τα αποτελέσματα του ερωτηματολογίου και πότε θα εξάγει συμπεράσματα, που θα τα παρουσιάσει; Πώς θα προλάβει να ενσωματωθεί το αποτέλεσμα της έρευνας; 
Έκτον, πότε ακριβώς έγινε διαβούλευση με τους αρμόδιους φορείς και τους εκπροσώπους της εκπαιδευτικής κοινότητας; Πότε ζητήθηκαν, πότε κατατέθηκαν και ποιες ήταν ακριβώς οι σχετικές προτάσεις των φορέων εκπαίδευσης που όφειλε να μελετήσει η επιτροπή; 
Όλη αυτή η βιασύνη από πλευράς Υπουργείου, σε σχέση με τον ουσιαστικό διάλογο και τη συνεισφορά των φορέων της εκπαίδευσης, έναν και μόνο σκοπό εξυπηρετεί: Τη νομιμοποίηση της εξόντωσης του πιο υγιούς κομματιού της κοινωνίας, δηλαδή της εκπαίδευσης, μέσα από την υποβάθμιση και κατηγοριοποίηση του δημόσιου σχολείου με την κατάργηση-συγχώνευση σχολικών μονάδων, την αύξηση του αριθμού των μαθητών ανά τάξη, τη μείωση της χρηματοδότησης των σχολικών επιτροπών, τη μείωση των αποδοχών των εκπαιδευτικών, τον μηδενισμό των διορισμών, την επιβολή αναγκαστικών μεταθέσεων, διαθεσιμοτήτων και απολύσεων.
Ένα άλλο σημαντικό σημείο που θα πρέπει να θίξουμε, είναι ότι προκαλεί ιδιαίτερο ενδιαφέρον και ο οικονομικός προϋπολογισμός για τη σύσταση και τη στελέχωση των επιτροπών που ανέρχεται ετησίως στα 830.000 ευρώ και με κοινή υπουργική απόφαση καθορίζονται οι αποδοχές του προέδρου, με ετήσια αμοιβή για τον πρόεδρο της αρχής τα 62.400 ευρώ.
Σε αυτό το σημείο, λοιπόν, βλέπουμε ξεκάθαρα ότι δεν ακολουθείται η μνημονιακή λογική, γιατί η ανεξάρτητη αρχή δεν είναι φυσικά ανεξάρτητη. 
Συνοψίζοντας, θα πρέπει να υπενθυμίσουμε πως το σύστημα αξιολόγησης πρέπει να ξεκινήσει από την αυτοαξιολόγηση, που γίνεται σε επίπεδο σχολικής μονάδας. Κύριος παράγοντας της αυτοαξιολόγησης αυτής θα πρέπει να είναι ο σύλλογος διδασκόντων, ο οποίος αναφέρεται στο εκπαιδευτικό έργο και στο εκπαιδευτικό περιβάλλον του σχολείου. 
Είναι αυτονόητο πως αυτός που θα έρθει να αξιολογήσει το μέλος του συλλόγου διδασκόντων δεν μπορεί να βρει το εκπαιδευτικό περιβάλλον διαφορετικό. 
Υπάρχει, λοιπόν, ένα πολύ σημαντικό συγκρίσιμο μέγεθος και σε περίπτωση αμφισβήτησης, σε περίπτωση προσφυγής  ή ένστασης υπάρχει η αρχή. Η αρχή παρέχει θεσμικά εχέγγυα και λειτουργεί ως αντίβαρο σε οποιεσδήποτε παρεμβάσεις. 
Στο σύστημα της αξιολόγησης, έτσι όπως προβλέπεται, θα πρέπει να εξασφαλιστούν: το θεσμικό πλαίσιο και οι στόχοι της εκπαίδευσης, η εκπαιδευτική πολιτική, τα προγράμματα σπουδών, τα αναλυτικά προγράμματα, τα βιβλία, τα μέσα, η υλικοτεχνική υποδομή, η επιμόρφωση και στο τέλος, το ανθρώπινο δυναμικό.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κυρία Πρόεδρε.
Θα πρέπει, όμως, να θέσετε ως στόχο της αξιολόγησης την υποστήριξη των υποληφθέντων, με καθοδήγηση και επιμόρφωση, ώστε να μπορέσουν και αυτοί να επιτελέσουν σωστά το έργο τους. Θα πρέπει να υπάρχει γόνιμος διάλογος με τους φορείς των εκπαιδευτικών. Όλοι οι εκπαιδευτικοί θα πρέπει να συσπειρώνονται γύρω από τα συλλογικά τους όργανα και να καταθέτουν προτάσεις.   
Οι προτάσεις αυτές θα ευνοούν την ανάπτυξη ενός μοντέλου που θα γίνει επιτακτική ανάγκη μετά τη διαπίστωση ότι η αξιολόγηση θα έχει ως πρώτιστο σκοπό τη βελτίωση των εκπαιδευτικών και την ολόπλευρη ανάπτυξη του εκπαιδευτικού έργου. Μόνο ενωμένη μαζικά και δυναμικά, η εκπαιδευτική κοινότητα θα αποτρέψει την καταστροφική και ανεύθυνη πολιτική που εφαρμόζεται στο χώρο της παιδείας, που υπαγορεύεται από λογιστικές αλχημείες, μνημονιακής έμπνευσης.
(Χειροκροτήματα από την πτέρυγα των Ανεξάρτητων Ελλήνων)","ΣΤΑΥΡΟΥΛΑ ΞΟΥΛΙΔΟΥ",375
"82453"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εξήντα ένας μαθητές και μαθήτριες και τέσσερις εκπαιδευτικοί συνοδοί τους από το 4ο Γυμνάσιο Πολίχνης Θεσσαλονίκης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής της Χρυσής Αυγής κ. Παναγιώτης Ηλιόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82454"," Κυρία Πρόεδρε, κυρίες και κύριοι Βουλευτές, σε κάθε νομοσχέδιο που κατεβάζει αυτή η μνημονιακή συγκυβέρνηση υπάρχει ένα καλό και ένα κακό τουλάχιστον. Κακά υπάρχουν και άλλα πάρα πολλά, αλλά τουλάχιστον υπάρχει και ένα καλό.
Το καλό που υπάρχει σε κάθε νομοσχέδιο είναι ότι ξεκινά με την παραδοχή ότι τα τελευταία σαράντα χρόνια αυτό που ονομάζουμε δημόσιο, δημόσιος τομέας, ελληνικό δημόσιο ή όπως αλλιώς θέλετε πείτε το, έχει καταντήσει «οίκος ανοχής». Ανοχή στη διαφθορά, στις μίζες, στις κομπίνες, στο κλέψιμο δημοσίου χρήματος, στον ωχαδελφισμό, στους παράνομους διορισμούς και σε κάθε νοσηρή νοοτροπία και συμπεριφορά που έχει φτάσει την Ελλάδα στο σημείο που βρίσκεται σήμερα, να χρωστά δηλαδή το 160% με 170% του ΑΕΠ.
Βέβαια, όταν λέμε ότι χρωστά το ελληνικό κράτος, καταλαβαίνουμε ότι το ελληνικό κράτος, το ελληνικό δημόσιο δεν είναι μια αόριστη έννοια. Το ελληνικό δημόσιο και το ελληνικό κράτος είναι οι Έλληνες πολίτες. Αυτοί που χρωστούν είμαστε εμείς. Έχουν πρόσωπο αυτοί που χρωστούν τα χρήματα αυτά. Είμαστε εμείς, τα παιδιά μας, τα εγγόνια μας και δεν ξέρω και εγώ πόσο άλλο θα μας χρεώσουν αυτοί οι άνθρωποι που κυβερνούν προδοτικά το ελληνικό κράτος.
Αυτό είναι το καλό, ότι υπάρχει παραδοχή του λάθους, ότι υπάρχει παραδοχή ότι σαράντα χρόνια το ελληνικό δημόσιο διαλύεται.
Από την άλλη, όμως, το κακό είναι ότι κάθε νομοσχέδιο είναι κακογραμμένο, είναι μια τσαπατσουλιά και μισή. Όχι απλά δεν διορθώνει τίποτα, αλλά περιπλέκει τα πράγματα, τα κάνει ακόμη χειρότερα. Διόρθωση καμμία. Ίσα-ίσα χρειάζονται για να εφαρμοστούν αυτοί οι νόμοι υπουργικές εγκύκλιοι, τροπολογίες επί τροπολογιών. Γενικά χρειάζεται συνέχεια διόρθωση κάθε νομοσχέδιο, που καταθέτει αυτή η άθλια Κυβέρνηση.
Ερχόμαστε στο νομοσχέδιο. Δημιουργείται μια ακόμα ανεξάρτητη αρχή. Το κατά πόσο είναι ανεξάρτητη μια αρχή την οποία διορίζει ο εκάστοτε Υπουργός, είναι μόνο στη δική σας φαντασία. Δεν μπορεί εγώ να προσλάβω κάποιον και αυτός να με κρίνει. Δεν μπορεί το ελληνικό κράτος να διορίζει μια ανεξάρτητη αρχή για να το κρίνει. Αυτά συμβαίνουν σε τριτοκοσμικές χώρες και μάλλον έτσι θεωρείτε και τη χώρα μας, δηλαδή, φτιάχνετε μια αρχή, την οποία διορίζετε εσείς για να σας κρίνει, για να κρίνει τα νομοθετήματά σας. Αυτό πού αλλού έχει ακουστεί, να υπάρχει μια υποτιθέμενη αρχή ανεξάρτητη για να κρίνει την Κυβέρνηση και να τη διορίζει η Κυβέρνηση;
Υποτιμάτε τη νοημοσύνη μας καθημερινά. Ανεξάρτητη αρχή σαφώς και δεν είναι. Ερχόμαστε εδώ και βλέπουμε κάποια ποσά, κάποια εκατομμύρια που έχετε βρει για να λειτουργήσει αυτή η αρχή και δεν βρήκατε -και δεν είναι λαϊκισμός- κάποιες χιλιάδες ευρώ για να βάλετε πετρέλαιο στα σχολεία της Θεσσαλονίκης, της Βόρειας Ελλάδος.
Έρχεται αυτός ο ανθέλληνας, «σας πετάει ένα κόκαλο», ένα κοκαλάκι -τον Σόρο εννοώ, που τον ξέρετε όλοι πολύ καλά και εσείς και οι προηγούμενες κυβερνήσεις- και εσείς σαν τον Πλούτο, σαν τα σκυλάκια, τρέχετε να το αρπάξετε για να μας ξεφτιλίσετε, για να ξεφτιλίσετε και να καταρρακώσετε την εθνική υπερηφάνεια του Έλληνα.
Όμως, για να ταΐσετε τους υμετέρους σας, για να ταΐσετε αυτή την ….. επιτροπή που φτιάχνετε, λεφτά βρίσκετε.
Βέβαια, για να υπάρχει κάτι να αξιολογήσει κάποιος…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82455"," Συγγνώμη, αλλά δεν «το έπιασα» καλά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82456"," Τι δεν «πιάσατε»;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82457"," Άκουσα καλά; Μην το επαναλάβετε, όμως. Θα παρακαλέσω, αν μου επιτρέπετε, να διαγραφεί από τα Πρακτικά. Αν άκουσα καλά και ακούστηκε…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82458"," Διαγράψτε ό,τι θέλετε. Έτσι και αλλιώς, προσπαθούμε να μιλάμε όσο πιο κόσμια γίνεται.
Αν αυτά, κυρία Πρόεδρε, που ακούμε εμείς έξω και τα μεταφέρουμε μέσα -διότι εμείς, στη Χρυσή Αυγή, είπαμε ότι μπαίνουμε στο Ελληνικό Κοινοβούλιο για να μεταφέρουμε το αίσθημα του απλού λαού- θέλετε να τα κόβετε από τα Πρακτικά, απλά κρύβετε την πραγματικότητα.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82459"," Πείτε το κάπως αλλιώς, περιφραστικά, αν θέλετε, κύριε συνάδελφε. Όπως κάνετε το σχολιασμό σας και εσείς…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82460"," Αυτός είναι ο ελληνικός λαός; Να βρίζει;","ΣΟΦΙΑ ΒΟΥΛΤΕΨΗ",73
"82461"," Καλά, κυρία Βούλτεψη! Μη μιλάτε κάθε φορά που μιλάω. Έχετε καταντήσει αηδία.
Έχετε καταντήσει αηδία, κυρία Βούλτεψη! Έλεος πια!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82462"," Κυρία Βούλτεψη, προφανώς, το Προεδρείο έχει αναλάβει αυτή την…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82463"," Έβρισα; Άμα έλεγα αυτά που λέει ο ελληνικός λαός, θα είχατε ξεφτιλιστεί και ούτε θα μπορούσατε να κυκλοφορήσετε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82464"," Βεβαίως κυκλοφορώ.","ΣΟΦΙΑ ΒΟΥΛΤΕΨΗ",73
"82465"," Κυρία Βούλτεψη, ήδη το Προεδρείο τοποθετήθηκε όπως βλέπετε. Δεν χρειάζεται…
Κύριε Ηλιόπουλε, σας παρακαλώ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82466"," Μισό λεπτό, κυρία Πρόεδρε. Μπορεί η κ. Βούλτεψη να βγει στην περιφέρειά της;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82467"," Βεβαίως.","ΣΟΦΙΑ ΒΟΥΛΤΕΨΗ",73
"82468"," Βγαίνετε; Και μαζεύετε ντομάτες για το μεσημεριανό.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82469"," Τις ντομάτες τις μαζέψατε εσείς στις παρελάσεις.","ΣΟΦΙΑ ΒΟΥΛΤΕΨΗ",73
"82470"," Καλά. Μαζεύετε ζαρζαβατικά για το πιάτο της ημέρας. Τι κάναμε εμείς στις παρελάσεις;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82471"," Μαζέψατε εσείς τις ντομάτες στις παρελάσεις.","ΣΟΦΙΑ ΒΟΥΛΤΕΨΗ",73
"82472"," Εμείς μαζέψαμε ντομάτες;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82473"," Τώρα, γιατί το συνεχίζετε το θέμα;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82474"," Εσείς δεν εμφανιστήκατε. Ούτε ένα στεφάνι δεν καταθέσατε, γιατί είστε ξεφτιλισμένοι. Έχετε ξεπουλήσει την Ελλάδα!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82475"," Κύριε Ηλιόπουλε, σας παρακαλώ. Καλά τα πηγαίναμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82476"," Κυρία Πρόεδρε, για να αξιολογήσει κάποιος κάτι, αυτό πρέπει να υπάρχει. Να αξιολογήσουμε την ελληνική παιδεία που δεν υπάρχει είναι οξύμωρο. Να αξιολογήσουμε τι; Μια παιδεία η οποία ελέγχεται και καθοδηγείται τα τελευταία χρόνια από ρεπουσοειδή; Και μην το διαγράψετε. Το λέω και θα το ξαναπώ. Η κ. Ρεπούση γράφει τα βιβλία, ο κολλητός της, ο κ. Παπαθεοδώρου είναι στο Υπουργείο και η ΔΗΜΑΡ συγκυβερνά.
(Γέλωτες-διαμαρτυρίες από την πτέρυγα της ΔΗΜΑΡ)
Με τέτοιους ανθρώπους δεν μπορεί να υπάρξει παιδεία και είναι κοροϊδία να λέμε ότι αξιολογούμε μια τέτοια παιδεία. Ξαναλέω ότι για να αξιολογήσεις κάτι, πρέπει να υπάρχει. Διαγράψατε το «εθνική» -καλά κάνατε- διαγράψετε και το «παιδείας», γιατί δεν υπάρχει και παιδεία έτσι κι αλλιώς.
Κύριε Παπαθεοδώρου, που θέλετε και έχετε το θράσος να αξιολογήσετε και την παιδεία, χθες που εμείς βρισκόμαστε έξω από το MEGA για να αποτρέψουμε την προσβολή της μνήμης της 25ης Μαρτίου με την προβολή αυτού του σήριαλ, αν βγαίνατε στο δρόμο και ρωτούσατε εσείς, ο περισπούδαστος, «τι γιορτάζουμε;», στην καλύτερη περίπτωση θα σας έλεγαν κάτι του τύπου «το ΟΧΙ στους Γερμανούς» -ό,τι να ’ναι, δηλαδή- ή στη χειρότερη περίπτωση ότι την 25η Μαρτίου βγήκε το νέο επεισόδιο της Φατμαγκιούλ. Αυτή την παιδεία θέλετε να αξιολογήσετε. Αυτή η παιδεία αξίζει σε εσάς και στο «απο-κομμά» σας, τη ΔΗΜΑΡ.
Εμάς, όμως, δεν μας ενδιαφέρει αυτή η παιδεία που εσείς θέλετε να αξιολογήσετε. Εμείς θέλουμε μια εθνική παιδεία, η οποία θα έχει εθνικό προσανατολισμό και δεν θα είναι αντεθνική, έτσι όπως την ονειρεύεστε εσείς και η «σύντροφός» σας από εκεί.
Θα επαναλάβω και θα κλείσω με αυτό που σας πείραξε τόσο πολύ στην επιτροπή: Για να μπορέσει η πρωτοβάθμια και η δευτεροβάθμια εκπαίδευση να παράξει το έργο που πρέπει να παράξει, θα πρέπει να υπάρχουν ξεχωριστά τμήματα Ελλήνων και διαφορετικά τμήματα των νομίμων μεταναστών. Δεν μιλώ καν για τους λαθρομετανάστες. Δεν μπορεί το ελληνόπουλο να πηγαίνει στην ίδια τάξη και να πρέπει να προχωρήσει με τον ίδιο ρυθμό με ένα παιδί που ούτε καν ξέρει την αλφάβητο. Αυτά τα πράγματα είναι τριτοκοσμικά και καλά θα κάνετε να τα διορθώσετε και όχι να βγάζετε αυτά τα κροκοδείλια δάκρυα περί ρατσισμού και της άλλης ιστορίας που είπατε στην επιτροπή. Ντροπή σας!
Όταν θα έρθει η Χρυσή Αυγή στα πράγματα, θα υπάρξει μια εθνική παιδεία, γιατί η παιδεία είναι ο βασικός πυλώνας κάθε έθνους. Αν καταστραφεί η παιδεία, καταστρέφεται και το έθνος. Αυτό θέλετε να κάνετε και ελπίζουμε να μην το προλάβετε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82477"," Κυρία Πρόεδρε, παρακαλώ το λόγο.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82478"," Κύριε Υπουργέ, έχετε το λόγο για δυο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82479"," Δεν τα χρειάζομαι, κυρία Πρόεδρε.
Οπωσδήποτε, σε αυτή την Αίθουσα δεν υπάρχει λογοκρισία και οι απόψεις του καθενός χαρακτηρίζουν τον ίδιο και τον πολιτικό του χώρο.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82480"," Αυτό λέμε και εμείς.","ΔΗΜΗΤΡΙΟΣ ΚΟΥΚΟΥΤΣΗΣ",246
"82481"," Απλά, θα ήθελα να σας πω το εξής. Αυτή τη στιγμή, επειδή η αναφορά δεν είναι σε ένα κόμμα, η αναφορά δεν είναι ούτε καν στην Κυβέρνηση, δεν είναι καν στη Βουλή…","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82482"," Πού είναι; Στο Θεό;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82483"," Θα σας εξηγήσω.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82484"," Ποιος είστε;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82485"," Θα σας εξηγήσω.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82486"," Κύριε Ηλιόπουλε, μην διακόπτετε. Θα σας εξηγήσει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82487"," Και το ήθος και το ύφος σε αυτές τις περιπτώσεις, όπως είπα, χαρακτηρίζουν και πολιτικούς χώρους, αλλά και ανθρώπους. Η αναφορά η οποία ακούστηκε, δεν γίνεται σε πολιτικά κόμματα. Γίνεται στους μαθητές. Αυτό δεν έχει δικαίωμα να το κάνει κανένας.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82488"," Εσύ εκπροσωπείς τους μαθητές;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82489"," Στους μαθητές.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82490"," Σοβαρά μιλάς; Εσύ εκπροσωπείς τους μαθητές;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82491"," Κύριε Ηλιόπουλε, καθίστε κάτω παρακαλώ και αφήστε τον κ. Παπαθεοδώρου να τοποθετηθεί.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82492"," Αυτό απευθύνεται, κυρία Πρόεδρε, σε μαθητές.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82493"," Σε σένα έγινε η αναφορά. Ξεκόλλα! Ντροπή σου!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82494"," Κύριε Ηλιόπουλε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82495"," Και αυτό ακριβώς δεν πρέπει η Βουλή των Ελλήνων να το επιτρέψει. Δεν πρέπει να επιτρέψει να ακούνε οι μαθητές ότι κάποιοι έχουν το δικαίωμα στη μόρφωση και κάποιοι άλλοι θα πρέπει να δείχνουν ταυτότητα. 
Τίποτα άλλο. Ευχαριστώ πολύ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82496"," Ευχαριστούμε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82497"," Κυρία Πρόεδρε, αυτό είπα;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82498"," Ό,τι είπατε ακούστηκε, κύριε Ηλιόπουλε. Ο κ. Παπαθεοδώρου έτσι θεώρησε σωστό να απαντήσει. Δεν θα σχολιάσω εγώ κανενός τα λεγόμενα…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82499"," Κυρία Πρόεδρε, θα ήθελα το λόγο επί προσωπικού.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82500"," Μα, δεν έχετε προσωπικό θέμα, κύριε Ηλιόπουλε. Ξέρουμε τι είπατε. Καταλάβαμε, εν πάση περιπτώσει, τι είπατε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82501"," Εσείς καταλάβατε. Αυτός που δεν έχει νοημοσύνη, δεν καταλαβαίνει.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82502"," Κοιτάξτε, αυτός που θέλει να καταλάβει, καταλαβαίνει, κύριε Ηλιόπουλε. Δεν είναι θέμα προσωπικό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82503"," Μα, σε μένα απάντησε. Δώστε μου το λόγο για ένα λεπτό, κυρία Πρόεδρε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82504"," Μα, απάντησε σ’ αυτά που είπατε εσείς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82505"," Ωραία. Κι εγώ θέλω να απαντήσω σ’ αυτά που λέει εκείνος.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82506"," Δεν είναι προσωπικό το θέμα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82507"," Είναι προσωπικό και θέλω το λόγο μόνο για ένα λεπτό, κυρία Πρόεδρε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82508"," Ορίστε, κύριε Ηλιόπουλε, έχετε το λόγο για ένα λεπτό, αλλά σας παρακαλώ να είστε ήρεμος και να μη σηκώσετε τους τόνους.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82509"," Πόσο πιο ήρεμα, κυρία Πρόεδρε; Όταν υπάρχει ένταση, βγαίνει και στη φωνή. Δεν σήκωσα τον τόνο.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82510"," Μη σηκώνετε τους τόνους. Για την παιδεία συζητάμε.
Ορίστε, λοιπόν, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82511"," Ο κύριος Υπουργός, επειδή βρέθηκε κατά τύχη σ’ αυτή τη θέση, νομίζει ότι εκπροσωπεί τους μαθητές. Έχει τρελαθεί τελείως. Λέει ότι δεν απευθύνεται σε μένα και στο κόμμα μου, αλλά στους μαθητές. Μίλησα εγώ για τους μαθητές, τους οποίους τους έχουμε πάνω απ’ όλους τους άλλους; Πάνω από οποιαδήποτε άλλη τάξη έχουμε τους μαθητές και θα τους εκπροσωπεί αυτός ο Υπουργός, ο συγκεκριμένος, που έχει βρεθεί εδώ κάποιους μήνες κατά τύχη; 
Πού αναφέρεται; Δεν αναφέρθηκε, λέει, στο πρόσωπό μου. Όπως λέτε κι εσείς, καταλάβαμε όλοι τι εννοούσα, εκτός από τον κύριο Υπουργό, ο οποίος δεν έχει τη στοιχειώδη νοημοσύνη ή μάλλον, «έχει καβαλήσει το καλάμι» και νομίζει ότι εκπροσωπεί τους μαθητές.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"82512"," Ευχαριστώ πολύ, κύριε Ηλιόπουλε.
Το λόγο έχει η κ. Μαρία Ρεπούση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82513"," Κυρία Πρόεδρε, κύριε Υπουργέ, αγαπητοί και αγαπητές συνάδελφοι, θα πρέπει για άλλη μία φορά να πούμε στους πολίτες, που ενδεχομένως μας παρακολουθούν, ότι οι Βουλευτές της Χρυσής Αυγής έρχονται κάθε φορά και μας βγάζουν δεκάρικους λόγους, χωρίς να κάνουν καμμία συγκεκριμένη παρατήρηση, τροπολογία ή κριτική στο ζήτημα, το οποίο συζητάμε. Νομίζω, λοιπόν, ότι αυτό είναι σημαντικό να το ξέρουν. Επίσης, κάθε φορά που εκφωνούν το λόγο τους, αποχωρούν από την Αίθουσα και αυτή είναι η αντίληψη της δημοκρατίας και του διαλόγου που έχουν.
Συζητάμε σήμερα τη σύσταση μίας ανεξάρτητης διοικητικής αρχής για την αξιολόγηση της εκπαίδευσης. Άρα, με κάποιο τρόπο συζητάμε το ζήτημα της αξιολόγησης. Θέλω να θέσω ένα ερώτημα και νομίζω ότι όλοι θα απαντήσουμε καταφατικά. Θέλουμε καλά δημόσια σχολεία; Νομίζω ότι όλοι θα πούμε ότι θέλουμε καλά δημόσια σχολεία και ότι είναι υποχρέωση της πολιτείας να έχει καλά δημόσια σχολεία. Είναι υποχρέωση και αναφαίρετο δικαίωμα του Έλληνα πολίτη να στέλνει τα παιδιά του σε καλά δημόσια σχολεία. 
Μπορούν να υπάρχουν καλά δημόσια σχολεία σε υποβαθμισμένες περιοχές; Μπορούν. Βέβαια, και η ιστορία μας έχει δείξει ότι έχουμε πολύ καλά δημόσια σχολεία, σε κάποιες περιοχές που είναι πραγματικά υποβαθμισμένες. Θα έλεγα ότι η έλλειψη, η απουσία αυτών των καλών δημόσιων σχολείων είναι αυτή που ευνοεί την ιδιωτική εκπαίδευση. Η ιδιωτική εκπαίδευση, δηλαδή, ευνοείται ακριβώς από τα κενά που παρουσιάζει η δημόσια εκπαίδευση. Αυτό που θα ήταν μία απάντηση σε κάθε λογής συμφέροντα πλάι στο δημόσιο κορμό της εκπαίδευσης, θα ήταν πραγματικά να έχουμε μία ποιοτική δημόσια εκπαίδευση. 
Μπορούμε, άραγε, να έχουμε καλά δημόσια σχολεία, χωρίς αξιολόγηση; Δυστυχώς, όχι. Δεν μπορούμε να έχουμε καλά δημόσια σχολεία, χωρίς αξιολόγηση. Δεν μπορούμε να έχουμε σχεδιασμό εθνικής στρατηγικής για την πρωτοβάθμια και δευτεροβάθμια εκπαίδευση, χωρίς να έχουμε αξιολόγηση. Η αξιολόγηση είναι αυτή που επιτρέπει τη διόρθωση του συστήματος της εκπαίδευσης. Διορθώνει, με άλλα λόγια, τα λάθη του. Η αξιολόγηση είναι αυτή που επιβραβεύει τους καλούς και τις καλές πρακτικές. Η αξιολόγηση είναι αυτή που διαχέει τις καλές πρακτικές στο σύνολο των σχολείων της χώρας.
Πρέπει να πούμε ότι στη χώρα μας απουσιάζει εδώ και πάρα πολλές δεκαετίες ένα σύστημα αξιολόγησης, το οποιοδήποτε σύστημα αξιολόγησης, καλό ή κακό. Είχαμε ένα σύστημα επιθεωρητισμού που δεν ήταν στην ουσία σύστημα αξιολόγησης, αλλά σύστημα ελέγχου των εκπαιδευτικών και πολλές φορές ελέγχου των κοινωνικών φρονημάτων των εκπαιδευτικών. Πέραν αυτού, τίποτα άλλο. Η εκπαίδευση ήταν στην ουσία «στον αυτόματο πιλότο» και τα σχολεία μας υπέφεραν, ανάμεσα σε άλλα, από ελλείψεις που είναι πραγματικές και που ειπώθηκαν και στην Επιτροπή Μορφωτικών Υποθέσεων από πολλούς συναδέλφους, αλλά υποφέρουν και από την έλλειψη της αξιολόγησης.
Ποιο είναι, άραγε, ένα καλό σύστημα αξιολόγησης; Ποια είναι τα χαρακτηριστικά ενός συστήματος αξιολόγησης στο οποίο θα συμφωνούσαμε; Θέλουμε ένα σύστημα αξιολόγησης που δεν είναι εξαρτημένο από τον κομματισμό που ξέρουμε ότι ανθεί στη χώρα μας. Θέλουμε ένα σύστημα αξιολόγησης κατά το δυνατόν ανεξάρτητο από την πολιτική ηγεσία. Θέλουμε ένα σύστημα αξιολόγησης που δεν είναι τιμωρητικό, αλλά που είναι όσο γίνεται πιο ποιοτικό. Θέλουμε, δηλαδή, ένα σύστημα αξιολόγησης που να βασίζεται σε ποιοτικούς δείκτες και όχι σε ποσοτικούς.
Θέλουμε ένα σύστημα αξιολόγησης που είναι διπλό: εσωτερικό και εξωτερικό. Θέλουμε δηλαδή ένα σύστημα που θα αυτοαξιολογείται και θα αξιολογείται και εξωτερικά. Θέλουμε αξιολόγηση που δεν είναι μονοπρόσωπη, έτσι ώστε να μειώσουμε τις πιθανές, τις ενδεχόμενες αυθαιρεσίες. Θέλουμε  αξιολόγηση που είναι πολυπαραγοντική, δηλαδή λαμβάνει υπ' όψιν τον κοινωνικό χαρακτήρα της γνώσης και τον πολιτισμικό και ταξικό περίγυρο των σχολείων. Θέλουμε, επίσης, ένα σύστημα που διαρκώς αυτοαξιολογείται, κερδίζει την εμπιστοσύνη των εκπαιδευτικών και δείχνει στην πράξη ότι είναι τελικά απαραίτητο, για να πάει μπροστά η εκπαίδευση.
Υπάρχει, άραγε, τέτοιο σύστημα; Έχει κάποιος να μας δείξει ένα τέτοιο σύστημα; Δυστυχώς, όχι. Δεν υπάρχει ένα τέλειο σύστημα αξιολόγησης, ούτε αυτό που προτείνεται είναι ένα τέλειο σύστημα αξιολόγησης. Τα συστήματα της αξιολόγησης αυτοαξιολογούνται και βελτιώνονται τα ίδια, προσαρμοζόμενα στις εκάστοτε συνθήκες, τις κοινωνικές, τις πολιτισμικές, τις οικονομικές και άλλες.
Αυτό που εμείς οφείλουμε να κάνουμε ως Βουλή των Ελλήνων είναι να ενισχύσουμε τα ποιοτικά στοιχεία της αξιολόγησης, την ανεξαρτησία και την αξιοπιστία της αρχής που συστήνεται μέσα από το παρόν σχέδιο νόμου. Οι προτάσεις που έχει καταθέσει η Δημοκρατική Αριστερά –πιστεύω ότι αύριο στη συζήτηση επί των άρθρων θα μπορέσουμε να τις επαναλάβουμε- είναι προτάσεις που ενισχύουν την ανεξαρτησία και την αξιοπιστία της Αρχής Διασφάλισης Ποιότητας.
(Θόρυβος στην Αίθουσα)","ΜΑΡΙΑ ΡΕΠΟΥΣΗ",441
"82514"," Κύριοι συνάδελφοι, σας παρακαλώ, κάντε ησυχία. Συνεχίζεται η διαδικασία. Δεν έχει αρχίσει ακόμη η ονομαστική ψηφοφορία.
Συνεχίστε, κυρία Ρεπούση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"82515"," Ποιοι έχουν να φοβηθούν από το σύστημα της αξιολόγησης; Έχει, άραγε, να φοβηθεί ο δάσκαλος που αγαπάει τη δουλειά του; Νομίζω, όχι. Έχει να φοβηθεί αυτός που προετοιμάζεται για να κάνει το μάθημά του; Όχι, βέβαια. Έχει να φοβηθεί αυτός που δεν κάνει μάθημα με ένα παιδί μόνο, αλλά ενδιαφέρεται και νοιάζεται για όλα τα παιδιά της τάξης του; Ούτε αυτός έχει να φοβηθεί από το σύστημα της αξιολόγησης. 
Να είμαστε σαφείς μεταξύ μας. Από το σύστημα της αξιολόγησης και γενικά από την αξιολόγηση, έχουν να φοβηθούν μόνο οι εκπαιδευτικοί που δεν κάνουν καλά τη δουλειά τους. Αυτοί, ευτυχώς, είναι λίγοι στη χώρα μας. Αυτοί οι εκπαιδευτικοί έχουν να φοβηθούν και, άρα, έχουν τα περιθώρια να βελτιωθούν μέσα από την αξιολόγηση. 
Δεν υπάρχει, λοιπόν, αυτός ο κίνδυνος του καλού εκπαιδευτικού που φοβάται την αξιολόγηση. Οι εκπαιδευτικοί στη χώρα μας επιτελούν ένα πολύ σημαντικό έργο σε πολύ δύσκολες συνθήκες και δεν έχουν να φοβηθούν την αξιολόγησή τους. 
Σχετικά με το αν υπάρχουν κίνδυνοι από την αξιολόγηση, σαφώς υπάρχουν. Θα έλεγα ότι ο μεγαλύτερος κίνδυνος που έχουν οι εκπαιδευτικοί σε εκπαιδευτικά συστήματα χωρών με αξιολόγηση, είναι αυτός ενός κυνηγιού των τυπικών προσόντων, των ντοσιέ, των προγραμμάτων που γίνονται για λόγους ανταπόκρισης σε ένα ποσοτικό σύστημα αξιολόγησης. 
Άρα, υπάρχουν κίνδυνοι. Αυτούς τους κινδύνους θα πρέπει να τους βλέπει η ίδια η αρχή και να βελτιώνεται, έτσι ώστε σταδιακά να βελτιώνεται και το συνολικό σύστημα της αξιολόγησης.
Κύριε Υπουργέ, κατάλαβα ότι στην Επιτροπή Μορφωτικών Υποθέσεων έχετε αποδεχθεί τις τροπολογίες μας επί των άρθρων, δηλαδή -επαναλαμβάνω εδώ- σε ό,τι αφορά τα προσόντα του προέδρου της Αρχής Διασφάλισης Ποιότητας, θέλαμε προσόντα που είναι σχετικά με το έργο, δηλαδή να φύγει το «κατά προτίμηση». Το ίδιο θα θέλαμε και στους εκπαιδευτικούς. Το λέω αυτό επειδή το σχέδιο που πήραμε στα χέρια μας δεν έχει αυτές τις βελτιώσεις. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Επίσης, είναι σημαντικό για εμάς, η στελέχωση της Αρχής Διασφάλισης Ποιότητας του Οργανισμού να γίνεται από εκπαιδευτικούς, που υπηρετούν ήδη στα σχολεία της χώρας και που έχουν φυσικά τα αντίστοιχα προσόντα. Δεν είναι καιροί αυτοί για να δημιουργούμε έξοδα, πολύ περισσότερο όταν στα σχολεία μας υπάρχουν βασικές ανάγκες και βασικές ελλείψεις και όταν ενδεχομένως, με ένα σύστημα -πιθανά αύριο- έχουμε πλεονάζον προσωπικό στα σχολεία της χώρας. Άρα, θα πρέπει να δούμε πώς θα αξιοποιήσουμε το υπάρχον εκπαιδευτικό προσωπικό, για να μην έχουμε και εκεί ζητήματα μετακινήσεων κ.λπ..
Ευχαριστώ πολύ.
 (Χειροκροτήματα από την πτέρυγα της ΔΗΜΑΡ)","ΜΑΡΙΑ ΡΕΠΟΥΣΗ",441
"82516"," Το λόγο έχει ο συνάδελφος κ. Ιωάννης Γκιόκας.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82517"," Ευχαριστώ, κύριε Πρόεδρε. 
Κυρίες και κύριοι Βουλευτές, τοποθετηθήκαμε αναλυτικά στην συζήτηση επί της αρχής και στη συζήτηση επί των άρθρων στην επιτροπή για το συγκεκριμένο νομοσχέδιο και κυρίως τοποθετηθήκαμε αναλυτικά για το ζήτημα της αξιολόγησης. Αυτό είναι άλλωστε και το πλαίσιο μέσα στο οποίο εντάσσεται το συγκεκριμένο νομοσχέδιο με την ίδρυση της Αρχής Διασφάλισης Ποιότητας στην Πρωτοβάθμια και Δευτεροβάθμια Εκπαίδευση. 
Αυτή η αρχή είναι ένας ακόμη κρίκος στο θεσμικό πλαίσιο της αξιολόγησης, αλλά και των συνολικότερων αντιδραστικών αλλαγών που έχουν γίνει τα τελευταία χρόνια στην εκπαίδευση και με την πολιτική της σημερινής Κυβέρνησης, αλλά και με την πολιτική των προηγούμενων κυβερνήσεων.
Έχουν προηγηθεί νόμοι, εγκύκλιοι, υπουργικές αποφάσεις, τα νέα σχολικά βιβλία, τα αναλυτικά προγράμματα, τα ευρωπαϊκά προγράμματα, όλα αυτά δηλαδή που συνθέτουν το συνολικότερο πλαίσιο μέσα στο οποίο θα κληθεί να λειτουργήσει και η συγκεκριμένη αρχή που ιδρύεται με το παρόν νομοσχέδιο. 
Βεβαίως και σ’ αυτό το νομοσχέδιο, όπως στα προηγούμενα, χρησιμοποιούνται βαρύγδουπες και ελκυστικές εκφράσεις, όπως η αξιολόγηση και η ποιότητα. Όμως, αυτές οι φράσεις –και ανεξάρτητα από τη διαφωνία μας με το περιεχόμενό τους, ακόμα δηλαδή και αν κάποιος αντιμετωπίσει τελείως αφηρημένα αυτές τις έννοιες- δεν μπορούν να κρύψουν τη σημερινή πραγματικότητα των σχολείων και της εκπαίδευσης, που είναι τραγική για την συντριπτική πλειοψηφία των παιδιών των λαϊκών οικογενειών. 
Τα μορφωτικά δικαιώματα αυτών των παιδιών χτυπιούνται και από την ανέχεια των οικογενειών τους –που δεν μπορούν να αντεπεξέλθουν στο αυξημένο κόστος και στα φροντιστήρια, που έχουν οδηγήσει ακόμα και σε υποσιτισμό μαθητών- χτυπιούνται όμως και από τις ελλείψεις, τα κενά σε προσωπικό, σε υλικοτεχνικές υποδομές από το στοίβαγμα στις σχολικές αίθουσες, τις ελλείψεις στη μεταφορά των μαθητών, τη συρρίκνωση της ειδικής αγωγής.
Ειπώθηκε και στην επιτροπή, ειπώθηκε και σήμερα στη συζήτηση στην Ολομέλεια από την ειδικό αγορητή του ΠΑΣΟΚ, ότι δεν νοείται αντίθεση στην αξιολόγηση και ότι είναι άλλο πράγμα η κριτική στον τρόπο, με τον οποίο θα γίνει η αξιολόγηση. 
Εμείς θεωρούμε ότι στα πλαίσια της σημερινής πολιτικής δεν υπάρχει καλή και κακή αξιολόγηση. Στα πλαίσια της σημερινής πολιτικής, στα πλαίσια του σημερινού συστήματος –που προσαρμόζει ολοένα και περισσότερο την εκπαίδευση, σε όλες τις βαθμίδες της, στις ανάγκες της αγοράς- όποιος τρόπος αξιολόγησης και αν επιλεγεί, η κατεύθυνση, η φιλοσοφία, η γενική γραμμή θα είναι αντιδραστική, θα είναι αντιλαϊκή, θα είναι ενάντια στα λαϊκά μορφωτικά δικαιώματα. 
Είναι πολύ φυσιολογικό μια κοινωνία που στηρίζεται στο κέρδος και την εκμετάλλευση να θέλει να φτιάξει και το ανάλογο σχολείο, ένα σχολείο ταξικό που προϋποθέτει και την αντίστοιχη αξιολόγηση και κατηγοριοποίηση εκπαιδευτικών μονάδων και μαθητών.
Άρα, για εμάς δεν υπάρχει ζήτημα καλής ή κακής αξιολόγησης, αν θα προτάξουμε δηλαδή την εσωτερική ή την εξωτερική αξιολόγηση ή κάποιο μίγμα. Η ουσία δεν αλλάζει. Η κατεύθυνση και οι στόχοι παραμένουν οι ίδιοι. 
Δεύτερο ζήτημα. Έγινε αρκετή συζήτηση -αναφέρεται και στην αιτιολογική έκθεση του νομοσχεδίου- για το διεθνές πλαίσιο αυτών των αλλαγών, το τι ισχύει δηλαδή στις υπόλοιπες χώρες της Ευρωπαϊκής Ένωσης και ότι η Ελλάδα πρέπει να εναρμονιστεί με τα διεθνώς ισχύοντα και τις δεσμεύσεις που υπάρχουν, τόσο σε διεθνές, όσο και σε ευρωπαϊκό επίπεδο. Εδώ, όμως, η εμπειρία από αυτές τις αλλαγές είναι πολύ συγκεκριμένη. 
Υπάρχει, για παράδειγμα, η εμπειρία των Ηνωμένων Πολιτειών, όπου αξιολογείται η εκπαίδευση εδώ και χρόνια. Υπάρχουν περιπτώσεις που έχουν δει και το φως της δημοσιότητας –τραγελαφικές περιπτώσεις- όπου οι εκπαιδευτικοί ζητούν από τους μαθητές να αντιγράψουν για να αξιολογηθούν καλύτερα τα σχολεία. Υπάρχει το παράδειγμα της Βρετανίας, όπου η αξιολόγηση έχει οδηγήσει σε κλείσιμο σχολείων. Υπάρχει το παράδειγμα της Γερμανίας, όπου ο διαχωρισμός των μαθητών γίνεται από πολύ μικρή ηλικία. Τα παιδιά δίνουν εξετάσεις από την Ε’ Δημοτικού και κατατάσσονται ανάλογα με την επίδοση σε τύπους σχολείων και μάλιστα στο τριχοτομημένο εκπαιδευτικό σύστημα της Γερμανίας. Υπάρχει το φινλανδικό μοντέλο, το οποίο διαφημίστηκε τα προηγούμενα χρόνια και στη χώρα μας και το οποίο κατατάσσεται μάλιστα σε υψηλές θέσεις με βάση τα διεθνή στάνταρτ. Με ποια κριτήρια; Με τα κριτήρια που λένε ότι μαθητές πρέπει να γίνονται πιο ανταγωνιστικοί.
Όμως, υπάρχει τεράστια διαφορά μεταξύ μιας εκπαιδευτικής διαδικασίας που έχει σαν στόχο ανταγωνιστικούς μαθητές και μιας εκπαιδευτικής διαδικασίας που έχει σαν στόχο μορφωμένους ανθρώπους και αυτά τα δύο δεν ταυτίζονται. Μόρφωση είναι η δημιουργία ολόπλευρης προσωπικότητας του νέου ανθρώπου. Είναι η διαμόρφωση αντίληψης γύρω από τους νόμους κίνησης της φύσης και της κοινωνίας. Μόνο έτσι μπορεί να έχει και ικανότητα αυτός ο άνθρωπος να παρακολουθεί τις εξελίξεις στην επιστήμη, στην τεχνολογία, στην κοινωνία ανεξάρτητα από ποιο επάγγελμα τελικά θα ακολουθήσει. 
Ανταγωνιστικότητα στην εκπαίδευση σημαίνει άλλο πράγμα. Σημαίνει απόκτηση κάποιων δεξιοτήτων, κάποιων ληξιπρόθεσμων γνώσεων. Σημαίνει δημιουργία του αυριανού εργαζόμενου, που στα πλαίσια της οικονομίας της αγοράς, θα καταρτίζεται, θα επανακαταρτίζεται ως αναλώσιμος και ευέλικτος εργαζόμενος, προκειμένου να αλλάξει πέντε και έξι φορές επάγγελμα ή χώρο δουλειάς κατά τη διάρκεια του εργασιακού του βίου. 
Αυτό είναι το μέλλον που προετοιμάζεται σήμερα μέσα από την εκπαίδευση για την πλειοψηφία των παιδιών της φτωχολογιάς, για την πλειοψηφία των παιδιών των εργατικών λαϊκών οικογενειών. Βεβαίως, θα υπάρχουν και τα σχολεία ελίτ, γιατί το σύστημα, αυτή η οικονομία, έχει ανάγκη και αυτούς που θα την υπηρετήσουν και αυτούς που θα τη διοικήσουν. 
Συνεπώς, μιλάμε για μία πορεία προδιαγεγραμμένη και ο στόχος της αξιολόγησης είναι να επιταχυνθεί η υλοποίηση μια σειράς αναδιαρθρώσεων –που στη χώρα μας είχαν καθυστερήσει σε σχέση με άλλες χώρες- όπως επίσης και η προσαρμογή του εκπαιδευτικού, της σχολικής κοινότητας στους στόχους που υπηρετούν αυτές οι αναδιαρθρώσεις. 
Είναι η οργάνωση και η στελέχωση του σχολείου σαν διοικητική μονάδα, που διαμορφώνει εκπαιδευτικό πρόγραμμα, αναζητά πόρους και αξιολογείται από την αγορά και όχι από τις ανάγκες της κοινωνίας και βεβαίως, μεταφέρει το κόστος και την ευθύνη της μόρφωσης στις πλάτες της οικογένειας, τη στιγμή μάλιστα που λαϊκό εισόδημα τσακίζεται, ανοίγοντας με αυτόν τον τρόπο τον δρόμο για την κατηγοριοποίηση, την διαφοροποίηση σχολικών μονάδων και μαθητών.
Ο κύριος Υπουργός αναφέρθηκε στο ότι δεν θα υπάρχει διαφοροποίηση με βάση την αξιολόγηση όσον αφορά την κρατική χρηματοδότηση της εκπαίδευσης, όσον αφορά τη λειψή σημερινή κρατική χρηματοδότηση της εκπαίδευσης. Το είπαμε στην επιτροπή και το επαναλαμβάνουμε και τώρα ότι εμείς αμφισβητούμε αυτήν τη δέσμευση του Υπουργείου. Όμως, ακόμα και αν δεχτούμε τη συγκεκριμένη δέσμευση, θα υπάρχει στην πράξη κατηγοριοποίηση, θα υπάρχει στην πράξη διαφοροποίηση μεταξύ ενός σχολείου, μιας σχολικής μονάδας, το οποίο έχει τη δυνατότητα να προσελκύει και να αντλεί πόρους από πηγές -είτε αυτό λέγεται επιχείρηση είτε λέγεται οικογένεια- σε σύγκριση με ένα άλλο σχολείο που δεν θα μπορεί να το κάνει. 
Ας μιλήσουμε, λοιπόν, συγκεκριμένα. Στις 8 Μαρτίου του 2013 δόθηκε στη δημοσιότητα η υπουργική απόφαση για την αυτοαξιολόγηση της σχολικής μονάδας, με την οποία προβλέπεται ότι το κάθε σχολείο θα καταρτίζει πρόγραμμα δράσης το Σεπτέμβρη και στο τέλος της σχολικής χρονιάς θα συντάσσει την έκθεση αξιολόγησης. 
Όμως, ποιοι είναι οι δείκτες που περιλαμβάνονται στο πλαίσιο αξιολόγησης του σχολείου; Όσον αφορά αυτό το ερώτημα, χαρακτηριστικά είναι τα ερωτήματα που είχε θέσει το Κέντρο Εκπαιδευτικής Έρευνας για τη διαδικασία αυτοαξιολόγησης της σχολικής μονάδας. Ας δούμε, λοιπόν, ποια είναι αυτά τα ερωτήματα. Οι διαθέσιμοι οικονομικοί πόροι συμβάλλουν στην ανάπτυξη εκπαιδευτικών δραστηριοτήτων; Οι διαθέσιμοι οικονομικοί πόροι επιτρέπουν τη συμμετοχή του σχολείου σε προγράμματα δράσης σε τοπικό, εθνικό ή διεθνές επίπεδο; Ο δήμος ή η κοινότητα ενισχύει οικονομικά το σχολείο; Το σχολείο αναλαμβάνει πρωτοβουλίες για κοινές δράσεις με φορείς της τοπικής κοινωνίας; Αυτά είναι τα κριτήρια και οι δείκτες με βάση τους οποίους θα γίνεται η αξιολόγηση της σχολικής μονάδας. Άρα, λοιπόν, και με βάση τα παραπάνω είναι νομοτελειακό και αντικειμενικό ότι θα υπάρχει διαφοροποίηση, θα υπάρχει διάσπαση του ενιαίου χαρακτήρα της εκπαίδευσης ακόμα και αν-πράγμα το οποίο δεν πιστεύουμε- υπάρχει ισοτιμία όσον αφορά την κατανομή της κρατικής χρηματοδότησης. 
Και έρχομαι τώρα στο τρίτο ζήτημα, το οποίο κατά τη γνώμη μας είναι πολύ σοβαρό. 
Σε πάρα πολλά κείμενα, αλλά και στο παρόν σχέδιο νόμου υπάρχει αναφορά στα μαθησιακά αποτελέσματα ως ένα από τα γενικά κριτήρια αξιολόγησης. Τι σημαίνει αυτό; Τι σημαίνει ο όρος «μαθησιακά αποτελέσματα»; Είναι διαφορετικό πράγμα να καταγράφεις τα αποτελέσματα του εκπαιδευτικού έργου, προκειμένου να πάρεις μέτρα διευκόλυνσης και στήριξης των μαθητών που αντιμετωπίζουν δυσκολίες και είναι πιο πίσω. Άλλωστε, αυτό πάντα υπήρχε και πάντα θα υπάρχει. Όμως, εδώ η συγκεκριμένη αναφορά στα μαθησιακά αποτελέσματα ως ένα από τα γενικά κριτήρια της αξιολόγησης δεν έχει αυτό το στόχο, αλλά έχει ως στόχο τη διαφοροποίηση και την κατηγοριοποίηση των σχολείων, τον ταξικό διαχωρισμό των σχολικών μονάδων και των μαθητών από την πιο μικρή ηλικία. 
Επί της ουσίας, λοιπόν, στοχοποιώντας τους εκπαιδευτικούς και ενοχοποιώντας τη σχολική μονάδα γύρω από αυτό το ζήτημα, κρύβονται οι κοινωνικές ανισότητες, οι ταξικές διαφορές, η διαφορετική αφετηρία από την οποία ξεκινούν οι διάφοροι μαθητές. Δεν είναι το ίδιο ένας μαθητής ο οποίος στο σπίτι του είναι μέσα στα βιβλία και ένας μαθητής ο οποίος είναι υποσιτισμένος. Δεν είναι το ίδιο ένας μαθητής ο οποίος προετοιμάζεται για τις πανελλήνιες εξετάσεις με φροντιστήρια με έναν μαθητή που από τα δεκαπέντε του χρόνια αναζητά ένα μεροκάματο για να στηρίξει την οικογένειά του. Και αυτό δεν αποτελεί ατομική ευθύνη του εκπαιδευτικού, χωρίς βέβαια να υποτιμάμε και την υπαρκτή ατομική ευθύνη του εκπαιδευτικού. 
Άλλωστε και σήμερα με τον έναν ή τον άλλο τρόπο γίνεται αποτίμηση του διδακτικού και εκπαιδευτικού έργου. Σήμερα υπάρχει συγκεκριμένη γνώμη από ένα γονιό ή από ένα μαθητή -έστω και με στρεβλά κριτήρια- για κάποιον εκπαιδευτικό. Όμως, δεν είναι επιλογή του εκπαιδευτικού τα σχολικά βιβλία. Δεν καθορίζει ο εκπαιδευτικός τι διδάσκεται μέσα στα πανεπιστήμια και στα σχολεία. Δεν είναι ευθύνη του εκπαιδευτικού η διαφορετική, η άνιση αφετηρία από την οποία ξεκινούν οι μαθητές. 
Και έρχομαι τώρα στο τέταρτο ζήτημα. Η αξιολόγηση συνδέεται με την υπονόμευση του δικαιώματος στη μόνιμη και σταθερή δουλειά. Μάλιστα, εμείς λέμε ξεκάθαρα ότι η αξιολόγηση συνδέεται και με τις απολύσεις, κάτι που δεν λέμε τυχαία, αφού υπάρχουν τα κείμενα του Υπουργείου και το σχέδιο του προεδρικού διατάγματος για την αξιολόγηση. Εκεί, λοιπόν, υπάρχει η πρόβλεψη ότι όσοι χαρακτηρίζονται ελλιπείς σε πάνω από ένα κριτήριο ανά κατηγορία, εγγράφονται στον πίνακα των μη προακτέων, πράγμα που σημαίνει ότι δεν παίρνουν προαγωγή, άρα και οποιαδήποτε αύξηση για τα επόμενα δύο χρόνια. Ταυτόχρονα, υπάρχει και ο νέος Δημοσιοϋπαλληλικός Κώδικας που προβλέπει ότι ο δημόσιος υπάλληλος -άρα και ο εκπαιδευτικός- που θα αξιολογηθεί αρνητικά δύο φορές, θα απολυθεί. Άρα κατά τη γνώμη μας, η υπόθεση της αξιολόγησης στοχεύει και συνδέεται και με απολύσεις εκπαιδευτικών, παρά τις αντίθετες διαβεβαιώσεις του Υπουργείου Παιδείας. 
Μ’ αυτήν την έννοια, κυρίες και κύριοι Βουλευτές, διαφωνούμε ριζικά μ’ αυτήν την πολιτική, διαφωνούμε με το σχέδιο νόμου. Δεν μπαίνουμε σε τεχνικές λεπτομέρειες και σε επιμέρους ζητήματα για τα όργανα που συστήνονται και για τις αρμοδιότητές τους, αλλά έχουμε συνολική αντίθεση και με την αξιολόγηση και με τους στόχους που αυτή υπηρετεί. Και αυτή η αντίθεσή μας συνοδεύεται με την πάλη για αποκλειστικά ενιαία δημόσια και δωρεάν εκπαίδευση, με την πάλη για ριζικές αλλαγές σε επίπεδο οικονομίας και πολιτικής που θα δημιουργούν τους όρους για την ικανοποίηση των σύγχρονων μορφωτικών λαϊκών αναγκών και θα καθιστούν τον εκπαιδευτικό πραγματικό δάσκαλο των παιδιών του λαού. 
Στις σημερινές συνθήκες φιλολαϊκά μπορεί να κριθεί μόνο ο εκπαιδευτικός που λειτουργεί κόντρα στο αντιδραστικό περιεχόμενο των βιβλίων, ο εκπαιδευτικός που γίνεται θετικό παράδειγμα για τα παιδιά και τους γονείς, ο εκπαιδευτικός που στέκεται δίπλα στους αγώνες και τα προβλήματά τους και όχι απέναντί τους ή κλεισμένος στον κόσμο του. Και εδώ είναι εξαιρετικά επίκαιρο αυτό που είχε πει ο Γληνός ότι ο σωστός εκπαιδευτικός «βλέπει στις ψυχές τη δυνατότητα μιας καλύτερης ανθρωπότητας και θέτει ολόκληρο τον εαυτό του υπηρέτη της δημιουργίας της». Μ’ αυτές τις σκέψεις καταψηφίζουμε επί της αρχής το παρόν σχέδιο νόμου. 
Σας ευχαριστώ.","ΙΩΑΝΝΗΣ ΓΚΙΟΚΑΣ",110
"82518","  Ευχαριστούμε, κύριε συνάδελφε. 
Το λόγο έχει τώρα ο τελευταίος ομιλητής κ. Ταλιαδούρος για επτά λεπτά και αμέσως μετά θα διεξαχθεί η ονομαστική ψηφοφορία. 
Κύριε Ταλιαδούρο, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82519"," Κυρίες και κύριοι συνάδελφοι, στη χώρα μας ποτέ δεν ίσχυσε ούτε εφαρμόστηκε παρά μόνο αποσπασματικά ένα σταθερό και αξιόπιστο σύστημα αξιολόγησης του εκπαιδευτικού έργου και του έργου των εκπαιδευτικών στην πρωτοβάθμια και τη δευτεροβάθμια εκπαίδευση. Δυστυχώς, μείναμε πίσω από τις διεθνείς και ευρωπαϊκές εξελίξεις. 
Η πρώτη συστηματική προσπάθεια έγινε στην ανώτατη εκπαίδευση με την εισαγωγή του ν. 3374/2005, με τον οποίο θεσπίστηκε η Αρχή Διασφάλισης και Πιστοποίησης της Ποιότητας στην ανώτατη εκπαίδευση της πατρίδας μας, η οποία έχει ως αποστολή την υποστήριξη των πανεπιστημίων και των ΤΕΙ στην πραγματοποίηση των διαδικασιών που στοχεύουν στη διασφάλιση και βελτίωση της ποιότητας του παρεχόμενου έργου τους, στην εγγύηση της διαφάνειας των διαδικασιών, στην προαγωγή της έρευνας σε συναφή ζητήματα και την ενημέρωση της πολιτείας και των ιδρυμάτων για τις σύγχρονες διεθνείς εξελίξεις και τάσεις στον τομέα αυτό. Αυτός ο νόμος εφαρμόζεται με απόλυτη επιτυχία τα τελευταία οκτώ χρόνια και έχει βοηθήσει τόσο τα πανεπιστήμια όσο και τα ΤΕΙ να βελτιώσουν ποιοτικά τη θέση τους. 
Είναι, λοιπόν, αναγκαίο να διασφαλιστεί και να εφαρμοστεί και στην πρωτοβάθμια και δευτεροβάθμια εκπαίδευση ένα αδιάβλητο αξιολογικό σύστημα μέσα από τον αντικειμενικό έλεγχο των διαδικασιών. Αυτό θα επιτρέψει από τη μία πλευρά να αναπτυχθεί μια σχέση εμπιστοσύνης μεταξύ της πολιτείας και της εκπαιδευτικής κοινότητας με ανάληψη της ευθύνης και των δύο πλευρών στο βαθμό που αναλογεί στην κάθε πλευρά, ενώ θα διαμορφωθεί και μία κουλτούρα αξιολόγησης στα σχολεία η οποία θα στηρίζεται στη συνεργασία και στη συμμετοχή μεταξύ των εκπαιδευτικών, αλλά και στη διασφάλιση της δικαιοσύνης και των ίσων ευκαιριών σε όλους, ανάμεσα στους εκπαιδευτικούς και ανάμεσα στους μαθητές. 
Με αφετηρία τις παραπάνω σκέψεις είναι σαφές ότι η αξιολόγηση δεν είναι αυτοσκοπός, ούτε εργαλείο τιμωρίας των εκπαιδευτικών, ούτε εργαλείο  μισθολογικής υποβάθμισής τους, αλλά αποτίμησης του τι προσφέρουμε, του τι  μπορούμε να προσφέρουμε, πώς μπορούμε αυτό να το προσφέρουμε καλύτερα. Όλοι και όλα πρέπει να αξιολογούνται στην εκπαίδευση και πρώτα απ’ όλα η ίδια η πολιτεία και οι εκπαιδευτικοί της φορείς μέχρι την τελευταία σχολική μονάδα, με μοναδικό γνώμονα την ποιοτική αναβάθμιση του σχολείου, την ποιοτική αναβάθμιση της παρεχόμενης εκπαίδευσης. 
Κανείς, κυρίες και κύριοι συνάδελφοι, δεν πρέπει να φοβάται την αξιολόγηση, πολύ περισσότερο οι εκπαιδευτικοί, η πλειοψηφία των οποίων δίνουν ένα μεγάλο αγώνα μέσα στα σχολεία, καταξιώνονται καθημερινά, λογοδοτούν καθημερινά στα παιδιά, στους γονείς και μέσα στην κοινωνία, στην οποία βρίσκονται.
Βασικός, λοιπόν, πυλώνας του σχετικού εγχειρήματος που έρχεται σήμερα προς ψήφιση, είναι αρχικά η αυτοαξιολόγηση της σχολικής μονάδας και του εκπαιδευτικού, μια μορφή εσωτερικής αξιολόγησης, η αποτίμηση δηλαδή των ίδιων των καθηγητών και των δασκάλων για το έργο που επιτελείται στη σχολική μονάδα. Οι ίδιοι θα κάνουν αυτήν την αυτοαξιολόγηση. 
Με το παρόν σχέδιο νόμου τίθενται οι βάσεις για να διασφαλιστεί ένα αδιάβλητο αξιολογικό σύστημα στο χώρο της πρωτοβάθμιας και δευτεροβάθμιας εκπαίδευσης. Παρέχονται οι εγγυήσεις ότι η Αρχή Διασφάλισης Ποιότητας κατά την εκτέλεση του έργου της αξιολόγησης δεν θα επηρεάζεται από λειτουργικές, προσωπικές, κομματικές, ή διοικητικές εξαρτήσεις. Θα παρέχει σε όλους τους κρινόμενους αλλά και σε αυτούς που θα κληθούν να κρίνουν ασφάλεια δικαίου και αυτό είναι ιδιαίτερα σημαντικό. Η διοικητική της αυτοτέλεια κατοχυρώνεται, είναι ανεξάρτητη από το Υπουργείο Παιδείας. Είναι μια Αρχή που εποπτεύεται ως  προς τη νομιμότητά της μόνο από τον Υπουργό Παιδείας. Λειτουργεί ανεξάρτητα. Ο Πρόεδρός της ορίζεται μετά από γνώμη της αρμόδιας επιτροπής της Βουλής. Η διαφάνεια αποτελεί το βασικό κανόνα της λειτουργίας της αρχής.  
Θα ήθελα πριν κλείσω να κάνω τρεις παρατηρήσεις, κύριε Υπουργέ. Προκειμένου να μην δημιουργείται ανησυχία και αίσθημα επιφυλακτικότητας στην εκπαιδευτική κοινότητα, θα έλεγα να επανεξεταστεί η πρόβλεψη του εδαφίου β΄ της παραγράφου 6 ότι οι υποψήφιοι για τη θέση του διευθυντή της αρχής μπορεί να είναι και εκπαιδευτικοί της ιδιωτικής πρωτοβάθμιας και δευτεροβάθμιας εκπαίδευσης. Θεωρώ ότι αυτό μπορεί να προκαλέσει εντάσεις, ότι οι ιδιωτικοί εκπαιδευτικοί μπορούν να εποπτεύουν τη δημόσια εκπαίδευση. 
Δεύτερη παρατήρηση. Στα εδάφια γγ΄ και δδ΄ της παραγράφου 4, που προβλέπεται ότι στο συμβούλιο της αρχής θα μπορούν να συμμετέχουν εκπαιδευτικοί με βαθμό Γ΄, αυτό ίσως θα πρέπει να το ξαναδείτε. Διότι πώς εκπαιδευτικοί με βαθμό Γ΄ θα κρίνουν ανώτερους βαθμολογικά εκπαιδευτικούς; 
Τρίτον, εν όψει και της τροπολογίας που κινείται προς τη σωστή κατεύθυνση, την οποία κατέθεσε το Υπουργείο για τις καταργήσεις-συγχωνεύσεις των τμημάτων των ΑΕΙ, όπου δίνεται η δυνατότητα στις κατευθύνσεις οι φοιτητές να δηλώνουν υποψηφιότητα, να συμμετέχουν, για να μπορούν να πηγαίνουν –που είναι στη σωστή κατεύθυνση αυτή η τροπολογία- θα ήθελα να εξετάσετε τα τμήματα που θα αποφασιστεί ότι πρέπει να καταργηθούν να δοθεί μια μεταβατική περίοδος, για να μπορέσουν οι φοιτητές που φοιτούν, να ολοκληρώσουν τις σπουδές τους στο ίδρυμα το οποίο έχουν επιλέξει. Αυτό ιδιαίτερα σήμερα, σε μια δύσκολη οικονομική συγκυρία, νομίζω ότι είναι κοινωνικά δίκαιο. 
Τελειώνοντας, θα ήθελα να επαναλάβω ότι για να υπάρξει ένα σοβαρό σύστημα αξιολόγησης χρειάζεται πάνω απ όλα η θεσμική θωράκισή του και προς αυτή την κατεύθυνση κινείται και το υπό συζήτηση σχέδιο νόμου, το οποίο στηρίζουμε. 
Σας ευχαριστώ πολύ. 
(Χειροκροτήματα)","ΣΠΥΡΙΔΩΝ ΤΑΛΙΑΔΟΥΡΟΣ",491
"82520"," Ευχαριστούμε πολύ, κύριε συνάδελφε. 
Κυρίες και κύριοι συνάδελφοι στο σημείο αυτό θα διακόψουμε τη συζήτηση του νομοσχεδίου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)».
Επί του άρθρου 32 του σχεδίου νόμου του Υπουργείου Οικονομικών: «Επενδυτικά εργαλεία ανάπτυξης, παροχή πιστώσεων και άλλες διατάξεις» έχει υποβληθεί αίτηση διεξαγωγής ονομαστικής ψηφοφορίας από Βουλευτές του Συνασπισμού Ριζοσπαστικής Αριστεράς-Ενωτικού Κοινωνικού Μετώπου της οποίας το κείμενο έχει ως εξής:
(να φωτογραφηθούν  οι σελ. 112α)
Θα αναγνώσω και τον κατάλογο των υπογραφόντων την αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς-Ενωτικού Κοινωνικού Μετώπου, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Η κ. Διακάκη Μαρία. Παρούσα. 
Ο κ. Μπάρκας Κωνσταντίνος. Παρών.
Η κ. Δριτσέλη Παναγιώτα. Παρούσα. 
Ο κ. Κοντονής Σταύρος. Παρών. 
Η κ. Καλογερή Αγνή. Παρούσα.
Ο κ. Αλεξόπουλος Απόστολος. Παρών. 
Η κ. Σταμπουλή Αφροδίτη. Παρούσα.
Ο κ. Ζερδέλης Ιωάννης. Παρών. 
Ο κ. Τατσόπουλος Πέτρος. Παρών. 
Η κ. Γεωργοπούλου-Σαλτάρη Ευσταθία. Παρούσα.
Ο κ. Δρίτσας Θεόδωρος. Παρών. 
Η κ. Βαμβακά Ευγενία. Παρούσα.
Η κ. Γεροβασίλη Όλγα. Παρούσα.
Ο κ. Καραγιαννίδης Χρήστος. Παρών. 
Ο κ. Ζαχαριάς Κωνσταντίνος. Παρών. 
Ο κ. Μαντάς Χρήστος. Παρών. 
Ο κ. Διαμαντόπουλος Ευάγγελος. Παρών. 
Ο κ. Τσουκαλάς Δημήτριος. Παρών.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82521"," Κύριε Πρόεδρε, μπορώ να έχω το λόγο;","ΧΡΗΣΤΟΣ ΣΤΑΪΚΟΥΡΑΣ",476
"82522"," Κύριε Υπουργέ, κάτι θέλετε να προσθέσετε ή να αφαιρέσετε;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82523"," Μάλιστα.","ΧΡΗΣΤΟΣ ΣΤΑΪΚΟΥΡΑΣ",476
"82524"," Ορίστε, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82525"," Στο άρθρο 32 διαγράφεται μόνο η παράγραφος 4, προκειμένου να κατατεθεί και πάλι, ώστε να αρθούν οι όποιες επιφυλάξεις διατυπώθηκαν στην Ολομέλεια ως προς το γενικό χαρακτήρα της ρύθμισης για το κοινό χωροταξικό πλαίσιο ιδιωτικών ακινήτων και κινητών το ΤΑΙΠΕΔ. 
Σας ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"82526"," Όχι όλο δηλαδή. Μόνο η παράγραφος β΄. Η παράγραφος α΄ παραμένει.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82527"," Η παράγραφος 4 διαγράφεται.","ΧΡΗΣΤΟΣ ΣΤΑΪΚΟΥΡΑΣ",476
"82528"," Παρακαλώ να κατατεθεί για τα Πρακτικά και να διανεμηθεί στους κυρίους συναδέλφους.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82529"," Βεβαίως, κύριε Πρόεδρε. 
(Στο σημείο αυτό o Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:  
(Να μπει η σελ. 115)","ΧΡΗΣΤΟΣ ΣΤΑΪΚΟΥΡΑΣ",476
"82530"," Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς-Ενωτικού Κοινωνικού Μετώπου.
Συνεπώς διακόπτουμε τη συνεδρίαση για δέκα (10) λεπτά, σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82531"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Θα διεξαχθεί ονομαστική ψηφοφορία επί του άρθρου 32 του νομοσχεδίου του Υπουργείου Οικονομικών: «Επενδυτικά εργαλεία ανάπτυξης, παροχή πιστώσεων και άλλες διατάξεις».
Οι αποδεχόμενοι το άρθρο 32 του νομοσχεδίου λέγουν «ΝΑΙ». 
Οι μη αποδεχόμενοι το άρθρο 32 του νομοσχεδίου λέγουν «ΟΧΙ». 
Οι αρνούμενοι ψήφο λέγουν «ΠΑΡΩΝ». 
Καλούνται επί του καταλόγου ο κ. Ιορδάνης Τζαμτζής από τη Νέα Δημοκρατία και η κ. Ηρώ Διώτη από το Συνασπισμό Ριζοσπαστικής Αριστεράς – Ενωτικό Κοινωνικό Μέτωπο. 
Σας ενημερώνω, επίσης, ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α' του Κανονισμού της Βουλής, με τις οποίες γνωστοποιούν την ψήφο τους επί του άρθρου 32 του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82532"," Υπάρχει συνάδελφος, ο οποίος δεν άκουσε το όνομά του;
Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να μπουν οι σελ. 119-133)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82533"," Κυρίες και κύριοι συνάδελφοι, σας ενημερώνω ότι έχουν έλθει στο Προεδρείο επιστολές των συναδέλφων κ. Μακρή Ραχήλ, κ. Αβραμίδη Γαβριήλ, κ. Καραγιαννίδη Χρήστου, κ. Ντάβρη Γεωργίου και κ. Παπαδημούλη Δημητρίου, οι οποίοι μας γνωρίζουν ότι απουσιάζουν από την ψηφοφορία και ότι αν ήταν παρόντες θα ψήφιζαν «ΟΧΙ». 
Επίσης, ο κ. Κεφαλογιάννης Ιωάννης, ο κ. Σαλτούρος Δημήτρης, ο κ. Δήμας Χρίστος, ο κ. Τσιάρας Κωνσταντίνος, η κ. Αυγερινοπούλου Διονυσία, ο κ. Τζαβάρας Κωνσταντίνος, ο κ. Δερμεντζόπουλος Αλέξανδρος, ο κ. Μηταράκης Νότης, η κ. Κεφαλογιάννη Όλγα και ο κ. Βαρβιτσιώτης Μιλτιάδης απουσιάζουν και με επιστολή μας γνωρίζουν ότι αν ήταν παρόντες θα ψήφιζαν «ΝΑΙ».
Οι επιστολές αυτές, οι οποίες εκφράζουν πρόθεση ψήφου, θα καταχωριστούν στα Πρακτικά της σημερινής συνεδρίασης αλλά δεν συνυπολογίζονται στην καταμέτρηση των ψήφων. 
(Οι προαναφερθείσες επιστολές καταχωρίζονται στα Πρακτικά και έχουν ως εξής:
(Να μπουν οι σελ. 135-138)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82534"," Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κύριους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82535"," Κυρίες και κύριοι συνάδελφοι, μέχρι να ολοκληρωθεί η καταμέτρηση των ψήφων και η εξαγωγή του αποτελέσματος επανερχόμαστε στη συζήτηση του νομοσχεδίου του Υπουργείου Παιδείας και Θρησκευμάτων, Πολιτισμού και Αθλητισμού.
Το λόγο έχει ο συνάδελφος κ. Ιωάννης Αμανατίδης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82536"," Κύριε Πρόεδρε, δεν θα έρθει κάποιος από την Κυβέρνηση;","ΙΩΑΝΝΗΣ ΑΜΑΝΑΤΙΔΗΣ",19
"82537"," Έχει δίκιο ο συνάδελφος, κύριε Πρόεδρε.","ΧΡΗΣΤΟΣ ΜΑΝΤΑΣ",299
"82538"," Μπορούμε να περιμένουμε για λίγο. Άλλωστε εδώ είναι. Βγήκε έξω για ένα λεπτό. 
Ορίστε, κύριε Αμανατίδη, έχετε το λόγο για επτά λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82539"," Καλώς. Ελπίζω να έρθει αργότερα ο εκπρόσωπος της Κυβέρνησης. 
Κύριε Πρόεδρε, κυρίες και κύριοι Βουλευτές, όλες οι τοποθετήσεις που έχουν ακουστεί μέχρι τώρα, ειδικά από τους εκπροσώπους της τρικομματικής Κυβέρνησης, λένε το εξής: Ότι η αξιολόγηση είναι το πιο σημαντικό πράγμα στην εκπαίδευση. Μου θύμισαν την αντίστοιχη δήλωση του Τζωρτζ Μπους το 2001, μετά από επίσκεψη σε ένα δημοτικό σχολείο, ο οποίος είπε επακριβώς: «Η αξιολόγηση είναι το πιο σημαντικό πράγμα στην εκπαίδευση. Ουσιαστικά αυτή μόνο μας λέει ποιο παιδί μαθαίνει και ποιο όχι».","ΙΩΑΝΝΗΣ ΑΜΑΝΑΤΙΔΗΣ",19
"82540"," Εμείς δεν το είπαμε αυτό, πάντως.","ΜΑΡΙΑ ΡΕΠΟΥΣΗ",441
"82541"," Εν πάση περιπτώσει, λένε ότι είναι κυρίαρχος ο ρόλος της αξιολόγησης, το πιο σημαντικό πράγμα στην εκπαίδευση.
Κυρίες και κύριοι Βουλευτές, το έργο της αξιολόγησης δεν το βλέπουμε αυτήν τη στιγμή στη Βουλή, γιατί το μόνο που βλέπουμε είναι ένα νομοσχέδιο το οποίο φέρνει το πρώτο της κομμάτι, που είναι για την Αρχή Διασφάλισης Ποιότητας της Εκπαίδευσης. Για να συμπληρωθεί το όλο έργο θα έπρεπε να έχει υπ’ όψιν της η Βουλή και τις προθέσεις της Κυβέρνησης όσον αφορά το προεδρικό Διάταγμα για τις ειδικές διατάξεις που αφορούν την αξιολόγηση του εκπαιδευτικού και του εκπαιδευτικού έργου. 
Θα προσπαθήσω να δώσω εικόνες και από τη συνολική εικόνα που έχω κι εγώ για το έργο της αξιολόγησης που προωθεί η Κυβέρνηση. 
Κατά τη γνώμη μου, ο στόχος που έχει το συγκεκριμένο σχέδιο νόμου είναι ότι θέλει να απενοχοποιήσει τη μνημονιακή πολιτική. Περίμενα ότι αυτή η Αρχή Διασφάλισης της Ποιότητας θα μπορούσε να μας διασφαλίσει ότι δεν θα γίνονται συγχωνεύσεις, υποχρεωτικές μετακινήσεις εκπαιδευτικών, ότι δεν θα υπάρχουν ωρομίσθιοι εκπαιδευτικοί που θα τρέχουν από σχολείο σε σχολείο, ότι δεν θα είναι η χρηματοδότηση στο 2,15%, ότι θα υπάρχουν βιβλιοθήκες, ότι η ενισχυτική διδασκαλία θα αρχίζει από την αρχή της σχολικής χρονιάς και μάλιστα όχι μόνο στο λύκειο ή στο γυμνάσιο, αλλά εκεί όπου ουσιαστικά πονάει η εκπαίδευση και όπου πρέπει να δοθεί έμφαση, δηλαδή στα εννέα πρώτα χρόνια, από το δημοτικό και μάλιστα από τον πρώτο μήνα και ότι θα γίνουν, επιτέλους, οι διορισμοί στην Ειδική Αγωγή.
Περίμενα ότι όλα αυτά θα τα διασφαλίζει ένα νομοσχέδιο, το οποίο θα βάζει κάποιες ασφαλιστικές δικλίδες έτσι ώστε να γίνει το αυτονόητο επιτέλους στην πατρίδα μας. Ποιο είναι το αυτονόητο; Να λειτουργούν τα σχολεία από την αρχή της σχολικής χρονιάς. 
Το δικαίωμα της δημόσιας και δωρεάν εκπαίδευσης δεν μπορεί να συνεχίζει να καταστρέφεται επί τόσα χρόνια. Είμαι είκοσι επτά χρόνια εκπαιδευτικός, από οικογένεια εκπαιδευτικών, με αδέλφια εκπαιδευτικούς και βέβαια δεν περίμενα από ένα νομοσχέδιο, με μία εξωτερική αρχή αξιολόγησης του εκπαιδευτικού έργου, ότι θα διασφαλιστεί η ποιότητα. 
Άρα, ο πρώτος στόχος είναι η απενοχοποίηση της μνημονιακής πολιτικής και η διαρκής ενοχοποίηση των εκπαιδευτικών. 
Ο δεύτερος στόχος είναι η κατηγοριοποίηση των σχολικών μονάδων. Άλλωστε αυτό θα είναι το αποτέλεσμα της ανάρτησης και της γνωστοποίησης της θετικής, θετικής υπό όρους ή αρνητικής αξιολόγησης. Η αξιολόγηση είναι τιμωρητική γιατί προβλέπει περικοπές μισθών, αφού έχει εντάξει μέχρι τώρα, φτωχοποιώντας τους εκπαιδευτικούς, στο ενιαίο μισθολόγιο και επειδή υπάρχει βέβαια η ποσόστωση. Ας πούμε ότι σε μία αξιολόγηση βγαίνουν όλοι με «άριστα». Δεν θα περάσουν όλοι από τον έναν βαθμό στον άλλον. Θα περάσει το 50%, το 70%, το 15% στο τέλος. Άρα, η αξιολόγηση είναι τιμωρητική και βέβαια θα καταλήγει και σε απολύσεις. 
Προχθές, την Κυριακή, υπήρξαν δημοσιεύματα στον Τύπο που ανέφεραν ακριβώς -δεν ξέρω πώς έγινε η διαρροή και αν θέλετε, κύριε Υπουργέ, μπορείτε να το διαψεύσετε- ότι μέχρι τέλος Μαΐου θα αξιολογηθούν οι εκπαιδευτικές μονάδες, πέρα από τα άλλα Υπουργεία, και ότι προβλέπεται με αυτόν τον τρόπο να απολυθούν επτά χιλιάδες εξακόσιοι είκοσι επτά -μου έκανε εντύπωση και η ακρίβεια της μονάδας- εκπαιδευτικοί. Θα ήθελα να μας πείτε κάτι -αν ξέρετε- γι’ αυτό. 
Και βέβαια θα γίνει χειραγώγηση, γιατί η αξιολόγηση είναι μονοπρόσωπη. Αρχικά, μας είπαν ότι η αξιολόγηση δεν είναι μονοπρόσωπη, είναι διπρόσωπη: είναι ο διευθυντής και ο σχολικός σύμβουλος. Μα, ο διευθυντής αξιολογεί αποκλειστικά ένα κομμάτι, το διοικητικό έργο, και ο σύμβουλος κάτι άλλο, διαφορετικό. Δεν υπάρχει μία συνεργασία όπου να υπάρχει μία διαβούλευση και με τον Σύλλογο Διδασκόντων, έτσι ώστε να καταλήξουν κάπου. Άρα, η αξιολόγηση είναι μονοπρόσωπη. 
Πρέπει να υπάρχει ένα εκπαιδευτικό συμβόλαιο. Η εμπιστοσύνη και η ευθύνη πρέπει να είναι τα κυρίαρχα στοιχεία μιας μεθόδου αξιολόγησης, οποιασδήποτε αξιολόγησης και αυτό δεν τηρείται. Όταν δεν έχετε τη σύμφωνη γνώμη γονέων και εκπαιδευτικών είναι αδύνατον να εφαρμοστεί οποιαδήποτε αξιολόγηση στην εκπαίδευση. Τόσο οι εκπαιδευτικές ομοσπονδίες -ΟΛΜΕ, ΔΟΕ- όσο και οι Συνομοσπονδίες των γονέων είναι αντίθετες. 
Από την άλλη μεριά, κύριε Υπουργέ, είμαστε αντίθετοι και στη φιλοσοφία. Για εμάς μία αξιολόγηση προϋποθέτει ένα τελείως διαφορετικό γενικό πλαίσιο εκπαιδευτικής πολιτικής. Προϋποθέτει ένα δημοκρατικό πλαίσιο στον αντίποδα του νεοφιλελευθερισμού και φυσικά στον αντίποδα αυτής της μνημονιακής πολιτικής. Υπάρχουν προϋποθέσεις όπως η χρηματοδότηση. Με 2,15% χρηματοδότηση και μιλάτε για αξιολόγηση της εκπαίδευσης; Ο ελληνικός λαός το έχει αξιολογήσει αυτό. 
Όσον αφορά τις ασφαλείς και αξιοπρεπείς εργασιακές σχέσεις, ξέρετε πόσων ειδών εργασιακές σχέσεις υπάρχουν στα σχολεία; Πώς θα τις αξιολογήσετε; Το ίδιο αξιολογούνται όλοι; Ο άλλος είναι ωρομίσθιος, ο άλλος είναι αναπληρωτής, ο άλλος είναι ΕΣΠΑ πλήρους απασχόλησης, ο άλλος είναι ΕΣΠΑ μερικής απασχόλησης. Όλα αυτά προϋποθέτουν ενιαία αξιολόγηση; Γίνεται αυτό; 
Πρέπει να αποσυνδεθεί η σχολική επίδοση των μαθητών από τις κρίσεις, την προαγωγή και το εργασιακό και μισθολογικό καθεστώς των εκπαιδευτικών. Πρέπει να αναγνωριστεί ο κοινωνικός ταξικός παράγοντας, καθοριστικός λιγότερο ή περισσότερο για την πρόσκτηση της σχολικής γνώσης. Πρέπει βέβαια να υπάρχει ένα δημοκρατικό πλαίσιο λειτουργίας των σχολικών μονάδων, η ελεύθερη συναίνεση και η εθελοντική συμμετοχή των μελών της σχολικής κοινότητας και η δυνατότητα διαμόρφωσης εργαλείων βελτίωσης του εκπαιδευτικού έργου. 
Κύριε Υπουργέ, με αυτό το νομοσχέδιο και τη θεσμοθέτηση της ΑΔΙΠΠΔΕ κάνετε την αξιολόγηση του εκπαιδευτικού έργου να είναι ο κυριότερος μοχλός διαμόρφωσης της εσωτερικής ζωής του σχολείου. Αυτό το σύστημα θα έχει σοβαρές επιπτώσεις στη ζωή του σχολείου, στις μαθητικές δραστηριότητες και στον τρόπο εργασίας του εκπαιδευτικού. Οι εκπαιδευτικοί πολύ φοβάμαι ότι θα μετατραπούν σε συμβολαιογράφους επιδόσεων, σε κυνηγούς χαρτιών -το paper disease- και οι μαθητές θα διαβάζουν μόνο ό,τι είναι χρήσιμο για τις εξετάσεις. Και βέβαια με ένα τέτοιο σύστημα αξιολόγησης, το ερώτημα «γιατί να διδάσκεται αυτή η γνώση» υποσκελίζεται από το ερώτημα «πώς θα διδάξουμε τη δεδομένη γνώση καλύτερα». 
Κύριε Πρόεδρε, θέλω να κλείσω -αν και είχα αρκετά να πω- με την πρόταση μιας εκπαιδευτικού, η οποία δημοσιεύτηκε στο διαδίκτυο και με εκφράζει πλήρως. «Αυτό που χρειάζεται επειγόντως η παιδεία μας είναι η στήριξη του εκπαιδευτικού κι όχι η πίεση, η απαξίωση και η τιμωρία του. Να μας αφήσουν να αφοσιωθούμε στο έργο μας, να αγκαλιάσουμε και να στηρίξουμε τους μαθητές μας και να τους προσφέρουμε όλα αυτά που τόσο απεγνωσμένα έχουν ανάγκη αυτές τις δύσκολες μέρες, να νιώσουμε την κοινωνία στο πλευρό μας, όχι απέναντί μας. Ελεύθερους εκπαιδευτικούς χρειαζόμαστε, που με το κεφάλι ψηλά θα σταθούν δίπλα στα παιδιά μας και θα τα διδάξουν τη γνώση και την αξιοπρέπεια. Εκπαιδευτικούς που θα κρίνονται με διαδικασίες που δεν θα στηρίζονται στο φόβο ή το χρήμα που μπαίνει ή βγαίνει από την τσέπη τους. Διαδικασίες που θα τους οπλίσουν με αξιοπρέπεια και δύναμη. Διαδικασίες που θα συνδέονται με τη διαρκή και σωστή επιμόρφωσή τους αντί για τη συλλογή βεβαιώσεων στην οποία επιδίδονται τα τελευταία χρόνια. Διαδικασίες που θα λαμβάνουν υπ’ όψιν τους τις κοινωνικές ιδιαιτερότητες των σχολείων και των μαθητών τους. Διαδικασίες που καμμία σχέση δεν πρέπει να έχουν με τις επιδόσεις των μαθητών σε συνεχείς εξετάσεις και μάλιστα εθνικού επιπέδου -όπως θα πάει- για να είναι μετρήσιμα τα αποτελέσματα, εξετάσεις που πνίγουν κάθε ενδιαφέρον κι αγάπη για τη γνώση και στραγγαλίζουν τη δυνατότητα των εκπαιδευτικών να την εμφυσήσουν και που θα τους οδηγήσουν να \""προετοιμάζουν\"" ψυχρά τους μαθητές τους για τα συνεχή τεστ ώστε να μην αξιολογούνται αρνητικά. Πώς να αξιολογήσεις το λογισμό και το όνειρο; Πώς να αξιολογήσεις τη σχέση μαθητή-εκπαιδευτικού και να την ποσοτικοποιήσεις;»
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΑΜΑΝΑΤΙΔΗΣ",19
"82542","  Κυρίες και κύριοι συνάδελφοι,  έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας.
Επί του άρθρου 32 ψήφισαν συνολικά 262 Βουλευτές.
Υπέρ του άρθρου, δηλαδή «ΝΑΙ», ψήφισαν 165 Βουλευτές.
Κατά του άρθρου, δηλαδή «ΟΧΙ», ψήφισαν 93 Βουλευτές.
«ΠΑΡΩΝ» ψήφισαν 4 Βουλευτές, σύμφωνα με το παρακάτω πρωτόκολλο ψηφοφορίας:.
(να μπει η σελ. 147α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82543","  Συνεπώς το άρθρο 32 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82544"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"82545"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Οικονομικών: «Επενδυτικά εργαλεία ανάπτυξης, παροχή πιστώσεων και άλλες διατάξεις» έγινε δεκτό κατά πλειοψηφία επί της αρχής και επί των άρθρων.
Ερωτάται το Σώμα: Γίνεται δεκτό το νομοσχέδιο και στο σύνολο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82546"," Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"82547","  Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Οικονομικών: «Επενδυτικά εργαλεία ανάπτυξης, παροχή πιστώσεων και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 148α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82548"," Κυρίες και κύριοι συνάδελφοι,  παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82549"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"82550","  Το Σώμα παρέσχε τη ζητηθείσα εξουσιοδότηση.
Συνεχίζουμε τον κατάλογο των ομιλητών, επανερχόμενοι στη συζήτηση του νομοσχεδίου του Υπουργείου Παιδείας και Θρησκευμάτων, Πολιτισμού και Αθλητισμού. 
Η συνάδελφος κ. Μαρία Γιαννακάκη έχει το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82551"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι Βουλευτές, «αν αλλάξεις όλα τα άλλα και δεν έχεις αλλάξει το δάσκαλο, είναι μάταια η προσπάθειά σου. Εάν αλλάξεις το δάσκαλο και τίποτα άλλο να μην αλλάξεις, η μεταβολή θα έλθει μόνη της» έγραφε ο Δημήτρης Γληνός. Παραφράζοντας το μεγάλο δάσκαλο-μεταρρυθμιστή, πολύ ταπεινά θα έλεγα: Αν αξιολογήσεις όλα τ’ άλλα και δεν αξιολογήσεις, με σκοπό να κινητοποιήσεις όλες τις δυνάμεις προκειμένου να τις θέσεις στην υπηρεσία της εκπαιδευτικής διαδικασίας, το δάσκαλο, είναι μάταια κάθε προσπάθειά σου.
Ο θεσμός της αξιολόγησης αποτελεί ένα από τα πιο σημαντικά συστατικά στοιχεία του εκάστοτε εκπαιδευτικού συστήματος ανά την Ευρώπη. Η αποκτηθείσα εμπειρία και οι διαρκώς μεταβαλλόμενες ανάγκες και συνθήκες της κοινωνίας έχουν μετασχηματίσει το θεσμό σε ένα πολυεπίπεδο, πολυδιάστατο και πολύμορφο σύστημα, που συνυπολογίζει εθνικά, αλλά και ιδιαίτερα χαρακτηριστικά του μαθητικού πληθυσμού και της εκάστοτε σχολικής μονάδας.
Στις περισσότερες ευρωπαϊκές χώρες έχει θεσπιστεί ένας διακριτός και κατά περίπτωση ανεξάρτητος φορέας εποπτείας, αξιολόγησης και διασφάλισης της ποιότητας της εκπαίδευσης και του εκπαιδευτικού έργου. Σκοπός του φορέα ή της αρχής δεν είναι η επιβολή και ο αυστηρός έλεγχος, αλλά η ενίσχυση των διαδικασιών αποκέντρωσης του εκπαιδευτικού συστήματος. 
Κατ’ αυτόν τον τρόπο, παρατηρείται μια ποικιλομορφία τρόπων και τύπων εποπτείας, συντονισμού και αξιολόγησης, η οποία μπορεί να διεξάγεται σε εθνικό, περιφερειακό ή και τοπικό επίπεδο. Μπορεί, επίσης, να είναι τακτική ή έκτακτη, πλήρης ή σύντομη, μετά από αίτημα ή συστηματική. 
Η βάση του μηχανισμού αξιολόγησης έγκειται στο συνδυασμό χαρακτηριστικών τόσο εξωτερικής όσο και εσωτερικής αξιολόγησης, με απώτερο στόχο την ενδυνάμωση των σχέσεων αλληλεπίδρασης, υποστήριξης και ανατροφοδότησης μεταξύ τους. 
Αντιθέτως, στη χώρα μας δεν εφαρμόζεται με συστηματικό τρόπο κάποια μορφή αξιολόγησης. Ας σημειωθεί ότι το σύστημα επιθεώρησης της εκπαίδευσης έχει σταματήσει ήδη από τα τέλη της δεκαετίας του 1970, γιατί ουσιαστικά είχε οδηγήσει στη χειραγώγηση του εκπαιδευτικού. Μολονότι θεσπίστηκαν έκτοτε διάφοροι τρόποι αξιολόγησης μέσω πολλών νομοθετημάτων, κάποια από αυτά είτε ατόνησαν σταδιακά είτε στην πράξη δεν εφαρμόστηκαν ποτέ. 
Το γεγονός αυτό, σε συνδυασμό με τη σημαντική εξέλιξη σε άλλα ευρωπαϊκά κράτη, έχει ως αποτέλεσμα την απόκλιση της χώρας μας και σ’ αυτόν τον τομέα από τα ευρωπαϊκά δεδομένα. 
Για το λόγο αυτό, λοιπόν, η προώθηση του παρόντος σχεδίου νόμου είναι κρίσιμη για την επίτευξη σύγκλισης. Το νομοσχέδιο αυτό μαζί με το βελτιωμένο σχετικό προεδρικό διάταγμα θέτουν ένα νέο πλαίσιο με μακροπρόθεσμο στόχο τη δημιουργία μιας κουλτούρας αξιολόγησης. Επί της ουσίας, πρόκειται για ένα νέο εκπαιδευτικό συμβόλαιο ή εναλλακτικά για μια αλλαγή στο ισχύον παράδειγμα. Το σύστημα αυτό θεμελιώνεται στις αρχές της εμπιστοσύνης, της ευθύνης, της δικαιοσύνης και της επαγγελματικής δεοντολογίας.
Συγκεκριμένα, προωθείται η θέσπιση κοινά αποδεκτών όρων, που θα εξασφαλίζουν μία σχετική αυτονομία και ένα βαθμό ελευθερίας με έμφαση στις διαδικασίες αυτοαξιολόγησης και στη διαμορφωτική αξιολόγηση. Κατά τον τρόπο αυτό, ενισχύεται η εσωτερική αξιολόγηση.
Αναφορικά με την εξωτερική αξιολόγηση, είναι κρίσιμη η ύπαρξη ενός σαφώς διατυπωμένου πλαισίου κριτηρίων, διαδικασιών και εργαλείων αξιολόγησης, που θα εδραιώνει μια κοινή αντίληψη ευθύνης και δικαιοσύνης.
Συνολικά, η ύπαρξη πολλαπλών πηγών αξιολόγησης εξασφαλίζει το συνυπολογισμό των ιδιαίτερων χαρακτηριστικών της εκάστοτε σχολικής μονάδας σε ένα συνολικό και συνεκτικό πλαίσιο αξιολόγησης. Έτσι, το εκπαιδευτικό μας σύστημα θα συγκλίνει προς τα ευρωπαϊκά πρότυπα, που είναι και το ζητούμενο. 
Όπως έχει ήδη φανεί από τα ανωτέρω, η πρόθεση όλων είναι να αποφευχθεί η δημιουργία ενός στείρου πλαισίου αξιολόγησης. Στην προσπάθεια αυτή σημαντικό ρόλο παίζει η διαρκής επαγγελματική αναβάθμιση των εκπαιδευτικών μέσω των προγραμμάτων της διά βίου εκπαίδευσης.
Η ενδοσχολική επιμόρφωση των εκπαιδευτικών, συνεπικουρούμενη από το προαναφερθέν σύστημα αξιολόγησης, αναμένεται να οδηγήσει στη βελτίωση της ποιότητας του εκπαιδευτικού έργου.
Θα πρέπει, επίσης, να σημειωθεί ότι η αξιολόγηση θα έχει διαπιστωτικό, διαμορφωτικό, παιδαγωγικό και αναπτυξιακό χαρακτήρα. Επιπροσθέτως η χρήση καινοτόμων στοιχείων, όπως αυτό του άρθρου 1 παράγραφος 9, αναφορικά με την αξιολόγηση των εκπαιδευτικών από μαθητές και γονείς αυτών, αναδεικνύει τον αποκεντρωμένο χαρακτήρα του πλαισίου αξιολόγησης.
Από την ίδρυση, λοιπόν, της Ανεξάρτητης Αρχής για τη Διασφάλιση της Ποιότητας στην Πρωτοβάθμια και Δευτεροβάθμια Εκπαίδευση, σε συνδυασμό με την έκδοση του βελτιωμένου προεδρικού διατάγματος για την αξιολόγηση, αναμένεται ότι θα προκύψουν μια σειρά από θετικά αποτελέσματα, τα οποία συνοπτικά θα μπορούσαν να είναι τα εξής:
Πρώτον, αποτίμηση της ποιότητας του υφιστάμενου εκπαιδευτικού έργου, ούτως ώστε να στοχοποιηθούν και να βελτιωθούν οι αδυναμίες του συστήματος, προτεραιότητες για βελτιωτικές παρεμβάσεις, ρητά και σαφή κριτήρια που αναμένεται να αυξήσουν το επίπεδο προσδοκιών για την ποιότητα του εκπαιδευτικού έργου και κατάρτιση ενός εθνικού στρατηγικού σχεδίου για την εκπαιδευτική πολιτική, το οποίο θα βασίζεται στις στοιχειοθετημένες μελέτες, γεγονός που θα καταστήσει το σύστημα πιο λειτουργικό,  πιο αποτελεσματικό, λιγότερο χρονοβόρο και σπάταλο.
Φυσικά, όλα τα παραπάνω δεν σημαίνουν ότι το παρόν νομοθέτημα δεν έχει και αδυναμίες.
Η πρώτη είναι αυτή που αφορά στις απολαβές του προέδρου της ανεξάρτητης αρχής, όπως αυτές υπολογίζονται από το Γενικό Λογιστήριο του Κράτους και οι οποίες υπερβαίνουν τις αντίστοιχες του Γενικού Γραμματέα Υπουργείου, γεγονός που αντίκειται στις σχετικές διατάξεις του ν. 4093∕2012. 
Παράλληλα, δεδομένου του σημαντικού ρόλου του προέδρου της αρχής, η κάλυψη της θέσης θα πρέπει να προκύπτει κατόπιν δημόσιας προκήρυξης και όχι μέσω απευθείας ανάθεσης με πρωτοβουλία του αρμόδιου Υπουργού, ούτως ώστε να διαφυλαχθεί η διαφάνεια και η ανεξαρτησία της αρχής.
Τέλος, δεδομένης της δημοσιονομικής κατάστασης της χώρας, οι θέσεις του ειδικού επιστημονικού προσωπικού και οι αντίστοιχες του διοικητικού προσωπικού θα πρέπει να υπάρχει η δυνατότητα να καλύπτονται από το ήδη υπάρχον δυναμικό. 
Τα θέματα αυτά δύνανται να ρυθμιστούν σε σχετικές τροπολογίες που καταθέσαμε σαν Δημοκρατική Αριστερά και τις οποίες, κύριε Υπουργέ, δηλώσατε ότι τις κάνετε δεκτές επί της αρχής.
Ευχαριστώ πολύ.","ΜΑΡΙΑ ΓΙΑΝΝΑΚΑΚΗ",100
"82552"," Εμείς ευχαριστούμε, κυρία συνάδελφε.
Το λόγο έχει ο συνάδελφος κ. Ιωάννης Μιχελογιαννάκης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"82553"," Ευχαριστώ, κύριε Πρόεδρε.
Εδώ και τριάντα δύο χρόνια, από την εποχή της κατάργησης των επιθεωρητών, μπήκε ένας προβληματισμός για την αξιολόγηση, ο οποίος βρήκε μπροστά του στεγανά είτε από την πολυνομία είτε από την αποσπασματικότητα, είτε επειδή επικρατούσαν κανονιστικού τύπου μηχανισμοί είτε επειδή δεν μπορούσε να πετύχει η αποσύνδεση του βαθμολογίου και της ποσόστωσης από μια άλλη κουλτούρα.
Ιδανικό σύστημα σε εφτά-οχτώ πρότυπα κρατών σαφώς δεν υπάρχει. Δείκτες, βέβαια, ποιότητας έχουν οριοθετηθεί. 
Σαφώς, η συμμετοχή μαθητών, η συμμετοχή γονέων, η αυτοαξιολόγηση των ίδιων των εκπαιδευτικών ήταν κάτι το οποίο θα μπορούσε να μπει σε μία διαδικασία της κουλτούρας της νέας αξιολόγησης. 
Κάνατε μία ανεξάρτητη αρχή που λέει ότι ελέγχει, γνωμοδοτεί, εποπτεύει, αποφασίζει, ανατροφοδοτεί -feedback σύστημα σε λειτουργία- και μια δευτέρου επιπέδου πενταμελή επιτροπή. 
Πρώτον, στο σχολείο πρέπει να μπει ένα όριο που να λέει όχι τι μπορεί να κάνει ο μαθητής για το σχολείο, αλλά το αντίστροφο. 
Δεύτερον, οι καλοί δεν μπορεί να είναι στα «καλά» σχολεία και οι κακοί στα «κακά», γιατί αυτήν τη διαδικασία την είδαμε. Είδαμε μία σχέση ομηρική, πελατειακή Βουλευτή με μέσο, με πλαστά χαρτιά. 
Ο ανταγωνισμός μέσα στην εκπαιδευτική μονάδα είναι δεδομένος. Η διαρροή και το χάσμα ταξικού χαρακτήρα αυξάνεται.
Θα κάνω τώρα συγκεκριμένες παρατηρήσεις. Ο διορισμός του προέδρου από τον Υπουργό αφήνει τη δυνατότητα οι αρμοδιότητές του να εμπίπτουν σε ανεξάρτητη αρχή; Η μη συμμετοχή φορέων δείχνει στοιχεία κοινωνικοποίησης αξιολογικού συστήματος; Η ανάθεση σε ξένους, όταν δεν μπορούν, τι δικλίδα ασφαλείας δίνει ότι δεν θα υπάρξουν απολύσεις; Η αξιολόγηση με μεταπτυχιακά –που σήμερα τουλάχιστον στον ιατρικό χώρο πληρώνονται και τούτη τη στιγμή οι εκπαιδευτικές άδειες έχουν πέσει το τελευταίο διάστημα στο 85%- τι σημαίνει; Το ότι τούτη τη στιγμή στο 47% των σχολείων δεν υπάρχει σχολική βιβλιοθήκη και ούτε καν έχετε στο μυαλό σας να τις επανδρώσετε τι σημαίνει;  
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Υπάρχει ένας μνημονιακός χαρακτήρας, ο οποίος φθάνει τούτη τη στιγμή να είναι και προκλητικός, όταν λέει «50% στο Β΄ βαθμό και 15% στον Α΄». Άρα τι αξιολόγηση υπάρχει, όταν οριοθετούμε από πριν τα νούμερα; Είναι τιμωρητικού χαρακτήρα; 
Το άρθρο 95 του ν. 3528 λέει ότι δύο αρνητικές ψήφοι φέρνουν απόλυση. Τουλάχιστον επί των πραγμάτων αυτό το έχουμε βρει μπροστά μας. Και έστω ότι δεν είναι και έτσι, μπορείτε να αποδείξετε και να δεσμευθείτε σήμερα ότι οι απολύσεις δεν θα είναι υπαρκτές; Μπορούμε να το ακούσουμε από το στόμα σας; Εγώ θα το περιμένω αυτό. 
Βάζετε δύο ώρες αξιολόγησης. Εδώ δύο ώρες δεν αρκούν στις πανελλήνιες εξετάσεις, για να περάσει ένα παιδί και λέτε ότι σε ένα δίωρο μπορείτε να βγάλετε όλα τα πρότυπα κουλτούρας του νέου που θέλετε; 
Έχουμε διευθυντές και σχολικούς σύμβουλους που χάνουν το ρόλο τους και δημιουργούν μία μονοσήμαντη, πελατειακή σχέση, η οποία είναι απαράδεκτη. 
Η έκθεση του ΟΟΣΑ, το παράδειγμα της Πίζας, το παράδειγμα της Πορτογαλίας, το παράδειγμα της Βρετανίας δείχνουν -και εισηγητής στην επιτροπή σάς το είπε- ότι εκεί που υπήρχαν κοινωνικές διαστρωματώσεις χαμηλών επιπέδων, υπήρξε μία αξιολόγηση, η οποία ήταν ταξικά προσανατολισμένη, μόνο και μόνο γιατί ήταν ανομοιογενώς δομουμένη, άρα μη συγκρίσιμη. Σας τα είπαν. 
Ο ανταγωνισμός μεταξύ των εκπαιδευτικών θα φθάνει στο σημείο ακόμα και του ρουφιάνου. Καταντούν, δηλαδή να δίνουν πρότυπο σε μαθητές το «σπαστήρι», που λέγαμε κάποτε, για να επιβιώσουν. 
Όλα αυτά θα ήταν καλά –θα λέγαμε- αν δεν είχατε και δεκατρείς χιλιάδες αναπληρωτές που δεν έχετε προσλάβει, όταν έχετε χάσει και τριάντα δύο χιλιάδες διδακτικές ώρες κι όταν, όσον αφορά το άρθρο 101 περί ανεξάρτητης αρχής, δεν ξέρετε πότε είναι ανεξάρτητη. Δείτε τους όρους του άρθρου 101, για να δείτε αν η συνταγματικότητα τελικά συνάδει με το ίδιο το νομοσχέδιο. Η έλλειψη φορέων και της αλλοδαπής που είπα, το συμπληρώνει. 
Τελικά θέλετε να δούμε περίπου, το ποσοστό που έχετε σε επιμορφωτικές άδειες στο προσωπικό; Τις έχετε μειώσει στο 87%. Και τα κριτήρια που βάζετε στους εμπειρογνώμονες, ποια είναι; Να τα ακούσει η Βουλή εδώ, να τα δούμε! 
Τελικά το σχολικό σύμβουλο, αν θέλετε να τον κρατήσετε, με τι κριτήρια θα τον κρατήσετε και πώς θα τον προσγειώσετε στα νέα δεδομένα που εσείς θέλετε να καθιερώσετε; 
Αν δεν είναι τιμωρητική η αξιολόγηση, πώς θα βελτιώσουμε τον αρνητικό, τον ανεπαρκή; Μια κοινωνία δικαίου δίνει τακτά βήματα για να βελτιώσει τον αρνητισμό, ο οποίος πολλές φορές μπορεί να είναι και από ταξική αντίδραση και από κοινωνική αντίδραση και από κοινωνική αδικία και το ξέρετε. 
Κύριε Υφυπουργέ, καλό θα ήταν, αν μπορούσατε, να φέρνατε μία ποιότητα και αποτελεσματικότητα στην εκπαίδευση με τους δείκτες που σας είπα, να είχατε ορθολογική διαχείριση πόρων, να είχατε αξιολογήσει ανθρώπινο δυναμικό, να είχατε υποστηρίξει την αέναη, τη διά βίου ανάπτυξη των εκπαιδευτικών, να είχατε υποστηρίξει σχέσεις μέσα στην κοινότητα που να ήταν σωστές, να είχατε δημιουργήσει ένα αξιολογικό σύστημα με κουλτούρα αξιολόγησης, που να ήταν κάτι καινούργιο.
Το καινούργιο δεν το φέρνετε. Είναι αναχρονιστικό και πολύ φοβάμαι ότι είναι χειρότερο και από του 1982. 
Ευχαριστώ. 
(Χειροκροτήματα)","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"82554"," Σας ευχαριστούμε και εμείς. 
Ο κ. Ηλίας Βλαχογιάννης έχει το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82555"," Ευχαριστώ πολύ, κύριε Πρόεδρε.
Κύριε Υπουργέ, θεωρώ πραγματικά αυτό το σχέδιο νόμου την καλύτερη υπηρεσία που μπορείτε να προσφέρετε αυτήν την ώρα στη δημόσια εκπαίδευση. 
Προφανώς είναι υποκριτικό να υποστηρίζουν κάποιοι συνάδελφοι από την Αξιωματική Αντιπολίτευση ότι μέσω αυτού του νομοσχεδίου έχετε ύποπτες –όχι καλές- προθέσεις και ότι πρόθεση της Κυβέρνησης, στην ουσία, είναι να διώξει εκπαιδευτικούς και όχι να προαγάγει το έργο γενικότερα της εκπαίδευσης. 
Υπάρχει κανείς στην ελληνική κοινωνία που δεν έχει διαπιστώσει ότι η δημόσια εκπαίδευση πάσχει; Υπάρχει κανείς; Το ομολογούν οι ίδιοι οι εκπαιδευτικοί μέσω των συνδικαλιστικών τους οργάνων, μέσω των εκπροσώπων τους. Όλοι ομολογούν ότι πάσχει σε αυτό το σημείο η δημόσια εκπαίδευση. 
Ήταν τεράστιο σφάλμα -αυτό που είπε και πριν ο προλαλήσας- ότι εδώ και τριάντα περίπου χρόνια έχουν καταργηθεί οι επιθεωρητές εκπαίδευσης. Εμείς οι παλιότεροι γνωρίζουμε ότι ο επιθεωρητής σήμαινε έλεγχο. Ήταν ένα πρόσωπο σεβαστό απόλυτα και στην εκπαιδευτική κοινότητα και στην κοινωνία γενικότερα. Όταν πήγαινε ο επιθεωρητής σε ένα χωριό, ήταν είδηση. Πήγαινε να κάνει επιθεώρηση. Και ήταν όλα στην εντέλεια ή τουλάχιστον προσπαθούσαν να είναι όλα στην εντέλεια. Δυστυχώς η νοοτροπία που επικράτησε τότε, ήταν να διώξουμε τους γενικούς διευθυντές, να διώξουμε τους επιθεωρητές, να δημιουργήσουμε ένα άλλο μοντέλο εκπαίδευσης. Εκ του αποτελέσματος κρίνοντας σήμερα και με την ασφάλεια των πολλών ετών που έχουν παρέλθει από τότε, λέμε ότι ήταν ένα λάθος. 
Όμως έστω και τώρα, η πολιτεία έρχεται να διορθώσει αυτό το λάθος. Είναι πολύ θετικό ότι συστήνεται μία νέα υπηρεσία. Γιατί συστήνεται νέα υπηρεσία; Για να εξασφαλίσει το αδιάβλητο του ελέγχου, γιατί είμαστε άνθρωποι και ξέρουμε ότι, όταν δημιουργείς μία δομή από τα ίδια υλικά που υπάρχουν μέσα στην εκπαίδευση, προφανώς υπεισέρχεται και ο υποκειμενικός παράγοντας και προφανώς κάποιοι θα αισθάνονται ότι αδικούνται ή θα αδικηθούν. Άρα, το να δημιουργούμε εξ υπαρχής μία ανεξάρτητη αρχή, που θα έχει αποκλειστικό σκοπό την αξιολόγηση όλου του εκπαιδευτικού έργου συνολικά και των δομών, είναι πάρα πολύ θετικό. 
Ειπώθηκε σε αυτήν την Αίθουσα «μα δεν είναι ανεξάρτητη, γιατί στην ουσία δεν είναι ακριβώς αυτό το οποίο προβλέπει το Σύνταγμα περί ανεξαρτήτων αρχών». 
Κυρίες και κύριοι συνάδελφοι, έχει κανείς την αίσθηση ότι οι μέχρι τώρα υφιστάμενες ανεξάρτητες αρχές δεν προήλθαν από τις πλειοψηφίες; Απλώς οι πλειοψηφίες αναζήτησαν πρόσωπα καταξιωμένα έτσι, ώστε να εξασφαλίσουν τη γενικότερη συναίνεση. 
Υπάρχει κανείς, που να αμφιβάλει ότι αυτή η Κυβέρνηση εθνικής σωτηρίας θα αναζητήσει τα καταλληλότερα πρόσωπα, για να στελεχώσουν αυτήν την ανεξάρτητη αρχή έτσι, ώστε από τη γέννησή της, από τη δημιουργία της να εξασφαλίσει την έξωθεν καλή μαρτυρία; 
Προφανώς αυτό, η μέχρι τώρα πορεία της Κυβέρνησης, μπορεί να το εξασφαλίσει. Θα δείτε ότι θα εξασφαλιστούν και μεγάλες πλειοψηφίες σε αυτήν την Αίθουσα έτσι, ώστε να περιβάλουμε με το απαραίτητο κύρος τα πρόσωπα, τα οποία θα κληθούν να προσφέρουν σημαντικότατη υπηρεσία στη δημόσια και  γενικότερα στην εκπαίδευση της ελληνικής νεολαίας.
Κυρίες και κύριοι συνάδελφοι, το ότι πάνε οι μαθητές στα φροντιστήρια, το ότι πάνε πολλοί μαθητές στα ιδιωτικά σχολεία, πρέπει να μας προβληματίσει πολύ. Αυτό πρέπει να μας προβληματίσει, γιατί ο γονιός μέσα στη φτώχεια του, μέσα στην ανέχειά του, εξοικονομεί κάποια χρήματα από το υστέρημά του, για να στείλει το παιδί και στο φροντιστήριο και στο ιδιωτικό σχολείο. Γιατί το κάνει άμα η δημόσια εκπαίδευση λειτουργεί καλά, άμα όλα έχουν καλώς; Δεν μας δείχνει η κοινωνία τι γίνεται με την παραπαιδεία; 
Πώς θα καταργήσουμε αυτό το οποίο επικρατεί στην ελληνική κοινωνία, στην ελληνική εκπαίδευση; Θα το καταργήσουμε, όταν κάνουμε ένα αξιόπιστο σχολειό. Ας μη γελιόμαστε. Δεν είναι αξιόπιστο το σχολειό.
Πρόσφατα, κύριε Υπουργέ, έγινε μία έρευνα, η οποία και δημοσιεύτηκε από το Πάντειο Πανεπιστήμιο -δεν ξέρω εάν είναι αληθινή, θα καταθέσω και σχετική ερώτηση- μεταξύ φοιτητών για το ποιοι ήξεραν για τη μάχη του Μαραθώνα. Από τους τριακόσιους ερωτηθέντες απάντησε μία, η οποία ήταν αλβανικής καταγωγής. Αυτή ήξερε για τη μάχη του Μαραθώνα. Δυστυχώς δεν βρίσκονται εδώ συνάδελφοι από ένα άκρο της Βουλής, για να ακούσουν ότι και αλλοδαποί φοιτητές στη χώρα μας έχουν την ελληνική παιδεία και είναι γνώστες της ελληνικής ιστορίας, την οποία δεν την έχουν τα ελληνόπαιδα. Εάν αληθεύει, είναι τραγικό, κύριε Υπουργέ, από τα τριακόσια ελληνόπουλα να μην ξέρει κανένα για τη μάχη του Μαραθώνα!
Δεν ξέρουμε, κυρίες και κύριοι συνάδελφοι, ότι ήρθαν εκπαιδευτικοί από τα Σκόπια, για να διδάξουν ιστορία στα ελληνικά σχολειά; Αυτά τα λάθη τού παρελθόντος θα τα αφήσουμε να συνεχίζονται; Δεν είναι αλήθειες τις οποίες πρέπει να πούμε; 
Το πολιτικό σύστημα διέπραξε τεράστια λάθη. Αυτά έχουν αποβεί σε βάρος της εκπαίδευσης, αλλά αποβαίνουν δυστυχώς και σε βάρος αξιών του έθνους. 
Είμαι βέβαιος, κύριε Υπουργέ, ότι το νομοσχέδιο αυτό κινείται προς τη σωστή κατεύθυνση. Είμαι βέβαιος ότι το Υπουργείο Παιδείας προσφέρει θετικότατη υπηρεσία μέσω αυτού του νομοσχεδίου. Συνεχίστε και μην ακούτε τις κριτικές. Οι  κριτικές που γίνονται από την Αντιπολίτευση δεν είναι κακόπιστες, είναι καλόπιστες. Όπου χρειαστεί να κάνετε διορθώσεις, προφανώς θα τις κάνετε, αλλά η αξιολόγηση πρέπει να γίνει. 
Δεν καταλαβαίνω, γιατί είναι ταμπού να φύγουν και κάποιοι εκπαιδευτικοί ανεπαρκείς; Είπε ένας συνάδελφος «μα πώς θα προστατεύσουμε αυτόν, ο οποίος δεν θα κριθεί με καλή βαθμολογία και θα πρέπει να τον βελτιώσουμε;». Αυτή είναι η δουλειά της Βουλής; Να βελτιώνουμε ανεπαρκείς δημοσίους υπαλλήλους; Ο ανεπαρκής να πάει στο σπίτι του, κύριε Υπουργέ. Περιμένουν τόσα παιδιά άνεργα να δουλέψουν. Οι καλοί θα μείνουν. Θα τους στηρίξουμε. Αλλά οι ανεπαρκείς δεν έχουν θέση στη δημόσια εκπαίδευση.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"82556"," Ευχαριστούμε και εμείς.
Η κ. Μαρία Τριανταφύλλου, Βουλευτής του ΣΥΡΙΖΑ, έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82557"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι Βουλευτές, μιλάμε σήμερα για την αξιολόγηση στην πρωτοβάθμια και στη δευτεροβάθμια εκπαίδευση. Μας λέτε: «Λείπουν πολλά από την εκπαίδευση, λείπει και η αξιολόγηση». Μας είπατε: «Από κάπου πρέπει να αρχίσουμε. Ας αρχίσουμε από την αξιολόγηση». Τα υπόλοιπα είναι ήσσονος σημασίας; 
Το ότι δεν έχουν καλυφθεί τα κενά των εκπαιδευτικών είναι ήσσονος σημασίας; Το ότι οι μαθητές δυσκολεύονται να μετακινηθούν προς τα σχολειά τους είναι ήσσονος σημασίας; Το ότι δεν υπάρχουν βιβλία και βιβλιοθήκες είναι ήσσονος σημασίας; Το ότι συρρικνώνετε και καταργείτε δομές χρήσιμες για τη δημόσια και δωρεάν εκπαίδευση είναι ήσσονος σημασίας; Όχι, βέβαια. Αλλά «προέχει η αξιολόγηση». Ποια αξιολόγηση; 
Μιλάτε για μια ανεξάρτητη αξιολόγηση. Ποια είναι αυτή η ανεξάρτητη αρχή; Αυτή που θα διορίζεται από τον εκάστοτε Υπουργό; Πού βρίσκονται αυτές οι αντικειμενικές και αδιάβλητες διαδικασίες; Πώς θα στελεχώνεται αυτή η επιτροπή; Ποιοι θα συμμετέχουν σε αυτήν, αφού δεν υπάρχει καμμία συμμετοχή φορέων της εκπαίδευσης ή και άλλων κοινωνικών φορέων;
Σταχυολογώντας κάποια από τα κριτήρια της αξιολόγησης, να αναφέρω τα εξής: Λέτε οι σχολικές μονάδες να έχουν υποδομές. Ποιος ψαλιδίζει και αφανίζει τις υποδομές και γιατί; Γιατί έχουν κλείσει οι βιβλιοθήκες στα σχολεία; Γιατί δεν συντηρούνται τα κτήρια; Γιατί σταμάτησε η ενισχυτική διδασκαλία; Ποιοι είναι αυτοί που δεν στηρίζουν τις δομές; Να πάτε να δείτε τις σχολικές δομές και ναι, μετά να αξιολογήσετε αυτούς που δεν τις στήριξαν και αυτούς που τις κατέστρεψαν, αυτές, τις όποιες δομές. Έχετε πάει σε σχολειά της επαρχίας ή της Αττικής; Εάν πάτε, θα φρίξετε και δεν θα ξαναμιλήσετε για δομές.
Όσον αφορά τα προσόντα των εκπαιδευτικών, όταν δεν υπάρχει επιμόρφωση –ειπώθηκε από πολλούς συναδέλφους- όταν δεν υπάρχουν εκπαιδευτικές άδειες, για ποιο πράγμα μιλάμε; 
Επιπλέον κάποιοι από τους εκπαιδευτικούς έχουν προσόντα, έχουν μεταπτυχιακά ή άλλα προσόντα. Για όσους θέλουν να τα αποκτήσουν, δίνετε κάποια απάντηση ή υπάρχει μέριμνα γι’ αυτό; 
Η αξιολόγηση λοιπόν, όπως και όλη η εκπαιδευτική διαδικασία, δεν είναι ουδέτερη. Έχει στόχους. Η αξιολόγηση των εκπαιδευτικών που προτείνετε, όχι μόνο δεν προάγει τη βελτίωση της δημόσιας εκπαίδευσης και του έργου των λειτουργών της, αλλά αντίθετα είναι απόλυτα εναρμονισμένη με τη συνολικότερη κυβερνητική πολιτική διάλυσης της δημόσιας παιδείας και την πλήρη πειθάρχηση κάθε φωνής που διαφωνεί.
 Η σπουδή των κυβερνώντων για άμεση εφαρμογή της αξιολόγησης και το πολιτικό και θεσμικό πλαίσιο της εφαρμογής της -οι προαγωγές, οι καθηλώσεις, οι απολύσεις δημοσίων υπαλλήλων- υπακούουν φανερά σε δημοσιονομικά κριτήρια, δηλαδή στο μνημονιακό πλάνο μείωσης του αριθμού των δημοσίων υπαλλήλων, συμπεριλαμβανομένων και των εκπαιδευτικών. 
Και εξηγούμε –το είπαν πάρα πολλοί, θα το πούμε ακόμη μία φορά- ότι, όποιες και αν είναι οι επιδόσεις, οι προαγωγές σε ανώτερα μισθολογικά και βαθμολογικά κλιμάκια περιορίζονται εκ των προτέρων. Υπάρχουν συγκεκριμένα ποσοστά. Παραδείγματος χάριν, το 50% του συνόλου των εκπαιδευτικών θα προάγεται στον Β΄ βαθμό και μόλις το 15% στον Α΄ βαθμό. Αυτά τα ποσοστά θα αυξομειώνονται, εάν ο Υπουργός το κρίνει. Πώς θα το κρίνει; Ανάλογα με τις δημοσιονομικές δυνατότητες. 
Αλήθεια, δεν μας  λέτε τι θα γίνεται με όσους υστερούν, όσους αξιολογούνται αρνητικά. Μας μιλάτε για τιμωρητικές συνέπειες, αλλά δεν μας λέτε τίποτα για διορθωτικές κινήσεις. Ένα νομοσχέδιο πρέπει να τα περιλαμβάνει αυτά. Είναι και έργο της Βουλής αυτά να τα βλέπει. Πώς θα γίνουν καλύτεροι όσοι εκπαιδευτικοί υστερούν και κρίνονται αρνητικά;
Επιπλέον οι αξιολογητές των εκπαιδευτικών θα είναι οι διευθυντές των σχολείων και οι σχολικοί σύμβουλοι. Οι υπερεξουσίες και οι πελατειακές σχέσεις καλά κρατούν. 
Μιλάτε για την αξιολόγηση, όπως τόσα χρόνια μιλούσατε για μεταρρυθμίσεις στην εκπαίδευση. Όποιος πέρασε από την εκπαίδευση, γνωρίζει ότι η λέξη «μεταρρύθμιση» φέρει μύρια κακά. Μιλάτε λοιπόν για αξιολόγηση και δεν αξιολογείτε το εκπαιδευτικό σύστημα και τους εμπνευστές του. Δεν φταίει το εκπαιδευτικό σύστημα για τις αστοχίες και τις αποτυχίες του, αλλά οι εκπαιδευόμενοι, με τις νωθρές επιδόσεις τους, σύμφωνα με την πολιτική σκέψη της πολιτικής ηγεσίας του Υπουργείου. Γι’ αυτό και τιμωρούνται οι κακές επιδόσεις με σχολές υποβαθμισμένες ή με τον Καιάδα της ανεργίας, της κοινωνικής περιθωριοποίησης και της εργασιακής απαξίωσης. Δεν φταίει το εκπαιδευτικό σύστημα, αλλά οι νωθροί εκπαιδευτικοί, οι ανίκανοι εκπαιδευτικοί. 
Στα ερωτήματα που τίθενται από διάφορες πλευρές, εάν δηλαδή θέλουμε καλά δημόσια σχολεία, απαντάμε: ναι, θέλουμε καλά δημόσια σχολεία. Η παιδεία για εμάς, ως ΣΥΡΙΖΑ, αποτελεί καθολικό ανθρώπινο δικαίωμα και κοινωνικό αγαθό. Είναι υποχρέωση της πολιτείας να παρέχει δημόσια δωρεάν εκπαίδευση, ισότιμα σε όλους, με στόχο την ολόπλευρη ανάπτυξη της προσωπικότητας. 
Άρα λέμε επιτακτικά ναι στην άρση των ταξικών φραγμών, στην απάλειψη των κάθε λογής διακρίσεων, στη δωρεάν παροχή δημόσιας παιδείας υψηλού επιπέδου. 
Πώς θα φτιάξουμε καλά δημόσια σχολεία; Βάλτε λιθαράκι στη σκέψη και στη δράση σας. Να σταματήσουν όλες οι περαιτέρω μειώσεις κονδυλίων για την παιδεία και για την έρευνα. Να διασφαλιστεί η χρηματοδότηση για πιεστικές ανάγκες της εκπαίδευσης. Να γίνουν αλλαγές στις δομές του Υπουργείου Παιδείας και στην κεντρική διοίκηση. Να καταργηθούν όλοι οι μνημονιακοί νόμοι που αφορούν στην παιδεία. Χρειάζεται εξασφάλιση της λειτουργίας και της διοίκησης όλων των τύπων των σχολείων -γενικής, τεχνικής, επαγγελματικής εκπαίδευσης- καθώς και των πανεπιστημίων και των ΤΕΙ. Να επιλυθούν όλα τα βασικά ζητήματα λειτουργίας τους -σχολικά βιβλία, συγγράμματα, λειτουργικές δαπάνες- καθώς και  η επαναλειτουργία των σχολικών και πανεπιστημιακών βιβλιοθηκών και τόσα άλλα. Να καλυφθούν όλες οι ανάγκες σε διδακτικό και διοικητικό προσωπικό. Να διασφαλιστεί η βιωσιμότητα των ερευνητικών κέντρων.
Ας σταματήσει λοιπόν το παραμύθι των προτάσεων διαχειριστικού τύπου. Τόσα χρόνια τέτοιες προτάσεις υλοποιούνται και να πού φτάσαμε. Εξάλλου τι τις θέλετε τις δικές μας προτάσεις; Είναι δημοσιονομικά απαγορευτικές! 
Εμείς λοιπόν θα λέμε όχι στη διάλυση όλων των δομών της εκπαίδευσης μέσω μίας ψευδεπίγραφης αξιολόγησης, θα λέμε όχι στην αποδυνάμωση και εν τέλει στην κατάργηση του κοινωνικού κράτους, με αποστέρηση της πρόσβασης των πολιτών στα δημόσια κοινωνικά αγαθά και στην παιδεία, τα οποία πλέον είναι υποχρεωμένοι να ακριβοπληρώνουν, θα λέμε όχι στις γενικευμένες ιδιωτικοποιήσεις και στην εκχώρηση νευραλγικών τομέων του δημοσίου στα επιχειρηματικά συμφέροντα, θα λέμε όχι στη βίαιη συρρίκνωση του αριθμού των εκπαιδευτικών, στην επιδείνωση των εργασιακών τους δικαιωμάτων μέσα από εξοντωτικά μέτρα, στην παραπέρα και την περαιτέρω αφυδάτωση του ρόλου τους, όπως θα λέμε όχι και στο συγκεκριμένο νομοσχέδιο.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΤΡΙΑΝΤΑΦΥΛΛΟΥ",508
"82558"," Το λόγο έχει η κ. Σκόνδρα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82559"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, αν ο άνθρωπος λάβει την ορθή παιδεία, μέσα του ξυπνάει η δύναμη και η θέληση να αναπτυχθεί και να γίνει το θεϊκότερο και ημερότερο ζώο. Αν δεν τύχει όμως καλής και επιμελούς παιδείας, γίνεται το πιο άγριο από όλα όσα γεννάει η γη. Αυτά είναι λόγια του Πλάτωνα. 
Ως Ελληνίδες και ως Έλληνες λοιπόν οφείλουμε στην πράξη -διότι στα λόγια το λέμε έτσι και αλλιώς- να αποδείξουμε ότι η σωστή παιδεία αποτελεί την απαρχή όλων, όχι μόνο των γνώσεων, αλλά και της συμπεριφοράς, της αγωγής και της ηθικής. 
Υπάρχει έστω ένας εξ ημών που να διαφωνεί με την υποχρέωσή μας να θωρακίσουμε αλλά και να βελτιώσουμε το θεσμό της δημόσιας παιδείας; Νομίζω πως όχι. Αυτό ακριβώς προσπαθεί να διασφαλίσει το νομοσχέδιο που συζητάμε σήμερα, αγαπητοί συνάδελφοι.
Ακούστηκαν διάφορες απόψεις. Όμως θεωρώ ότι υπήρξε καθολική παραδοχή ότι στην Ελλάδα υπάρχει σοβαρό κενό στο ζήτημα της αξιολόγησης του εκπαιδευτικού έργου. Για να ακριβολογούμε, είμαστε η μοναδική χώρα του δυτικού κόσμου, στην οποία δεν υφίσταται η έννοια της αξιολόγησης, που για άλλες οργανωμένες κοινωνίες θεωρείται αυτονόητη.
Βεβαίως δεν αναφέρομαι σε αξιολόγηση εκπαιδευτικών με τη στρεβλή ερμηνεία, την οποία θέλουν να αποδώσουν οι κομματικές παρατάξεις που αντιδρούν εντόνως σε αυτήν τη μεταρρύθμιση. Ακούσαμε για παράδειγμα το ΣΥΡΙΖΑ να ισχυρίζεται ότι η διαδικασία της αξιολόγησης στοχεύει στην απόλυση χιλιάδων εκπαιδευτικών και στην καθήλωση των μισθών τους. Η απάντηση που δίνουμε, είναι ξεκάθαρη. 
Στόχος μας είναι η βελτίωση της ποιότητας και της αποτελεσματικότητας της εκπαίδευσης, η ορθολογική διαχείριση των πόρων, η κατάλληλη αξιοποίηση του ανθρώπινου δυναμικού και η υποστήριξη της επαγγελματικής ανάπτυξης των εκπαιδευτικών, αλλά και η επανάκτηση της εμπιστοσύνης των πολιτών στο δημόσιο σχολείο. 
Και αυτό διότι τι άλλο δείχνει η ραγδαία εξάπλωση της παραπαιδείας; Το είπε γλαφυρότατα ο συνάδελφος προηγουμένως. Δείχνει αυτό ακριβώς, ότι οι γονείς δεν εμπιστεύονται πλέον το δημόσιο σχολείο. Βρισκόμαστε μπροστά στο φαινόμενο να ξεκινούν τα φροντιστήρια από τις πρώτες τάξεις του δημοτικού.
Δεν μπορούμε να κρυβόμαστε άλλο πίσω από το δάκτυλό μας. Η αξιολόγηση αποτελεί ουσιαστικό και απαραίτητο εργαλείο. Δεν είναι τιμωρητικό μέσο και σε καμμία περίπτωση δεν συνδέεται με το μισθολόγιο ή με την απόλυση εκπαιδευτικών. 
Ειλικρινά δεν μπορώ να καταλάβω τις ρητορείες που είναι εμποτισμένες με αμφισβήτηση και καχυποψία και προσπαθούν να δημιουργήσουν λανθασμένη αντίληψη στους πολίτες, όπως στην προκειμένη περίπτωση ότι ο εργαζόμενος αξιολογείται με απώτερο σκοπό τη δίωξή του.
Κυρίες και κύριοι συνάδελφοι, δημιουργώντας ένα σύστημα αδιάβλητο, αντικειμενικό, δίκαιο και αξιοκρατικό, επιτυγχάνεται η βελτίωση του παρεχόμενου εκπαιδευτικού έργου. Προσωπικά στέκομαι στο θεσμικό μέρος της αξιολόγησης και όχι τόσο στις τεχνικές λεπτομέρειες. Γι’ αυτές θα πω μόνο ότι, για να γίνουν αποδεκτές και να επιτύχουν τον τελικό τους σκοπό, απαραιτήτως πρέπει να είναι δίκαιες, αντικειμενικές και με αδιαμφισβήτητες δικλίδες ασφαλείας και για τους αξιολογούμενους, αλλά και για τους αξιολογητές.
Υπάρχουν πολλά και διαφορετικά συστήματα αξιολόγησης που έχουν εφαρμοστεί στο εξωτερικό και από ό,τι είδα δεν αντιγράφεται κανένα συγκεκριμένο σύστημα κάποιας άλλης χώρας. Αντιθέτως προσαρμόζουμε τους στόχους που θέλουμε να επιτύχουμε στα δικά μας, τα ελληνικά δεδομένα. 
Δημιουργούμε μία ανεξάρτητη αρχή, η οποία θα διαφυλάξει την εγκυρότητα και την αντικειμενικότητα της όλης διαδικασίας του εκπαιδευτικού έργου και των εκπαιδευτικών μονάδων. Η ουσία όμως, κυρίες και κύριοι συνάδελφοι, βρίσκεται στο ερώτημα: Τι ποιότητα εκπαίδευσης θέλουμε για τα παιδιά μας και πώς τη διασφαλίζουμε; 
Χρόνια τώρα ακούμε ότι η εκπαίδευση πάσχει, υπονοώντας ότι και οι εκπαιδευτικοί μας δεν συμβάλλουν ουσιαστικά στη βελτίωσή της. Αυτή όμως η διαπίστωση αδικεί πάρα πολλούς εκπαιδευτικούς, οι οποίοι έχουν αφιερώσει ολόκληρη τη ζωή τους με αυταπάρνηση στην ποιοτική εκπαίδευση των παιδιών μας.
Σας ερωτώ λοιπόν το εξής: Αυτοί άραγε φοβούνται την αξιολόγηση; Μάλλον όχι. Την επιζητούν, όπως και στην υπόλοιπη Δημόσια Διοίκηση. Αυτοί που τρομάζουν στην ιδέα τού να αξιολογηθούν με αντικειμενικά κριτήρια, είναι πάντα εκείνη η μικρή μερίδα υπαλλήλων που δεν παράγει και στις όποιες αλλαγές μονίμως αντιστέκεται. 
Αυτό όμως το πανηγύρι οφείλει να τελειώσει, διότι η εκπαίδευση δεν αποτελεί κτήμα κανενός, αλλά δικαίωμα των παιδιών μας και της πατρίδας μας, αν σκεφθεί κανείς ότι αυτά τα παιδιά είναι η μεγαλύτερη επένδυση της Ελλάδος στο μέλλον! 
Επίσης οφείλουμε επιτέλους να δούμε και μία άλλη πραγματικότητα, ότι δεν ευθύνονται πάντα οι υπάλληλοι -οι εκπαιδευτικοί στην προκειμένη περίπτωση- για την αρνητική εικόνα. Αυτό ισχύει τόσο στην εκπαίδευση βεβαίως, αλλά και σε όλη τη Δημόσια Διοίκηση. 
Δεν συμφωνείτε ότι υπάρχουν εκατοντάδες καταγεγραμμένα προβλήματα, τα οποία λιμνάζουν και πρέπει να μπούμε στη διαδικασία να τα ταξινομήσουμε, να τα αξιολογήσουμε, τόσο από πλευράς προσωπικού όσο και από πλευράς υποδομής, ώστε έστω και σταδιακά να τα διορθώσουμε; 
Αγαπητοί συνάδελφοι, είμαι απόλυτα πεπεισμένη ότι το σχέδιο νόμου κινείται προς τη σωστή κατεύθυνση. Πρέπει να τολμήσουμε να βάλουμε μία τάξη στα του οίκου μας. Άλλα περιθώρια δεν υπάρχουν. Οι παθογένειες κακοφόρμισαν και από μόνη της η κατάσταση μάς δείχνει το αδιέξοδο.
Το ξαναείπα -και το πιστεύω- ότι η αξιολόγηση αποτελεί χρήσιμο εργαλείο, τόσο στην εκπαίδευση όσο και σε ολόκληρη τη Δημόσια Διοίκηση. Σαφώς και θα πρέπει να γίνονται οι διορθώσεις, όταν διαπιστώνουμε αδυναμίες στο σύστημα. Όμως ο όποιος φόβος και η όποια καχυποψία δεν μπορούν να αποτελούν τη μόνιμη δικαιολογία, ώστε να μη γίνεται ποτέ μία αρχή, πολύ δε περισσότερο, όταν οι όποιες δικαιολογίες είναι προϊόντα υποκρισίας και λαϊκισμού.
Στην πρωτοβάθμια και δευτεροβάθμια εκπαίδευση ο στόχος της αξιολόγησης είναι να εξοπλίσουμε το εκπαιδευτικό μας σύστημα, ώστε να μπορεί να ανταποκριθεί στις υψηλές απαιτήσεις μιας σύγχρονης εκπαίδευσης τόσο σε εθνικό όσο και σε διεθνές επίπεδο. 
Δεν έχει να κάνει με την τιμωρία του εκπαιδευτικού, αλλά αντιθέτως με την υποστήριξή του. Άλλωστε, σε περίπτωση δεύτερης αρνητικής κρίσης για τον αξιολογούμενο, όπως πολλοί συνάδελφοι αναρωτήθηκαν, θα υπάρχει σύστημα επιμόρφωσης, για να ανταποκριθεί καλύτερα στα καθήκοντά του. 
Γνωρίζοντας ότι τόσο η μαθητική κοινότητα όσο και η εκπαιδευτική -που υπό αντίξοες συνθήκες ασκούν τα καθήκοντά τους- θα ευνοηθούν από αυτό το νέο σύστημα, σας καλώ να αναθεωρήσετε και να στηρίξουμε όλοι το εν λόγω νομοσχέδιο. 
Κλείνοντας, θα ήθελα να απευθυνθώ στον κύριο Υπουργό και να του ζητήσω μέσα στο πλαίσιο του σχεδίου «Αθηνά», να δοθεί το δικαίωμα εκείνου του απαιτούμενου διαστήματος παράτασης στους φοιτητές και στους σπουδαστές, που ήδη φοιτούν στις σχολές που μεταφέρονται ούτως, ώστε να τελειώσουν στις πόλεις που βρίσκονται και τούτο κυρίως για οικονομικούς λόγους, που λαμβάνουν τεράστια διάσταση μέσα σε αυτές τις δύσκολες ώρες.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΣΗΜΙΝΑ ΣΚΟΝΔΡΑ",462
"82560"," Και εμείς ευχαριστούμε. 
Το λόγο έχει ο κ. Στύλιος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82561"," Κύριε Πρόεδρε, κύριε Υπουργέ, κυρίες και κύριοι συνάδελφοι, το εκπαιδευτικό σύστημα, με τις δομές και τις λειτουργίες του, οφείλει να υποστηρίζει το έργο της παιδείας, να δίνει στο νέο άνθρωπο τα απαραίτητα εφόδια για τη ζωή του. 
Τα εφόδια αυτά τον βοηθούν στην απλή καθημερινότητά του, του προσφέρουν την κατάρτιση για την μετέπειτα επαγγελματική του πορεία, αλλά κυρίως συμβάλλουν στην διάπλαση του χαρακτήρα και της προσωπικότητάς του.
Κυρίες και κύριοι συνάδελφοι, αλήθεια, πόσο κοντά είναι το δικό μας εκπαιδευτικό σύστημα σε όλα αυτά; Ποιες είναι οι στρεβλώσεις, οι παθογένειές του, οι ελλείψεις του, τα πλεονεκτήματα και τα δυνατά του σημεία; 
Για να απαντηθούν τα ερωτήματα, χρειάζεται αυτογνωσία. Και εδώ θα παίξει ρόλο η αξιολόγηση. Μία αξιολόγηση όμως, με επιστημονικό, μεθοδικό και διαφανή τρόπο.
Κύριε Υπουργέ, ο ύφαλος που πρέπει να αποφύγουμε, είναι η υιοθέτηση χωρίς κριτική προσέγγιση μεθοδολογιών άλλων χωρών. Πολλές πρακτικές δοκιμασμένες και επιτυχείς σε εκπαιδευτικά συστήματα άλλων χωρών μπορεί να μην ταιριάζουν στις ελληνικές ιδιαιτερότητες. 
Για να βελτιωθεί τελικά το εκπαιδευτικό μας σύστημα, απαιτείται πολιτική βούληση και αυτό είναι το μεγάλο στοίχημα των καιρών. Ας προσεγγίσουμε την αξιολόγηση ως εργαλείο ενδοσκόπησης, ώστε να σχεδιαστεί η θεραπεία. Η κύρια μέριμνα του κράτους θα πρέπει να αφορά τη διασφάλιση της επιστημονικής εγκυρότητας και της διαφάνειας της διαδικασίας, καθώς και τη μετέπειτα αξιοποίηση των πορισμάτων για βελτίωση.
Κυρίες και κύριοι συνάδελφοι, κατά τη γνώμη μου, η αναγκαιότητα της αξιολόγησης δεν αμφισβητείται. Από το Βήμα της Βουλής των Ελλήνων ζητώ από όλους τους φορείς, τους δασκάλους, τους μαθητές, τους γονείς και κηδεμόνες να βοηθήσουν να βρούμε τι φταίει και να υλοποιήσουμε την αλλαγή όλοι μαζί.
 Έχοντας το βλέμμα στραμμένο στο μέλλον, να σχεδιάσουμε το εκπαιδευτικό μας σύστημα, ώστε η νέα γενιά να μην περάσει τα δικά μας δεινά. Να διδάξουμε τα παιδιά, ώστε να προσεγγίσουν τη ζωή πιο ουσιαστικά και συνετά. Να έχουν γνώσεις και κριτική ικανότητα, θάρρος, τόλμη λήψης πρωτοβουλιών, για να προοδεύουν και δυνατό χαρακτήρα, ώστε να αντέχουν τις συνέπειες των λαθών τους και να μαθαίνουν από αυτά και να προχωρούν.
Το εκπαιδευτικό μας σύστημα σήμερα, ενώ παρέχει όγκο πληροφορίας, δεν αναπτύσσει όσο θα έπρεπε την κριτική ικανότητα και την ανάπτυξη τεχνικών δεξιοτήτων. Από την άλλη, δεν αφήνει στα παιδιά και στους νέους αρκετό ελεύθερο χρόνο, για να παίξουν, να κοινωνικοποιηθούν, να πολιτικοποιηθούν και να αλληλεπιδράσουν. 
Είναι τόσο ραγδαίες πλέον οι μεταβολές, λόγω της τεχνολογίας και την ανάπτυξης των επιστημών, που η αρτιότητα δεν μπορεί να στηριχθεί τόσο στην απομνημόνευση της γνώσης όσο στην παράλληλη απόκτηση μεθοδολογικών εργαλείων και κριτικής ικανότητας. Εδώ μπορεί να συνεισφέρει η τεχνολογία, που ως δυναμικό εργαλείο μπορεί να κερδίσει έδαφος στην εκπαίδευση.
Κύριε Υπουργέ, επίσης διερευνητική προσέγγιση χρειάζεται και το σύστημα αξιολόγησης των μαθητών για την εισαγωγή τους στην τριτοβάθμια εκπαίδευση, που βασίζεται στα γραπτά και δεν λαμβάνει υπ’ όψιν τις άλλες πλευρές της προσωπικότητας που συνιστούν τον άνθρωπο.
 Η ίδια η ζωή σε αυτόν τον πλανήτη έφτασε ως το σήμερα, μέσα από προσαρμογή και εξέλιξη. Το ίδιο πρέπει να ισχύει και για το εκπαιδευτικό σύστημα. 
Θέλουμε σύγχρονα και όχι αναχρονιστικά αναλυτικά προγράμματα σπουδών. Πρέπει να προχωρήσουμε σε αξιολόγηση και αλλαγές και όχι να περιοριζόμαστε και να ικανοποιούμαστε με τα συνθήματα για αλλαγή. 
Κυρίες και κύριοι συνάδελφοι, είναι σημαντικό να λάβουμε υπ’ όψιν απόπειρες μεταρρυθμίσεων και τροποποιήσεων των τελευταίων ετών, να αποκωδικοποιήσουμε τα αίτια αποτυχίας τους. Ήρθε η ώρα να ξεφύγουμε από τη λογική της εξυπηρέτησης κομματικών συμφερόντων, με εργαλείο τις παραμέτρους του εκπαιδευτικού συστήματος, όπως η πρόσφατη κατάργηση της βάσης τού «δέκα» για την εισαγωγή στην τριτοβάθμια εκπαίδευση.
Κυρίες και κύριοι συνάδελφοι, ακούγονται φωνές διαμαρτυρίας απέναντι στην αξιολόγηση, άλλοτε με επιχειρήματα κι άλλοτε με συνδικαλιστικές κορώνες. Έχουν δαιμονοποιηθεί οι αλλαγές και έχουν αγιοποιηθεί τα κατεστημένα. Ταυτόχρονα δεν αρνείται εύκολα κάποιος ότι εν μέρει, αποτελούν συστατικά της αποτυχημένης συνταγής. Τείνουμε να αιχμαλωτιστούμε οικειοθελώς στην υφιστάμενη κατάσταση, από την οποία παράλληλα, προσπαθούμε να ξεφύγουμε.
Δεν θα μπορούσα να παραλείψω να αναφέρω ενδεικτικά, εκπαιδευτικούς στόχους που έχει ανάγκη η χώρα μας. Αφού μελετήσουμε τις ανάγκες της ελληνικής κοινωνίας και οικονομίας, να δώσουμε έμφαση στην εξειδίκευση των σπουδών που θα τις καλύπτουν. Έτσι με τεκμηριωμένη ενημέρωση θα μπορεί ο μαθητής μετά τις πανελλήνιες εξετάσεις, να επιλέξει τη σχολή, που θα ταιριάζει στις κλίσεις του και παράλληλα θα του εξασφαλίζει επαγγελματική απασχόληση. 
Ένα γεγονός που θα πρέπει να μας προβληματίζει έντονα, είναι ότι ενώ έχουμε πληθώρα μορφωμένων και εξειδικευμένων νέων αποφοίτων των ΤΕΙ και των πανεπιστημίων, ακόμη σε σημαντικό βαθμό εισάγουμε γνώση και τεχνολογία. 
Συνεπώς να καλλιεργήσουμε συνειδητά την κριτική ικανότητα και την ικανότητα διαχείρισης γνώσης από τα μαθητικά χρόνια. Οι μέθοδοι διδασκαλίας και τα εκπαιδευτικά εργαλεία χρειάζονται εκσυγχρονισμό, μετά από τεκμηρίωση, μέσω της αξιολόγησης των κατάλληλων σημείων παρέμβασης. 
Κύριε Υπουργέ, αξιολογώντας τη σπουδαιότητα του εκπαιδευτικού έργου, θα πρέπει να κονδύλια που δαπανώνται, να είναι επαρκή, να υπάρχει υλικοτεχνική υποδομή και παράλληλα ο δάσκαλος να αμείβεται ικανοποιητικά, ώστε απερίσπαστος οικονομικά να αφιερωθεί στο έργο του.
 Ιεραρχώντας τις προτεραιότητες, ας βάλουμε στην πρώτη θέση την παιδεία, πριν απ’ όλα τα άλλα, διότι τα πάντα είναι θέμα παιδείας.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΣΤΥΛΙΟΣ",487
"82562"," Κυρίες και κύριοι συνάδελφοι, μετά από απόφαση του Σώματος, θα εξαντλήσουμε τον κατάλογο των ομιλητών σήμερα και θα κλείσουμε με τον κύριο Υπουργό. Οι Κοινοβουλευτικοί Εκπρόσωποι θα μιλήσουν αύριο για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82563"," Κύριε Πρόεδρε, πότε θα δευτερολογήσουμε;","ΙΩΑΝΝΗΣ ΑΜΑΝΑΤΙΔΗΣ",19
"82564"," Οι δευτερολογίες θα γίνουν αύριο. Θα μιλήσουν πρώτα οι εισηγητές και μετά θα πάρουν το λόγο οι Κοινοβουλευτικοί Εκπρόσωποι. Άρα θα εξαντληθεί ο κατάλογος των ομιλητών σήμερα και θα κλείσει τη συζήτηση ο κύριος Υπουργός.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82565"," Κύριε Πρόεδρε, θα μιλήσουμε αύριο. Αύριο θα μιλήσει και ο Υπουργός.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"82566"," Θα μιλήσει και ο Υπουργός αύριο. Αυτό είναι άλλο θέμα. Σήμερα κλείνουμε με την ομιλία του Υπουργού.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82567"," Άρα οι κοινοβουλευτικοί θα μιλήσουν αύριο, κύριε Πρόεδρε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"82568"," Βεβαίως, για δώδεκα λεπτά.
Το λόγο έχει ο κ. Βογιατζής.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82569"," Ευχαριστώ, κύριε Πρόεδρε.
Κυρίες και κύριοι συνάδελφοι, ακούγοντας, κυρίως από την Αντιπολίτευση, να συνδέουν το μνημόνιο με την αξιολόγηση, θεωρώ ότι γίνεται μία πολύ σημαντική παρανόηση. 
Δεν είναι δυνατόν σήμερα στη σημερινή κοινωνία, η οποία προσπαθεί να αξιολογήσει τα πάντα, να συζητάμε ένα νομοσχέδιο για την αξιολόγηση των εκπαιδευτικών και να λέμε ότι η αξιολόγηση συνδέεται με το μνημόνιο. 
Είναι απαίτηση της κοινωνίας η αξιολόγηση. Πολλά από τα δεινά τα οποία  αντιμετωπίζει η χώρα μας, έχουν ως αιτία την έλλειψη αξιολόγησης και αυτό νομίζω ότι πρέπει να το δεχτούμε και να το ασπαστούμε όλοι. Καταλαβαίνω ότι το νομοσχέδιο, το οποίο κατατίθεται, είναι ένα αρχικό σημαντικό βήμα για την αξιολόγηση. Καταλαβαίνω ότι μπορεί να υπάρξουν αντιρρήσεις και βελτιώσεις –έχω και εγώ δυο παρατηρήσεις επί του νομοσχεδίου- αλλά δεν μπορούμε να αφορίζουμε την αξιολόγηση.
 Η αξιολόγηση είναι ένα ζητούμενο για όλους μας και κυρίως στη χώρα μας έχει εκλείψει εδώ και πάρα πολλά χρόνια. Δεν αξιολογείται τίποτα. Δεν αξιολογείται κανένας δημόσιος λειτουργός. Είναι πάρα πολύ σημαντική όμως για τη συνέχεια της πατρίδος μας και για την επιβίωση της χώρας μας.
Πρώτη παρατήρηση: Δεν πρέπει να γίνει η αξιολόγηση μέτρο για συσσώρευση προσόντων, δηλαδή να οδηγηθούν οι εκπαιδευτικοί σε έναν αγώνα να προσθέτουν τυπικά προσόντα. Αυτό είναι πάρα πολύ σημαντικό και νομίζω ότι θα οδηγήσει σε αντίθετη πλευρά. Η αξιολόγηση πρέπει να γίνει πάνω στην εκπαίδευση και όχι στη συσσώρευση τίτλων. Αυτό ως παρατήρηση. Νομίζω ότι μπορεί να βρεθεί  ο τρόπος να βελτιωθεί. 
Δεύτερη παρατήρηση: Δεν μπορεί να εξαρτάται η αξιολόγηση απόλυτα από την απόδοση των μαθητών. Ξέρετε ότι είναι ταξικό να συνδέσουμε την αξιολόγηση με την απόδοση των μαθητών κι εκεί χρειάζεται μία προσοχή. 
Θέλω επίσης να πω ότι κάποτε ο συμπατριώτης μου, ο μεγάλος κομμουνιστής εκπαιδευτικός, ο Μίλτος Κουντουράς, διώχθηκε -ενώ ήταν ένας καινοτόμος εκπαιδευτικός- για τις πολιτικές του πεποιθήσεις. Αυτό πρέπει να το αποφύγουμε. Καταλαβαίνω ότι η ανεξάρτητη αρχή σωστά είναι ανεξάρτητη, αλλά πάντα εμπεριέχει τον κίνδυνο να κατευθύνεται από την εκάστοτε κυβέρνηση. Αυτό πρέπει να το αποφύγουμε. Κατανοώ απολύτως ότι οι προθέσεις της Κυβέρνησης είναι προς αυτόν το δρόμο.
Εγώ δεν είμαι εκπαιδευτικός, είμαι αγρότης. Θα σας πω λοιπόν ένα στάδιο αξιολόγησης το οποίο κάνουμε εμείς οι αγρότες.
Εμείς που έχουμε ελιές στη Λέσβο, κύριε Υπουργέ -έχει σημασία να ακούτε και αυτά, γιατί και αυτά εκπαίδευση είναι- όταν είναι να κλαδέψουμε ή να κάνουμε κάποιας μορφής καλλιέργειες, κατευθείαν ζητούμε να έρθουν οι γύρω αγρότες να μας αξιολογήσουν, να δουν τι κάναμε καλά και τι λάθος. Αυτό θέλω να σας πω, ότι η αξιολόγηση είναι ζητούμενο στην κοινωνία και πρέπει να την επιδιώκουμε. Θα υπάρχουν λάθη, θα υπάρχουν παραλείψεις. Είναι καλύτερο όμως από το να μην υπάρχει αξιολόγηση.
Γι’ αυτό νομίζω ότι πρέπει, με το χέρι στην καρδιά, όλοι να ψηφίσουμε το νομοσχέδιο που σήμερα συζητούμε.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΠΑΥΛΟΣ ΒΟΓΙΑΤΖΗΣ",66
"82570"," Και εμείς ευχαριστούμε και για το σύντομο της ομιλίας σας.
Η κ. Ευγενία Βαμβακά έχει το λόγο.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κύριε Πρόεδρε, κύριε Υπουργέ, κυρίες και κύριοι συνάδελφοι, το σχέδιο προεδρικού διατάγματος που κατέθεσε η Κυβέρνηση για την αξιολόγηση των εκπαιδευτικών, όχι μόνο δεν προάγει τη βελτίωση της δημόσιας εκπαίδευσης και του έργου των λειτουργών της, αλλά αντίθετα είναι απόλυτα εναρμονισμένο με τη συνολικότερη κυβερνητική πολιτική διάλυσης της δημόσιας παιδείας και την πλήρη εκπειθάρχηση κάθε φωνής που την αντιστρατεύεται.
Συγκεκριμένα το προτεινόμενο σύστημα αξιολόγησης των εκπαιδευτικών συμβάλλει στην υλοποίηση των επιταγών του τρίτου μνημονίου για μείωση των μισθολογικών δαπανών για την παιδεία, μέσα από την καθήλωση των μισθών των εκπαιδευτικών και τη σε βάθος -όχι και τόσο μακρινού- χρόνου μείωση του αριθμού των μονίμων με διαθεσιμότητες και απολύσεις.
Η επιστημονική εγκυρότητα και η αντικειμενικότητα της διαδικασίας ατομικής αξιολόγησης κατά το σχέδιο του προεδρικού διατάγματος, είναι εκ των προτέρων φαλκιδευμένη, αφού τα διοικητικά κριτήρια της αξιολόγησης που προτείνονται, είναι στην πλειονότητά τους ασαφή και μακριά από κάθε αντικειμενικότητα. Τα αντίστοιχα παιδαγωγικά, διδακτικά κριτήρια της αξιολόγησης αντιβαίνουν σε κάθε σοβαρή επιστημονική θεώρηση. Τα λίγα αντικειμενικά κριτήρια -τίτλοι σπουδών, μεταπτυχιακά, δημοσιεύσεις, επιμορφώσεις κ.λπ.- είναι και αντικειμενικά πρόσθετα σε όλους τους εκπαιδευτικούς που δεν τα έχουν ήδη αποκτήσει, δηλαδή, στους περισσότερους, αφού οι εκπαιδευτικές άδειες για μεταπτυχιακά και διδακτορικά έχουν καταργηθεί, η επιμόρφωση δεν υπάρχει πλέον, τα λίγα προγράμματα που υπήρχαν, έχουν ανασταλεί ή ακυρωθεί και αφορούσαν μικρό αριθμό συμμετεχόντων και η οικονομική κατάσταση των εκπαιδευτικών δεν τους επιτρέπει φυσικά να επιμορφωθούν από μόνοι τους.
Η ένταξη όλων αυτών που λέμε στο επικαιροποιημένο μνημονιακό πλαίσιο μάς δημιουργεί την ισχυρή πεποίθηση πως η όλη διαδικασία της αξιολόγησης θα οδηγήσει πέραν όλων των άλλων και στην κατηγοριοποίηση, την υποβάθμιση και τελικά στο κλείσιμο σχολείων, με εναλλακτική λύση την ουσιαστική ιδιωτικοποίηση σχολικών μονάδων, δηλαδή την εξάρτησή τους από μη δημόσιες πηγές χρηματοδότησης. Τόσο οι γενικότερες κατευθύνσεις τής εφαρμοζόμενης τροϊκανής πολιτικής όσο και η διεθνής εμπειρία από την εφαρμογή τέτοιων υποδειγμάτων ενισχύουν την πεποίθηση αυτή. Η συμμόρφωση, η εκπειθάρχηση και η κατάλυση κάθε δημοκρατικού και συνεργατικού εκπαιδευτικού πλαισίου είναι οι κεντρικές στοχεύσεις τής εν λόγω αξιολογικής λογικής.
Το πλαίσιο της αξιολόγησης που επιδιώκεται να επιβληθεί με το σχέδιο του προεδρικού διατάγματος, ορίζει το διευθυντή σχολείου και το σχολικό σύμβουλο ως κριτές, που με τις εκθέσεις τους θα καθορίζουν τις τύχες και την εξέλιξη των εκπαιδευτικών.
Με λίγα λόγια, δημιουργούνται μονοπρόσωπα όργανα διοίκησης, που αποκτούν υπερεξουσίες ανεξέλεγκτης επιβολής των εκπαιδευτικών και των πολιτικών επιλογών τους. Επιπλέον δρομολογούνται σοβαρά αρνητικές επιπτώσεις στην εκπαιδευτική λειτουργία. Αλλοιώνεται ο ρόλος των σχολικών συμβούλων, υπονομεύεται η δυνατότητα δημοκρατικής λειτουργίας των σχολείων.
Με άλλα λόγια, η μόνη βέβαιη συνέπεια από την εφαρμογή αυτού του σχεδίου αξιολόγησης είναι η καλλιέργεια και η προαγωγή ακόμη και πιο εκτεταμένων πελατειακών σχέσεων μεταξύ προϊσταμένων και υφισταμένων, καθώς και άγριου ανταγωνισμού μεταξύ συναδέλφων. Τίποτε απ’ όλα αυτά δεν προοιωνίζει την οποιαδήποτε βελτίωση του εκπαιδευτικού έργου και της ποιότητας της δημόσιας εκπαίδευσης. Προοιωνίζεται αντίθετα ο οξύς εξατομικευμένος ανταγωνισμός, ο πειθαναγκασμός της συμμόρφωσης σε μικρές και μεγάλες εξουσίες και ο αυταρχισμός, φυσικά, ως θεμελιώδεις παράμετροι της εργασιακής ζωής και της εξέλιξης των εκπαιδευτικών, που μετατρέπονται σε φοβισμένους και κακοπληρωμένους υπαλλήλους αντί για παιδαγωγούς και δημόσιους λειτουργούς, όπως το έργο τους και η ηθική τους δέσμευση προς την κοινωνία επιβάλλει να είναι.
Εμείς είμαστε κατά όλων αυτών. Λέμε όχι ως ΣΥΡΙΖΑ-Ενωτικό Κοινωνικό Μέτωπο. 
Ως προς την αξιολόγηση φυσικά και των ειδικών εκπαιδευτικών παιδαγωγών, όπως έχουμε πει και προηγούμενα στην Επιτροπή Μορφωτικών Υποθέσεων, ρωτάμε: Από πού θα αξιολογούνται; Λέμε όχι σε όλα αυτά.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82571"," Και εμείς ευχαριστούμε την κ. Βαμβακά.
Η κ. Μπατσαρά έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82572"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, συζητάμε σήμερα το σχέδιο νόμου του Υπουργείου Παιδείας και Θρησκευμάτων, Πολιτισμού και Αθλητισμού υπό τον τίτλο: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση», σκοπός του οποίου είναι η μεταρρύθμιση του ισχύοντος νομικού πλαισίου, που αφορά στην αξιολόγηση του εκπαιδευτικού έργου στην πρωτοβάθμια και δευτεροβάθμια εκπαίδευση, προκειμένου να θεσπιστεί ένα αδιάβλητο και αξιόπιστο σύστημα αξιολόγησης της εκπαιδευτικής κοινότητας.
Στο πλαίσιο αυτό, συνιστάται συντονιστική αρχή του συστήματος αξιολόγησης της πρωτοβάθμιας και δευτεροβάθμιας εκπαίδευσης, υπό την επωνυμία «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση». Αποστολή αυτής της αρχής είναι η διασφάλιση υψηλής ποιότητας εκπαιδευτικού έργου στην πρωτοβάθμια και δευτεροβάθμια εκπαίδευση, καθώς και η διασφάλιση της εγκυρότητας, της αξιοπιστίας και της αντικειμενικότητας της αξιολόγησης μέσα από διαφανείς δομές αξιολόγησης τού εν γένει εκπαιδευτικού έργου και της υποστήριξης της πολιτείας και του ΥΠΑΙΘΠΑ στη βελτίωση του σχεδιασμού της εθνικής στρατηγικής για την πρωτοβάθμια και δευτεροβάθμια εκπαίδευση.
Κυρίες και κύριοι συνάδελφοι, η αξιολόγηση των εκπαιδευτικών θεσμών και του εκπαιδευτικού έργου αποτελεί ένα κρίσιμο ζήτημα για την εκπαιδευτική κοινότητα της πρωτοβάθμιας και δευτεροβάθμιας εκπαίδευσης και ολόκληρη την ελληνική κοινωνία. Τα τελευταία χρόνια συγκεντρώνει ιδιαίτερο επιστημονικό ενδιαφέρον, τόσο στη διεθνή όσο και στην ελληνική βιβλιογραφία, αλλά και στο δημόσιο διάλογο της εκπαιδευτικής κοινότητας και των κομμάτων. Εθνικοί και διεθνείς οργανισμοί έχουν συμπεριλάβει στους προγραμματισμούς έρευνας και αναζητήσεων τα θέματα που συνδέονται με την αξιολόγηση των εκπαιδευτικών θεσμών, του εκπαιδευτικού έργου, της επίδοσης των μαθητών, της εξάπλωσης των νέων τεχνολογιών, της μαθητικής διαρροής, της βίας στα σχολεία, της επαγγελματικής ένταξης των αποφοίτων.
Στη χώρα μας, ο μακροβιότερος και βασικότερος θεσμός διοίκησης και εποπτείας της εκπαίδευσης ήταν ο θεσμός του επιθεωρητή. Εμφανίστηκε στο νόμο περί δημοτικών σχολείων το 1834 και επεκτάθηκε στη μέση εκπαίδευση το 1905. Έκτοτε, παρά τις συζητήσεις που προκάλεσε, τις έντονες επικρίσεις και αμφισβητήσεις, τις πολιτειακές και πολιτικές αλλαγές που συνέβησαν στη χώρα, διατηρήθηκε μέχρι το 1982, οπότε και καταργήθηκε με το ν. 1304/1982 ως αναχρονιστικός, επιζήμιος και ξεπερασμένος και καθιερώθηκε ο θεσμός του σχολικού συμβούλου με αρμοδιότητα τη συμμετοχή του στην αξιολόγηση των εκπαιδευτικών.
Έκτοτε, παρά τις δημόσιες συζητήσεις για την αξιολόγηση των εκπαιδευτικών και την ανάδειξη του προσανατολισμού στην αξιολόγηση του εκπαιδευτικού έργου, η χώρα μας δυστυχώς δεν κατάφερε να αποκτήσει ένα αξιόπιστο σύστημα αξιολόγησης, εφόσον υπήρχαν αντιστάσεις και αντιδράσεις για λόγους ιδεολογικοπολιτικούς κυρίως –και όχι μόνο, αλλά δεν είναι του παρόντος να αναλύσουμε- και η προβολή του κυρίαρχου επιχειρήματος από τους εκπαιδευτικούς οι οποίοι αντιτίθεντο στην αξιολόγηση, που είναι το γεγονός ότι τους εκπαιδευτικούς αξιολογούν καθημερινά οι μαθητές τους.
Βεβαίως, οι εκπαιδευτικοί αξιολογούνται καθημερινά από τους μαθητές, τους γονείς των μαθητών και την κοινωνία. Η αξιολόγηση αυτή, όμως, ούτε θεσμικά είναι κατοχυρωμένη ούτε συμβάλλει στη διασφάλιση της ποιότητας του εκπαιδευτικού έργου και στην επαγγελματική ανάπτυξη των εκπαιδευτικών. 
Με αυτές τις λογικές, λοιπόν, τα διάφορα νομοθετήματα τα οποία κατά καιρούς θεσπίστηκαν, ατόνησαν σταδιακά ή δεν εφαρμόστηκαν ποτέ στην πράξη, με αποτέλεσμα την παντελή έλλειψη αξιολόγησης στην πρωτοβάθμια και δευτεροβάθμια εκπαίδευση, με ό,τι αυτό συνεπάγεται.
Η αποτίμηση της ποιότητας της εκπαίδευσης και των εκπαιδευτικών θεσμών σε επίπεδο κεντρικό, περιφερειακό και τοπικό, η αναβάθμιση και διασφάλισή της καθιστούν επιτακτική την ανάγκη της καθιέρωσης ενός συστήματος αξιολόγησης προκειμένου να αποτυπωθούν, αν υπάρχουν και σε ποιο βαθμό, όλα εκείνα τα χαρακτηριστικά που καθιστούν ένα εκπαιδευτικό σύστημα υψηλής ποιότητας, αλλά άρρηκτα συνδεδεμένο με την ανατροφοδότησή του και την επιμόρφωση των εκπαιδευτικών.
Η αναγκαιότητα αυτή προκύπτει όχι μόνο από τις κρατούσες σήμερα συνθήκες, αλλά πιστεύω ότι η ιδέα της αξιολόγησης έχει ωριμάσει και στους κύκλους των εκπαιδευτικών, εφόσον οι ίδιοι αξιολογούν καθημερινά τους μαθητές τους. Θα πρέπει, λοιπόν, κάποια στιγμή να αξιολογηθούν και αυτοί. Άλλωστε, οι εργατικοί και οι ευσυνείδητοι εκπαιδευτικοί, οι εκπαιδευτικοί που μοχθούν καθημερινά στην τάξη, που καταθέτουν την ψυχή τους στην τάξη, δεν έχουν ούτε να φοβηθούν ούτε να χάσουν από την αξιολόγηση, παρά μόνο να κερδίσουν.
Το σύστημα, λοιπόν, της αξιολόγησης πρέπει να αναφέρεται, πρώτον, στο έργο των δομών σε κεντρικό, περιφερειακό και τοπικό επίπεδο, δεύτερον, στις διαδικασίες που αναπτύσσονται και εφαρμόζονται σε όλα τα επίπεδα, τρίτον, στους διαθέσιμους πόρους –ανθρώπινους και υλικούς, στα μέσα και τα εργαλεία- τέταρτον, στο έργο των στελεχών της εκπαίδευσης και των λοιπών εκπαιδευτικών και, πέμπτον, στα μαθησιακά αποτελέσματα, στη διαρροή και την παραβατικότητα στα σχολεία, διότι είναι ο μόνος τρόπος που μπορούν να καταγραφούν και να αποτυπωθούν όλα τα προβλήματα της εκπαίδευσης αλλά και των εκπαιδευτικών στο σύνολό τους.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Η ανεξάρτητη διοικητική αρχή, η οποία προτείνεται με το παρόν σχέδιο νόμου, με αποστολή τη διασφάλιση υψηλής ποιότητας εκπαιδευτικού έργου στην πρωτοβάθμια και δευτεροβάθμια εκπαίδευση και στο πλαίσιο της αποστολής και των αρμοδιοτήτων της, πιστεύω ότι αποτελεί θετικό βήμα στην κατεύθυνση αξιολόγησης του εκπαιδευτικού έργου και των εκπαιδευτικών και μπορεί να αποτελέσει μαζί με το προεδρικό διάταγμα για την αξιολόγηση τη στρατηγική για ένα σύγχρονο, έγκυρο, δίκαιο, αντικειμενικό και αδιάβλητο σύστημα αξιολόγησης του εκπαιδευτικού έργου. Οφείλει, μάλιστα, να κερδίσει την εμπιστοσύνη των εκπαιδευτικών προς βελτίωση του εκπαιδευτικού μας συστήματος, των εκπαιδευτικών θεσμών, των εκπαιδευτικών και προς όφελος της εκπαιδευτικής κοινότητας, των μαθητών, της κοινωνίας και της χώρας. Άλλωστε η παιδεία αποτελεί έναν από τους ισχυρούς πυλώνες στους οποίους στηρίζεται ολόκληρο το κοινωνικό εποικοδόμημα. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΑ ΜΠΑΤΣΑΡΑ",341
"82573"," Κι εμείς ευχαριστούμε.
Ο κ. Πασχαλίδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82574"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, στη σημερινή Ολομέλεια συζητούμε το σχέδιο νόμου του Υπουργείου Παιδείας και Θρησκευμάτων, Πολιτισμού και Αθλητισμού, με τίτλο «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (ΑΔΙΠΠΔΕ). 
Η εκπαίδευση αποτελεί θεμέλιο λίθο για την ολοκλήρωση της προσωπικότητας των ανθρώπων. Θεωρείται αναπόσπαστο δικαίωμα κάθε Έλληνα και γι’ αυτόν το λόγο το ελληνικό κράτος αποσκοπεί στην παροχή εκπαίδευσης υψηλής ποιότητας προς όλους τους πολίτες του, μηδενός εξαιρουμένου.
Με το πέρασμα των χρόνων οι εποχές αλλάζουν. Συνεπώς η εκπαίδευση οφείλει να προσαρμόζεται κατάλληλα ώστε να ανταποκρίνεται στις προκλήσεις των καιρών. Για τον εκσυγχρονισμό του εκπαιδευτικού έργου θεωρείται αναγκαία η διαδικασία αξιολόγησης αυτού, με στόχο τη διασφάλιση της υψηλής ποιότητάς του. Το σχολείο δεν πρέπει να λειτουργεί ως χώρος ενός στείρου βομβαρδισμού γνώσεων, αλλά ως ένας χώρος ουσιαστικής μόρφωσης και διαπαιδαγώγησης. 
Προέρχομαι από το χώρο της εκπαίδευσης και γνωρίζω από προσωπική εμπειρία τα προβλήματα που αντιμετωπίζει η παιδεία. Όλα αυτά τα χρόνια υπήρχε ένας υποτυπώδης μηχανισμός αξιολόγησης της εκπαιδευτικής διαδικασίας με το θεσμό των επιθεωρητών ή δεν υπήρχε καθόλου. Αυτός ο μηχανισμός δεν απέδωσε καρπούς και δεν συνεισέφερε στην προαγωγή της εκπαίδευσης. Η αξιολόγηση της πρωτοβάθμιας και δευτεροβάθμιας εκπαίδευσης κρίθηκε αναγκαία, καθ’ ότι μέχρι στιγμής δεν έχουν ελεγχθεί αποτελεσματικά αυτές οι βαθμίδες. 
Η ΑΔΙΠΠΔΕ θα είναι μία ανεξάρτητη διοικητική αρχή που θα εδρεύει στην Αθήνα, θα έχει διοικητική αυτοτέλεια και θα εποπτεύεται από τον Υπουργό Παιδείας και Θρησκευμάτων, Πολιτισμού και Αθλητισμού, για τον έλεγχο των πράξεων και των δράσεών της. Στόχος της ΑΔΙΠΠΔΕ είναι η αποτίμηση της ποιότητας της εκπαίδευσης και η δημιουργία ενός αμερόληπτου φορέα, ανεξάρτητου από κάθε επήρεια και επηρεασμό. Θα αξιολογεί την ποιότητα του παρεχόμενου εκπαιδευτικού έργου, θα εγγυάται τη διαφάνεια όλων των δράσεων στο χώρο και θα υποστηρίζει το Υπουργείο Παιδείας στη βελτίωση του σχεδιασμού της εθνικής στρατηγικής για την πρωτοβάθμια και δευτεροβάθμια εκπαίδευση.
Το προσδοκώμενο αποτέλεσμα είναι η επίτευξη επιτυχούς μετάβασης των μαθητών στη μεταδευτεροβάθμια εκπαίδευση, η επαγγελματική σταδιοδρομία, η δια βίου μάθηση. Αποστολή της ΑΔΙΠΠΔΕ είναι να παρακολουθεί, να μελετά και να αξιολογεί την εφαρμογή της εκπαιδευτικής πολιτικής, να αξιολογεί την ποιότητα του εκπαιδευτικού έργου των σχολικών μονάδων και των λοιπών αποκεντρωμένων υπηρεσιών του Υπουργείου, να εποπτεύει τις διαδικασίες αξιολόγησης των εκπαιδευτικών με σκοπό τη διασφάλιση της εγκυρότητας και της αντικειμενικότητας της αξιολόγησης, να μετααξιολογεί συστήματα αξιολόγησης του εκπαιδευτικού έργου, να συντάσσει και να υποβάλλει στον Υπουργό Παιδείας ετήσιες εκθέσεις πεπραγμένων και απολογισμού και, παράλληλα, να αξιολογεί την ποιότητα του έργου των σχολικών μονάδων, να εντοπίζει και να βρίσκει αδυναμίες και τρόπους αντιμετώπισης.
Η αρχή θα διοικείται από το συμβούλιο. Τα μέλη που θα στελεχώνουν το συμβούλιο είναι ο πρόεδρος, ο πρόεδρος του Ινστιτούτου Εκπαιδευτικής Πολιτικής, δύο εκπαιδευτικοί πρωτοβάθμιας εκπαίδευσης, δύο εκπαιδευτικοί δευτεροβάθμιας εκπαίδευσης και ένας καθηγητής πανεπιστήμιου εξειδικευμένος στην παιδαγωγική επιστήμη. 
Επιπρόσθετα, συγκροτείται η Διεύθυνση Διοικητικής και Επιστημονικής Υποστήριξης για τη λειτουργία της αρχής. Στην εν λόγω Διεύθυνση προΐσταται ο διευθυντής, ο οποίος μπορεί να είναι μόνο εν ενεργεία εκπαιδευτικός της δημόσιας εκπαίδευσης. 
Θα παρακαλούσα, κύριε Υπουργέ, να προσέξετε την περίπτωση και του ιδιωτικού εκπαιδευτικού.
Θεσπίζεται, επίσης, ο οργανισμός της αρχής για τον καθορισμό ειδικότερων θεμάτων της εν λόγω Διεύθυνσης. Για τη διοικητική και επιστημονική υποστήριξη της αρχής συνιστώνται είκοσι πέντε θέσεις ειδικού επιστημονικού προσωπικού και δέκα θέσεις διοικητικού προσωπικού. Ο οργανισμός της αρχής ορίζει τη φύση της σχέσης εργασίας των ανωτέρω θέσεων. Οι υπηρεσιακές ανάγκες της αρχής μπορούν να καλύπτονται με αποσπάσεις. 
Επιπλέον, η αρχή έχει τη δυνατότητα να προσκαλεί καθηγητές ελληνικών ή ξένων πανεπιστημίων, καθώς και επιστήμονες αντιστοίχων υπηρεσιών αξιολόγησης, προκειμένου να υποστηριχθούν επιστημονικά οι δραστηριότητές της.
Αντιστοίχως οι εργαζόμενοι επιστήμονες της αρχής διατηρούν το δικαίωμα μετακίνησης και απασχόλησης σε αντίστοιχες υπηρεσίες αξιολόγησης του εξωτερικού.  Συν τοις άλλοις, η αρχή δύναται να δημιουργήσει μια ή περισσότερες πενταμελείς επιτροπές αξιολόγησης εκπαιδευτικού έργου, οι οποίες θα ασκούν αρμοδιότητες σε θέματα πρωτοβάθμιας και δευτεροβάθμιας εκπαίδευσης. Τα μέλη των συγκεκριμένων επιτροπών θα προέρχονται από εμπειρογνώμονες που εγγράφονται στο Μητρώο Εμπειρογνωμόνων Αξιολόγησης Εκπαιδευτικού Έργου. 
Τα κριτήρια που θα χρησιμοποιεί η αρχή για την αξιολόγηση είναι τα μαθησιακά αποτελέσματα, η ποιότητα και η αποτελεσματικότητα του διδακτικού και γενικότερα του εκπαιδευτικού έργου -όπως τεκμηριώνεται ιδίως από την αξιολόγηση των μαθητών και των προσώπων που ασκούν γονική μέριμνα-, η καταλληλότητα των προσώπων του διδακτικού προσωπικού, η ποιότητα των υποστηρικτών υπηρεσιών, όπως σχολικά εργαστήρια και βιβλιοθήκες, η ανταπόκριση σχολικών μονάδων στο στρατηγικό στόχο, έτσι ώστε να μειωθεί η μαθητική διαρροή και η αντιμετώπιση φαινομένων ρατσισμού εκφοβισμού και βίας. 
Τα πορίσματα αξιολόγησης της αρχής μπορούν να είναι θετικά –υπό όρους- ή αρνητικά. Σε περίπτωση θετικών –υπό όρους- ή αρνητικών πορισμάτων, τίθεται συγκεκριμένο χρονοδιάγραμμα για τη συμμόρφωση των σχολικών μονάδων στα κριτήρια αξιολόγησης. Στη συνέχεια θα επανεξετάζονται οι σχολικές μονάδες για τον έλεγχο της συμμόρφωσης ή μη στα ανωτέρω κριτήρια. 
Οι εκθέσεις και οι αποφάσεις αξιολόγησης της αρχής θα κοινοποιούνται σε αρμόδιες υπηρεσίες και φορείς καθώς και στον Υπουργό Παιδείας. Επίσης, θα δημοσιεύονται στην επίσημη ιστοσελίδα της αρχής. Για την απρόσκοπτη, αμερόληπτη λειτουργία της αρχής, αυτή θα προβαίνει τακτικά σε εσωτερική αξιολόγηση του έργου της. Στη συνέχεια θα πραγματοποιείται και εξωτερική αξιολόγηση από έγκυρους διεθνείς και αναγνωρισμένους αξιολογητές και φορείς που αναπτύσσουν συναφή δραστηριότητα στο εξωτερικό. 
Με την ίδρυση της ΑΔΙΠΠΔΕ το ελληνικό εκπαιδευτικό σύστημα θα ευνοηθεί σημαντικά, διότι θα εκτιμηθεί η ποιότητα του παρεχόμενου εκπαιδευτικού έργου, θα εντοπιστούν τυχόν τρωτά και αδυναμίες, έτσι ώστε αυτά να αντιμετωπιστούν και να ξεπεραστούν, θα εξορθολογιστούν οι διαδικασίες του εκπαιδευτικού συστήματος καθιστώντας το λειτουργικότερο, αποτελεσματικότερο και ποιοτικότερο, θα τεθεί ψηλά ο πήχυς του επιπέδου της εκπαίδευσης, θα καταρτιστεί ένα εθνικό στρατηγικό σχέδιο για την εκπαιδευτική πολιτική.
Η εκπαίδευση είναι δικαίωμα, όχι προνόμιο. Το όφελος της ελληνικής παιδείας αναμένεται να είναι μεγάλο και σπουδαίο με την ίδρυση της ΑΔΙΠΠΔΕ.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΑΣΧΑΛΙΔΗΣ",421
"82575"," Και εμείς ευχαριστούμε. 
Το λόγο έχει η τελευταία αγορήτρια επί της αρχής κ. Παναγιώτα Δριτσέλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82576"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, συζητάμε σήμερα το πολύ κρίσιμο σχέδιο νόμου για την αξιολόγηση των εκπαιδευτικών, το οποίο αν και αρχικά είχε κατατεθεί ως τροπολογία από το Υπουργείο, μετά τις έντονες διαμαρτυρίες της εκπαιδευτικής κοινότητας, η τροπολογία μετατράπηκε σε σχέδιο νόμου. Ωστόσο, κατά τη συνήθη τακτική του Υπουργείου αποφάσισε να καταθέσει και σε αυτό το σχέδιο νόμου την περιβόητη τροπολογία που επιτρέπει τη νομική εφαρμογή του σχεδίου «Αθηνά» την οποία εδώ και αρκετές μέρες περιφέρει από νομοσχέδιο σε νομοσχέδιο.
Η τελευταία έκδοση της τροπολογίας αυτής μάλιστα είναι και αλλαγμένη. Εισάγει νέα δεδομένα, καθώς δημιουργεί κατευθύνσεις δύο ταχυτήτων και συνδέει και τα απονεμόμενα πτυχία με αυτές, με συνέπεια τη ραγδαία υποβάθμισή τους.
Είναι χαρακτηριστική σ’ αυτό το σημείο η σπουδή του Υπουργείου να εφαρμόσει δύο δυσμενή σχέδια για τη δημόσια εκπαίδευση της χώρας μας, αγνοώντας τις αντιρρήσεις που έχουν εκφραστεί όλο αυτό το διάστημα και που εφιστούν την προσοχή καθώς τίποτα από όλα αυτά δεν προμηνύει την αναβάθμιση είτε της ανώτατης είτε της πρωτοβάθμιας και της δευτεροβάθμιας εκπαίδευσης παρά οδηγούν στην πλήρη διάλυσή τους.
Είναι προφανές ότι το Υπουργείο δεν ενδιαφέρεται για την ομαλή εκπαιδευτική λειτουργία και επιμένει να εθελοτυφλεί μπροστά στις πραγματικές ανάγκες που έχουν προκύψει στην εκπαίδευση από την πολιτική του μνημονίου που έχει επιβάλει ραγδαία μείωση των δαπανών με την κρατική χρηματοδότηση να φτάνει μόλις στο 2% ως το 2016. 
Έτσι τα σχολεία δεν έχουν χρήματα για να καλύψουν τις στοιχειώδεις ανάγκες. Οι εκπαιδευτικές άδειες έχουν καταργηθεί. Οι σχολικές μονάδες συγχωνεύονται, με αποτέλεσμα οι εκπαιδευτικοί να τρέχουν από σχολείο σε σχολείο να καλύψουν τις ώρες -με μισθούς πείνας- ενώ παράλληλα υπολογίζεται ότι το φετινό σχολικό έτος θα χαθούν πάνω από τριάντα δύο χιλιάδες διδακτικές ώρες. Και το Υπουργείο επιλέγει σ’ όλα αυτά να απαντήσει ότι η δημιουργία μιας αρχής, της ΑΔΙΠΠΔΕ, με κόστος λειτουργίας περί το 1,5 εκατομμύριο ευρώ ετησίως, αποδεικνύοντας γι’ άλλη μια φορά ότι για τη διάλυση της δημόσιας εκπαίδευσης λεφτά υπάρχουν.
Στο πλαίσιο αυτό καμμία διαβεβαίωση του Υπουργείου σε σχέση με την αξιολόγηση δεν εφησυχάζει την εκπαιδευτική κοινότητα. Το σύστημα αξιολόγησης που επιβάλλεται μέσω του προεδρικού διατάγματος και του σχεδίου νόμου είναι ένα σχέδιο με μεθοδευμένες υπουργοκεντρικές εργασίες και χωρίς καμμία δημοκρατική ή άλλη διασφάλιση. 
Δεν θα επανέλθω πάλι στο θέμα των απολύσεων, κύριε Υπουργέ. Άλλωστε ο κ. Βλαχογιάννης απάντησε και μας έλυσε όλες τις απορίες και επειδή και οι εκπαιδευτικοί ξέρουν ότι για την Κυβέρνηση οι απολύσεις δεν είναι ταμπού και επειδή γνωρίζουν ότι το υπάρχον νομικό πλαίσιο επιτρέπει απολύσεις εκπαιδευτικών και ότι η αξιολόγηση θα αποτελέσει απλά το νομικό άλλοθι για την εφαρμογή αυτού του πλαισίου γι’ αυτό και έχουν ξεσηκωθεί και εκφράζουν τις αντιρρήσεις τους.
Όμως, σε ό,τι αφορά την ουσία του σχεδίου νόμου, θα πρέπει να τονιστεί ότι το εν λόγω σχέδιο περιλαμβάνει το μισό σύστημα αξιολόγησης. Το άλλο μισό προβλέπεται από το προεδρικό διάταγμα και για το οποίο η Βουλή δεν θα έχει την ευκαιρία να συζητήσει. 
Παρ’ όλα αυτά, το γενικό συμπέρασμα που αναδύεται για άλλη μια φορά από μια ενδελεχή μελέτη και ανάλυση των δύο κειμένων είναι ότι αυτό το προτεινόμενο σύστημα είναι αντιεπιστημονικό, υπουργοκεντρικό, θα κοστίσει πολύ ακριβά στο δημόσιο ταμείο και διαταράσσει την εκπαιδευτική ζωή και τη ζωή στη σχολική μονάδα. Και είναι αντιεπιστημονικό, γιατί ουσιαστικά αντιγράφεται μια αντιεπιστημονική νεοφιλελεύθερη άποψη, η οποία αντιλαμβάνεται τη σχολική μονάδα ως έναν αποκομμένο οργανισμό, ασύνδετο από την κοινωνία, κάτι που είναι -φυσικά- επιστημονικά άτοπο. Στηρίζεται σε εσφαλμένες μεταβλητές για να μετρήσει την απόδοση των εκπαιδευτικών και δεν λαμβάνει υπ’ όψιν του το γενικότερο κοινωνικό και οικονομικό πλαίσιο που καθορίζει τη ζωή στο σχολείο.
Για παράδειγμα, η μαθητική διαρροή ή οι μαθητικές επιδόσεις με τις οποίες θα αξιολογείτε τη σχολική μονάδα και τον εκπαιδευτικό, σχετίζονται με την οικονομική κατάσταση της οικογένειας, με το κοινωνικό περιβάλλον ή με άλλους παράγοντες και σίγουρα όχι μόνο με το επίπεδο των εκπαιδευτικών υπηρεσιών που προσφέρει το σχολείο και αυτό έχει τεκμηριωθεί επιστημονικά εδώ και αρκετές δεκαετίες. 
Το σύστημα αξιολόγησης είναι, επίσης, πυραμιδικό και υπουργοκεντρικό. Η αρχή που θέλετε να δημιουργήσετε είναι μόνο κατ’ επίφαση ανεξάρτητη. Συγκεκριμένα στην παράγραφο 4 του άρθρου 1 ορίζεται ως ανώτατο διοικητικό όργανο της αρχής το συμβούλιο. Το συμβούλιο αυτό αποτελείται από τον πρόεδρο της αρχής, αποτελείται από τον πρόεδρο του Ινστιτούτου Εκπαιδευτικής Πολιτικής, αποτελείται από τέσσερις εκπαιδευτικούς και έναν καθηγητή πανεπιστημίου, των οποίων όλοι οι διορισμοί εγκρίνονται από τον Υπουργό. Ακόμη, ο οργανισμός λειτουργίας της αρχής –ο οποίο ρυθμίζει όλα τα ζητήματα που αφορούν τη λειτουργία της αρχής- κυρώνεται με προεδρικό διάταγμα όπως προβλέπεται από την παράγραφο 13α του σχεδίου.
Άρα, λοιπόν, δεν υπάρχει καμμία διοικητική αυτοτέλεια. Αντίθετα, δημιουργείται ένα υπουργοκεντρικό όργανο, το οποίο το μόνο που κάνει είναι να προσφέρει άλλοθι σε άνωθεν κυβερνητικές επιλογές. 
Εν τω μεταξύ, η αξιολόγηση δεν φαίνεται σε κανένα επίπεδο να προσφέρει διέξοδο στα υφιστάμενα προβλήματα που εντοπίζονται στην εκπαίδευση αυτήν τη στιγμή. Αντιθέτως, κατά τη γνώμη μας, τα οξύνει. Υπονομεύει τη συλλογικότητα και τη συνεργασία εντός του σχολικών μονάδων –αλλά και μεταξύ τους- δημιουργεί σχολειά δύο ταχυτήτων και εν τέλει χρησιμοποιείται ως μέσο χειραγώγησης των εκπαιδευτικών, διαχωρίζοντάς τους σε προακτέους και μη προακτέους. 
Η δική μας θέση, κύριε Υπουργέ, για την αναβάθμιση του εκπαιδευτικού έργου είναι τελείως αντίθετη με τις σχεδιαζόμενες αξιολογήσεις του Υπουργείου. Οι μόνιμες περικοπές στην παιδεία, οι καταργήσεις σχολικών μονάδων, οι απολύσεις και οι μισθολογικές καθηλώσεις είναι εκτός της εκπαιδευτικής μας λογικής. Η αποτίμηση του εκπαιδευτικού έργου για εμάς στηρίζεται στην ελεύθερη συμμετοχή, στις δημοκρατικές σχέσεις ανάμεσα στους φορείς, στην ενίσχυση του εκπαιδευτικού συστήματος σε υλικοτεχνικούς πόρους και στην προστασία του εκπαιδευτικού δυναμικού. 
Δεν αποδεχόμαστε τα δημοσιονομικά δεσμά που επιβάλλει η τρόικα, δεν αποδεχόμαστε το 2% για την παιδεία και σας ζητάμε ακόμα και τώρα –και αυτή την ύστατη ώρα- να αποσύρετε όλα αυτά τα σχέδια νόμου που γυρνάνε την ελληνική εκπαίδευση εξήντα χρόνια πίσω.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΑ ΔΡΙΤΣΕΛΗ",140
"82577"," Και εμείς ευχαριστούμε. 
Ο κύριος Υφυπουργός έχει το λόγο για εννέα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82578"," Ευχαριστώ, κύριε Πρόεδρε. 
Κυρίες και Βουλευτές, άκουσα με προσοχή τις εισηγήσεις όλων των Βουλευτών και διαπιστώνω ότι οι πολλές και διαφορετικές απόψεις όταν στηρίζονται, ορισμένες φορές, σε ουσιαστικά επιχειρήματα, μπορούν να συμβάλουν σε έναν εποικοδομητικό διάλογο, ο οποίος ξεκίνησε -ούτως ή άλλως- κατά τη διάρκεια των συζητήσεων στην Επιτροπή Μορφωτικών Υποθέσεων.
Έχουν κατατεθεί επιμέρους τροποποιητικές ρυθμίσεις επί του συγκεκριμένου σχεδίου νόμου, οι οποίες είναι αποτέλεσμα του συγκεκριμένου διαλόγου. Θα επανέλθω στο τέλος της τοποθέτησής μου για τις συγκεκριμένες τροπολογίες, όπως επίσης και για την τροπολογία η οποία έχει ενταχθεί στο συγκεκριμένο σχέδιο νόμου και την ανέφερε προηγουμένως ο κ. Κουράκης αλλά και πολλοί άλλοι Βουλευτές. 
Κατά τη δική μας θεώρηση, η αξιολόγηση του εκπαιδευτικού έργου και του εκπαιδευτικού είναι ένα από τα κυρίαρχα ζητήματα σήμερα τόσο σε εθνικό όσο και σε διεθνές επίπεδο. Κατά την άποψή μας, η  διαμόρφωση του περιεχομένου της εξαρτάται από το μοντέλο που υιοθετείται κάθε φορά, καθώς και από τις στοχεύσεις που έχει η συγκεκριμένη διαδικασία. 
Υπογραμμίζω εξαρχής ότι η αξιολόγηση και η διασφάλιση της ποιότητας του εκπαιδευτικού έργου, την οποία εισηγούμαστε με το παρόν σχέδιο νόμου, είναι μια πεποίθηση της πολιτικής ηγεσίας του Υπουργείου Παιδείας που σηματοδοτεί μια γενικότερη αντίληψη και φιλοσοφία, η οποία έχει ως κεντρικό άξονα τη διαμόρφωση ενός δίκαιου, αξιοκρατικού και ασφαλούς συστήματος κατοχύρωσης της ποιότητας, τόσο στην πρωτοβάθμια όσο και στη δευτεροβάθμια εκπαίδευση. 
Ας δούμε, όμως, τη μεγαλύτερη εικόνα. Την τελευταία δεκαετία όλες σχεδόν οι χώρες της Ευρωπαϊκής Ένωσης προχώρησαν σε μεταρρυθμίσεις των αξιολογικών τους πρακτικών και μεθόδων με στόχο τη βελτίωση της ποιότητας των εκπαιδευτικών συστημάτων. Σύμφωνα με έρευνες που έχουν διεξαχθεί, έχει προκύψει ότι παρά τις διαφορές των μοντέλων που υιοθετήθηκαν, παρά τις διαφορετικές αντιλήψεις ως προς τη δομή και το περιεχόμενο της αξιολόγησης, διαπιστώνονται τέσσερις σταθερές. 
Η πρώτη σταθερά είναι ότι η διαδικασία αξιολόγησης μετακινείται από τα πρόσωπα στη σχολική μονάδα, στην οποία δίνεται όλο και μεγαλύτερη αυτονομία. 
Η δεύτερη σταθερά είναι ότι η αξιολόγηση των εκπαιδευτικών αποτελεί μέρος της αξιολόγησης της σχολικής μονάδας, δηλαδή της αυτοαξιολόγησης ως μία πρώτη βαθμίδα. Αυτό κάνουμε σήμερα με την εφαρμογή του θεσμού της αυτοαξιολόγησης όλων των σχολικών μονάδων, ενώ μέχρι τη φετινή χρονιά η εφαρμογή του συγκεκριμένου θεσμού είχε μόνο πιλοτικό χαρακτήρα σε εξακόσιες σχολικές μονάδες, σε εξακόσια σχολεία σε όλη την επικράτεια. 
Η τρίτη σταθερά είναι ότι ο εκπαιδευτικός αναπτύσσεται μέσω της αξιολόγησης και βελτιώνει την ποιότητα του έργου του. 
Η τέταρτη σταθερά έγκειται στο ότι γίνεται εμφανής η τάση για αλληλοσυσχέτιση και για διασύνδεση της εσωτερικής με την εξωτερική αξιολόγηση. Γι’ αυτό τονίζεται ότι μας ενδιαφέρει η διαμόρφωση ενός ασφαλούς και δίκαιου περιβάλλοντος αξιολόγησης. 
Η διεύρυνση των τάσεων που επικρατούν διεθνώς, αλλά ιδιαίτερα στο χώρο της Ευρωπαϊκής Ένωσης παρέχει ορισμένες πρώτες εκτιμήσεις και επιβεβαιώνει ότι ο ρόλος της αξιολόγησης συνδέεται όλο και περισσότερο με την ποιότητα της εκπαίδευσης και με τη βελτίωση της εκπαιδευτικής διαδικασίας λειτουργώντας ως μηχανισμός ανατροφοδότησης και εποπτείας. Αυτό επιδιώκουμε με το συγκεκριμένο σχέδιο νόμου. 
Βεβαίως, τα συστήματα αξιολόγησης στις διάφορες χώρες της Ευρωπαϊκής Ένωσης διαφέρουν και ως προς τις άλλες αρχές αλλά και ως προς τις μεθόδους εφαρμογής. Επομένως η αναβάθμιση της ποιότητας της εκπαίδευσης αποτελεί μία πολιτική, κοινωνική και εκπαιδευτική αναγκαιότητα και καθιστά επιτακτική την αποτίμηση της λειτουργίας των αποτελεσμάτων του εκπαιδευτικού συστήματος σε πολλαπλά επίπεδα, δηλαδή σε ένα κεντρικό, περιφερειακό και τοπικό επίπεδο, το οποίο θα έχει διαστάσεις επιστημονικές, εκπαιδευτικές, κοινωνικές και πολιτισμικές με πολλαπλά σημεία αναφοράς, όπως είναι το θεσμικό πλαίσιο, οι εκπαιδευτικές πολιτικές, τα μέσα εφαρμογής και το ανθρώπινο δυναμικό και πολλαπλούς αναδόχους, δηλαδή κυβερνήσεις, πολιτικά κόμματα, εκπαιδευτική κοινότητα και κοινωνικούς εταίρους. 
Στο σημείο αυτό θα ήθελα να μου επιτρέψετε να εκφράσω και εγώ με τη σειρά μου μία απορία που προήλθε από όλον αυτόν το διάλογο. Μέχρι τώρα κατά τη διάρκεια των συζητήσεων και διαβουλεύσεων, δεν ετέθη ένας βασικός προβληματισμός, δηλαδή ποιος είναι ο πραγματικός στόχος της αξιολόγησης και όχι ποιος υποπτευόμαστε ότι θα μπορούσε να είναι ο στόχος της αξιολόγησης, δηλαδή η απόλυση του εκπαιδευτικού. 
Νομίζω ότι αποτελεί πρωταρχικό ζητούμενο η αναζήτηση του μακροπρόθεσμου στόχου μιας τέτοιας διαδικασίας και των αποτελεσμάτων της, γιατί κάθε σύστημα, οποιοδήποτε σύστημα, ιδιαίτερα στην εκπαιδευτική κοινότητα αξιολογείται με βάση τις διαπιστώσεις που γίνονται και με βάση τα αντικειμενικά προβλήματα που υπάρχουν. Στο σημείο αυτό, θα ήθελα να θυμίσω ότι αυτό γίνεται και στην τριτοβάθμια εκπαίδευση χωρίς να έχουν διορθωθεί όλα τα προβλήματα ή να έχουμε αντιμετωπίσει όλες τις δυσκολίες. 
Κυρίες και κύριοι Βουλευτές, μου κάνουν εντύπωση κάποιοι προβληματισμοί, γιατί πιστεύω ότι ο πρωταρχικός στόχος και προβληματισμός θα έπρεπε να ήταν αυτός, δηλαδή ποιος είναι ο στόχος μιας τέτοιας διαδικασίας. 
Κατά την άποψή μας, σκοπός της αξιολόγησης είναι η βελτίωση -και μόνο η βελτίωση- της εκπαιδευτικής πράξης και της ποιότητας των εκπαιδευτικών συστημάτων, καθώς και η ανάπτυξη των εκπαιδευτικών στο πλαίσιο της «Διά Βίου Μάθησης». Νομίζω ότι και σ' αυτό υπήρχε συμφωνία όταν συζητούσαμε στην Επιτροπή Μορφωτικών Υποθέσεων. Δεν νομίζω να υπάρχει κάποιος που να διαφωνεί με αυτήν την προοπτική, δηλαδή να διαφωνεί με το ότι η διαδικασία της αξιολόγησης είναι μία ανατροφοδοτική, υποβοηθητική διαδικασία, η οποία κατατείνει στο να υποστηριχθεί ο εκπαιδευτικός. 
Υπάρχει πράγματι προβληματισμός στους κόλπους της εκπαιδευτικής κοινότητας, ο οποίος ως ένα βαθμό είναι λογικός, αν θεωρήσουμε ότι μέχρι σήμερα υπήρχε απουσία οποιουδήποτε αξιολογικού συστήματος. Όμως, από την άλλη πλευρά, θεωρώ ότι η κουλτούρα της αξιολόγησης δεν μπορεί να αναπτυχθεί από τη μία στιγμή στην άλλη. Από εκεί και πέρα, οφείλουμε να καταδείξουμε με συνομιλητή την εκπαιδευτική κοινότητα –και αυτό κάνουμε- την αναγκαιότητα θεσμοθέτησης της διαδικασίας αξιολόγησης του εκπαιδευτικού έργου. Κυρίως, όμως, οφείλουμε να ξεκαθαρίσουμε τους στόχους που θέτουμε με την αξιολόγηση, τις λειτουργίες και τις βελτιωτικές προοπτικές που αυτή θα επιφέρει στην ποιότητα της συνολικής διαδικασίας. 
Ξεκινάμε με την Αρχή της Διασφάλισης της Ποιότητας στην Πρωτοβάθμια και τη Δευτεροβάθμια Εκπαίδευση, τονίζοντας ότι αυτή η αρχή διέπεται από μία ανεξαρτησία της λειτουργίας της. Μπορείτε να αμφισβητήσετε τις προθέσεις του Υπουργείου. Όμως, νομίζω ότι μπορούμε να συμφωνήσουμε σε ορισμένα πράγματα, όταν αυτά προέρχονται από το Επιστημονικό Συμβούλιο της Βουλής, του οποίου την ανεξαρτησία δεν νομίζω ότι αμφισβητεί κανείς. 
Στην εισηγητική έκθεση, λοιπόν, του Επιστημονικού Συμβουλίου της Βουλής επισημαίνεται ότι εφόσον η ανωτέρω αρχή, δηλαδή η ΑΔΙΠΠΔΕ, δεν υπάγεται στο καθεστώς των πέντε συνταγματικώς καθορισμένων ανεξάρτητων αρχών, δεν δημιουργεί πρόβλημα ο διορισμός του προέδρου της αρχής από τον Υπουργό, κατόπιν γνώμης της αρμόδιας κατά τον Κανονισμό της Βουλής. Επομένως γίνονται αποδεκτές και η δομή αλλά και η λειτουργία της αρχής, οι οποίες δίνουν τη δυνατότητα στη συγκεκριμένη αρχή και στα μέλη της να έχουν και προσωπική αλλά και λειτουργική ανεξαρτησία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, σας παρακαλώ, θα ήθελα την ανοχή σας.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82579"," Βεβαίως, κύριε Υπουργέ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82580"," Ευχαριστώ, κύριε Πρόεδρε. 
Μπορεί να υπάρχει καχυποψία για την ανεξαρτησία αυτής της αρχής αλλά αυτή η αρχή δημιουργείται, έτσι ώστε να εξασφαλιστούν τα εχέγγυα αξιολόγησης τόσο σε πρωτοβάθμιο όσο και σε δευτεροβάθμιο επίπεδο. Και όταν λέω σε «πρωτοβάθμια επίπεδο», εννοώ εσωτερικά στην αρχή, αλλά και η αρχή να διαδραματίσει το ρόλο μιας ανεξάρτητης αρχής για να εκδικάσει τις ενστάσεις. Και βεβαίως, αυτό που έχει σημασία είναι να μπορέσει ο εκπαιδευτικός, ο οποίος θα συμμετέχει στη διαδικασία αξιολόγησης, να έχει εμπιστοσύνη ότι το σύστημα αξιολόγησης έχει δικαιικές εγγυήσεις, δηλαδή παρέχει ασφάλεια δικαίου. 
Και τώρα, κυρίες και κύριοι συνάδελφοι, θα απαντήσω σε τρεις από τις βασικές κριτικές οι οποίες ασκήθηκαν και οι οποίες, θα μου επιτρέψετε να πω, δεν αφορούν στο περιεχόμενο του συγκεκριμένου σχεδίου νόμου, αλλά στο προεδρικό διάταγμα, το οποίο θα έρθει αργότερα. 
Ειπώθηκε, λοιπόν, ότι υπάρχει μονοπρόσωπη αξιολόγηση ή εικάζουμε ότι θα υπάρξει μονοπρόσωπη αξιολόγηση. Όταν η αξιολόγηση στο εκπαιδευτικό και στο διοικητικό έργο του εκπαιδευτικού προέρχεται κατά 40% από το διευθυντή και κατά 60% από το σχολικό σύμβουλο και βγαίνει ο μέσος όρος, αυτό αποτελεί μονοπρόσωπη αξιολόγηση;","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82581"," Όμως, κύριε Υπουργέ, σε άλλο κομμάτι είναι ο διευθυντής και σε άλλο ο σχολικός σύμβουλος.","ΙΩΑΝΝΗΣ ΑΜΑΝΑΤΙΔΗΣ",19
"82582"," Τα σημαντικά ερωτήματα είναι τα εξής: Το αποτέλεσμα είναι ενιαίο; Θα αξιολογηθεί επί του ενιαίου αποτελέσματος; 
Επομένως, επειδή το  τονίσατε, κύριε Αμανατίδη, πάντα μιλάμε για τους εκπαιδευτικούς, οι οποίοι είναι μόνιμοι. Δεν προβλέπεται αξιολόγηση των αναπληρωτών εκπαιδευτικών ούτε με άλλη σχέση εργασίας εκπαιδευτικών, οι οποίοι δεν έχουν μονιμότητα στο δημόσιο. 
Από την άλλη πλευρά, γι’ αυτούς που αξιολογούνται ως ανεπαρκείς εσείς λέτε ότι μετά τη δεύτερη αρνητική κρίση θα απολυθούν. Επαναλαμβάνω, λοιπόν –δεν μπορούμε να σας πείσουμε διαφορετικά, διότι παρατήρησα ότι έχετε όλοι ακριβώς την ίδια γραμμή στη συγκεκριμένη αποστροφή- και εγώ ότι προβλέπεται αξιολόγηση, για να υποβοηθηθεί ο εκπαιδευτικός. Άλλωστε, ξέρετε ότι οι διαδικασίες –και το έχουμε ξαναπεί αυτό και στην επιτροπή- οι οποίες προβλέπουν την τύχη του εκπαιδευτικού όταν υπάρχει αρνητική κρίση επί του εκπαιδευτικού έργου, δεν προβλέπουν απόλυση για τον εκπαιδευτικό και είναι ειδικές οι συγκεκριμένες διατάξεις σε σχέση με τις γενικές.
Κύριε  Πρόεδρε, θα μου επιτρέψετε να τελειώσω με την αναφορά που έγινε από τον Κοινοβουλευτικό Εκπρόσωπο του ΣΥΡΙΖΑ-ΕΚΜ –επειδή επικαλεσθήκατε και την ιδιότητά μου- σχετικά με την αντισυνταγματική διαδικασία προώθησης του προεδρικού διατάγματος και παράλληλα την εξουσιοδότηση που δήθεν δίνει η τροπολογία αυτή, για να προχωρήσουμε σε κατάργηση ή σε δημιουργία συγχωνεύσεων. 
Κατ’ αρχάς, θα μου επιτρέψετε να πω ότι η συγκεκριμένη ρύθμιση δεν προέρχεται από τον ν.4009. Υπήρχε πάντα στην εκπαιδευτική νομοθεσία και επειδή πιστεύω ότι θα το αμφισβητήσετε φρόντισα να σας δώσω μια εμπεριστατωμένη απάντηση. Σας θυμίζω, λοιπόν, τα εξής: 
Νόμος 1268/1982,  άρθρο 6: «Με προεδρικό διάταγμα ύστερα από γνώμη του Εθνικού Συμβουλίου της Παιδείας μπορεί να ιδρύονται, να συγχωνεύονται ή να κατατέμνονται ΑΕΙ, σχολές ή τμήματα». Το 1982 ήταν ΑΕΙ, σχολές και τμήματα. Τι δεν προέβλεπε τότε; Σας το λέω, για να σας διευκολύνω. Δεν προέβλεπε την κατάργηση. 
Έρχεται εν συνεχεία ο νόμος του 1983, ο ν.1404 και λέει ότι η σύσταση, η συγχώνευση, η κατάργηση ή η κατάτμηση τομέων γίνεται με υπουργική απόφαση. 
Προχωρούμε στο νόμο του 1998: «Με προεδρικό διάταγμα που εκδίδεται με πρόταση των Υπουργών Εθνικής Παιδείας και Θρησκευμάτων, Οικονομικών και Εσωτερικών, Δημόσιας Διοίκησης και Αποκέντρωσης και ύστερα από γνώμη της συγκλήτου του οικείου ΑΕΙ και του Συμβουλίου της Επικρατείας μπορεί να ιδρύονται, να καταργούνται, να συγχωνεύονται, να κατατέμνονται, να αλλάζουν γνωστικό αντικείμενο ή να μετονομάζονται ΑΕΙ, σχολές, τμήματα».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Ολοκληρώνω, κύριε  Πρόεδρε. Σας ευχαριστώ για τη μικρή ανοχή στο χρόνο. 
Ο ν. 4009 αναφέρεται στις σχολές, διότι έχει καταργήσει τα τμήματα, ενώ ο ν.4076 αναφέρει ότι μπορούν να συγχωνεύονται, να κατατέμνονται, να μετονομάζονται, να καταργούνται ΑΕΙ και να μεταβάλλεται η έδρα τους κ.λπ..
Τι γίνεται με τη συγκεκριμένη τροπολογία; Ακολουθείται ακριβώς η ίδια διαδικασία, απλούστατα προστίθενται οι κατευθύνσεις, διότι μέσα από τις συγχωνεύσεις διαμορφώνονται αυτοτελείς κατευθύνσεις. Οι φοιτητές αυτών των κατευθύνσεων μπορούν σήμερα να έχουν επαγγελματικά δικαιώματα και δίδεται η δυνατότητα να αναγράφεται αυτό στο πτυχίο τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82583"," Ολοκληρώστε παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82584"," Ολοκληρώνω, είναι σημαντικό.
Δεν αλλάζει κάτι. Όπως υπήρχε ο τομέας σε προηγούμενες νομοθετικές παρεμβάσεις και κατόπιν το τμήμα, έτσι και οι κατευθύνσεις προστίθενται γι’ αυτό το λόγο. 
Καταλαβαίνω ότι μπορεί για εσάς –επειδή ούτε νομικά υπάρχει πρόβλημα, ούτε από την άποψη της εκπαιδευτικής πολιτικής- να είναι ένα ζήτημα στο οποίο να θέλετε να επενδύσετε πολιτικά. Αλλά από την άλλη πλευρά επειδή αναφερόμαστε σε μία εκπαιδευτική κοινότητα και σε φοιτητές, οι οποίοι αυτή τη στιγμή θέλουν την κατοχύρωση που είχαν των επαγγελματικών τους δικαιωμάτων όταν το τμήμα γίνεται αυτή τη στιγμή κατεύθυνση σε ένα μεγαλύτερο τμήμα, πιστεύω με μία δεύτερη σκέψη ότι μπορείτε να αναθεωρήσετε την άποψή σας.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΘΕΟΔΩΡΟΣ ΠΑΠΑΘΕΟΔΩΡΟΥ",404
"82585"," Κλείνουμε με τον Κοινοβουλευτικό Εκπρόσωπο της Χρυσής Αυγής τον κ. Παππά και εν συνεχεία θα ψηφίσουμε επί της αρχής το νομοσχέδιο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82586"," Κύριε  Πρόεδρε, επί της αρχής, λοιπόν, θέλω και εγώ να απευθυνθώ σε εσάς τους οικονομολόγους, τους ανθρώπους των αριθμών, σε εσάς που σκέφτεστε ως τεχνοκράτες και όχι ως συνήθεις άνθρωποι, που σκέπτεστε τελικώς ως υπάλληλοι της τρόικας και όχι ως υπεύθυνοι Έλληνες. 
Εσείς λοιπόν, θεωρείτε την παιδεία δευτερεύον θέμα της εθνικής ζωής. Για εσάς προέχουν οι αγορές και η ευημερία των αριθμών. Για εμάς όμως, τους «κακούς» χρυσαυγίτες –και λέω «κακούς» γιατί είναι ο ηπιότερος χαρακτηρισμός από όσες ακατάπαυστες ύβρεις εξαπολύετε εντός και εκτός Βουλής εναντίον του Λαϊκού Κινήματος- το ζήτημα της παιδείας είναι θεμελιώδες, είναι εθνικό, γι’ αυτό και απασχολεί ανέκαθεν εμάς τους εθνικιστές είτε σε επίπεδο αρθρογραφίας είτε σε επίπεδο πολιτικού προβληματισμού. 
Εσείς η καθεστηκυία πολιτική τάξη της Μεταπολίτευσης εδώ και σαράντα χρόνια με τις συνεχείς μεταρρυθμίσεις, την κατάργηση των τόνων και την υποβάθμιση της ελληνικής γλώσσας καταστρέψατε την παιδεία. 
Οι Υπουργοί της Νέας Δημοκρατίας και του ΠΑΣΟΚ που κατείχαν τη θέση του Υπουργού Παιδείας εξέθρεψαν από κοινού ένα συγκαλυμμένο τέρας που λέγεται «Παιδαγωγικό Ινστιτούτο», ένα ινστιτούτο, μία αριστερή κλίκα δασκάλων και καθηγητών που μισούν την πατρίδα και κάθε τι εθνικό. 
Να θυμίσουμε ότι αυτό το ινστιτούτο έδωσε την έγκρισή του για να προχωρήσει το βιβλίο της κ. Ρεπούση και η τότε Υπουργός της Νέας Δημοκρατίας  κ. Μαριέττα Γιαννάκου υπέγραψε. 
Ερχόμαστε στο σήμερα, οπότε στο σήμερα συνεχίζεται αυτή η διαλυτική παράδοση των εναλλασσόμενων κυβερνήσεων Νέας Δημοκρατίας και ΠΑΣΟΚ. Είστε, πλέον, συνεταιράκια στην Κυβέρνηση του μνημονίου και το Παιδαγωγικό Ινστιτούτο έχει μετονομαστεί σε Ινστιτούτο Εκπαιδευτικής Πολιτικής.
Προσέξτε τώρα πώς οι δόλιοι μηχανισμοί της διάλυσης της παιδείας μας χρησιμοποιούν τα κατάλληλα πρόσωπα στην κατάλληλη θέση. Για όλα τα μαθήματα και για όλα τα βιβλία πρωτοβάθμιας και δευτεροβάθμιας βαθμίδας υπεύθυνος έχει τοποθετηθεί ένας «πασοκογενής» καθηγητής, ένας πολιτικός φίλος της κοσμοπολίτισσας κ. Διαμαντοπούλου αλλά και φίλος του Αρχιεπισκόπου. Ο εν λόγω κύριος υπήρξε θιασώτης της αλλαγής του μαθήματος των θρησκευτικών –άλλαξαν τα θρησκευτικά και έγιναν θρησκειολογία- καταφέρνοντας το παγκόσμιο πρωτότυπο να διδάσκονται όλες οι θρησκείες μαζί σε ένα μάθημα, σε μία τάξη.
Πολλοί από εσάς, αν με προσέχετε –γιατί έχετε και την ηλικία της Συμπολίτευσης- πήγατε γυμνάσιο τη δεκαετία του ’50, του ’60, του ’70. Θυμηθείτε την εποχή της μη αλλοτριωμένης νιότης σας. Προσπαθήστε να ξανακάνετε το Υπουργείο σας, Υπουργείο Εθνικής Παιδείας. Γράψτε πάλι τα ιστορικά βιβλία της ελληνικής ιστορίας. 
Ξέρετε, η ελληνική ιστορία είναι μία δάδα του Ελληνισμού που πρέπει να περνά από γενιά σε γενιά. Περάστε από ειδικές αξιολογήσεις και εξετάσεις και ψυχολογικά τεστ τους διδάσκοντες, ώστε να πιστοποιηθεί ουσιαστικά το γνωστικό τους επίπεδο αλλά και η εθνική τους συνείδηση. Δεν μπορεί ο κάθε αναρχοσυριζαίος και αριστεριστής να ποτίζει δηλητήριο εθνομηδενισμού τα παιδιά μας. Ξαναθεσπίστε τη διδασκαλία των Αρχαίων Ελληνικών και των έργων της κλασικής περιόδου σε όλες τις εκπαιδευτικές βαθμίδες. 
Κάντε τα πανεπιστήμιά μας κέντρα παιδείας και πολιτισμού και όχι κέντρα αριστερής προπαγάνδας και οικονομικής διαφθοράς. Εφαρμόστε στην ουσία το πανεπιστημιακό άσυλο και απαγορέψτε τις πολιτικές παρατάξεις. Δεν είναι το πανεπιστήμιο άσυλο εγκληματιών και τρομοκρατίας. Δεν είναι το πανεπιστήμιο το φυτώριο των κομματικών σας στελεχών, αλλά  το πανεπιστήμιο πρέπει να είναι ο ναός της έρευνας και της γνώσης.
Κυρίες και κύριοι, το διαλυτικό σας έργο στην παιδεία συντελείται με την υποβάθμιση της παιδείας, με την αλλαγή του ρόλου της, ενός ρόλου συνταγματικά κατοχυρωμένου. Λέω για μια παιδεία αληθινά δημόσια και εθνική. Με την πολιτική σας, λοιπόν, θέλετε να καταστήσετε ένα λαό αμόρφωτο ή ημιμαθή μεταβάλλοντάς τον σε έναν όχλο φοβισμένων καταναλωτών, έναν όχλο που να άγεται και να φέρεται από την υποκουλτούρα των αγαπημένων σας Μέσων Μαζικής Ενημέρωσης. Με συστηματικό και αριστοτεχνικό τρόπο όλα αυτά τα χρόνια προσπαθείτε να ποδηγετήσετε τη σκέψη και τη βούληση του ελληνικού λαού. 
Ο απλός κόσμος εκεί έξω βλέποντας τις χημικές ουρές στον ουρανό των ελληνικών πόλεων αναρωτιέται: «Τι γίνεται; Μας ψεκάζουν». Ερχόμαστε, λοιπόν, να δώσουμε την απάντηση και να πούμε: Δεν μας ψεκάζουν. Ναι, δεν μας ψεκάζουν, όπως συνηθίζετε και εσείς να αναφέρετε σε παιδαριώδεις απαντήσεις σας σε ανάλογη ερώτηση. Πράγματι, δεν μας ψεκάζουν, γιατί είστε εσείς που ψεκάζετε. Ψεκάζετε με σταγονίδια λάσπης και θολερά εκνεφώματα ψεύδους μέσα από τα Μαζικά Μέσα Ενημέρωσης, που είναι τα αγαπημένα σας, αυτά που σας προσκαλούν, τα γνωστά τουρκοκάναλα, τα μνημονιακά, τύπου MEGA. 
Ψεκάζετε τη νεολαία μας με λόγο στρεβλό, παγκοσμιοποιημένο και αντεθνικό. Θέλετε τη νεολαία αμόρφωτη, άβουλη, άτολμη και υποταγμένη χωρίς οράματα μην τυχόν και διαταράξει τα κεκτημένα σας, μην τυχόν αυτή η νεολαία διαρρήξει το άνομο θησαυροφυλάκιο της απληστίας σας. Όμως, μη χαρείτε ατόπως. Δεν θα βρείτε τέτοιου τύπου νέους στη Χρυσή Αυγή. Στη Χρυσή Αυγή θα βρείτε νέους που τολμούν, που έχουν πίστη, που έχουν θάρρος, που έχουν όραμα, που μελετούν την Ιστορία μας, που πιστεύουν στη σημαία μας, στο ιερό μας σύμβολο που δεν τολμήσατε να αναρτήσετε στα μπαλκόνια σας μην τυχόν και κατηγορηθείτε ως εθνικιστές. 
Όλα αυτά τα καταφέρατε σαράντα χρόνια τώρα. Τα καταφέρατε τάχα μου δημοκρατικά, χωρίς να τολμήσετε ποτέ να κάνετε ένα δημοψήφισμα. Τόσο πολύ τιμάτε τον ελληνικό λαό που δεν τον ρωτήσατε αν ήθελε την Ευρωπαϊκή Ένωση να καθίσει αφέντης στο σβέρκο του! Δεν τον ρωτήσατε αν πράγματι ήθελε να διαφεντεύει τη ζωή του το ευρώ. Δεν τον ρωτήσατε εάν ήθελε η Ελλάδα να γίνει ο σκουπιδοτενεκές της Ευρώπης με εκατομμύρια ξένους, αν ήθελε η πατρίδα μας να πορευτεί τάχιστα το δρόμο της ισλαμοποίησης και να γίνει ουσιαστικά μια χώρα- δορυφόρος μιας μεγάλης και κραταιάς Τουρκίας. 
Αποδεικνύετε με τις πολιτικές σας και με τις πράξεις σας ότι είστε ο εχθρός του λαού. Ο λαός μας για εσάς είναι εχθρός. Και ξέρετε ότι αυτόν τον εχθρό τον τρέμετε. Όμως εδώ και ένα χρόνο περίπου, φοβάστε και το εργαλείο που χρησιμοποιείτε στην πραγμάτωση των αντιλαϊκών σας πολιτικών: Φοβάστε την ελληνική Βουλή. Πολιτεύεστε με «αποφασίζομεν και διατάσσομεν». Πολιτεύεστε και πορεύεστε με προεδρικά διατάγματα. Φοβάστε την ελληνική Βουλή γιατί πλέον η Χρυσή Αυγή βρίσκεται και στην ελληνική Βουλή. Τρέμετε τον αιχμηρό λόγο της εθνικής αντιπολίτευσης. Τρέμετε το αναδυόμενο και συνεχώς αναπτυσσόμενο παλλαϊκό μέτωπο εθνικής αντίστασης. 
Να είστε σίγουροι πως το μέτωπο αυτό θα κατορθώσει, εκτός των άλλων, να αναστρέψει το καταστροφικό σας έργο, ένα έργο αδιαφορίας, εγωπάθειας και κακοβουλίας, ένα έργο προδοσίας, επειδή προδίδετε τον ελληνικό λαό καταστρατηγώντας το Σύνταγμα, επειδή προδίδετε τον ελληνικό λαό ψηφίζοντας μνημόνια και εκχωρώντας εθνική κυριαρχία, επειδή προδίδετε ακόμα και τους ίδιους τους ψηφοφόρους σας, τους οποίους φορτώσατε προεκλογικά με φρούδες και ψευδείς υποσχέσεις. Προσκυνάτε την τρόικα και τρέμετε μπροστά στη Μέρκελ και τον Σόιμπλε. Προσκυνάτε και τα «κάνατε καπάκια» με τους Ιμπραήμηδες του μνημονίου, άλλοι ηθελημένα, άλλοι αθέλητα. Η αλήθεια δεν αλλάζει. Είστε προσκυνημένοι -και αυτό είναι η αλήθεια- γιατί επιδεικνύετε ελάχιστη πολιτική αντίσταση, αντίσταση εθνική, αντίσταση ηθική, αντίσταση συνειδησιακή.
 Η βούληση του ελληνικού λαού στις επόμενες βουλευτικές εκλογές -όποτε και αν γίνουν εκλογές- θα είναι πολιτικά τσεκουράτη και φλογερή. Ήρθε η στιγμή από το βήμα αυτό να θυμηθούμε τα λόγια του σοφού γέρου Στρατηγού, του Θοδωρή Κολοκοτρώνη, που εκφράζουν διαχρονικά το λαό μας: «Τσεκούρι και φωτιά στους προσκυνημένους!»","ΧΡΗΣΤΟΣ ΠΑΠΠΑΣ",418
"82587"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας».
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)».
Ερωτάται το Σώμα: Γίνεται δεκτό το νομοσχέδιο επί της αρχής;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82588"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"82589"," Κατά πλειοψηφία.","ΣΤΑΥΡΟΥΛΑ ΞΟΥΛΙΔΟΥ",375
"82590"," Συνεπώς το νομοσχέδιο του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)» έγινε δεκτό επί της αρχής κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"82591"," Μάλιστα, μάλιστα.
Με τη συναίνεση του Σώματος και ώρα 23.05΄ λύεται η συνεδρίαση για αύριο, ημέρα Τετάρτη 27 Μαρτίου 2013 και ώρα 10.00΄, με αντικείμενο εργασιών του Σώματος νομοθετική εργασία: συνέχιση της συζήτησης επί των άρθρων και του συνόλου του νομοσχεδίου του Υπουργείου Παιδείας και Θρησκευμάτων, Πολιτισμού και Αθλητισμού «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)».
 
    Ο","ΟΛΟΙ ΟΙ ΒΟΥΛΕΥΤΕΣ",NA
