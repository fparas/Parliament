"","Content","name","ParlmemberID"
"126114","Date","6-12-2013",NA
"126115"," Ευχαριστώ, κύριε Πρόεδρε. 
Κυρίες και κύριοι Βουλευτές, με τον προϋπολογισμό του 2014 συνεχίζεται για ένα ακόμα έτος η πολιτική των περιοριστικών μέτρων, της αυστηρής λιτότητας που αποστερεί κρίσιμους πόρους από την οικονομία. 
Ο βασικός πυρήνας του προϋπολογισμού είναι η επίτευξη συγκεκριμένου ύψους πρωτογενούς πλεονάσματος. Έχει όμως αξία να δούμε πώς επιτυγχάνεται αυτό το πρωτογενές πλεόνασμα. Η επίτευξη, λοιπόν, πρωτογενούς πλεονάσματος για το τρέχον έτος οφείλεται στη μείωση του Προγράμματος Δημοσίων Επενδύσεων, τη μη επιστροφή φόρου, την ελλιπή χρηματοδότηση κρίσιμων κοινωνικών αναγκών και την τακτική της μη πληρωμής προϋπολογισμένων δαπανών. Άρα, στην ουσία πρόκειται για ένα πλεόνασμα λογιστικό και πλασματικό που δεν έχει κανένα κοινωνικό αντίκρισμα αλλά αντίθετα στηρίζεται σε συρρίκνωση του κοινωνικού κράτους με νέα δραστική μείωση της κρατικής χρηματοδότησης για ασφαλιστικά ταμεία και υγεία. 
Το πρόβλημα, κυρίες και κύριοι της συγκυβέρνησης, δεν είναι οι δαπάνες που ως ποσοστό του ΑΕΠ βρίσκονται κάτω από το μέσο όρο της Ευρωπαϊκής ζώνης, αλλά τα έσοδα που υπολείπονται, όχι γιατί δεν υπάρχει υπερφορολόγηση αλλά γιατί υπάρχει τεράστια φοροδιαφυγή και λαθρεμπόριο και σκανδαλώδη φορολογικά καθεστώτα και απαλλαγές σε μεγάλες επιχειρήσεις και κεφάλαιο.
Επιπλέον, δεν μπορείς να έχεις φυσιολογικό ρυθμό αύξησης των εσόδων, όταν έχεις ύφεση και δραματική πτώση της ιδιωτικής κατανάλωσης που για την ελληνική οικονομία αντιστοιχεί περίπου στο 75% του ΑΕΠ. 
Πανηγυρίζετε λοιπόν, κύριοι της συγκυβέρνησης, για πρωτογενές πλεόνασμα, όμως το συγκεκριμένο πλεόνασμα είναι καθρέπτης της τρομερής πολιτικής λιτότητας που εφαρμόζεται τα τελευταία χρόνια στη χώρα. Το πολυδιαφημισμένο, λοιπόν, μνημονιακό πρωτογενές πλεόνασμα σημαίνει αλόγιστη μείωση μισθών και συντάξεων, απολύσεις στο δημόσιο τομέα, διάλυση της παιδείας, της υγείας και του κοινωνικού κράτους. Είναι δυνατόν να υπάρξει πρωτογενές πλεόνασμα κοινωνικά ορατό σε τόσο βαθιά ύφεση; 
Κυρίες και κύριοι της συγκυβέρνησης, προβλέπετε ανάπτυξη 0,6% του ΑΕΠ για το 2014 και ισχυρίζεστε πως η ελληνική οικονομία θα ανακτήσει τη δυναμική της μέσω ιδιωτικών επενδύσεων και μέσω εξαγωγών. Σε ποια, λοιπόν, ρεαλιστικά δεδομένα βασίζεται ένας τέτοιος ισχυρισμός, όταν το μη βιώσιμο δημόσιο χρέος αποτελεί παράγοντα υψηλού ρίσκου για τους επενδυτές, αφού αυξάνει τον κίνδυνο χρεοκοπίας για μια χώρα με αποτέλεσμα αυτή η κατάσταση να αποτελεί βασικό ανασταλτικό παράγοντα για επενδύσεις. 
Τι είδους ανάπτυξη θα έρθει, όταν συρρικνώνεται όλο και περισσότερο η εσωτερική αγορά, αφού τα εισοδήματα της πλειοψηφίας των Ελλήνων πολιτών επαρκούν πλέον μόνο για τα στοιχειώδη; Εκτός και αν ως ανάπτυξη, κύριοι της συγκυβέρνησης θεωρείτε εκείνες τις οικονομίες των χωρών της Ανατολικής Ευρώπης, οι οποίες με κάποιες βάρβαρες υφεσιακές, αντίστοιχες του μνημονίου, πολιτικές –που εφαρμόστηκαν εκεί κατά τη διάρκεια της δεκαετίας του 1990- ανέκαμψαν, ωστόσο άφησαν πίσω τους κοινωνίες κατεστραμμένες. Εκτός και αν ανάπτυξη θεωρείτε την ύφεση που είναι μεν καταστροφική για την πλειοψηφία της κοινωνίας αλλά δημιουργική και ευκαιρία κέρδους για μια μικρή μειοψηφία. 
Κυρίες και κύριοι της συγκυβέρνησης, πραγματικός στόχος του προϋπολογισμού του 2014 είναι να δημιουργήσει μια ακόμα εφιαλτική, μνημονιακή πραγματικότητα. 
Θα εκτελεστεί ένας προϋπολογισμός που θα είναι εχθρός της υγείας και της κοινωνικής ασφάλισης. Το ελληνικό κράτος του 2013 χάνει ολοκληρωτικά το κοινωνικό προνοιακό του πρόσωπο.
Έχουμε μπροστά μας, κυρίες και κύριοι συνάδελφοι, έναν προϋπολογισμό φοροεπιδρομής, όπου ενώ έχουμε μια οικονομία που κατέγραψε αυτό το χρόνο ύφεση 4% έρχονται να προστεθούν νέοι φόροι 1,6 δισεκατομμυρίου. Προφανώς, όταν σε μια οικονομία τα εισοδήματα μειώνονται και τα φορολογικά έσοδα αυξάνονται, αυτό σημαίνει ότι το φορολογικό βάρος των πολιτών αυξάνει δραματικά. Έτσι, λοιπόν, οι φορολογούμενοι θα κληθούν να πληρώσουν εντός του 2014 τόσο το νέο ενιαίο φόρο ακινήτων όσο και τις δόσεις του ΕΕΤΑ. 
Επίσης, τα κατώτερα και μεσαία στρώματα δέχονται νέες επιβαρύνσεις, καθώς έχει καταργηθεί μεγάλο μέρος των απαλλαγών, εκπτώσεων στα ενοίκια, στα νοσήλια, στα δίδακτρα, ενώ υπάρχει και φορολόγηση από το πρώτο ευρώ των επαγγελματιών, των εμπόρων, των αγροτών. 
Μετά από μια τριετία μειώσεων στις συντάξεις, ανόδου των εισφορών, υποβάθμισης των παροχών υγείας, αύξηση της συμμετοχής των ασφαλισμένων η μνημονιακή πολιτική στους τομείς της ασφάλισης και της υγείας αναμένεται να συνεχιστεί. Αυτό μπορεί να μην προκύπτει από άμεσα οριζόντια μέτρα, αλλά προκύπτει από τις περικοπές των κρατικών επιχορηγήσεων. 
Στον κρατικό προϋπολογισμό του 2014 λαμβάνεται, λοιπόν, ως δεδομένο ότι οι ασφαλισμένοι και οι επιχειρήσεις θα συνεχίσουν να καταβάλλουν στην ίδια έκταση τις εισφορές τους. Πώς είναι δυνατόν να επιτευχθεί ένας τέτοιος στόχος, κύριοι της Κυβέρνησης, τη στιγμή που τα ποσοστά της ανεργίας αναμένεται να αυξηθούν; Οι συρρικνωμένοι μισθοί μόλις και μετά βίας καλύπτουν βασικές ανάγκες της μέσης ελληνικής οικογένειας και οι ίδιες οι μικρομεσαίες επιχειρήσεις αδυνατούν όλο και πιο πολύ να αντεπεξέλθουν στις εισφορές που οφείλουν. 
Στον προϋπολογισμό του 2014 στην ουσία προκαλείται περαιτέρω περιθωριοποίηση της πρωτοβάθμιας υγείας. Με την συρρίκνωση της κρατικής δαπάνης στον τομέα του φαρμάκου και τη γενικότερη υποχρηματοδότηση του συστήματος υγείας και πρόνοιας, το αποτέλεσμα θα είναι ότι τα κενά που δημιουργούνται θα πληρωθούν από τους ίδιους τους ασφαλισμένους. Η κατεύθυνση της Κυβέρνησης για επιβολή εισιτηρίου 25 ευρώ για εισαγωγή στα νοσοκομεία δείχνει ότι το έλλειμμα που προβλέπεται στον τομέα της υγείας και της πρόνοιας ύψους 0,8 δισεκατομμυρίου από τον ίδιο τον προϋπολογισμό θα πληρωθεί από τις ήδη αφαιμαγμένες τσέπες των Ελλήνων πολιτών.
Κυρίες και κύριοι της συγκυβέρνησης, το πρωτογενές πλεόνασμα πρέπει να επιτυγχάνεται ως αποτέλεσμα της αύξησης των εσόδων μέσω της ανάπτυξης και της μείωσης των δαπανών πάλι λόγω ανάπτυξης και λόγω ευημερίας. Για παράδειγμα, μειώνεις το επίδομα ανεργίας όταν έχεις μειώσει δραστικά και ουσιαστικά την ίδια την ανεργία. 
Στην Ελλάδα, λοιπόν, του 2013, σε μια ευρωπαϊκή χώρα σε καιρό βαθιάς κρίσης, ενώ θα έπρεπε να ενισχύονται οι κοινωνικές προνοιακές δομές, αυτές αποδομούνται. Ενώ θα έπρεπε να προστατεύεται ο εργαζόμενος Έλληνας πολίτης, υπερφορολογείται και επιδέχεται αλόγιστη μείωση του εισοδήματός του με αποτέλεσμα να οδηγείται στην εξαθλίωση. Ενώ ο άνεργος και ο ανασφάλιστος θα έπρεπε να έχει απρόσκοπτη πρόσβαση στο φάρμακο και τις υπηρεσίες υγείας, πρώτα πρέπει να πληρώσει από ένα φανταστικό πορτοφόλι. Ενώ η δημόσια περιουσία θα έπρεπε να αποτελέσει κομβικό αναπτυξιακό εργαλείο, αυτή πωλείται αντί πινακίου φακής στο ιδιωτικό κεφάλαιο στερώντας έτσι από το δημόσιο πολύτιμα έσοδα σε μια τόσο δύσκολη συγκυρία. Ενώ ο νέος επιστήμονας θα έπρεπε να αξιοποιείται, εξαναγκάζεται να καταφύγει στο εξωτερικό.
Ο προϋπολογισμός, λοιπόν, του 2014 αυτήν τη σκληρή πραγματικότητα αποτυπώνει. 
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΑΝΔΡΟΣ ΜΕΪΚΟΠΟΥΛΟΣ",314
"126116"," Ευχαριστούμε, κύριε συνάδελφε.
Το λόγο έχει ο κ. Νικόλαος Μιχαλάκης από το ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126117"," Κύριε Πρόεδρε, κυρίες και κύριοι Βουλευτές, ο προϋπολογισμός, ο οποίος συζητείται αυτές τις μέρες στη Βουλή, είναι ένας προϋπολογισμός του success story της συγκυβέρνησης στην υγεία. Μοναδικός στόχος του Προϋπολογισμού είναι η άγρια περικοπή των δαπανών για την υγεία και η σταδιακή, γοργή και ολοκληρωτική απόσυρση της πολιτείας και της κεντρικής διοίκησης από τη χρηματοδότηση του δημόσιου συστήματος υγείας. Είναι περικοπές και μειώσεις που θα πλήξουν περισσότερο τους πολίτες, περισσότερο τους εκατοντάδες χιλιάδες άπορους και άνεργους, τους ανασφάλιστους, τις πάνω από εννιακόσιες χιλιάδες οικογένειες στα όρια της φτώχειας. 
Η συγκυβέρνηση προϋπολογίζει πάνω από 420 εκατομμύρια ευρώ νέο έλλειμμα στον ΕΟΠΥΥ πιστοποιώντας έτσι το σπιράλ καταστροφικής ύφεσης και ραγδαίας επιδείνωσης όλων των κοινωνικών δεικτών. 
Πρώτον, η ανεργία θα παραμείνει και θα αυξηθεί σε νέα υψηλά επίπεδα, στερώντας από τον οργανισμό πολύτιμες εισφορές. 
Δεύτερον, η περιβόητη αυτορυθμιζόμενη αγορά εργασίας προσφέρει θέσεις ανασφάλιστης υποαπασχόλησης στερώντας, επίσης, πολύτιμες εισφορές.
Τρίτον, το κράτος αποφασίζει να μειώσει τη δική του συμμετοχή στα οικονομικά του ΕΟΠΥΥ κατεβάζοντας κατά 30% τα κεφάλαια που θα διαθέσει από 1.180.000.000 σε 774.000.000 ευρώ.
Τέταρτον, θυμίζω ότι και ο προηγούμενος προϋπολογισμός έκανε λόγο για 808.000.000 ευρώ κρατική ενίσχυση και αναγκάστηκαν το Υπουργείο Οικονομικών και το Υπουργείο Υγείας, λόγω της κατάρρευσης των εσόδων από τις εισφορές και τις αυξημένες ανάγκες του πληθυσμού, να ανεβάσουν σταδιακά αλλά και πάλι σε πολύ χαμηλά επίπεδα, τη συμμετοχή του κράτους. Είχαν πέσει έξω, δηλαδή, σε όλες τις προβλέψεις και τις οικονομικές αντοχές του οργανισμού.
Τι προμηνύεται με όλες αυτές τις μειώσεις, όλες αυτές τις περικοπές, όλες αυτές τις υπαναχωρήσεις και τα πλήγματα στα θεμέλια του κοινωνικού κράτους της χώρας μας; 
Πρώτον, η Ελλάδα θα περιέλθει σε μία δίνη υγειονομικής κρίσης, όπου στη θάλασσα της εξαθλίωσης και της φτώχειας θα επιπλέουν «σωσίβια» πλημμελούς υγειονομικής και φαρμακευτικής περίθαλψης μόνο για όσους μπορούν να πληρώσουν από την τσέπη τους.
Δεύτερον, οι άγριες περικοπές από τις δημόσιες δαπάνες θα μεταφραστούν σε δυσθεώρητες αυξήσεις στην ιδιωτική δαπάνη στα χρήματα που θα καταβάλει ο κάθε ασθενής άμεσα από το πορτοφόλι του. 
Τρίτον, με αυτά τα δεδομένα σύντομα η περιβόητη Επιτροπή Διαπραγμάτευσης, που έχει ιδρυθεί στον ΕΟΠΥΥ, θα υποκαταστήσει πλήρως το διοικητικό συμβούλιο του οργανισμού και θα φέρει λεόντειες συμβάσεις με τα μεγάλα επιχειρηματικά συμφέροντα στο χώρο της υγείας, εξωθώντας στην ανεργία ή στην υποαπασχόληση το μεγάλο πλήθος των υγειονομικών ελευθέρων επαγγελματιών, νέο κανονισμό παροχών του ΕΟΠΥΥ, στον οποίο ο κοινός παρονομαστής θα είναι ένας, να πληρώνει τα πάντα και απευθείας από το πορτοφόλι του ο ασθενής ή σε συμβόλαια ιδιωτικής ασφάλισης υγείας, οπότε δεν θα μιλάμε στην πραγματικότητα για κανονικό κανονισμό παροχών ΕΟΠΥΥ, αλλά θα μιλάμε για ιατρικές πράξεις και φάρμακα, που οι ασθενείς θα αγοράζουν σε τιμές ΕΟΠΥΥ, στις τιμές του καταλόγου του ΕΟΠΥΥ και των προνομιούχων συμβεβλημένων παρόχων του.
Η κατάσταση αυτή θα φέρει και κάθετη πτώση σε σημείο εκμηδενισμού της δημόσιας φαρμακευτικής δαπάνης, θέτοντας σε άμεσο κίνδυνο χιλιάδες ζωές χρονίως πασχόντων και ασθενών. Όλα αυτά γίνονται τη στιγμή που ο ΕΟΠΥΥ χρωστάει σε γιατρούς περίπου 1.300.000.000 ευρώ και σε φαρμακοποιούς περίπου 600 εκατομμύρια ευρώ, δηλαδή κοντά 2 δισεκατομμύρια συνολικά. 
Με αυτά τα δεδομένα, οι απαντήσεις στο ερώτημα «τι πρωτοβάθμια φροντίδα υγείας προετοιμάζει η Κυβέρνηση, όταν εκφυλίζει το ιατρικό έργο του ΕΟΠΥΥ, διαλύει τις εργασιακές σχέσεις, υποχρηματοδοτεί σε σημείο εξάλειψης το σύστημα και αυξάνει όλα τα βάρη των ασθενών;» είναι δυστυχώς και εύκολες και προβλέψιμες και, κυρίως, τραγικές.
Πρώτον, μία πρωτοβάθμια φροντίδα υγείας από λίγους παρόχους για λίγους οικονομικά ικανούς να αντεπεξέλθουν ασθενείς.
Δεύτερον, μία πρωτοβάθμια φροντίδα υγείας με ελλειμματική, προβληματική, εκμηδενισμένη δημόσια χρηματοδότηση.
Τρίτον, μία πρωτοβάθμια φροντίδα υγείας με μοναδικό κριτήριο την εμπορική τιμολόγηση ιατρικών πράξεων και φαρμάκων.
Τέταρτον, μία πρωτοβάθμια φροντίδα υγείας χωρίς τον επαρκή αριθμό σε γιατρούς και άλλους επαγγελματίες του χώρου, χωρίς δημόσιες υποδομές και βάσεις, χωρίς προσωπικό.
Ο προϋπολογισμός στο σκέλος της υγείας είναι ένας προϋπολογισμός επικίνδυνος και ανθυγιεινός, όσο επικίνδυνη για τη χώρα και ανθυγιεινή για την κοινωνία είναι η Κυβέρνηση. Πρέπει να καταψηφιστεί και να αποδοκιμαστεί γιατί ανοίγει οριστικά ένα δρόμο προς τον γκρεμό και το κοινωνικό κράτος, το δημόσιο σύστημα υγείας, τη συνοχή του κοινωνικού ιστού και την ποιότητα και το εύρος περίθαλψης όσων ζουν στην Ελλάδα
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΜΙΧΑΛΑΚΗΣ",321
"126118"," Ευχαριστούμε, κύριε συνάδελφε και χρόνια πολλά για τη γιορτή σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126119"," Ευχαριστώ, κύριε Πρόεδρε,","ΝΙΚΟΛΑΟΣ ΜΙΧΑΛΑΚΗΣ",321
"126120"," Το λόγο έχει ο κ. Βολουδάκης Μανούσος, Βουλευτής της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126121"," Ευχαριστώ, κύριε Πρόεδρε.
Κυρίες και κύριοι συνάδελφοι, η κρισιμότητα της κατάστασης απαιτεί να τοποθετηθούμε πάνω στον προϋπολογισμό σε μια βάση συγκεκριμένη και όχι απλώς και μόνο διεκτραγωδώντας τη δύσκολη πραγματικά κατάσταση της ελληνικής οικονομίας και κοινωνίας σήμερα. Η τοποθέτησή μας πρέπει να έχει και δια ταύτα και αυτό νομίζω ότι είναι πολύ βασικό. Χρειάζεται να δούμε πού είμαστε και πώς θα προχωρήσουμε από εδώ και πέρα. 
Ο προϋπολογισμός που συζητούμε σήμερα είναι ο πρώτος που εδώ και πολλά χρόνια έχει πρωτογενές πλεόνασμα. Και αυτό είναι μια αδιαμφισβήτητη επιτυχία της Κυβέρνησης και του Υπουργείου Οικονομικών συνολικά και του παριστάμενου αναπληρωτή Υπουργού Οικονομικών που έχει και την ευθύνη του κρατικού προϋπολογισμού. 
Είναι ακόμα η πρώτη φορά που συμβαίνει να έχουν υλοποιηθεί οι προβλέψεις του προηγούμενου έτους, γιατί ο προϋπολογισμός του 2013 προέβλεπε ισοσκελισμό. Το ξεπεράσαμε. Έχουμε πρωτογενές πλεόνασμα 812 εκατομμύρια, έναντι ισοσκελισμένου ως προς τις πρωτογενείς δαπάνες και έσοδα προϋπολογισμού. Και αυτό έγινε χάριν τις θυσίες των Ελλήνων πολιτών.
Και τώρα έχουμε τη δυνατότητα να προβούμε σε διανομή αυτού του μικρού, αν θέλετε, πλεονάσματος, που μπορεί όμως να δώσει ένα μήνυμα στους πολίτες που δοκιμάζονται και να ενισχύσει και την τάση της ανάπτυξης που διαφαίνεται στα οικονομικά στοιχεία και επιβεβαιώνεται από τους διεθνείς οργανισμούς. Γι’ αυτό και υπερψηφίζω τον προϋπολογισμό αυτό.
Ας δούμε, όμως, και τη μεγάλη εικόνα. Τι έχει συμβεί τα τελευταία χρόνια; Η αλήθεια είναι ότι η δυσκολία που πέρασε και περνάει η ελληνική κοινωνία είναι απίστευτου μεγέθους. Είχαμε μείωση του εθνικού προϊόντος κατά 25%, έχουμε φτάσει σε ανεργία 27% και είναι αλήθεια ότι και το πρόγραμμα έχει ευθύνες για το πού φτάσαμε και έχουν συζητηθεί και έχουμε δει για τους λάθος πολλαπλασιαστές που υπολόγισαν λάθος την επίπτωση στην πραγματική οικονομία των περικοπών των δημοσιονομικών. 
Αν μπορούσαμε να γυρίσουμε το χρόνο πίσω, θα έπρεπε να ακολουθήσουμε διαφορετικό δρόμο. Θα έπρεπε η αναδιάρθρωση του χρέους να έχει γίνει πολύ νωρίτερα, ώστε και το πρόγραμμα της προσαρμογής να είναι ηπιότερο και να μην έχει τέτοιας έκταση υφεσιακές επιπτώσεις. Στο δρόμο αυτό δεσμευτήκαμε το μοιραίο 2010 και ο περιβόητος ιστορικός του μέλλοντος θα αποδώσει τις ευθύνες για αυτό. 
Τι κάνουμε, όμως, σήμερα; Σήμερα η ολοκλήρωση του προγράμματος που έχει συμφωνηθεί με τους εταίρους μας είναι η με προϋποθέσεις ασφαλέστερη και ταχύτερη έξοδος της χώρας από τις συνθήκες τις οποίες ζει σήμερα. Η πρώτη κατηγορία προϋποθέσεων αφορά εμάς, το εσωτερικό της χώρας. Προϋποτίθεται διόρθωση των αδικιών, προϋποτίθεται δίχτυ κοινωνικής προστασίας. Το ελάχιστο εγγυημένο εισόδημα, που για πρώτη φορά έχουμε τη δυνατότητα να προσφέρουμε και που πρέπει με τη μορφή κατά την άποψή μου και των εις είδος παροχών σε αυτούς που έχουν ανάγκη, να εφαρμοστεί. Επίσης, η προστασία της πρώτης κατοικίας των οικονομικά αδύναμων μέσα σε αυτό το πλαίσιο, το δίχτυ κοινωνικής προστασίας.
 Πρέπει να διασφαλίσουμε ότι η ανάπτυξη, η ανταγωνιστικότητα δεν θα έρθει με περαιτέρω μείωση του μισθολογικού κόστους γιατί πράγματι αυτό έχει μειωθεί πολύ και δεν σηκώνει περαιτέρω. Χρειάζεται ακόμα να επιφέρουμε δικαιοσύνη στο φορολογικό σύστημα. 
Πράγματι ήταν ατυχής η δήλωση του Υπουργού Οικονομικών για την υπερφορολόγηση. Υπάρχει υπερφορολόγηση στην Ελλάδα. Αυτοί που φορολογούνται, υπερφορολογούνται. Και αυτό πρέπει να το αναγνωρίσουμε. Αδικούμε, όμως, και τον ίδιο εάν κρίνουμε στη βάση των δηλώσεων. Κυρίως, όμως, αδικούμε τον δημόσιο διάλογο και την προσπάθεια της χώρας να βγει από την κρίση. Στα πραγματικά δεδομένα και στις πραγματικές πολιτικές πρέπει να εστιάσουμε.
Για εμένα ως προς τα φορολογικά είναι απολύτως αναγκαίο να δούμε ένα δίκαιο φόρο ακινήτων στη βάση των προσπαθειών και των διορθώσεων που έχουν ήδη συζητηθεί, αλλά χρειάζεται και κάτι άλλο. Χρειάζεται για να θεμελιωθεί το αίσθημα της φορολογικής δικαιοσύνης, να προχωρήσει ο έλεγχος των υποθέσεων που προκύπτουν από την περίφημη λίστα Λαγκάρντ και από τις άλλες αντίστοιχες λίστες. 
Είναι αδιανόητο να φορολογείται ο Έλληνας πολίτης όπως φορολογείται και να υπάρχει τέτοια ενδεχόμενη φορολογητέα ύλη για την οποία να πληροφορούμαστε ότι μόνο πέντε υποθέσεις έχουν ελεγχθεί και δεν ξέρω πότε θα ελεγχθούν οι υπόλοιπες.
Η δεύτερη κατηγορία προϋποθέσεων αφορά τους εταίρους μας. Οι εταίροι πρέπει να συνειδητοποιήσουν ότι οι αντοχές της ελληνικής κοινωνίας έχουν εξαντληθεί. Δεν το λέω ούτε ζητώντας χάρες ούτε επιείκεια αλλά απαιτούμε να γίνει κατανοητό ότι πετύχαμε το μέγιστο, δηλαδή, το πρωτογενές πλεόνασμα και δεν είναι δυνατόν η εμμονή στην κάθε τεχνική λεπτομέρεια να θέτει σε κίνδυνο το αποτέλεσμα της κοινής προσπάθειας. Απαιτούμε σεβασμό στην απόφαση του Eurogroup του Νοεμβρίου του 2012 με την οποία διασφαλίζεται ότι αν πετύχουμε πρωτογενές πλεόνασμα θα έχουμε και ελάφρυνση του χρέους. Διότι το χρέος, κατά την άποψή μου, πράγματι δεν είναι μακροπρόθεσμα βιώσιμο. Από το 175% του ΑΕΠ σήμερα δεν είναι ρεαλιστικό να πάμε στο 124% το 2020 διότι τα πρωτογενή πλεονάσματα τα οποία προβλέπονται στα επόμενα χρόνια πράγματι είναι δύσκολο, αν όχι αδύνατο, να επιτευχθούν. Αυτό, όμως, τώρα μπορούμε να το απαιτήσουμε που έχουμε το πρωτογενές πλεόνασμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό ανοχή ζητώ, κύριε Πρόεδρε.
Βλέπουμε ήδη ότι το κλίμα στην Ευρώπη αλλάζει. Αλλάζει διότι όλοι καταλαβαίνουν ότι τώρα τα χρήματα δεν τα χρειαζόμαστε για πρωτογενείς ανάγκες. Άρα, έχουμε ουσιαστική δυνατότητα επαναδιαπραγμάτευσης. Επαναδιαπραγμάτευση, όμως, όχι κουτοπόνηρη διγλωσσία, δηλαδή άλλα να λέμε στο εσωτερικό της χώρας και άλλα στο εξωτερικό, όπως είδαμε πρόσφατα στο Τέξας.
Η πρόταση του ΣΥΡΙΖΑ συνοψίζεται, κατά την άποψή μου, στο εξής: Θα διατηρήσουμε τη δανειακή σύμβαση, θα παίρνουμε τα χρήματα, αλλά δεν θα έχουμε καμμία άλλη υποχρέωση. 
Κουτόφραγκοι δεν υπάρχουν, κυρίες και κύριοι συνάδελφοι. Πρέπει να σοβαρευτούμε όλοι και να δούμε ότι κανείς δεν έχει δικαιώματα χωρίς υποχρεώσεις. Γι’ αυτό πρέπει να δουλέψουμε στη βάση συγκεκριμένων αριθμών. Τα συγκεχυμένα μοντέλα που ακούσαμε από τον Πρόεδρό σας για συνεργασία του κράτους με την αγορά και την κοινωνία –κάτι περίεργα σχήματα που παρουσίασε στο Ελληνοαμερικανικό Επιμελητήριο προ λίγων ημερών- δεν υπάρχουν πουθενά στον πλανήτη. Δεν είναι πειστικό ότι εδώ θα εφαρμοστούν πρώτη φορά με επιτυχία. Ούτε στη Βενεζουέλα του αγαπημένου σας Μαδούρο, με τα προβλήματα που όλοι βλέπουμε τώρα, ούτε στην Αργεντινή, που την είχατε ως πρόσφατα πρότυπο, ούτε εκεί αυτά δουλεύουν.
Άκουσα το συνάδελφο και συντοπίτη Γιώργο Σταθάκη να αναφέρεται στο ζήτημα των αποκρατικοποιήσεων με τρόπο που με εξέπληξε. Ναι, πράγματι στη Γερμανία υπάρχουν επιχειρήσεις στις οποίες το κράτος μετέχει, αλλά δουλεύουν ως επιχειρήσεις, και η «VOLKSWAGEN» που ανέφερε και η «DEUTSCHE TELEKOM». Δεν δουλεύουν με το μοντέλο του κρατισμού που ουσιαστικά προωθείτε, κύριοι συνάδελφοι του ΣΥΡΙΖΑ, υποστηρίζοντας περιπτώσεις όπως των διοικητικών υπαλλήλων του Καποδιστριακού Πανεπιστημίου, οι οποίοι για να διατηρήσουν το, κατ’ αυτούς δικαίωμα, να μην απογραφούν και να μην αξιολογηθούν βάζουν στην ταλαιπωρία εκατόν τριάντα χιλιάδες φοιτητές και τις οικογένειές τους.
Αυτό είναι το δικό σας όραμα. 
Εμείς λέμε ότι ουσιαστικός στόχος είναι η απελευθέρωση της παραγωγικής δύναμης του Έλληνα. Έγιναν βήματα πολλά και έχουμε και άλλα μπροστά μας στη μείωση της γραφειοκρατίας, στη δικαιότερη φορολογία, στη μείωση του ενεργειακού κόστους. Ο Έλληνας παίρνει ρίσκο, προσπαθεί, καινοτομεί. Αυτή είναι η ιστορία μας, αυτή είναι η ταυτότητά μας, αυτή είναι η έξοδος από την κρίση και όχι η επιστροφή στην ακινησία του κρατικού τομέα άλλων εποχών που ευαγγελίζεται ως νέο τάχα όραμα ο ΣΥΡΙΖΑ.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΑΝΟΥΣΟΣ ΒΟΛΟΥΔΑΚΗΣ",68
"126122"," Ευχαριστούμε.
Το λόγο έχει ο κ. Καρά Γιουσούφ Αϊχάν.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126123"," Ευχαριστώ, κύριε Πρόεδρε. 
Κύριοι Υπουργοί, αγαπητοί συνάδελφοι, χθες έφυγε για πάντα ένας παγκόσμιος αγωνιστής κατά του ρατσισμού, κατά των φυλετικών διακρίσεων. Ήταν ο αγωνιστής για τα ανθρώπινα δικαιώματα, ο Νέλσον Μαντέλα. Θέλω να τον θυμόμαστε για πάντα και να φροντίσουμε να τον θυμούνται και οι επόμενες γενιές.
Το σχέδιο του προϋπολογισμού για το 2014 αποτελεί τη σκληρότερη εκδοχή της μνημονιακής περιόδου. Ο βασικός πυρήνας του είναι η επίτευξη συγκεκριμένου ύψους πρωτογενούς πλεονάσματος. Πώς, όμως, επιθυμεί η Κυβέρνηση να πετύχει αυτό το πρωτογενές πλεόνασμα; Βάζοντας χέρι στη δημόσια υγεία, στη δημόσια δωρεάν παιδεία και στην κοινωνική ασφάλιση.
Υπάρχει ελλιπής χρηματοδότηση κρίσιμων κοινωνικών αναγκών, όπως του Νοσοκομείου Κομοτηνής, που υπολειτουργεί και πάει να κλείσει λόγω έλλειψης ιατρικού και νοσηλευτικού προσωπικού. Έτσι δημιουργεί η Κυβέρνηση πρωτογενή πλεονάσματα, πάνω στη δυστυχία και την κοινωνική καταστροφή.
Η υποχρηματοδότηση των ΟΤΑ επιβεβαιώνει την πολιτική μας εκτίμηση ότι στόχος της Κυβέρνησης είναι η όλη κοινωνική μέριμνα των ΟΤΑ να αποτελέσει το νέο πεδίο επιχειρηματικής κερδοφορίας.
Όσον αφορά τη μείωση του Προγράμματος Δημοσίων Επενδύσεων, να σας θυμίσω το έργο του κάθετου άξονα της Εγνατίας Οδού που συνδέει το Νομό μου, τη Ροδόπη με τη Βουλγαρία, που εγκαινιάστηκε με φοβερές ατέλειες και εξακολουθεί να έχει ατέλειες. Εγκαινιάστηκε, βέβαια, σε μια εποχή που είχε περάσει η τουριστική περίοδος και δεν έχει φέρει κάποια οφέλη οικονομικά, αναπτυξιακά στην περιοχή μου, τη Ροδόπη. 
Με τη μη επιστροφή φόρων οι αγρότες του Νομού Ροδόπης, όπως και σε όλη την Ελλάδα, έχουν ξεπεράσει τα όριά τους. Στη νέα Κοινή Αγροτική Πολιτική για την περίοδο 2014-2020 οι πόροι που θα διατεθούν για την αγροτική πολιτική είναι σημαντικά συρρικνωμένοι, ιδίως όσον αφορά τους καπνοπαραγωγούς της Θράκης. 
Υπάρχει εθνικό σχέδιο παραγωγικής ανασυγκρότησης και ανάπτυξης που μπορεί να δώσει λύσεις; Δεν το βλέπουμε πουθενά. 
Οκτώ χιλιάδες οικογένειες σε όλη τη Θράκη ζουν από τα καπνά. Υπάρχει σχέδιο, πρόταση, προοπτική για μια μεγάλη αγροτική μεταρρύθμιση στο πλαίσιο της ικανοποίησης των κοινωνικών αναγκών;
Ζήσαμε πρόσφατα και ζούμε το πρόβλημα της ευλογιάς που καταστρέφει την κτηνοτροφία. Μιας και είστε εδώ κύριε Χαρακόπουλε, θέλω να πω ότι δεν έχει δοθεί μια ριζική λύση στο πρόβλημα. Εξακολουθούν ακόμη να υπάρχουν κρούσματα, να καταστρέφονται περιουσίες και να εγκαταλείπει ο κόσμος την κτηνοτροφία. 
Μετατρέψατε τη Θράκη σε ένα απέραντο στρατόπεδο κράτησης μεταναστών παρατείνοντας το χρόνο διαμονής τους στα κρατητήρια, λες και ήταν εγκληματίες ή κατάδικοι. Την ίδια στιγμή η Αστυνομική Διεύθυνση Ροδόπης είναι υποστελεχωμένη, δεν διαθέτει καν τα καύσιμα για να κινηθεί το περιπολικό και η εγκληματικότητα κάνει πάρτι στην περιοχή μας εξαιτίας της παντελούς απουσίας της συντεταγμένης πολιτείας. Έτσι θα φέρετε την ανάπτυξη στη Θράκη; 
Η Κυβέρνηση δεν τολμά να λάβει το μόνο μέτρο που θα μπορούσε να πάρει για να ανακουφίσει, δηλαδή την παροχή φθηνού πετρελαίου στα νοικοκυριά για θέρμανση με μείωση του ειδικού φόρου κατανάλωσης. 
Δεν είναι μόνο, βέβαια, τα νοικοκυριά που ξεπαγιάζουν. Από τον Οκτώβρη –γιατί τότε αρχίζει ο χειμώνας στην περιοχή μου- ξεπαγιάζουν και τα μικρά παιδιά στα σχολεία, γιατί υποχρηματοδοτούνται οι σχολικές επιτροπές. 
Οι αγρότες μας αναγκάζονται να οργώνουν, να σπέρνουν και να ποτίζουν την καλλιέργειά τους με ακριβό πετρέλαιο. 
Στην περιοχή μου ξοδεύονται χρήματα για ιεροδιδασκάλους άσχετους με το αντικείμενο της διδασκαλίας του Κορανίου, σκοπός για τον οποίο προορίζονται, ενώ την ίδια στιγμή υπάρχει έλλειψη επιστημονικού δυναμικού στα σχολεία και δεν έχει γίνει καμμία προσπάθεια για την αναβάθμιση της μειονοτικής εκπαίδευσης που συνεχίζει να είναι μειονεκτική. 
Η βιομηχανική περιοχή της Κομοτηνής έχει ερημώσει εξαιτίας της αδιαφορίας της κεντρικής διοίκησης αλλά και της διαπλοκής τοπικών επιχειρηματιών με πολιτικούς και οικονομικούς κύκλους που δεν έκαναν αναπτυξιακές επενδύσεις αλλά διαμοίραζαν τα κονδύλια των επιδοτήσεων. 
Η εισηγητική έκθεση του προϋπολογισμού δεν έχει λάβει τη συγκατάθεση της τρόικας, η οποία απαιτεί τη λήψη επιπρόσθετων περιοριστικών μέτρων μεταξύ 1,5 έως 2 δισεκατομμυρίων ευρώ, γεγονός που αυξάνει τις πιθανότητες κατάθεσης συμπληρωματικού προϋπολογισμού. Είναι ένας προϋπολογισμός με αστερίσκους, ένας προϋπολογισμός στα χαρτιά και κινδυνεύει, όπως και οι προηγούμενοι, να καταλήξει σε χειρότερους δείκτες από τους ήδη κακούς που προϋπολογίζει. 
Βασικό στοιχείο που δεν αλλάζει και στον προϋπολογισμό του 2014 είναι ότι οι μισθωτοί και συνταξιούχοι συνεχίζουν να αποτελούν τα κυριότερα θύματα της φοροεπιδρομής. Το άδικο, οριζόντιο, προσωρινό χαράτσι του 2011 έγινε πλέον μόνιμος φόρος και πάνω του προστίθενται και άλλοι. 
Οι έμμεσοι φόροι εξακολουθούν για ένα ακόμη έτος να αποτελούν το μεγαλύτερο ποσοστό των φορολογικών εσόδων. Οι προβλέψεις για την ανεργία είναι εφιαλτικές και στη Ροδόπη και για το έτος 2014, επιβεβαιώνοντας τις δυσοίωνες προβλέψεις του ΙΝΕ-ΓΣΕΕ που μιλά για δομική ανεργία στην ελληνική οικονομία και αποκλιμάκωση σε βάθος δεκαετιών. 
Ας μην κρυβόμαστε πίσω από το δάκτυλό μας. Η ανάπτυξη, παρ’ ότι αποτελεί ένα σήμα προς τις διεθνείς αγορές, δεν αποτελεί αυτοσκοπό ούτε της τρόικας ούτε της Κυβέρνησης του μνημονίου.
Η ύφεση, που είναι καταστροφική για την πλειοψηφία της κοινωνίας, είναι δημιουργική για τη μειοψηφία, που εν μέσω ύφεσης συσσωρεύει το απαιτούμενο κεφάλαιο για τον επόμενο κύκλο συσσώρευσης. Ακόμη κι αν ο στόχος του κ. Στουρνάρα είναι η ανάπτυξη, με τη λέξη αυτή εννοεί εντελώς το αντίθετο από αυτό που εννοεί ο ΣΥΡΙΖΑ. Για τον κ. Στουρνάρα ανάπτυξη είναι η αύξηση των κερδών των ολίγων συνδαιτυμόνων του και η καταστροφή και εξαθλίωση των εργαζομένων, των ανέργων, των αγροτών και των συνταξιούχων. 
Στο χέρι όλων μας είναι να αντισταθούμε στην πολιτική αυτή, στην πολιτική της εξαθλίωσης και των μνημονίων. Ο προϋπολογισμός του 2014 δεν πρέπει να ψηφιστεί και να εκτελεστεί, γιατί είναι η ταφόπλακα μιας αδιέξοδης πολιτικής και ενός προγράμματος παράδοσης και της εθνικής μας κυριαρχίας. Είναι καιρός να κάνουν πέρα η Κυβέρνηση και η τρόικα, και οι Βουλευτές και ο λαός να δώσουν την πρέπουσα απάντηση. 
Ο ΣΥΡΙΖΑ, μέσα και έξω από τη Βουλή, έχει αποδείξει με την καθημερινή παρουσία του ότι αντιστέκεται στην πολιτική της Κυβέρνησης και αγωνίζεται για τη διάσωση της χώρας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ÎšÎ‘Î¡Î‘ ÎœÎ•ÎœÎ•Î¤",186
"126124"," Το λόγο έχει τώρα ο Αναπληρωτής Υπουργός Αγροτικής Ανάπτυξης και Τροφίμων κ. Χαρακόπουλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126125"," Ευχαριστώ, κύριε Πρόεδρε. 
Κυρίες και κύριοι συνάδελφοι, η συζήτηση του προϋπολογισμού αποδεικνύει για μία ακόμη φορά ότι η Αξιωματική Αντιπολίτευση είναι καλή στον καταγγελτικό λόγο, αλλά δυστυχώς στερείται σοβαρής εναλλακτικής πρότασης.
Αναμφισβήτητα, είναι πολλοί οι συμπολίτες μας που βιώνουν με μεγαλύτερη ένταση τις επιπτώσεις της κρίσης. Το οξύτερο πρόβλημα το αντιμετωπίζουν όσοι δεν έχουν εργασία. Στην αντιμετώπιση αυτού του προβλήματος επικεντρώνονται οι προσπάθειές μας, όπως κατ’ επανάληψη έχει τονίσει ο ίδιος ο Πρωθυπουργός: Πώς η ελληνική οικονομία θα σταθεί και πάλι στα πόδια της, πώς θα μπει σε τροχιά ανάπτυξης, πώς θα δημιουργήσει νέες θέσεις εργασίας, πώς θα μπορέσει να διατηρήσει αρραγή την κοινωνική συνοχή.
Σήμερα, παρά της προβλέψεις της Αντιπολίτευσης, η χώρα, μετά από επίπονη προσπάθεια και χάρη στις θυσίες του ελληνικού λαού, είναι κοντά στην πολυπόθητη έξοδο από το τούνελ της κρίσης. Η επίτευξη του πρωτογενούς πλεονάσματος, η δυνατότητα δηλαδή για πρώτη φορά να καλύψουμε τις ανάγκες μας χωρίς να δανειστούμε, φέρνει επιτέλους τη χώρα κοντά στη μεγάλη στροφή της ανάπτυξης.
Ασφαλώς η Αντιπολίτευση, συνεχίζοντας μια κάκιστη και ζημιογόνα παράδοση ισοπεδωτικής και καταστροφολογικής ρητορείας, επιδιώκει να μηδενίζει όσα έχουν επιτευχθεί, να παρουσιάζει μόνο τις πολλές -αναντίρρητα αρνητικές- όψεις της Ελλάδας της κρίσης. 
Θα ανέμενα, ωστόσο, ότι παρά τη ροπή μας στην ακραία κριτική, στην έλλειψη μέτρου και μετριοπάθειας, στην αντιπάθεια που δείχνουμε συχνά στο ρεαλισμό, τα χρόνια της κρίσης θα μας άλλαζαν, θα μας έκαναν σοφότερους και πιο μετρημένους. Φαίνεται όμως ότι οι παθογένειες έχουν βαθιές ρίζες και μπροστά μας έχουμε αρκετό δρόμο, δύσκολο δρόμο για να τις ξεπεράσουμε. 
Εμείς λοιπόν, κυρίες και κύριοι συνάδελφοι, συνεχίζουμε, μακριά από λαϊκισμούς και ιδεοληψίες. Εργαζόμαστε για την ανασύνταξη της παραγωγικής δομής και ιδιαίτερα στο Υπουργείο Αγροτικής Ανάπτυξης και Τροφίμων παραμένουμε προσηλωμένοι στην πεποίθηση ότι η πρωτογενής παραγωγή μπορεί να αποτελέσει βασικό μοχλό ανάπτυξης της οικονομίας, μπορεί να κερδίσει το στοίχημα της ανταγωνιστικότητας, μπορεί να αποτελέσει προνομιακό πεδίο προσφοράς εργασίας, ιδίως για τους νέους μας, αντιστρέφοντας επιτέλους τις τάσεις αποψίλωσης της ελληνικής περιφέρειας.
Στην κατεύθυνση αυτή έχουμε δρομολογήσει συγκεκριμένες δράσεις. Πρώτον, το καινούργιο πρόγραμμα εγκατάστασης νέων αγροτών, που προκηρύσσεται εντός του μήνα και για το οποίο ζητήσαμε διαδικασίες fast track, αφορά τουλάχιστον έξι χιλιάδες αγρότες με πριμ έως 20 χιλιάδες ευρώ. Στοχεύουμε να καταστεί δυνατή η προκήρυξη κάθε χρόνο του προγράμματος νέων αγροτών, καθ’ όλη τη νέα προγραμματική περίοδο 2014-2020. 
Δεύτερον, προκηρύσσονται νέα επενδυτικά σχέδια στον πρωτογενή τομέα, τα οποία θα συγχρηματοδοτούνται από τον αναπτυξιακό νόμο, όπως η ίδρυση νέων κτηνοτροφικών εγκαταστάσεων, ο εκσυγχρονισμός ή και η επέκταση υφισταμένων και η ενίσχυση νέων εναλλακτικών, καινοτόμων καλλιεργειών αρωματικών και φαρμακευτικών φυτών.
Τρίτον, συστάθηκε το Ταμείο Αγροτικής Επιχειρηματικότητας με έναν κουμπαρά 253 εκατομμυρίων ευρώ, προκειμένου να δανειοδοτεί τους παραγωγούς που μετέχουν στα μέτρα μεταποίησης αγροτικών προϊόντων σχεδίων βελτίωσης και ιδιωτικών επενδύσεων, με χαμηλότερα της τραπεζικής αγοράς επιτόκια. Για τους κατά κύριο επάγγελμα αγρότες το επιτόκιο κυμαίνεται στο 3,87% και για τους άλλους επενδυτές σε προγράμματα αγροτικής ανάπτυξης στο 4,1%. 
Τέταρτον, αλλάζουμε το φορολογικό σύστημα των αγροτών με την καθιέρωση βιβλίων εσόδων και εξόδων, δίνοντας ένα χτύπημα στις ελληνοποιήσεις αγροτικών προϊόντων και στο άνοιγμα της ψαλίδας των τιμών από το χωράφι στο ράφι. 
Πέμπτον, υπενθυμίζω ότι με παρέμβαση του Πρωθυπουργού Αντώνη Σαμαρά, διασφαλίστηκαν στο νέο Πρόγραμμα Αγροτικής Ανάπτυξης 2014-2020 3,9 δισεκατομμύρια ευρώ για την ελληνική περιφέρεια, ενώ συνολικά η νέα ΚΑΠ θα φέρει στη χώρα σχεδόν 20 δισεκατομμύρια ευρώ την επόμενη επταετία. 
Κυρίες και κύριοι συνάδελφοι, επιτρέψτε μου να μιλήσω εκτενέστερα για την ελληνική κτηνοτροφία, η οποία θεωρώ ότι έχει μέλλον, εφόσον βεβαίως υπάρξει εξορθολογισμός στην οργάνωση των παραγωγών και επιμονή στην ανάδειξη των ποιοτικών προϊόντων της. 
Πρώτον, δώσαμε λύση σε ένα χρόνιο πρόβλημα με τη νομιμοποίηση των αυθαίρετων σταβλικών εγκαταστάσεων, ανεξαρτήτως τετραγωνικών, όπως και του συνοδευτικού κτίσματος προσωρινής διαμονής του κτηνοτρόφου έως 35 τετραγωνικά, χωρίς κανένα πρόστιμο. 
Δεύτερον, απλοποιήσαμε και επιταχύναμε τη διαδικασία αδειοδότησης των κτηνοτροφικών εγκαταστάσεων, καθώς πλέον αρκεί μόνο η υποβολή μιας απλής αίτησης, ενώ μειώσαμε και το κόστος, καθώς δεν απαιτούνται πλέον περιβαλλοντικές μελέτες. 
Τρίτον, στηρίζουμε τη μεταποίηση των γεωργικών προϊόντων και δίνουμε μεγαλύτερη ευελιξία στους παραγωγούς. Στην επικειμένη νέα προκήρυξη του Μέτρου 123 Α ύψους 100 εκατομμυρίων ευρώ, πέραν των δράσεων καθετοποίησης της παραγωγής, οι δικαιούχοι θα μπορούν να υποβάλλουν αιτήσεις σε περισσότερους του ενός τομέα. Έτσι ο παραγωγός θα μπορεί παραδείγματος χάριν να αιτηθεί στήριξη όχι μόνο για την εγκατάσταση τυροκομείου αλλά και για παράγει ή να μεταποιεί τις δικές του ζωοτροφές. 
Τέταρτον, προκειμένου να καλυφθούν οι ανάγκες της χώρας σε κτηνοτροφικά φυτά καθορίσαμε τις ελληνικές ποικιλίες ψυχανθών που μπορούν να χρησιμοποιηθούν. Μάλιστα, στη νέα ΚΑΠ, στη νέα Κοινή Αγροτική Πολιτική οι παραγωγοί θα μπορούν να ωφεληθούν από την παροχή συνδεδεμένης ενίσχυσης, ύψους 2% ετησίως, επί του δημοσιονομικού φακέλου, επιπλέον της βασικής. Στόχος μας είναι η μείωση της εξάρτησης από εισαγωγές ζωοτροφών και η άμβλυνση των επιπτώσεων από τυχόν αύξηση των διεθνών τιμών. 
Πέμπτον, ανταποκρινόμενοι στις ανάγκες της νησιωτικής κτηνοτροφίας δίνουμε τη δυνατότητα σφαγείων μικρής δυναμικότητας σε νησιά έως 600 τετραγωνικά χιλιόμετρα. Έτσι οι κτηνοτρόφοι θα συνεχίσουν να παράγουν ποιοτικά και ασφαλή ζωοκομικά προϊόντα, χωρίς να επιβαρύνονται πλέον με το κόστος μεταφοράς των προς σφαγή ζώων σε σφαγεία άλλων περιοχών της χώρας. 
Όσον αφορά στην ευλογιά που αναφέρθηκε νωρίτερα ο συνάδελφος, η πολιτεία έδρασε άμεσα. Έλαβε όλα τα ενδεδειγμένα μέτρα, αποζημιώνει τους κτηνοτρόφους που αναγκάζονται να θανατώνουν τα ζώα τους αλλά και εκείνους που περιορίζουν τις βοσκές στα κοπάδια τους. 
Κυρίες και κύριοι συνάδελφοι, ολοκληρώνοντας δεν μπορώ παρά να αναρωτηθώ δημοσίως, ποια θα ήταν σήμερα η κατάσταση, αν δεν είχαμε αντιστρέψει το αρνητικό κλίμα εναντίον της χώρας, εάν δεν είχαμε διατηρήσει την κοινωνική σταθερότητα, αν δεν είχαμε ανταποκριθεί στις απαιτήσεις και τις υποχρεώσεις που πηγάζουν από τη συμμετοχή μας στην Ευρωπαϊκή Ένωση της οποίας μάλιστα την Προεδρία αναλαμβάνουμε σε λίγες εβδομάδες, αν δηλαδή είχαμε ακολουθήσει τις τυχοδιωκτικές και ανεύθυνες φωνές της Αντιπολίτευσης που ψαρεύουν στα θολά νερά της οργής των πολιτών.
Είμαι βέβαιος, λοιπόν, ότι όπως τα καταφέραμε ως εδώ, παρά τις αναταράξεις, παρά τις αναποδιές και τις δυσκολίες, θα τα καταφέρουμε. Μετά από πέντε χρόνια ύφεσης, το 2014 θα είναι η πρώτη χρονιά ανάπτυξης.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΑΞΙΜΟΣ ΧΑΡΑΚΟΠΟΥΛΟΣ",537
"126126"," Ευχαριστούμε, κύριε Υπουργέ.
Το λόγο έχει η κ. Αγαθοπούλου, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126127"," Ευχαριστώ, κύριε Πρόεδρε.
Κυρίες και κύριοι συνάδελφοι, αυτός που συζητάμε σήμερα θα είναι ο προϋπολογισμός του 2014 στην καλύτερη των περιπτώσεων. Γιατί μέχρι να τον εγκρίνει η τρόικα θα αναθεωρηθεί πολλές φορές ακόμα. Σε αυτόν, λοιπόν, τον προϋπολογισμό έχουμε περικοπές που αγγίζουν τα 3 δισεκατομμύρια στα τρία Υπουργεία που είναι υπεύθυνα για τη διαφύλαξη της κοινωνικής συνοχής στη χώρα μας: Υγείας, Παιδείας και Εργασίας. Δεν έχω χρόνο να αναφερθώ αναλυτικά, γι’ αυτό θα θίξω μόνο το θέμα της μείωσης της φαρμακευτικής δαπάνης και τον τρόπο που προσπαθείτε να την επιβάλετε.
Έγινε πολλή κουβέντα το τελευταίο διάστημα για την τιμολόγηση των φαρμάκων και τη μείωση τιμών. Ας πάρουμε, όμως, τα πράγματα από την αρχή για να τα ξεκαθαρίσουμε μια και καλή.
Αποφασίσατε, μετά από εντολή της τρόικας, ότι η δημόσια φαρμακευτική δαπάνη πρέπει να ισούται με το 1% του σημερινού συρρικνωμένου ΑΕΠ της χώρας, πράγμα που δεν συμβαίνει σε καμμία άλλη ανεπτυγμένη χώρα του κόσμου. Αν κάνω λάθος, να με διορθώσετε. Έπρεπε, λοιπόν, γι’ αυτό να πάρετε μέτρα. Αυτό, όμως, που δεν εννοείτε να καταλάβετε, είναι ότι οι παράγοντες που επηρεάζουν τη φαρμακευτική δαπάνη είναι πολλοί. Και δεν είναι μόνο η τιμή του φαρμάκου. Είναι πρώτα και κύρια η νοσηρότητα, οι συνθήκες διαβίωσης και ο τρόπος ζωής ενός πληθυσμού. Εσείς με τις πολιτικές λιτότητας που εφαρμόζετε έχετε καταφέρει μέχρι και να επανεμφανιστούν ασθένειες που είχαν εκλείψει εδώ και πολλά χρόνια, με αναπόφευκτη συνέπεια τη χρήση περαιτέρω φαρμάκων. Είναι η σωστή και ελεγχόμενη συνταγογράφηση με απαραίτητο όρο την καθολική λειτουργία της ηλεκτρονικής συνταγογράφησης υπό θεραπευτικά πρωτόκολλα. Και αυτό έχει μείνει πίσω στους σχεδιασμούς σας. Είναι επίσης η αύξηση στο μερίδιο της αγοράς των φθηνών αλλά συνάμα ποιοτικών και αποτελεσματικών φαρμάκων και βεβαίως, μια οργανωμένη τιμολογιακή πολιτική με διαφανείς όρους και κανόνες. 
Εσείς, αντί να αποφασίσετε ότι πρέπει να ασχοληθείτε σοβαρά με το θέμα και να διορθώσετε όλα τα παραπάνω, τι κάνατε; Το μόνο που κάνατε προς την κατεύθυνση της μείωσης της φαρμακευτικής δαπάνης ήταν να μειώσετε τις τιμές σε όσα φάρμακα σας ήταν εύκολο να το κάνετε, δηλαδή, στα γενόσημα και σε αυτά που έχουν χάσει την πατέντα. Επίσης, προσπαθείτε με βίαιο και ανεξέλεγκτο τρόπο να αυξήσετε τη χρήση γενοσήμων στη χώρα στο διπλάσιο, χωρίς, όμως, να το επιτρέπουν οι συνθήκες. Και το ερώτημα είναι: Μειώνεται η φαρμακευτική δαπάνη μόνο από τη μείωση των τιμών αυτών των λιγοστών φαρμάκων; 
Την απάντηση μας τη δίνει η Σουηδία όπου οι τιμές των γενοσήμων που κυκλοφορούν εκεί είναι οι χαμηλότερες στην Ευρώπη, μέχρι και 800% κάτω από την Ελλάδα. Επίσης, η αναλογία γενοσήμου-πρωτοτύπου στην αγορά είναι 60/40 σε σχέση με την Ελλάδα, όπου είναι 30/70. Όμως, η δημόσια φαρμακευτική δαπάνη της Σουηδίας είναι διπλάσια και ίσως τριπλάσια από αυτή που θέλετε να επιβάλετε στην Ελλάδα. 
Είναι, επίσης, αποδεδειγμένο –και φαίνεται και στον πίνακα που θα σας καταθέσω και σας το επιβεβαίωσε το καλοκαίρι και ο καθηγητής στο London School of Economics, κ. Καναβός, στον οποίον έχετε αναθέσει να κάνει μια μελέτη για το ζήτημα του φαρμάκου στη χώρα μας- ότι για να αυξηθεί η διείσδυση των γενοσήμων στο διπλάσιο, απαιτούνται τουλάχιστον δέκα με δώδεκα χρόνια. Και η Task Force ζητάει αυτό να γίνει μέσα στο 2014, δηλαδή σε λιγότερο από ένα χρόνο. Καταλαβαίνουμε όλοι ότι κάτι τέτοιο είναι ακατόρθωτο να συμβεί. Στο διάγραμμα, λοιπόν, αυτό φαίνεται ότι από το 2003 μέχρι το 2013 σε κάποιες χώρες το μέγιστο που μπόρεσε να επιτευχθεί αυτή η διείσδυση ήταν 10% με 15%. Και εσείς θέλετε να το κάνετε 30% σε ένα χρόνο.
Καταθέτω τον πίνακα για τα Πρακτικά.
(Στο σημείο αυτό η Βουλευτής, κ. Ειρήνη-Ελένη Αγαθοπούλου, καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Είναι προφανές, λοιπόν, ότι εκεί θα προκύψει κάποιο έλλειμμα. Αυτό το έλλειμμα θα αναγκαστεί και πάλι να το πληρώσει από την τσέπη του ο ασθενής. Αυτός ο ίδιος, που όταν πηγαίνει στο νοσοκομείο για να νοσηλευτεί, κουβαλάει από το σπίτι του τις γάζες και τα φάρμακα, αυτός που περιμένει για μήνες να χειρουργηθεί στο δημόσιο νοσοκομείο, αυτός, που αν δεν πληρώσει τη ΔΕΗ, του κόβουν το ρεύμα, ενώ κάποιοι άλλοι χαίρουν ασυλίας για πολύ μεγαλύτερα ποσά, αυτός που χάνει τη δουλειά του από την μια μέρα στην άλλη, επειδή κάποιοι θεωρούν ότι με ξαφνικούς θανάτους ανθρώπων μπορούν να σώσουν τη χώρα.
Η Αριστερά, κυρίες και κύριοι συνάδελφοι, οφείλει να έχει μία αντιπρόταση σε αυτήν την κατρακύλα. Γι’ αυτό πρώτο μέλημα μιας κυβέρνησης της Αριστεράς πρέπει να είναι να εξασφαλίσει ασφαλές, ποιοτικό και φτηνό φάρμακο σε όλους όσους το έχουν ανάγκη. Και θα το κάνουμε βάζοντας όρους και κανόνες στη διακίνηση του αγαθού αυτού, με στρατηγικό στόχο την αποεμπορευματοποίησή του και τη σταδιακή αυτάρκεια της κοινωνίας μας.
Μέχρι να στήσουμε μία σύγχρονη, εθνική φαρμακοβιομηχανία, σκοπός μας είναι η αξιοποίηση των δυνατοτήτων της εγχώριας ιδιωτικής φαρμακοβιομηχανίας με τους κανόνες και τις προϋποθέσεις που θα ορίζουν η πολιτεία και οι κοινωνικοί φορείς και υπό το διαρκή και ενδελεχή έλεγχο που θα ασκεί ένας ισχυρός ΕΟΦ, στα πρότυπα των κρατών που όντως εγγυώνται την ασφάλεια των φαρμάκων στους πολίτες τους, με διπλασιασμό και τριπλασιασμό ακόμη των εργαζομένων του.
Στο δικό μας αναπτυξιακό μοντέλο είναι σημαντική η στήριξη και προώθηση των συνεταιριστικών εγχειρημάτων σε όλη την αλυσίδα διακίνησης του φαρμάκου, φαρμακαποθήκες, φαρμακεία, εταιρείες.
Στο δικό μας αναπτυξιακό μοντέλο είναι σημαντική η δημόσια επένδυση στην έρευνα και γι’ αυτό είναι επιβεβλημένη για εμάς η ανάκληση του ΙΦΕΤ από το ΤΑΙΠΕΔ.
Οφείλουμε, επίσης, να εφαρμόσουμε από την πρώτη μέρα μια διαφανή τιμολογιακή πολιτική, μακριά από κλειστές πόρτες υπουργικών γραφείων και αυθαίρετες υπουργικές αποφάσεις, μέσω ανεξάρτητης επιτροπής τιμολόγησης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, μισό λεπτό.
Τέλος, οφείλουμε να κάνουμε ορθολογικές μειώσεις τιμών. 
Οφείλουμε, όμως, πρωτίστως να εξαλείψουμε την αισχροκέρδεια στον τομέα του φαρμάκου, αποκλείοντας υποτιθέμενα καινοτόμα αλλά και αναποτελεσματικά φάρμακα από την αγορά, που σαν στόχο σήμερα έχουν απλά την κερδοφορία των εταιρειών που τα διακινούν και αυτών που τις προμοτάρουν με ταυτόχρονη υπέρμετρη αύξηση των δημοσίων δαπανών.
Για να γίνουν όλα αυτά, χρειάζεται πολιτική βούληση και διαφάνεια σε όλους τους κρίκους της αλυσίδας, χρειάζεται, το κυριότερο, αντιστροφή προτεραιοτήτων. Κι αυτό είναι σαφές στην συγκυρία μας, ότι μόνο ο ΣΥΡΙΖΑ και η κυβέρνηση της Αριστεράς μπορεί να το πετύχει με κοινωνικό και κοινοβουλευτικό διάλογο, κυρίες και κύριοι της Κυβέρνησης, αυτό δηλαδή που εσείς έχετε απαξιώσει πλήρως.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ",4
"126128"," Ο Βουλευτής της Νέας Δημοκρατίας κ. Βασίλειος Κικίλιας, έχει το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126129"," Κύριε Πρόεδρε, σας ευχαριστώ πολύ.
Θα ήθελα ξεκινώντας την ομιλία μου να σχολιάσω θετικά αυτά τα οποία είπε η κυρία συνάδελφος. Η κυρία συνάδελφος είναι μία νέα Βουλευτής, την παρακολουθώ και στις επιτροπές και στην Ολομέλεια και grosso modo μίλησε με τη γλώσσα της λογικής.
Για να της αποδείξω, όμως, ότι δεν έχει να κάνει με τη Δεξιά ή την Αριστερά, ότι το θέμα και το πρόβλημα δεν είναι ταξικό για την πολύ μεγάλη αγωνία την οποία βιώνουν οι Έλληνες και τα προβλήματα τα οποία αντιμετωπίζει η χώρα, θα της πω ότι δεν μπορώ να συγκρίνω το λόγο της και τα ειλικρινή πιστεύω της –το ενστερνίζομαι- με αυτό το κομμάτι του διεφθαρμένου κράτους που εναγκάλισε η παράταξή της και που πορεύεται μαζί του, κάποιοι από τους οποίους είναι εκφραστές στην πολιτική του φαρμάκου και την πολιτική της υγείας και συμπορεύονται μαζί της. Δεν μπορώ να σκεφτώ τι δουλειά έχει η ίδια ως φυσικό πρόσωπο και ως πολιτικός με τους συγκεκριμένους που ευθύνονται με τις πολιτικές τους στην υγεία, για παράδειγμα, ή με όλα αυτά τα οποία έγιναν στη Μεταπολίτευση.
Και για να μην είμαι άδικος, από την άλλη πλευρά εξίσου όταν αποφασίσει ο κ. Γεωργιάδης να μιλήσει για τη φαρμακευτική δαπάνη, κάποιοι θα χάσουν τον ύπνο τους, ένθεν κακείθεν.
Έχω, όμως, να πω ότι οι τόνοι στην υγεία –και το ζητώ θερμά από όλους ως γιατρός- πρέπει να πέσουν, γιατί πράγματι μαζί με την παιδεία είναι ανώτατο αγαθό και σε καμμία των περιπτώσεων δεν μπορεί να γίνεται διάλογος για την υγεία κάθε τρεις και λίγο μεταξύ της ηγεσίας του Υπουργείου Υγείας, συνδικαλιστών της υγείας, ή απλών ιατρών, νοσηλευτών ή διοικητικών στελεχών της υγείας στα τηλεοπτικά παράθυρα. 
Η έκκληση, λοιπόν, σε όλους από έναν άνθρωπο που ζει και κινείται μέσα στα νοσοκομεία τα δημόσια και τα ιδιωτικά και γνωρίζει τα προβλήματα τα οποία υπάρχουν, είναι να κάτσουν ξανά όλοι μαζί στο τραπέζι του διαλόγου, έξω και πέρα και μακριά σε πρώτο χρόνο από τα ΜΜΕ και να βρεθεί μια λύση.
Μετά, βεβαίως, ο καθένας θα πρέπει να αναπτύξει τα επιχειρήματά του, προκειμένου να τα μάθει όλος ο ελληνικός λαός. 
Κλείνω αυτήν την παρένθεση και θα συνεχίσω με τον προϋπολογισμό.
Κάποιοι παραβιάζουν «ανοιχτές θύρες» και είναι άχρηστοι προφήτες ή ψευδοπροφήτες. Κάποια στιγμή θα αποχωρήσει ο Υπουργός της ελληνικής Οικονομίας ο κ. Στουρνάρας. Μπράβο, συγχαρητήρια! Οποιοσδήποτε Υπουργός, ο οποίος δεν έχει εκτελέσει το έργο του –καλό ή κακό- δεν αποχωρεί και αυτό είναι προφανές. Όταν, λοιπόν, συμβεί αυτό –διότι θα συμβεί, αργά ή γρήγορα, δεν έχει σημασία, οι πολιτικές έχουν σημασία- θα βγουν αυτοί οι συγκεκριμένοι και θα ζητωκραυγάζουν, όπου και αν ανήκουν. 
Μπορώ να δεχτώ την κριτική τους στην πολιτική. Την εμφανή, όμως, τάση που παρουσιάζουν κάποιοι συνάδελφοι να βάλουν ένα συγκεκριμένο πρόσωπο -με το οποίο εγώ δεν έχω καμμία προσωπική σχέση- και προσπαθούν μέσω αυτού του προσώπου να παρουσιάσουν τη διαφορετικότητά τους, δεν την αντιλαμβάνομαι. Για τις πολιτικές κάποιος μπορεί να διαφωνεί, το καταλαβαίνω και διαφωνώ κι εγώ. Εκπλήσσομαι, όμως, όταν συνάδελφοι της Αριστεράς βάλλουν κατά του κ. Στουρνάρα, όταν ουσιαστικά ό,τι πρέσβευαν στην Μεταπολίτευση για χρόνια, σε ένα βαθμό εφαρμόζεται ως την αριστερίζουσα πολιτική του. 
Είναι εμφανές ότι φορολογείται η περιουσία σε ένα πολύ μεγάλο βαθμό αυτήν την εποχή, ενώ εμείς ως Βουλευτές της Νέας Δημοκρατίας, πιστεύουμε ότι πρέπει να φορολογείται το εισόδημα. Είναι μία καίρια, βασική αλλαγή, αντιλαμβανόμαστε, όμως, ότι είναι ετερόδοξοι καιροί, αντιλαμβανόμαστε τις συνθήκες και τις καταστάσεις. Θυμόμαστε αυτό που κάποιοι άλλοι ξεχνούν, ότι πτώχευσε η χώρα πριν από τρία χρόνια, αυτή είναι η αλήθεια. Αντί, λοιπόν, να γίνουμε Αργεντινή –που ακόμα και σήμερα γίνεται «πλιάτσικο», ακόμα και σήμερα κυνηγιούνται μεταξύ τους αστυνομικοί και πολίτες και επικρατεί ένα χάος στη χώρα, κάτι που μας παρουσιάζατε ως θέσφατο πριν από λίγους μήνες- γίνεται μία προσπάθεια να μην επέλθει το απόλυτο μαύρο σε αυτήν τη χώρα, αντίθετα να βρεθεί αυτή η μία και μοναδική ευκαιρία να ξανασταθούμε στα πόδια μας. 
Εγώ αναγνωρίζω ότι υπάρχουν πολλά λάθη, αναγνωρίζω τις παραλείψεις και τα πολλά προβλήματα, αλλά το ζητούμενο θεωρώ ότι πρέπει να είναι να είμαστε ένα. Χθες έφυγε από τη ζωή ένας άνθρωπος θρύλος, πολιτικός και ηγέτης, που το δίδαξε αυτό. Κάθισε είκοσι επτά χρόνια στη φυλακή μόνο και μόνο για να αποδείξει ότι η δύναμη του ενός και των όλων μαζί είναι πολύ ανώτερη από τις παρατάξεις. Παρουσιάζεται λοιπόν μία χρυσή ευκαιρία, όσο και αν σε κάποιους δεν αρέσει εδώ μέσα, όσο και αν κάποιων οι συμπεριφορές δεν μας ταιριάζουν. Τι; Να βγούμε από το μνημόνιο. Πώς; Παρουσιάζοντας ένα πρωτογενές πλεόνασμα και άρα αύριο είναι εθνικό σχέδιο. Το είπα και στην τελευταία μου ομιλία, το επαναλαμβάνω ότι το θεωρώ σημαντικό. Το εθνικό σχέδιο που θα βοηθήσει όλους μας; Θα βγάλει στην άκρη και τους λαϊκιστές, αυτούς οι οποίοι δήθεν υπόσχονται όλα σε όλους, ενώ ξέρουμε πάρα πολύ καλά ότι οι αριθμοί είναι αμείλικτοι στην εποχή μας και δεν μπορούν να το δώσουν, θα αφήσει στην άκρη και τους νεοφιλελεύθερους, ψευτοπροοδευτικούς δήθεν Ευρωπαίους, οι οποίοι στο όνομα του μνημονίου και αυτών των πολιτικών «κόβουν» οριζόντια ό,τι υπάρχει προσπαθώντας να ισοπεδώσουν τη χώρα και θα μας ξεγυμνώσει όλους μας απέναντι στον ελληνικό λαό. 
Όλοι θα ξέρουμε τα ποσά, ποιες είναι ανάγκες, που είναι η κοινωνική πολιτική μας και πώς πρέπει να μοιραστούν αυτά τα ποσά, στην παιδεία, στην υγεία, στην άμυνα, στα πανεπιστήμια, στα σχολεία. Τα νούμερα αυτά είναι συγκεκριμένα. Διότι αυτό που έγινε, κύριοι συνάδελφοι, στη Μεταπολίτευση ήταν το εξής: Με δανεικά κάναμε κοινωνική πολιτική, με δανεικά μοιράζαμε δεξιά και αριστερά και χρεώσαμε τη γενιά μου και τις επόμενες γενιές. 
Είναι προφανές, κύριε Υπουργέ, ότι με αυτήν τη λογική, σε αυτό το πνεύμα και με αυτήν την κατεύθυνση εγώ θα στηρίξω τον προϋπολογισμό ελπίζοντας ότι αυτό που είπατε είναι πραγματικότητα και το πιστεύω ακράδαντα, ότι θα έχουμε την ευκαιρία το δεύτερο εξάμηνο του 2014 να βγούμε πάλι στις αγορές, να διεκδικήσουμε τη μείωση του τεράστιου αυτού χρέους και να βάλουμε τους δικούς μας όρους στο παιχνίδι.
Σας ευχαριστώ πολύ.","ΒΑΣΙΛΕΙΟΣ ΚΙΚΙΛΙΑΣ",225
"126130"," Σας ευχαριστούμε πολύ.
Το λόγο έχει η Βουλευτής των Ανεξάρτητων Ελλήνων κ. Σταυρούλα Ξουλίδου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126131"," Ευχαριστώ, κύριε Πρόεδρε. 
Κυρίες και κύριοι συνάδελφοι, θα ήθελα στη σημερινή μας συζήτηση για τον προϋπολογισμό να σας υπενθυμίσω τι ανέφεραν οι εξαγγελίες της συγκυβέρνησης ένα χρόνο πριν, για τον προϋπολογισμό του 2013. Λέγατε τότε μεταξύ άλλων ότι ο προϋπολογισμός διαμορφώνεται εντός ενός πλαισίου που αποτυπώνει την ευρύτερη εθνική προσπάθεια για δημοσιονομική προσαρμογή και σταδιακή επανεκκίνηση της πραγματικής οικονομίας, με δημιουργία συνθηκών εξωστρέφειας.
Κύριοι της συγκυβέρνησης, δεν πρέπει να αναρωτιέται κανείς τι κρυβόταν πίσω από τα χθεσινά λόγια σας: απολύσεις, επιβολή νέων και ευφάνταστων φόρων, πλειστηριασμοί πρώτης κατοικίας, περικοπές μισθών και συντάξεων. Οι εξαγγελίες σας για δήθεν επανεκκίνηση της οικονομίας και για εξορθολογισμό δημοσίων δαπανών αποδείχθηκαν έωλα επιχειρήματα. Με τις δημοσιονομικές σας εξαγγελίες θυσιάσατε τους Έλληνες μονομερώς στο βωμό μίας υποτιθέμενης εθνικής προσπάθειας. Μετατρέψατε την εθνική προσπάθεια για δημοσιονομική προσαρμογή σε ανθρωποθυσία και ανηλεή εξόντωση της ελληνικής οικογένειας. Όλα αυτά τα κάνατε, προκειμένου να ικανοποιήσετε τους ξένους δανειστές μας, στη βούληση των οποίων υποτάσσεστε πλήρως, απαξιώνοντας εντελώς την εντολή διακυβέρνησης της χώρας που σας έδωσε ο λαός.
Κυρίες και κύριοι συνάδελφοι, διαβάζω από τη φετινή εισηγητική έκθεση του κατατεθέντος προϋπολογισμού ότι την τελευταία τριετία η ελληνική οικονομία έχει βρεθεί σε μία ιστορικά επώδυνη δοκιμασία βαθιάς και παρατεταμένης ύφεσης και πρωτοφανούς ανεργίας, κατά την οποία οι πολίτες κατέβαλαν και καταβάλλουν τεράστιες θυσίες τόσο σε όρους δημοσιονομικής πολιτικής όσο και σε όρους βιοτικού επιπέδου.
Ωστόσο –συνεχίζει η έκθεση- από το 2013 αυτές οι θυσίες άρχισαν να πιάνουν τόπο διαμορφώνοντας τις πρώτες ενδείξεις για την έξοδο της Ελλάδας από την κρίση. Η οικονομική ύφεση και η βαθιά κοινωνική κρίση, την οποία υφίσταται ο ελληνικός λαός, είναι αποτέλεσμα των πολιτικών που εσείς εφαρμόσατε στη χώρα τις τελευταίες δεκαετίες. Τι κάνατε τα τελευταία χρόνια που κυβερνήσατε τον τόπο διαδοχικά; Προωθήσατε την πολιτική του άκρατου λαϊκισμού και των πελατειακών σχέσεων και αντιμετωπίσατε τους πολίτες ως πελάτες. Ιδρύσατε κράτος διαφθοράς. Κατασπαταλήσατε το χρήμα του ελληνικού λαού με απάτες, μίζες και σκάνδαλα. Δώσατε το λαό πακτωλό φρούδων υποσχέσεων με συνειδητά ψεύδη, παραπληροφόρηση και ανακρίβειες. Χρησιμοποιήσατε την εμπιστοσύνη που σας έδειξαν οι Έλληνες, για να προωθήσετε τα δικά σας ιδιοτελή συμφέροντα και τελικά τους οδηγήσατε στην πενία, την ανεργία, την ανέχεια και την εξαθλίωση.
Τι κάνατε στη συνέχεια; Φροντίσατε να προσχωρήσει η Ελλάδα στο Διεθνές Νομισματικό Ταμείο με επαχθείς όρους, οι οποίοι δεν επιφέρουν τη σωτηρία και την ανάκαμψη αλλά οδηγούν με μαθηματική ακρίβεια στην υποθήκευση της χώρας. Υιοθετήσατε ηθελημένα τη μνημονιακή πολιτική που σας επέβαλαν, προκειμένου να προσχωρήσετε στο εξωτερικό δανεισμό, για να καλύψετε τα τεράστια δημοσιονομικά κενά που εσείς οι ίδιοι είχατε δημιουργήσει. Συρρικνώσατε το κοινωνικό κράτος. Προχωρήσατε σε δήθεν αναγκαίες περικοπές στην υγεία, στην παιδεία, στον πολιτισμό, στις δημόσιες δαπάνες. 
Για ποιο κοινωνικό κράτος μιλάτε, όταν μειώνετε συνεχώς τις δαπάνες για την κοινωνική ασφάλιση και την περίθαλψη; Τα δυσβάσταχτα μέτρα δημοσιονομικής πολιτικής που εφαρμόζετε, σε καμμία περίπτωση δεν έχουν ανταποδοτικό όφελος προς τον ελληνικό λαό, ο οποίος το βλέπει αυτό καθημερινά. Βλέπει την οικονομική του κατάσταση να επιδεινώνεται, την αγοραστική και διαπραγματευτική του δύναμη να χάνεται, την ανεργία να αυξάνεται με φρενήρεις ρυθμούς, τις παρεχόμενες υπηρεσίες υγείας να υποβαθμίζονται ή και να εξαφανίζονται, την παιδεία να θυσιάζεται στις παράλογες απαιτήσεις της δήθεν ανάκαμψης της χώρας.
Προβάλλετε την αναίσχυντη ανακρίβεια ότι τα μνημόνια αποτελούν τη μόνη δυνατότητα για την ανέλκυση της χώρας από τα βάθη της οικονομικής κρίσης, στην οποία εσείς την καταδικάσατε, για την επάνοδό της σε τροχιά ανάπτυξης και την εξασφάλιση της οικονομικής της αυτονομίας. 
Επιπλέον, εφευρίσκετε πρωτογενές πλεόνασμα. Δεν έχετε το θάρρος να παραδεχθείτε ότι οι πολιτικές των μνημονίων δεν βγάζουν την Ελλάδα από το αδιέξοδο, αλλά αντιθέτως την οδηγούν με βεβαιότητα σε ακόμα μεγαλύτερη ύφεση και απώλεια της ανταγωνιστικότητάς της. Με όλα αυτά που κάνετε, το μόνο που έχετε επιτύχει είναι να αποτύχετε. Αποτύχατε να προασπίσετε τα συμφέροντα του λαού που σας εμπιστεύτηκε την ψήφο του και καταπατήσατε τον όρκο που δώσατε για πίστη στην πατρίδα, το δημοκρατικό πολίτευμα και για ευσυνείδητη εκπλήρωση των καθηκόντων σας.
Επαίρεστε ότι υποβάλατε τον ελληνικό λαό σε επαχθείς θυσίες που δεν έχουν τελειωμό, το αποτέλεσμα των οποίων είναι απλώς ενδείξεις για την έξοδο της Ελλάδας από την κρίση. Για πόσο ακόμα θα εμπαίζετε τη νοημοσύνη του ελληνικού λαού και πόσο ακόμα θα καιροσκοπείτε εις βάρος τους;
Στο σημείο αυτό θα μου επιτρέψετε, κυρίες και κύριοι συνάδελφοι, ως υπεύθυνη παιδείας των Ανεξαρτήτων Ελλήνων, να κάνω μία μικρή αλλά σημαντική, όπως πιστεύω, αναφορά στο νευραλγικό αυτό τομέα της κοινωνίας, τον οποίο αντί να προασπίσετε καταβάλλοντας κάθε δυνατή προσπάθεια, βαλθήκατε να εξοντώσετε πλήρως.
Θα σας εξηγήσω αμέσως τι εννοώ. Με περισσή υπερηφάνεια ο Υπουργός Παιδείας καυχιόταν για το επίτευγμά του ότι εξοικονομήθηκαν από την παιδεία 500.000.000 ευρώ.
Δεν έχετε καταλάβει ότι 500.000.000 ευρώ θα έπρεπε να εξοικονομηθούν για την παιδεία και όχι από την παιδεία; 
Οι δαπάνες για τη δημόσια παιδεία, λοιπόν, μειώθηκαν στα 4.587.000.000 ευρώ, αντιπροσωπεύοντας μόλις το 2,51% του ΑΕΠ. Αυτό είναι το αποτέλεσμα της πολιτικής των καταργήσεων, των συγχωνεύσεων, των διαθεσιμοτήτων. 
Επιτρέψτε μου να σημειώσω ένα από τα τραγελαφικά στοιχεία αυτού του προϋπολογισμού. Ενώ οι δαπάνες για τη δευτεροβάθμια παιδεία μειώθηκαν περισσότερο από 200.000.000 ευρώ και για την τριτοβάθμια πάνω από 130.000.000 ευρώ, οι δαπάνες –προσέξτε το αυτό!- για τις εισιτήριες εξετάσεις για την τριτοβάθμια εκπαίδευση αυξήθηκαν στα 6.000.000 και πλέον ευρώ από τα 2.000.000 ευρώ περίπου που ήταν το 2013. Είναι απίστευτη δαπάνη για μια εξεταστική διαδικασία που θα εισάγει τα παιδιά στο ανώτατο εκπαιδευτικό σύστημα της χώρας το οποίο βρίσκεται υπό διάλυση.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Το στοιχείο αυτό, κυρίες και κύριοι, αντικατοπτρίζει με τον πιο γλαφυρό τρόπο το περιεχόμενο των μεταρρυθμίσεων που επέβαλε το Υπουργείο Παιδείας, ένα εξεταστικοκεντρικό σύστημα αντί για μια ουσιαστική εκπαίδευση, διάλυση και απαξίωση. 
Ενδεικτική, επίσης, της υποτιθέμενης τροχιάς ανάκαμψης στην οποία επαγγέλλεστε ότι επαναφέρετε τη χώρα είναι και τα τελευταία στοιχεία του ΟΟΣΑ. Σε πρόσφατη έκθεσή του, η οποία γίνεται αγγελιαφόρος μαύρων εκπαιδευτικών μαντάτων, η χώρα μας κατρακύλησε από την εικοστή πέμπτη στην τεσσαρακοστή δεύτερη θέση, σε ό,τι αφορά την αποτελεσματικότητα του εκπαιδευτικού συστήματος. 
Ολοκληρώνοντας, θα ήθελα να κάνω σαφές ότι θα καταψηφίσουμε τον αναίσχυντο και ανούσιο προϋπολογισμό, ο οποίος μας βρίσκει εκ διαμέτρου αντίθετους. Δεν θα μπορούσαμε άλλωστε να συναινέσουμε στο εκ νέου ξεπούλημα της χώρας, στο κοινωνικό και οικονομικό ξεγύμνωμα των Ελλήνων, στην υποταγή της χώρας σε ξένους δανειστές. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Ο φετινός προϋπολογισμός είναι επάξιος της πολιτικής σας, μιας πολιτικής που συμβάλλει στην εξόντωση και τον αφανισμό των Ελλήνων, μιας πολιτικής που σας καθιστά όχι πολιτικούς αλλά άξιους υπαλλήλους της τρόικας, μιας πολιτικής που θα υποβάλει και θα βάλει φαρδιά πλατιά μια ταμπέλα, ένα πωλητήριο της χώρας που θα λέει επάνω «Η Ελλάς πωλείται». 
Ευχαριστώ. 
(Χειροκροτήματα από την πτέρυγα των ΑΝΕΛ)","ΣΤΑΥΡΟΥΛΑ ΞΟΥΛΙΔΟΥ",375
"126132"," Το λόγο έχει ο Βουλευτής της Χρυσής Αυγής κ. Κούζηλος Νικόλαος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126133"," Κυρίες και κύριοι Βουλευτές, η μνημονιακή πολιτική Βενιζέλου-Σαμαρά εισέβαλε στα σπίτια των Βουλευτών συναγωνιστών Γερμενή, Ηλιόπουλου, Μπούκουρα. 
Δεν σέβεστε τον ελληνικό λαό, δεν σέβεστε ετοιμόγεννες γυναίκες, δεν σέβεστε παιδιά. Κύριοι της Κυβέρνησης, έχετε χάσει κάθε νομιμότητα. Έχετε καταργήσει τη διάκριση των εξουσιών. Έχετε καταλύσει το Σύνταγμα. Η μνημονιακή σας πολιτική εξοντώνει τον ελληνικό λαό. Ασκείτε την πολιτική του «σοκ και δέους». Χτυπάτε την παιδεία, τη θρησκεία, τον πολιτισμό μας, δηλαδή την εθνική μας ταυτότητα. Βουλιάξατε την υγεία, τους βασικούς πυλώνες ανάπτυξης της χώρας μας και την πρωτογενή παραγωγή. 
Ο προϋπολογισμός που φέρατε προς ψήφιση είναι η χαριστική βολή για τον Έλληνα. Λέτε στην εισηγητική σας έκθεση «η σταθεροποίηση της ελληνικής οικονομίας που προβλέπει το πρόγραμμα οικονομικής πολιτικής βαθμιαία επιτυγχάνεται, ενώ ανεκόπη και η εκρηκτική πορεία της αύξησης του δημόσιου χρέους». Για ποιο χρέος μιλάτε; Το υποτιθέμενο χρέος που μας επέβαλαν ο κ. Παπανδρέου και τα αφεντικά σας; Το υποτιθέμενο χρέος, κύριοι, είναι απεχθές. Για ποιες διαρθρωτικές αλλαγές μιλάτε; Για μείωση μισθών, συντάξεων, επιδομάτων; Για ποια κοινωνική πολιτική μιλάτε; Για ποια εργασιακά δικαιώματα μιλάτε; Τα έχετε ισοπεδώσει όλα, κύριοι. Ξεπουλάτε λιμάνια, μαρίνες, αεροδρόμια, «ΛΑΡΚΟ», ενέργεια, νερό, Αμυντική Βιομηχανία προς όφελος των τοκογλύφων. 
Ας δούμε και μερικά παραδείγματα για το τι έχετε κάνει. Επτά χιλιάδες επτακόσιες σαράντα επτά βιοτεχνίες κατέβασαν ρολά μέσα σε τρία χρόνια, σύμφωνα με έρευνα του Βιοτεχνικού Επιμελητηρίου Αθηνών. Εκθέσεις του ΙΟΒΕ, του Ναυτικού Επιμελητηρίου λένε ότι η ναυτιλία μπορεί να προσφέρει αυτήν τη στιγμή εκατόν πενήντα χιλιάδες θέσεις εργασίας επιπλέον άμεσα και έμμεσα. 
Αντίθετα με αυτά, προσφέρετε περισσότερη ανεργία και περισσότερα λουκέτα. Αυτή είναι η πολιτική σας, κύριοι. Το 1/3 των Ελλήνων ζει σε συνθήκες φτώχειας σύμφωνα με στοιχεία της EUROSTAT. Αυτό είναι το εθνοκτόνο μνημόνιό σας.
Θα ήθελα να σας διαβάσω μια δήλωση: «Η συνταγή των περικοπών, των μισθών και της υπερφορολόγησης έχει αποτύχει». Αυτή τη δήλωση δεν την έχει κάνει κάποιος από την Αντιπολίτευση. Αυτή τη δήλωση την έχει κάνει Υπουργός τον Αύγουστο του 2013. Ο συγκεκριμένος Υπουργός και οι κύριοι της Κυβέρνησης, ενώ έχουν αναφερθεί στο συγκεκριμένο θέμα πάρα πολύ, θα ψηφίσουν και νέα μέτρα και προϋπολογισμό και ό,τι άλλο τους φέρετε. Άρα, κύριοι, είστε υποκριτές. Είστε υποκριτές και για έναν άλλο λόγο. Το πρωτογενές πλεόνασμα για το οποίο μιλάτε η τρόικα το αμφισβητεί. Να ξέρετε, κύριοι, ότι ο Έλληνας δεν ξεχνά. Η πολιτική της τρομοκρατίας σας δε θα περάσει. Η ώρα της Νέμεσης είναι κοντά. Το ξέρετε και εσείς και τα αφεντικά σας.
Για τα μείζονα εθνικά θέματα ο Λαϊκός Σύνδεσμος Χρυσή Αυγή ζητάει δημοψήφισμα. Αυτά είναι το τζαμί, το μνημόνιο, η πολιτική που θέλετε να ακολουθήσετε. Αν θέλετε πραγματικά, αν υπηρετείτε πραγματικά τον ελληνικό λαό κάντε δημοψήφισμα για οποιοδήποτε σοβαρό, για οποιοδήποτε μείζον θέμα του ελληνικού λαού. 
Ευχαριστώ πολύ.","ΝΙΚΟΛΑΟΣ ΚΟΥΖΗΛΟΣ",242
"126134"," Το λόγο έχει τώρα ο κ. Χαλβατζής, Βουλευτής του Κομμουνιστικού Κόμματος Ελλάδας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126135"," Ευχαριστώ, κύριε Πρόεδρε.
Ασφαλώς και είναι ταξικός ο προϋπολογισμός, κύριοι συνάδελφοι της Νέας Δημοκρατίας, που ξαφνιάζεστε για την ταξικότητα. Είναι ταξικός, σκληρός και θα επιδεινώσει παραπέρα το εισόδημα της εργατικής λαϊκής οικογένειας. Είναι ένα εισόδημα που λιγοστεύει εδώ και τέσσερα χρόνια. Και λιγοστεύει συγκεκριμένα από τη μείωση μισθών, συντάξεων, επιδομάτων, από τις περικοπές των κρατικών δαπανών στην παιδεία την υγεία, την πρόνοια και την κοινωνική ασφάλιση, από τη σκληρή φορολόγηση και των ισχνών εισοδημάτων αλλά και με την κατάργηση του αφορολόγητου. Και η συρρίκνωση των λαϊκών εισοδημάτων ενισχύει και στηρίζει ταυτόχρονα τα συμφέροντα και τα κέρδη του μεγάλου κεφαλαίου. Αυτή είναι η πραγματικότητα. Φυσικά θα τον καταψηφίσουμε.
Ασφαλώς, η αντιμετώπιση των αρνητικών επιπτώσεων στην εργατική και λαϊκή οικογένεια απ’ αυτήν την ταξική πολιτική δεν μπορεί να αναμένεται από μια σοσιαλδημοκρατική διαχείριση που διακηρύσσει ο ΣΥΡΙΖΑ και όχι μόνο. 
Το ξαναλέμε. Τα μέτρα δεν είναι πρόχειρα, δεν είναι αποσπασματικά, δεν είναι τυχαία. Είναι μέτρα σκληρά, ταξικά που ήρθαν και τα αστικά κόμματα θα επιμείνουν να τα κρατήσουν. Αυτά τα μέτρα στραγγίζουν την εργατική λαϊκή οικογένεια. Κατατείνουν στο να φθηναίνουν συνεχώς την εργατική δύναμη. 
Αυτή είναι η επιλογή της αστικής τάξης, των καπιταλιστών. Τα μέτρα αυτά αντιμετωπίζονται, κατά την άποψη του Κομμουνιστικού Κόμματος Ελλάδας, με μαζική εργατική λαϊκή πάλη που θα στοχεύει στην ανατροπή συνολικά της αντιλαϊκής πολιτικής με προοπτική φυσικά την ανατροπή της αστικής εξουσίας, της εξουσίας των μονοπωλίων. 
Η ταξικότητα του κρατικού προϋπολογισμού του 2014 εκφράζεται ανάγλυφα και με πολύ σκληρό τρόπο ενάντια στα λαϊκά στρώματα και μέσα από τη συνεχή συρρίκνωση της κρατικής χρηματοδότησης της τοπικής διοίκησης των περιφερειών και των δήμων. Τα νούμερα, οι αριθμοί, είναι αμείλικτοι.
Η μείωση αυτή οδηγεί συγκεκριμένα στον περιορισμό των κρατικών δαπανών, που μέσω των δήμων και των περιφερειών θα μπορούσαν να καλύψουν κάποιες σύγχρονες ανάγκες της εργατικής λαϊκής οικογένειας. Και οι ανάγκες αυτές αντί να καλυφθούν, διευρύνονται. 
Η συρρίκνωση των κρατικών δαπανών οδηγούν, επίσης στην όξυνση των προβλημάτων αντισεισμικής θωράκισης της χώρας, στη χειροτέρευση της κατάστασης που αφορά την αντιπλημμυρική και αντιπυρική προστασία, με δραματικές συνέπειες. Χάθηκαν πριν λίγες μέρες πέντε άνθρωποι στη Ρόδο και στο Άργος από τα πλημμυρικά φαινόμενα. Χάνονται άνθρωποι, χάνονται σπίτια. Και χάνονται σπίτια γιατί τα παίρνουν οι τράπεζες.
Εμείς καταθέσαμε, κύριε Πρόεδρε, μία τροπολογία με την οποία ζητάμε την απαγόρευση διενέργειας πλειστηριασμών σε βάρος των λαϊκών οικογενειών και μέτρα για την ουσιαστική ελάφρυνση των χρεών τους και όχι βέβαια απλά την αναστολή των πλειστηριασμών για ένα χρόνο, όπως προτείνει ο ΣΥΡΙΖΑ. Δηλαδή, να γίνει αναστολή εκτέλεσης για ένα χρόνο; Και μέσα στο χρόνο τι θα αλλάξει για το φτωχό, τον άνεργο, για τον απλήρωτο εργαζόμενο; 
Μιλώντας για την τοπική διοίκηση, υπενθυμίζουμε και πάλι ότι ο «Καλλικράτης» ήταν μία συνέχεια των αντιδραστικών αλλαγών μετά το 1994, είναι συνέχεια του «Καποδίστρια». Η Νέα Δημοκρατία ήταν ενάντια στον «Καλλικράτη». Η Νέα Δημοκρατία ήταν ενάντια στον «Καποδίστρια». Κι όμως σήμερα εφαρμόζει αυτούς τους νόμους. Τους εφαρμόζει γιατί αυτοί οι νόμοι προωθούν όλες τις αντιλαϊκές επιλογές της Ευρωπαϊκής Ένωσης, τις επιλογές των μονοπωλίων.
Δεν τους εφαρμόζει, κύριε Υπουργέ, μόνο η Νέα Δημοκρατία αυτούς τους αντιδραστικούς νόμους. Ανεξάρτητα από το ποιος τους ψήφισε στη Βουλή, μέσα στην τοπική διοίκηση, στους δήμους, στις περιφέρειες και η Νέα Δημοκρατία και το ΠΑΣΟΚ και ο ΣΥΡΙΖΑ και η ΔΗΜΑΡ αξιοποίησαν αυτούς τους νόμους. Τους χρησιμοποίησαν σαν «λαγό» για να προωθήσουν συγκεκριμένες αντιλαϊκές επιλογές. 
Όλα αυτά τα κόμματα με τους εκπροσώπους τους στην τοπική διοίκηση, πρωτοστάτησαν στη μερική απασχόληση, παλαιότερα μέσα από τα τοπικά σύμφωνα απασχόλησης, στην πρόσθετη φορολογία, στην αλλαγή των εργασιακών σχέσεων, στη μείωση του αριθμού των εργαζομένων στην τοπική διοίκηση και βεβαίως στη γενίκευση της ανταποδοτικότητας. Μέσα από αυτήν τη διαδικασία και λειτουργία τους διαμορφώθηκαν σε έναν μηχανισμό υλοποίησης των αντιλαϊκών πολιτικών όλων των κυβερνήσεων και αυτά συμβαίνουν σε όλες τις χώρες της Ευρωπαϊκής Ένωσης είτε έχουν μνημόνιο είτε όχι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Αυτά συμβαίνουν από τη δεκαετία του ’90. Μείωσαν τον αριθμό των εργαζομένων, μείωσαν τις κοινωνικές παροχές, ιδιωτικοποίησαν το νερό, τη διαχείριση των απορριμμάτων, τον πολιτισμό, την ψυχαγωγία. Αυτά έγιναν και από χριστιανοδημοκράτες και από σοσιαλδημοκράτες. Κι όλα αυτά για να είναι κερδισμένοι οι μεγάλοι επιχειρηματικοί όμιλοι. Αυτή είναι η γενική γραμμή της Ευρωπαϊκής Ένωσης, την οποία στηρίζετε όλα τα πολιτικά κόμματα και τα μνημονιακά και τα αντιμνημονιακά. 
Γι’ αυτό λοιπόν, τελειώνοντας, κύριε Πρόεδρε, υπογραμμίζω ότι στο ΚΚΕ παλεύουμε για να διαμορφωθούν όροι, συνθήκες και προϋποθέσεις για τη συγκρότηση ενός ισχυρού λαϊκού μετώπου που θα ανατρέψει την εφαρμοζόμενη αντεργατική κι αντιλαϊκή πολιτική, θα αποδεσμεύσει τη χώρα από την Ευρωπαϊκή Ένωση και κάθε ιμπεριαλιστικό οργανισμό, μέτωπο που θα οργανώσει την παραγωγή με βάση έναν κεντρικό σχεδιασμό, με εργατικό λαϊκό έλεγχο, ώστε ο παραγόμενος πλούτος να ικανοποιεί αυτούς που τον παράγουν και όχι να γίνεται αντικείμενο εκμετάλλευσης από μία χούφτα καπιταλιστές. 
Αυτό ακριβώς κάνει και ο φετινός προϋπολογισμός. Ο παραγόμενος πλούτος διοχετεύεται προς αυτούς που όχι απλά δεν τον παράγουν αλλά προς αυτούς, οι οποίοι απομυζούν το μόχθο, απομυζούν τη δουλειά, απομυζούν τα βάσανα όλων των εργαζομένων, όλου του λαού.","ΣΠΥΡΙΔΩΝ ΧΑΛΒΑΤΖΗΣ",534
"126136","  Ευχαριστούμε πολύ, κύριε συνάδελφε.
Το λόγο έχει η κ. Μπατσαρά Γεωργία, Βουλευτής της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126137"," Ευχαριστώ, κύριε Πρόεδρε.
Κυρίες και κύριοι συνάδελφοι, θα μου επιτρέψετε να υποβάλω ένα ερώτημα στην κυρία συνάδελφο των ΑΝΕΛ, αν και έχει εγκαταλείψει την Αίθουσα αυτήν την ώρα. Θα ήθελα, λοιπόν, να την ρωτήσω: Αλήθεια, ο Αρχηγός τους και οι περισσότεροι Βουλευτές των ΑΝΕΛ που βρίσκονταν μέχρι τον Μάιο του 2012; Εμφανίστηκαν ξαφνικά; Προέρχονται από παρθενογένεση; 
Όσο για τους συναδέλφους του ΣΥΡΙΖΑ πολύ καλή η αφηγηματική περιγραφή ή η περιγραφική αφήγησή τους για την κρατούσα σήμερα κατάσταση, πολύ αγωνιστικός ο καταγγελτικός τους λόγος για τις πολιτικές της Κυβέρνησης. Πολλά τα «πρέπει» και τα «θα έπρεπε» που ακούσαμε, καθώς και οι δυσοίωνες απαντήσεις σε ερωτήματα που οι ίδιοι έθεσαν. 
Απέφυγαν, όμως, να θέσουν ένα βασικό και ουσιαστικό ερώτημα, καθώς και να δώσουν απάντηση σε αυτό το ερώτημα: Αυτοί τι προτείνουν; Εσείς, κυρίες και κύριοι συνάδελφοι του ΣΥΡΙΖΑ, τι προτείνετε αλήθεια; Ποιο είναι το στρατηγικό σας σχέδιο για την έξοδο από την κρίση και την επιστροφή στην ανάπτυξη;
Εν πάση περιπτώσει, κυρίες και κύριοι συνάδελφοι, δεν θα ασχοληθώ περισσότερο. Άλλωστε η συζήτηση του προϋπολογισμού αποτελεί μια κορυφαία κοινοβουλευτική διαδικασία και πρέπει να αντιμετωπίζεται με τη δέουσα σοβαρότητα και υπευθυνότητα, πολύ περισσότερο δε όταν πρόκειται για έναν προϋπολογισμό, όπως αυτός του 2014, στον οποίον εμείς τουλάχιστον επενδύουμε την ανάκαμψη της ελληνικής οικονομίας μετά από αρκετά χρόνια ύφεσης.
Κυρίες και κύριοι συνάδελφοι, ο προϋπολογισμός μιας χώρας προσδιορίζει ουσιαστικά το στρατηγικό σχεδιασμό, τον προσανατολισμό και την κατεύθυνση της οικονομικής της πορείας όχι μόνο κατά τη διάρκεια εκτέλεσης του υπό συζήτηση προϋπολογισμού αλλά και για όλα τα επόμενα έτη.
Ο προϋπολογισμός του 2014, είναι ένας ρεαλιστικός προϋπολογισμός, όπως ήδη έχει αναφερθεί από πολλούς συναδέλφους. Θέτει τις βάσεις και εξασφαλίζει τις προϋποθέσεις εκείνες οι οποίες θα οδηγήσουν τη χώρα σε συνθήκες οικονομικής σταθερότητας και ομαλότητας, προαπαιτούμενα άλλωστε για την ανάκαμψη και την είσοδο της χώρας στην πολυπόθητη τροχιά της ανάπτυξης.
Πίσω από τους γκρίζους πίνακες και τα ψυχρά νούμερα αποτυπώνεται και αντανακλάται η σιγουριά που γεννά η εκτέλεση του προϋπολογισμού του έτους 2013, τόσο από την πλευρά των δαπανών όσο και από την πλευρά των εσόδων, αφού αυτά εξελίσσονται καλύτερα από τους στόχους.
Κυρίες και κύριοι συνάδελφοι, ο προϋπολογισμός του 2013, παρά τις αμφισβητήσεις και τις επικρίσεις της Αξιωματικής Αντιπολίτευσης -και όχι μόνο- αποδεικνύεται ο προϋπολογισμός του πρωτογενούς πλεονάσματος. Αποτελεί τη βάση πάνω στην οποία στηρίζεται ο προϋπολογισμός του 2014, ώστε αυτός να είναι ο προϋπολογισμός της ανάκαμψης της ελληνικής οικονομίας.
Κυρίες και κύριοι συνάδελφοι, η παρούσα Κυβέρνηση με Πρωθυπουργό τον Αντώνη Σαμαρά μετράει μόλις δεκαοκτώ μήνες ζωής, δεκαοκτώ μήνες σκληρής και ακάματης δουλειάς με πρωτεργάτη τον Πρωθυπουργό. Σίγουρα έχει κοντή μνήμη, κυρίες και κύριοι συνάδελφοι, όποιος δεν θυμάται ότι όταν ανέλαβε τις τύχες της χώρας αυτή η Κυβέρνηση η άτακτη χρεοκοπία και η έξοδος από την Ευρώπη και το ευρώ ήταν προ των πυλών. Και το πλέον τραγικό είναι ότι πολλοί ήταν αυτοί εντός και εκτός των συνόρων, οι οποίοι στοιχημάτιζαν στην καταστροφή μας. Τα ειρωνικά, τα προσβλητικά και τα χλευαστικά δημοσιεύματα και οι εικόνες που παρουσίαζαν τα ξένα Μέσα Μαζικής Ενημέρωσης περιέγραφαν μια χώρα και ένα λαό, που δεν του άξιζε η παραμικρή συμπάθεια εφόσον ζούσε εις βάρος των λαών της Ευρώπης.
Κυρίες και κύριοι συνάδελφοι, κατά τη συζήτηση του προϋπολογισμού του έτους 2013, ακριβώς ένα χρόνο πριν, πρώτος στόχος και στρατηγική επιλογή του Αντώνη Σαμαρά, της τρικομματικής τότε Κυβέρνησης και όλων ημών των κυβερνητικών Βουλευτών ήταν η παραμονή της χώρας στην Ευρώπη και στο ευρώ, ως αξιόπιστου, όμως, και ισότιμου εταίρου και συνομιλητή κι όχι ως επαίτη. 
Δεύτερος και εξίσου σημαντικός στόχος ήταν η ανάκτηση της χαμένης αξιοπιστίας της χώρας και η ανάδειξη της υπερηφάνειας του ελληνικού λαού και των αρετών του. 
Σήμερα, ένα χρόνο μετά, όλοι οι Ευρωπαίοι ηγέτες και αξιωματούχοι αναγνωρίζουν και μιλούν με σεβασμό και εκτίμηση για τις σκληρές και αιματηρές θυσίες του ελληνικού λαού. Αναγνωρίζουν τις προσπάθειες και τα επιτεύγματα της Κυβέρνησης σε επίπεδο δημοσιονομικής προσαρμογής, διαρθρωτικών αλλαγών και ανασυγκρότησης του κράτους. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Βεβαίως, κυρίες και κύριοι συνάδελφοι, αυτή η θετική για την Ελλάδα, δημόσια ευρωπαϊκή ρητορική, δεν ήρθε τυχαία ούτε σημαίνει λύση των προβλημάτων μας. Δίνει, όμως, τη δυνατότητα στον Πρωθυπουργό και την Κυβέρνηση να την κεφαλαιοποιήσουν, σε συνδυασμό με το πρωτογενές πλεόνασμα του 2013 και την υλοποίηση των δεσμεύσεών μας. 
Γι’ αυτό, κυρίες και κύριοι Βουλευτές, ο προϋπολογισμός του 2014 διατηρεί ως πάγιο και αδιαπραγμάτευτο στόχο του την επίτευξη δημοσιονομικού πλεονάσματος 1,5% του ΑΕΠ και πρόβλεψη για ανάπτυξη 0,6%. Άλλωστε, το πρωτογενές πλεόνασμα τόσο του 2013 όσο και του 2014, αποτελούν τα βασικά διαπραγματευτικά όπλα της Κυβέρνησης με τους πιστωτές μας. Επιπλέον, όπως ρητά και επανειλημμένα έχει δηλώσει ο Πρωθυπουργός, μέρος του πρωτογενούς πλεονάσματος θα διατεθεί στους ένστολους και χαμηλοσυνταξιούχους, προς άρση των αδικιών. 
Κυρίες και κύριοι συνάδελφοι, δεν θα σας κουράσω περισσότερο ούτε θα καταχραστώ περισσότερο χρόνο. Θα τονίσω όμως τούτο: Η κρίσιμη καμπή στην οποία βρίσκεται η οικονομία και η χώρα, η δυσμενής οικονομική κατάσταση την οποία βιώνει σήμερα ο λαός μας και οι θυσίες στις οποίες έχει υποβληθεί αλλά και η διαρκής και δυναμική διαδικασία διαπραγμάτευσης της Κυβέρνησης και του Πρωθυπουργού με τους εταίρους μας επιβάλλουν τη στήριξη του προϋπολογισμού του 2014, εφόσον βέβαια επιθυμούμε -κι εμείς το επιθυμούμε- την έξοδο της χώρας από την κρίση και τα μνημόνια το ταχύτερο δυνατό.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΑ ΜΠΑΤΣΑΡΑ",341
"126138"," Σας ευχαριστούμε πολύ, κυρία συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαεννέα μαθητές και μαθήτριες και δύο εκπαιδευτικοί συνοδοί από το Δημοτικό Σχολείο Κουβαρά. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Μαρία Τριανταφύλλου, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126139"," Κύριε Πρόεδρε, τέσσερα λεπτά είναι ο χρόνος;","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"126140"," Όχι, είχα ξεχάσει να βάλω χρόνο στην κυρία συνάδελφο.
Ορίστε, κυρία Τριανταφύλλου, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126141"," Ευχαριστώ, κύριε Πρόεδρε. 
Είναι προφανές ότι καταψηφίζουμε έναν προϋπολογισμό ο οποίος είναι πρόδηλα ταξικός και κατάφωρα άδικος για τους εργαζόμενους. Όλο αυτό που ακούγεται για το πρωτογενές πλεόνασμα, τη νέα μεγάλη εθνική ιδέα του έθνους, όπως αναφέρθηκε από πολλούς συναδέλφους-συντρόφους μου στο ΣΥΡΙΖΑ, η επίτευξη αυτού του πρωτογενούς πλεονάσματος αποσιωπά ουσιαστικά το γεγονός ότι αποτελεί τη μονάδα μέτρησης της λιτότητας. 
Για παράδειγμα, αν υπήρχε μείωση δαπανών για επιδόματα ανεργίας, επειδή όντως μειώθηκε η ανεργία, αυτό θα συνεισέφερε στη δημιουργία πρωτογενούς πλεονάσματος ως αποτέλεσμα της αύξησης των εσόδων. Εσείς, όμως, πανηγυρίζετε για ένα πρωτογενές πλεόνασμα που στηρίχθηκε στις μειώσεις μισθών και συντάξεων, στις απολύσεις στο δημόσιο τομέα, στη διάλυση της παιδείας, της υγείας, του κοινωνικού κράτους. 
Ο φετινός προϋπολογισμός είναι εικονικός και γι’ αυτό προσωρινός και αίολος. Κι ενώ εσείς μας μιλάτε για αξιοπιστία της χώρας και κραδαίνετε τον ίδιο το φετινό προϋπολογισμό ως απόδειξη της εμπιστοσύνης της τρόικας στο υλοποιήσιμο των μεγεθών του, η πραγματικότητα είναι άλλη. 
«Πριν αλέκτωρ φωνήσαι τρεις», δηλαδή λίγες ώρες μόνο αφού κατατέθηκε ο προϋπολογισμός έρχεται η δήλωση του Όλι Ρεν, την οποία σας διαβάζω ακριβώς: «Η γνώμη μας είναι ότι απαιτούνται περαιτέρω συζητήσεις πριν μπορέσουμε να πούμε ότι εγκρίνουμε απολύτως τον προϋπολογισμό. Εάν προκύψει ανάγκη για περαιτέρω προσαρμογή στον προϋπολογισμό, τότε η ελληνική Κυβέρνηση έχει δηλώσει πρόθυμη να υποβάλει συμπληρωματικό ή τροποποιημένο προϋπολογισμό». 
Κύριοι συνάδελφοι, θα κατατεθεί τέτοιος προϋπολογισμός εντός του 2014 και θα περιλαμβάνει νέα μέτρα για την κάλυψη του δημοσιονομικού κενού, το οποίο προσδιορίζεται από τη πλευρά της τρόικας στο 1,8 δισεκατομμύριο και από την Κυβέρνηση στο 1,3 δισεκατομμύριο. Φαντάζομαι ότι τα δημοσιεύματα αυτά διαβάζονται από όλους και απορώ γιατί σύμπασα η Συμπολίτευση ομνύει πως νέα μέτρα δεν θα υπάρξουν και δεν θα ψηφιστούν. 
Κρατάω ωστόσο το «πρόθυμη». Η Κυβέρνηση είναι πρόθυμη για τη διάλυση του κοινωνικού κράτους, αφού το 80% των φετινών περικοπών αφορούν στα Υπουργεία Υγείας, Παιδείας και Κοινωνικής Ασφάλισης, είναι πρόθυμη για απολύσεις εκπαιδευτικών και σχολικών φυλάκων, πρόθυμη για διαρκή υποβάθμιση της ειδικής αγωγής και άλλων εκπαιδευτικών δομών, για διάλυση της δημόσιας παιδείας και εκχώρηση στα ιδιωτικά συμφέροντα. Είναι πρόθυμη για συγχωνεύσεις και κλείσιμο νοσοκομείων, για απαξίωση των δομών υγείας, ενώ τρία εκατομμύρια συμπολίτες μας είναι ανασφάλιστοι. Είναι πρόθυμη για ποινικοποίηση των αγώνων των εργαζομένων, για δημιουργία αγροτοδικείων, για εμπαιγμό των παραγωγών των φωτοβολταϊκών και εν γένει των αγροτών, των κτηνοτρόφων, των αλιέων που στενάζουν από το δυσβάσταχτο κόστος παραγωγής λόγω της ανεξέλεγκτης αύξησης της τιμής των αγροτικών εφοδίων, των ζωοτροφών, του πετρελαίου, που στενάζουν από τη φοροεπιδρομή, από τη δραματική μείωση στο αγροτικό εισόδημα -το αγροτικό εισόδημα μειώθηκε κατά 17% ανάμεσα στα χρόνια 2006-2012- από την υπερχρέωσή τους, από την ιδιωτικοποίηση συνεταιριστικών επιχειρήσεων. Για παράδειγμα, η πώληση της «Συνεταιριστικής ΔΩΔΩΝΗΣ» έχει σαν αποτέλεσμα τη μείωση των τιμών παραγωγού και μεγάλες καθυστερήσεις στις πληρωμές. 
Αυτή η επιλεκτική προθυμία της Κυβέρνησης διαπνέει δυστυχώς και την εξωτερική πολιτική της χώρας. Το παράδειγμα με την ελληνική Κυβέρνηση που έσπευσε να προσφέρει διευκολύνσεις στο ΝΑΤΟ σε μια μελλοντική επίθεση εναντίον της Συρίας είναι ενδεικτικό της κατεύθυνσης που έχει η Κυβέρνηση Σαμαρά-Βενιζέλου: να σταθεί αρωγός και να προωθήσει τα στρατηγικά σχέδια της Γερμανίας, των τραπεζιτών και του ευρωπαϊκού νεοφιλελευθερισμού. Τι σημαίνει πρακτικά αυτό; Σημαίνει ότι υιοθετείται ένα καπιταλιστικό ευρωπαϊκό κοινωνικό και εργασιακό μοντέλο που οδηγεί σε εργασιακό Μεσαίωνα, σε εκτίναξη της ανεργίας και σε πρωτοφανή και βίαιη φτωχοποίηση και σε σχέση αποικιοκρατικής υποδούλωσης στη νεοφιλελεύθερη γερμανοκρατούμενη και δεσποτική Ευρωπαϊκή Ένωση. Προβάλλεται σήμερα η ανάγκη μιας κοινής πολιτικής άμυνας στην Ευρωπαϊκή Ένωση -υπήρξε εισήγηση στην αρμόδια επιτροπή από την κ. Γιαννάκου- και εισηγούνται την αύξηση του προϋπολογισμού -μιλώ για την Ευρωπαϊκή Ένωση- για την άμυνα και την ασφάλεια, όταν υπάρχει τεράστια μείωση στις κοινωνικές πολιτικές. Ρητά δηλώνουν ότι πρέπει να συγκροτηθεί ένας επιθετικός στρατός και στρατιωτικές μονάδες ταχείας επέμβασης, για να επιβάλει την ειρήνη στον κόσμο. Είναι πασιφανής ο στόχος μεγαλύτερης στρατιωτικοποίησης και αύξησης των στρατιωτικών δαπανών. 
Αλήθεια από ποιον απειλείται η Ευρωπαϊκή Ένωση; Από τη Λιβύη και το Μάλι, όπως αναφέρεται στην έκθεση της Επιτροπής Γιαννάκου; Ποιο είναι το αμυντικό τους δόγμα για την Ευρώπη; Γιατί η ανθρωπότητα δεν χρειάζεται έναν ακόμα παγκόσμιο χωροφύλακα. 
Όσον αφορά τη χώρα μας χρειάζεται να ασκεί τα κυριαρχικά της δικαιώματα στα χωρικά της ύδατα και στον εναέριο χώρο της με βάση το Διεθνές Δίκαιο. Η χώρα μας χρειάζεται την αμυντική της βιομηχανία. Η χώρα μας χρειάζεται πάνω απ’ όλα μια ανεξάρτητη ειρηνική, πολυεπίπεδη και πολυδιάστατη εξωτερική πολιτική, κυρίως σήμερα που τα δεδομένα στην άμεση και στην ευρύτερη γειτονιά μας αλλάζουν δραστικά και διαμορφώνονται νέοι συσχετισμοί, νέες καταστάσεις, τις οποίες καλείται να αντιμετωπίσει η ελληνική διπλωματία. 
Όμως, υπάρχει μείωση κονδυλίων και στο Υπουργείο Εξωτερικών. Και πραγματικά σε ένα τέτοιο περιβάλλον -αναφέρω ως τελευταίο παράδειγμα την πρόσφατη υπογραφή της προκαταρκτικής συμφωνίας των πέντε συν μιας χωρών με το Ιράν- όπου αναπτύσσεται με γρήγορους ρυθμούς η ενεργειακή διπλωματία, η διπλωματία των αγωγών, που επιτάσσει συντονισμένη παρουσία μιας χώρας για μακροχρόνια αποτελέσματα, σε ένα τέτοιο περιβάλλον, λοιπόν, είναι σε θέση η ελληνική εξωτερική πολιτική να ανταποκριθεί σε αυτές τις πολλαπλές, διαφοροποιημένες γεωπολιτικού ενεργειακού περιεχομένου ανάγκες; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα την ανοχή σας για ένα λεπτό. 
Θα κάνω μια μικρή αναφορά και στον Ελληνισμό της Διασποράς μιας και είμαι σε αυτήν την επιτροπή. 
Αλήθεια, με τι αντικαταστήσατε την ΕΡΤ; Τι ακούνε οι απόδημοι Έλληνες; 
Η χώρα έχει ανάγκη να αντιστέκεται σε κάθε σχέδιο Ανάν, νέο και παλιό, που θα εγκαθιστά μοναρχίες στην εσωτερική δομή της Κύπρου, που θα κάνει το νησί προτεκτοράτο υπό την εποπτεία των Ηνωμένων Πολιτειών, της Βρετανίας και του Ισραήλ. Η Κύπρος θα ήθελε μια Ελλάδα στο πλευρό της και στην πρόσφατη κρίση είναι ζήτημα αν την είχε. 
Η χώρα δεν χρειάζεται αυτή την πρόθυμη Κυβέρνηση, τον πρόθυμο Πρωθυπουργό που μιλά στο εξωτερικό για συντεχνίες διχάζοντας και στοχοποιώντας το λαό. Το πολυεθνικό κεφάλαιο δεν είναι συντεχνία; Οι τραπεζίτες δεν είναι συντεχνία;
Πρόθυμη είναι η Κυβέρνηση για τα χειροκροτήματα των Ευρωπαίων συνδαιτυμόνων της αλλά όχι για τα χειροκροτήματα του ελληνικού λαού. Χτυπάτε την κοινωνία. Πληγώνετε αυτόν που μπορεί να σας στηρίξει. Δεν γίνεται έτσι διακυβέρνηση της χώρας. Ούτε εξωτερική πολιτική γίνεται χωρίς ενωμένο λαό, με ψευτομαγκιές προς τον Πρόεδρο του ΣΥΡΙΖΑ. 
Ο ΣΥΡΙΖΑ δουλεύει και προσπαθεί να φτιάξει προοπτική για το λαό με το λαό, να επαναφέρει την πολιτική στο προσκήνιο, να προτάξει τη συμμετοχή και την ανάγκη διεξόδου της χώρας. Εμείς θα είμαστε η μελλοντική Κυβέρνηση.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΤΡΙΑΝΤΑΦΥΛΛΟΥ",508
"126142"," Το λόγο έχει ο κ. Μάξιμος Σενετάκης, Βουλευτής της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126143"," Κυρίες και κύριοι συνάδελφοι, ψήφιση του προϋπολογισμού σημαίνει ψήφος εμπιστοσύνης σε μια πολιτική που αν την εφαρμόζαμε πριν από χρόνια, δεν θα συζητούσαμε σήμερα για το πώς θα βγούμε από την κρίση αλλά θα είχαμε αποφύγει την κρίση. 
Γιατί, κυρίες και κύριοι συνάδελφοι, υπάρχει Έλληνας που να πιστεύει πραγματικά ότι το κράτος λειτουργούσε υποδειγματικά; Πιστεύετε, κυρίες και κύριοι συνάδελφοι της Αντιπολίτευσης, πως το κράτος με τη σημερινή του έκταση και ποιότητα υπηρεσιών συμβάλλει στην πρόοδο της χώρας; Αν το πιστεύετε, παρακαλώ πείτε το: «Το κράτος με τη σημερινή του μορφή λειτουργεί τέλεια. Δεν χρειάζεται αλλαγές. Δεν χρειάζεται εκσυγχρονισμούς. Δεν χρειάζεται μεταρρυθμίσεις». Πείτε το ανοικτά στους πολίτες που καθημερινά ταλαιπωρούνται στη δαιδαλώδη γραφειοκρατία. Πείτε το στους επιχειρηματίες και στους ελεύθερους επαγγελματίες που αντιμετωπίζουν μύρια εμπόδια στις συναλλαγές τους με τις διοικητικές υπηρεσίες. Πείτε το στους ανέργους του ιδιωτικού τομέα που πληρώνουν τις ελλείψεις ενός χρεοκοπημένου κράτους. Πείτε το στους ασθενείς ενός εθνικού συστήματος υγείας που νοσούσε πάντοτε, που έκανε το κόστος συντήρησής του ασύμφορο στους φορολογούμενους και καταστρεπτικό για το ασφαλιστικό μας σύστημα. Πείτε το στις οικογένειες των φοιτητών που κρατούνται όμηροι από τους κλειδοκράτορες των πανεπιστημίων και από τους θεατρίνους ακαδημαϊκούς. Πείτε το στους ίδιους τους δημοσίους υπαλλήλους, εκείνους που με φιλότιμο εκτελούν στο ακέραιο και με το παραπάνω πολλές φορές τα καθήκοντά τους και που λόγω έλλειψης γραφειοκρατίας δεν επιβραβεύεται η προσπάθειά τους. Αυτό είναι το κοινωνικό κράτος που υπερασπίζεστε; Μα αυτό είναι ένα κράτος που διαιωνίζει κοινωνικές αδικίες και ανισότητες. 
Γιατί λοιπόν δεν συμπράττετε μαζί μας στην προσπάθεια να βελτιώσουμε αυτό το κράτος, γιατί δεν στρατεύεστε στη μάχη να εμπεδωθεί κουλτούρα αξιολόγησης και αξιοκρατίας στο δημόσιο; Τόσα χρόνια ως Αριστερά αυτό δεν ζητάτε και τώρα που πάει να γίνει το πολεμάτε; 
Θα μου πείτε, εσείς πολεμάτε το μνημόνιο το οποίο δήθεν τα τελευταία χρόνια διέλυσε τα πάντα. Μα, ακριβώς, επειδή υπήρχε η διάλυση, ήρθε το μνημόνιο. Και θα το επαναλαμβάνω: Δεν έφερε το μνημόνιο την κρίση. Η κρίση έφερε το μνημόνιο. Και όμως εσείς χρησιμοποιείτε το μνημόνιο για να κάνετε εκλογοθηρική πολιτική. 
Λέτε ανεύθυνα ότι δήθεν η Κυβέρνηση έχει συμπράξει με ξένους τοκογλύφους για να δημεύσουν τις περιουσίες των Ελλήνων. Απειλείτε με φυλακίσεις Υπουργούς για να στήσετε ένα σκηνικό εθνικού διχασμού. Καλείτε σε αποστασία κυβερνητικούς Βουλευτές για να πέσει η Κυβέρνηση. Επιδιώκετε την πολιτική αποσταθεροποίηση για να αναλάβετε την εξουσία. Αυτό σας ενδιαφέρει, η εξουσία, όχι η πρόοδος της χώρας. Γιατί αν θέλατε πραγματικά την πρόοδο της χώρας, δεν θα λέγατε «όχι» σε όλα, δεν θα υπερασπιζόσασταν πρακτικές και νοοτροπίες του παρελθόντος, αλλά θα ασκούσατε υπεύθυνα αντιπολίτευση. Και πραγματικά η χώρα εκτός από καλή Κυβέρνηση, χρειάζεται και καλή Αντιπολίτευση. Καλή Αντιπολίτευση όμως σημαίνει προτάσεις, διάθεση για πολιτική συναίνεση, υπευθυνότητα και αίσθημα εθνικής ενότητας.
Εσείς όμως, κυρίες και κύριοι της Αντιπολίτευσης, επιμένετε στην πολιτική του «αντί» για να κρύψετε την ένδεια της πολιτικής σας. Γιατί ποια είναι η πολιτική σας; Μιλάτε για κοινωνικό κράτος. Ποιο κοινωνικό κράτος και από πού θα χρηματοδοτηθεί; Από τα δανεικά των ξένων που υποθηκεύουν το μέλλον των γενεών ή από το συμμάζεμα του κράτους και την εξάλειψη της κρατικής σπατάλης;
Μιλάτε για ανάπτυξη. Πώς θα υπάρξει ανάπτυξη χωρίς επενδύσεις και ποιος θα επενδύσει σε μία χώρα, όπου το κράτος εμποδίζει την επιχειρηματικότητα, όπου πολιτικές δυνάμεις ενοχοποιούν την επιχειρηματικότητα και απαιτούν και άλλους φόρους στο «κακό κεφάλαιο»; Έτσι προσκαλείτε εσείς τους ξένους επενδυτές, προειδοποιώντας τους με την επιβολή υψηλής φορολογίας; Και την ίδια στιγμή κατηγορείτε εμάς για «φορομπηχτική» πολιτική; Μα, εμείς είμαστε εκείνοι που μιλάμε για την ανάγκη μείωσης των φόρων και θα το κάνουμε. Σύντομα θα ολοκληρωθεί η φορολογική μεταρρύθμιση και ένας γραμμικός φόρος θα ισχύσει για όλους.
Μιλάτε για κοινωνικές πολιτικές. Μα, πείτε μου, αλήθεια,δεν είναι κοινωνική πολιτική να περιορίζεις την κρατική σπατάλη, να μειώνεις τις τιμές στα φάρμακα, να εκσυγχρονίζεις την παιδεία; Δεν είναι κοινωνική πολιτική η πάταξη της φοροδιαφυγής και της εισφοροδιαφυγής, η διεύρυνση της φορολογικής βάσης, η αξιολόγηση και η αξιοκρατία στη Δημόσια Διοίκηση; Δεν είναι κοινωνική πολιτική το πρωτογενές πλεόνασμα που θα μας βοηθήσει να αποκαταστήσουμε τις αδικίες; 
Κυρίες και κύριοι συνάδελφοι, η Κυβέρνηση υλοποιεί μία πολιτική που επιδέχεται πολιτικές συνενώσεις. Επιχειρείται μια βαθιά τομή στο κράτος, γιατί θέλουμε ένα κράτος-στρατηγό, όχι ένα κράτος-τιμωρό.
Ρωτώ: Δεν το θέλουμε αυτό; Θέλουμε ο Έλληνας φορολογούμενος να πληρώνει διαρκώς την κρατική κακοδιαχείριση; Πρέπει να τελειώσουμε μ’ αυτήν την νοοτροπία. Πρέπει να εμπνεύσουμε μία άλλη κουλτούρα, μια άλλη αντίληψη στην ελληνική κοινωνία και ιδιαίτερα στη νέα γενιά. Πρέπει να τους μάθουμε να διεκδικούν ένα καλύτερο μέλλον μέσα από τη δουλειά, μέσα από την καινοτομία, τη δημιουργία. Πρέπει να τους διδάξουμε να μην εξαρτώνται από τα δανεικά και από ένα κράτος-«παραμάνα» που θα χαϊδεύει «ημετέρους». 
Πρέπει να αναζητήσουμε, λοιπόν, όλοι μαζί τον τρόπο δημιουργίας ενός κράτους που θα σχεδιάζει αναπτυξιακές πολιτικές, που θα κατευθύνει παραγωγικά τις δεξιότητες των πολιτών, που θα ελέγχει και θα εποπτεύει τη λειτουργία των κανόνων της αγοράς, που θα εφαρμόζει τους νόμους. Αυτός είναι ο εθνικός στόχος. Αυτός ο προϋπολογισμός είναι ο πρώτος μετά από χρόνια που μας επιτρέπει να αισιοδοξούμε ότι θα τον πετύχουμε.
Κυρίες και κύριοι συνάδελφοι, η ψήφιση του προϋπολογισμού σημαίνει εμπιστοσύνη στον Πρωθυπουργό, τον Αντώνη Σαμαρά, ο οποίος με μετριοπάθεια και πολιτικό ρεαλισμό επεδίωξε και πέτυχε πολιτικές συναινέσεις με παραδοσιακά πολιτικούς αντιπάλους. Έτσι, από τον κίνδυνο απόλυτης καταστροφής φτάσαμε σήμερα στην ανάκτηση της αξιοπιστίας της χώρας και στο πρωτογενές πλεόνασμα. Ποιος το περίμενε; Ποιος το πίστευε; Εμείς το πιστέψαμε και συνεχίζουμε να το πιστεύουμε. Γι’ αυτό ψηφίζουμε τον προϋπολογισμό, δίνουμε ψήφο εμπιστοσύνης στην Κυβέρνηση.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΜΑΞΙΜΟΣ ΣΕΝΕΤΑΚΗΣ",456
"126144"," Το λόγο έχει ο κ. Γεώργιος Βαρεμένος, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126145"," Ευχαριστώ, κύριε Πρόεδρε.
Από την αρχή αυτής της συζήτησης με τον εισηγητή μας προσπαθήσαμε να οδηγήσουμε τον κοινοβουλευτικό διάλογο σε ένα άλλο επίπεδο. Δεν βρίσκουμε ανταπόκριση. Θα συνεχίσουμε, όμως, γιατί δεν υπάρχει άλλος δρόμος για να στηθεί ξανά η πολιτική στα πόδια της, να κερδίσει ξανά τη χαμένη αξιοπιστία της, διότι το πρόβλημα της χώρας πριν από οικονομικό και κοινωνικό είναι πολιτικό.
Θα ήθελα να σας διαβεβαιώσω ότι θα κάνουμε τα πάντα ούτως ώστε να μη συνεχίσετε ως εκεί που η χώρα θα οδηγηθεί στο χάος και σε τέτοιες συνθήκες που θα είναι πρόσφορες να «ψαρέψουν» σκοτεινές δυνάμεις.
Έρχομαι τώρα στα προπαγανδιστικά κλισέ, στην αντιπολίτευσή σας στο ΣΥΡΙΖΑ, ότι δηλαδή δεν έχει προτάσεις. Θα πω παρακάτω γι’ αυτό. Πριν θα ήθελα να σας ρωτήσω εσάς που κυβερνούσατε σαράντα χρόνια: Ήσασταν ποτέ έτοιμοι διαχρονικά να ακούσετε προτάσεις; Όταν εμείς προτείναμε τη λελογισμένη μείωση των δαπανών στις Ένοπλες Δυνάμεις, προκειμένου να μη φτάσουμε στη σημερινή ισοπέδωση, το ακούσατε ή βάζατε την ταμπέλα του μειωμένου πατριωτισμού; 
Ήρθε εχθές εδώ ο Υπουργός Άμυνας, ο κ. Αβραμόπουλος. Τι είπε; Είπε ότι λειτουργούμε με το 50% των δαπανών σε σύγκριση με το 2009. Το ερώτημα είναι: Λειτουργούμε με τρόπο κατά τον οποίο μεσοπρόθεσμα δεν θα έχει πληγεί η αμυντική ικανότητα των Ενόπλων Δυνάμεων; Ας δεχθώ αυτό που είπε ο Υπουργός κ. Αβραμόπουλός. Είπε ότι λειτουργούμε με το 52% των δαπανών. Φανταστείτε –λέει- τι γινόταν στο παρελθόν. Σε ποιον απευθυνόταν ο κ. Αβραμόπουλος; Στην παράταξή του; Στο συνεταίρο του, τον κ. Βενιζέλο; Σε ποιον απευθυνόταν;
Και κάτι άλλο. Όταν η Αριστερά έλεγε ότι ήταν κατά της ανάληψης των Ολυμπιακών Αγώνων, την ακούσατε; Μήπως βάζατε την ίδια ετικέτα; Όταν η Αριστερά σας πρότεινε συγκεκριμένη πολιτική, κόντρα στο ρεύμα, για το Σκοπιανό, την ακούσατε; Όταν ο σημερινός Αρχηγός σας και Πρωθυπουργός ακολουθούσε μια πολιτική που μετέτρεψε το Σκοπιανό σε νέο Κυπριακό υποσκάπτοντας και τις προοπτικές επωφελούς συνεργασίας με τους γείτονες, το ακούσατε;
Θα σας πω τι γίνεται τώρα. Προσπαθείτε να αγοράσετε χρόνο. Οι Γερμανοί προσπαθούν να σπρώξουν τα πράγματα προς τις ευρωεκλογές. Η χώρα, όμως, χάνει χρόνο. Η χώρα βυθίζεται στην παγίδα του χρέους. Και τη διαπραγμάτευση για το χρέος και τους όρους με τους οποίους θα λυθεί δεν θα την κάνετε εσείς. Εσείς ό,τι ήταν να κάνετε, το κάνατε. Ό,τι νερό κρατούσε η στάμνα σας, το φέρατε.
Και να πω και κάτι άλλο. Είπε ο κ. Σαμαράς ότι η Ελλάδα έγινε κανονικό κράτος. Για ποια Ελλάδα μιλάει; Γι’ αυτήν που είναι γύρω από ένα μαγκάλι; Γι’ αυτή που έγινε παρίας και περιθώριο στις ευρωπαϊκές εξελίξεις; Αυτό είναι το κανονικό κράτος που οραματίζεται ο κ. Σαμαράς; Αυτή η κοινωνική έρημος και η εγκληματικών διαστάσεων ανεργία, που πάει να γίνει δομικό στοιχείο, είναι το κανονικό κράτος; Και μας κουνάτε το δάχτυλο και μας λέτε, ποια είναι η πρότασή σας, πού θα βρείτε τα λεφτά;
Καλά, εμάς δεν μας ακούσατε όταν σας μιλούσαμε για το λαθρεμπόριο πετρελαίου, τον κ. Κακλαμάνη δεν τον ακούσατε χθες; 
Κύριε Υπουργέ, από λαθρέμπορους πετρελαίου ξέρετε τίποτα, που είναι σημαντικοί παράγοντες στη δημόσια ζωή; Έχετε γνωρίσει τίποτα από αυτό; 
Το λαθρεμπόριο των τσιγάρων γιγαντώθηκε. Δεν το ελέγξατε. Και να σας πω τι γίνεται σήμερα; Δεν πάει ο λαθρέμπορος στον καπνιστή, εναγωνίως ο καπνιστής αναζητεί τον λαθρέμπορο. Εκεί είναι η κατάσταση. 
Όταν σας κάναμε προτάσεις για τη φοροδιαφυγή, τις ακούσατε; Σας κάνει προτάσεις το οικονομικό επιτελείο του ΣΥΡΙΖΑ για ενδοομιλικές συναλλαγές και για το ένα και για το άλλο. Ακούσατε τίποτα από αυτά; Δεν έχετε προτάσεις;
Γι’ αυτό εσείς θέλετε να ιδιωτικοποιήσετε το ΚΨΜ, αντί να ενισχύσουμε έμμεσα το εισόδημα και των στρατιωτικών και των στρατευσίμων με οποιονδήποτε τρόπο; Για παράδειγμα μας έλεγε ένας οδηγός τις προάλλες στην «Αστραπή» μας ότι παίρνει 1000 ευρώ και τα 600 ευρώ πάνε στο δάνειο. Δεν σας κάναμε πρόταση για ρύθμιση των δανείων που να είναι λειτουργική και για τις τράπεζες; Την ακούσατε; Την εφαρμόζετε; 
Για την Αθήνα. Τα ολυμπιακά ακίνητα - σας έκανε πρόταση ο ΣΥΡΙΖΑ- τα αφήνετε και ρημάζουν. Δεν είναι χώρος επισκέψιμος και τουριστικός προορισμός; Δεν έχετε προτάσεις για το παραλιακό μέτωπο, ακόμα και για θαλάσσια συγκοινωνία που θα αναδείκνυε τη μοναδικότητα της Αθήνας; Ποιο είναι το όραμά σας για την Αθήνα. Να σκοτώσετε ένα μνημείο της φύσης, όπως είναι ο «Αστέρας»; Ποιο είναι το όραμά σας; Να γίνει Λας Βέγκας; Να γίνει τι;
Ένας μεγάλος Έλληνας έκανε μία πρόταση προχθές για ουδετερότητα με βάση την πολιτιστική ταυτότητα της Ελλάδας. Πείτε το ουτοπικό. Ποια είναι, όμως, η άποψή σας για να γίνει αυτόνομος τουριστικός προορισμός η Αθήνα;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μη χτυπάτε το κουδούνι, κύριε Πρόεδρε, γιατί καθυστερώ περισσότερο.","ΓΕΩΡΓΙΟΣ ΒΑΡΕΜΕΝΟΣ",54
"126146"," Το κουδούνι χτυπάει αυτόματα, δεν το χτυπώ εγώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126147"," Ήρθε ο Υπουργός για την αγροτική οικονομία εδώ και μας είπε τα κλισέ σας και έφυγε. Δεν έκατσε να μας πει ποιο είναι το σχέδιο για τους νέους αγρότες. Γυρίζουν πίσω στην επαρχία πολλοί νέοι. Ποιο είναι το σχέδιό σας; Εμείς παλεύουμε με συλλογικότητες, με το ένα, με το άλλο, για επώνυμα προϊόντα. Δεν χρειάζεται εκπαίδευση. 
Ακούστηκε από την περιφέρεια για κάποια πρότυπα αγροκτήματα. Να τα δούμε. Εγώ έκανα ας πούμε αγώνα για την ελιά του Μεσολογγίου -και τη στρογγυλή- να διευρύνουμε τον κατάλογο και να την εντάξουμε σε ένα ΠΟΠ και πάμε να χάσουμε και τη φέτα. Βουλευτής κατήγγειλε εδώ στο ελληνικό Κοινοβούλιο –και δεν ήταν του ΣΥΡΙΖΑ- ότι υπάρχει λόμπι μέσα στην Ελλάδα εναντίον της φέτας για να πέσουν οι τιμές του γάλακτος. 
Κοιτάξτε να δείτε, ό,τι έγινε στην Ελλάδα τα τελευταία τρία χρόνια δεν θα γίνονταν, αν δεν υπήρχαν δυνάμεις που τα προετοίμαζαν. Ο κ. Στουρνάρας όταν έλεγε ότι υποφορολογούμαστε, τι έλεγε σε αυτούς που διαπραγματεύεται, κύριε Σταϊκούρα; Τι τους έλεγε; Βάλτε και άλλους φόρους για να εξισορροπήσουμε; Σας ρωτώ, τι τους έλεγε διαπραγματευτικά; 
Λοιπόν, αυτή η κατάσταση δεν μπορεί να συνεχιστεί άλλο. Έτσι και αλλιώς είναι όρος επιβίωσης της χώρας. Έχουμε επίγνωση των δυσκολιών και του διεθνούς περιβάλλοντος.
Θέλω, όμως, να σας πω κάτι: Όταν ο Μαντέλα ήταν στη φυλακή, κανείς δεν πίστευε, όχι μόνο ότι θα βγει από τη φυλακή, αλλά ότι θα φέρει και την ελευθερία και τη δημοκρατία στη χώρα. Κανείς δεν πίστευε, με αυτό το χάσμα που υπήρχε στο λαό της Νοτίου Αφρικής, ότι θα υπερέβαινε το χάσμα. 
Ο ΣΥΡΙΖΑ, λοιπόν, έχει χρέος να βγάλει τη χώρα από το αδιέξοδο και να ενώσει το λαό. Μπορούμε να το κάνουμε. Ο Μαντέλα είπε ότι γενναίοι δεν είναι αυτοί που δεν νιώθουν φόβο, γενναίοι είναι αυτοί που υπερνικούν τον φόβο. Αυτό θα το κάνει ο ελληνικός λαός, πάνω απ’ όλα. Αυτός ο προϋπολογισμός πρέπει να είναι ο τελευταίος, διότι δεν είναι καν προϋπολογισμός, είναι ένα σχέδιο υπό την αίρεση των απαιτήσεων της τρόικας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΒΑΡΕΜΕΝΟΣ",54
"126148"," Κύριοι συνάδελφοι, θα ήθελα κατ’ αρχάς να σας πω κάτι για να λείπουν οι παρεξηγήσεις.
Κύριε Βαρεμένε, ακούστε κι εσείς παρακαλώ. 
Όταν έχουμε τον ήχο από πάνω, είναι ένα λεπτό, προειδοποιητικά, αυτόματα πριν από τη λήξη του χρόνου. Αυτόματα δε πάλι, μόλις λήξει ο χρόνος, έχουμε το παρατεταμένο χτύπημα του κουδουνιού και εμείς εδώ το διακόπτουμε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126149"," Εντάξει, το ξέρω, κύριε Πρόεδρε.","ΓΕΩΡΓΙΟΣ ΒΑΡΕΜΕΝΟΣ",54
"126150"," Το λόγο έχει ο κ. Κεφαλογιάννης, Βουλευτής της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126151"," Ευχαριστώ, κύριε Πρόεδρε.
Κυρίες και κύριοι συνάδελφοι, τις τελευταίες τέσσερις ημέρες συζητάμε επί της κυρώσεως του προϋπολογισμού του νέου έτους. Η συζήτηση αυτή αποτελεί ίσως την κορυφαία ετήσια κοινοβουλευτική διαδικασία καθόσον νομοθετούμε επί του πλαισίου που θα κινηθούμε την επόμενη χρονιά. 
Θα αποφύγω τον πειρασμό να αναφερθώ σε νούμερα για δύο βασικούς λόγους: Πρώτον, επειδή έχει γίνει εξαντλητική αναφορά από συναδέλφους, τόσο κατά τις συνεδριάσεις της Επιτροπής Οικονομικών, όσο και κατά τις συνεδριάσεις της Ολομέλειας. Η συνεχής παράθεση και επανάληψη αριθμών, πινάκων και οικονομικών μοντέλων καταλήγει κουραστική και σίγουρα δεν προσθέτει πολλά στο δημόσιο διάλογο. Δεύτερον, βασική προτεραιότητα και στόχευση παραμένει ο άνθρωπος και όχι η στεγνή επίτευξη των μακροοικονομικών στόχων. 
Πράγματι μέσα στο 2013 υπήρξε εντυπωσιακή βελτίωση σε όλους σχεδόν τους βασικούς δείκτες της οικονομίας: Δείκτης οικονομικού κλίματος, δείκτης μεταποίησης, δείκτης επιχειρηματικών προσδοκιών στη βιομηχανία και στις κατασκευές, αποπληθωρισμός, αύξηση του ετήσιου ρυθμού μεταβολής νομισματικού μεγέθους, πρωτογενές πλεόνασμα καθώς και πλεόνασμα στο ισοζύγιο τρεχουσών συναλλαγών. 
Οι προοπτικές για 2014, έτος που η Ελλάδα θα εξέλθει από τη συρρίκνωση ύστερα από πέντε χρόνια, παραμένουν ιδιαίτερα θετικές. Όταν, όμως, το ποσοστό ανεργίας έχει ανέλθει στο 27% και το αντίστοιχο των νέων, δεκαπέντε ως είκοσι τεσσάρων ετών, στο 60,6%, δεν υπάρχουν περιθώρια ούτε για θριαμβολογίες ούτε για εφησυχασμούς. Αν το 2013 ήταν έτος ανάσχεσης της ύφεσης, το 2014 πρέπει να αποτελέσει έτος καμπής για την ανατροπή της αρνητικής τάσης στον τομέα της απασχόλησης. 
Κυρίες και κύριοι συνάδελφοι, μετά από πολλά χρόνια εκτελέστηκε ένας προϋπολογισμός χωρίς παρεκκλίσεις, χωρίς λογιστικές αλχημείες και χωρίς επιπρόσθετους δανεισμούς, σε πείσμα όλων αυτών εντός και εκτός της χώρας που πόνταραν ή ακόμα και εύχονταν στην αποτυχία της Κυβέρνησης.
Είναι πολύ πρόσφατη η αμφισβήτηση σε αυτήν εδώ την Αίθουσα, από πλευράς Αξιωματικής Αντιπολίτευσης, προεξάρχοντος του Αρχηγού, του κ. Τσίπρα, ακόμα και της επίτευξης του πρωτογενούς πλεονάσματος. Την ώρα που όλοι οι συντελεστές, δηλαδή Διεθνές Νομισματικό Ταμείο, Ευρωπαϊκή Κεντρική Τράπεζα, Ευρωπαϊκή Επιτροπή, οίκοι αξιολόγησης, αποδέχονταν την τόσο ευνοϊκή για την Ελλάδα εξέλιξη, ο κ. Τσίπρας έκανε επίδειξη ανεύθυνης και μικροκομματικής πολιτικής στάσης. Προτιμούσε, δηλαδή, να παρουσιάσει την Κυβέρνηση ως πλαστογράφο, αντί να επικροτήσει την εθνική αυτή κατάκτηση. Μια κατάκτηση η οποία προήλθε από τις θυσίες του ελληνικού λαού και τη χρηστή διοίκηση της Κυβέρνησης.
Η στάση αυτή του ΣΥΡΙΖΑ και άλλων κομμάτων της Αντιπολίτευσης δεν αποτελεί βέβαια έκπληξη. Γνωρίζουν ότι αποτελούν απότοκο της δεινής οικονομικής κρίσης που έπληξε την πατρίδα μας. Γνωρίζουν ότι με την επάνοδο της χώρας στην οικονομική και κοινωνική ομαλότητα εκείνοι θα επανέλθουν στο πολιτικό περιθώριο. Τέλος, γνωρίζουν ότι με την έξοδο της χώρας από το μνημόνιο τον ερχόμενο Μάιο δεν θα υπάρχει λόγος ύπαρξης αυτών, ως αντιμνημονιακών. Για όλους αυτούς τους λόγους θα κάνουν τα πάντα, εντός και εκτός της χώρας, προκειμένου να αποτραπεί η επιτυχία της Κυβέρνησης, που θα είναι επιτυχία του ελληνικού λαού.
Κυρίες και κύριοι συνάδελφοι, ως νέος άνθρωπος και ως νέος πολιτικός νιώθω ντροπή και απογοήτευση με την εικόνα που παρουσιάζει πολλές φορές το ελληνικό Κοινοβούλιο. Με εκφράσεις όπως «λιντσαρίσματα», «γερμανοτσολιάδες», «βιασμός της δημοκρατίας», «Σύνταγμα κουρελόχαρτο» κάποιοι στο ΣΥΡΙΖΑ και στους Ανεξάρτητους Έλληνες δικαιολογούν την πολιτική τους ύπαρξη ως αντί σε κάτι άλλο, χωρίς να προσφέρουν ή να προτείνουν κάτι εναλλακτικό. Ακόμη και όταν εισάγεται κάτι θετικό προς ψήφιση, όπως πρόσφατα η τροπολογία για τη μείωση στην τιμή των φαρμάκων, εκείνοι προτιμούν να μετατρέπουν το Κοινοβούλιο σε ρωμαϊκή αρένα. 
Αυτή η εικόνα, βέβαια, ρίχνει νερό στο μύλο των νεοναζιστών της Χρυσής Αυγής και, δυστυχώς, έχω αρχίσει να πιστεύω ότι δεν οφείλεται τόσο σε πολιτική ανευθυνότητα όσο και πολιτική σκοπιμότητα. 
Πριν από ενάμιση χρόνο ο ελληνικός λαός με διπλή μάλιστα ετυμηγορία μας έδωσε μια εντολή: «Συνεργαστείτε, προκειμένου να βγούμε από τη στενωπό». Αντί να αναζητούμε σημεία σύγκλισης, κάποιοι εξακολουθούν να αρνούνται τα αυτονόητα και να τορπιλίζουν κάθε προσπάθεια συνεννόησης.
Κυρίες και κύριοι συνάδελφοι, ευχής έργο σ’ αυτήν την κορυφαία κοινοβουλευτική διαδικασία θα ήταν η εποικοδομητική συνεισφορά της Αντιπολίτευσης και όχι η στείρα άρνηση των πάντων. Εάν εξαιρέσουμε τις ομιλίες των Υπουργών και κάποιων κυβερνητικών Βουλευτών, δεν ακούστηκαν απόψεις σχετικά με το αναπτυξιακό πρότυπο μετά την κρίση. Δεν ακούσαμε προτάσεις για την αξιοποίηση των πόρων από τα ευρωπαϊκά διαρθρωτικά ταμεία, δηλαδή από το Ευρωπαϊκό Γεωργικό Ταμείο Αγροτικής Ανάπτυξης, το Ταμείο Περιφερειακής Ανάπτυξης, το Ευρωπαϊκό Κοινωνικό Ταμείο, το Ταμείο Συνοχής, το Ευρωπαϊκό Ταμείο Εδαφικής Συνεργασίας και το Ταμείο Αλιείας και Θάλασσας. Δεν ακούστηκαν προτάσεις για την αξιοποίηση των περίπου 6 δισεκατομμυρίων ευρώ που θα διατεθούν τα επόμενα δύο χρόνια στις χώρες που πλήττονται από υψηλή ανεργία στους νέους. 
Η ελληνική οικονομία πριν από την κρίση στηρίχθηκε κατά κύριο λόγο στην κατανάλωση με δανεικά. Αυτό οδήγησε στη διάβρωση του παραγωγικού δυναμικού της χώρας και στη μείωση της ανταγωνιστικότητας. Το νέο παραγωγικό πρότυπο επιβάλλεται να στηριχθεί στον εξαγωγικό προσανατολισμό της χώρας, στη βελτίωση της ανταγωνιστικότητας και της παραγωγικότητας και την προσέλκυση επενδύσεων. 
Ο υπό ψήφιση προϋπολογισμός για το έτος 2014 θέτει τις βάσεις για τα ανωτέρω. Για όλους αυτούς τους λόγους σας καλώ να τον υπερψηφίσετε, έχοντας γνώση και της ιστορικής σας ευθύνης.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΚΕΦΑΛΟΓΙΑΝΝΗΣ",224
"126152"," Το λόγο έχει ο κ. Χατζηλάμπρου, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126153"," Πρέπει να προσπαθήσουμε όλοι, ώστε να μπορέσουμε να συνομιλήσουμε. Αυτό σημαίνει ότι πρέπει κάποιοι να φύγουν από το ταμπούρωμα -δηλαδή πίσω από το ότι υπάρχει πλεόνασμα- πάνω στο οποίο ζωγραφίζουν από εκεί και ύστερα, για να μπορέσουμε να μιλήσουμε γι’ αυτούς που μας παρακολουθούν με μεγάλη αγωνία.
Ο προϋπολογισμός τι προβλέπει για τα τρία εκατομμύρια ανασφάλιστους Έλληνες; Έχει μια πρόβλεψη; Για να μπορέσουμε να συνομιλήσουμε, κύριε Κεφαλογιάννη, και να δούμε και συναινέσεις, έχει μια πρόβλεψη ο προϋπολογισμός για τα τρία εκατομμύρια ανασφάλιστους Έλληνες; Έχει μείωση του κομματιού των κυβερνητικών δαπανών, μείωση του κομματιού της πρόνοιας. 
Να συνομιλήσουμε περαιτέρω; Τι ακριβώς προβλέπει για τους ανέργους; Προβλέπει διεύρυνση των επιδομάτων τους; Τι προβλέπει; Λέτε να εκσυγχρονίσετε το κράτος και μέσα στα καφενεία της Βουλής συζητείται ένα πενηντάρικο που όλοι το τάζετε σε κοινωνικές ομάδες. Μάλιστα, ο κ. Γιακουμάτος έφτασε να λέει «δώσ’ τους και κανένα εκατοπενηντάρι» και έφερε το απόθεμά του σε δραχμές. Και μετά λέτε λαϊκιστή τον ΣΥΡΙΖΑ; Όχι, το απόθεμα αυτών σε ευρώ θέλουμε, όχι σε δραχμές. Σε ευρώ και να ελέγξετε τις offshore, που ελέγξατε μόνο δύο και φέρατε ελάχιστα από τη φοροδιαφυγή. 
Γίνεται προσπάθεια να πιαστεί η φοροδιαφυγή; Είναι πολλοί οι φόροι; Είναι υπέρογκοι οι φόροι για τις λαϊκές τάξεις. Δεν υπάρχουν πραγματικά έσοδα, όμως, από την ολιγαρχία. Αυτό μπορεί να είναι μια διάκριση; Να το συζητήσουμε. Για ποιους μιλάμε; Σε μια μαγική εικόνα πίσω από το πλεόνασμα; Σαν κάποιους συναδέλφους που όταν αγοράστηκε η «ΔΕΣΦΑ» από τη «SOCAR» –προχθές τα συζητούσαμε- μας είπαν ότι βάζουμε πόδι και στο φυσικό αέριο και θα είμαστε παρόντες στην Κασπία; Έχουμε σαλτάρει, μου φαίνεται, έχουμε φύγει! Τάζετε ανάπτυξη, όταν η κοινωνία είναι γονατισμένη. Σε ποιο επίπεδο να κάνουμε συζήτηση;
Σας τέθηκε ένα ερώτημα πολύ συγκεκριμένο, κύριε Σταϊκούρα. Περιμέναμε ότι ίσως θα το απαντούσε ο Υπουργός της Εθνικής Άμυνας. Μέσα στα χαρτιά μας προέκυψε ένα νέο χρέος παλαιότερων συμβάσεων του Στρατού, που δεν υπήρχε στους προηγούμενους προϋπολογισμούς, ύψους 6 δισεκατομμυρίων. 
Είναι το ΚΑΕ 6900069106920. Πώς προέκυψε αυτό; Δώστε εξήγηση γι’ αυτό. Και προκύπτει ότι για να εξυπηρετηθεί αυτό το χρέος, όλο το εξοπλιστικό πρόγραμμα θα πάει εκεί φέτος. Δώστε μια εξήγηση, να συνομιλήσουμε. 
Τι θα κάνουμε με την αμυντική βιομηχανία; Αντί να έχουμε δαπάνες, πρέπει να μετατρέψουμε σε επένδυση τις υποχρεωτικές δαπάνες των αμυντικών δαπανών. Έχετε κάποια ιδέα γι’ αυτό; Θέλετε να κλείσουν οι αμυντικές βιομηχανίες και διαπραγματεύεστε το όριο των ανθρώπων, αν οι οκτακόσιοι της αμυντικής βιομηχανίας θα καταγραφούν στους τέσσερις χιλιάδες που απαιτεί η τρόικα. 
Είναι πολιτική αυτή; Να συζητήσουμε. Πού όμως; Αντιλαμβάνεστε τις προτάσεις μας μέσα από τις απόψεις μας; Τις αντιλαμβάνεστε; Νομίζω ότι δεν είστε σε θέση να τις αντιληφθείτε. Ο καθένας που πήρε τον προϋπολογισμό στα χέρια του έψαχνε να βρει ένα τέταρτο παράρτημα, που να είναι οι οδηγίες επιβίωσης της λαϊκής οικογένειας. Πώς θα επιβιώσει χωρίς εισόδημα; Πώς θα επιβιώσει ο εργαζόμενος των 500 ευρώ; Φέρτε το και πείτε το εδώ να το καταλάβουμε. Αν το καταλάβουμε αυτό, υπάρχει πεδίο συνεννόησης.
Δεν σας ενδιαφέρει, δεν εμφανίζεται στα χαρτιά σας. Εμφανίζεται ξανά να του κόβουμε τις δυνατότητες -και μιλάμε για την τεράστια πλειοψηφία της κοινωνίας- για να φυλάξετε μια δράκα ανθρώπων, που σας στηρίζουν με τα κανάλια τους, με τα μέσα τους κ.λπ.. Αυτό κάνει φοβερά δύσκολο το πράγμα. 
Ο θριαμβεύων μερκελισμός της Ευρώπης έχει βρει πρόθυμο πολιτικό προσωπικό, το οποίο δεν εξυπηρετεί μόνο τα δικά του συμφέροντα. Πρόκειται για στρατηγική συνεννόηση με την αδηφάγα ολιγαρχία, δίνοντας τον ελληνικό λαό ρεγάλο -πώς το λένε;- αδιαφορώντας για τις στοιχειωδέστερες των αναγκών του, στα νοσοκομεία, στην παιδεία, στο να βρει δουλειά. Αυτό το καταλαβαίνετε;
Λέτε για μια μεταρρύθμιση, λέτε για εκσυγχρονισμό. Ποια θα είναι η μεταρρύθμιση κι ο εκσυγχρονισμός; Η μεγαλύτερη μεταρρύθμιση που έχει ανάγκη ο τόπος είναι να πάει στην άκρη το πολιτικό σύστημα που διαπλέκεται με αυτούς. Μη μας μεταφράζετε ότι η Μεταπολίτευση σήμαινε δανεικά για κοινωνικό κράτος. 
Την έκθεση αυτή την έχετε διαβάσει; Η έκθεση αυτή λέει ότι 12 δισεκατομμύρια ευρώ τον χρόνο, για τα χρόνια που πέρασαν και κυβερνήσατε αλλεπαλλήλως, είναι το αποτέλεσμα κατ’ εκτίμηση -χαμηλή εκτίμηση- της διαπλοκής. Έπεσαν και κάποια ψίχουλα γύρω-γύρω; Έπεσαν, για να κάνουν κάποιοι ότι δεν βλέπουν και να δημιουργήσετε μια κοινωνική συναίνεση, ώστε να μπορέσετε να κάνετε τον κύριο σκοπό σας. 
Η έκθεση αναφέρει ότι δεν θα είχαμε ανάγκη να κόψουμε μισθούς και συντάξεις. Γιατί ψάχνουμε κάπου αλλού τις λύσεις, σε μια αλλαγή πολιτικής στάσης; Θέλω να συνομιλήσω με αυτούς που έχουν ανάγκη μια αλλαγή πολιτικής στάσης και να τους πω ότι τα πράγματα είναι δύσκολα, γιατί οργανώνονται πολύ άσχημα οι κύριοι οι οποίοι θέλουν να μείνουν τα πράγματα ως έχουν. Οργανώνονται άσχημα και έξω από αρχές, έξω από οτιδήποτε. 
Περιγράφετε έσοδα από τα λιμάνια. Το λιμάνι της Πάτρας, με υπογραφή του κ. Βενιζέλου και του κ. Παπανδρέου, έχει παραχωρηθεί προσωρινά στην Πάτρα, μέχρι την οριστική υπογραφή. Και εμφανίζεται ο Υπουργός Ναυτιλίας μαζί με τον Γραμματέα της Αποκεντρωμένης Διοίκησης να πει «τριακόσια πενήντα μέτρα θα πάρετε αντί για τα τριάμισι χιλιόμετρα.» και δεν εμφανίζονται αυτοί που υπέγραψαν να του πουν «Τι είναι αυτά που λες; Δεν μπορείς να δώσεις αυτό στην Πάτρα, όταν έχεις τριάμισι χιλιάδες μέτωπο.». Το ίδιο ισχύει για όλα τα λιμάνια. Υποθηκεύετε τις δυνατότητες για να υπάρξει άλλη πορεία.
Άρα, για όσους μας ακούν και καταλαβαίνουν σε τι δύσκολο πηγάδι έχουμε βρεθεί: Οργανωθείτε, οργανωθείτε, οργανωθείτε! Θα τον περάσουμε τον κάβο μαζί. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"126154"," Τον λόγο έχει η κ. Ιγγλέζη από τον ΣΥΡΙΖΑ.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"126155"," Ευχαριστώ, κύριε Πρόεδρε.
Κυρίες και κύριοι Βουλευτές, συζητάμε σήμερα τον προϋπολογισμό υπό το φώς του επίπλαστου πρωτογενούς πλεονάσματος της πολλοστής δέσμευσης της Κυβέρνησης ότι δεν θα ληφθούν νέα μέτρα και της εξωφρενικής αισιοδοξίας των κυβερνητικών στελεχών ότι η χώρα βγαίνει από την κρίση.
Συζητάμε σήμερα τον προϋπολογισμό, υπό το σκότος μιας ζοφερής πραγματικότητας οικονομικού αδιεξόδου και κυβερνητικού σκοταδισμού. Ο προϋπολογισμός μιας χώρας δεν είναι μόνο νούμερα και στατιστικές. Θα έπρεπε να αντιπροσωπεύει ένα όραμα και να βασίζεται σε σωστό σχεδιασμό που δεν υποβάλλεται από κανέναν άλλο, παρά από τις ανάγκες και τα όνειρα των πολιτών.
Εμείς στον ΣΥΡΙΖΑ έχουμε το όραμα, έχουμε τα εργαλεία και τη βούληση να μετατρέψουμε την Ελλάδα σε έναν τόπο όπου αξίζει κανείς να ζει και να δημιουργεί.
Θα αναφερθώ ειδικά στην εκλογική μου περιφέρεια, τη Χαλκιδική, έναν τόπο που του έλαχε να γίνει το πείραμα των νεοφιλελεύθερων πολιτικών σας και του δόγματος των επενδύσεων με κάθε κόστος, έναν τόπο που έγινε το πείραμα της εφαρμογής των πιο σκληρών κατασταλτικών μηχανισμών σας.
Η Χαλκιδική αντανακλά τη μέχρι σήμερα καταστροφική στρατηγική, αλλά είναι και ένας τόπος που θα μπορούσε να γίνει υπόδειγμα παραγωγικής ανασυγκρότησης και αειφόρου ανάπτυξης. Η μονοκαλλιέργεια των μεταλλίων που επιβλήθηκε εδώ και πολλά χρόνια έχει επιφέρει εκτός από την περιβαλλοντική επιβάρυνση και την κοινωνική αναταραχή και ένα οικονομικό και παραγωγικό αδιέξοδο στις τοπικές κοινωνίες. Δεν είναι τυχαίο ότι οι μεταλλευτικές δραστηριότητες ανθούν σε τριτοκοσμικές χώρες. Η σύγχρονη τεχνολογία σε συνδυασμό με την υψηλή τιμή των μετάλλων επιτρέπει στις μεταλλευτικές εταιρείες να σχεδιάζουν εξορύξεις εκτεταμένης κλίμακας, έξω από τη φέρουσα ικανότητα των περιοχών. Τα μεταλλευτικά λόμπι είναι τα πρώτα σε τρόπους διαφυγής κερδών και αποφυγής φορολογίας, μέσα από δαιδάλους θυγατρικών εταιρειών μυστικών δικαιοδοσιών και εταιρειών διαύλων.
Στον ΣΥΡΙΖΑ πιστεύουμε ότι κάθε ανθρωπογενής δραστηριότητα έχει επίδραση στο περιβάλλον και ότι το βασικό κριτήριο πολιτικών επιλογών πρέπει να είναι η αειφορικότητά της, σε συνδυασμό με το τελικό μακροπρόθεσμο, κοινωνικό και δημόσιο όφελος.  
Είναι επιστημονικά τεκμηριωμένο ότι με τα σημερινά τεχνολογικά δεδομένα δεν είναι δυνατόν να υπάρξουν στην Ελλάδα βιώσιμα μεταλλεία με φαραωνικού τύπου εξορύξεις που εκμεταλλεύονται ψήγματα των μετάλλων και απορρίπτουν τεράστιες ποσότητες τοξικών, ακόμα και αν αυτές γίνονται με δημόσιο έλεγχο, επειδή το οποιοδήποτε όφελος δεν μπορεί να αντισταθμίσει μακροπρόθεσμα τη ζημιά στο περιβάλλον, στους φυσικούς πόρους και στην εθνική οικονομία συνολικά.
Στον αντίποδα των δικών σας καταστροφικών πολιτικών, για τον ΣΥΡΙΖΑ η Χαλκιδική θα γίνει το στοίχημα της παραγωγικής ανασυγκρότησης και στον αντίποδα της βάρβαρης καταστολής θα γίνει το υπόδειγμα της κοινωνικής συνεργασίας και συμμετοχής. 
Η πρόταση του ΣΥΡΙΖΑ για τη Χαλκιδική κινείται σε τρία επίπεδα που πρέπει να προχωρήσουν παράλληλα και συγχρονισμένα.
 Πρώτο επίπεδο είναι η ακύρωση της λεγόμενης επένδυσης. Ο αποχαρακτηρισμός της περιοχής από αποκλειστικά μεταλλευτική και η απόδοση ευθυνών σε ενόχους αθέμιτης διαπλοκής, οικονομικών περιβαλλοντικών σκανδάλων και καταστρατήγησης δημόσιας περιουσίας. Στο πλαίσιο αυτό θα διεκδικηθούν τα απολεσθέντα έσοδα του δημοσίου και τα έξοδα αποκατάστασης των περιβαλλοντικών ζημιών. 
Δεύτερο επίπεδο είναι η συνέχιση με δημόσιο κοινωνικό έλεγχο και σε φθίνουσα πορεία των παραδοσιακών μεταλλευτικών δραστηριοτήτων, με ταυτόχρονη σταδιακή αποκατάσταση του περιβάλλοντος, όπου θα απασχοληθούν και οι ήδη εργαζόμενοι στην υπάρχουσα εξορυκτική δραστηριότητα.
Οι πηγές χρηματοδότησης δεν θα επιβαρύνουν την κοινωνία. Θα προέλθουν από εθνικά ή ευρωπαϊκά προγράμματα, έσοδα από την αξιοποίηση των προϊόντων της εξόρυξης, διεκδίκηση διαφυγόντων εσόδων του δημοσίου και άλλα.
Τρίτο επίπεδο είναι η ταχύρρυθμη και προνομιακή ανάπτυξη, ανόρθωση της περιοχής με κίνητρα βιώσιμης απασχόλησης και επιχειρηματικότητας και με βάση τα φυσικά της πλεονεκτήματα, συνδυασμός δάσους, θάλασσας, νερών, λιμένων, φυσικού τοπίου, ιστορικότητας της περιοχής.
Είναι τα εξειδικευμένα προγράμματα δραστηριοποίησης των νέων και των ανέργων που θα μπορούσαν να υλοποιηθούν από έναν ανταποδοτικό φορέα σε συνεργασία με την τοπική αυτοδιοίκηση και φορείς της περιοχής και πλαισιωμένο από επιστήμονες. 
Έμφαση θα δοθεί στην ενθάρρυνση και διευκόλυνση νέου τύπου παραγωγικών συνεταιριστικών δράσεων με βάση τα παραδοσιακά, αλλά και τα νέα, υψηλής προστιθέμενης αξίας, προϊόντα και υπηρεσίες που ευνοούνται από τις εδαφολογικές, κλιματικές και γεωγραφικές συνθήκες της περιοχής. 
Προτεραιότητα θα δοθεί στην επέκταση και αναβάθμιση των υποδομών και δικτύων, που θα ανταποκρίνονται στη νέα αναπτυξιακή προοπτική της περιοχής για διακίνηση προϊόντων και επισκεπτών, για ενθάρρυνση τουριστικών και αγροτοκτηνοτροφικών επενδύσεων, για παραγωγή ενέργειας από ανανεώσιμες πηγές και άλλα. 
Είναι καιρός να ανατρέψουμε την κατάσταση που δημιουργήθηκε από χρόνια λανθασμένων σχεδιασμών, μικροπολιτικών φιλοδοξιών, διαπλεκόμενων συμφερόντων και επιβολή ενός ξεπερασμένου και αδιέξοδου μοντέλου ανάπτυξης. Το κυβερνητικό δόγμα «επενδύσεις με κάθε κόστος», που παραβλέπει κάθε έννοια αειφόρου ανάπτυξης, διασφάλισης εργασιακών δικαιωμάτων, προστασίας του φυσικού, πολιτιστικού και κοινωνικού περιβάλλοντος, πρέπει να ανατραπεί. Η νοοτροπία διαλόγου με παρουσία των δυνάμεων καταστολής και επιβολής των πολιτικών αποφάσεων με αυταρχικό τρόπο πρέπει να ανατραπεί. 
Το πρόγραμμα του ΣΥΡΙΖΑ είναι ρεαλιστικό και τεκμηριωμένο. Κυρίως, όμως, βασίζεται στη συνεργασία και τον εποικοδομητικό διάλογο με την κοινωνία. Η κυβέρνηση της Αριστεράς, που θα αναλάβει τις τύχες της χώρας σύντομα, θα αντικαταστήσει την καταστολή με τον διάλογο και το άνευ όρων ξεπούλημα δημόσιου πλούτου με ένα σχέδιο παραγωγικής ανασυγκρότησης. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΙΚΑΤΕΡΙΝΗ ΙΓΓΛΕΖΗ",166
"126156"," Ευχαριστούμε κι εμείς την κ. Ιγγλέζη. 
Το λόγο έχει ο κ. Γεώργιος Νταβρής από τους Ανεξάρτητους Έλληνες.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126157"," Κύριε Πρόεδρε, πριν αρχίσει το χρονόμετρο, επιτρέψτε μου εκτός χρόνου να κλίνω και εγώ το γόνυ στην απώλεια ενός μεγάλου παγκόσμιου άνδρα, του Νέλσον Μαντέλα, ο οποίος έλεγε ότι εκτός από την εξυπνάδα χρειάζεται και μια μεγάλη καρδιά. Και όταν υπάρχουν αυτά τα δύο, η δύναμη ανατροπής και η επίτευξη στόχων είναι τεράστια. 
Οπωσδήποτε να πω κι εγώ χρόνια πολλά, για τη σημερινή εορτή του Αγίου Νικολάου, προστάτη του Ναυτικού, σε όλους που φέρουν το όνομα Νικόλαος και Νικολίτσα. 
Κύριε Υπουργέ, δεν ξέρω ή δεν αντιλαμβάνομαι γιατί ο προϋπολογισμός αποτελεί ψήφο εμπιστοσύνης στην Κυβέρνηση. Εσείς που σπουδάσατε οικονομικά γνωρίζετε κανένα οικονομικό ίδρυμα, καμμία μεγάλη εταιρεία ή οποιονδήποτε σκέφτεται να βάλει μπροστά κάτι τεράστιο, μεγάλο ή ενεργητικό που να μην κάνει απολογισμό πριν και να πάει σε καινούργιο προϋπολογισμό; Αλήθεια, ποια είναι τα εχέγγυα που έχει ο Έλλην πολίτης που μας ακούει ότι, αν υλοποιηθεί αυτός ο προϋπολογισμός, η χώρα θα πάει καλύτερα; 
Έψαξα στο μυαλό μου, αλλά είδα και βίντεο από προηγούμενους Υπουργούς Οικονομικών και Πρωθυπουργούς που μετά τη Μεταπολίτευση σε κάθε προϋπολογισμό χειροκροτούνταν διά βοής και ο πολίτης ένιωθε ότι κάτι καινούργιο θα έρθει στη χώρα, κάτι θα κτιστεί νέο και καλύτερη μέρα θα ξημερώσει. Αυτό δεν ήρθε ποτέ. 
Γιατί άραγε, κύριε Υπουργέ; Δεν ήρθε ποτέ γιατί ο προϋπολογισμός, όπως και ο φετινός, δεν φτιάχνεται με όραμα και για να εξυπηρετήσει τη μεσαία τάξη, τους φτωχούς ανθρώπους και τον Έλληνα πολίτη και μακρόπνοα τους εθνικούς αντικειμενικούς σκοπούς. 
Πριν από λίγο ήμουν στην επιτροπή, η οποία ενέκρινε υπό τον κ. Χρυσοχοΐδη τους δρόμους από την Κόρινθο στην Πάτρα, από τα Γιάννενα στην Πάτρα και τους άλλους. 
Μέρες που είναι, αλήθεια πού βρίσκονται αυτά τα δισεκατομμύρια και τους χρηματοδοτούμε; Τα βρίσκουμε.
Ο προϋπολογισμός, κύριε Υπουργέ, και αυτός θα κινηθεί όχι για να λύσει την κρίση, γιατί κρίση υπάρχει μόνο για τη μεσαία τάξη και τους φτωχούς πολίτες. Οι μεγάλοι, η νομενκλατούρα των δεκατριών, που άντε είναι τριακόσιοι, που δημοσίευσε το «STERN», δεν βρίσκονται σε κρίση. Ανοίγουν σαμπάνιες, παίρνουν έργα. Γι’ αυτούς το τραπεζικό σύστημα υπάρχει, κύριοι. Έχουν πρόσβαση στις τράπεζες. Και το ελληνικό Κοινοβούλιο διά των επιτροπών εγκρίνει κονδύλια δισεκατομμυρίων, τα οποία τα κόβει από τον χειροκροτούντα κ. Άδωνι Γεωργιάδη και τους άλλους που λένε ότι προσφέρουν καλύτερη υγεία στους πολίτες.
Κύριε Υπουργέ, αγαπητοί συνάδελφοι, στη Βουλή υπάρχει Κανονισμός τέτοιας μορφής, κατά την οποία απαγορεύεται στην ουσία ο έλεγχος, ενώ στο τέλος του χρόνου θα έπρεπε να κάθεται εδώ επί δεκαπέντε μέρες ο Πρωθυπουργός με όλους τους Υπουργός και να δίνει λόγο στην Αντιπολίτευση και στη Συμπολίτευση βέβαια, για το τι πέτυχε τον προηγούμενο χρόνο, όπως κάνουν οι μεγάλες επιχειρήσεις. Και μέσα από αυτά που πέτυχε –όπως είπα όταν άνοιξα τον διάλογο- να τον ψηφίζουμε ή να μας δίνει τα εχέγγυα ότι θα πετύχει και τον επόμενο χρόνο.
Αυτά τα έχουν αφήσει στον κ. Σούρλα, τα έχουν αφήσει στις διακόσιες πενήντα ερωτήσεις και επερωτήσεις και στις δήθεν εξεταστικές επιτροπές. Τι γράφει στην έκθεση ο κ. Σούρλας; Γράφει για 12 δισεκατομμύρια και τα λέει κοντά. Είχε δίκιο ο συνάδελφος του ΣΥΡΙΖΑ που τα είπε.
Πώς θα πετύχει ο προϋπολογισμός, κύριε Υπουργέ; Θα πετύχει; Για την Εκάλη που θέλει δήθεν να φορολογήσει ο κύριος Υπουργός των Οικονομικών. Θα πληρώσει η Εκάλη; Δεν θα πληρώσει. Ποιοι θα πληρώσουν τη λέζα; Οι μικροί, οι φτωχοί, η μεσαία τάξη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα τελειώσω, κύριε Πρόεδρε.
Ακόμα και φύλλα προσκείμενα φιλικά προς εσάς, όπως η «ΕΣΤΙΑ» λέει ότι θα διαλυθεί η μεσαία τάξη. Δεν βλέπετε ότι και με αυτόν τον προϋπολογισμό δεν κάνετε τίποτα άλλο από το να συντηρείτε τα δικαιώματα της πολιτικής και οικονομικής νομενκλατούρας της χώρας; Δεν αντιλαμβάνεστε ότι η χώρα ξεπουλιέται;
Και έρχεστε και παρουσιάζετε το άσπρο-μαύρο, στραγγαλίζετε τη λογική μας τελείως και μας λέτε ότι αυτός ο προϋπολογισμός είναι προς όφελος του ελληνικού λαού.
Αλήθεια τόσο, μα τόσο «ανίδεοι», για να μη χρησιμοποιήσω άλλες λέξεις, ήταν όλοι αυτοί οι Πρωθυπουργοί και Υπουργοί Οικονομικών που έκαναν αυτούς τους πετυχημένους προϋπολογισμούς τριάντα χρόνια και η χώρα έφτασε εδώ; Όχι!
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Επιτρέψτε μου ένα λεπτό, κύριε Πρόεδρε.
Το μήνα Οκτώβριο, κύριε Υπουργέ, στην Επιτροπή Εξωτερικών και Άμυνας έπρεπε να είμαστε δεκαπέντε μέρες μέσα και να μας λένε «από αυτά τα κονδύλια που ξοδέψαμε πέρυσι, πετύχαμε αυτούς τους στόχους και κάνουμε εισηγήσεις με λιγότερα λεφτά να πετύχουμε αυτούς». Αυτό δεν γίνεται. Μαζευόμαστε εκεί για να εγκρίνουμε 1.300 ευρώ! 
Κι εσείς, το Υπουργείο Οικονομικών, φτιάχνετε προϋπολογισμό για το Υπουργείο Εξωτερικών με όλες αυτές τις παρανομίες που γίνονται εκεί από τα κονδύλια, από τους οργανισμούς τους μη υπάρχοντες. Κι αν τους ψάξουμε στα ψιλά γράμματα θα τους βρούμε και ο κόσμος πεινάει. Για ποιον προϋπολογισμό μας μιλάτε; 
Είναι ντροπή να δουλεύει το Κοινοβούλιο με τον τρόπο που δουλεύει! Αν θέλετε να κάνετε μία μεταρρύθμιση, τότε, πρώτον, να αλλάξει ο Κανονισμός –κι αυτή είναι η πρόταση, γιατί θα καταψηφίσω τον προϋπολογισμό- και σε διάστημα δεκαπέντε ημερών, στις αρχές του Νοεμβρίου, να έρχεται εδώ ο Πρωθυπουργός με όλους τους Υπουργούς και να δίνει, αφού περάσει από τις αρμόδιες επιτροπές, λογαριασμό για το πού πήγαν τα λεφτά του ελληνικού λαού και, δεύτερον, όποιος βάλει χέρι σε 1 ευρώ δημοσίου χρήματος, να είναι ιδιώνυμο έγκλημα και να πηγαίνει φυλακή! Μόνο έτσι θα σωθεί η χώρα!
Με συγχωρείτε που μιλάω με αυτήν την ένταση, αλλά κι αυτός ο προϋπολογισμός δεν θα κάνει τίποτα άλλο παρά να εξυπηρετήσει τη νομενκλατούρα και να λιώσει τη μεσαία τάξη και τους φτωχούς Έλληνες.
Ευχαριστώ πάρα πολύ.
(Χειροκροτήματα από την πτέρυγα των ΑΝΕΛ)","ΓΕΩΡΓΙΟΣ ΝΤΑΒΡΗΣ",367
"126158"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα τρεις μαθητές και μαθήτριες και τέσσερις εκπαιδευτικοί συνοδοί τους από το Γυμνάσιο Κύμης Ευβοίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Λυκούδης, Βουλευτής της Δημοκρατικής Αριστεράς. Θα ακολουθήσει ο κ. Τσουκαλάς, Βουλευτής του ΣΥΡΙΖΑ και η κ. Αντωνίου, Βουλευτής της Νέας Δημοκρατίας.
Ορίστε, κύριε Λυκούδη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126159"," Κυρίες και κύριοι Βουλευτές, το γεγονός ότι στο Κοινοβούλιο εκθέτουμε με κείμενα και ομιλίες την πολιτική, νομίζω ότι δεν μας υποχρεώνει να επιμένουμε σε φραστικές επιδείξεις και υπερβολές, το οποίο και κάνουμε συχνά. Με αυτό ως αρχή, έχω δύο παρατηρήσεις για τον προϋπολογισμό του 2014.
Η πρώτη παρατήρησή μου έχει να κάνει με τον εθισμό στο μόνιμο μαξιμαλισμό και το κόστος του. Στους στόχους του περυσινού προϋπολογισμού ήταν η πλήρης εφαρμογή του Συστήματος Ηλεκτρονικής Συνταγογράφησης –μιλάω για το χώρο της υγείας- η υλοποίηση της ηλεκτρονικής κάρτας υγείας και του ηλεκτρονικού φακέλου. Όλα αυτά, όπως όλοι ξέρουμε, αποδείχθηκαν εκθέσεις επιθυμιών και δεν το λέω εγώ, το αποδεικνύει η ζωή.
Θα ήθελα να αναφερθώ σε ένα άλλο παράδειγμα. Προχθές, δημοσιεύτηκε η έρευνα εισοδήματος και συνθηκών διαβίωσης των νοικοκυριών για το 2012, από την ΕΛΣΤΑΤ. Τα μονογονεϊκά νοικοκυριά, με ένα τουλάχιστον εξαρτώμενο παιδί, απειλούνται από τη φτώχεια σε ποσοστό 66%. Είναι η πρώτη ομάδα τόσο υψηλού κινδύνου. Τι κάναμε γι’ αυτήν την ομάδα φέτος; Τίποτα. 
Στον προϋπολογισμό του 2014 δεν υπάρχουν τολμηρές προγραμματικές δράσεις γι’ αυτές τις ευπαθείς ομάδες. Όμως αναρωτιέμαι πως και να υπήρχαν, εάν θα έπειθαν κανέναν για την πραγμάτωσή τους. Διότι στον προϋπολογισμό του 2013 υπήρχε η φράση «ο επανασχεδιασμός των προνοιακών πολιτικών στη βάση της ορθολογικής ένταξης των ευπαθών ομάδων του πληθυσμού, μέσω ενεργητικών πολιτικών κ.λπ.» και όμως δεν έγινε τίποτα.
Με αυτά τα δύο παραδείγματα θα ήθελα να πω ότι χρειάζεται σοβαρότητα και προσοχή και θα έλεγα και «εμβόλια» αντιμαξιμαλιστικά, γιατί αλλιώς ο κάθε προϋπολογισμός δεν θα συνιστά δέσμευση, αλλά απλώς ευχολόγιο και φυσικά δεν θα χαρακτηρίζεται από αξιοπιστία. 
Η δεύτερη παρατήρησή μου αναφέρεται στον εθισμό στην πολιτική και στη λεκτική ασάφεια και το κόστος της. Διαβάζω στον προϋπολογισμό στα θέματα άμυνας τα εξής: «Η εξέταση της κατάρτισης ενός ενοποιημένου προϋπολογισμού μηδενικής βάσης για το ΥΠΕΘΑ για τον εξ υπαρχής έλεγχο της αναγκαιότητας, σκοπιμότητας και ιεράρχησης όλων των αναγκών, με στόχο τη βέλτιστη κατανομή των πιστώσεων του προϋπολογισμού προς υλοποίηση των δράσεων και των πολιτικών του ΥΠΕΘΑ, στο πλαίσιο των προτεραιοτήτων που τίθενται από τη στρατιωτική και πολιτική ηγεσία». 
Τι καταλάβατε, κυρίες και κύριοι συνάδελφοι; Εγώ δεν κατάλαβα τίποτα. Με συγχωρείτε, αγαπητοί συντάκτες του προϋπολογισμού, αλλά γιατί υπάρχει αυτή η φράση; Πόσο κόστος έχει το να εξετάσετε αν θα καταρτίσετε αυτό που δεν μπορεί να διατυπωθεί ούτε με σχετική σαφήνεια;
Κυρίες και κύριοι συνάδελφοι, στην ίδια κατεύθυνση κυρίως της κατάθεσης εξαγγελιών, που μας αφήνει τη αίσθηση –για να μην πω τη βεβαιότητα- ότι θα παραμείνουν εξαγγελίες, επιτρέψτε μου να αναφερθώ σε δύο-τρία ζητήματα διοικητικής μεταρρύθμισης που τίθενται με κουκίδες και με τίτλους στον προϋπολογισμό. 
Η διοικητική μεταρρύθμιση θα έπρεπε να είναι μία εθνική πολιτική με μακροχρόνιους διαρθρωτικούς στόχους. Περιμέναμε ότι μετά το πέρας της πρώτης φάσης της αναδιοργάνωσης των διοικητικών υπηρεσιών των Υπουργείων, με τις αξιολογήσεις των δομών, θα είχε καταστρωθεί ένα εθνικό σχέδιο ριζικής αναδιοργάνωσης της Δημόσιας Διοίκησης, με προοπτική τουλάχιστον πενταετίας. 
Στην κατεύθυνση αυτή, ο πρώην Υπουργός κ. Μανιτάκης έχει παραδώσει ένα προσχέδιο θεσμικού νόμου για την οργάνωση και τη λειτουργία της δημόσιας διοίκησης, που είχε ετοιμαστεί επί τρικομματικής κυβέρνησης. Ανάμεσα στις διατάξεις που είχε ετοιμάσει τότε ήταν και ρυθμίσεις που αφορούσαν την επιλογή των προϊσταμένων, την αποτελεσματικότερη οργάνωση των υγειονομικών επιτροπών, τις αναρρωτικές άδειες, τις ανεξάρτητες αρχές επιθεώρησης, ρυθμίσεις για την Εθνική Σχολή Δημόσιας Διοίκησης και μια σειρά άλλα πράγματα. Οι διατάξεις αυτές είχαν τεθεί σε διαβούλευση και ανέμεναν τη ψήφισή τους. 
Επαναλαμβάνω ότι στον σημερινό προϋπολογισμό μας λέτε σε τίτλους ότι όλα αυτά θα γίνουν, κύριε Υπουργέ. Ελπίζω να μην ακολουθήσουμε την κακή παράδοση που θέλει πάλι του χρόνου να παραδειγματίζουμε αρνητικά στον επόμενο προϋπολογισμό, που θα συζητάμε αυτές τις μέρες το 2014, όσα δεν πραγματοποιήθηκαν στον παρόντα προϋπολογισμό.
Εγώ δεν αμφισβητώ προθέσεις, αλλά μας κυνηγά ένα κακό, κάκιστο παρελθόν. 
Κυρίες και κύριοι συνάδελφοι, ο προϋπολογισμός διαμορφώνει την κατεύθυνση και τον τρόπο οικονομικής και πολιτικής διακυβέρνησης. Μετά από έξι χρόνια ύφεσης και τέσσερις προϋπολογισμούς οριζόντιων περικοπών και μέτρων, εφόσον επιτύχαμε πρωτογενές πλεόνασμα και φέτος ο προϋπολογισμός θα εξεταστεί και από τις Βρυξέλλες, περιμέναμε να δούμε σ’ αυτόν τον προϋπολογισμό την πρόταση της Κυβέρνησης για ένα εθνικό σχέδιο ανασυγκρότησης της χώρας. Αυτός ακριβώς όφειλε να είναι ο στόχος του φετινού προϋπολογισμού.
Αντ’ αυτού, κύριε Υπουργέ, ο φετινός προϋπολογισμός απευθύνεται στους Έλληνες και τις Ελληνίδες και νομίζω ότι δεν λαθεύω λέγοντας ότι περίπου τους υποδεικνύει να συμβιβαστούν με την κρίση και με τα αποτελέσματά της. 
Κυρίες και κύριοι συνάδελφοι, ο προϋπολογισμός συντάχθηκε στη βάση δεδομένων, αλλά βεβαίως μη ομολογημένων, χαρακτηριστικών: πρώτον, συνέχεια της ύφεσης, δεύτερον, έλλειψη ρευστότητας, τρίτον, ισοπέδωση της οικονομικής δραστηριότητας, τέταρτον, εξακολούθηση της αδυναμίας των επιχειρήσεων να δανειοδοτούνται από τις τράπεζες και, πέμπτον –και το σημαντικότερο- από την έκρηξη της ανεργίας. Το μήνυμα που στέλνει η Κυβέρνηση στην κοινωνία είναι «να κάνετε υπομονή, γιατί η ανάκαμψη είναι μπροστά μας και απόδειξη είναι το πρωτογενές πλεόνασμα».
Κυρίες και κύριοι συνάδελφοι, ειλικρινά, με το χέρι στην καρδιά, πιστεύετε ότι η κοινωνία μπορεί να αισθανθεί σήμερα έστω και ελάχιστη αισιοδοξία, επειδή προκύπτει –κι εμείς δεν το υποτιμούμε- πρωτογενές πλεόνασμα; Εμείς αμφιβάλλουμε.
Ευχαριστώ.
(Χειροκροτήματα από την πτέρυγα της ΔΗΜΑΡ)","ΣΠΥΡΙΔΩΝ ΛΥΚΟΥΔΗΣ",287
"126160"," Ευχαριστούμε.
Το λόγο έχει ο κ. Τσουκαλάς Δημήτριος, Βουλευτής του ΣΥΡΙΖΑ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126161"," Πριν ξεκινήσω, θα ήθελα να πω ότι στη σημερινή ημέρα υπάρχουν δύο γεγονότα, τα οποία προσφέρονται για μία ενδοσκόπηση, ώστε να κοιταχτούμε μέσα μας και να δούμε τι κατάσταση επικρατεί και πού έχουμε φθάσει. 
Το ένα γεγονός είναι ο θάνατος του Νέλσον Μαντέλα. Αν κάποιος δει πώς αυτός ο άνθρωπος μέσα από τις φυλακές και με έναν αγώνα κατόρθωσε να νικήσει το ρατσισμό, την ξενοφοβία και όλα αυτά που συνέβαιναν στη Νότια Αφρική επί τόσα χρόνια και αν δούμε πώς εμείς έχουμε φθάσει σε ένα σημείο όπου ο ρατσισμός, η ξενοφοβία, η μισαλλοδοξία έχουν χτυπήσει κόκκινο, με αποτέλεσμα να έχουμε εδώ μέχρι και ναζιστικό κόμμα, καταλαβαίνουμε ότι έχουμε πολλά να κάνουμε και θα πρέπει να ανατρέξουμε στις αρχές που έβαλε ο Νέλσον Μαντέλα και πάρα πολλοί άλλοι πριν από χρόνια.
Το δεύτερο γεγονός είναι ότι σαν σήμερα ήταν η δολοφονία του Γρηγορόπουλου. Εδώ, πράγματι, πέραν των άλλων, κάποιος μπορεί να στοχαστεί και να δει ποια είναι η πορεία των κατασταλτικών μηχανισμών και της καταστολής γενικότερα στη χώρα μας από το 2008 μέχρι και σήμερα. Δεν χρειάζεται να πω περισσότερα. Νομίζω ότι ο καθένας μπορεί να κατανοήσει και να κάνει συγκρίσεις.
Κύριε Πρόεδρε, αγαπητοί συνάδελφοι, ο προϋπολογισμός του 2014 δεν διαφεύγει από το πνεύμα της επικοινωνιακής πολιτικής του «success story» της Κυβέρνησης. Είναι πρωτοφανές στα μεταπολιτευτικά δεδομένα μία κυβέρνηση να καταθέτει στο Κοινοβούλιο πλασματικό προϋπολογισμό, ο οποίος ωστόσο δεν μπορεί να συγκαλύψει τις προθέσεις της. 
Η Κυβέρνηση και το οικονομικό της επιτελείο προσπάθησαν να δώσουν πανηγυρικό τόνο στην κατάθεση του προϋπολογισμού του 2014, ισχυριζόμενοι επιτυχία στην υλοποίηση του οικονομικού τους προγράμματος το 2013 και διατυμπανίζοντας την επίτευξη πρωτογενούς πλεονάσματος και τούτο σε συνθήκες ύφεσης που αγγίζει το 4%. Το πρωτογενές πλεόνασμα δεν είναι παρά το διαστρεβλωμένο αποτέλεσμα της έκτακτης περικοπής πρωτογενών δαπανών, της μη καταβολής προϋπολογισμένων ποσών και του «παγώματος» επιστροφής φόρων.
Είναι ο προϋπολογισμός της μνημονιακής βαρβαρότητας και, δυστυχίας, της δραματικής υποβάθμισης των συνθηκών ζωής της πλειοψηφίας του ελληνικού λαού, ο προϋπολογισμός της αποσάρθρωσης και των περικοπών των δημόσιων επενδύσεων, της δημοσιονομικής προσαρμογής και των αντίστοιχων μέτρων που θα απαιτηθούν και το 2014, το 2015 και το 2016, για δεκαετίες ακόμα μέχρι να αποπληρωθεί το 75% των χρεών, όπως πρόσφατα διευκρίνισε ο Όλι Ρεν. 
Από αυτό το γενικό πλαίσιο δεν διέφυγαν ούτε οι δαπάνες για τη δημόσια τάξη, για την προστασία του πολίτη. Χαρακτηριστικά αναφέρεται ότι σύμφωνα με τα στοιχεία των πιστώσεων κατά ειδικό φορέα για την Αστυνομία, την Πυροσβεστική και την Πολιτική Προστασία προβλέπονται μειώσεις της τάξης του 8% περίπου σε σχέση με τις αντίστοιχες πληρωμές του 2012. Η μεγαλύτερη μείωση υφίσταται στην Αστυνομία, η οποία υπερβαίνει το 10% σε σχέση με το 2012. 
Ουσιαστικά αυτό σημαίνει ότι τα προβλήματα που ανέκυψαν το 2013 θα ανακύπτουν και για το επόμενο έτος, όπως η αδυναμία συντήρησης των υλικοτεχνικών μέσων, η μη επάρκεια καυσίμων για την κίνηση των οχημάτων και για τη θέρμανση των αστυνομικών υπηρεσιών, η κάλυψη των πραγματικών αναγκών σε λειτουργικές δαπάνες των αστυνομικών υπηρεσιών και λοιπά.
Ενδεικτικά αναφέρουμε ότι ειδικά για τη συντήρηση των οχημάτων τα κονδύλια που είχαν διατεθεί το 2008 ανέρχονται στα 17.000.000 ευρώ περίπου, τα οποία συρρικνώθηκαν στα 10.200.000 ευρώ το 2012, 10.800.000 ευρώ για το 2013, ενώ το 2014 προοιωνίζεται λίγο πάνω από τα 10.000.000 ευρώ, με συνέπεια ο παροπλισμένος στόλος που φθάνει τα τέσσερις χιλιάδες οχήματα από τα δεκατρείς χιλιάδες που υπάρχουν στο σύνολο συνεχίζει να παραμένει παροπλισμένος στον ίδιο αριθμό για το επόμενο έτος. 
Το δε άνοιγμα των καταναλωτικών δαπανών για το 2013 διαμορφώνεται στα 50.000.000 ευρώ περίπου, τα οποία και μεταφέρονται στο 2014. 
Σημαντικό, όμως, είναι ότι δεν προβλέπεται καμμία νέα προμήθεια υλικοτεχνικού εξοπλισμού από τα κονδύλια του τακτικού προϋπολογισμού πλην όσων είναι εφικτό να γίνουν μέσω της ένταξης στο Πρόγραμμα Δημοσίων Επενδύσεων του Υπουργείου Ανάπτυξης και του ΕΣΠΑ μέσω, όμως, ενός δαιδαλώδους νομικού πλαισίου και συνεργασίας διαφόρων φορέων, παραδείγματος χάριν, έγκριση από τα περιφερειακά συμβούλια. 
Αποτέλεσμα είναι πέραν της μεγάλης χρονικής καθυστέρησης η προμήθεια να είναι δυσανάλογη με τις ανάγκες, όπως, παραδείγματος χάριν, η προμήθεια να μην ξεπερνά σε οχήματα το 2013, 2014, 2015 τα χίλια οχήματα διαφόρων τύπων, άρα, η ανανέωση του στόλου να μην είναι εφικτή, καθώς στην πλειοψηφία του χρονολογείται από την εποχή των Ολυμπιακών Αγώνων στη χώρα μας. 
Θα πρέπει να τονιστεί ότι η μερίδα του λέοντος των μειώσεων των πιστώσεων του προϋπολογισμού ανήκει στις μειώσεις των αποδοχών και των συντάξεων των στελεχών των Σωμάτων Ασφαλείας. Αυτές ακολουθούν πτωτική τάση ήδη από το 2012. Οι αποδοχές και οι συντάξεις των αστυνομικών θα κατρακυλήσουν από το 1.054.000.000 ευρώ περίπου το 2012 στο 1.001.000.000 ευρώ για το 2014. Οι τακτικές αποδοχές και συντάξεις ουσιαστικά θα μειωθούν περαιτέρω μέσω της αύξησης της φορολογίας και της κατάργησης των φοροαπαλλαγών. 
Παράλληλα, το γεγονός ότι το Υπουργείο επίκειται να απορροφήσει έναν σημαντικό αριθμό των δημοτικών αστυνομικών οδηγεί στο συμπέρασμα ότι το κονδύλι αυτό θα επιμεριστεί φέτος σε περισσότερα άτομα, σε αντίθεση μάλιστα με παλαιότερες δηλώσεις του Πρωθυπουργού που έλεγε «αισθάνομαι την ανάγκη να πω ότι θα δώσουμε μάχη, προκειμένου να αποκλειστούν άλλες μισθολογικές περικοπές» -και εννοούσε την Αστυνομία- «αυτό πρέπει να σταματήσει, γιατί τους έχουμε ανάγκη ως έθνος, αλλά και γιατί εκείνοι πρέπει να αισθάνονται ότι υπάρχει πρόνοια για αυτούς». 
Ο Πρωθυπουργός, λοιπόν, υποσχέθηκε ότι θα δώσει μάχη. Αλήθεια, με ποιον θα συγκρουστεί; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επειδή έχει παρέλθει ο χρόνος ομιλίας μου, θα ήθελα να αναφερθώ μόνο στο ότι οι εργαζόμενοι στα Σώματα Ασφαλείας εκτός από τις περικοπές στους μισθούς και στις συντάξεις τους καταγγέλλουν και τις συνθήκες υπηρεσίας τους με τις ελλείψεις στις υποδομές αλλά και στον εξοπλισμό. 
Η στήριξη της λειτουργίας των υπηρεσιών της επισκευής και συντήρησης των επιχειρησιακών μέσων στηρίζεται σε χορηγίες ιδιωτών, οι οποίες φυσικά γίνονται με το αζημίωτο «δένοντας» τα χέρια των αστυνομικών. 
Χαρακτηριστική είναι η περίπτωση στις Σκουριές, όπου τα ΜΑΤ έχουν μετατραπεί σε εταιρεία φύλαξης ιδιωτικών συμφερόντων που εκμεταλλεύεται το φυσικό πλούτο της περιοχής τους και τους ίδιους. Η εταιρεία φυσικά δεν διστάζει να δημοσιοποιήσει τις συγγενικές χορηγίες της στην ΕΛΑΣ με το περιοδικό της «Μεταλλευτικά Νέα». 
Οι αστυνομικοί, οι πυροσβέστες, οι λιμενικοί, αν δεν έβαζαν το χέρι στην τσέπη, αν δεν συνεισέφεραν από τον πενιχρό μισθό τους, δεν θα λειτουργούσε τίποτα. Οι αστυνομικοί αγοράζουν υλικά για τη λειτουργία των υπηρεσιών, πληρώνουν μικροεπισκευές, αλλαγή λάστιχων, αλεξίσφαιρα γιλέκα, ατομικό οπλισμό. Με έρανο καθαρίζουν τα αστυνομικά τμήματα, κάνουν απολυμάνσεις στις υπηρεσίες, στα περιπολικά και στα κρατητήρια. Το ίδιο ισχύει για τους πυροσβέστες και τους λιμενικούς. 
Τέλος θέλω να πω σαν συμπέρασμα, κύριοι συνάδελφοι, ότι η ασφάλεια των πολιτών εκπίπτει ως αγαθό αφού δεν κατασπαταλιέται η ήδη υπάρχουσα δύναμη στις ουσιαστικές ανάγκες της αστυνόμευσης, με αποτέλεσμα να αφήνουν τον πολίτη στο έλεος του κοινού εγκλήματος. Το Υπουργείο απέδειξε ότι λέγοντας ασφάλεια η Κυβέρνηση εννοεί την άγρια καταστολή των αγώνων του λαού και την εξυπηρέτηση των ιδιωτικών συμφερόντων. Λεφτά υπάρχουν μόνο για την άκριτη και αλόγιστη χρησιμοποίηση των ΜΑΤ, μόνο για χημικά, μόνο για δακρυγόνα.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΤΣΟΥΚΑΛΑΣ",519
"126162"," Το λόγο έχει η κ. Μαρία Αντωνίου, Βουλευτής της Νέας Δημοκρατίας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126163"," Μπορώ να κάνω μια παρέμβαση, κύριε Πρόεδρε;","ΧΡΗΣΤΟΣ ΣΤΑΪΚΟΥΡΑΣ",476
"126164"," Ανήγγειλα ήδη τη συνάδελφο, κύριε Υπουργέ. Αν δεν έχετε αντίρρηση θα πάρετε το λόγο αμέσως μετά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126165"," Μάλιστα, κύριε Πρόεδρε.","ΧΡΗΣΤΟΣ ΣΤΑΪΚΟΥΡΑΣ",476
"126166"," Κυρία Αντωνίου, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126167"," Ευχαριστώ, κύριε Πρόεδρε. 
Ο προϋπολογισμός του 2014 είναι τα τελευταία μέτρα του μεγαλύτερου οικονομικού και κοινωνικού μαραθωνίου που διένυσε τον τελευταίο αιώνα οποιαδήποτε οικονομία και οποιαδήποτε κοινωνία. Είναι ένας μαραθώνιος στον οποίο χρειάστηκε πολλές φορές να ληφθούν σκληρά και άδικα μέτρα. Οδήγησε τη χώρα στα όρια της κοινωνικής έκρηξης. Οδήγησε μεγάλο μέρος των συμπατριωτών μας σε οικονομική ασφυξία και τον εφιάλτη της ανεργίας. 
Ο προϋπολογισμός του 2014, όμως, είναι και ο προϋπολογισμός του πρωτογενούς πλεονάσματος. Να μην το ξεχνάμε. Είναι ο προϋπολογισμός που έστω και οριακά βγάζει τη χώρα από την ύφεση. Είναι ο προϋπολογισμός που μπορεί να αποτελέσει τη σταθερή βάση για την πορεία της χώρας προς την ανάπτυξη, εκτός των μνημονίων και επιτέλους μετά από πολλά χρόνια εντός των αγορών. 
Ασφαλώς η συγκεκριμένη συζήτηση δεν διεξάγεται ούτε εν κενώ ούτε εν συνθήκαις εργαστηρίου. Η Κυβέρνηση βρίσκεται στο κομβικότερο σημείο μιας πολύ κρίσιμης και σκληρής διαπραγμάτευσης με τους δανειστές ενώ την ίδια ώρα στο εσωτερικό κάποιοι διαμορφώνουν σκηνικό έκρηξης και χάους, με αιχμή τα θέματα της παιδείας και της υγείας, κρατώντας τα πανεπιστήμια και τα ιατρεία κλειστά και οδηγώντας τους πολίτες σε απόγνωση. 
Αγωνιούν, όπως άκουσα από το συνάδελφο των Ανεξάρτητων Ελλήνων, γιατί θα ξεκινήσουμε μεγάλα έργα. Δεν θέλουμε ανάπτυξη μάλλον. Σ’ αυτό το πλαίσιο λοιπόν, είναι προφανές ότι η επιτυχής έκβαση των διαπραγματεύσεων με την τρόικα αλλά και η υπερψήφιση του προϋπολογισμού αποτελούν τις αναγκαίες συνθήκες για την περαιτέρω πορεία της χώρας. 
Άλλωστε το ίδιο ισχυρίζεται και ο Αρχηγός της Αξιωματικής Αντιπολίτευσης με τα όσα είπε στην ομιλία του στην Κοινοβουλευτική Ομάδα του ΣΥΡΙΖΑ. Εκεί είπε ότι ο υπό συζήτηση προϋπολογισμός περιέχει συμφωνημένη με την τρόικα αναθεώρηση, την οποία όμως δε θα προλάβει να κάνει γιατί ο ΣΥΡΙΖΑ ως Κυβέρνηση το 2014 -και εδώ είναι το καλύτερο- θα αναθεωρήσει προς το καλύτερο τον προϋπολογισμό. Επί της ουσίας δηλαδή, ο ΣΥΡΙΖΑ αποδέχεται το σκληρό πυρήνα της μέχρι σήμερα ασκούμενης πολιτικής αλλά υπόσχεται βελτιώσεις. 
Και πριν προλάβουμε να συνέλθουμε από τη μεγαλειώδη στροφή του αρχηγού της Αξιωματικής Αντιπολίτευσης στην ομιλία του στο Ελληνοαμερικάνικο Επιμελητήριο εμφανίστηκε ως επιμελής μαθητής. Του είχε κάνει μαθήματα η κ. Τσίμερ, η αρχηγός της γερμανικής Αριστεράς, λίγες μέρες νωρίτερα. 
Είναι μια περίεργη σύμπτωση. Πέρυσι στο Ελληνοαμερικάνικο Επιμελητήριο ο κ. Τσίπρας μετατοπίστηκε από το σκίσιμο του μνημονίου στην αναθεώρηση. Φέτος, στον ίδιο τόπο, μετατοπίστηκε από την αναθεώρηση στη βελτίωση. Ενδιάμεσα είχε κάνει το ίδιο και στο Τέξας. Αλλά πάλι κατά σύμπτωση το Τέξας είναι στην Αμερική! 
Και ενώ συμβαίνουν όλα αυτά, μόλις προχθές –και αυτό δεν είναι σύμπτωση- ο ΣΥΡΙΖΑ αναφώνησε και αυτός το αλήστου μνήμης «λεφτά υπάρχουν». Είναι ένας απίστευτος λαϊκισμός που λέει ότι κάπου υπάρχουν λεφτά, αλλά δεν μας λέει πού. Πιθανόν στον ΣΥΡΙΖΑ να θεωρούν τους Έλληνες «χρυσόψαρα» και να πιστεύουν ότι αφού έπιασε το κόλπο μια φορά γιατί να μην ξαναπιάσει. 
Μέσα σε μια πολύ άσχημη κοινωνική πραγματικότητα συνεχίζουν να κερδοσκοπούν, κύριοι συνάδελφοι, στον ανθρώπινο πόνο και να εμπορεύονται την ελπίδα. 
Ζαλισμένοι, φυσικά, από τις συνεχείς κυβιστήσεις συνεχίζουν να λένε ψέματα και να δίνουν ψεύτικες υποσχέσεις. Περιδιαβαίνουν τα τηλεοπτικά παράθυρα πουλώντας υποκριτική ευαισθησία, προβάροντας υπουργικά κοστούμια και τάζοντας λαγούς με πετραχήλια. Και είναι αυτοί οι «ευαίσθητοι πατριώτες» που πριν λίγες μέρες καταψήφισαν την τροπολογία για τη μείωση της τιμής των φαρμάκων. Πολύ ευαίσθητοι πατριώτες! Και είναι αυτοί που αγωνιούν, γιατί ξεκινούν η ανάπτυξη και τα μεγάλα έργα των οδικών αξόνων.
Το πιο σημαντικό είναι ότι δεν μας έχουν παρουσιάσει το σχέδιό τους, όχι γιατί το κρατάνε κρυφό, αλλά γιατί δεν το έχουν.
Κυρίες και κύριοι συνάδελφοι, επιτρέψτε μου να αναφερθώ σε δύο θέματα για τα οποία έγινε πολύς λόγος όλο το προηγούμενο διάστημα. 
Το πρώτο είναι ο ενιαίος φόρος ακινήτων. Επειδή, λοιπόν, ανήκω στην ομάδα των Βουλευτών που με ερώτηση προς τον Υπουργό Οικονομικών έθεσε το θέμα των αλλαγών στο προσχέδιο όταν παρουσιάστηκε, θέλω να σας διαβεβαιώσω ότι αυτό δεν έγινε για λόγους υπεράσπισης μικροσυμφερόντων, αλλά έγινε γιατί ο νέος φόρος ακινήτων πρέπει να είναι όσο το δυνατόν πιο δίκαιος, με τη μεγαλύτερη δυνατή διεύρυνση της φορολογικής βάσης και με ευνοϊκότερη αντιμετώπιση των ασθενέστερων στρωμάτων. Κι αυτό επιτάσσει όχι μόνο η κατάσταση των οικονομικών της χώρας, αλλά και η φοροδοτική ικανότητα των συμπολιτών μας.
Το δεύτερο σημείο που θέλω να σταθώ αφορά τη διεύρυνση των περιβόητων λιστών, καταθέσεων, εμβασμάτων, κ.λπ..
Πρέπει, κύριε Υπουργέ, όσο το δυνατόν πιο γρήγορα να ελεγχθούν τα πάντα και να έρθουν όλα στο φως γιατί έτσι ενισχύονται τα δημόσια οικονομικά και χτυπιέται η φοροδιαφυγή, αλλά και γιατί έτσι αποδίδεται, κυρίως, κοινωνική δικαιοσύνη. Δεν μπορεί την ώρα που τα απλά νοικοκυριά έχουν φτάσει στα όρια, κάποιοι ακόμα να συνεχίζουν να βρίσκονται στο απυρόβλητο. Αντιλαμβάνομαι το επίπονο της δοκιμασίας, παρακολουθώ τις προσπάθειες του ΣΔΟΕ και των άλλων εμπλεκόμενων υπηρεσιών, αλλά πρέπει να κάνουμε πιο γρήγορα. 
Κυρίες και κύριοι συνάδελφοι, όλοι μας ξέρουμε ότι το επόμενο διάστημα η Κυβέρνηση καλείται να διαχειριστεί μία σειρά από καυτά ζητήματα. Η διαπραγμάτευση με την τρόικα, με το κορυφαίο θέμα των πλειστηριασμών, τα ανοιχτά μέτωπα της υγείας και της παιδείας, η εφαρμογή του προϋπολογισμού απαιτούν από όλους μας να κινούμαστε με συνοχή, ευελιξία και αποτελεσματικότητα, να λέμε την αλήθεια και κυρίως να επιδεικνύουμε κοινωνική ευαισθησία. 
Την ίδια ώρα μέσα σε αυτόν τον ορυμαγδό, υπάρχουν και καλά νέα: Η βελτίωση σε πολλούς μακροοικονομικούς δείκτες, η ύπαρξη του πλεονάσματος και η υπόσχεση ότι τον Απρίλιο θα υπάρξει διάλογος για λύση σε ό,τι αφορά το χρέος. Όλα αυτά δείχνουν ότι η πατρίδα μας δεν βρίσκεται εκεί που ήταν το καλοκαίρι του 2012. 
Ασφαλώς, όλα τα παραπάνω επιτεύχθηκαν με αιματηρές θυσίες από το λαό μας οι οποίες πρέπει να αποκατασταθούν, αλλά πάντως αυτός είναι ο δρόμος. Η Αντιπολίτευση δεν έχει να προτείνει άλλο. Το ξέρει και αυτή, το αντιλαμβάνονται και οι συμπολίτες μας. Για τον λόγο αυτόν άλλωστε στις τελευταίες πραγματικές εκλογές στο ΤΕΕ ήρθαν μετά βίας τρίτη δύναμη. Είναι, μάλλον, προφανές ότι να φοράς ζιβάγκο, να απαγγέλεις αντάρτικα τραγούδια και να τάζεις τα πάντα, αφού «λεφτά υπάρχουν», είναι μία ξεπερασμένη συνταγή που πλέον δεν εμπιστεύονται ούτε οι εμπνευστές της. 
Για όλους τους παραπάνω λόγους, σας καλώ να υπερψηφίσετε τον προϋπολογισμό.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΑΡΙΑ ΑΝΤΩΝΙΟΥ",31
"126168"," Σας ευχαριστούμε κι εμείς. 
Το λόγο έχει τώρα ο Αναπληρωτής Υπουργός Οικονομικών κ. Σταϊκούρας για μία παρέμβαση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126169"," Κυρίες και κύριοι συνάδελφοι, πράγματι θα συμφωνήσω με συνάδελφο του ΣΥΡΙΖΑ που είπε ότι θα πρέπει να συνομιλήσουμε. Οφείλω να ομολογήσω ότι ακούστηκαν ενδιαφέρουσες τοποθετήσεις από αρκετούς συναδέλφους από διάφορες πτέρυγες της Βουλής.
 Άλλος συνάδελφος του ΣΥΡΙΖΑ εύστοχα είπε ότι πρέπει να αλλάξουμε επίπεδο συζήτησης. Θα μου επιτρέψετε να σας πω ότι επίπεδο συζήτησης δεν αλλάζουμε με εκφράσεις όπως «πολιτική απάτη», «πλασματικοί προϋπολογισμοί», «τροχονόμοι συμφερόντων», «υπάλληλοι των ξένων», «ξένα αφεντικά». Για να αλλάξουμε επίπεδο θα πρέπει να συνεννοηθούμε και οι δύο πτέρυγες. 
Ο προϋπολογισμός εδράζεται σε πραγματικά, ρεαλιστικά στοιχεία. Ποτέ δεν θριαμβολογήσαμε ούτε χρησιμοποιήσαμε πανηγυρικούς τόνους, όπως ακούστηκε από την Αξιωματική Αντιπολίτευση. Αποτυπώνουμε με ρεαλισμό την πραγματικότητα, την εκτίμηση για επίτευξη πρωτογενούς πλεονάσματος στο τέλος της χρονιάς. Τι σημαίνει αυτό;
Σημαίνει ότι θα ενισχυθεί η διαπραγματευτική θέση της χώρας, θα ενεργοποιηθούν οι κοινοτικές δεσμεύσεις για ελάφρυνση του ελληνικού χρέους, θα έχουμε περισσότερους βαθμούς ελευθερίας για εμπλουτισμό του μείγματος οικονομικής πολιτικής με αναπτυξιακές πρωτοβουλίες που είναι αναγκαίες για να βγούμε από την κρίση και την αυστηρή λιτότητα, διότι -και το έχουμε πει πάρα πολλές φορές- η δημοσιονομική προσαρμογή αν και αναγκαία δεν είναι από μόνη της ικανή συνθήκη για την έξοδο από την κρίση.
Ο συγκεκριμένος προϋπολογισμός, τον οποίο συζητάμε, εδράζεται σε πραγματικά αποτελέσματα, βεβαίως εμπεριέχει εκτιμήσεις για τη φετινή χρονιά και προβλέψεις για την επόμενη χρονιά. Τα αποτελέσματα μέχρι σήμερα δικαιώνουν τις εκτιμήσεις που είχαμε κάνει πριν από έναν χρόνο, πράγματι, με αποκλίσεις στο σκέλος της ανεργίας, με επιτυχία, όμως, στο σκέλος της ύφεσης και του πρωτογενούς πλεονάσματος.
Συνεπώς, για να απαντήσω σε συνάδελφο της Δημοκρατικής Αριστεράς, που μίλησε προηγουμένως, δεν ήταν μαξιμαλιστικοί οι στόχοι που είχαν τεθεί και θεωρώ ότι και αυτοί που έχουν τεθεί φέτος δεν είναι. Άλλωστε, αν μας χαρακτήριζε κάτι τέτοιο πριν από ενάμιση μήνα στο προσχέδιο του προϋπολογισμού, δεν θα βάζαμε πρωτογενές πλεόνασμα 344 εκατομμύρια, θα βάζαμε κάτι πολύ ψηλότερο. Εκείνα τα στοιχεία είχαμε εκείνη τη χρονιά, αυτό αποτυπώσαμε στο προσχέδιο του προϋπολογισμού. Βελτιώνεται η κατάσταση της εκτέλεσης του προϋπολογισμού; Βελτιώνεται το τελικό αποτέλεσμα. Εκτιμήσεις, προβλέψεις είναι, αλλά είναι ρεαλιστικές. 
Πολύς λόγος γίνεται για την εκτίμηση για την ύφεση του 2014, για το αν θα υπάρχει ύφεση, αν θα υπάρχει μικρή ανάπτυξη που εκτιμά ο προϋπολογισμός 0,6. Θα μου επιτρέψετε να μη χρησιμοποιήσω στοιχεία του Υπουργείου Οικονομικών, να κάνω μια αναφορά στην τελευταία έκθεση του ΚΕΠΕ. 
Τι λέει το ΚΕΠΕ; Δείκτες επερχόμενης ανάκαμψης της οικονομίας γίνονται ολοένα και πιο φανεροί, η πρώτη φάση ανακεφαλαιοποίησης των τραπεζών που κρίνεται επιτυχής. Η συγκράτηση των καταθέσεων, η πτωτική πορεία των επιτοκίων που δημιουργεί τις προϋποθέσεις για επανεκκίνηση οικονομικής ανάπτυξης, το πολύπλευρο ενδιαφέρον ξένων επενδυτών, η σημαντικά αυξημένη τουριστική κίνηση που καταγράφεται φέτος, ένα βελτιωμένο ισοζύγιο τρεχουσών συναλλαγών, η σταθεροποίηση στο Χρηματιστήριο Αθηνών μαζί με τα θεσμικά εργαλεία της ανάπτυξης αναμένεται εντός του 2013 να δημιουργήσουν μια σταθερή βάση για ένα 2014, με ανάπτυξη και εν δυνάμει αύξηση της απασχόλησης. Αυτό είναι το πόρισμα της τελευταίας έκθεσης του ΚΕΠΕ.
Θα επαναλάβω συνεπώς ότι οι εκτιμήσεις μας είναι προϊόν ρεαλιστικής ανάλυσης των δεδομένων. Βέβαια, στην οικονομία οι αβεβαιότητες δεν είναι μηδέν.
Παράλληλα, επειδή ακούστηκαν πολλά για τη μελέτη του ΟΟΣΑ, ποιες είναι οι εκτιμήσεις για το 2014 και ποια είναι τα συστατικά, πράγματι, ο ΟΟΣΑ το 2014 εκτιμά ότι θα υπάρξει πάλι ύφεση, μικρή ύφεση 0,4, εκτιμούσε περίπου 1%, 1,5%. Υπάρχουν όμως και εκεί στοιχεία, τα οποία πρέπει να συνεκτιμήσουμε. Για παράδειγμα στον προϋπολογισμό εμείς γράφουμε ότι οι εξαγωγές θα αυξηθούν κατά 4,6% του χρόνου και ο ΟΟΣΑ λέει ότι θα αυξηθούν κατά 6,6%. Είναι πιο αισιόδοξοι από ότι είναι η ελληνική Κυβέρνηση. Όλα αυτά, όμως, θα τα δούμε στην πορεία.
Ένα άλλο σημείο κριτικής που άκουσα, είναι ότι επιτυγχάνεται πρωτογενές πλεόνασμα επειδή δεν επιστρέφονται φόροι και επειδή κρατάμε χαμηλά τις δαπάνες του προγράμματος δημοσίων επενδύσεων. Θέλω να το επαναλάβω για πολλοστή φορά: Η εκτίμηση για πρωτογενές πλεόνασμα 812 εκατομμύριων ευρώ στο τέλος της χρονιάς είναι με την πρόβλεψη ότι θα φτάσουμε στις επιστροφές φόρων και στις δαπάνες του προγράμματος δημοσίων επενδύσεων στο ύψος του προϋπολογισμού. Αν δεν πετύχουμε αυτό, το αποτέλεσμα θα είναι υψηλότερο από τα 812 εκατομμύρια.
Αυτή τη στιγμή συνεπώς το πρώτο ενδεκάμηνο έχουμε επιστρέψει στα 2,4 δισεκατομμύρια. Εκτιμώ ότι θα φτάσουμε ή θα προσεγγίσουμε τα 2,9 δισεκατομμύρια. Αν το αποτέλεσμα δεν είναι 2,9 και είναι 2,8 ή 2,7 δισεκατομμύρια, τότε είναι προφανές ότι θα μιλάμε για κάτι παραπάνω από τα 812 εκατομμύρια. Tα 812 εκατομμύρια, όμως, ενσωματώνουν τις εκτιμήσεις του προϋπολογισμού.
Ένα άλλο σημείο κριτικής που άκουσα είναι το εξής: «Μα, τα στοιχεία σας τα διαψεύδει η Τράπεζα της Ελλάδος. Άλλα λέτε εσείς, άλλα λέει η Τράπεζα της Ελλάδος». Κατ’ αρχάς, η απάντηση της Τράπεζας της Ελλάδος έχει δοθεί από 13 Σεπτεμβρίου και κακώς το επαναλαμβάνουμε. 
Την καταθέτω για τα Πρακτικά. 
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρέπει να ξεκαθαρίσουμε κάτι. Οι εκτιμήσεις που κάνουμε για πρωτογενές πλεόνασμα είναι σε επίπεδο γενικής κυβέρνησης. Οι εκτιμήσεις που κάνει η εκτέλεση του προϋπολογισμού, που αξιολογεί η Τράπεζα της Ελλάδος κι εμείς περιοδικά, είναι σε επίπεδο κράτους μόνο.
Άρα η Τράπεζα της Ελλάδος εξετάζει το κράτος, τα αποτελέσματα είναι η γενική κυβέρνηση. 
Σε επίπεδο κράτους ταυτίζονται οι αριθμοί, ταυτίζονται τα στοιχεία και αυτό γιατί οι δαπάνες που περιλαμβάνονται στο δελτίο της Τράπεζας της Ελλάδος, είναι αυξημένες, αφού περιλαμβάνουν και την αποπληρωμή ληξιπρόθεσμων οφειλών. 
Οι δαπάνες αυτές εξισορροπούνται από την ισόποση μείωση των ανεξόφλητων υποχρεώσεων των φορέων της γενικής κυβέρνησης, αφού πληρωμές και μείωση υποχρεώσεων εξισορροπούνται. 
Σημειώνω δε, ότι αυτές οι ανακοινώσεις της Τραπέζης της Ελλάδος γίνονται κάθε μήνα εδώ και έντεκα μήνες. Και απορώ πώς δεν υπήρχε σημείο κριτικής επί έντεκα μήνες. 
Νομίζω ότι τώρα που σταθεροποιείται η κατάσταση και υπάρχει ορατή προσέγγιση του στόχου για φέτος και υπερκάλυψη του στόχου, κάποιοι σκιαμαχούν μόνο και μόνο για να δημιουργήσουν εντυπώσεις και να θολώσουν θετικά μηνύματα. 
Ακούστηκε από συνάδελφο των Ανεξάρτητων Ελλήνων ότι πρέπει να δίνεται λογαριασμός για το πού πήγαν τα λεφτά. Κατ’ αρχάς υπάρχει διαύγεια, αλλά εκτός αυτού, προτεραιότητα της Κυβέρνησης είναι η τακτική, η έγκαιρη, η έγκυρη ενημέρωση και η διαφάνεια σχετικά με την πορεία εκτέλεσης του κρατικού προϋπολογισμού και της κεντρικής κυβέρνησης και της γενικής κυβέρνησης. 
Να σας πω τι έχουμε καθιερώσει; Δημοσιοποιούμε προσωρινό δελτίο κρατικού προϋπολογισμού το πρώτο δεκαήμερο κάθε μήνα με παράλληλη συνέντευξη Τύπου η οποία δίνεται από τον Αναπληρωτή Υπουργό Οικονομικών. 
Δημοσιοποιείται το οριστικό δελτίο εκτέλεσης του κρατικού προϋπολογισμού το δεύτερο δεκαήμερο κάθε μήνα. 
Δημοσιοποιείται το δελτίο γενικής κυβέρνησης κάθε μήνα.
 Δημοσιοποιείται το δελτίο παρακολούθησης της επίτευξης νομικών προσώπων γενικής κυβέρνησης σε τριμηνιαία βάση ξεκινώντας από φέτος. Φέτος ξεκίνησε αυτό. 
Δημοσιοποιείται, πρώτη φορά από φέτος, δελτίο χρηματοδοτήσεων, πληρωμών εκκαθάρισης, ληξιπρόθεσμων υποχρεώσεων κάθε μήνα. Και σε κοινοβουλευτικό επίπεδο ξέρετε πάρα πολύ καλά, ότι λειτουργούν και γίνονται περιοδικές συνεδριάσεις της Επιτροπής Απολογισμού και Ισολογισμού του Κράτους. 
Αντιλαμβάνεστε, συνεπώς, ότι πεδίο για παίγνια πολιτικής, όπως ισχυρίζεστε, δεν υφίσταται. Οι εκφράσεις, συνεπώς, που επίσης ακούστηκαν όπως χάλκευση εθνικολογιστικών μεγεθών, ωραιοποίηση της δημοσιονομικής κατάστασης της χώρας, μαγείρεμα των στοιχείων από το Υπουργείο Οικονομικών και δη από το Γενικό Λογιστήριο του Κράτους είναι εκτός πραγματικού πεδίου.
Ακούστηκε και ορθώς ακούστηκε, ότι η αγορά έχει γονατίσει από την έλλειψη ρευστότητας. Το επανέλαβε και ο συνάδελφος της Δημοκρατικής Αριστεράς. Είναι αλήθεια ότι υπάρχει πρόβλημα ρευστότητας, το οποίο και πρέπει να αντιμετωπιστεί άμεσα. Τι κάνει η Κυβέρνηση; Κινείται σε τέσσερις άξονες:
Ο πρώτος είναι αυτός της αποπληρωμής ληξιπρόθεσμων οφειλών του κράτους προς τον ιδιωτικό τομέα. Μίλησα εκτενέστατα κατά τη διάρκεια των τοποθετήσεών μου. 
Ο δεύτερος είναι αυτός της επιτάχυνσης της αξιοποίησης των κοινοτικών πόρων. Η πορεία υλοποίησης του ΕΣΠΑ κρίνεται ικανοποιητική, πλέον αναγνωρίζεται και στο εξωτερικό, όπως είδατε από τις σχετικές δηλώσεις που έγιναν προχθές, τόσο ως προς την αξιοποίηση των πόρων σε σχέση με το μέσο όρο απορρόφησης των ευρωπαϊκών προγραμμάτων όσο και σε σχέση με το στόχο που απορρέει από το πρόγραμμα. 
Ο τρίτος άξονας είναι αυτός της αξιοποίησης εργαλείων τόνωσης και ενίσχυσης της ρευστότητας. Ειδικότερα, μεταξύ άλλων, εδραιώνεται η στενή συνεργασία με την Ευρωπαϊκή Τράπεζα Επενδύσεων και από τις αρχές του 2014 ενεργοποιείται ένα νέο χρηματοδοτικό εργαλείο με τη σύσταση του ελληνικού επενδυτικού ταμείου, το οποίο θα καλύπτει με εναλλακτικούς τρόπους χρηματοδότησης την επιχειρηματική δραστηριότητα στην Ελλάδα. 
Ο τέταρτος είναι αυτός της ανάκαμψης της τραπεζικής αγοράς σε συνέχεια των διαδικασιών ανακεφαλαιοποίησης και ανασυγκρότησης των πιστωτικών ιδρυμάτων, διαδικασία που ήδη υλοποιήθηκε ή υλοποιείται. 
Οι συνάδελφοι του ΣΥΡΙΖΑ έθεσαν έναν προβληματισμό σχετικά με κάποιες εξοπλιστικές δαπάνες. Δεν υπάρχει ζήτημα υποχρεώσεων για εξοπλιστικές δαπάνες προηγούμενων ετών. Η κωδικοποίηση του προϋπολογισμού έχει αλλάξει. Ο κωδικός 6920 αφορά πλέον την εξόφληση ληξιπρόθεσμων υποχρεώσεων ύψους 5,8 δισεκατομμυρίων ευρώ για το 2013. Ο κωδικός 6910 αφορά εξοπλιστικά τρέχοντος έτους ύψους 650 εκατομμυρίων ευρώ.
Τέλος, αναφέρθηκαν αρκετοί συνάδελφοι στη μείωση της επιχορήγησης των νοσοκομείων. Εξηγούμαι: Το ισοζύγιο έσοδα μείον δαπάνες των νοσοκομείων για φέτος εκτιμάται ότι θα είναι ισοσκελισμένο. Το 2014 προβλέπεται ένα μικρό οριακό πλεόνασμα έναντι ελλείμματος που υπήρχε την περσινή χρονιά. Αυτή η θετική εξέλιξη επιτεύχθηκε παρά την πραγματική αδυναμία μεταβίβασης πόρων περίπου 1 δισεκατομμυρίου ευρώ από τον ΕΟΠΥΥ στα νοσοκομεία. 
Η υστέρηση αυτή αντιμετωπίστηκε ως ένα βαθμό από την πρόσθετη μεταβίβαση πιστώσεων ύψους -τους δυο τελευταίους μήνες– 300 εκατομμυρίων ευρώ από τον κρατικό προϋπολογισμό μέσω του αποθεματικού. 
Για το 2014 αφαιρώντας την επίπτωση αυτών των 300 εκατομμυρίων ευρώ η χρηματοδότηση στα νοσοκομεία από τον κρατικό προϋπολογισμό επίσης, πράγματι, είναι μειωμένη κατά 230 εκατομμύρια ευρώ. Ταυτόχρονα, όμως, λόγω των διαρθρωτικών παρεμβάσεων του Υπουργού Εργασίας και του Υπουργείου Εργασίας στον ΕΟΠΥΥ η χρηματοδότηση των νοσοκομείων από φορείς κοινωνικής ασφάλισης εκτιμάται ότι θα ανέλθουν στο 1 δισεκατομμύριο ευρώ έναντι 38 εκατομμύριων ευρώ που ήταν φέτος. Δηλαδή, η μειωμένη χρηματοδότηση από τον κρατικό προϋπολογισμό αντισταθμίζεται, σύμφωνα με τις προβλέψεις, πλήρως από την αύξηση χρηματοδότησης από τους φορείς κοινωνικής ασφάλισης. 
Σας ευχαριστώ πολύ και για το χρόνο.","ΧΡΗΣΤΟΣ ΣΤΑΪΚΟΥΡΑΣ",476
"126170"," Ευχαριστούμε κι εμείς.
Το λόγο έχει τώρα η Βουλευτής του ΣΥΡΙΖΑ-ΕΚΜ κ. Σταμπουλή Αφροδίτη, στη συνέχεια θα μιλήσει ο κ. Δήμας και μετά ο Βουλευτής του ΣΥΡΙΖΑ-ΕΚΜ κ. Δερμιτζάκης Κωνσταντίνος, για να έχουμε την εναλλαγή.
Ορίστε, κυρία Σταμπουλή, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126171"," Σας ευχαριστώ, κύριε Πρόεδρε. 
Κύριοι Υπουργοί, κυρίες και κύριοι συνάδελφοι, ο προϋπολογισμός που έχουμε μπροστά μας αυτές τις ημέρες, παρά τις θριαμβολογίες της Συμπολίτευσης για την επίτευξη πρωτογενούς πλεονάσματος, είναι άλλος ένας προϋπολογισμός φτώχειας και εξαθλίωσης όλων και μεγαλύτερων κομματιών του πληθυσμού της χώρας. 
Δεν ξέρω πόσο θα ενδιέφερε η διάσταση του φύλου σε αυτήν τη γενικευμένη εξαθλίωση, όμως αυτή η διάσταση υπάρχει όχι γιατί το λέει η φεμινιστική συνιστώσα του ΣΥΡΙΖΑ -όπως απαξιωτικά αναφέρθηκε στις σχετικές αναφορές του ο Πρωθυπουργός- αλλά γιατί το λέει η ΕΛΣΤΑΤ με την έρευνα της του 2012 για τον κίνδυνο φτώχειας, όπου διαπιστώνει ότι αυτός είναι 24,3% για τις γυναίκες και 22,5% για τους άνδρες από δεκαοκτώ μέχρι εξήντα τεσσάρων ετών και 18,3% για τις γυναίκες και 15,9% για τους άνδρες από εξήντα πέντε ετών και άνω. 
Η πρόβλεψη του προϋπολογισμού επιβεβαιώνεται για το χειρότερο όταν η μείωση των δαπανών του Υπουργείου Παιδείας κατά 400 χιλιάδες ευρώ, 800 χιλιάδες από το 2012, περιλαμβάνει τους μισθούς των εκπαιδευτικών των ΕΠΑΛ και ΕΠΑΣ, γυναικών στην συντριπτική τους πλειοψηφία, που δίδασκαν στα τμήματα Νοσηλευτικής, Νηπιοβρεφοκομίας, Κομμωτικής και Αισθητικής και είδαν τους κλάδους τους να καταργούνται και τις μαθήτριές τους να χάνουν ένα εφόδιο με το οποίο θα μπορούσαν στο μέλλον να διεκδικήσουν μια θέση εργασίας. 
Όταν οκτώ χιλιάδες αναπληρωτές από τους οποίους τα 2/3 αναπληρώτριες, που εργάστηκαν τη σχολική χρονιά 2012-2013, απλά δεν προσελήφθησαν για το 2013-2014.
Όταν η μείωση των δαπανών μισθοδοσίας του Υπουργείου Οικονομικών κατά 350 εκατομμύρια ευρώ περιλαμβάνει τους μισθούς τετρακοσίων πενήντα καθαριστριών με τετράωρη απασχόληση που τέθηκαν σε διαθεσιμότητα, κύριοι Υπουργοί, και τις άλλες εκατόν σαράντα πέντε για τις οποίες απλώς δεν θα ανανεωθούν οι μηνιαίες συμβάσεις τους, όταν αυτές οι γυναίκες εδώ και εβδομάδες αγωνίζονται για να συνεχίσουν να ζουν με αξιοπρέπεια από τη δουλειά τους, έχουν τη μεταχείριση που όλοι είδαμε, μόλις έκαναν αισθητό το αίτημα τους στους υψηλούς προσκεκλημένους: ΜΑΤ, δακρυγόνα και μια απ’ αυτές με σπασμένο χέρι στο νοσοκομείο. Αλλά και όλων των Υπουργείων οι καθαρίστριες θα συμβάλουν στη μείωση των αντίστοιχων δαπανών, μιας που όπως φαίνεται ο κλάδος έχει προγραφεί, γιατί το έργο τους πρέπει να το αναλάβουν ιδιωτικές εταιρείες που θα παίρνουν περισσότερα από το δημόσιο, θα πληρώνουν λιγότερα στις εργαζόμενες και θα τις μεταχειρίζονται περίπου όπως την Κούνεβα. 
Την ίδια τύχη έχουν και οι υπόλοιπες εργαζόμενες υποχρεωτικής εκπαίδευσης, όπως αυτές στη σίτιση των βρεφονηπιακών σταθμών του ΟΑΕΔ, γυναίκες στη συντριπτική τους πλειοψηφία. 
Βέβαια, η μείωση των δαπανών του Υπουργείου Εργασίας δεν οφείλεται κυρίως στην απαλλαγή από τη μισθοδοσία αυτού του προσωπικού, αλλά στην περικοπή των δαπανών κοινωνικής ασφάλισης κατά 1,7 δισεκατομμύρια, που και αυτή αφορά κατά το μεγαλύτερο ποσοστό της ασφαλιστικές ρυθμίσεις, που με τον έναν ή με τον άλλον τρόπο γίνονται δυσμενέστερες για τις γυναίκες. Όπως αντίστοιχα η αύξηση του ορίου ηλικίας συνταξιοδότησης για τις αγρότισσες στα εξήντα επτά χρόνια προφανώς συμβάλλει στο να μειωθούν οι δαπάνες του ΟΓΑ. 
Και, ναι, μεν, τα συνολικά προβλεπόμενα έξοδα για επιδόματα ανεργίας, προγράμματα απασχόλησης και προνοιακές παροχές κινούνται στα περσινά επίπεδα, αλλά χρειάζεται να καλύψουν τις ανάγκες όλο και περισσότερων συμπολιτών και κατά πλειοψηφία συμπολιτισσών μας, είτε είναι υπεύθυνες μονογονεϊκού νοικοκυριού με ένα τουλάχιστον παιδί, με κίνδυνο φτώχειας 66%, όπως αναφέρθηκε προηγουμένως, είτε αποτελούν μονοπρόσωπο νοικοκυριό και έχουν κίνδυνο φτώχειας 24,1% έναντι 19,3% όταν αυτό το αποτελεί άνδρας. 
Σε αυτό το πλαίσιο ήταν αναμενόμενο ένα χρόνο μετά να μην έχει εκδοθεί η κοινή υπουργική απόφαση που θα παρείχε αποζημίωση άδειας μητρότητας στις αυτοαπασχολούμενες, όπως προβλέπει σχετική ευρωπαϊκή οδηγία που ψηφίσαμε. Θα ήταν, όμως, πολύ να το περιμένουμε αυτό από μια κυβέρνηση που «ξέχασε» να επεκτείνει την ισχύουσα νομοθεσία, που προστατεύει τις νέες μητέρες επί δεκαοκτώ μήνες από την απόλυση στον ιδιωτικό τομέα, ξέχασε να την επεκτείνει στις εργαζόμενες που η ίδια θέτει σε διαθεσιμότητα ή απολύει. Ομοίως, θα ήταν πολύ μέσα στη γενική κατάρρευση της δημόσιας περίθαλψης, πρωτοβάθμιας και δευτεροβάθμιας, για χάρη του στόχου της μείωσης των σχετικών δαπανών κατά 1 δισεκατομμύριο, να περιμένουμε να διασωθούν οι παροχές που αφορούν την αναπαραγωγική και σεξουαλική υγεία των γυναικών, παρά τις σχετικές προτροπές της Επιτροπής του ΟΗΕ για την Εξάλειψη των Διακρίσεων κατά των Γυναικών στην έβδομη περιοδική της έκθεση, που ζητά από την Κυβέρνηση να αυξήσει την πρόσβαση στη χρήση αποτελεσματικών και οικονομικών μεθόδων αντισύλληψης επιχορηγώντας την αγορά τους, να βελτιώσει την ποιότητα και την προσβασιμότητα των υπηρεσιών σεξουαλικής και αναπαραγωγικής υγείας και να εγγυηθεί την πρόσβαση σε ευάλωτες ομάδες γυναικών. 
Αντί γι’ αυτό, η Κυβέρνηση εμμένει στη ρατσιστική απόφαση του διπλασιασμού του κοινού ενοποιημένου νοσηλίου του τοκετού για τις ανασφάλιστες αλλοδαπές. Πιθανόν, να οφείλονται και εκεί οι ισοσκελισμένοι προϋπολογισμοί των νοσοκομείων. Επίσης, διατηρεί την επαίσχυντη ΚΥΑ για την επιβολή ελέγχου της οροθετικότητας σε γυναίκες που κατά την κρίση των επιχειρούντων μπορεί και να εκδίδονται με επακόλουθο τη δίωξη και πιθανόν τη φυλάκιση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα λίγο την ανοχή σας, κύριε Πρόεδρε.
Πρόκειται για φυλάκιση σε χώρους που, όπως και για τις άλλες κρατούμενες, κάθε άλλο παρά πληρούν τα διεθνή πρότυπα και τους κανόνες των Ηνωμένων Εθνών και φυσικά δεν πρόκειται να βελτιωθούν όπως ζητά η ίδια η επιτροπή στο κείμενο το οποίο θα καταθέσω στα Πρακτικά, εφόσον μειώνεται κατά 14 εκατομμύρια το κονδύλιο για τις φυλακές που προβλέπει ο προϋπολογισμός του Υπουργείου Δικαιοσύνης. 
Πρόκειται, λοιπόν, για έναν προϋπολογισμό εξαθλίωσης για άλλη μια χρονιά και η εξαθλίωση κάνει ακόμη πιο εύκολη την έκλυση έμφυλης βίας, όπως προκύπτει από την αύξηση κατά 40% των κλήσεων στη γραμμή SOS της Γενικής Γραμματείας Ισότητας των Φύλων, όσο σχετική και αν είναι η αξία αυτού του στοιχείου.
Και ναι μεν, οι δομές υποστήριξης και φιλοξενίας της Γενικής Γραμματείας Ισότητας των Φύλων χρηματοδοτούνται κατά 95% από ευρωπαϊκά προγράμματα και μόνο κατά 5% από εθνικούς πόρους –άρα, απειλούνται ελάχιστα από τη μείωση κατά 180.000 ευρώ του προϋπολογισμού της Γενικής Γραμματείας- όμως, το πλαφόν στις προσλήψεις που επιβλήθηκε στους Οργανισμούς Τοπικής Αυτοδιοίκησης σε συνεργασία με τους οποίους λειτουργούν αυτές οι δομές, καθυστερεί τις αναγκαίες προσλήψεις προσωπικού, που και αυτό είναι γυναίκες στην πλειοψηφία τους.
Αν ο οικονομικός στραγγαλισμός των ΟΤΑ διαρκέσει και μετά το 2015, εκτός των άλλων θα κάνει αδύνατη και τη συνέχιση της λειτουργίας των δομών αυτών. Και βέβαια, η εξαθλίωση μειώνει ακόμη περισσότερο τη διεισδυτικότητα των πολιτικών ισότητας για όσες ακόμα από αυτές, που εξαγγέλλονται στο εθνικό πρόγραμμα για την ουσιαστική ισότητα, παρέχεται η δυνατότητα να ασκηθούν.
Δεν χρειάζεται να επαναλάβω ότι καταψηφίζουμε τον προϋπολογισμό αυτόν και συνεχίζουμε να διεκδικούμε την ανατροπή του, την ανατροπή της πολιτικής που ενσαρκώνει μαζί με όσες και όσους ο προϋπολογισμός αυτός, η Κυβέρνηση αυτή πλήττει και φτωχοποιεί.
Καταθέτω τα έγγραφα για τα Πρακτικά. 
Ευχαριστώ.
 (Χειροκροτήματα από την πτέρυγα του ΣΥΡΙΖΑ-ΕΚΜ)
(Στο σημείο αυτό η Βουλευτής κ. Αφροδίτη Σταμπουλή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΑΦΡΟΔΙΤΗ ΣΤΑΜΠΟΥΛΗ",479
"126172"," Το λόγο έχει τώρα ο κ. Χρίστος Δήμας, Βουλευτής της Νέας Δημοκρατίας και μετά θα μιλήσει ο κ. Κωνσταντίνος Δερμιτζάκης από τον ΣΥΡΙΖΑ, ο κ. Παύλος Χαϊκάλης από τους Ανεξάρτητους Έλληνες και μετά θα δώσουμε το λόγο στον Υπουργό κ. Μητσοτάκη. 
Ορίστε, κύριε Δήμα, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126173"," Ευχαριστώ, κύριε Πρόεδρε.
Κυρίες και κύριοι συνάδελφοι, δυστυχώς ζούμε σε μία εποχή που η πολιτική ατμόσφαιρα είναι πολύ φορτισμένη και πολύ τεταμένη. 
Ειδικά σε περίοδο οικονομικής κρίσης, καλό θα ήταν να ήμασταν ενωμένοι και όχι διχασμένοι. Η πόλωση τόσο σε πολιτικό όσο και σε κοινωνικό επίπεδο, έχει ξεπεράσει κάθε όριο.
Ειδικά για τη δική μου γενιά αυτό είναι κάτι πρωτόγνωρο. Δυστυχώς, σήμερα έχουμε πολιτικά κόμματα, τα οποία δεν καταδικάζουν το ρατσισμό, την αναρχία, ακόμα και τη βία. Η δική μου γενιά είναι η πρώτη γενιά μετά τον Β΄ Παγκόσμιο Πόλεμο, όπου μας παραδίδεται από τις προηγούμενες γενιές μία χειρότερη οικονομική κατάσταση. Όμως, η δική μου γενιά είναι και τυχερή, διότι σε αντίθεση με τους παππούδες, τις γιαγιάδες μας και τους γονείς μας, εμείς δεν έχουμε βιώσει, ούτε παγκόσμιο πόλεμο ούτε ναζισμό ούτε δικτατορία. 
Δυστυχώς, όμως, ενώ τα βιώματα των προηγούμενων γενεών είναι ακόμα νωπά, δεν έχουμε μάθει να εκτιμούμε κάποια πράγματα. Ειδικά η δική μου γενιά, που δεν τα έχει ζήσει όλα αυτά, πρέπει να σκεφθεί δύο και τρεις φορές την πολιτική κατάσταση σήμερα. Καλώς ή κακώς, η δική μου γενιά θεωρεί κάποια πράγματα ως δεδομένα, τα οποία, όμως, μόνο δεδομένα δεν είναι. Θεωρεί δεδομένη την ειρήνη, τη δημοκρατία, την ελευθερία του λόγου, ακόμα και πριν από μερικά χρόνια θεωρούσαμε δεδομένη την οικονομική ανάπτυξη με δανεικά.
Αυτό το οποίο πρέπει όλοι μας να συνειδητοποιήσουμε είναι πως στη ζωή τίποτα δεν είναι δεδομένο. Οι γονείς μας, οι παππούδες και οι γιαγιάδες μας πολέμησαν με κόστος, ακόμα και της ζωής τους, ώστε να μπορέσουν να έχουν ειρήνη, Δημοκρατία και ελευθερία του λόγου. Εμείς δεν τα έχουμε εκτιμήσει αυτά, διότι πολύ απλά δεν έχουμε ζήσει ούτε παγκόσμιο πόλεμο ούτε ναζισμό ούτε δικτατορία.
Ακριβώς επειδή η δική μου γενιά είναι αυτή που θα κληθεί να αντιμετωπίσει όχι μόνο τα δικά μας λάθη, αλλά και τα λάθη των προηγούμενων γενεών, γι’ αυτόν το λόγο πρέπει να είμαστε και εφευρετικοί και αποτελεσματικοί. Πρωτίστως, όμως, ο πολιτικός μας λόγος πρέπει να στηρίζεται στον ρεαλισμό και όχι στον λαϊκισμό.
Σαφώς και η πολιτική και οι πολιτικοί έχουν απογοητεύσει τους πολίτες. Αυτό είναι γεγονός αναμφισβήτητο. Το ζήτημα είναι να μπορέσουμε από εδώ και στο εξής να ξεπεράσουμε την πολιτική κουλτούρα του λαϊκισμού, όπως δηλαδή να λέμε ότι θα επανακρατικοποιήσουμε όλες τις ΔΕΚΟ που έχουν ιδιωτικοποιηθεί, ότι θα επαναφέρουμε αμέσως τους μισθούς και τις συντάξεις στα προ κρίσης επίπεδα, ότι θα αυξήσουμε τις δαπάνες του κράτους στην υγεία, την παιδεία, τον τουρισμό, την άμυνα, τον πολιτισμό και γενικότερα παντού, ότι θα επαναπροσλάβουμε όλους όσους απολυθούν και όλα αυτά, βέβαια, αφότου σκίσουμε μονομερώς το μνημόνιο.
Αναμφισβήτητα, αν είχαμε τη δυνατότητα ρεαλιστικά να κάνουμε κάποια από αυτά τα πράγματα, τα οποία ανέφερα πιο πριν, είμαι σίγουρος ότι θα υπήρχε συναίνεση και συμφωνία απ’ όλες τις πτέρυγες του Κοινοβουλίου. Το ζήτημα είναι τι μπορούμε να κάνουμε, όμως, ρεαλιστικά. 
Ο προϋπολογισμός του 2014 βασίζεται σε μία αρχή, που, κατά τη δική μου άποψη, πρέπει να είναι απαράβατος κανόνας. Ζούμε σύμφωνα με όσα παράγουμε. Δεν μπορούμε να συνεχίζουμε να ζούμε πέρα από τις δυνατότητές μας και συνεπώς να ζούμε εις βάρος των επόμενων γενεών.
Για πρώτη φορά, το 2013 είχαμε πρωτογενές πλεόνασμα, δηλαδή ξοδεύουμε λιγότερα απ’ όσα εισπράττουμε. Είχαμε πλεόνασμα ισοζυγίου τρεχουσών συναλλαγών, δηλαδή τα κεφάλαια, τα οποία έρχονταν στην Ελλάδα ήταν περισσότερα από αυτά, τα οποία έφευγαν. Βελτιώσαμε πολύ σημαντικά το επιχειρηματικό περιβάλλον και αυτό δεν το λέει η Κυβέρνηση αλλά το λένε και όλες οι εκθέσεις, ακόμα και η έκθεση της Παγκόσμιας Τράπεζας. Είχαμε πολύ σημαντική αναβάθμιση απ’ όλους τους οίκους στην πιστοληπτική ικανότητα της χώρας. Μάλιστα, ο ΟΟΣΑ υπογραμμίζει πως η Ελλάδα ήταν η χώρα με το μεγαλύτερο ρυθμό προώθησης μεταρρυθμίσεων. Είχαμε, επίσης, σημαντική εισροή κονδυλίων από το ΕΣΠΑ. Ξεπεράσαμε αρκετά τον ευρωπαϊκό μέσο όρο και είμαστε πια στο 67%.
Βέβαια, αυτά δεν αρκούν και την ίδια στιγμή η φοροδοτική δυνατότητα του Έλληνα έχει εξαντληθεί. Όμως, είναι απολύτως απαραίτητο να προχωρήσουμε γρήγορα και τις αποκρατικοποιήσεις και τη ριζική αναδιάρθρωση του δημοσίου τομέα, ώστε να λειτουργεί εύρυθμα η Δημόσια Διοίκηση. 
Κυρίες και κύριοι συνάδελφοι, το 2014 είναι η πρώτη χρονιά μετά από έξι χρόνια, που θα έχουμε θετικούς ρυθμούς οικονομικής ανάπτυξης και μάλιστα η ανάπτυξη αυτή στηρίζεται σε στέρεες βάσεις, όχι σε «πήλινα πόδια» και σε δανεικά.
Επιτέλους, πρέπει να αποφασίσουμε τι θέλουμε από τους πολιτικούς. Θέλουμε πράγματι να αλλάξουμε την Ελλάδα και να φτιάξουμε μία οικονομία η οποία θα στηρίζεται στα δικά της πόδια και θα παράγει πλεονάσματα ή μήπως θέλουμε να συνεχίσουμε να ακούμε πολιτικές προτάσεις, οι οποίες δεν στηρίζονται στην πραγματικότητα αλλά στο λαϊκισμό;
Η άποψή μου είναι ότι πρέπει όλοι μας να ξεφύγουμε από τις συνήθειες του παρελθόντος όσο το δυνατόν πιο γρήγορα. Δεν πρέπει να ξεχάσουμε το παρελθόν, διότι τότε θα χάσουμε και το μέλλον. Υποχρέωσή μας και ειδικότερα και της δικής μου γενιάς είναι να διδαχθούμε από τα λάθη του παρελθόντος και από τις προηγούμενες γενιές, ώστε να μην τα επαναλάβουμε. 
Θα το καταφέρουμε; Θεωρώ πως, ναι, αρκεί να καταλάβουμε πως δεν χωριζόμαστε σε νεοδημοκράτες, συριζαίους, πασοκτζήδες, χρυσαυγίτες, κομμουνιστές και οτιδήποτε άλλο. Είμαστε όλοι Έλληνες και αυτά τα οποία μας ενώνουν είναι πολλά περισσότερα από αυτά που μας χωρίζουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Όσο συντομότερα το καταλάβουμε και ομονοήσουμε, τόσο γρηγορότερα θα ανασάνουμε. Πολιτικές διαφωνίες σαφέστατα έχουμε, αλλά οφείλουμε όλα τα πολιτικά κόμματα να προσπαθήσουμε να κρατήσουμε την αντιπαράθεση σε ένα επίπεδο και να αναζητούμε συναίνεση και συνεργασία. 
Υπερψηφίζω αυτόν τον προϋπολογισμό, γιατί θεωρώ πως έχει φτάσει η στιγμή που πρέπει όλοι μας να συνειδητοποιήσουμε πως πρέπει να ζούμε βάσει με το τι παράγουμε και ο προϋπολογισμός αυτός βασίζεται σε αυτήν την αρχή.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΧΡΙΣΤΟΣ ΔΗΜΑΣ",127
"126174"," Ευχαριστούμε και εμείς. 
Το λόγο έχει ο κ. Δερμιτζάκης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126175"," Κύριε Πρόεδρε, κυρίες και κύριοι συνάδελφοι, ενώ εμείς εδώ στη Βουλή των Ελλήνων συζητούμε έναν άδικο, αντικοινωνικό και αντιαναπτυξιακό προϋπολογισμό, αυτή την ώρα για εννέα φοιτητές του φυσικού τμήματος στο πανεπιστήμιο Κρήτης συνεχίζεται η δίωξή τους, γιατί αγωνίστηκαν με όλους τους συμφοιτητές τους για να μη χαθεί η εξεταστική περίοδος μετά τις κινητοποιήσεις του ’11.
Πάνω στα τεράστια προβλήματα που συσσωρεύουν τα μνημόνια στην παιδεία, στους νέους ανθρώπους σπρώχνοντάς τους στην ανεργία και την απόγνωση, προσθέτετε μια τιμωρητική και αυταρχική αντιμετώπιση. Την ίδια στιγμή σε λίγες μέρες, τέσσερις πολίτες του Δήμου Αγίου Νικολάου Λασιθίου οδηγούνται στα δικαστήρια γιατί μαζί με όλους τους φορείς και την κοινωνία της πόλης προχώρησαν σε ειρηνική συμβολική κατάληψη της Αντιπεριφέρειας Λασιθίου τον Φεβρουάριο του ’12. 
Πώς έγινε αυτή η επιλεκτική δίωξη; Πού αποσκοπεί; Είναι πασιφανές. Θέλετε να τρομοκρατήσετε, να κάμψετε το ηθικό των πολιτών που αγωνίζονται που στέκονται όρθιοι, όταν όλα γκρεμίζονται από την πολιτική σας. Συμπαραστεκόμαστε σε αυτούς τους συμπολίτες μας που αγωνίζονται ειρηνικά ακολουθώντας τις επιταγές του Συντάγματος και τον δρόμο του χρέους για να υπερασπιστούν τα δικαιώματα της ελληνικής κοινωνίας που ισοπεδώνονται. 
Στην πατρίδα μας τα τελευταία δίσεκτα χρόνια μαζί με την επιβολή των μνημονίων και την εισβολή της τρόικας έχει απλωθεί το φάντασμα της απελπισίας, της φτώχειας, της ανασφάλειας, της απαισιοδοξίας. Αλήθεια, έχετε αντιληφθεί εσείς που στηρίζετε την Κυβέρνηση πού έχετε οδηγήσει τον Ελληνικό λαό και πού συνεχίζετε ανελέητα, αδίστακτα να τον εξωθείτε; Στην απόλυτη καταστροφή με αυτά που προγραμματίζετε.
Δεν φτάνουν τα 3,5 εκατομμύρια των ανασφάλιστων, των ανέργων, τώρα δημιουργείτε τα εκατομμύρια των αστέγων που θα χάσουν το σπίτι τους, που θα χάσουν τα όνειρά τους για μια ζωή με αξιοπρέπεια και ελπίδα. 
Υποκρίνεστε ότι διαπραγματεύεστε, ενώ πραγματικά το πρόβλημά σας είναι πώς θα το σερβίρετε επικοινωνιακά. Στερείτε από τον λαό μας το χαμόγελο, την προοπτική. Αλήθεια, πόσοι ακόμα συνάνθρωποί μας θα χάσουν τη ζωή τους, γιατί δεν έχουν ηλεκτρικό ρεύμα, γιατί δεν έχουν θέρμανση, γιατί τους έχετε οδηγήσει στην εξαθλίωση, για να αντιληφθείτε πού οδηγεί η ύφεση, η λιτότητα, η βαρβαρότητα, η υποτέλεια στις διαταγές των δανειστών.
Θαυμάστε τα έργα σας εσείς που κυβερνάτε εναλλασσόμενοι στην εξουσία τόσα χρόνια. Μας φέρατε στην απόλυτη καταστροφή, καταχρεώνοντας τη χώρα, εκτοξεύοντας το χρέος, διαλύοντας τον παραγωγικό ιστό της πατρίδας μας, τον αγροτικό κόσμο, τις μικρομεσαίες επιχειρήσεις, τα πάντα. 
Μετατρέψατε την Ελλάδα σε χώρα καταναλωτών εισαγόμενων προϊόντων, διαλύσατε την εγχώρια παραγωγή, την ώρα που μπορούσαμε και μπορούμε έστω και τώρα με αλλαγή πολιτικής σε αυτόν τον ευλογημένο τόπο να παράγουμε τα πάντα, να ξαναζωντανέψει η ύπαιθρος, να είμαστε αυτάρκεις, να στεκόμαστε με αξιοπρέπεια αντί να δεχόμαστε καθημερινές, ταπεινωτικές συμπεριφορές από αδίστακτους δανειστές δίχως να ορθώνουμε ανάστημα.
Για έξι συνεχή χρόνια η οικονομία βυθίζεται στην ύφεση ακολουθώντας αυτό το εφιαλτικό σπιράλ. Τα νούμερα που δίνετε στον προϋπολογισμό για μείωση της ύφεσης και της ανεργίας αποτελούν προσδοκίες χωρίς περιεχόμενο. Η έκθεση γερμανικών οικονομικών ινστιτούτων προβλέπει αύξηση της ύφεσης στο 1,3% και της ανεργίας στο 28,3%. Η έκθεση του ΟΟΣΑ καταρρίπτει πλήρως τις προβλέψεις για ανάπτυξη και το διάτρητο μύθο του «success story» του κυρίου Πρωθυπουργού.
Αυτός ο προϋπολογισμός κατατίθεται την ώρα που ο λαός μας βιώνει ένα απίστευτο δράμα από την επίθεση που δέχεται καθημερινά και κινείται σε δύο βασικές παραμέτρους: πρώτον, αύξηση δημοσίων εσόδων και, δεύτερον, περιορισμό δαπανών. 
Αν επιχειρήσουμε να δούμε αυτές τις δυο παραμέτρους, χωρίς να ζαλίζουμε τον κόσμο με πολύπλοκες αναλύσεις και πληθώρα από υπαρκτά ή ανύπαρκτα νούμερα, θα διαπιστώσουμε το εξής: Η Κυβέρνηση προσδοκά να αυξήσει τα δημόσια έσοδα κυρίως από άμεσους φόρους και τεράστιες αυξήσεις στον φόρο ακίνητης περιουσίας και για πρώτη φορά στα αγροτεμάχια που κυμαίνονται γύρω στο 40% από πέρυσι και αντιστοιχούν στο 1/3 του φόρου εισοδήματος.
Ήδη οι φορολογούμενοι αδυνατούν να πληρώσουν τις παλιές υποχρεώσεις που ήρθαν σαν χιονοστιβάδα και άρα η φοροδοτική ικανότητα έχει εξασθενίσει ακόμα περισσότερο. Οι πολίτες πλέον απεύχονται να έχουν περιουσιακά στοιχεία, διότι αποτελούν δυσβάσταχτα βάρη που δεν μπορούν να αντέξουν. Η νέα φορολόγηση που έρχεται υπολογίζεται στις παλιές αντικειμενικές αξίες, οι οποίες σήμερα έχουν εκμηδενιστεί. Αγορά ακινήτων στην ουσία δεν υπάρχει. Η αύξηση εσόδων θα προέλθει ακόμα από τη νέα φοροεπιδρομή με την κατάργηση του αφορολόγητου από την κατάργηση των φοροαπαλλαγών. 
Για τους μικρομεσαίους που είναι σε απόγνωση επιφυλάσσετε νέες οδυνηρές εκπλήξεις. Αντί να δείτε με συμπάθεια αυτήν την τάξη, που είναι η ραχοκοκαλιά της οικονομίας, τους χτυπάτε ακόμη περισσότερο. Ήδη τριακόσιες χιλιάδες επαγγελματίες αδυνατούν να πληρώσουν την εισφορά τους και οι οικογένειες τους έχουν μείνει χωρίς ιατροφαρμακευτική κάλυψη. Τώρα, λοιπόν, τους ισοπεδώνετε αυξάνοντας το συντελεστή φορολόγησης από 20% στο 26% και κλιμακωτά στο 33% και διπλασιάζετε τη φορολογία στις ΟΕ. Αυτή είναι η ανάπτυξη που προσδοκάτε.
Δεν χρειάζεται, κυρίες και κύριοι συνάδελφοι, να είναι κανείς γνώστης των οικονομικών, για να αντιληφθεί ότι σε μια κατεστραμμένη οικονομία και σε μια κοινωνία ευρισκόμενη σε ανθρωπιστική κρίση ούτε η ανάπτυξη ούτε οι επενδύσεις που ονειρεύεστε θα έρθουν ποτέ.
Στην παράμετρο που αναφέρεστε στο θέμα της μείωσης των δαπανών αποκαλύπτονται, πλέον, θεαματικά οι προθέσεις της Κυβέρνησης και οι προοπτικές που μας επιφυλάσσει.
Οι μειώσεις των 3 δισεκατομμυρίων προέρχονται από μειώσεις στο Υπουργεία Εργασίας κατά 1,2 δισεκατομμύρια, στο Υπουργείο Υγείας κατά 1 δισεκατομμύριο και στο Υπουργείο Παιδείας κατά 300.000.000. Τα ελάχιστα εναπομείναντα ερείπια από το κοινωνικό κράτος, από τα εργασιακά δικαιώματα, από το δικαίωμα στη μόρφωση θυσιάζονται στο βωμό της δημοσιονομικής προσαρμογής που επιβάλλουν οι δανειστές.
Ζήσαμε τις προηγούμενες μέρες το απίστευτο σόου του Υπουργού Υγείας να πει στον ελληνικό λαό πως ξαφνικά τον έπιασε η ψυχοπόνια και μειώνει τις τιμές των γενόσημων, για να μειωθεί τάχα η φαρμακευτική δαπάνη. Όμως, όλοι πλέον έχουν αντιληφθεί τη αλήθεια και πολύ περισσότερο οι ασθενείς που βλέπουν να αυξάνεται δραματικά η συμμετοχή τους στη φαρμακευτική αγωγή με την κατάργηση των κατηγοριών μηδέν και 10% στις χρόνιες παθήσεις, με τη συνεχόμενη διεύρυνση του καταλόγου των ΜΗΣΥΦΑ, δηλαδή των μη συνταγογραφούμενων φαρμάκων, αυτών δηλαδή που πληρώνουν από την τσέπη τους οι ασφαλισμένοι. Επιπλέον, με την επιβάρυνση της διαφοράς ανάμεσα στο φάρμακο επιλογής τους και στο πιο φθηνό γενόσημο. 
Με αυτά τα τεχνάσματα και με άλλα τερτίπια, εξαθλιώνοντας και τα φαρμακεία, διαλύοντας τις φαρμακαποθήκες, μετακυλίσατε τη φαρμακευτική δαπάνη στις πλάτες του λαού μας, ενός λαού που έχει υποστεί τεράστιες θυσίες και παρ’ όλα αυτά το χρέος παραμένει μη βιώσιμο.
Το πρωτογενές πλεόνασμα, που όλοι οι ομιλητές από την Κυβέρνηση παρουσίασαν ως μέγα επίτευγμα, είναι κατασκεύασμα δημιουργικής λογιστικής, ενώ στην πραγματικότητα δημιουργείται πλεόνασμα ανθρώπινης δυστυχίας και ακόμη περισσότερο δεν αξιοποιείται ως μέσο διαπραγμάτευσης, για να ξεφύγει η χώρα από την παγίδα της απόλυτης επιτήρησης. Η πατρίδα μας παραμένει αποικία χρέους και στον ορίζοντα υπάρχουν νέες καταιγίδες νέων μέτρων είτε αυτά ονομάζονται οριζόντια είτε κάθετα.
Κυρίες και κύριοι συνάδελφοι, τα περιθώρια στενεύουν. Ο πίνακας της απόλυτης καταστροφής δεν πρέπει να συμπληρωθεί με τις νέες ψηφίδες που έρχονται. Οφείλουμε να τον αλλάξουμε με έναν νέο πίνακα προοπτικής και ελπίδας, διότι σε μια ευνομούμενη πολιτεία ο πολίτης πρέπει να αισθάνεται ασφαλής και σίγουρος για την εργασία του, για την υγεία του, για το μέλλον των παιδιών του, για την περιουσία που απέκτησε έντιμα με θυσίες και κόπους. 
Αυτή η Κυβέρνηση δεν μπορεί να εμπεδώσει αυτά τα αισθήματα. Δεν μπορεί να εμπνεύσει, να δημιουργήσει, να αλλάξει τη μοίρα της χώρας και δεν διαθέτει την πολιτική βούληση, ούτε τις προϋποθέσεις και την αποφασιστικότητα, για να συγκρουστεί με το παλιό, το φθαρμένο και τα κάθε λογής διαπλεκόμενα που εξακολουθούν να ευημερούν την ώρα που τα λαϊκά στρώματα υποφέρουν.
Αυτή η αλλαγή πορείας προϋποθέτει πραγματική διαπραγμάτευση. Η Κυβέρνηση και ο Υπουργός Οικονομικών δεν μπορούν να την πραγματοποιήσουν. Έχουν ευαγγελιστεί το μνημόνιο ως μόνο σχέδιο εθνικής ανασυγκρότησης. Δεν διαπραγματεύονται, διεκπεραιώνουν εντολές. Είναι ανάγκη εθνική, ιστορική, είναι απαίτηση λαϊκή να αναλάβει τη διακυβέρνηση μια κυβέρνηση της Αριστεράς, χωρίς δεσμεύσεις, που θα αντλεί τη δύναμή της από το λαϊκό κίνημα και θα υπηρετεί το λαό με απόλυτη δημοκρατία και σεβασμό. Τότε πλέον οι κυβερνήσεις των μνημονίων και η βαρβαρότητα που εκπροσωπούν και υπηρέτησαν θα αποτελούν παρελθόν.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"126176"," Ευχαριστούμε και εμείς.
Το λόγο έχει ο κ. Χαϊκάλης για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126177"," Ευχαριστώ, κύριε Πρόεδρε.
Κυρίες και κύριοι συνάδελφοι, μια από τις αξίες της πολιτικής είναι η πρόβλεψη γεγονότων και καταστάσεων και η εξεύρεση λύσεων προς αποφυγή δυσάρεστων καταστάσεων. Κατ’ αυτήν την έννοια, ο κρατικός προϋπολογισμός καλείται σήμερα να υπηρετήσει τις προβλέψεις του κ. Στουρνάρα για την οικονομία. Να υπενθυμίσω ότι είναι το ίδιο άτομο που το 2012, από το ΙΟΒΕ, έλεγε ότι θα βγαίναμε με θετικό πρόσημο ανάπτυξης ως χώρα. Και ας μην πούμε τι έλεγαν ο κ. Παπακωνσταντίνου και ο κ. Βενιζέλος. 
Ποιες προβλέψεις πραγματικά μπορούν να τηρηθούν σε μια οικονομία που βασίζεται μόνο στην επανεκκίνηση των αυτοχρηματοδοτούμενων οδικών αξόνων ή στην απορρόφηση του ΕΣΠΑ και δεν έχει κανένα λόγο για πρωτογενή ή δευτερογενή παραγωγή; Πώς μπορεί να υπάρχει πρόβλεψη, όταν δεν έχουν αντιληφθεί ότι μόνο με αυξήσεις δεν μπορούν να αποδώσουν οι εισπρακτικοί μηχανισμοί; Έχει αντιληφθεί καθόλου η Κυβέρνηση ότι η αύξηση εσόδων μέσω της αύξησης της φορολογίας στα ακίνητα, της αύξησης της φορολογίας των ελεύθερων επαγγελματιών, της κατάργησης των αφορολογήτων ορίων και των φοροαπαλλαγών για νοικοκυριά και επιχειρήσεις δεν μπορούν βραχυπρόθεσμα να επιφέρουν θετικά αποτελέσματα στην οικονομία; Ποια πρόβλεψη μπορεί να στηρίξει το γεγονός ότι οι διαρκείς αναβολές έχουν πάει πίσω τις εισπράξεις των διαγωνισμών, αν και οι επικεφαλής του ΤΑΙΠΕΔ θεωρούσαν ότι είναι δεδομένες και τελειωμένες; 
Μετά το ναυάγιο στην πώληση της ΔΕΠΑ, φτάσαμε σήμερα στη διενέργεια προκαταρκτικής εξέτασης, την οποία ξεκίνησε ο επίκουρος οικονομικός εισαγγελέας κ. Δραγάτσης για τη μελέτη οικοδόμησης της περιοχής του «Αστέρα» Βουλιαγμένης και του μικρού Καβουριού εν όψει της επικείμενης αποκρατικοποίησής του, μετά τη μηνυτήρια αναφορά που έκανε ο Περιφερειακός Σύμβουλος Αττικής κ. Γαλανός. Ξεπουλάτε δημόσια περιουσία, χωρίς να ελέγχεται από τους ικανότατους συμβούλους του ΤΑΙΠΕΔ ότι η προς αποκρατικοποίηση έκταση ήταν οκτώ χιλιάδες εξακόσια τετραγωνικά μέτρα, ενώ προσφάτως ήρθε στο φως ότι αυτά τα στρέμματα φθάνουν τις τριάντα εννέα χιλιάδες εξακόσια τετραγωνικά μέτρα. Αυτές τις προβλέψεις κάνετε;
Υιοθετήθηκαν νέοι κανόνες, λέει, για τις ελεγχόμενες αλλοδαπές εταιρείες που θα ισχύσουν από την 1-1-2014, με σκοπό να συμβάλουν στην αποτροπή της φοροαποφυγής και στην αναβολή της φορολόγησης των εγχώριων νομικών ή φυσικών προσώπων με τη μεταφορά των εσόδων σε θυγατρικές εταιρείες που βρίσκονται σε χώρες με χαμηλή φορολογία. Ωστόσο, αναρωτιόμαστε και πάλι αν αυτό το μέτρο θα συμβάλει ουσιαστικά στη φοροαποφυγή ή θα συντελέσει στην επιβάρυνση των επιχειρήσεων που έχουν πραγματική οικονομική δραστηριότητα στο εξωτερικό. Σύμφωνα άλλωστε και με οικονομικές αναλύσεις και άρθρα διεθνών ελεγκτικών εταιρειών, αμφισβήτηση εκφράζεται για τη λήψη του συγκεκριμένου μέτρου, καθόσον δεν έχει αποσαφηνιστεί πλήρως ο φορολογικός χειρισμός του μερίσματος στην περίπτωση που αυτό στο μέλλον θα διανεμηθεί στον Έλληνα μέτοχο, σε περίπτωση που το σχετικό κέρδος έχει ήδη υπαχθεί σε φορολογία με τους κανόνες για τις ελεγχόμενες αλλοδαπές εταιρείες. 
Μια άλλη αξία της πολιτικής είναι το όραμα. Αλήθεια, κύριοι Υπουργοί, μέλη της Κυβέρνησης, μπορείτε να μας πείτε ποιο είναι το όραμά σας; Ρωτώ, για να έρθουμε και σε ένα καινούργιο πεδίο διαλόγου, όπως ζητήσατε, κύριε Υπουργέ. Τι έχει γίνει, αλήθεια, για την ανεξαρτητοποίηση της Δημόσιας Διοίκησης από την κεντρική εξουσία; Ποια είναι η μεταρρύθμιση, ποιο είναι το όραμά σας, για να λυθεί το δημοσιονομικό πρόβλημα της χώρας; Κανένα.
Ποια είναι η ρήση του Πρωθυπουργού, τι εννοούσε ο Πρωθυπουργός όταν έλεγε ότι η όποια στήριξη στην ελληνική οικογένεια δεν αποτελεί σπατάλη, αλλά επένδυση για το μέλλον της χώρας σε μια Ελλάδα η οποία δεν γεννάει, αλλά γερνάει; 
Ποιο είναι το πρόβλημα σήμερα; Το πρόβλημα είναι ότι έχουμε φυγή των νέων στο εξωτερικό, διάλυση των πολύτεκνων οικογενειών, που τιμωρούνται γιατί έκαναν παιδιά, ένα εκατομμύριο οκτακόσιες χιλιάδες ανέργους, εκατόν τριάντα χιλιάδες λουκέτα σε επιχειρήσεις κ.λπ. -σας κάναμε και πρόταση για τον ειδικό λογαριασμό οφειλετών, αλλά δεν την ακούσατε- «κόκκινα δάνεια» στο 75% -απειλούνται τα ελληνικά σπίτια σήμερα, γιατί τους έχετε αδειάσει τις τσέπες και θέλετε να πάρετε και τις φόδρες- κανένα μέλλον για τα νέα παιδιά για να φτιάξουν οικογένεια, τριακόσιες χιλιάδες οικογένειες που ζουν χωρίς φως, μέσα στην εξαθλίωση κ.λπ..
Οι εικόνες γυρίζουν όλον τον κόσμο και δείχνουν την εξαθλίωση αυτής της χώρας, χέρια σηκωμένα που ψάχνουν για μία σακούλα από τρόφιμα, και έρχεται η Ευρωπαϊκή Ένωση και μας δίνει ένα κιλό κασέρι ξεφτιλίζοντας τη χώρα! Αυτή είναι η πολιτική, αυτό είναι το όραμα που έχετε φτιάξει γι’ αυτή τη χώρα! Τίποτα δεν έχετε κάνει. 
Ποιο είναι το όραμά σας για την παιδεία; Να δημιουργήσετε κλειστά σχολεία, γιατί δεν έχουν να βάλουν πετρέλαιο; 
Ποιο είναι το όραμά σας για την αγροτική ζωή, μπορείτε να μας το εξηγήσετε; Δεν έχετε αυτήν τη στιγμή κανένα πρόβλημα που τριακόσιες χιλιάδες τόνοι βγαίνουν κατά στρέμμα στο βαμβάκι και καταστρέφονται, γιατί δεν υπάρχει ουσιαστικά η ρευστοποίηση από τις τράπεζες. 
Επαιτούν οι αστυνομικοί συνέχεια! Ποιο είναι το όραμά σας για την ασφάλεια, τη στιγμή που οι αστυνομικοί επαιτούν, πάνε να κάνουν ψιλο-σέρβις στα αυτοκίνητα και ζητούν χορηγούς για να τους δώσουν γραφική ύλη επειδή δεν φτάνουν τα χρήματα που τους δίνει το κράτος για να αγοράσουν γραφική ύλη, τη στιγμή που ο κύριος Γιωργάκης, ο ηθικός υπεύθυνος που η χώρα, βρίσκεται αυτή τη στιγμή σε αυτή την κατάντια, χαλούσε 3 εκατομμύρια ευρώ για γραφική ύλη χρεώνοντας τον ελληνικό λαό μέσα απ’ τις τράπεζες με τα δάνεια τα οποία πληρώνουμε εμείς τώρα!
Το μέλημά σας είναι μόνο η ευημερία των αριθμών. Θέλετε ένα πρωτογενές πλεόνασμα, που ξέρετε ότι οφείλεται σε δημιουργική λογιστική και δεν έχει καμμία σχέση με την παραγωγική δυνατότητα της χώρας. Αυτή είναι η πολιτική σας! Μας κατηγορείτε, γιατί σας φωνάζουμε για πολιτική αλητεία, γιατί σας αποκαλούμε ξενόδουλους και όλα αυτά. 
Θα αναφέρω, τελειώνοντας, τη ρήση του Πρωθυπουργού στη «SUEDDEUTSCHE ZEITUNG», που γύρισε και είπε ότι αν απειληθεί η κυβερνητική πλειοψηφία υπάρχουν «μαξιλαράκια». Δεν είναι προσβολή για το ελληνικό Κοινοβούλιο, για τη χώρα, για τους Βουλευτές, για τους Υπουργούς, για όλους τους Έλληνες μία τέτοια δήλωση κατάπτυστη; 
Σας το λέω, κύριε Υπουργέ, και συγγνώμη για τον τόνο, αλλά «μαξιλαράκια» στους Ανεξάρτητους Έλληνες δεν θα βρείτε, γιατί εσείς ζητάτε πτώματα για να πατήσετε πάνω και να δημιουργήσετε τη λογιστική την οποία θέλετε να κάνετε σε μια χώρα, όπου, όπως έχει πει και ο κ. Στουρνάρας -γιατί αυτή είναι η πρόθεσή του- θα υπάρχει παγκοσμιοποίηση no limits! Αυτό είναι το πρόβλημά σας! Δεν έχετε καμμία πολιτική! Η καλύτερη επένδυση που θα κάνετε για τη χώρα, κύριε Υπουργέ, είναι να φύγετε, είναι η καλύτερη επένδυση για να σωθεί αυτή η χώρα! 
Σας ευχαριστώ!
(Χειροκροτήματα από την πτέρυγα των ΑΝΕΛ)","ΠΑΥΛΟΣ ΧΑΪΚΑΛΗΣ",533
"126178"," Ευχαριστούμε κι εμείς. 
Το λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Μητσοτάκης για δώδεκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126179"," Ευχαριστώ, κύριε Πρόεδρε.
Θα επιχειρήσω να ρίξω λίγο τους τόνους, μετά από τη συναισθηματικά φορτισμένη ομιλία του κυρίου συναδέλφου. 
Κυρίες και κύριοι συνάδελφοι, για το Υπουργείο Διοικητικής Μεταρρύθμισης, η μεγάλη πρόκληση για το 2014 είναι η αλλαγή της ατζέντας από την επίτευξη ποσοτικών στόχων, που είχαν κυρίως να κάνουν με τη μείωση του κράτους, στη δρομολόγηση ποιοτικών αλλαγών, που αφορούν πρωτίστως τον τρόπο λειτουργίας της Δημόσιας Διοίκησης. Γι’ αυτές τις αλλαγές κυρίως θέλω να σας μιλήσω σήμερα.
Τα στοιχεία που έχουμε στη διάθεσή μας επιβεβαιώνουν μια πραγματικότητα, η οποία δεν είναι ευρέως γνωστή, ούτε στους Έλληνες πολίτες αλλά ούτε και στους πιστωτές μας. Ποια είναι αυτή; Ότι μετά από πέντε πολύ δύσκολα χρόνια, κρίσης, περικοπών, μείωσης του προσωπικού του δημοσίου, μέσω του κανόνα «1 προς 5» για το μόνιμο προσωπικό και μέσω της μη ανανέωσης πολλών συμβάσεων για το προσωπικό ορισμένου χρόνου, ο δημόσιος τομέας έχει συρρικνωθεί σήμερα σημαντικά σε σχέση με το τέλος του 2009.
Το πρόβλημα του κράτους, με άλλα λόγια, δεν είναι πια το μέγεθός του, αλλά η αναποτελεσματικότητά του. Σύμφωνα με τα τελευταία στοιχεία που έχουμε στη διάθεσή μας, τα στοιχεία, δηλαδή, της απογραφής στις 30 Νοεμβρίου, ο συνολικός αριθμός των δημόσιων υπαλλήλων ήταν εξακόσιες ογδόντα μία χιλιάδες τριακόσιοι ενενήντα δύο, από τους οποίους τακτικό προσωπικό ήταν εξακόσιες τρεις χιλιάδες τριακόσιοι πενήντα πέντε. Θυμίζω ότι ο αντίστοιχος συνολικός αριθμός απασχολουμένων στο δημόσιο στο τέλος του 2009 ήταν περίπου εννιακόσιες δεκατρείς χιλιάδες υπάλληλοι. Με άλλα λόγια, ο μνημονιακός στόχος της μείωσης του τακτικού προσωπικού κατά εκατόν πενήντα χιλιάδες μέσα σε πέντε χρόνια ως το τέλος του 2015 θα έχει επιτευχθεί και πριν από την καταληκτική ημερομηνία, στις 31 Δεκεμβρίου 2015.
Η δαπάνη μισθοδοσίας για το δημόσιο έχει μειωθεί από τα 24 δισεκατομμύρια ευρώ στα 15,9 εκτιμώμενα στο τέλος του 2013.
Είναι βέβαιον ότι δεν θα μπορούσαμε να είχαμε πετύχει το πρωτογενές πλεόνασμα, για το οποίο πραγματικά είμαστε υπερήφανοι, εάν δεν είχε περισταλεί σημαντικά η μισθολογική δαπάνη. Σήμερα η Ελλάδα βρίσκεται λίγο κάτω από το μέσο όρο του ΟΟΣΑ, ως προς τη μισθολογική δαπάνη ως ποσοστό του ΑΕΠ και αυτοί οι αριθμοί δεν αμφισβητούνται, εκτός αν θέλουν κάποιοι να επιμένουν να μιλάνε, χωρίς στοιχεία, χωρίς πραγματικά δεδομένα, χωρίς αριθμούς, μια άλλη γλώσσα, ξύλινη, μιας άλλης εποχής.
Μιας και έγινε αναφορά στην τοποθέτηση του κ. Τσίπρα στο Ελληνοαμερικανικό Επιμελητήριο, πράγματι δεν ήταν μια ομιλία που ήταν πολύ πλούσια σε αριθμούς και σε πραγματικά δεδομένα, συγκρατώ όμως ως θετικό το γεγονός ότι δεν επανέλαβε ο κ. Τσίπρας σε αυτό το ακροατήριο τη δέσμευσή του περί επαναπρόσληψης όλων όσοι φεύγουν από το δημόσιο.
Βέβαια δεν ξέρω αν πρέπει να το αξιολογήσω ως ιδιαίτερα σημαντικό, διότι ως γνωστόν δεν έχει και κανένα πρόβλημα ο κ. Τσίπρας να προσαρμόζει αυτά τα οποία λέει στις απαιτήσεις του ακροατηρίου του. Φαντάζομαι ότι, αν μιλούσε στην Κοινοβουλευτική σας Ομάδα, ενδεχομένως να έλεγε άλλα. Καλό είναι κάποια στιγμή και αυτό να αποσαφηνιστεί, για να ξέρουμε πραγματικά πού στέκεστε.
Μπορούμε, όμως, σήμερα πια και σ’ αυτήν την Αίθουσα -πιστεύω και με νηφαλιότητα και με διάθεση για εποικοδομητικό και ουσιαστικό διάλογο- να μιλήσουμε για την ουσία του προβλήματος, πώς το κράτος, με άλλα λόγια, θα μπορεί να παρέχει ποιοτικές υπηρεσίες στους πολίτες, στις επιχειρήσεις, με το μικρότερο δυνατό κόστος. Εξάλλου επιτρέψτε μου και μια παρατήρηση. Η δογματική συζήτηση για το αν πρέπει να έχουμε μεγαλύτερο δημόσιο ή μικρότερο δημόσιο είναι μια συζήτηση η οποία είναι ξεπερασμένη. Τόσο ο υπερτροφικός δημόσιος τομέας, που θέριεψε στην Ελλάδα και οδήγησε στη χρεοκοπία της χώρας, όσο και το απόλυτο, αν θέλετε, νεοφιλελεύθερο δόγμα ότι το κράτος δεν είναι λύση, αλλά είναι το πρόβλημα. Και οι δύο αυτές σχολές έχουν αποτύχει και μάλιστα παταγωδώς: και ο κρατισμός από τη μια και ο ακραίος νεοφιλελευθερισμός από την άλλη. Ο ένας ήταν μηχανισμός παραγωγής συνεχών ελλειμμάτων και ο άλλος τελικά οδήγησε σε μια λειτουργία των αγορών, η οποία απεδείχθη στην πράξη ότι ήταν τελείως ανεξέλεγκτη. Ξέρουμε πια ότι ο μόνος τρόπος για να βγει η χώρα γρήγορα και με ασφάλεια από την κρίση είναι ότι πρέπει να δουλέψουν μαζί και οι μηχανές του ιδιωτικού τομέα και η μηχανή του δημοσίου τομέα. Όμως, για να μπορέσουμε να μιλήσουμε και να υλοποιήσουμε ένα πραγματικά φιλόδοξο πρόγραμμα μεταρρυθμίσεων στη χώρα μας στον ευρύτερο δημόσιο τομέα, πρέπει να συντρέχουν, κυρίες και κύριοι συνάδελφοι, δύο βασικές προϋποθέσεις. 
Η πρώτη είναι ότι η μεταρρύθμιση αυτή πρέπει να καταστεί ιδιοκτησία του πολιτικού συστήματος. Η έννοια της μεταρρύθμισης είναι μια παρεξηγημένη έννοια στη χώρα μας και πρέπει να της δώσουμε ένα καινούργιο περιεχόμενο. Τις μεταρρυθμίσεις για τις οποίες θα σας μιλήσω δεν τις δρομολογούμε γιατί μας τις επέβαλε η τρόικα. Τις κάνουμε διότι πιστεύουμε ότι πραγματικά είναι απαραίτητες για να μπορούμε να ανασυγκροτήσουμε ένα δημόσιο, το οποίο είναι βαθιά προβληματικό. Η δεύτερη προϋπόθεση, για να μπορέσουμε να προχωρήσουμε, είναι να υπάρχει μια ελάχιστη κοινωνική αποδοχή για την ανάγκη αυτών των αλλαγών. Διότι η σιωπηλή πλειοψηφία απαιτεί από το κράτος να λειτουργεί με όρους ελάχιστου κόστους και βέλτιστου αποτελέσματος. 
Επιτρέψτε μου να πω και κάτι ακόμα. Δεν αρκεί απλά η φραστική μεταμέλεια για πελατειακές πρακτικές του παρελθόντος, διότι η απαλλαγή από τις κακές συνήθειες χτίζεται βήμα-βήμα και γίνεται βήμα-βήμα και η αξιοπιστία κερδίζεται βήμα-βήμα και χάνεται πολύ εύκολα, όταν έχουμε απέναντί μας μια κοινωνία η οποία είναι καχύποπτη και οργισμένη. 
Εμείς, λοιπόν, για πρώτη φορά έχουμε για το 2014 ένα ολοκληρωμένο και συγκροτημένο σχέδιο αναμόρφωσης της Δημόσιας Διοίκησης με στόχους, προτεραιότητες, χρονοδιάγραμμα και χρηματοδότηση. Θα μιλήσω σύντομα γι’ αυτό.
Έχει τρεις κεντρικούς πυλώνες το σχέδιο το οποίο παρουσιάζουμε για το 2014. 
Ο πρώτος πυλώνας έχει να κάνει με την ολοκλήρωση της αξιολόγησης των δομών όλου του δημοσίου με έμφαση στα Υπουργεία, ώστε να μπορούμε να επαναπροσδιορίσουμε το ρόλο του κράτους στις νέες μειωμένες του διαστάσεις. Αυτό τι σημαίνει; Σημαίνει ότι θα πρέπει εντός του επόμενου τετραμήνου να έχουν ολοκληρωθεί όλα τα προεδρικά διατάγματα, τα οποία θα αποτυπώνουν τα καινούργια οργανογράμματα των Υπουργείων, την καινούργια αποστολή τους, με ξεκάθαρους ρόλους, αρμοδιότητες και με επικαιροποίηση της αποστολής του κάθε Υπουργείου. 
Θυμίζω ότι από την άσκηση της αξιολόγησης, η οποία και θα αποτυπωθεί τελικά σε αυτά τα προεδρικά διατάγματα, έχει προκύψει μια σημαντικότατη μείωση των επιτελικών δομών του κράτους. Κατά περίπτωση, 48% προτείνεται να μειωθούν οι γενικές διευθύνσεις, οι διευθύνσεις και τα τμήματα και αυτές είναι αποφάσεις που έχουν εγκριθεί από το Κυβερνητικό Συμβούλιο Μεταρρύθμισης.
Αυτή είναι μία κατάκτηση για τη Δημόσια Διοίκηση, την οποία ελπίζω και εσείς, κύριοι του ΣΥΡΙΖΑ, να μπορέσετε να στηρίξετε. Είναι σημαντικό ότι θα έχουμε ένα πιο μαζεμένο δημόσιο, με ξεκάθαρα οργανογράμματα και με ξεκάθαρους ρόλους για όλους όσοι εμπλέκονται στον κεντρικό πυρήνα του δημοσίου. 
Βέβαια, η αξιολόγηση αυτή δεν περιορίζεται στον πυρήνα του δημοσίου, αλλά επεκτείνεται και στην περιφέρειά του. Έχουμε χρέος και υποχρέωση να μπορούμε να αξιολογήσουμε όλα τα νομικά πρόσωπα δημοσίου και ιδιωτικού δικαίου και τις ανώνυμες εταιρείες. Και, ναι, εάν μέσα από αυτήν την αξιολόγηση προκύψει ότι υπάρχουν φορείς και οργανισμοί οι οποίοι λειτουργούν με περιττό προσωπικό, οι οποίοι δεν μπορούν να δικαιολογήσουν τους υψηλούς προϋπολογισμούς, τότε, ναι, αυτό το προσωπικό πρέπει να φύγει. Αυτή η αξιολόγηση θα ολοκληρωθεί εντός των επόμενων μηνών. 
Ο δεύτερος πυλώνας της μεταρρύθμισης, μετά την αξιολόγηση και την οριστικοποίηση των κεντρικών δομών του κράτους, είναι η επαναξιολόγηση του προϊόντος που θα παράγει κάθε δημόσια διαδικασία, έτσι ώστε να φροντίσουμε αυτή να πραγματοποιείται με τον απλούστερο δυνατό τρόπο, με τη χρήση του απαραίτητου ανθρώπινου δυναμικού, χωρίς σπατάλες και με τη μεγαλύτερη δυνατή χρησιμοποίηση των εργαλείων ηλεκτρονικής διακυβέρνησης. Εδώ οι κανόνες πρέπει να είναι πάρα πολύ σαφείς. Εάν μια διαδικασία δεν έχει προστιθέμενη αξία, αυτή πρέπει να καταργείται. Εάν μία σύνθετη διαδικασία μπορεί να γίνει με πιο απλό τρόπο, αυτό πρέπει να γίνεται. Εάν οι πολίτες και οι επιχειρήσεις βαρύνονται με υπερβολικά διοικητικά βάρη, όλα αυτά πρέπει να επαναξιολογούνται. Δεν θα σας μιλήσω για τη μελέτη που κάνουμε με τον ΟΟΣΑ, γιατί έχω αναφερθεί σ’ αυτή στο παρελθόν. Αυτή η μελέτη θα μας δώσει πολύ χρήσιμη πρώτη ύλη για τη μείωση των διοικητικών βαρών. Θα αναφερθώ μόνο σε δύο συγκεκριμένα παραδείγματα, για να στοιχειοθετήσω τι είναι ακριβώς αυτό το οποίο εννοούμε με την ορολογία «απλοποίηση διαδικασιών». 
Το πρώτο παράδειγμα αφορά στους πολίτες και αναφέρεται στο θέμα της επικύρωσης των διοικητικών εγγράφων. 
Κατά την εκτίμηση του Υπουργείου, κυρίες και κύριοι συνάδελφοι, γίνονται τριάντα εκατομμύρια επικυρώσεις αντιγράφων στη χώρα μας. Εμείς θα ανοίξουμε αυτόν το διάλογο. Η πρότασή μας είναι αυτή η διαδικασία της επικύρωσης των αντιγράφων να καταργηθεί και να μπορεί ο πολίτης να προσκομίζει ένα φωτοαντίγραφο ευανάγνωστο, χωρίς να περνάμε μέσα από μια διαδικασία επικύρωσης, η οποία τελικά δεν προσφέρει τίποτα. Είναι μια τυπική διαδικασία σφραγίδας, που «τρώει» πάρα πολύ χρόνο στη διοικητική μηχανή και βέβαια ταλαιπωρεί τους πολίτες. Εάν καταλήξουμε τελικά να κινηθούμε σε αυτήν την κατεύθυνση, θα είναι μία ουσιαστική παρέμβαση, η οποία θα μειώνει τη γραφειοκρατία στη λογική της παρέμβασης την οποία έκανε και ο κ. Τσίπρας στο Ελληνοαμερικανικό Επιμελητήριο. Τέτοιες πρωτοβουλίες, αφού ζυγίσουμε το κόστος και το όφελος, θα πρέπει να υιοθετούνται και να στηρίζονται με ευρεία πλειοψηφία, διότι πραγματικά απαλλάσσουν τους πολίτες από περιττές διαδικασίες, οι οποίες τελικά δεν προσφέρουν καμμία πρόσθετη διασφάλιση στην προστασία του δημοσίου συμφέροντος. 
Δεύτερο παράδειγμα, που έχει συζητηθεί πολλές φορές σε αυτήν την Αίθουσα, αλλά δεν έχουμε δει ακόμα τα απαραίτητα αποτελέσματα: συστήματα αδειοδότησης, κυρίως μικρών και μεσαίων επιχειρήσεων χαμηλής όχλησης. 
Εμείς ήδη βρισκόμαστε στο τελευταίο στάδιο συλλογής υπογραφών για μία κοινή υπουργική απόφαση, με την οποία η άδεια άσκησης δραστηριότητας θα αντικαθίσταται με τη γνωστοποίηση στον αρμόδιο δήμο ότι η επιχείρηση αυτή θέλει να ξεκινήσει αυτήν τη δραστηριότητα και τη θέση υποβολής δικαιολογητικών θα παίρνει απλά η υποβολή μιας υπεύθυνης δήλωσης, με την οποία ο ενδιαφερόμενος θα δηλώνει ότι πληρούνται όλες οι προϋποθέσεις λειτουργίας της επιχείρησης. Στη συνέχεια, ο δήμος θα έχει την υποχρέωση σε ένα 20% να πηγαίνει και να ελέγχει αν πραγματικά η επιχείρηση έχει τα χαρτιά της και είναι σύννομη. Ξεκινάμε να το κάνουμε με επιχειρήσεις χαμηλής όχλησης: υγειονομικού ενδιαφέροντος, καταστήματα τροφίμων, ποτών, παντοπωλεία, ιχθυοπωλεία, κομμωτήρια, αθλητικές σχολές. Νομίζω ότι είναι μια σημαντική κατάκτηση να μπορούμε επιτέλους να θεωρούμε a priori τον επιχειρηματία όχι ένοχο, όχι ύποπτο, αλλά να τον εμπιστευόμαστε και να τον ελέγχουμε δειγματοληπτικά στη συνέχεια. Είναι μια σημαντική τομή στον τρόπο με τον οποίο αδειοδοτούμε -πιστεύω ότι θα αναγνωριστεί αυτό από τη Βουλή- και εντάσσεται ακριβώς σε αυτήν τη λογική για την οποία σας μίλησα, για την ανάγκη να μπορούμε να επαναξιολογούμε συνολικά διαδικασίες και να περιορίζουμε στην πράξη –αυτά που σάς ανέφερα είναι μετρήσιμα, συγκεκριμένα πράγματα- περιττές γραφειοκρατικές διαδικασίες, οι οποίες δεν προσφέρουν τίποτε το ιδιαίτερο. 
Τρίτος πυλώνας –και θα χρειαστώ, κύριε Πρόεδρε, την ανοχή σας για δύο λεπτά- είναι να αποκτήσει το κράτος, επιτέλους, για πρώτη φορά μια σύγχρονη στρατηγική διαχείρισης των ανθρώπινων πόρων που διαθέτει. Διότι πρέπει να αποκαταστήσουμε τους δημόσιους υπαλλήλους ως φορείς της ποιότητας και του ήθους που αυτή η μεταρρύθμιση, για την οποία σάς μιλάω, απαιτεί. Διότι στο πρόσωπο του κάθε δημοσίου υπαλλήλου ο πολίτης δεν μπορεί να βλέπει έναν αντίπαλο, αλλά ένα στήριγμα στους δύσκολους καιρούς για τους οποίους μιλάμε.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υπουργού)
Θα μιλήσω σύντομα για τρεις πτυχές αυτής της στρατηγικής.
Για πρώτη φορά έχουμε στη χώρα μας μία κεντρική στρατηγική προσλήψεων. Στο πλαίσιο των μνημονιακών περιορισμών, οι προσλήψεις όλες ελέγχονται από το Υπουργείο Διοικητικής Μεταρρύθμισης κι εγκρίνονται από το Κυβερνητικό Συμβούλιο Μεταρρύθμισης. Είναι προσλήψεις οι οποίες είναι πολύ μακριά από παλιές πελατειακές λογικές. Προσλαμβάνουμε μόνο κόσμο υψηλών προσόντων, για να καλύψουμε θέσεις που δεν μπορούμε να καλύψουμε μέσα από την κινητικότητα και λαμβάνοντας υπ’ όψιν πάντα ποιοι είναι εκείνοι οι τομείς στους οποίους θέλουμε να δώσουμε προτεραιότητα, όπως είναι, παραδείγματος χάριν, ο φοροεισπρακτικός μηχανισμός ή η υγεία. 
Είναι σημαντική κατάκτηση αυτή, ότι μπορούμε, δηλαδή, να έχουμε έναν κεντρικό μηχανισμό προσλήψεων και να μην κάνει το κάθε Υπουργείο αυτό το οποίο έκανε στο παρελθόν, επιτρέποντας στον κάθε Υπουργό να ασκήσει τη δικιά του, αν θέλετε, πολιτική εξουσία και να διαπραγματεύεται προσλήψεις. Έχουμε ένα κεντρικό σύστημα προσλήψεων, το οποίο μπορούμε να ελέγχουμε και το οποίο εντάσσεται πια σε μια συνολική στρατηγική.
Ο δεύτερος πυλώνας της στρατηγικής διαχείρισης ανθρωπίνου δυναμικού είναι ο τρόπος προαγωγής διευθυντικών στελεχών. Δεν θα πω πολλά γι’ αυτό. Θα πω μόνο ότι μέχρι σήμερα ο μηχανιστικός τρόπος μοριοδότησης υπαλλήλων, με βάση τα τυπικά προσόντα, δεν οδηγούσε πάντα στο να έχουμε τους κατάλληλους ανθρώπους στις κατάλληλες θέσεις. Μπορεί να είναι ένας τρόπος αντικειμενικός, δεν είναι όμως –και θα συμφωνήσετε, φαντάζομαι, μαζί μου- ένας τρόπος ο οποίος είναι αξιοκρατικός. Καμμία Δημόσια Διοίκηση στην Ευρώπη δεν επιλέγει γενικούς διευθυντές με αυτόν τον τρόπο.
Εμείς, λοιπόν, θα κρατήσουμε τα καλά στοιχεία από τον υφιστάμενο νόμο Ραγκούση, ο οποίος δεν εφαρμόστηκε ποτέ στην πράξη, και θα προχωρήσουμε σε μία αναθεώρηση του τρόπου επιλογής γενικών διευθυντών, διευθυντών και τμηματαρχών, με έναν ευρύ διάλογο, σε συζήτηση με την ΑΔΕΔΥ. Γιατί πραγματικά νομίζω ότι είναι χρέος μας να μπορούμε να εξασφαλίζουμε αφ’ ενός, απόλυτη αμεροληψία στις επιλογές των διευθυντικών στελεχών, αλλά από την άλλη να έχουμε και ανθρώπους οι οποίοι πραγματικά μπορούν να επιτελούν τις αποστολές για τις οποίες τούς χρειαζόμαστε. Έχουμε πολλούς άξιους ανθρώπους στη Δημόσια Διοίκηση και πολλούς νέους ανθρώπους, οι οποίοι θα πρέπει να ξεφύγουν από την παραδοσιακή έννοια της επετηρίδας, η οποία πολύ συχνά τους κρατάει δέσμιους.
Το τρίτο κομμάτι -δεν θα πω πολλά- είναι η απονομή της πειθαρχικής δικαιοσύνης. Έχει γίνει μεγάλη πρόοδος σε αυτόν τον τομέα. Έχουμε πειθαρχικά συμβούλια τα οποία για πρώτη φορά λειτουργούν. Δεν λειτουργούσαν εδώ και πολλά χρόνια. Έχουμε αρκετές περιπτώσεις δημοσίων υπαλλήλων οι οποίοι τελικά απομακρύνονται από το δημόσιο για πειθαρχικούς λόγους. Έχουμε ξεκινήσει διαδικασίες εξέτασης πλαστών δικαιολογητικών, οι οποίες ήδη αποδίδουν τα πρώτα αποτελέσματα. Σας διαβεβαιώνω ότι αυτή η διαδικασία θα συνεχιστεί και θα ενταθεί με την υποστήριξη του Σώματος Ελεγκτών Δημόσιας Διοίκησης, σε συνεργασία με τον Γενικό Επιθεωρητή. Έχουμε πολλή δουλειά ακόμα να κάνουμε σε αυτό το πεδίο.
Κλείνω, κυρίες και κύριοι συνάδελφοι. Ευχαριστώ, κύριε Πρόεδρε για την ανοχή σας. Προσπάθησα μέσα στο λίγο χρόνο που είχα στη διάθεσή μου, με πολύ συγκεκριμένα παραδείγματα κι όχι μιλώντας γενικά, να σας δώσω μία αίσθηση των πρωτοβουλιών που θέλουμε να αναλάβουμε για τον επόμενο χρόνο.
Μακριά από μένα τα μεγαλεπήβολα σχέδια. Πίστευα και πιστεύω πάντα ότι η μεταρρύθμιση είναι ένα άθροισμα πολλών μικρών και μεσαίων μαχών που πρέπει να κερδηθούν, μάχες τις οποίες, σε πρώτο λόγο, θα τις δώσουν οι ίδιοι οι δημόσιοι υπάλληλοι, οι οποίοι θα πρέπει να πιστέψουν ακριβώς στην ανάγκη αυτής της μεταρρύθμισης.
Εμείς είμαστε ανοιχτοί σε κάθε καλόπιστη κριτική, σε κάθε δημιουργική πρόταση. Πιστεύω ότι σε πολλά από αυτά που σας είπα μπορούμε να βρούμε έναν κοινό τόπο συνεννόησης, αρκεί να μη δούμε πάλι τη Δημόσια Διοίκηση ως ένα πρόσφορο πεδίο για την παραδοσιακή ελληνική μικροκομματική αντιπαράθεση ή ως μία ευκαιρία για κομματική σπέκουλα, τάζοντας πάλι διορισμούς, «βολέματα», πρακτικές που οδήγησαν αυτήν τη χώρα στη χρεοκοπία.
Ένα είναι βέβαιο. Ποιοι δεν έχουν θέση σε αυτόν το διάλογο, τον οποίο θέλουμε να ανοίξουμε: οι νοσταλγοί του μεγάλου πελατειακού κράτους.
Σας ευχαριστώ πολύ για την προσοχή σας.
(Χειροκροτήματα από την πτέρυγα της Νέας Δημοκρατίας)","ΚΥΡΙΑΚΟΣ ΜΗΤΣΟΤΑΚΗΣ",320
"126180"," Σας ευχαριστούμε κι εμείς. Το λόγο έχει ο κ. Κυριακάκης Βασίλειος, Βουλευτής του ΣΥΡΙΖΑ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126181"," Ευχαριστώ, κύριε Πρόεδρε.
Κυρίες και κύριοι Βουλευτές, είναι πρόδηλο και έχει αναγνωριστεί ακόμα και από την Κυβέρνηση ότι ο φετινός προϋπολογισμός είναι υπό αίρεση. Χρησιμοποιώ τη λέξη, τη φράση που έχει πει η τρόικα και ουσιαστικά δεν έχει διαψεύσει μέχρι τώρα η Κυβέρνηση. Φαίνεται και από αυτήν τη συζήτηση στη Βουλή ότι, εφόσον επίκειται η συμφωνία και η δήθεν διαπραγμάτευση με την τρόικα για το δημοσιονομικό και χρηματοδοτικό κενό, προφανώς θα περιμένουμε σε λίγες εβδομάδες ένα νέο προϋπολογισμό.
Αναρωτιέμαι, λοιπόν, όπως και πολλοί Βουλευτές εδώ μέσα, τι συζητάμε αλήθεια; Ποιο είναι το αντικείμενο της συζήτησης σήμερα; Είναι τα νούμερα; Δυστυχώς, για πολλούς Βουλευτές της Κυβέρνησης καθώς και για τους Υπουργούς το αντικείμενο συζήτησης είναι μόνο τα νούμερα, τη στιγμή που εκατομμύρια άνθρωποι στη χώρα ζουν σε συνθήκες φτώχειας, εξαθλίωσης, στερούνται τα βασικά είδη. Δείτε την πρόσφατη ανάλυση της ΕΛΣΤΑΤ και της EUROSTAT, αυτά τα νούμερα, καθώς και τους δείκτες που έχουν σχέση με την υγεία, που ο Παγκόσμιος Οργανισμός Υγείας έχει θεσπίσει για το επίπεδο ανάπτυξης μίας χώρας και σήμερα μας φέρνει πραγματικά σε επίπεδο για άλλους βαλκανικής χώρας, για άλλους τριτοκοσμικής. Αυτά τα νούμερα δεν τα κοιτάτε, δεν θέλετε να τα δείτε. Έχετε πρόβλημα, βεβαίως, διότι, για να τα δείτε και για να τα αναγνωρίσετε, πρέπει να μπείτε μέσα στο λαό, να δείτε τη δυστυχία του. Δεν μπορείτε, όμως, να τον αντικρίσετε μέσα στα μάτια, διότι ετοιμάζεστε αυτήν τη στιγμή και τις επόμενες εβδομάδες να τον φέρετε σε ακόμα μεγαλύτερη δυστυχία. 
Με τον προϋπολογισμό, λοιπόν, αφαιρείτε, εκτός από τα 11 δισεκατομμύρια που αφαιρέσατε πέρυσι, το 2013, άλλα 5,3 δισεκατομμύρια. Με δύο χτυπήματα μειώνετε κατά 2,9 δισεκατομμύρια τις δαπάνες και κυρίως το 80%, δηλαδή τα 2,7 δισεκατομμύρια από το κοινωνικό κράτος, την υγεία, την εργασία. Μειώνετε κατά 300 εκατομμύρια ευρώ τις λειτουργικές δαπάνες των νοσοκομείων, όταν σήμερα οι ασθενείς για να πάνε στο νοσοκομείο πρέπει να αγοράσουν από το φαρμακείο ακόμα και τις γάζες, τα ράμματα, τους ουροκαθετήρες, τα σεντόνια. 
Κύριε Σταϊκούρα, αναγνωρίσατε όντως ότι μειώνονται –κατά 230 εκατομμύρια είπατε εσείς- οι δαπάνες στα νοσοκομεία. Πού θα τα φτάσετε, λοιπόν; Αυτό πρέπει να σκεφτείτε και όχι αν τα νούμερα θα είναι λίγο πάνω ή λίγο κάτω. Και να μας απαντήσετε ποιες συνέπειες θα έχει αυτό. 
Λέτε, βεβαίως, ότι με όλα αυτά παράγεται πρωτογενές πλεόνασμα –και το λέτε, διότι αυτό είναι το καινούργιο που φέρνετε στο φετινό προϋπολογισμό με «τυμπανοκρουσίες»- και μάλιστα το συνδέετε με το μέλλον. Ισχυρίζεστε, δηλαδή, ότι αυτό θα μας οδηγήσει στις λεωφόρους της εξόδου από το μνημόνιο, της ανάπτυξης κ.λπ.. Με ποιον τρόπο, λοιπόν, παράγεται το πρωτογενές πλεόνασμα; Με τα τέσσερα εκατομμύρια φτωχούς; Με τα τριάμισι εκατομμύρια ανασφάλιστους; 
Ο Υπουργός Υγείας κ. Γεωργιάδης μάς είπε ότι δεν ξέρουμε πόσοι είναι ακριβώς και η Κυβέρνηση δεν μπορεί να καλύψει τις υγειονομικές ανάγκες όλων των πολιτών. Είναι μία από τις αλήθειες που έχει πει, διότι μας έχει ταράξει στα ψέματα. Ψέματα, όπως για τα νοσοκομεία που δεν θα έκλεινε, αλλά έκλεισαν, για τις απολύσεις που δεν θα έκανε, για τις οποίες, όμως, δεν δεσμεύτηκε χθες στην επιτροπή. Και άλλα ψέματα του Υπουργού Υγείας, ο οποίος είναι απελπιστικά μόνος του στο σχέδιό του για τον ΕΟΠΥΥ, όπου, δήθεν, δεν θα εφάρμοζε το σχέδιο της Task Force, αλλά αυτό εφαρμόζει. 
Έχει πει και αλήθειες, λοιπόν, ότι τα ιδιωτικά συστήματα μας συμφέρουν περισσότερο από τα δημόσια στην υγεία και εκεί πάει το πράγμα. Ότι η τρόικα δεν μας είπε να κόψουμε και άλλα λεφτά σώνει και καλά από την υγεία, αλλά μας είπε να βρούμε από αλλού. Δεν μπορείτε, όμως, να τα βρείτε, δεν πασχίζετε, δεν θέλετε. 
Χθες, μάλιστα, αναφερόμενος σε κριτική που κάνουμε για το μνημόνιο, μας είπε «το μνημόνιο για εσάς πάει με όλα, όπως η Coca Cola». Και ο Υπουργός κ. Στουρνάρας μάς λέει ότι το μνημόνιο είναι το καλύτερο κείμενο στη χώρα. Αποφασίστε, λοιπόν, τι είναι το μνημόνιο. 
Μας είπατε ότι από την 1η Ιανουαρίου δεν θα πάρετε νέα μέτρα, διότι είναι ψηφισμένα. Για το λαό, όμως, είναι νέο μέτρο, που θα κληθεί να δίνει 25 ευρώ στα νοσοκομεία για να νοσηλευτεί, χώρια από αυτά που βάζει από την τσέπη του για τα υλικά. Από την 1η Ιανουαρίου εξήντα χιλιάδες πολίτες χάνουν το ΕΚΑΣ, που για πολλούς είναι το μοναδικό έσοδο για να ζήσουν. Οι αυξήσεις στα τιμολόγια, στα εισιτήρια λέτε ότι δεν είναι νέα μέτρα, έχουν ψηφιστεί. 
Μα, τα ίδια θα μας πείτε και του χρόνου, όταν θα φέρετε πραγματικά νέα μνημόνια. Θα μας πείτε ότι και αυτά έχουν προβλεφθεί. Το ότι η σύνταξη θα φθάσει στα 360 ευρώ, αυτό έχει προβλεφθεί από το πρώτο μνημόνιο, δηλαδή να φθάσουμε σε συντάξεις και μισθούς Βουλγαρίας. Αυτά θα μας πείτε πάλι. Θα είναι η μόνιμη δικαιολογία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Προβλέπετε φόρο ακινήτων και πλειστηριασμούς. Αλήθεια, θα πάρετε και τα σπίτια, την ιδιωτική περιουσία; Για όλα αυτά τα μέτρα που παίρνετε όλα αυτά τα χρόνια, τη στιγμή που ξέρετε ότι ο Έλληνας πολίτης δεν μπορεί να πληρώσει άλλο, τι έχετε στο πίσω μέρος του μυαλού σας; Στο πίσω μέρος του μυαλού σας έχετε ότι θα πάρετε και την ιδιωτική περιουσία. Τους Βουλευτές σας κυρίως –διότι ο λαός θα αντιδράσει δυναμικά- προσπαθείτε να τους κάνετε να το ψηφίσουν αύριο-μεθαύριο. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ ΜΕΪΜΑΡΑΚΗΣ ) 
Εδώ είναι η μεγάλη ευθύνη που έχετε, κύριοι Βουλευτές της Συμπολίτευσης, της συγκυβέρνησης.
Ολοκληρώνω μ’ αυτό που λέτε –την απάτη, ουσιαστικά- ότι όλα αυτά είναι για να μειωθεί το δημόσιο χρέος, το οποίο έχει φθάσει στο 175% του ΑΕΠ. Πριν από το μνημόνιο, από τα 329 δισεκατομμύρια ευρώ έχει μειωθεί στα 321 δισεκατομμύρια ευρώ. Αυτό ήταν; Τέσσερα μνημόνια, δύο «κουρέματα», δυστυχία στον ελληνικό λαό, για να φθάσουμε σ’ αυτό το πενιχρό αποτέλεσμα! Και αυτό μάς λέτε ότι θα συνεχιστεί!
Όμως, κρύβετε από τον ελληνικό λαό ότι, σύμφωνα με τον Κανονισμό «twopack», αν δεν φθάσει το χρέος στο 75% της αποπληρωμής, τότε θα είμαστε σε ισόβια, σε αιώνια, επιτήρηση, σε αιώνιο μνημόνιο. Επίσης, κρύβετε ότι θα είμαστε αποικία χρέους, γιατί, και με την παραμικρή απόκλιση από τα δημοσιονομικά, θα παρακρατείται ακόμα και το ΕΣΠΑ.
Για ποια ανάπτυξη, λοιπόν, λέτε; Με τις ιδιωτικοποιήσεις, που ουσιαστικά στερούν βασικά εργαλεία από το κράτος; Με την απώλεια ανθρώπινου δυναμικού και τους νέους να μεταναστεύουν; 
Λέτε ψέματα και σύντομα θα κληθείτε να αντιμετωπίσετε τον ελληνικό λαό. Πριν είναι πολύ αργά, δώστε τώρα την ευκαιρία –αυτό είναι το μόνο που μπορείτε να προσφέρετε- να προσφύγει ο ελληνικός λαός στις κάλπες, για να σας διώξει.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΕΙΟΣ ΚΥΡΙΑΚΑΚΗΣ",264
"126182"," Κυρίες και κύριοι συνάδελφοι, πριν δώσω το λόγο στην επόμενη ομιλήτρια, θα ήθελα να κάνω την ακόλουθη δήλωση σχετικά με το θάνατο του Νέλσον Μαντέλα.
Έφυγε μία από τις σημαντικότερες προσωπικότητες του 20ού αιώνα, ένας άνθρωπος του οποίου η ζωή και το έργο αποτέλεσαν και θα αποτελούν έμπνευση για όλους μας. Ο Νέλσον Μαντέλα, ακούραστα και αποφασιστικά, αγωνίστηκε για την ελευθερία, την ισότητα και την ανθρώπινη αξιοπρέπεια. Το παράδειγμα του βίου του έχει καταγραφεί στην παγκόσμια ιστορία ως σύμβολο του διαρκούς αγώνα κατά του ρατσισμού, της ξενοφοβίας και κάθε μορφής βίας.
Ας ευχηθούμε τα ιδανικά και οι αξίες που προασπίστηκε ο Μαντέλα να μη χαθούν στο χρόνο και να εξακολουθήσουν να φωτίζουν τα βήματα όλων μας. 
Κανείς δεν μπορεί να διαφωνήσει ότι πράγματι ο Νέλσον Μαντέλα έκανε το καθήκον του για τη χώρα και το λαό του. Το ελληνικό Κοινοβούλιο συλλυπείται τους οικείους του, την οικογένειά του και εκφράζουμε τα βαθύτατα συλλυπητήριά μας στο λαό, ο οποίος τον στήριξε. 
Παρακαλώ να λάβει το λόγο η κ. Ζωή Κωνσταντοπούλου.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"126183"," Ευχαριστώ, κύριε Πρόεδρε. 
Εμάς το παράδειγμα του Νέλσον Μαντέλα μάς εμπνέει, μας οδηγεί και μας υποχρεώνει.
Στις 6 Δεκεμβρίου 2013, σαν σήμερα, δηλαδή, ο Αλέξανδρος θα ήταν είκοσι χρόνων, στην ηλικία των παιδιών που χάθηκαν τον Μάρτη στη Λάρισα από αναθυμιάσεις αυτοσχέδιου μαγκαλιού. Στην ηλικία περίπου του αγοριού που σκοτώθηκε για να αποφύγει τον έλεγχο εισιτηρίου. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ ) 
Αφού συζητούμε τον προϋπολογισμό, πρέπει να κάνετε και απολογισμό των ανθρώπινων απωλειών της πολιτικής σας, των θυμάτων του μνημονίου. Που οφείλετε να τα θυμάστε. Και να ντρέπεστε. «Στις τράπεζες λεφτά, στη νεολαία σφαίρες, ήρθε η ώρα για τις δικές μας μέρες», βροντοφώναξε η νεολαία που αυθόρμητα ξεσηκώθηκε όταν, πριν από πέντε χρόνια, χέρι αστυνομικού σκότωσε ένα άοπλο δεκαπεντάχρονο παιδί.
Στις τράπεζες επιφυλάσσετε διαχρονικά λεφτά. Στους τραπεζίτες ασυλία.
Για τη νεολαία έχετε και εναλλακτικές μεθόδους εξόντωσης, ανεργία, ανασφάλιστη εργασία, ανέχεια, αποκλεισμοί, αναθυμιάσεις. Δεκατριών χρόνων ήταν η Σάρα, που ζούσε δύο μήνες σε σπίτι δίχως ηλεκτρικό. Πέντε χρόνων το μικρό αγόρι που κόντεψε να καεί μαζί με τη γιαγιά του.
Αυτά είναι έργα των χειρών σας. Είστε περήφανοι; Επιβάλλετε στον πληθυσμό συνθήκες ζωής υπολογισμένες να επιφέρουν τη μερική ή ολική καταστροφή του. Η πολιτική σας συνιστά εξόντωση. Υπάγεται, δηλαδή, στα εγκλήματα κατά της ανθρωπότητας, που είναι απαράγραπτα. 
Να είστε βέβαιοι ότι, όταν αποκατασταθεί η δημοκρατική λειτουργία του πολιτεύματος, κανείς δεν θα περιφέρεται ως υπεράνω της δικαιοσύνης, ελέω του νόμου ατιμωρησίας Υπουργών. Ούτε ο εμπνευστής του πρώτου χαρατσιού, ο πολύς κ. Βενιζέλος, που στρογγυλοκάθεται, χωρίς υποβρύχιες ενοχές, στη θέση του Αντιπροέδρου της Κυβέρνησης, με τη λίστα Λαγκάρντ και τα αμυντικά σχέδια της χώρας στην τσέπη, όταν οικογένειες και παιδιά πεθαίνουν χωρίς ρεύμα από το κρύο και υποφέρουν από τις κακουχίες. 
6 Δεκέμβρη, έξι λεπτά, έξι ερωτήσεις για σας, έξι απαντήσεις από μας για τη δικαιοσύνη, τη διαφάνεια, τα ανθρώπινα δικαιώματα. 
Ερώτηση πρώτη: Πιστεύετε ότι η δικαιοσύνη μπορεί να λειτουργεί χωρίς αίθουσες, χωρίς θέρμανση, χωρίς καθαριότητα, χωρίς υπαλλήλους, από δικαστές χωρίς αξιοπρέπεια και χωρίς φρόνημα; Για αυτό μειώσατε σε εξευτελιστικά επίπεδα τα κονδύλια για τη δικαιοσύνη; 
Εμείς πιστεύουμε ότι η δικαιοσύνη είναι πυλώνας της δημοκρατίας, που πρέπει να μπορεί να λειτουργεί με ανεξαρτησία και να διαφυλάσσει το Σύνταγμα και το πολίτευμα, ακόμη και όταν η εκτελεστική εξουσία τα προδίδει. Γι’ αυτό θα θωρακίσουμε την ανεξαρτησία της δικαιοσύνης και την αξιοπρέπεια των δικαστών, όχι με χουντικής κοπής συνταγματικά δικαστήρια, αλλά με ενισχυμένο διάχυτο έλεγχο της συνταγματικότητας των νόμων. Για να μπορεί κάθε δικαστής να διαπιστώνει τη συνταγματική παραβίαση και να αποκαθιστά την αδικία, όπως έκανε προ ημερών με τρεις γενναίες αποφάσεις η δικαστής του Μονομελούς Πρωτοδικείου Αθηνών, ακυρώνοντας τη διαθεσιμότητα και επαναφέροντας στην εργασία τους σχολικούς φύλακες τριών δήμων. 
Ερώτηση δεύτερη: Πιστεύετε ότι η δικαιοσύνη μπορεί να λειτουργεί με τηλέφωνα και εντολές ή να δίνει αναφορά στους επιτετραμμένους της τρόικας, κατώτατους υπαλλήλους με ανύπαρκτη δημοκρατική νομιμοποίηση; Γι’ αυτό διοργανώνετε συναντήσεις Ελλήνων δικαστών με τροϊκανούς, όπως αυτή που αποκαλύφθηκε προχθές, υπογραμμίζοντας μάλιστα ότι «είναι μνημονιακή υποχρέωση, επειδή χρηματοδοτούμαστε», την ώρα που ξεπουλάτε μέσω ΤΑΙΠΕΔ τα δικαστικά κτήρια και το ίδιο το Υπουργείο; 
Εμείς πιστεύουμε, αντιστρόφως, ότι η δικαιοσύνη πρέπει να ελέγξει και την τρόικα και να αναζητήσει ευθύνες για την αποστέρηση της εξουσίας του Κοινοβουλίου και τη ζημία του δημοσίου και του λαού από τα μνημόνια. Θα συνδράμουμε τη δικαιοσύνη με στοιχεία προς την κατεύθυνση αυτή. 
Ερώτηση τρίτη: Πιστεύετε ότι μπορεί να καταγράφετε επισήμως απώλειες εσόδων 12 δισεκατομμυρίων ευρώ το χρόνο από τη διαφθορά και να μην προβλέπετε ούτε 1 ευρώ για την οργάνωση και στελέχωση αποτελεσματικών υπηρεσιών αντιδιαφθοράς και διαφάνειας; Πιστεύετε ότι αυτά τα 12 δισεκατομμύρια ευρώ ετησίως, που συμποσούμενα καθ’ όλη τη τεσσαρακονταετή διακυβέρνησή σας υπερβαίνουν πολλαπλώς το φερόμενο σήμερα ως δημόσιο χρέος, δικαιούστε να τα χαρίζετε και να τα οικειοποιείσθε; 
Εμείς θα αναζητήσουμε τα χρήματα αυτά με ενεργοποίηση του Νομικού Συμβουλίου του Κράτους, ως πραγματικού νομικού συμβούλου του δημοσίου για την ανάκτηση του αδικαιολόγητου πλουτισμού και όχι ως εργαλείου επικύρωσης συμβάσεων εκχώρησης εθνικής κυριαρχίας, συγκάλυψης σκανδάλων και παρέλκυσης της διεκδίκησης του κατοχικού δανείου και των γερμανικών αποζημιώσεων. 
Θα ενισχύσουμε τους θεσμούς διαφάνειας και ελέγχου, τη Γενική Γραμματεία Διαφάνειας, της οποίας ο προϋπολογισμός είναι σχεδόν μηδενικός, το ΣΔΟΕ, την Αρχή Ελέγχου Δημοσίων Συμβάσεων και, βέβαια, το Ελεγκτικό Συνέδριο, που μειώσατε κατά 20% τον προϋπολογισμό του και περιορίσατε την αρμοδιότητά του, για να αποτρέψετε τον προληπτικό έλεγχο δημοσίων δαπανών. Γιατί δεν μπορεί να διυλίζεις τον κώνωπα του κόστους πρόσληψης δυναμικού ελεγκτικών υπηρεσιών και να καταπίνεις την κάμηλο της μεγάλης κλίμακας φοροδιαφυγής και του οργανωμένου και δικτυωμένου με τα κόμματά σας οικονομικού εγκλήματος. 
Δεν μπορεί να λιποθυμούν παιδιά από την πείνα κι εσείς να μην έχετε εισπράξει ένα ευρώ από τη λίστα Λαγκάρντ και από τη «SIEMENS».
Ερώτηση τέταρτη: Πιστεύετε ότι μπορεί στις ελληνικές φυλακές να ισοπεδώνεται η ανθρώπινη ύπαρξη, να ζουν άνθρωποι σαν ποντίκια, χωρίς θέρμανση, τροφή, στοιχειώδη υγιεινή, σε συνθήκες που, σύμφωνα με δικαστικές αποφάσεις, συνιστούν μορφή βασανιστηρίου; 
Εμείς πιστεύουμε ότι το μόνο ανθρώπινο δικαίωμα που μπορεί νόμιμα, μετά από δικαστική κρίση, να περιορίζει η φυλακή είναι η ελευθερία. Γι’ αυτό θα προβλέψουμε κονδύλια σωφρονιστικής πολιτικής, θα απαγορεύσουμε τις φυλακίσεις μικροοφειλετών του δημοσίου και ανθρώπων που αδυνατούν να πληρώσουν την ποινή τους και θα ενισχύσουμε τους παροπλισμένους, με ευθύνη σας, εναλλακτικούς τρόπους έκτισης ποινής, όπως η κοινωφελής εργασία –τόσο αναγκαία σήμερα- οι αγροτικές φυλακές, η ημιελεύθερη διαβίωση, ο κατ’ οίκον περιορισμός. 
Δεν μπορεί να αργοσβήνουν αβοήθητοι κρατούμενοι υπό τη μέριμνά σας κι εσείς να δίνετε τετραπλάσια κονδύλια στο Υπουργείο Δένδια, για να βάζει χειροπέδες στο κτήριο της ΕΡΤ, να το φυλάσσει τέσσερις εβδομάδες με εκατοντάδες άνδρες, να κακοποιεί πολίτες, Βουλευτές και την ίδια την ενημέρωση και να πραγματοποιεί εφόδους με taser στα κελιά. 
Ερώτηση πέμπτη: Πιστεύετε ότι η πρόσβαση στη δικαιοσύνη είναι είδος πολυτελείας; Γι’ αυτό φορτώσατε με παράβολα, χαράτσια και φόρους κάθε ένδικο μέσο και προσφυγή και επιβάλατε 23% φόρο στη δικηγορική συμβουλή; 
Για εμάς η πρόσβαση στη δικαιοσύνη είναι αναφαίρετο θεμελιώδες δικαίωμα όλων. Γι’ αυτό θα θεσμοθετήσουμε φορέα δωρεάν νομικής αρωγής, το γραφείο δημοσίου υπερασπιστή, με υποδομή και ανθρώπινο δυναμικό αντίστοιχο με της εισαγγελίας, που θα υπερασπίζεται τους άπορους πολίτες ενώπιον των δικαστηρίων με όρους δίκαιης δίκης. Θα καταργήσουμε τα παράβολα και το 23% ΦΠΑ. Γιατί η δικαιοσύνη δεν είναι προϊόν προς κατανάλωση, αλλά δημοκρατική εγγύηση. 
Ερώτηση έκτη: Πιστεύετε ότι οι πολίτες είναι εχθροί σας, γι’ αυτό ποινικοποιείτε τους κοινωνικούς αγώνες και στοχοποιείτε κάθε αντιστεκόμενη κοινωνική, πνευματική, πολιτιστική δύναμη; Γι’ αυτό συλλέγετε το DNA των κατοίκων στις Σκουριές, διώκετε τα κινήματα κατά των διοδίων, απειλείτε τους υπερχρεωμένους, επιστρατεύετε τους απεργούς, παραπέμπετε σε πειθαρχικά τους ακαδημαϊκούς και τους διοικητικούς, τους φοιτητές, τους μαθητές; 
Εμάς οι πολίτες είναι σύμμαχοί μας. Θα ακυρώσουμε τους νόμους που ποινικοποιούν τις δημοκρατικές διεκδικήσεις. Αλλά και θα αποκαταστήσουμε τη λαϊκή συμμετοχή στην απονομή της δικαιοσύνης, αρχής γενομένης από τα μεικτά ορκωτά δικαστήρια, που το Σύνταγμά μας προβλέπει για τα κακουργήματα κι εσείς τα έχετε αντικαταστήσει με τα εξαμβλωματικά μονομελή εφετεία κακουργημάτων. 
Και μια τελευταία ρητορική ερώτηση: Πιστεύετε ότι θα κυβερνάτε για πάντα; Γελιέστε. Ο Αλέξανδρος ζει μέσα μας. Είμαστε όλοι Αλέξανδροι και θα προστατέψουμε τους γεννημένους και τους αγέννητους Αλέξανδρους στην πατρίδα μας. «Γιατί, αν γλιτώσει το παιδί, υπάρχει ελπίδα».
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"126184"," Ο κ. Τσιάρας Κωνσταντίνος από τη Νέα Δημοκρατία έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"126185"," Ευχαριστώ, κυρία Πρόεδρε.
Κυρίες και κύριοι συνάδελφοι, χρόνια τώρα βρίσκομαι σ’ αυτήν την Αίθουσα παρακολουθώντας και συμμετέχοντας στη γνωστή ετήσια συζήτηση για τον προϋπολογισμό. Η διαπίστωση είναι συγκεκριμένη. Υπάρχουν δυο κατά βάση διαφορετικές απόψεις, οι οποίες κατατείνουν στη μεν μία περίπτωση να βλέπουμε το ποτήρι μισογεμάτο, στη δε άλλη περίπτωση να βλέπουμε το ποτήρι μισοάδειο. 
Όμως η πραγματικότητα που βιώνει σήμερα η ελληνική κοινωνία είναι εντελώς διαφορετική σε σχέση με αυτήν που καταγράφαμε στο παρελθόν. Είναι βέβαιο πως οι πολίτες, όσοι εν πάσει περιπτώσει μπορούν να μας παρακολουθούν πλέον, με πολύ μεγάλη δυσπιστία, με πάρα πολλά ερωτήματα, αλλά ταυτόχρονα με άρνηση διάθεσης βλέπουν αυτό που συμβαίνει κατά τη διάρκεια της συζήτησης, κάθε συζήτησης, στο ελληνικό Κοινοβούλιο. 
Η προσπάθεια να παρακολουθήσει κανείς κυρίως τους συναδέλφους της Αξιωματικής Αντιπολίτευσης απέναντι στις αιτιάσεις ή στους λόγους για τους οποίους στέκονται αντίθετοι στη συζήτηση του προϋπολογισμού μπορεί να έχει σαν αποτέλεσμα την καταγραφή και μόνο της απόλυτης έλλειψης ρεαλισμού. 
Όλη αυτή η προσπάθεια εστιάζεται κυρίως σε μία λογική πρακτική, η οποία έχει την αναφορά της στο παρελθόν, αλλά δυστυχώς ακόμη και σήμερα εξακολουθεί να κυριαρχεί στον τρόπο με τον οποίο λειτουργεί συνολικά το πολιτικό σύστημα και εκφραζόμαστε απέναντι στους πολίτες και στην κοινωνία. 
Όλη αυτή η πρακτική έχει αναφορά σε μία αντίληψη και νοοτροπία, η οποία έρχεται από το παρελθόν και η οποία, όπως όλοι γνωρίζουμε, έχει ως όνομα ένα συγκεκριμένο όρο. Ο όρος αυτός είναι ο λαϊκισμός. Και το λέω μετά λόγου γνώσεως, διότι σε αυτήν την προσπάθεια να πείσουμε τους πολίτες ότι τα πράγματα μπορεί να είναι διαφορετικά χωρίς αυτό να έχει καμμία απολύτως λογική συνέπεια, λογική εξήγηση ή λογική αιτιολόγηση, αντιλαμβάνεστε πως έχει κυρίως στόχο να διαφοροποιήσουμε την πολιτική τους επιλογή μέσα από προτάσεις, οι οποίες, κατά βάση, είναι ανέφικτες. 
Χρησιμοποιείται ένας καταγγελτικός λόγος, ο οποίος μπορεί με πολύ μεγάλη ευκολία να δίνει τα πάντα στους πάντες, χωρίς σε καμμία περίπτωση νωρίτερα να βλέπουμε με σοβαρότητα και ρεαλισμό το σημείο στο οποίο βρισκόμαστε, ποιες είναι οι πραγματικές δυνατότητες και πού ενδεχομένως πρέπει να κινηθούμε. 
Κυρίες και κύριοι συνάδελφοι, είναι μία άλλη εποχή. Οι πολίτες περιμένουν περισσότερα πράγματα κι από τα κόμματα κι από τους πολιτικούς κι από το συνολικό πολιτικό σύστημα. Περιμένουν να συμφωνήσουμε για τα αυτονόητα, περιμένουν να αγωνιστούμε για την επόμενη μέρα της Ελλάδος, περιμένουν να δώσουμε μέσα από τις επιλογές μας και μέσα από τη γενικότερη συμπεριφορά μας μία άλλη διάσταση στον τρόπο και στη λειτουργία του πολιτικού συστήματος. Όσο δεν το βλέπουν αυτό, όσο είμαστε δέσμιοι του κακού μας εαυτού που έρχεται από το παρελθόν, άλλο τόσο η αναξιοπιστία, η οποία είναι καταγεγραμμένη στο σύνολο της κοινωνίας απέναντι στο πολιτικό σύστημα, δυστυχώς θα αυξάνεται. 
Όλη αυτήν την περίοδο, η ρεαλιστική πρόταση, είτε θέλουν κάποιοι να το δεχτούν είτε όχι, προερχόταν από μία και μόνο πλευρά και ήταν η πλευρά της Κυβέρνησης. 
Είναι γεγονός, αγαπητοί κύριοι Υπουργοί Οικονομικών, ότι οι θυσίες των Ελλήνων πολιτών έχουν πραγματικά ξεπεράσει κάθε όριο. Έχουν φτάσει στα πραγματικά τους όρια οι Έλληνες πολίτες. Αν μπορούσα να βοηθήσω την όποια εξέλιξη των επιλογών από εδώ και πέρα, θα ήθελα να σας κάνω μία έκκληση, προκειμένου να σταθούμε με ευαισθησία πάνω στην πραγματικότητα που βιώνουν οι πολίτες. Είμαι βέβαιος ότι όλοι γνωρίζουμε πως πρέπει οι όποιες επιλογές από εδώ και πέρα να γίνονται πάντα με γνώμονα τις αντοχές και τις δυνατότητες της ελληνικής κοινωνίας. 
Ακούστηκε νωρίτερα ένας όρος, ο οποίος πραγματικά πολλές φορές περνάει χωρίς να το λαμβάνουμε υπ’ όψιν μας, αλλά είμαι βέβαιος ότι είναι η σοβαρότερη αιτία για την οποία οι προϋπολογισμοί συνήθως δεν στέκονται μέσα σε αυτά που κάθε φορά υπολογίζουμε και σε αυτά που κάθε φορά προτείνουμε. Ο όρος αυτός είναι η διαφθορά. 
Η διαφθορά, που είναι μία πραγματικότητα την οποία βιώνει η ελληνική κοινωνία εδώ και πάρα πολλά χρόνια, δεν έπαψε να είναι ένας σοβαρός λόγος για τον οποίο οι προϋπολογισμοί, κατά βάση, δεν μπορούν να πιάσουν τους πραγματικούς στόχους. Είναι μία πραγματικότητα, την οποία εμείς οι ίδιοι πρέπει να την αλλάξουμε, πρώτα απ’ όλα έχοντας πάρει τα μαθήματα από το παρελθόν ως πολιτικό σύστημα, ανεξάρτητα από το βαθμό της ευθύνης που ο καθένας μας μπορεί να κουβαλάει απέναντι σε αυτήν την πραγματικότητα.
Υπάρχουν πολλά ζητήματα, τα οποία θα μπορούσε να ανοίξει κανείς σε μία συζήτηση που αφορά τον προϋπολογισμό της χώρας. Τα οικονομικά έχουν ακουστεί από πολλούς, ειδικά από το επιτελείο του Υπουργείου Οικονομικών, ωστόσο υπάρχουν και κάποια ζητήματα τα οποία πρέπει κανείς να τα λαμβάνει σοβαρά υπ’ όψιν του, αν θέλει να προσδιορίζει την εξέλιξη της όποιας πραγματικότητας αφορά στην πατρίδα μας στο άμεσο μέλλον.
Κυρίες και κύριοι συνάδελφοι, η γεωπολιτική θέση της χώρας μας το ξέρουμε ότι έχει ιδιαίτερη αξία. Έχει μεγάλη σημασία, ειδικά αυτήν την περίοδο της κρίσης της ελληνικής οικονομίας, να μπορέσουμε να σταθούμε με σοβαρότητα κι αξιοπιστία απέναντι σε οποιονδήποτε συνομιλητή μας, γιατί είναι αυτό το οποίο, σε ένα μικρό ή μεγαλύτερο βαθμό, θα προδιαγράψει το μέλλον και τις εξελίξεις που αφορούν στην πατρίδα μας. 
Σε μία τέτοια, αν θέλετε, προϋπόθεση ή αναφορά –επαναλαμβάνω, είτε σήμερα είτε αύριο, με οποιαδήποτε πολιτική ηγεσία στο τιμόνι της χώρας- θα πρέπει κανείς να βλέπει την εξέλιξη και τη συνέχεια της πατρίδας μας μέσα από αυτό που εξελίσσεται στον κόσμο. 
Προσωπικά στηρίζω τις προτάσεις της Κυβέρνησης, διότι θεωρώ ότι είναι οι μοναδικές ρεαλιστικές οι οποίες αφ’ ενός μεν αντιμετωπίζουν το πρόβλημα, όπως αυτό παρουσιάζεται σήμερα, κι από την άλλη πλευρά δίνουν τις απαραίτητες και αναγκαίες απαντήσεις, για να δημιουργήσουμε και πάλι έστω τη μικρή ελπίδα στην Ελλάδα, έστω τη μικρή ελπίδα στους Έλληνες πολίτες και στην ελληνική κοινωνία πως το αύριο μπορεί πραγματικά να είναι καλύτερο.
Το καλύτερο αύριο, κυρίες και κύριοι συνάδελφοι, θα έρθει μέσα από την ομοφωνία και τη συμφωνία του πολιτικού συστήματος. Μέσα από διαφωνίες και μέσα από θέσεις οι οποίες εκφράζουν μόνο στείρα αντιπαράθεση είναι βέβαιο πως το μόνο το οποίο θα πετύχουμε θα είναι η ακόμη μεγαλύτερη απογοήτευση και της κοινωνίας και των πολιτών.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΤΣΙΑΡΑΣ",513
"126186"," Ευχαριστούμε, κύριε Τσιάρα.
Ο κ. Ζησιμόπουλος από τη Χρυσή Αυγή έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"126187"," Ευχαριστώ, κυρία Πρόεδρε.
Δεν θα καθίσω να αναφερθώ στις πολιτικές διώξεις που έχουν ξεκινήσει από τις 28 Σεπτεμβρίου του 2013 και έχουν οδηγήσει στη φυλακή αδίκως Αρχηγό πολιτικού κόμματος και δύο Βουλευτές του Λαϊκού Συνδέσμου - Χρυσή Αυγή. Έχουν αναφερθεί διεξοδικά οι συναγωνιστές και Βουλευτές του Λαϊκού Συνδέσμου - Χρυσή Αυγή, οι οποίοι μίλησαν τις προηγούμενες ημέρες.
Εγώ θα ξεκινήσω μιλώντας για τον προϋπολογισμό. Κανένας προϋπολογισμός δεν έχει υλοποιηθεί από τη δεκαετία του ’80. Η αιτία είναι επειδή σκοπίμως υπερεκτιμώνται τα έσοδα και υποεκτιμώνται οι δαπάνες. Αυτό δεν συνέβαινε μόνο στην περίοδο πριν από την κρίση, αλλά ακόμα και στο 2013, που μόλις τώρα κλείνει και το οποίο επίσης αποκλίνει από τον προϋπολογισμό του, παρά την παρουσία της τρόικας και τους συνεχείς ελέγχους στην εφαρμογή του.
Η απόκλιση τα τελευταία χρόνια οφείλεται κυρίως στην ύφεση, που εξακολουθεί να ταλανίζει τη χώρα για έξι χρόνια, αφού δεν προγραμματίζονται σωστά ούτε οι τρόποι αντιμετώπισης της ίδιας της ύφεσης, αλλά κυρίως δεν γίνεται σωστή πρόβλεψη των αρνητικών επιπτώσεων που έχει στο Ακαθάριστο Εθνικό Προϊόν της χώρας και κατ’ επέκταση και στην απόδοση του φορολογικού της συστήματος.
Ποιες είναι οι προθέσεις του προϋπολογισμού για το 2014; Λέγεται ότι θα υπάρξει ανάπτυξη 0,6%, ενώ αρκετοί διεθνείς οίκοι αξιολόγησης προβλέπουν από 0 έως -1%, κάθε άλλο, δηλαδή, παρά ανάπτυξη. Προβλέπεται πιο αποδοτικός φοροεισπρακτικός μηχανισμός, λόγω του νέου νομοσχεδίου που θα περάσει για την καταπολέμηση της φοροδιαφυγής. 
Αυτό αμφισβητείται από την τρόικα, επειδή προβλέπεται αύξηση φορολογικών εσόδων κατά 2 δισεκατομμύρια ευρώ μέσα από τη μείωση της φοροδιαφυγής, η οποία όμως θεωρεί ότι η αύξηση θα είναι περί το 1 δισεκατομμύριο ευρώ της φοροδιαφυγής. Η τρόικα αμφισβητεί το πρωτογενές πλεόνασμα των 800 εκατομμυρίων ευρώ, περίπου, που παρουσιάζει για το 2013 το Υπουργείο Οικονομικών, συγκεκριμένα μέχρι τον Μάρτιο του 2013.
Επίσης, ο ΕΟΠΥΥ έχει έλλειμμα 1,5 δισεκατομμυρίου ευρώ πέραν του προϋπολογισθέντος. Μάλιστα, στα ασφαλιστικά ταμεία, πέραν των 12 δισεκατομμυρίων ευρώ που έχουν ήδη προβλεφθεί να τα επιδοτήσει το κράτος, υπάρχει ένα έλλειμμα γύρω στα 500 εκατομμύρια ευρώ. 
Συμπερασματικά, ο προϋπολογισμός του 2014 θα έχει αποκλίσεις, αφού οι προβλέψεις βασίζονται σε λάθος βάση, στον προϋπολογισμό του 2013. Και είναι ένα έλλειμμα, περίπου, 2 δισεκατομμυρίων ευρώ. 
Η ανταγωνιστικότητα της ελληνικής οικονομίας φαίνεται να βελτιώνεται, αφού το κενό έχει μειωθεί σημαντικά, κατά 80%, ενώ προβλέπεται να μηδενιστεί το 2014 με 2015. Η επίτευξη, όμως, της ανταγωνιστικότητας έχει επιτευχθεί σχεδόν αποκλειστικά μέσα από τη μείωση των μισθών, η οποία έχει οδηγήσει σε πτώση του πραγματικού Ακαθάριστου Εθνικού Προϊόντος κατά περίπου 30% από το 2009. 
Η αύξηση της ανεργίας έχει πλησιάσει στο 30%. Οδηγεί σε μείωση τιμών και, κατά συνέπεια, μείωση της εσωτερικής ζήτησης. Τα ελληνικά προϊόντα γίνονται φθηνότερα και ένα μέρος της εγχώριας παραγωγής ελευθερώνεται από το εσωτερικό και κατευθύνεται στις εξαγωγές. Αυτό οδηγεί, βέβαια, σε βελτίωση της ανταγωνιστικότητας, η οποία πρέπει όμως να βασίζεται σε τρεις βασικούς πυλώνες: στην αγορά εργασίας, στη Δημόσια Διοίκηση και στην επιχειρηματικότητα.
Η κατάσταση στους τρεις αυτούς πυλώνες σήμερα δεν φαίνεται ότι έχει προχωρήσει ικανοποιητικά, θα λέγαμε, μάλλον, ότι είναι τραγική. Μόνο στην αγορά εργασίας έχουν γίνει κάποιες αλλαγές, οι οποίες αφορούν κατά κύριο λόγο σε μειώσεις στους μισθούς και παράλληλα απελευθέρωση των απολύσεων και μείωση των εργοδοτικών εισφορών και των φορολογικών επιβαρύνσεων. Δηλαδή, έχει προχωρήσει η απελευθέρωση της αγοράς εργασίας μαζί με την κατάργηση των συλλογικών συμβάσεων, ενώ αναμένεται να προχωρήσει και η απελευθέρωση των απολύσεων.
Ως προς τη Δημόσια Διοίκηση, ποια σημαντικά βήματα έχουν γίνει σε ό,τι αφορά τον περιορισμό της γραφειοκρατίας και της διαφθοράς, τον εκσυγχρονισμό του φορολογικού συστήματος και τη βελτίωση της απονομής δικαιοσύνης; Απολύτως κανένα. 
Στον τρίτο πυλώνα έχουν γίνει κάποια βήματα, αλλά απαιτείται πολύ μεγαλύτερη προσπάθεια.
Από τα παραπάνω φαίνεται ότι η βελτίωση της ανταγωνιστικότητας της ελληνικής οικονομίας προήλθε μόνο από τη μείωση των μισθών, ενώ δεν έχει γίνει πρόοδος στους άλλους πυλώνες. Η πρόβλεψη για τον προϋπολογισμό του 2014 είναι αύξηση των εσόδων κατά 2,5% και μείωση των δαπανών κατά 3,5%. Το ζήτημα είναι ότι με τόσες τρύπες, και κυρίως στην ασφάλιση, πώς θα γίνει μια τόσο μεγάλη μείωση των δαπανών;
Από την άλλη, η αύξηση των εσόδων θα προέλθει από πού; Η φοροδοτική δυνατότητα των πολιτών έχει ήδη εξανεμιστεί, αν δεν έχει μηδενιστεί. 
Μείωση των πρωτογενών δαπανών, δηλαδή αυτών που αφορούν σε κοινωνική ασφάλιση, πρόνοια, μισθούς, συντάξεις κ.λπ.. Διαμορφώνονται γύρω στα 41,9 δισεκατομμύρια ευρώ. 
Μεγάλες περικοπές στην κοινωνική ασφάλιση και σε κοινωνικά επιδόματα, παροχές υγειονομικής και φαρμακευτικής περίθαλψης. Οι κρατικές επιχορηγήσεις προς τους οργανισμούς κοινωνικής ασφάλειας περικόπτονται κατά 2,3 δισεκατομμύρια ευρώ, πέφτοντας στα 12,8 δισεκατομμύρια ευρώ. 
Κατάργηση του ΕΚΑΣ, περικοπές στα επιδόματα ανεργίας, μέσω της εφαρμογής ακόμα πιο αυστηρών εισοδηματικών και περιουσιακών κριτηρίων. 
Περικοπή της δαπάνης για την καταβολή τριτεκνικών και πολυτεκνικών επιδομάτων. 
Οι εισπράξεις από τη φορολόγηση της ακίνητης περιουσίας διογκώνονται σε ποσοστό 41,4%. Η επίσημη ανεργία αναμένεται στο 24,5%, ενώ η πτώση του επιπέδου της κατανάλωσης θα συνεχιστεί με ρυθμό 1,6%. 
Κύριε Υπουργέ, αυτός είναι ένας προϋπολογισμός ο οποίος σκοπό έχει τη συμπίεση των δαπανών στους βασικούς κοινωνικούς άξονες και την αύξηση των εσόδων κατά βάση από την ανύπαρκτη φοροδοτική ικανότητα των πολιτών. Είναι κατά βάση ένας θεωρητικός προϋπολογισμός, χωρίς την έγκριση της τρόικας, πράγμα το οποίο σημαίνει ότι πρέπει να αναμένουμε διορθώσεις μέσω διαρθρωτικών αλλαγών, όπως το έχει βαφτίσει η Κυβέρνηση, και όλοι γνωρίζουμε τι σημαίνει αυτό. 
Ευχαριστώ πολύ.","ΠΟΛΥΒΙΟΣ ΖΗΣΙΜΟΠΟΥΛΟΣ",155
"126188"," Το λόγο έχει ο Υπουργός Πολιτισμού και Αθλητισμού κ. Πάνος Παναγιωτόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"126189"," Ευχαριστώ, κυρία Πρόεδρε. 
Κυρίες και κύριοι συνάδελφοι, ο προϋπολογισμός που συζητούμε στην Εθνική Αντιπροσωπεία, είναι προϋπολογισμός εξαιρετικά δύσκολος, γιατί είναι προϋπολογισμός έκτακτης ανάγκης, προϋπολογισμός με τον οποίο καλούμεθα να απαντήσουμε στις έκτακτες ανάγκες που δημιούργησε στη χώρα η πρωτοφανής παγκόσμια οικονομική κρίση και να δώσουμε λύση.
Ο προϋπολογισμός αυτός είναι για τους συγκεκριμένους λόγους όχημα για να μπορέσει να βγει η χώρα απ’ αυτήν τη βαθιά οικονομική και κοινωνική κρίση. Ο προϋπολογισμός αυτός πρέπει να ψηφιστεί. Πρέπει να ψηφιστεί, διότι, παρά τις κριτικές παρατηρήσεις που ακούγονται –και θα έλεγα ακούγονται απ’ όλες τις πλευρές της Βουλής και πρέπει να τις ακούμε- αυτό που είναι ξεκάθαρο είναι ότι κανείς μέχρι τώρα δεν προτείνει μια συγκροτημένη εναλλακτική λύση εξόδου από την κατάσταση στην οποία βρέθηκε η χώρα. 
Ακούω πολλά από την πλευρά του ΣΥΡΙΖΑ και άλλων κομμάτων της Αντιπολίτευσης, αλλά κυρίως του ΣΥΡΙΖΑ, και δεν έχω ακούσει συγκροτημένη πρόταση εξόδου. Άκουσα με πολλή προσοχή τον εισηγητή κ. Τσακαλώτο, ο οποίος επιστράτευσε μια σειρά ρήσεων από διαφορετικές σχολές της παγκόσμιας οικονομικής και δημοσιονομικής σκέψης. Όμως, συνολική πρόταση εξόδου από την κρίση δεν άκουσα, γιατί απλούστατα ο οδικός χάρτης τον οποίο υποδεικνύει ο ΣΥΡΙΖΑ για τη δήθεν, έξοδο από την κρίση οδηγεί σε εθνικό αδιέξοδο. 
Κυρίες και κύριοι συνάδελφοι, η Κυβέρνηση συνεργασίας υπό τον Αντώνη Σαμαρά έχει πετύχει πολλά σε πολύ δύσκολους καιρούς και με πολύ σκληρή προσπάθεια και τα έχει πετύχει χάρη στη στήριξη και τις δραματικές προσπάθειες του ελληνικού λαού. 
Η εικόνα της χώρας άλλαξε και αυτό αρχίζει σιγά-σιγά και φαίνεται πλέον. Η χώρα πέτυχε τη μεγαλύτερη αναδιάρθρωση χρέους που έχει γίνει στο σύγχρονο κόσμο. Οι μεταρρυθμίσεις προχωρούν, ζωτικές μεταρρυθμίσεις για την εικόνα της Ελλάδας και για τη λειτουργία του κράτους στην Ελλάδα, αλλά γενικότερα της οικονομίας και της κοινωνίας. Οι ιδιωτικοποιήσεις προχωρούν και η χώρα σήμερα είναι σε θέση να παρουσιάσει πρωτογενές πλεόνασμα. Δηλαδή, με άλλα λόγια, η χώρα μπορεί σήμερα να καλύψει τα έξοδά της, τις δαπάνες της και να έχει και κάποιο συγκεκριμένο περίσσευμα. Αυτή είναι η απαραίτητη βάση για να μπορέσει η χώρα να διαπραγματευτεί και το κάνει ο Πρωθυπουργός με τον καλύτερο δυνατό τρόπο. Όπως είπα και πριν και επαναλαμβάνω, εάν έχει επιτευχθεί αυτό, οφείλεται στις προσπάθειες και τις αιματηρές θυσίες του ελληνικού λαού. 
Όμως, κυρίες και κύριοι συνάδελφοι, έχουμε έρθει σε ένα κομβικό σημείο. Οι εξελίξεις στην Ευρώπη είναι γνωστές. Οι ευρωπαϊκές εκλογές είναι μπροστά μας. Στη Γερμανία υπάρχει μια νέα κυβέρνηση, η οποία σχηματίστηκε μετά τις πρόσφατες γενικές βουλευτικές εκλογές στη συγκεκριμένη ευρωπαϊκή χώρα. 
Μία στραβοτιμονιά, η επιστροφή στην εξαλλότητα, η πυροδότηση εντάσεων και κοινωνικών και πολιτικών συγκρούσεων, η πρόκληση από την Αντιπολίτευση κλίματος πολιτικής αστάθειας μπορεί να αποτελέσουν μοιραία γεγονότα και μοιραία λάθη, που θα οδηγήσουν τη χώρα στην καταστροφή και το χάος. 
Έχουμε μπροστά μας και υπηρετούμε την ύψιστη εθνική προτεραιότητα, να βγει η χώρα από το μνημόνιο, να έχουμε ξανά μία Ελλάδα ανταγωνιστική και παραγωγική. Νομίζω ότι η πορεία της χώρας δείχνει ότι βρισκόμαστε σε καλό δρόμο για να πετύχουμε τους στόχους αυτούς. Έχουμε αρκετή ανηφόρα μπροστά μας, ναι. Έχουμε μεγάλη προσπάθεια μπροστά μας, ναι, αλλά τα αποτελέσματα στο εμπορικό ισοζύγιο, τα αποτελέσματα στο ισοζύγιο τρεχουσών συναλλαγών τι δείχνουν; Ότι ανακτούμε τη χαμένη ανταγωνιστικότητά μας, ότι εκσυγχρονίζεται σιγά-σιγά η παραγωγική βάση της χώρας, οι εξαγωγές μας τονώνονται, η Ελλάδα ξαναγίνεται ανταγωνιστική. 
Εδώ, λοιπόν, είναι που πρέπει να προσέξουμε να μη χάσουμε τον έλεγχο της κατάστασης. Και δεν μιλάω για την Κυβέρνηση. Μιλάω για ολόκληρο τον ελληνικό λαό, για τη συντεταγμένη κοινωνία.
Κυρίες και κύριοι συνάδελφοι, πρέπει να προσέξουμε ιδιαίτερα να μην τροφοδοτεί καμμία πλευρά τα φαινόμενα της έντασης και των συγκρούσεων, ιδιαίτερα αυτήν τη στιγμή, κατά την οποία γνωρίζουμε όλοι ότι δοκιμάζονται τα όρια αντοχής του ελληνικού λαού και, σε αρκετές περιπτώσεις, έχουν ξεπεραστεί και αρκεί μία μικρή σπίθα για να ανάψει η φλόγα στην κοινωνία και να οδηγήσει σε εθνικά και κοινωνικά αδιέξοδα, να οδηγήσει τη χώρα στην καταστροφή. 
Να μην επενδύει, λοιπόν, η Αξιωματική Αντιπολίτευση στη στρατηγική της έντασης και της σύγκρουσης, διότι η στρατηγική αυτή δεν οδηγεί πουθενά τον τόπο. Και επιτρέψτε μου να πω ότι θα αποδειχθεί στην πορεία ότι παράγει δραματικά πολιτικά αδιέξοδα και για την ίδια την Αξιωματική Αντιπολίτευση που την ακολουθεί, δηλαδή για τον ΣΥΡΙΖΑ.
Παρακολουθώ με πολλή προσοχή αυτές τις μέρες τη συζήτηση που διεξάγεται στη Βουλή για το νέο προϋπολογισμό και βλέπω συναδέλφους από το χώρο της Συμπολίτευσης που διατυπώνουν πολύ σημαντικές –χρήσιμες, θα έλεγα- κριτικές παρατηρήσεις, συναδέλφους οι οποίοι είναι βέβαιο –και το έχουν πει και οι ίδιοι- ότι θα ψηφίσουν αυτόν τον προϋπολογισμό έκτακτης ανάγκης, αυτόν το δύσκολο προϋπολογισμό, αυτόν τον προϋπολογισμό που εύχομαι στο μέλλον να μη χρειαστεί να τον ξαναφτιάξει η χώρα, γιατί η χώρα θα μπει στη σωστή πορεία στο μέλλον. Ήδη έχει μπει σε αυτήν τη σωστή πορεία.
Θέλω να ξεκαθαρίσω ότι είναι άδικο αυτή η συζήτηση που γίνεται και για το θέμα της φορολογίας και ιδιαίτερα για το θέμα της φορολογίας των ακινήτων να προσωποποιείται, γιατί ακούω στα Μέσα Μαζικής Ενημέρωσης ότι αυτή η συζήτηση έχει ως στόχο τον τάδε Υπουργό ή τον δείνα Υπουργό. Τα όσα έχουν ειπωθεί είναι χρήσιμα και δείχνουν ότι η συζήτηση αυτή διεξάγεται σε μία υγιέστατη ατμόσφαιρα. Επαναλαμβάνω ότι δεν πρέπει να αδικούμε τη συζήτηση προσωποποιώντας αυτά που λέγονται. 
Η αλήθεια είναι ότι στην κοινωνία ο σφυγμός της καθημερινότητας λέει –και ο σφυγμός αυτός δεν διαμορφώνεται με βάση τους μέσους όρους- ότι έχουμε μία δυσβάσταχτη φορολογία λόγω των εκτάκτων αναγκών. Είναι αλήθεια ότι τα εκκαθαριστικά σημειώματα έπεσαν μαζεμένα το 2013 και έγιναν ένα βαρύ φορτίο για τη μέση ελληνική οικογένεια, για το μικρομεσαίο νοικοκυριό. 
Από την άλλη, όμως, είναι αλήθεια ότι αυτών των δραματικών συνθηκών που διαμορφώθηκαν έχουν απόλυτη συνείδηση και απόλυτη επίγνωση και ο Πρωθυπουργός και η Κυβέρνηση και οι αρμόδιοι οικονομικοί Υπουργοί. Και η προσπάθεια που γίνεται και η διαπραγμάτευση που γίνεται είναι για να μπορέσουμε να περάσουμε αυτόν τον κάβο με όσο το δυνατόν λιγότερες απώλειες εισοδήματος για την ελληνική οικογένεια. Αυτό, λοιπόν, πρέπει να το ξεκαθαρίσουμε και να το υπογραμμίσουμε.
Στο χώρο του πολιτισμού και του αθλητισμού, κυρίες και κύριοι συνάδελφοι, τις επόμενες ημέρες θα φέρουμε ένα νέο νομοσχέδιο στην αρμόδια επιτροπή και μετά στην Ολομέλεια. Περιορίζομαι σε ορισμένες σημαντικές, κατά την κρίση μου, επισημάνσεις.
Ναι, είναι αλήθεια ότι η οικονομική κρίση προκάλεσε βαριά οικονομικά πλήγματα και στο χώρο του πολιτισμού, όπως έχει συμβεί και σε άλλες κοινωνικές δραστηριότητες. Ωστόσο, και στο χώρο του πολιτισμού γίνονται πράγματα όχι ασήμαντα. Βλέπουμε τον κινηματογράφο στην Ελλάδα να ανθίζει, να κερδίζει διακρίσεις και βραβεία διεθνή. Δεν οφείλεται στο κράτος αυτό. Μη δημιουργήσουμε πλαστές εντυπώσεις. Η υποστήριξη του κράτους έχει υποχωρήσει και το κράτος δεσμεύεται να αποδώσει τα οφειλόμενα στον πολιτισμό από την πρώτη διαδρομή στην πορεία της ανάκαμψης. Οφείλεται στο πείσμα, την ικανότητα, το ταλέντο, τη φαντασία, το όραμα των Ελλήνων δημιουργών. Έτσι κερδίζονται οι διακρίσεις. 
Οφείλω, λοιπόν, και εγώ ως προϊστάμενος της πολιτικής ηγεσίας του Υπουργείου Πολιτισμού και Αθλητισμού να απευθύνω λόγια τιμής και σεβασμού προς όλους τους δημιουργούς, άνδρες και γυναίκες, στο χώρο του πολιτισμού στην Ελλάδα, οι οποίοι, κάτω από αντίξοες συνθήκες, δίνουν τη μάχη του οράματος, της δημιουργικότητας, δημιουργούν, κρίνονται, βραβεύονται στις τέσσερις άκρες της γης. 
Από τη δική μας τη πλευρά, προχωρούμε σημαντικές θεσμικές μεταρρυθμίσεις, οι οποίοι έχουν ως στόχο να καταστήσουν τον πολιτισμό πολύτιμο εργαλείο για την ανάπτυξη της χώρας και για τη δημιουργία θέσεων εργασίας. Σημειώνω μεταξύ άλλων ότι έχουμε ανοίξει το πελώριο θέμα των πνευματικών και συγγενικών δικαιωμάτων. Ξεκινούμε τον εθνικό διάλογο μεταξύ των παραγωγικών τάξεων και των δημιουργών, για να μπορέσουμε έτσι να πετύχουμε ένα νέο σημείο ισορροπίας, ώστε οι δημιουργοί να αμείβονται με τα πνευματικά και συγγενικά δικαιώματα που δικαιούνται –γιατί και αυτοί πρέπει να ζήσουν σε αυτούς τους δύσκολους καιρούς- και οι επαγγελματίες να μην εξωθούνται στο περιθώριο και σε πτώχευση και οικονομική χρεοκοπία. 
Αυτήν την εβδομάδα έρχεται στην Επιτροπή Μορφωτικών Υποθέσεων της Βουλής το νομοσχέδιο για τη λειτουργία των θεάτρων, ένα νομοσχέδιο απαραίτητο, που αλλάζει το καθεστώς του μεταξικού νόμου του 1936. Προχωρούμε σε μεταρρυθμίσεις στη λειτουργία χώρων αρχαιολογικών, μνημειακών, μουσειακών. Ο στόχος μας είναι να υπάρξει νέο ωράριο, 8 το πρωί με 8 το βράδυ, ισχυρή προβολή στο διαδίκτυο, e-ticketing, νέο πολιτιστικό μάρκετινγκ, νέα και περισσότερα πωλητήρια, νέα και πιο σύγχρονα προϊόντα. Ψηφίσαμε ήδη τη διάταξη που δίνει τη δυνατότητα να παραταθεί το ωράριο λειτουργίας των αρχαιολογικών, μουσειακών και μνημειακών χώρων, όταν ο χρήστης είναι έτοιμος να κάνει οργανωμένη χρήση του χώρου -περιηγητές, ταξιδιωτικά γραφεία, γκρουπ, κρουαζιέρες- αρκεί να καταβάλλει τα λειτουργικά έξοδα και τα έξοδα αμοιβής του προσωπικού. 
Κλείνοντας, δεν μπορώ να αποφύγω να τονίσω ότι ο πολιτισμός δεν είναι μόνο η ταυτότητα, η αξιοπρέπεια, η συνείδησή μας. Ο πολιτισμός είναι και ένα πολύτιμο εργαλείο για να κάνουμε εξωτερική πολιτική, ιδιαίτερα στα εθνικά μας θέματα. 
Αυτήν την ώρα που μιλάμε, στην Ουάσινγκτον, στην «καρδιά» της αμερικανικής επιρροής, βρίσκεται σε εξέλιξη η έκθεση για το Βυζάντιο, μια έκθεση που αναδεικνύει την ελληνικότητα της Βυζαντινής Αυτοκρατορίας. Ήδη πάνω από εβδομήντα χιλιάδες επισκέπτες έχουν πάει στην έκθεση αυτή. 
Στα τέλη του 2014 θα ξεκινήσει στον Καναδά, σε μια πόλη που είναι η «καρδιά» της σκοπιανής προπαγάνδας, μια άλλη έκθεση, «Έλληνες από τον Αγαμέμνονα ως τον Μέγα Αλέξανδρο», μια έκθεση με εξακόσια εκθέματα, η οποία θα αναδείξει κάτι δεδομένο, όχι όμως για τους προπαγανδιστές σε βάρος της ελληνικότητας της Μακεδονίας, δεδομένο για ολόκληρο τον άλλο πολιτισμένο και μορφωμένο κόσμο. Δηλαδή, θα αναδείξει τη γραμμή της ελληνικότητας που συνδέει όλες τις εποχές της ιστορίας των Ελλήνων, από τον Αγαμέμνονα μέχρι τους Μακεδόνες βασιλείς. 
Κυρίες και κύριοι συνάδελφοι, ασφαλώς ο πολιτισμός έχει υποστεί πλήγματα από τις περικοπές, αλλά στέκεται όρθιος, φέρνει σε πέρας την εθνική του αποστολή και διεκδικεί δικαιολογημένα αυτά που του ανήκουν από την πολιτεία, από τα πρώτα βήματα που θα κάνει η χώρα μετά τα σημάδια της ανάκαμψης, της προόδου και της οικονομικής ανασυγκρότησης. 
Με αυτές τις σκέψεις σάς καλώ να ψηφίσουμε θετικά υπέρ ενός δύσκολου προϋπολογισμού έκτακτης ανάγκης, που αποτελεί, όμως, το μόνο όχημα για να βγει η χώρα από την κρίση.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΠΑΝΟΣ ΠΑΝΑΓΙΩΤΟΠΟΥΛΟΣ",387
"126190"," Ευχαριστούμε κι εμείς.
Κυρίες και κύριοι συνάδελφοι, επιτρέψτε μου να κάνω μία πρόβλεψη. Θα κλείσουμε τη συνεδρίαση κατά τις 3 το μεσημέρι, οπότε θα μιλήσουν τώρα ο κ. Γάκης, η κ. Γεροβασίλη και ο κ. Βεσυρόπουλος. Οι υπόλοιποι θα ξεκινήσουν τις ομιλίες τους από τις 6 το απόγευμα και μετά.
Το λόγο έχει ο κ. Δημήτριος Γάκης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"126191"," Ευχαριστώ, κυρία Πρόεδρε.
Κύριοι συνάδελφοι, η Ψέριμος, ένα μικρό νησί δίπλα στην Κάλυμνο, η οποία κατοικείται από εκατόν τριάντα ανθρώπους, και σχεδόν όλο το νησί της Ρόδου βρίσκονται σε κατάσταση εκτάκτου ανάγκης μετά τα τελευταία καιρικά φαινόμενα που έπληξαν την περιοχή. 
Η κατάσταση έκτακτης ανάγκης ανέδειξε μερικά ζητήματα, τα οποία θα έπρεπε να τα έχουμε αντιμετωπίσει πριν φτάσουμε σ’ αυτήν την κατάσταση, πριν φτάσουμε σ’ αυτό το σημείο. Η κατάσταση έκτακτης ανάγκης έχει να κάνει με τις υποδομές, που δεν άντεξαν σ’ αυτές τις καιρικές συνθήκες, οι οποίες, ομολογουμένως, ήταν ακραίες. Όμως, οι υποδομές πρέπει να είναι σχεδιασμένες για να αντέχουν στα ακραία καιρικά φαινόμενα. 
Η κατάσταση έκτακτης ανάγκης έχει να κάνει με τον επιδερμικό προγραμματισμό του ελληνικού κράτους, με έναν προγραμματισμό ο οποίος δίνει βαρύτητα στο «θεαθήναι», στην επιδερμική εικόνα και στη βιτρίνα του τουρισμού, για να μπορέσει έτσι να δείχνει ένα άλλο πρόσωπο προς τα έξω. Ότι, δηλαδή, είμαστε μία χώρα η οποία αντέχει, είμαστε μια όμορφη χώρα. Αλλά σε κάθε δυσκολία όλα αυτά στηρίζονται σε «πήλινα πόδια».
Έκτακτη ανάγκη, κύριε Υπουργέ του Πολιτισμού, είναι να αντιμετωπίσει κανείς τα προβλήματα του πολιτισμού, που άφησε πίσω αυτή η διαδικασία σχεδιασμού και αυτή η θεομηνία που χτύπησε τα νησιά.
Μπορεί ο προϋπολογισμός να αντιμετωπίσει σήμερα αυτήν την κατάσταση; Είναι το εργαλείο αντιμετώπισης αυτών των δυσκολιών; Εμείς νομίζουμε ότι έχουμε να κάνουμε με έναν προϋπολογισμό που κινείται στη λογική της γενικευμένης φορολεηλασίας και της περαιτέρω υποτίμησης ακόμα και των πιο στοιχειωδών κοινωνικών δικαιωμάτων και αναγκών και αυτό είναι «φως φανάρι».
Αρκεί κανείς να ρίξει μία μόνο ματιά στα βασικά του μεγέθη, τόσο στο σκέλος των εσόδων όσο και στο σκέλος των δαπανών, για να οδηγηθεί αβίαστα σε μία τέτοια αυτονόητη διαπίστωση. Το ότι έχουμε να κάνουμε με έναν προϋπολογισμό που η κεντρική ιδέα του έρχεται καθ’ υπαγόρευσιν των δανειστών είναι, επίσης, «φως φανάρι». Πρόκειται για τη γνωστή μνημονιακή συνταγή, την οποία εκτελούν πρόθυμα, και μάλιστα με υπερβάλλοντα πολλές φορές ζήλο, οι κατά καιρούς συγκυβερνώντες.
Το σχετικό φαρμακευτικό σκεύασμα είναι αυθεντικό και όχι γενόσημο. Η ακριβής περιγραφή των βασικών ουσιών του είναι προϊόν ανάλυσης αφηνιασμένων νεοφιλελεύθερων συνταγογράφων, με επίσημη εργοστασιακή έδρα άλλοτε στις Βρυξέλλες, άλλοτε στη Φρανκφούρτη και άλλοτε εκεί όπου κάνουν τρομοκρατικές ασκήσεις επί χάρτου με λάθος πολλαπλασιαστές.
Όσο για την παρασκευή του φαρμάκου, αυτή γίνεται σε δικά μας εργαστήρια, έτσι, για να υπάρχει κάποια εγχώρια προστιθέμενη αξία, προκειμένου να επιστρέφεται αμέσως και ατόφια στους διεθνείς τοκογλύφους μαζί, φυσικά, με τους τόκους υπερημερίας. 
Ένα τέτοιο ακριβώς φάρμακο μας προτείνει και ο φετινός προϋπολογισμός. Ανοίγοντας, λοιπόν, το «κουτί» αρχίζουμε να διαβάζουμε τις οδηγίες χρήσης. Είναι στα ελληνικά, προφανώς για να μην υπάρχουν παρεξηγήσεις από πιθανά λάθη στη μετάφραση. Στο σχετικό κείμενο δεν αναγράφεται τίποτα για αντενδείξεις ή παρενέργειες, παρά μόνο σαφείς και αυστηρές παροτρύνσεις. Διαβάζω μερικές από αυτές:
Σαρώστε χωρίς αναστολές τα εναπομείναντα εργασιακά, κοινωνικά και ασφαλιστικά δικαιώματα. 
«Κουρέψτε» με την ψιλή μισθούς και συντάξεις. 
Φορολογήστε ό,τι κινείται και βάλτε να πληρώσουν πανάκριβο ενοίκιο σε όσους τόλμησαν ν’ αποκτήσουν δικό τους ακίνητο. Αν δεν είναι συνεπείς, τους το παίρνουμε πίσω, σε τιμή που θα χρωστάνε και από πάνω. 
Κατεδαφίστε με συνοπτικές διαδικασίες οτιδήποτε έχει σχέση με δημόσιο χώρο: υγεία, παιδεία, πρόνοια, λιμάνια, αεροδρόμια, ενέργεια, νερό, ορυκτό πλούτο, μεταφορές και άλλα. Για τον αέρα και τον ήλιο θα φροντίσει το επόμενο μνημόνιο.
Μην καθυστερείτε καθόλου και, αν κάτι πάει στραβά στην πορεία εκτέλεσης της συνταγής, μην ανησυχείτε. Σε μερικούς μήνες θα ενισχύσουμε τη δόση όσο χρειαστεί. Εάν παρ’ όλα αυτά συνεχίζουν κάποιοι να διαμαρτύρονται και σας κάνουν δύσκολη τη ζωή, βάλτε τα μεγάλα μέσα, Ενημέρωσης και άλλα. Ξέρετε από αυτά: δυνάμεις καταστολής, πράξεις νομοθετικού περιεχομένου, διαπλεκόμενη λάσπη, μονταζιέρες και άλλες παρόμοιες πρόσθετες ουσίες.
Τέλος, επειδή έχουμε να κάνουμε με ένα λαό παράξενο, με αγωνιστικές παραδόσεις και δημοκρατικές καταβολές –ο οποίος δεν μασάει πλέον με τις χάντρες του πρωτογενούς πλεονάσματος και ο οποίος άρχισε ήδη να μας παίρνει χαμπάρι για τον εφιάλτη που του ετοιμάζουμε- ενεργοποιήστε το πιο βαρύ σας όπλο, βάλτε τον σε δίλημμα: Ή παίρνεις τώρα όλα τα χάπια μαζεμένα ή διακινδυνεύεις την επόμενη δόση. Εκτός αν προτιμάς να έρθει ο ΣΥΡΙΖΑ, ο οποίος, ως γνωστόν, σε κυβερνάει τα τελευταία σαράντα χρόνια και ο οποίος ευθύνεται για την κρίση του πολιτικού συστήματος και τα μνημόνια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ένα λεπτό ακόμη θα χρειαστώ, κυρία Πρόεδρε.
Συνεχίζοντας το διάβασμα των οδηγιών χρήσης, συναντάμε παρακάτω και κεφάλαιο για το νότιο Αιγαίο και τα Δωδεκάνησα. Αναφέρει: ξεπούλημα αεροδρομίων, λιμανιών, δημόσιας περιουσίας, νερού, υποβάθμιση συγκοινωνιών, ακτοπλοϊκών και αερομεταφορών, δραστικός περιορισμός κοινωνικών δαπανών, αποδόμηση μονάδων πρωτοβάθμιας φροντίδας υγείας, κατάργηση ΙΚΑ και ΕΟΠΥΥ, με τελευταία θύματα την Κάρπαθο. Ακόμα και το ΕΛΤΑ, ένα γραφείο στο Παραδείσι που εξυπηρετεί τη μισή τουλάχιστον Ρόδο καταργείται. Κατάργηση των ΔΟΥ και υποβάθμιση του ΣΔΟΕ στα νησιά, έτσι, για να μην «παίρνουμε» και πάρα πολλά έσοδα. Υποστελέχωση και υποχρηματοδότηση μικρών νησιωτικών ΟΤΑ, μείωση πιστώσεων κατά 11% για το νότιο Αιγαίο και 78% για τα Δωδεκάνησα, μείωση στην επιδότηση άγονων γραμμών κατά 18 εκατομμύρια ευρώ, μείωση δαπανών για την παιδεία στα Δωδεκάνησα κατά 80%, μείωση δαπανών για τη Γενική Γραμματείας Νησιωτικής Πολιτικής κατά 6%, μείωση δαπανών για το Πρόγραμμα Δημοσίων Επενδύσεων του Υπουργείου Τουρισμού κατά 53%. 
Αυτήν ακριβώς τη συνταγή διαβάζουμε και μέσω αυτού του οικονομικού προϋπολογισμού και είμαστε πεισμένοι ότι με τον ίδιο τρόπο τη διαβάζει πλέον η μεγάλη πλειοψηφία του ελληνικού λαού. Θα το συνειδητοποιήσετε, κύριοι της συγκυβέρνησης, πολύ σύντομα και πολύ πιο εκκωφαντικά απ’ όσο φαντάζεστε.
Τέλος, όπως κάθε οδηγός χρήσης φαρμάκου, κλείνει με την ενημέρωση των πολιτών στην περίπτωση παρενεργειών. Τηλεφωνικό κέντρο δηλητηριάσεων: ΣΥΡΙΖΑ!
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΓΑΚΗΣ",79
"126192"," Το λόγο έχει η κ. Όλγα Γεροβασίλη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"126193"," Ευχαριστώ, κυρία Πρόεδρε.
Κυρίες και κύριοι συνάδελφοι, το 2013 η Κυβέρνηση πήρε μέτρα 9 δισεκατομμυρίων, για να παρουσιάσει ένα λογιστικό πρωτογενές πλεόνασμα. Δημιούργησε έτσι μια μαγική, πλην όμως εικονική, πραγματικότητα για την ελληνική οικονομία, συνθλίβοντας τον ελληνικό λαό. Μείωσε μισθούς, συντάξεις, σάρωσε τα εργασιακά δικαιώματα, διέλυσε την υγεία, την παιδεία και την κοινωνική ασφάλιση, φέσωσε περίπου 6 δισεκατομμύρια ευρώ τους ιδιώτες. Το πλεόνασμα, όμως, πλεόνασμα και ας κλείνουν μικρομεσαίες επιχειρήσεις και ας μεταναστεύουν παραδοσιακές παραγωγικές βιομηχανίες στο εξωτερικό, αφήνοντας, βεβαίως, πίσω τους χιλιάδες άνεργους!
Όλα αυτά, για να μπορεί να περιδιαβαίνει ο κύριος Πρωθυπουργός στο Βερολίνο και να επιχαίρει για την ανύπαρκτη επιτυχία της Κυβέρνησής του. Είναι απορίας άξιον πώς μπορεί να υποστηρίζει ο Υπουργός ότι μπορεί να χτίσει πάνω στα ερείπια που ο ίδιος διαρκώς δημιουργεί.
Κυρίες και κύριοι συνάδελφοι, το πραγματικό πλεόνασμα που έχει παραγάγει αυτή η Κυβέρνηση είναι πλεόνασμα λάθος εκτιμήσεων, λάθος στοχεύσεων και, βεβαίως, πλεόνασμα υποκρισίας, σαν αυτήν που παρακολουθήσαμε από την εισήγηση της Νέας Δημοκρατίας προχθές για τον προϋπολογισμό. Όπως ακούσαμε από τον εισηγητή, χωρίς αμφισβήτηση από το ΠΑΣΟΚ, έχουμε θετική μεταστροφή του κλίματος στην Ελλάδα, η οποία αποδεικνύεται από τη βελτίωση των δεικτών. Μετά ακούσαμε από τον ίδιο ότι μειώθηκε ο ρυθμός αύξησης της ανεργίας, άρα η ανεργία σταθεροποιήθηκε.
Μας είπε, επίσης, ότι οι μειωμένες δαπάνες που υπάρχουν στον προϋπολογισμό αποδεικνύουν το πόσο αποτελεσματικός είναι ο έλεγχος ο οποίος ασκείται. Και κατέληξε, με αφοπλιστική ειλικρίνεια φυσικά, ότι ο στρατηγικός στόχος της Κυβέρνησης είναι η εξυπηρέτηση του χρέους. Είναι ο δεύτερος ανέφικτος στόχος, διότι τον πρώτο, ο οποίος ήταν η μείωση του δημοσιονομικού ελλείμματος, σαφώς και τον έχουμε ξεχάσει ως στόχο, μιας και αυτό έχει εκτιναχθεί.
Κυρίες και κύριοι συνάδελφοι της Συμπολίτευσης, παραδοσιακά οι αστικές δυνάμεις της χώρας μιλούσαν για μικρό και ευέλικτο κράτος. Τώρα έχουμε καταλάβει ότι εννοούσατε καθόλου κράτος. Μιλούσατε αντίστοιχα για μια ισχυρή και οικονομικά αυτοτελή τοπική αυτοδιοίκηση και εννοούσατε καθόλου αυτοδιοίκηση. Θέλετε οργανισμούς τοπικής αυτοδιοίκησης απολύτως ελεγχόμενους από την κεντρική διοίκηση και τα ιδιωτικά συμφέροντα, κυρίως τα γερμανικά. Τηρουμένων των αναλογιών, την πολιτική που εφαρμόζετε στην κεντρική διοίκηση την έχετε ήδη δοκιμάσει στην τοπική αυτοδιοίκηση με το εξής τρίπτυχο: υποχρηματοδότηση, απολύσεις, ιδιωτικοποιήσεις.
Η αρχή έγινε με τη δήθεν μεταρρύθμιση του «Καλλικράτη», που άνοιξε την κερκόπορτα για τη σταδιακή αποδόμηση της τοπικής αυτοδιοίκησης. Με τα μνημόνια και με τα μεσοπρόθεσμα το σχέδιο ολοκληρώνεται.
Στον προϋπολογισμό του 2014 προβλέπονται νέες περικοπές για την τοπική αυτοδιοίκηση. Κατά 50% θα μειωθούν οι κεντρικοί αυτοτελείς πόροι, κατά 110 εκατομμύρια ευρώ το Πρόγραμμα ΣΑΤΑ. Το δε Αναπτυξιακό Πρόγραμμα «Ελλάδα» που προέβλεπε ο «Καλλικράτης» έχει εξαφανιστεί. Και ενώ κάνετε αυτές τις περικοπές, επιβάλλετε στους ΟΤΑ να γίνουν πλεονασματικοί το 2014. Πώς μπορεί να γίνει αυτό; Μας δίνετε και την απάντηση: χαρατσώνοντας τους δημότες.
Ξέρετε, όμως, κυρίες και κύριοι συνάδελφοι της Συμπολίτευσης, υπάρχει και το άρθρο 4 παράγραφος 5 του Συντάγματος, το οποίο ορίζει ότι οι Έλληνες πολίτες συνεισφέρουν χωρίς διακρίσεις στα δημόσια βάρη ανάλογα με τις δυνάμεις τους. 
Αντισυνταγματική, βέβαια, είναι και η δημοσιονομική επιτήρηση που επιβάλλει το Οικονομικό Παρατηρητήριο. Δεν σχολιάζω καν τις εισαγόμενες ντιρεκτίβες και τους ειδικούς απεσταλμένους, που ενεργούν επ’ ωφελεία, κυρίως, των γερμανικών αλλά και άλλων συμφερόντων. Να θυμίσω εδώ πάλι το άρθρο 102 παράγραφος 4 του Συντάγματος όπου ορίζεται ότι «το κράτος ασκεί στους οργανισμούς τοπικής αυτοδιοίκησης εποπτεία, που συνίσταται αποκλειστικά στον έλεγχο νομιμότητας. Δεν επιτρέπεται να εμποδίζει την πρωτοβουλία και την ελεύθερη δράση τους».
Στην τοπική αυτοδιοίκηση εφαρμόστηκε η μέθοδος του «ξαφνικού θανάτου», με την κατάργηση των κλάδων της Δημοτικής Αστυνομίας και των σχολικών φυλάκων. Τώρα έρχεται και η σειρά των εργαζομένων στην καθαριότητα και έπεται συνέχεια. Ετοιμάζετε επιπλέον περίπου έξι χιλιάδες απολύσεις εργαζομένων στους ΟΤΑ, κατάργηση του Ινστιτούτου Τοπικής Αυτοδιοίκησης, καταργήσεις και συγχωνεύσεις νομικών προσώπων. Ευτυχώς πια απαλλάχθηκε το ελληνικό δημόσιο από τα βαρίδια και μπορούμε, ξαλαφρωμένοι πια, να απογειωθούμε στην ανάπτυξη!
Μέσα σε όλα αυτά, ο Υπουργός Εσωτερικών ανακοινώνει ότι είναι ώριμες οι συνθήκες για την είσπραξη του φόρου ακινήτων από τους ΟΤΑ.
Εμείς στον ΣΥΡΙΖΑ υποστηρίζουμε και διεκδικούμε οικονομική αυτοτέλεια των ΟΤΑ. Άλλο, όμως, είναι αυτό και άλλο η μετατροπή τους σε φοροεισπρακτικό μηχανισμό. 
Η Κυβέρνηση ετοιμάζεται να νομοθετήσει άλλη μία φορά ενάντια στο Σύνταγμα, το οποίο στο άρθρο 102 παράγραφος 5 λέει: «Νόμος ορίζει τα σχετικά με την απόδοση και κατανομή μεταξύ των οργανισμών τοπικής αυτοδιοίκησης των φόρων ή τελών που καθορίζονται υπέρ αυτών και εισπράττονται από το κράτος». Αυτό για όσους το έχουν ξεχάσει ή προσπαθούν να το ξεχάσουν.
 (Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Σε μισό λεπτό τελειώνω, κυρία Πρόεδρε.
Κυρίες και κύριοι συνάδελφοι, στον αντίποδα όλων αυτών βρίσκεται η πρόταση του ΣΥΡΙΖΑ: Αποκεντρωμένη διακυβέρνηση με βασικό πυλώνα την τοπική αυτοδιοίκηση, μια αυτοδιοίκηση με ενεργό ρόλο στην παραγωγική ανασυγκρότηση της χώρας και ουσιαστική συμβολή στην αναπτυξιακή στρατηγική, με ένα νέο θεσμικό πλαίσιο που θα ακυρώσει τον «Καλλικράτη», θεσμοθέτηση απλής αναλογικής και συμμετοχικό προϋπολογισμό, με αναβάθμιση και κατοχύρωση των δημοτικών και περιφερειακών συμβουλίων ως κυρίαρχων οργάνων, με την κατάργηση του Οικονομικού Παρατηρητηρίου και τη στήριξη υπηρεσιών ανταποδοτικού χαρακτήρα, με την αξιοποίηση της δημοτικής περιουσίας για την παραγωγική, πολιτιστική και κοινωνική ανασυγκρότηση.
Κυρίες και κύριοι συνάδελφοι, κλείνοντας θέλω να πω ότι η Κυβέρνηση αποδεικνύει δυστυχώς μέσα από το φετινό προϋπολογισμό τη σκληρή, ωμή, νεοφιλελεύθερη, αντιλαϊκή πολιτική της. Κρύβει την ανθρώπινη αξιοπρέπεια και ζωή πίσω από οικονομικούς και στατιστικούς δείκτες. Κάνει αριθμητικές πράξεις σε χαρτί και βαφτίζει «πλεόνασμα» τη φτώχεια, τη μείωση μισθών και συντάξεων, τη στάση πληρωμών. Την εξαθλίωση, την αγωνία της καθημερινής επιβίωσης τις βαφτίζει «σταθερά βήματα για την ανάπτυξη». Την εικονική πραγματικότητα των αριθμών τη βαφτίζει «ρεαλιστικό προϋπολογισμό». Τελικά, το μοναδικό πραγματικό στα δικά μου μάτια είναι η ευθύνη της ψήφου καθενός και καθεμιάς μας μέσα σ’ αυτήν την Αίθουσα. 
Σας ευχαριστώ.","ΟΛΓΑ ΓΕΡΟΒΑΣΙΛΗ",91
"126194"," Σας ευχαριστούμε, κυρία Γεροβασίλη. 
Κλείνουμε με τον κ. Βεσυρόπουλο Απόστολο από τη Νέα Δημοκρατία.
Κύριε Βεσυρόπουλε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"126195"," Ευχαριστώ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, δεν γνωρίζω πόσοι εξ ημών θα μπορούσαν να θυμηθούν την εικόνα της χώρας πριν από δεκαοκτώ μήνες αλλά και την εικόνα που υπήρχε για τη χώρα σε διεθνές επίπεδο. 
Φαντάζομαι ότι όλοι θα συμφωνείτε πως αυτή η εικόνα έχει αλλάξει. Τον Μάιο του 2012 υπήρχαν ανοικτές συζητήσεις, εκτιμήσεις αλλά και παροτρύνσεις, εκ του πονηρού, για έξοδο της Ελλάδος από το Ευρώ. Σήμερα, όλοι αναγνωρίζουν την προσπάθεια και τα επιτεύγματα της Ελλάδος. Κυρίως αναγνωρίζονται από τους εταίρους μας. Καμμία άλλη χώρα δεν πέτυχε σε τόσο σύντομο χρονικό διάστημα μια τόσο σημαντική δημοσιονομική προσαρμογή και εξυγίανση. 
Υπάρχει, βεβαίως, ένα βαρύ κοινωνικό τίμημα, το τίμημα των θυσιών του ελληνικού λαού, το τίμημα της ανεργίας, που είναι στο 27% και δείχνει πλέον τάσεις ανάσχεσης, το τίμημα της ύφεσης. Είναι, όμως, η τελευταία χρονιά της ύφεσης για την ελληνική οικονομία. Δεν υπάρχει καμμία αμφιβολία ότι τους τελευταίους δεκαοκτώ μήνες υπάρχει βελτίωση του κλίματος. Η βελτίωση δεν αφορά μόνο τα μακροοικονομικά δεδομένα, δεν περιορίζεται μόνο στη βελτίωση της εικόνας της χώρας έναντι των εταίρων της, μια βελτίωση που συντελεί στην ανάκτηση του κύρους της Ελλάδος σε ευρωπαϊκό και σε διεθνές επίπεδο. 
Υπάρχει βελτίωση και του κοινωνικού κλίματος. Οι πολίτες δείχνουν ώριμοι. Αντιλαμβάνονται τις δυσκολίες. Γνωρίζουν ότι οι εύκολες λύσεις δεν υπάρχουν. Είναι δύσπιστοι απέναντι στο λαϊκισμό. 
Ακόμη και ο κ. Τσίπρας έχει αλλάξει. Πριν από δεκαοκτώ μήνες μιλούσε για σκίσιμο της δανειακής σύμβασης, για κατάργηση των πάντων και επαναφορά των πάντων με ένα άρθρο. Σήμερα και ο ίδιος δέχεται ότι έξω από την Ευρωζώνη δεν υπάρχουν εναλλακτικές, αλλά μόνο καταστροφικές λύσεις. Σήμερα και ο ίδιος δηλώνει ότι η χώρα δεν μπορεί να προχωρήσει σε μονομερείς κινήσεις και ενέργειες απέναντι στους εταίρους και δανειστές της. 
Εμείς θεωρούμε θετική αυτήν την, έστω διστακτική, -στην αρχή- ρεαλιστική προσέγγιση. Εκεί έξω υπάρχει μια κοινωνία που είναι πιο μπροστά από το πολιτικό σύστημα. Διαθέτει μια πιο προωθημένη σκέψη. Έχει ξεπεράσει και έχει αφήσει πίσω της το απλουστευτικό και θνησιγενές σχήμα «μνημόνιο-αντιμνημόνιο» και αναζητά νέα πράγματα, νέες διεξόδους. 
Χαρακτήρισα θνησιγενές αυτό το δίπολο, ένα δίπολο που είχε εξαρχής ημερομηνία λήξης, γιατί η χώρα δεν μπορεί να ζει πάντα στα μνημόνια, γιατί το μνημόνιο τελειώνει και στο τέλος του 2014 θα μπορούμε, μετά από πάρα πολύ καιρό, να βγούμε στις αγορές. Έχει ξεπεραστεί, γιατί έχουν αλλάξει οι συνθήκες, γιατί η χώρα στέκεται πιο γερά στα πόδια της, γιατί καταφέραμε να έχουμε πρωτογενές πλεόνασμα, όπως ακριβώς είχαμε δεσμευθεί στον προϋπολογισμό πέρυσι, γιατί η χώρα έχει πλέον πραγματικούς ρεαλιστικούς προϋπολογισμούς που εκτελούνται και η υλοποίησή τους και οι ενδεχόμενες αποκλίσεις ελέγχονται. 
Ας δούμε τη δημοσιονομική πορεία των δύο τελευταίων ετών. Το 2012 είχαμε ύφεση 6,5% στον περσινό προϋπολογισμό. Την υπολογίσαμε στο 4,5% και τελικά κλείνει στο 4%. Το πρωτογενές πλεόνασμα, στη χειρότερη εκδοχή, θα είναι 340 εκατομμύρια ευρώ. Λέω στη χειρότερη εκδοχή, γιατί δεν έχει υπολογιστεί η αναδρομική μείωση του επιτοκίου από τους εταίρους μας στα δάνεια που έχουμε πάρει. Δεν έχει υπολογιστεί και η μεταφορά αποδόσεων από τη διακράτηση ελληνικών ομολόγων στα χαρτοφυλάκια των κεντρικών τραπεζών της Ευρωζώνης. 
Το έλλειμμα της γενικής κυβέρνησης ήταν 6 μονάδες το 2012 και το 2013 κλείνει στις 2 μονάδες. Οι τόκοι που πληρώσαμε ήταν 12,2 δισεκατομμύρια το 2012 και 6,1 δισεκατομμύρια πληρώσαμε το 2013. Αυτά είναι στοιχεία που δεν αμφισβητούνται. 
Το 2013 ήταν ένας προϋπολογισμός σταθερότητας. Οι στόχοι του, όταν δεν επιτεύχθηκαν, υπερκαλύφθηκαν. Ο προϋπολογισμός του 2014 είναι ένας προϋπολογισμός ελπίδας. Για πρώτη φορά, εδώ και πέντε χρόνια, θα καταγράψουμε θετικό ρυθμό ανάπτυξης 0,6%, για πρώτη φορά θα υπάρξει μείωση, έστω και σε οριακό επίπεδο, της ανεργίας και, όσο θα υπάρχουν σταθεροί ρυθμοί ανάπτυξης, η ανεργία θα μειώνεται. 
Το πρωτογενές πλεόνασμα θα διαμορφωθεί στα 2,8 δισεκατομμύρια ευρώ την επόμενη χρονιά και έχει έρθει η ώρα μέρος αυτού του πλεονάσματος να αποτελέσει κοινωνικό μέρισμα, όχι ανεξέλεγκτων παροχών. Το κοινωνικό μέρισμα πρέπει να μεταφραστεί ως αποκατάσταση αδικιών εις βάρος των ευπαθών κοινωνικών ομάδων.
Το δημόσιο χρέος, χωρίς να συνυπολογίσουμε πιθανές θετικές εξελίξεις, θα διαμορφωθεί σε 319,4 δισεκατομμύρια ευρώ, στο 174,5% του ΑΕΠ. Για πρώτη όμως φορά θα παρουσιάσει μείωση σε απόλυτους αριθμούς και σε απόλυτο μέγεθος. 
Κυρίες και κύριοι συνάδελφοι, δεν περιγράφω καμμία ιδεατή εικόνα. Δεν ζω έξω από την κοινωνία, δεν ζω έξω από την πραγματικότητα. Με θυσίες, μεγάλη προσπάθεια, μεταρρυθμίσεις και δημοσιονομική πειθαρχία, ανακόψαμε μία καταστροφική πορεία, μία καταστροφική προοπτική για τη χώρα και τους πολίτες της. Φτάνουμε στο τέλος του δρόμου, που οδηγεί στη δημοσιονομική σταθερότητα και εξυγίανση. 
Από εδώ και πέρα πρέπει να ανοίξουμε ένα νέο δρόμο, το δρόμο της ανάπτυξης και της παραγωγικής ανασυγκρότησης της χώρας. Αυτή είναι υπόθεση όλων μας. Σε αυτή την προσπάθεια πρέπει να προταχθεί η ανασύσταση του πρωτογενούς τομέα. Αυτή τη φορά, οι πόροι της ΚΑΠ, οι πόροι της νέας προγραμματικής περιόδου 2014-2020, πρέπει να διατεθούν για την αναγέννηση πάνω σε νέες βάσεις του πρωτογενούς τομέα, ώστε να καλύπτει τις ανάγκες της χώρας, αλλά και να αποτελεί και πηγή εξαγωγών σε προϊόντα υψηλής προστιθέμενης αξίας και ποιότητας, έναν πρωτογενή τομέα που θα παράγει πλούτο για τους αγρότες, θα προσελκύει τους νέους ανθρώπους και θα στηρίζεται στην καινοτομία. 
Οι πολίτες θέλουν αποτέλεσμα. Το δικαιούνται, γιατί στάθηκαν όρθιοι, γιατί υποβλήθηκαν σε θυσίες, γιατί έβαλαν πλάτη για τη χώρα. Η Ελλάδα των δανεικών, η Ελλάδα της συντεχνιακής δημοκρατίας έφυγε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω σε ένα λεπτό, κυρία Πρόεδρε.
Θα επαναλάβω ότι είναι μακριά από εμένα κάθε διάθεση ωραιοποίησης. Ήμουν από αυτούς που κατέθεσαν προτάσεις για ένα δίκαιο φόρο ακινήτων και είμαι από αυτούς που θεωρούν ότι η ακίνητη περιουσία στην Ελλάδα έχει φορτωθεί υπέρμετρα βάρη. Όταν και όσο το επιτρέπει η κατάσταση της οικονομίας, πρέπει να υπάρχουν διορθωτικές παρεμβάσεις και, όσο κερδίζεται η μάχη της φοροδιαφυγής, αυτό πρέπει να μεταφράζεται σε μείωση των φορολογικών συντελεστών.
Κυρίες και κύριοι συνάδελφοι, η ψήφος μου στον κρατικό προϋπολογισμό του 2014 θα είναι θετική, όπως θετική είναι και η προσωπική μου στάση και αντίληψη απέναντι όχι μόνο στην προσπάθεια της Κυβέρνησης, αλλά και στην προσπάθεια της χώρας. Διότι η χώρα δίνει τη μάχη, η χώρα κερδίζει ή χάνει. 
Αυτή είναι η ειδοποιός και η μεγάλη διαφορά μας. Εσείς επενδύετε στην αποτυχία της Κυβέρνησης και δεν αντιλαμβάνεστε ότι η ενδεχόμενη αποτυχία συνιστούσε κατάρρευση της χώρας. Όταν μπορέσετε να αντιληφθείτε ότι η προσπάθεια αυτή έχει εθνικά χαρακτηριστικά, όταν μπορέσετε να απεξαρτηθείτε από τις προκαταλήψεις σας για καθετί που συνδέεται με τον όρο «εθνικό», τότε μπορεί να δείτε και δύο ανάγκες, τις πραγματικές ανάγκες των πολιτών και της κοινωνίας και την ανάγκη για συνεργασία, συνεννόηση και συναίνεση.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΑΠΟΣΤΟΛΟΣ ΒΕΣΥΡΟΠΟΥΛΟΣ",60
"126196"," Ευχαριστούμε, κύριε συνάδελφε. 
Κύριοι συνάδελφοι, στο σημείο αυτό διακόπτουμε τη συνεδρίαση και θα επανέλθουμε στις 18.00΄.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"126197"," Κυρίες και κύριοι συνάδελφοι, καλησπέρα σας. Επαναλαμβάνεται η διακοπείσα συνεδρίαση. 
Το λόγο έχει η Βουλευτής του ΣΥΡΙΖΑ κ. Αφροδίτη Θεοπεφτάτου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126198"," Ευχαριστώ, κύριε Πρόεδρε.
Κυρίες και κύριοι συνάδελφοι, παρ’ ότι είναι γενική διαπίστωση ότι αυτός ο προϋπολογισμός επιδέχεται αναθεωρήσεις και τροποποιήσεις, είναι σημαντικό να δούμε πού προσανατολίζεται και κυρίως θα ήθελα να αναφερθώ στο ποιες επιπτώσεις έχει στα νησιά μας αυτός ο προϋπολογισμός.
Κατ’ αρχάς, πριν προχωρήσω, θα ήθελα να σας υπενθυμίσω ότι με το νόμο που ψηφίστηκε τον Απρίλιο, περί ανασυγκρότησης της ναυτιλίας και συγκεκριμένα με το άρθρο 32 που το ψήφισε και ο ΣΥΡΙΖΑ, επιβάλλεται κάθε σχέδιο νόμου, κάθε ρύθμιση, κάθε προσθήκη ή τροπολογία να συνοδεύεται από ανάλυση συνεπειών και ρυθμίσεων, στην οποία περιλαμβάνεται η αποτίμηση των ενδεχόμενων συνεπειών στην οικονομική, κοινωνική και περιβαλλοντική ανάπτυξη των νησιών. 
Ήταν πάρα πολύ σημαντική αυτή η διάταξη, γιατί και σε επίπεδο Ευρωπαϊκής Ένωσης έχουν εντοπιστεί και έχουν αναγνωριστεί τα ιδιαίτερα δομικά προβλήματα που αντιμετωπίζει ο νησιωτικός χώρος. 
Στο συγκεκριμένο προϋπολογισμό, όπως και σε όλες τις άλλες ρυθμίσεις που έχουν μεσολαβήσει από τον Απρίλιο, ποτέ και πουθενά δεν αναφέρεται, δεν ξεχωρίζει η έννοια της νησιωτικότητας. Εμείς, οι μόνιμοι κάτοικοι των νησιών, δεν αντιλαμβανόμαστε ποια είναι η ίση μεταχείριση των πολιτών και πώς λαμβάνεται υπ’ όψιν, επιτέλους, αυτή η νησιωτικότητα.  
Ας ξεκινήσουμε, λοιπόν, με το βασικότερο πρόβλημα. Το κυριότερο θέμα των υποδομών στα νησιά, όπως γνωρίζετε όλοι, είναι οι μεταφορές. Επειδή είχα την τιμή να παρίσταμαι σε δύο συνεδριάσεις του Συμβουλίου Ακτοπλοϊκών Συγκοινωνιών, η διαδικασία είναι η εξής: Οι εφοπλιστικές εταιρείες κάνουν τις αιτήσεις για να πάρουν κάποια γραμμή και το συμβούλιο εισηγείται ανάλογα προς τον Υπουργό, ο οποίος έχει την τελική απόφαση.
Τι έχει γίνει, όμως, πάλι με τον ίδιο νόμο που ανέφερα πριν, περί ανασυγκρότησης της ναυτιλίας; Εκεί που ο κάθε πλοιοκτήτης ήταν υποχρεωμένος να αναλάβει μία γραμμή για δέκα μήνες, τώρα του δίνουν το δικαίωμα να την αναλάβει για οκτώ μήνες και με λιγότερο προσωπικό και με αύξηση του ναύλου.  
Είναι πασιφανές ότι η αναφορά του κυρίου Υπουργού Ναυτιλίας για την αναδιάρθρωση των άγονων γραμμών σημαίνει επιπλέον κατάργηση. Ενώ το 2012 είχαμε 85,8 εκατομμύρια ευρώ για τις άγονες γραμμές, το 2013 είχαμε 98,8 εκατομμύρια ευρώ, από τα οποία τα 8 εκατομμύρια ευρώ ήταν ληξιπρόθεσμες οφειλές, τώρα, για το 2014, προβλέπονται 80,6 εκατομμύρια ευρώ. 
Αντιλαμβανόμαστε, λοιπόν, ότι και αυτές οι περιοχές, οι νησιωτικές περιοχές, που είχαν κριθεί άγονες, βγαίνουν από την επιλογή. Τέτοια νησιά είναι και η Κεφαλονιά και η Ιθάκη που εκπροσωπώ, κυρίως όμως η Ιθάκη, αυτούς τους χειμερινούς μήνες είναι σε εξαιρετικά δυσχερή θέση. Είναι τελείως ακάλυπτη, γιατί δεν υπάρχουν ούτε δρομολόγια καθημερινά για να επικοινωνούν οι κάτοικοι της Ιθάκης με την Κεφαλονιά, την Πάτρα και την Αθήνα. 
Αντίστοιχα, οι συνεχείς καταργήσεις των υπηρεσιών έχουν επιφέρει τέτοιες ιδιαίτερες ανάγκες στους πολίτες, ώστε δεν μπορούν πραγματικά να κάνουν μια απλή διαδικασία. Αυτός ο τελευταίος ενάμισης χρόνος διακυβέρνησης θα πρέπει να εορταστεί ως «έτος καταργήσεων». Καταργήθηκαν ειδικότητες, καταργήθηκαν σχολεία, καταργήθηκαν υπηρεσίες, καταργήθηκαν αστυνομικά τμήματα, ακόμα και οι υπηρεσίες υγείας, κάτι το οποίο κάνει πραγματικά δύσκολη και την επιβίωση των κατοίκων και την ασφάλειά τους. 
Επίσης, επειδή ανέφερε το πρωί ο Υπουργός Διοικητικής Μεταρρύθμισης για τη διαθεσιμότητα, ενώ στα νησιά του νοτίου Αιγαίου αναφέρεται ποιες επιπτώσεις θα έχει η διαθεσιμότητα, ούτε για το Ιόνιο γίνεται κουβέντα ούτε, βέβαια, για το βόρειο Αιγαίο. 
Επίσης, όχι μόνο καταργήθηκαν οι υπηρεσίες της Ιθάκης, οι οποίες έχουν πάει στην Κεφαλονιά, αλλά έχουν κλείσει και οι περιφερειακές στις άλλες κωμοπόλεις. Ακόμα, έχουν κλείσει και υπηρεσίες της Κεφαλονιάς και πρέπει να πάει κάποιος στην Πάτρα ή την Αθήνα. 
Έτσι, έχει να διαχειριστεί ακόμα πιο σημαντικά θέματα η τοπική αυτοδιοίκηση, η οποία πρέπει να λειτουργήσει σαν ασπίδα προστασίας ενάντια σε αυτήν την απόλυτη εξαθλίωση των κατοίκων. Αντ’ αυτού, ενώ είχαμε 60% μείωση των πόρων για την τοπική αυτοδιοίκηση, από ό,τι βλέπουμε σε αυτόν τον προϋπολογισμό, μειώνονται οριζόντια τα ποσά κατά 100 εκατομμύρια ευρώ. 
Επίσης, ως προς τις περιφέρειες και τους δήμους, μειώνονται τα ποσά των αποζημιώσεων των μελών των δημοτικών περιφερειακών συμβούλων, γεγονός το οποίο σημαίνει ότι εδώ έχουμε έλλειμμα δημοκρατίας. Δεν μπορεί, δηλαδή, κάποιος που δεν αντέχει οικονομικά να έχει το δικαίωμα του εκλέγεσθαι στα νησιά μας. 
Θα ήθελα να πω δύο κουβέντες σχετικά με το ότι προβλέπεται αύξηση των εξαγωγικών προϊόντων μέσω του τουρισμού κατά 4,6%. Αίρονται όλοι οι περιορισμοί του ισχύοντος ειδικού χωροταξικού πλαισίου του τουρισμού του 2009, που σημαίνει ότι δίνουμε σε μεγάλους επιχειρηματίες παραλίες, προστατευόμενες περιοχές «Natura» κ.λπ.. 
Τι βλέπουμε, λοιπόν; Προσανατολίζεται αυτός ο προϋπολογισμός στην ανακούφιση αυτών που έχουν υποφέρει; Προσανατολίζεται στη μείωση της ανεργίας; Προσανατολίζεται μήπως στην παραγωγική ανασυγκρότηση της χώρας; Όχι. Αντίθετα σκοπός του είναι η μείωση των δαπανών σε κάθε κοινωνική υπηρεσία. Γι’ αυτόν το λόγο τον καταψηφίζουμε. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΦΡΟΔΙΤΗ ΘΕΟΠΕΦΤΑΤΟΥ",162
"126199"," Και εμείς ευχαριστούμε. 
Παρακαλώ τη συνάδελφο Βουλευτή του ΣΥΡΙΖΑ κ. Καφαντάρη να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126200"," Ευχαριστώ, κύριε Πρόεδρε. 
Πριν τοποθετηθώ επί του προϋπολογισμού, θα ήθελα από το Βήμα της Βουλής να καταγγείλω τη βία και την αστυνομική αυθαιρεσία που υπήρξε σήμερα το μεσημέρι ενάντια στους μαθητές οι οποίοι διαδήλωναν, με μία ευχή: Να μην επαναληφθεί το αντίστοιχο φαινόμενο και απόψε και τώρα που υπάρχουν διαδηλώσεις στην Αθήνα. 
Έρχομαι τώρα στο θέμα μας. Κύριοι της συγκυβέρνησης, σήμερα συζητάμε τον προϋπολογισμό που καταθέσατε, έναν Προϋπολογισμό ο οποίος, με ανύπαρκτα επιτεύγματα, θριαμβολογεί για πρωτογενές πλεόνασμα, «μαγειρεμένο» με τη δημιουργική λογιστική του παρελθόντος και τον αέρα της ανάπτυξης που έρχεται. Ο αέρας, όμως, δεν φέρνει την τόσο πολυπόθητη ανάπτυξη, αλλά τα θύματα των πολιτικών που με αναλγησία εφαρμόζετε, τα θύματα από το ξεχαρβάλωμα των δομών της υγείας, της κοινωνικής πρόνοιας, του ξεθεμελιώματος του δημόσιου τομέα, της παράδοσης της τοπικής αυτοδιοίκησης στους εργολάβους και τα κάθε είδους συμφέροντα, τα θύματα από την πολιτική σας για το πετρέλαιο θέρμανσης, που συνεχίζεται με την ίδια αναλγησία για δεύτερη χρονιά.
Τελικά, κύριοι της συγκυβέρνησης, τι επιθυμείτε; Να μετατρέψετε την Ελλάδα σε βικτωριανή Αγγλία στις ιστορίες του Ντίκενς, με το πνιγμένο από την αιθαλομίχλη Λονδίνο και την άκρατη φτώχεια και εκμετάλλευση; Σύμφωνα με τις εκτιμήσεις της ΙPCC, της Διακυβερνητικής Επιτροπής του ΟΗΕ για την Κλιματική Αλλαγή, στο μέλλον θα ζήσουμε ακραία καιρικά φαινόμενα, με μεγαλύτερη συχνότητα και σφοδρότητα. 
Όμως η ανεπάρκεια του κρατικού μηχανισμού, όπως τον καταντήσατε, είναι πασιφανής. Δεν μπορεί, παρά τις προειδοποιήσεις, ούτε να προλάβει τις συνέπειες από μία φυσική καταστροφή ούτε να τις αντιμετωπίσει. Πρόσφατα, παρά τις προειδοποιήσεις για τον κυκλώνα από τη Σαρδηνία που θα έφτανε στην Αθήνα, την προηγούμενη εβδομάδα γίναμε μάρτυρες μίας ακόμα ολοκληρωτικής καταστροφής με ανθρώπινα θύματα, αυτήν τη φορά στη Ρόδο, ύστερα από μία εξαιρετικά έντονη κακοκαιρία. Μία καταιγίδα υψηλής έντασης ήταν ικανή να φέρει στην επιφάνεια με τον πιο τραγικό τρόπο και να καταδείξει το ρόλο της αυθαίρετης και ανεξέλεγκτης ανθρώπινης παρέμβασης, η οποία επιδείνωσε σημαντικά τις συνέπειες του φαινομένου. Οι κυβερνώντες αρχίσατε και πάλι να μιλάτε για τη μανία και την εκδίκηση της φύσης, όταν όλοι γνωρίζουν ότι η φύση δεν εκδικείται, αλλά αναζητά το δικό της ρόλο. 
Μιλάτε για την εκ των υστέρων κινητοποίηση του κρατικού μηχανισμού, όταν το ζητούμενο ήταν η πρόληψη και η εκ των προτέρων παρέμβαση.
Μιλάτε για ενεργοποίηση του μηχανισμού πολιτικής προστασίας, την οποία έχετε «παρκάρει» στο Υπουργείο Δημόσιας Τάξης, όταν καταργήσατε, στο πλαίσιο των μνημονίων, τη μόνη σχετική παραγωγική σχολή του δημοσίου, δηλαδή τον Τομέα Πολιτικής Προστασίας της ΕΣΤΑ, που εκπαίδευε υπαλλήλους για τη στελέχωση του συστήματος πολιτικής προστασίας. 
Όσο οι πολιτικές διαχείρισης τέτοιων καταστάσεων δεν αλλάζουν και δεν εστιάζουν σε πολιτικές πρόληψης και πολιτικές αντιμετώπισης των συνεπειών της κλιματικής αλλαγής, είναι προφανές ότι το κόστος σε ανθρώπινες ζωές θα αυξάνεται γεωμετρικά, ενώ το κόστος αποκατάστασης ζημιών θα αυξάνεται εκθετικά. Και όλα αυτά όσο γίνονται κάτω από το πλαίσιο των κυρίαρχων και αγοροκεντρικών μοντέλων ανάπτυξης, των ακροτήτων της ανθρώπινης δραστηριότητας που εσείς εφαρμόζετε.
Μία άλλη λογική για την πολιτική προστασία. Θέση του ΣΥΡΙΖΑ είναι η αναθεώρηση της πολιτικής υποβάθμισης και απαξίωσης της Γενικής Γραμματείας Πολιτικής Προστασίας, η συγκρότηση διακομματικής κοινοβουλευτικής επιτροπής με τη συμμετοχή όλων των εμπλεκόμενων φορέων, η οποία θα εξετάσει και θα καταρτίσει νέο σχέδιο λειτουργίας της υπηρεσίας, αναβαθμίζοντας το ρόλο και την αποστολή της. 
Σκοπός μας η πολιτική προστασία να είναι ομπρέλα όλων των εμπλεκόμενων φορέων σε φυσικές και ανθρωπογενείς καταστροφές, με δικό της προϋπολογισμό για τη διαχείριση των κονδυλίων, στην εμπλοκή της στις δράσεις αυτές, καθώς και με ελεγκτικό μηχανισμό για τον έλεγχο της απόδοσης των κονδυλίων αυτών, σύσταση ενιαίου φορέα δασοπυρόσβεσης, με δικό του προϋπολογισμό, ενιαίο κέντρο με τους αρμόδιους εμπλεκόμενους φορείς. 
Μπορεί η μείωση στον προϋπολογισμό του 2014 να φαντάζει μικρή για το Πυροσβεστικό Σώμα και τη Γενική Γραμματεία Πολιτικής Προστασίας, τα προβλήματα όμως στην απόκριση των μηχανισμών αυτών έχουν παρουσιαστεί από την αρχή του μνημονίου, όπως κατά καιρούς έχει παραδεχθεί και ο ίδιος ο κύριος Υπουργός.
Πώς θα αντιμετωπιστούν τα προβλήματα με τα γερασμένα και λιγότερα πυροσβεστικά οχήματα και αεροσκάφη, με το αναχρονιστικό θεσμικό πλαίσιο, τη σταδιακή κατάργηση πυροσβεστικών κλιμακίων, με την τριχοτόμηση του προσωπικού του Πυροσβεστικού Σώματος, τις περικοπές σε προσωπικό και μέσα που αναγκάζουν την Πυροσβεστική να γίνει ζητιάνος χορηγιών και που ως άμεσο αντίκτυπο έχουν φυσικά την υποβάθμιση της προστασίας και της ασφάλειας του πολίτη. 
Τα νέα ειδικά μισθολόγια για τα Σώματα Ασφαλείας και τις Ένοπλες Δυνάμεις έχουν σκοπό να επιβάλουν νέες μειώσεις για το μέλλον κατά 88 εκατομμύρια ευρώ, κάτι το οποίο ψηφίστηκε στο μεσοπρόθεσμο το Φλεβάρη του 2013.
Τέλος, στόχος σας είναι να ιδιωτικοποιήσετε τομείς των Σωμάτων Ασφαλείας, μειώνοντας έτσι την ασφάλεια και προστασία του πολίτη και του κράτους. Εμείς, σαν ΣΥΡΙΖΑ, μιλάμε για κατάργηση της μνημονιακής πολιτικής και άμεση ενίσχυση του Πυροσβεστικού Σώματος, ώστε να αποκατασταθεί η ικανότητα απόκρισής του, για θεσμικές αλλαγές που θα αναβαθμίζουν την επιχειρησιακή ετοιμότητα και δράση του.
Μιλάμε για άμεση επίλυση της τριχοτόμησης του Πυροσβεστικού Σώματος με ομογενοποίηση, δηλαδή ενσωμάτωση των πυροσβεστών πενταετούς υποχρέωσης, άμεση πρόσληψη των επτακοσίων είκοσι πέντε επιτυχόντων πυροσβεστών, κατοχύρωση της εξάμηνης χρονικής διάρκειας εργασίας στους εποχικούς πυροσβέστες για να μπαίνουν στο ταμείο ανεργίας. Μιλάμε επίσης για αναβάθμιση της Γενικής Γραμματείας Πολιτικής Προστασίας μέσα από διακομματική επιτροπή για μια ολοκληρωμένη διαχείριση καταστροφών σε όλες τις φάσεις, από την πρόληψη έως την αποκατάσταση.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε.
Τα οικονομικά μέτρα που εφαρμόζονται εδώ και τρία χρόνια αλλά και αυτά που έχουν ψηφιστεί για τα επόμενα χρόνια, όπως αποδείχθηκε στην πράξη, δεν οδηγούν στην έξοδο από την οικονομική κρίση. Παράγουν ύφεση, ανεργία, αποδόμηση του κοινωνικού κράτους, ανασφάλεια, εγκληματικότητα και –προσέξτε!- κοινωνικές εκρήξεις. 
Γι’ αυτό αγωνιζόμαστε, μαζί με το λαό, για την ανατροπή της πολιτικής των μνημονίων και της τρόικας, επιζητώντας μια εθνική οικονομική πολιτική που θα βάζει πέρα και πάνω από όλα τα κέρδη τον άνθρωπο, ως αναπόσπαστο στοιχείο της όποιας αναπτυξιακής πολιτικής της χώρας.
Οι ένστολοι, οι εργαζόμενοι στα Σώματα Ασφαλείας αποτελούν ένα κομμάτι του εργαζόμενου ελληνικού λαού. Δεν είναι μηχανισμός καταστολής και έτσι, σαν κομμάτι του ελληνικού λαού πρέπει να αντιμετωπίζονται.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΑΡΟΥΛΑ ΚΑΦΑΝΤΑΡΗ",215
"126201"," Και εμείς ευχαριστούμε.
Το λόγο έχει ο Βουλευτής Δωδεκανήσου κ. Κόνσολας. Είναι γνωστό το ενδιαφέρον σας για τη Ρόδο, κύριε συνάδελφε.
Ορίστε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126202"," Ευχαριστώ, κύριε Πρόεδρε.
Οι συνάδελφοι που προηγήθηκαν, τοποθετήθηκαν πολύ εύστοχα όσον αφορά τη νησιωτική πολιτική και αυτό είναι μία ευτυχής συγκυρία, γιατί είναι επίκαιρη η τοποθέτησή τους. Επίσης, με αφορμή κάποιες δηλώσεις που έχουμε σε εξέλιξη από κυβερνητικά στελέχη, νομίζω ότι είναι γόνιμος ο διάλογος που θα ακολουθήσει σε μία κορυφαία κοινοβουλευτική διαδικασία, που είναι η συζήτηση και ψήφιση του κρατικού προϋπολογισμού, στην οποία απαιτείται τεκμηρίωση.
Ο προϋπολογισμός προδιαγράφει τον οδικό χάρτη για τη νέα χρονιά, τη νέα περίοδο και παράλληλα χαράσσει τους νέους δημοσιονομικούς στόχους. Δεν φιλοδοξεί, ωστόσο, μόνο να διατηρήσει τη χώρα στο δρόμο της δημοσιονομικής σταθερότητας, αλλά να την εντάξει σε ένα νέο δρόμο, το δρόμο της ανάπτυξης. Αυτό είναι το ζητούμενο, γιατί αυτός είναι ο προορισμός.
Παρακολουθώ αυτές τις τέσσερις μέρες με ιδιαίτερη προσοχή όλους τους συναδέλφους. Η χώρα μας δεν διαχειρίζεται μια φυσιολογική και με συμβατικούς όρους δημοσιονομική κρίση. Βρέθηκε σε μια μεγάλη δίνη. Υπήρξαν λάθη που παρέτειναν τη διάρκεια, αλλά και το μέγεθος της κρίσης. Υπήρξαν παράλληλα παθογένειες δεκαετιών που λειτούργησαν ανασχετικά στην υπέρβαση της κρίσης. 
Αυτές οι παθογένειες δεν εντοπίζονται μόνο στις δομές της οικονομίας αλλά και στο αναπτυξιακό πρότυπο, που ήταν πλήρως αποκομμένο από την παραγωγική διαδικασία και σε ένα αδηφάγο και σπάταλο δημόσιο τομέα.
Σταδιακά οι παθογένειες πέρασαν στους θεσμούς, μετατράπηκαν σε πολιτικές και κοινωνικές συμπεριφορές, αποτέλεσαν και κυρίαρχη ιδεολογία μερικές φορές. Είναι ευδιάκριτες στον πολιτικό λόγο και στις πρακτικές ορισμένων, και αυτό φαίνεται και από τις τοποθετήσεις των προηγούμενων ημερών.
Ακόμα και μετά από όλη αυτή τη δοκιμασία που πέρασε η χώρα και η ελληνική κοινωνία, κάποιοι συνεχίζουν να λειτουργούν με όρους του παρελθόντος. Αντιμετωπίζουν με φοβικά σύνδρομα το μέλλον, αρνούνται να εγκαταλείψουν στερεότυπα του χθες. 
Αυτό εκφράζεται με την άρνηση, με την αδυναμία συναίνεσης και συνεργασίας στα αυτονόητα, που αυτό είναι το ζητούμενο σήμερα. Η προσδοκία της αποτυχίας της Κυβέρνησης κάτω από αυτές τις περιστάσεις ισοδυναμεί με μια προσδοκία κατάρρευσης της χώρας.
Η θεωρία του ώριμου φρούτου, δομικό στοιχείο του πολιτικού τακτικισμού του παρελθόντος, δεν έχει εφαρμογή σ’ αυτήν τη συγκυρία, γιατί απλά δεν θα είναι πλέον αυτό το φρούτο, που περιμένουν, ως ώριμο, αλλά θα είναι ένα σάπιο φρούτο. 
Η χώρα έκανε μία μεγάλη προσπάθεια. Τους τελευταίους δεκαοκτώ μήνες η προσπάθεια αυτή γίνεται συγκροτημένα, ώστε υπάρχει αποτέλεσμα στο δημοσιονομικό επίπεδο και στην εικόνα της χώρας σε εθνικό και διεθνές επίπεδο.
Κανείς πια δεν μιλά για έξοδο της χώρας από την Ευρωζώνη. Και χαίρομαι ειλικρινά -και το λέω χωρίς διάθεση ειρωνείας- που πολλοί από τους συναδέλφους μας της Αξιωματικής Αντιπολίτευσης και κυρίως, ο Αρχηγός της Αξιωματικής Αντιπολίτευσης, με ρεαλισμό κάνουν αυτή τη στροφή. 
Ο Αρχηγός της Αξιωματικής Αντιπολίτευσης, τον οποίο παρακολουθώ με ιδιαίτερη προσοχή και ιδιαίτερα τις δημόσιες δηλώσεις του στο εξωτερικό, έχει εκφράσει την άποψη ότι έξω από την Ευρωζώνη οι εναλλακτικές λύσεις είναι καταστροφικές και θα είναι δύσκολες για την επιλογή της χώρας από εδώ και πέρα. 
Κυρίες και κύριοι συνάδελφοι, ο προϋπολογισμός του 2014 προβλέπει για πρώτη φορά έξοδο από αυτήν τη μακρά περίοδο ύφεσης και για πρώτη φορά θετικό πρόσημο ανάπτυξης έστω και στο 0,6% που θεωρείται οριακό. 
Οι σταθεροί ρυθμοί που υπάρχουν αυτή την ώρα στην οικονομία, ρυθμοί ανάπτυξης κι όχι μία προοπτική ή αναιμική ανάπτυξη, είναι αυτοί που θα μειώσουν την ανεργία. Δεν είναι στις προθέσεις μου να εμφανίσω μία ιδεατή πολιτική εικόνα της χώρας. Το αντίθετο. 
Με έκπληξη και με βαθύτατη οδύνη πρέπει να πω, ενημερώθηκα σήμερα, όπως και όλοι σε αυτήν την Αίθουσα, για τη συνέντευξη του Υπουργού Οικονομικών, του κ. Στουρνάρα, στη «LIBERATION», όπου προαναγγέλλει την κατάργηση των μειωμένων συντελεστών ΦΠΑ στα νησιά. Η είδηση αυτή αναπαράγεται εδώ και αρκετή ώρα από τα εγχώρια Μέσα Μαζικής Ενημέρωσης και σε τοπικό επίπεδο στα νησιά, αλλά και σε υπερτοπικό, σε εθνικό. 
Είναι περιττό να σας πω ότι η είδηση αυτή έχει δημιουργήσει ένα κλίμα αναστάτωσης, ανησυχίας και -κρατείστε παρακαλώ αυτή τη λέξη- οργής. Ο κ. Στουρνάρας φαίνεται να είπε ότι η κατάργηση των μειωμένων συντελεστών ΦΠΑ στα νησιά θα αποφέρει 291 εκατομμύρια ευρώ το χρόνο. 
Δεν γνωρίζω αν το είπε και πώς το είπε. Δεν γνωρίζω την επίσημη θέση της Κυβέρνησης και της πολιτικής ηγεσίας του Υπουργείου Οικονομικών, κύριε Υπουργέ. 
Ζητούμε όλοι επίσημη απάντηση. Ξεχάστε ότι το ζητά ένας νησιώτης Βουλευτής που στήριξε και στηρίζει την Κυβέρνηση, στηρίζει την προσπάθεια να αλλάξει η χώρα για να αφήσουμε πίσω μας κρίση και μνημόνια, ένας Βουλευτής που μαζί με άλλους, μαζί με εσάς, ανέλαβε ευθύνες που δεν του αναλογούν. Η οφειλόμενη, ωστόσο, απάντηση για την επίσημη θέση της Κυβέρνησης, πρέπει να δοθεί στους νησιώτες εδώ, από το Βήμα αυτό. 
Κάποιοι που δεν γνωρίζουν, μπορεί να θεωρούν ότι καταργείται ένα προνόμιο. Ακούστε συνάδελφοι, είναι ψέμα αυτό. Δεν είναι προνόμιο. Για όσους ζουν στα νησιά -και καλούμε πολλούς από εσάς να έρθετε να ζήσετε λίγες μέρες το χρόνο στα νησιά- είναι μία έμπρακτη αναγνώριση της πολιτείας στα ιδιαίτερα προβλήματα που έχουν και που απορρέουν από τη νησιωτικότητα -το είπαν και οι συνάδελφοι νωρίτερα- του υψηλού κόστους μεταφοράς αγαθών και υπηρεσιών που σε διαφορετική περίπτωση θα μεταφερόταν στην τιμή των προϊόντων και των υπηρεσιών, των μικρών οικονομιών κλίμακος σε τοπικό επίπεδο και θα επηρέαζε την ανταγωνιστικότητα του τουριστικού μας προϊόντος. 
Και αν υπήρξε αύξηση των δημόσιων εσόδων, αν υπήρξε ανάσχεση της μείωσης της ύφεσης, αυτό οφείλεται κατά ένα μεγάλο μέρος στον τουρισμό. 
Τοποθετούμαι με μεγάλη επιφύλαξη, κυρίες και κύριοι συνάδελφοι, γιατί περιμένω την επίσημη κυβερνητική θέση εδώ, από το Βήμα της Βουλής. Αν άνοιξε το θέμα, πρέπει να κλείσει εδώ, κύριε Υπουργέ, με εμφατικό τρόπο. 
Στα νησιά υπάρχει υποστελέχωση σε ένα πλήθος κρατικών δομών. Μιλάω για την υγεία, την παιδεία, την ασφάλεια του πολίτη, γιατί κανείς νησιώτης δεν μετακινείται εύκολα στα νησιά και ουδείς επιλέγει να πάει να υπηρετήσει στα νησιά. 
Παράλληλα, υπάρχει το πρόβλημα της γεωγραφικής ασυνέχειας, της επικοινωνίας και του κόστους διαβίωσης. Σε πολλούς νησιώτες αυτές οι ελλείψεις δίνουν το μήνυμα ότι το κράτος αποχωρεί από τα νησιά. Αν καταργηθούν οι μειωμένοι συντελεστές ΦΠΑ στα νησιά, κύριε Υπουργέ, το μήνυμα που θα δοθεί θα είναι λάθος, θα είναι το χειρότερο που θα μπορούσε να δώσει η Κυβέρνηση αυτήν την ώρα. Το μήνυμα θα είναι ότι η Ελλάδα υποχωρεί από τα νησιά.
Θα ήθελα να σας παρακαλέσω να διαβάσουμε όλοι τη μελέτη του Ινστιτούτου Οικονομικών Φορολογικών Μελετών που σας κατέθεσα στο γραφείο σας, κύριε Υπουργέ, όπως και οι εκπρόσωποι του Οικονομικού Επιμελητηρίου Δωδεκανήσου και τα επιμελητήρια των νησιών. Εκεί θα δείτε ότι δεν υπάρχει ούτε μία περίπτωση στο εκατομμύριο να εισρεύσουν τα 291 εκατομμύρια ευρώ. Αντίθετα, οι απώλειες από το φόρο εισοδήματος θα είναι πολλαπλάσιες, γιατί θα μειωθεί η ανταγωνιστικότητα του τουριστικού προϊόντος, θα κλείσουν επιχειρήσεις και καταστήματα και θα αυξηθεί η ανεργία. 
Αύξηση του ΦΠΑ σημαίνει ακριβότερες τουριστικές υπηρεσίες, σημαίνει ότι στέλνουμε τους τουρίστες σε άλλους προορισμούς. Για όσους είναι αγεωγράφητοι και έχουν απώλεια προσανατολισμού, απέναντι είναι η Τουρκία. 
Αναμένω επίσημη κυβερνητική απάντηση, κύριε Πρόεδρε, όπως αναμένουν και οι νησιώτες. Γνωρίζω -με ενημέρωσαν πριν από λίγη ώρα- μία διάψευση που ήρθε με δελτίο Τύπου από το Υπουργείο Οικονομικών. Ζητώ, όμως και μία επίσημη τοποθέτηση του Υπουργού Οικονομικών στην Αίθουσα αυτή, από το Βήμα αυτό.
Εάν η πρόθεση, κύριε Πρόεδρε, είναι η κατάργηση των μειωμένων συντελεστών ΦΠΑ, η διάλυση της τοπικής οικονομίας, η οικονομική, η κοινωνική, η εθνική συρρίκνωση των νησιών του Αιγαίου, θα είναι ξεκάθαρη και έντιμη και η δική μου θέση. Δεν θα συμπράξω ούτε τώρα ούτε και στο μέλλον.
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΕΜΜΑΝΟΥΗΛ ΚΟΝΣΟΛΑΣ",233
"126203"," Και εμείς ευχαριστούμε.
Παρακαλώ το συνάδελφο Βουλευτή του ΣΥΡΙΖΑ κ. Ζερδελή να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126204"," Κύριε Πρόεδρε, κυρίες και κύριοι συνάδελφοι, ο προηγούμενος συνάδελφος μίλησε για το σοβαρό θέμα της μείωσης του ΦΠΑ στα νησιά. Το συνυπογράφω.
Εκτός απ’ αυτό -εδώ βρίσκεται ο Υφυπουργός, ο δεύτερος τη τάξει στην πολιτική ηγεσία του Υπουργείου Οικονομίας- και μετά το τέλος της ομιλίας μου, κύριε Υφυπουργέ, εάν με ακούτε, σας καλώ να τοποθετηθείτε από το Βήμα αυτό στην Ολομέλεια της Βουλής και να ενημερώσετε το Σώμα με σαφήνεια για τις προθέσεις του Υπουργείου στο θέμα της κατάργησης του μειωμένου ΦΠΑ στα νησιά. Δεν θα επιχειρηματολογήσω άλλο για το θέμα αυτό.
Πάμε τώρα στον προϋπολογισμό. Παρακολούθησα από το πρωί τις ομιλίες συναδέλφων της Συμπολίτευσης, οι οποίοι κάτω από ένα πρίσμα, θα έλεγα, αταξικού εθνισμού και κοινωνικής ομογενοποίησης, αναφέρθηκαν στον ελληνικό λαό με το χαρακτηρισμό «είμαστε όλοι Έλληνες».
Τρεις λέξεις, κύριοι συνάδελφοι. Εγώ θα θέσω το ερώτημα. Δεν είναι απλοϊκό. Είναι, όμως, απλό, είναι καίριο και είναι και βασανιστικό. Και θα ρωτήσω, λέγοντας το εξής. Οι τριακόσιες πενήντα χιλιάδες Έλληνες από εκείνες τις οικογένειες που δεν έχουν ρεύμα σήμερα, το 2013, τα τρία εκατομμύρια και πλέον ανασφάλιστοι που δεν έχουν πρόσβαση στο σύστημα υγείας, το ενάμισι εκατομμύριο άνεργοι, κύριοι συνάδελφοι, καθώς και οι εκατόμβες των θυμάτων των μνημονίων που έχουν πάρει το δρόμο της ξενιτιάς για ανεύρεση εργασίας, έχοντας μαζί τους πτυχία, διδακτορικά, masters, τα οποία απέκτησαν με οικογενειακές θυσίες και προσωπικό μόχθο, όλοι αυτοί είναι Έλληνες.
Έλληνες, όμως είναι και αυτοί που μέσα σε αυτήν την κρίση, τη βαθύτερη οικονομική, κοινωνική, πολιτική -και πολιτισμική, κατ’ εμένα- κρίση, που υπάρχει σήμερα στην Ελλάδα, μέσα σε αυτήν την κρίση, κύριοι συνάδελφοι, αυγατίζουν τα κέρδη τους και αυτή είναι μία οικονομική ολιγαρχία.
Αυτό δεν το λέει ο ΣΥΡΙΖΑ, κύριοι συνάδελφοι. Αυτό το λένε οι δικές σας υπηρεσίες, το λέει η ΕΛΣΤΑΤ. Θα προχωρήσω και σε κάτι άλλο.
Σήμερα, κύριοι συνάδελφοι, μιλάμε στην κορυφαία στιγμή του Κοινοβουλίου για την κατάρτιση του προϋπολογισμού και πρέπει να είμαστε σαφείς και να έχουμε αποδεικτικά στοιχεία των όσων λέμε. Δεν θα έπρεπε, όμως, να γίνεται πριν από την κατάθεση του προϋπολογισμού μία άλλη συνεδρίαση της Βουλής, η οποία να λέει τι; Να λέει τι πέτυχε ο προηγούμενος προϋπολογισμός, αυτός που ψηφίσατε εδώ, πριν ακριβώς από έναν χρόνο.
Τι πέτυχε ακριβώς αυτός ο προϋπολογισμός, κύριοι συνάδελφοι;
Θα σας αναγνώσω, λοιπόν, τι πέτυχε αυτός ο προϋπολογισμός και, εάν υπάρχει εδώ μέσα κάποιος συνάδελφος ο οποίος αμφισβητεί αυτά, είναι καλοδεχούμενη η κριτική και η αμφισβήτηση.
Η απλή ανάγνωση των δεικτών, κύριοι συνάδελφοι, δείχνει μία ξέφρενη πορεία της ανεργίας, ιδιαίτερα στους νέους, που έχει περάσει το 60%, τσακίζει την ελληνική οικογένεια και σπρώχνει τον ανθό αυτής της χώρας σε αναζήτηση εργασίας εκτός της Ευρωπαϊκής Ένωσης αλλά και στην Ευρωπαϊκή Ένωση.
Δεν γνωρίζω τον ακριβή όγκο και το ρυθμό αυτού του νέου κύματος μετανάστευσης. Διαπίστωσα, όμως, στις ομιλίες που παρακολούθησα ότι ελάχιστοι συνάδελφοι από τη Συμπολίτευση, αναφέρθηκαν σε αυτό το γεγονός, το οποίο είναι αδιαμφισβήτητο. Ζητώ να δοθούν αυτά τα στοιχεία στη δημοσιότητα. Η ανεργία δε στα νησιά του ανατολικού Αιγαίου είναι πρωτοφανής και αυτό θα το εισπράξουν με δραματική μείωση του οικονομικά ενεργού πληθυσμού και των νέων.
Αυτή η αιμορραγία, κύριοι συνάδελφοι, σε εκπαιδευμένο ιατρικό ανθρώπινο δυναμικό και δαπανηθέντες πόρους, φαίνεται ότι δεν αγγίζει την Κυβέρνηση.
Ρωτώ τώρα αν οι χιλιάδες νέων, που μετανάστευσαν, έχουν αφαιρεθεί από τους καταλόγους των ανέργων. Παρουσιάζεται στον προϋπολογισμό μια μείωση της ανεργίας. Αυτούς που έφυγαν στο εξωτερικό, τους έχετε αφαιρέσει; Να μου απαντήσει κύριος Υπουργός.
Δεύτερον: Θεωρείτε εργαζόμενο αυτόν που θεωρεί το μνημόνιο, με μία ώρα εργασία την εβδομάδα; Νοείται εργαζόμενος αυτός που δουλεύει τέσσερις ώρες το μήνα και ο οποίος εξυπηρετεί τις στοιχειώδεις προσωπικές του ανάγκες; Είναι αυτός ένας τρόπος με τον οποίο εμφανίζονται μειωμένοι οι δείκτες της ανεργίας; 
Απάντηση, κύριοι συνάδελφοι, δεν έχετε γι’ αυτά, όπως δεν έχετε και για την περίθαλψη των τριών εκατομμυρίων ανασφάλιστων πολιτών, οι οποίοι είναι θύματα της μνημονιακής πολιτικής, αλλά ούτε και γι’ αυτούς οι οποίοι βρίσκονται υπό ασφαλιστική κάλυψη. 
Παρουσίασε ο Υπουργός Υγείας μια πρόταση για την πρωτοβάθμια υγεία, η οποία δεν εξασφαλίζει ούτε την πρωτοβάθμια φροντίδα υγείας γι’ αυτούς που είναι ήδη ασφαλισμένοι. Κύριοι συνάδελφοι, αντιπαρέρχεστε κάθε δημοσίευμα διεθνών οργανισμών και έγκυρων οικονομολόγων, που αποδεικνύουν με τον πλέον αξιόπιστο τρόπο, ότι το πρωτογενές πλεόνασμα του 2013, που προσπαθείτε να το εμφανίσετε ως το σύγχρονο χρυσόμαλλο δέρας σε καιρούς συνεχιζόμενης ύφεσης, προέρχεται από τις σάρκες και το αίμα του ελληνικού λαού. 
Οι, δε, υποσχέσεις σας ότι θα δοθεί μέρος αυτού για κοινωνική πολιτική στα ασθενέστερα στρώματα, ταιριάζουν γάντι στη λαϊκή παροιμία που λέει, κύριοι συνάδελφοι, «να σε κάψω Γιάννη, να σε αλείψω λάδι».
Διαπιστώσατε, χωρίς καμμιά κυβερνητική αντίδραση, να καταλαμβάνει η εκπαίδευση στην Ελλάδα μία από τις τέσσερις τελευταίες θέσεις στην αξιολόγηση μεταξύ των χωρών της Ευρωπαϊκής Ένωσης και την υγεία να κατρακυλά προς τα κάτω για μια ακόμα συνεχιζόμενη φορά. Επίσης, καταγράφεται για πρώτη φορά -και ακούστε το αυτό, κύριοι συνάδελφοι- μετά το 1950 αύξηση της βρεφικής θνησιμότητας σε μια χώρα με σοβαρό πρόβλημα υπογεννητικότητας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επειδή ο χρόνος τελειώνει, δεν θα αναφερθώ σε όλα αυτά τα οποία ήθελα να πω. Θα σας πω, όμως, κύριοι Βουλευτές της συγκυβέρνησης που λάβατε το λόγο προηγουμένως, ότι υποβάλλατε, επιχειρηματολογώντας υπέρ του προϋπολογισμού, σε σκληρά βασανιστήρια την οδυνηρή πραγματικότητα, για να εφευρεθεί το success story που μόνο εσείς βλέπετε. Δεν πείσατε τον ελληνικό λαό που βιώνει τη δυστυχία σε όλες της τις εκφάνσεις. Οι θυσίες του είναι χωρίς αντίκρισμα. Γίνονται κέρδη των δανειστών και μιας οικονομικής ολιγαρχίας, που σε καιρό κρίσης κερδοσκοπεί. 
Καταψηφίζω, κυρίες και κύριοι συνάδελφοι τον προϋπολογισμό, όχι μόνο για πολιτικούς λόγους αλλά και από αίσθημα ευθύνης απέναντι στα θύματα του προηγούμενου προϋπολογισμού και αυτού του οποίου έρχεται, απέναντι στον ασθενή χωρίς γιατρό, στον μαθητή χωρίς δάσκαλο, στην οικογένεια χωρίς ηλεκτρικό, στο νησιώτη χωρίς συγκοινωνίες, στον άνεργο που ξενιτεύεται, στους νέους που βλέπουν το μέλλον τους χωρίς ελπίδα.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΖΕΡΔΕΛΗΣ",153
"126205"," Κυρίες και κύριοι συνάδελφοι, γίνεται γνωστό στο Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Υποδομών, Μεταφορών και Δικτύων: «Κύρωση των Συμφωνιών Τροποποίησης των Συμβάσεων Παραχώρησης των μεγάλων οδικών έργων και ρύθμιση συναφών θεμάτων».
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι μαθητές και μαθήτριες και δύο εκπαιδευτικοί συνοδοί τους από το 10ο Πειραματικό Δημοτικό Σχολείο του Αριστοτελείου Πανεπιστημίου Θεσσαλονίκης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ζητήσει ο Υφυπουργός Οικονομικών κ. Μαυραγάνης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126206"," Κύριε Πρόεδρε, κυρίες και κύριοι Βουλευτές, κατά τη διάρκεια της συζήτησης για τον προϋπολογισμό του 2014 ακούστηκαν πολλά μέσα σε αυτήν την Αίθουσα, τόσο για τη φορολογική πολιτική της Κυβέρνησης όσο και για το βαθμό φορολογικής επιβάρυνσης των Ελλήνων πολιτών. 
Η αλήθεια είναι ότι οι Έλληνες πολίτες έχουν υποστεί θυσίες για να ανταποκριθούν και να ξεπεραστεί οριστικά η δύσκολη οικονομική συγκυρία της πατρίδας μας.
O στόχος πλέον είναι να επιτευχθεί η σταθερή δημοσιονομική ισορροπία και, εξερχόμενη η οικονομία από την ύφεση, να υπάρχουν στοχευμένες μειώσεις στα φορολογικά βάρη, να ανακουφιστούν οι πολίτες και οι επιχειρήσεις. Αυτός ο στόχος, με την καθοριστική αρωγή της ελληνικής κοινωνίας, είναι πλέον κοντά. Παράλληλα, πρέπει να αναγνωριστεί ότι είναι ανάγκη να αυξηθεί ο βαθμός φορολογικής συμμόρφωσης στη χώρα μας. 
Την ίδια στιγμή δεν πρέπει να ξεχνάμε ότι και μέσα στο 2013 προωθήθηκαν στοχευμένες μειώσεις φόρων. Πρώτον, μειώθηκε η φορολογική επιβάρυνση για μισθωτούς και συνταξιούχους με ατομικό ετήσιο εισόδημα μέχρι 23.000 ευρώ. Δεύτερον, μειώθηκε ο ανώτατος συντελεστής μισθωτών και συνταξιούχων από 45% σε 42%. Μειώθηκε ο φόρος στα μερίσματα από 25% σε 10%. Ο φόρος υπεραξίας κεφαλαίου που είχε προβλεφθεί στο 20%, μειώνεται σε 15%. Μειώθηκε κατά 15% το ειδικό τέλος ακινήτων με την αντικατάσταση του έκτακτου ειδικού τέλους ηλεκτροδοτούμενων επιφανειών με το έκτακτο ειδικό τέλος ακινήτων. Μειώθηκε ο ΦΠΑ στην εστίαση από το 23% στο 13%. 
Για να μείνω στο ΦΠΑ, όσον αφορά στο μειωμένο συντελεστή ΦΠΑ των νησιών στον οποίο αναφέρθηκε ο κ. Κόνσολας, δεν υπάρχει καμμία πρόθεση αλλαγής του καθεστώτος και σας παραπέμπω στα δελτία Τύπου του Υπουργείου που εκδόθηκαν για το θέμα αυτό.","ΓΕΩΡΓΙΟΣ ΜΑΥΡΑΓΑΝΗΣ",312
"126207"," Κύριε Κόνσολα, παρακολουθείτε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126208"," Δεν έκανε τις δηλώσεις ο κ. Στουρνάρας; Δεν έρχεται για τέσσερις μέρες και κάνει δηλώσεις. Τις διαψεύδετε; Μήπως έχει φύγει ο κ. Στουρνάρας;","ΠΑΝΑΓΙΩΤΗΣ ΛΑΦΑΖΑΝΗΣ",279
"126209"," Κύριε Πρόεδρε, μπορώ να συνεχίσω;","ΓΕΩΡΓΙΟΣ ΜΑΥΡΑΓΑΝΗΣ",312
"126210"," Συνεχίστε, κύριε Υπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126211"," Πάνω απ’ όλα, όμως, τους τελευταίους δεκαεπτά μήνες με σειρά νομοθετικών τομών τέθηκαν οι βάσεις για ένα απλό και σύγχρονο εθνικό φορολογικό σύστημα με προοπτική. Απλοποιούμε και εκσυγχρονίζουμε το φορολογικό σύστημα, ανατρέποντας στρεβλώσεις και παθογένειες. Στη θέση ενός πολύπλοκου συστήματος κανόνων θεσπίσαμε νέους σύγχρονους φορολογικούς κώδικες για τη φορολογική απεικόνιση των συναλλαγών, τη φορολογία εισοδήματος, τη φορολογική διαδικασία. Επίσης, θεσπίσαμε μέτρα για την καταπολέμηση της φοροδιαφυγής και της φοροαποφυγής αλλά και για τον ηλεκτρονικό εκσυγχρονισμό της φορολογικής διοίκησης. Μέσα σ’ ένα χρόνο κάναμε όσα άλλες ανεπτυγμένες χώρες έχουν επιτύχει σε πολύ μεγαλύτερο χρονικό διάστημα. 
Ειδικότερα, με την αντικατάσταση του Κώδικα Βιβλίων και Στοιχείων από τον Κώδικα Φορολογικής Απεικόνισης Συναλλαγών έγινε ένα πρώτο αποφασιστικό βήμα απλοποίησης του φορολογικού συστήματος με την κατάργηση πολλών διατάξεων τυπολατρικού χαρακτήρα και θεσμών που είχαν προκαλέσει προβλήματα στις συναλλαγές και τις επιχειρήσεις, όπως αυτό της απόρριψης των βιβλίων. 
Ήδη με βάση το πόρισμα επιτροπής ειδικών, δρομολογείται η περαιτέρω απλοποίηση με έμφαση στη διευκόλυνση της επιχειρηματικότητας. Μαζί με την αναμόρφωση του λογιστικού δικαίου στα πρότυπα όσων ισχύουν στις περισσότερες χώρες, το νέο πλαίσιο θα συμβάλει στην περαιτέρω διευκόλυνση των επενδύσεων στην Ελλάδα, καθώς θα έχει εξομοιωθεί το περιβάλλον καταγραφής συναλλαγών με όσα ισχύουν διεθνώς, με αποτέλεσμα να ενισχυθεί η ανταγωνιστικότητά μας, «θεραπεύοντας» μία αδυναμία πολλών ετών.
Υιοθετήθηκε νέος Κώδικας Φορολογίας Εισοδήματος με ισχύ από 1η Ιανουαρίου 2014 ο οποίος προστατεύει τον πολίτη από φορολογικές παγίδες, στρεβλώσεις και παρερμηνείες, ενώ θωρακίζει το φορολογικό σύστημα από τη φοροδιαφυγή και τη φοροαποφυγή. Για πρώτη φορά στη χώρα μας θεσπίστηκε Κώδικας Φορολογικής Διαδικασίας ο οποίος ενοποιεί και συγκεντρώνει όλες τις φορολογικές διαδικασίες που ήταν μέχρι σήμερα διάσπαρτες και αποσπασματικές σ’ ένα ενιαίο, λειτουργικό και εύχρηστο νομοθέτημα. Εξορθολογίζονται η διαδικασία επιβολής φόρων και οι φορολογικές ποινές που ευθύνονται σε μεγάλο βαθμό για την εμφάνιση του μεγάλου ποσού των ληξιπρόθεσμων χρεών. 
Σ’ αυτό το σημείο πρέπει να υπενθυμίσω ότι κατά τη συζήτηση των νομοσχεδίων για τον Κώδικα Φορολογίας Εισοδήματος και τον Κώδικα Φορολογικής Διαδικασίας διαπιστώθηκε ότι υπήρχαν άρθρα για την καταπολέμηση της φοροδιαφυγής και της φοροαποφυγής, όπως παραδείγματος χάριν κατά των εξωχώριων εταιρειών για την πραγματική διοίκηση των επιχειρήσεων και κατά των συναλλαγών που αποσκοπούν όχι σε πραγματικούς οικονομικούς σκοπούς, αλλά στην αποφυγή φόρων. 
Αυτά τα άρθρα που βασίζονται σε επιτυχημένες διεθνείς πρακτικές δεν τα ψηφίσατε, κυρίες και κύριοι της Αντιπολίτευσης, ενώ θα μπορούσατε να ψηφίσετε μόνο αυτά και όχι το νομοσχέδιο επί της αρχής και στο σύνολό του. Δείξατε ξεκάθαρα στον ελληνικό λαό την έλλειψη πολιτικής βούλησης για οργανωμένη αντιμετώπιση του φαινομένου, αλλά και την εμμονή σας στο όχι σε κάθε τι που προτείνεται από την Κυβέρνηση, ακολουθώντας την πολιτική του μηδενισμού και ένα ξεπερασμένο, οπισθοδρομικό μοντέλο αντιπολίτευσης.
Θεσπίστηκε και λειτούργησε η Ανεξάρτητη Γενική Γραμματεία Δημοσίων Εσόδων για τη φορολογική διοίκηση, προκειμένου να μην υπάρχουν πολιτικές παρεμβάσεις. Πλέον με τη θωράκιση του ελεγκτικού πλαισίου, με τη θέσπιση των έμμεσων τεχνικών ελέγχου και τη συγκέντρωση στοιχείων, η Γενική Γραμματεία Δημοσίων Εσόδων διαθέτει πληροφοριακό υλικό και έχει αναλάβει το έργο για τον έλεγχο της φοροδιαφυγής όπου πρέπει και απαιτείται να υπάρξουν ακόμα περισσότερα αποτελέσματα ταχύτατα.
Προς το σκοπό αυτό νομοθετήθηκε το Νοέμβριο η δυνατότητα προσωρινού ελέγχου σε φυσικά πρόσωπα, ώστε να μην υπάρχει εμπόδιο για τις αρμόδιες υπηρεσίες της Γενικής Γραμματείας Δημοσίων Εσόδων να διεκπεραιώνουν πιο γρήγορα τους ελέγχους των εμβασμάτων. Ετοιμάστηκε και θεσμοθετείται ο ανασχεδιασμός των ποινικών διατάξεων για την καταπολέμηση της φοροδιαφυγής, έτσι ώστε να αυστηροποιηθεί το νομοθετικό καθεστώς για περιπτώσεις μεγάλης έκτασης φοροδιαφυγής. Ενισχύθηκε το κανονιστικό πλαίσιο και υλοποιούνται οι ρυθμίσεις για την πάταξη του λαθρεμπορίου καυσίμων με την εγκατάσταση συστημάτων εισροών-εκροών, συστημάτων GPS, ιχνηθετών και την εμπορική σήμανση βυτιοφόρων και πλωτών μέσων. 
Αναλυτική αναφορά των πρωτοβουλιών που έχουν αναληφθεί έγινε με δελτίο Τύπου του Υπουργείου στις 20 Νοεμβρίου και πλέον η Κυβέρνηση προχωράει στην υλοποίηση όλων των μέτρων για την αποτελεσματική θωράκιση του συστήματος διακίνησης καυσίμων.
Καταθέτω βέβαια και στα Πρακτικά αυτό το δελτίο Τύπου.
(Στο σημείο αυτό ο Υφυπουργός Οικονομικών κ. Γεώργιος Μαυραγάνης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ολοκληρώθηκαν σημαντικά βήματα για τη μετάβαση του φοροελεγκτικού και φοροεισπρακτικού μηχανισμού στην ψηφιακή εποχή μέσα από την καθιέρωση ηλεκτρονικών εφαρμογών, έτσι ώστε να παρέχεται η δυνατότητα για διασταυρώσεις και επιτάχυνση στην επιβολή φόρων. Παράλληλα τα βήματα αυτά συνιστούν σημαντική διευκόλυνση για τους φορολογούμενους.
Στο πλαίσιο αυτό η ηλεκτρονική υποβολή δηλώσεων αποτελεί μεγάλο βήμα εκσυγχρονισμού, όπως σε κάθε μεγάλη μεταρρύθμιση. Οι δυσκολίες στον πρώτο χρόνο εφαρμογής οδήγησαν σε παρατάσεις, προκαλώντας –το αναγνωρίζουμε- ταλαιπωρία στους πολίτες, για την οποία όμως τους διαβεβαιώνουμε ότι θα καταβληθεί κάθε προσπάθεια ώστε να μην επαναληφθεί.
Γίνεται μεγάλη συζήτηση, κυρίες και κύριοι Βουλευτές, για την καταπολέμηση της φοροδιαφυγής και το ρόλο του ΣΔΟΕ. Με το ν. 4152/2013 έγινε επαναπροσδιορισμός των αρμοδιοτήτων του ΣΔΟΕ, ώστε ο προληπτικός έλεγχος να ασκείται αποκλειστικά από τη Γενική Γραμματεία Δημοσίων Εσόδων. Στις 31-12-2013 ολοκληρώθηκε η διαδικασία μεταφοράς αρμοδιοτήτων οργανικών θέσεων, προσωπικού και αναγκαίων πόρων του ΣΔΟΕ στη Γενική Γραμματεία Δημοσίων Εσόδων.
Πλέον, το ΣΔΟΕ θα έχει τη δυνατότητα να ρίξει όλο το βάρος στις εκκρεμείς υποθέσεις και να πραγματοποιήσει ελέγχους ιδιαίτερα σημαντικών περιπτώσεων οικονομικών εγκλημάτων, όπως κοινοτικών επιδοτήσεων σε συνεργασία με ευρωπαϊκούς οργανισμούς της OLAF, κίνησης κεφαλαίων, απάτης μέσω διαδικτύου, καθώς και οικονομικών εγκλημάτων μετά από εισαγγελικές παραγγελίες. 
Επιπρόσθετα, δημιουργείται κεντρική βάση δεδομένων τραπεζικών λογαριασμών στην οποία οι αρμόδιοι ελεγκτές θα έχουν άμεση πρόσβαση, σύμφωνα με την κείμενη νομοθεσία. Η εν λόγω βάση θα είναι σύντομα σε πλήρη παραγωγική διαδικασία, με σκοπό την επιτάχυνση, τη διευκόλυνση των ελεγκτικών ενεργειών, με τελικό στόχο τη διασφάλιση του δημοσίου συμφέροντος. 
Η υλοποίηση του προγράμματος δράσης του ΣΔΟΕ για το πρώτο εννεάμηνο του 2013 έχει επιφέρει σημαντικά αποτελέσματα. Συγκεκριμένα, για το πρώτο εννεάμηνο του 2013 το ΣΔΟΕ, υπερβαίνοντας το στόχο των προγραμματισμένων ελέγχων, διενήργησε περισσότερους ελέγχους με το ποσοστό υλοποίηση των στόχων να είναι 146% σε επιλεγμένες επιχειρήσεις, όπου διαπιστώθηκαν τριακόσιες πενήντα οκτώ χιλιάδες εξακόσιες είκοσι δύο παραβάσεις σε έντεκα χιλιάδες τετρακόσιους ενενήντα τέσσερις παραβάτες. Τέλος, διενεργήθηκαν εννέα χιλιάδες εκατόν ενενήντα εννέα έλεγχοι διακίνησης και εντοπίστηκαν χίλιοι διακόσιοι ογδόντα πέντε παραβάτες στους οποίους διαπιστώθηκαν τρεις χιλιάδες εξακόσιες έντεκα παραβάσεις. 
Σήμερα, εξάλλου, ανακοινώθηκαν από το ΣΔΟΕ και νέες επιτυχίες στην καταπολέμηση της φοροδιαφυγής και του οικονομικού εγκλήματος. 
Καταθέτω και αυτό το δελτίου Τύπου για τα Πρακτικά, γιατί είναι πολύ σημαντική αυτή επιτυχία.
(Στο σημείο αυτό ο Υφυπουργός Οικονομικών κ. Γεώργιος Μαυραγάνης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το έργο όμως δεν σταματάει εδώ. Η πολιτική της Κυβέρνησης περιλαμβάνει και μία σειρά από δράσεις, η υιοθέτηση των οποίων θα θωρακίσει και θα εκσυγχρονίσει το φορολογικό σύστημα. 
Πρώτον, δημιουργείται ένα ολοκληρωμένο σχέδιο για την αξιόπιστη και αποτελεσματική ηλεκτρονική διασύνδεση των υπηρεσιών, έτσι ώστε να καταστεί δυνατή η ανταλλαγή στοιχείων και πληροφοριών μεταξύ του Υπουργείου Οικονομικών και των συναρμόδιων Υπουργείων.
Δεύτερον, είναι σε εξέλιξη ο ανασχεδιασμός και η αναδιοργάνωση της Γενικής Γραμματείας Πληροφοριακών Συστημάτων, ως κέντρου πληροφορικής του ελληνικού δημοσίου.
Τρίτον, δημιουργείται το ηλεκτρονικό μητρώο σκαφών αναψυχής, σε συνεργασία με τα συναρμόδια Υπουργεία, μέσω του οποίου θα εξασφαλίζεται η τήρηση της φορολογικής και τελωνειακής νομοθεσίας και η είσπραξη του τέλους πλεύσης και παραμονής.
Τέταρτον, εξετάζεται η δυνατότητα απλοποίησης υποβολής δηλώσεων για μισθωτούς και συνταξιούχους χωρίς άλλα εισοδήματα.
Πέμπτον, υλοποιείται το μητρώο τραπεζικών λογαριασμών που αποσκοπεί στη διευκόλυνση της άμεσης λήψης απαντήσεων χωρίς να θίγεται η προστασία των προσωπικών δεδομένων.
Έκτον, προωθούνται αλλαγές που βοηθούν στην προσέλκυση επενδύσεων. Στο πλαίσιο αυτής της δράσης θεσπίστηκαν οι απαιτούμενες τροποποιήσεις στη φορολογική και τελωνειακή νομοθεσία που αποβλέπουν στο να καταστήσουν τη χώρα μας, και ιδίως το λιμάνι του Πειραιά, διαμετακομιστικό κόμβο του διεθνούς εμπορίου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Την ανοχή σας για λίγο, κύριε Πρόεδρε. 
Κι όλα αυτά δεν περνάνε απαρατήρητα από τη διεθνή κοινότητα. Σε πρόσφατη μελέτη της, η «PRICEWATERHOUSECOOPERS» σημειώνει σταδιακή και σταθερή πρόοδο που καταγράφουν οι δείκτες φορολογικής συμμόρφωσης στη χώρα μας. 
Επίσης, την ίδια στιγμή στον ετήσιo δείκτη αντίληψης για τη διαφθορά η χώρα μας έχει δείξει βελτίωση, κερδίζοντας δεκατέσσερις θέσεις από πέρυσι και βρίσκεται πλέον στην ογδοηκοστή θέση σε σύνολο εκατόν εβδομήντα επτά χωρών.
Η Μη Κυβερνητική Οργάνωση «Διεθνής Διαφάνεια» στο πλαίσιο της παρουσίασης του ετήσιου δείκτη αντίληψης για τη διαφθορά, δηλαδή της κατάταξης των χωρών με βάση τη διαφάνειά τους, εκτιμά ότι η Ελλάδα παρά το γεγονός ότι πλήττεται σκληρά από την οικονομική κρίση, η Κυβέρνησή της έλαβε μέτρα για την καταπολέμηση της διαφθοράς.
Όσον αφορά τη φορολογική πολιτική, άκουσα πολύ προσεκτικά την ομιλία του γενικού εισηγητή της Αξιωματικής Αντιπολίτευσης για τον προϋπολογισμό, στην οποία προτάθηκε η φορολόγηση όλου του πλούτου, κινητού και ακίνητου, με μεγάλο αφορολόγητο. 
Λίγους μήνες νωρίτερα και πιο συγκεκριμένα το Μάρτιο του 2013 σε προτάσεις που ανήρτησε το κόμμα της Αξιωματικής Αντιπολίτευσης στο διαδίκτυο για ένα δίκαιο και αποτελεσματικό φορολογικό σύστημα, προτάθηκε η φορολόγηση κτηρίων, οικοπέδων, γαιών, έργων τέχνης, καταθέσεων τραπεζών, επενδυτικών προϊόντων, συμμετοχών, ενώ τέθηκε κι ένα παράδειγμα αφορολόγητου ορίου στις 300.000 ευρώ. 
Απ’ αυτά προκύπτουν τα ακόλουθα συμπεράσματα. Πρώτον, με τη χρήση του όρου «κινητός πλούτος» -αν και μη δόκιμος νομικά, καθώς το σωστό είναι «κινητή περιουσία»- το κόμμα της Αξιωματικής Αντιπολίτευσης παραπέμπει, όπως άλλωστε το είπε ξεκάθαρα τον περασμένο Μάρτιο, σε φορολόγηση των καταθέσεων, των μετοχών, των μεριδίων αμοιβαίων κεφαλαίων, των αντικειμένων μεγάλης αξίας. Ο ΣΥΡΙΖΑ, δηλαδή, σκοπεύει να τα φορολογήσει. Το λέει ξεκάθαρα, προκαλώντας τεράστια προβλήματα στην οικονομία και αβεβαιότητα στους πολίτες. 
Δεύτερον, με τη φιλοσοφία αυτή προσθέτει την κινητή στην ακίνητη περιουσία, ώστε να υπαχθεί το σύνολο της περιουσίας στη φορολόγηση και έτσι επιβαρύνονται πάρα πολλοί και όχι μόνο οι οικονομικά ισχυροί. 
Τρίτον, πρέπει να μας πει ξεκάθαρα η Αξιωματική Αντιπολίτευση αν το αφορολόγητο θα είναι 300.000 ευρώ, όπως αναφέρεται στην πρότασή της, για να γνωρίζουν πλήρως οι πολίτες την πρόταση του ΣΥΡΙΖΑ.
Τέταρτον, στην πρόταση αυτή για τη φορολόγηση κινητής και ακίνητης περιουσίας θα περιληφθούν και οι επιχειρήσεις; Διότι δεν υπάρχει σαφής αναφορά. 
Από τις προτάσεις που διατυπώθηκαν εκ μέρους της Αξιωματικής Αντιπολίτευσης είναι προφανές ότι δεν πρόκειται για μία ολοκληρωμένη προσπάθεια, αλλά είναι προτάσεις φορολόγησης τις οποίες ουσιαστικά δεν έχετε επεξεργαστεί και μάλιστα σε βάθος, ενώ ταυτόχρονα γίνεται σαφές σε όλους ότι τα φορολογικά βάρη των Ελλήνων θα αυξηθούν απ’ αυτές τις προτάσεις. 
Κλείνοντας, θα ήθελα να επισημάνω ότι ο προϋπολογισμός του 2014 αποτελεί το μεγάλο βήμα για την έξοδο της χώρας από μια μακρά περίοδο οικονομικών δυσκολιών, κατά την οποία οι αντοχές της κοινωνίας δοκιμάστηκαν και τώρα πλέον μπορούμε να ελπίζουμε βάσιμα για καλύτερες προοπτικές της πατρίδας μας και των Ελλήνων. 
Σας ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΜΑΥΡΑΓΑΝΗΣ",312
"126212"," Ευχαριστούμε πολύ, κύριε Υπουργέ.
Το λόγο έχει ο κ. Αλεξόπουλος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126213"," Ευχαριστώ πολύ, κύριε Πρόεδρε. 
Κύριε Υπουργέ, κλίνω κι εγώ ευλαβικά το γόνυ μου μπροστά στη μορφή του μεγάλου αγωνιστή, ανθρωπιστή και ειρηνιστή Νέλσον Μαντέλα. 
Κύριε Υπουργέ, αγαπητοί συνάδελφοι, ενθυμούμαι ότι πέρυσι την ίδια περίπου εποχή κατά τη συζήτηση του αντίστοιχου προϋπολογισμού προσπάθησα να αναπτύξω τις απόψεις μου γι’ αυτόν, απαντώντας σε μία σειρά ερωτήσεων που μου είχε θέσει ο φίλος μου ο Σταύρος. 
Πριν από λίγο ο φίλος μου ο Σταύρος μού θύμισε την ιστορία του Χότζα με το γάιδαρό του. Θέλησε ο Χότζας να μάθει στο γάιδαρό του να τρώει λιγότερο. Και εκεί που πίστεψε ότι τον είχε μάθει να μη ζητάει φαγητό, εκεί που πίστεψε ότι δεν υπήρχε λόγος να τον ταΐζει, ο γάιδαρος ψόφησε. Και μου θύμισε την ιστορία του Χότζα, γιατί του έχει προκαλέσει εντύπωση η πολλαπλή αναφορά στο λεγόμενο πρωτογενές πλεόνασμα που με τόσο καμάρι και έπαρση διαφημίζουν και χαίρονται για την επίτευξή του οι στηρίζοντες την κυβερνητική πολιτική Βουλευτές. Είναι φανερό τι θέλετε να πω. 
Ο Σταύρος, λοιπόν, αλλά και πλήθος άλλων μου λένε ότι προσπαθούν να καταλάβουν πώς είναι δυνατόν τούτος ο φετινός προϋπολογισμός να έχει καλύτερα αποτελέσματα από τον περσινό, όταν βλέπει, όταν βλέπουμε όλοι μας ότι με τον περσινό προϋπολογισμό, που με τόσο πάθος και θαυμασμό στήριξε η τότε κυβερνητική πλειοψηφία, ο αριθμός των ανέργων να αυξάνει, βλέπουμε τα παιδιά μας να φεύγουν μετανάστες, οι μισθοί, τα μεροκάματα και οι συντάξεις να κατρακυλούν, οι εργασιακές σχέσεις, όπως και τα ασφαλιστικά ταμεία, να διαλύονται. Επίσης, η πρόσβαση των ασθενών στο σύστημα υγείας να είναι μια απίστευτη ψυχική και οικονομική ταλαιπωρία.
Η παιδεία και η έρευνα να υποχρηματοδοτούνται και να διαλύονται. Οι κοινωνικές δομές να διαλύονται. Ο παραγωγικός ιστός να διαλύεται. Χιλιάδες μικρομεσαίες επιχειρήσεις να κλείνουν. Η ληστρική φοροεπιδρομή σε κόπους μιας ολόκληρης ζωής να οδηγεί σε απελπισία χιλιάδες συμπολίτες μας. Τα λαϊκά στρώματα να υποφέρουν, ανήμπορα να εξασφαλίσουν λίγη ζεστασιά στα σπίτια τους. Η πρόσβαση σε βασικά καταναλωτικά αγαθά ολοένα και περισσότερο να γίνεται δυσκολότερη. Βασικές δημόσιες δαπάνες να περικόπτονται. Η ύφεση να προχωρά ακάθεκτη. Να εκποιείται η δημόσια και η πιο ανταποδοτική περιουσία. 
Να λοιπόν, πώς δημιουργήθηκε το πρωτογενές πλεόνασμα. Κι αν ένας από τους στόχους του σημερινού προϋπολογισμού είναι ακόμα μεγαλύτερο πλεόνασμα το 2014, προσπαθώντας να το πετύχει η Κυβέρνηση με τη συνέχιση της ίδιας πολιτικής, τότε δεν υπάρχει καμμιά αμφιβολία ότι τελικά αυτό που θα πετύχει είναι να ψοφήσει ο γάιδαρος. 
Κυρίες και κύριοι συνάδελφοι, σήμερα θυσιάζονται άνθρωποι χάριν οικονομικών στοχεύσεων που εξυπηρετούν μόνο τους έχοντες και κατέχοντες, τους διαπλεκόμενους, τους τραπεζίτες, την πλουτοκρατία, τους τοκογλύφους-δανειστές μας, την τρόικα και εκουσίως ή ακουσίως τα συμφέροντα της γερμανικής πολιτικής και του διορισμένου διευθυντηρίου της Ευρωπαϊκής Ένωσης. 
Παραδείγματα κυβερνητικής πολιτικής που αποδεικνύουν τα παραπάνω υπάρχουν άπειρα. Αναφέρω ενδεικτικά, το συγχωροχάρτι της «SIEMENS» για τις καραμπινάτες δωροδοκίες της, την υπογραφή ζημιογόνων, καταστροφικών, θα έλεγα, για το δημόσιο και τους εργαζομένους συμβάσεων, όπως αυτές που αφορούν τη λειτουργία των ναυπηγείων του Σκαραμαγκά ή την επανεκκίνηση της κατασκευής των τεσσάρων μεγάλων αυτοκινητόδρομων ή την κατασκευή του μεγάλου αγωγού μεταφοράς φυσικού αερίου από το Αζερμπαϊτζάν στην Ιταλία, που θα διασχίζει τη βόρεια Ελλάδα από τη Θράκη μέχρι τα σύνορά μας με την Αλβανία. 
Επίσης, αναφέρω την καταλήστευση της ΔΕΗ με τις σκανδαλώδεις ρυθμίσεις υπέρ συγκεκριμένων επιχειρηματικών ομίλων, με την αλλοπρόσαλλη αντιμετώπιση των ανανεώσιμων πηγών ενέργειας, που βυθίζουν στο χρέος τη θυγατρική της ΔΕΗ, τον ΛΑΓΗΕ, την εισπρακτική πολιτική που διέπει τη ρύθμιση των αυθαιρέτων, τις άπειρες νομοθετικές παρεμβάσεις που καταρρακώνουν κάθε έννοια περιβαλλοντικής προστασίας, την εμπορευματοποίηση των πάντων, της παιδείας, της υγείας, την απεμπόληση δικαιωμάτων μας από τα ΠΟΠ, δηλαδή από τα Προϊόντα Ονομασίας Προέλευσης, όπως είναι η φέτα, και τόσα πολλά, που ευτυχώς ο ελληνικός λαός αρχίζει να τα βλέπει. 
Μα δεν αρκεί να τα βλέπει. Θα πρέπει επιτέλους να αντιδράσει. Θα πρέπει να δείξει εμπιστοσύνη στον ΣΥΡΙΖΑ και μαζί με τον ΣΥΡΙΖΑ να προχωρήσει στην αλλαγή της Κυβέρνησης. Θα πρέπει μαζί με τον ΣΥΡΙΖΑ και με μία κυβέρνηση της Αριστεράς να προχωρήσουμε σε ανόρθωση, σε παραγωγική ανασυγκρότηση της χώρας, εφαρμόζοντας το άμεσο, το μέσο και μακροπρόθεσμο σχέδιό μας, που τόσες φορές έχουμε αναπτύξει και που άλλες τόσες φορές μας έχουν κατηγορήσει ότι δεν έχουμε. 
Αυτή η παραγωγική ανασυγκρότηση δεν γίνεται δίνοντας «γη και ύδωρ» στους κατά καιρούς εμφανιζόμενους σωτήρες και κερδοσκόπους επενδυτές, που ολοένα έρχονται και που ποτέ δεν φτάνουν στη χώρα μας. Εκτός κι αν παραγωγικές επενδύσεις θεωρούνται τα «καθρεφτάκια και οι χάντρες» της μετατροπής του λιμανιού του Πειραιά σε διαμετακομιστικό κέντρο εμπορευμάτων προς την Ευρώπη της «COSCO» και της «HEWLETT-PACKARD» ή η κατασκευή των τετρακοσίων πολυτελών κατοικιών στη θέση τμήματος του «Αστέρα» της Βουλιαγμένης που ξεπουλάτε. 
Φίλε Σταύρο, κάθε μέρα που περνά βαθαίνει η ανθρωπιστική κρίση και η φτώχεια. Σύμφωνα με στοιχεία της «EUROSTAT» του 2012, 3,8 εκατομμύρια Έλληνες αντιμετωπίζουν το φάσμα της φτώχειας. 
Φίλε μου Σταύρο, δεν πρέπει να μένουμε άλλο απαθείς και αδιάφοροι στον καναπέ μας. Τελειώνω, θυμίζοντάς σου ότι όραμα και στόχος μας είναι μια άλλη κοινωνία, μια σοσιαλιστική κοινωνία, ένας σοσιαλισμός με ανθρώπινο πρόσωπο και δημοκρατία. Ας το προσπαθήσουμε. 
Με αφορμή δε τη βίαιη αντιμετώπιση των διαδηλωτών που τιμούσαν σήμερα τη μνήμη του δολοφονημένου νεαρού Αλέξανδρου Γρηγορόπουλου στο Σύνταγμα και τα Προπύλαια, θα ήθελα να πω ότι ούτε η καταστολή ούτε η βάρβαρη συμπεριφορά του Υπουργείου Παιδείας και του Υπουργείου Προστασίας του Πολίτη ούτε οι διώξεις των αγωνιστών θα κάμψουν το ηθικό μας και τις προσπάθειές μας για να χτίσουμε έναν άλλο κόσμο. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΠΟΣΤΟΛΟΣ ΑΛΕΞΟΠΟΥΛΟΣ",13
"126214"," Και εμείς σας ευχαριστούμε. 
Κυρίες και κύριοι συνάδελφοι, ήθελα να καταθέσω την προσωπική μου εμπειρία ως ένα κερί -ελάχιστο φόρο ευγνωμοσύνης- γι’ αυτόν τον μεγάλο άνθρωπο, τον Μαντέλα, όταν τον Σεπτέμβρη του 1997 ήμουν στη Λοζάνη ως μέλος της Ελληνικής Αντιπροσωπείας που διεκδικούσε τους Ολυμπιακούς Αγώνες στην Αθήνα το 2004. 
Μπορώ να καταθέσω την προσωπική μου εμπειρία και γνώση για την τεράστια συμβολή του στο να πετύχουμε και να κερδίσουμε τους Ολυμπιακούς Αγώνες. Βέβαια, αυτό είναι ελάχιστο μπροστά στη μεγάλη προσφορά του στο λαό του, αλλά και σε όλη την ανθρωπότητα. Νομίζω πως ο Μαντέλα ήταν η έκφραση και η εικόνα της ελευθερίας του αιώνα μας, της δημοκρατίας και της ισότητας. Νομίζω πως τα πολλά λόγια για έναν τέτοιο άνδρα περισσεύουν. 
Παρακαλώ την κ. Ιωάννα Γαϊτάνη να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126215"," Κύριε Πρόεδρε, πρέπει να παρίσταται κάποιος και από το Υπουργείο Οικονομικών. Τρεις Υπουργούς έχει. Για τον προϋπολογισμό μιλάμε, όχι για θέματα εργασίας.","ΠΑΝΑΓΙΩΤΗΣ ΛΑΦΑΖΑΝΗΣ",279
"126216"," Ορίστε, κυρία Γαϊτάνη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126217"," Κύριε Πρόεδρε, κυρίες και κύριοι Βουλευτές, απ’ ό,τι φαίνεται, ο Υπουργός δηλώνει κάτι και το Υπουργείο Οικονομικών διαψεύδει. Αυτό το πράγμα πρώτη φορά το έχουμε δει, όπως και πολλά άλλα βέβαια.
 Καλούμαστε, λοιπόν, να ψηφίσουμε έναν προϋπολογισμό ταξικά άδικο και εικονικό. Εξάλλου, τίποτα απ’ ό,τι έχει προβλέψει η ελληνική Κυβέρνηση και η τρόικα δεν έχει επαληθευθεί μέχρι σήμερα και δεν θα επαληθευθούν ούτε αυτά που προβλέπονται σε αυτόν τον προϋπολογισμό. 
Ήδη η έκθεση του ΟΟΣΑ για την ελληνική οικονομία κάνει λόγο για δημόσιο χρέος της τάξης του 157% του ΑΕΠ το 2020, ενώ η πρόβλεψη της τρόικας είναι 124%. Ο ΟΟΣΑ, επίσης, εκτιμά ότι το 2014 θα συνεχιστεί η ύφεση σε ποσοστό 0,4% σε αντίθεση με τις δικές σας υπεραισιόδοξες προβλέψεις που κάνουν λόγο για ανάπτυξη 0,6%. 
Κυρίες και κύριοι Βουλευτές, καλούμαστε να ψηφίσουμε αύριο έναν προϋπολογισμό πραγματικά φονικό όπλο, που πετσοκόβει και άλλο τις δαπάνες, προκειμένου η Κυβέρνηση να πετύχει πρωτογενές πλεόνασμα, δηλαδή την εξωφρενική για χώρα, που βρίσκεται σε βαθιά ύφεση για πέντε χρόνια, απαίτηση των διεθνών δανειστών και των εγχώριων στηριγμάτων τους. Το παραδέχθηκε σήμερα και ο κ. Μητσοτάκης, ο οποίος είπε ότι βοήθησε στο πλεόνασμα η μείωση των μισθών στον δημόσιο τομέα. 
Μεγάλο θύμα, όμως, του προϋπολογισμού αυτού, στο οποίο θα ήθελα να αναφερθώ, είναι η υγεία και η ασφάλιση. Η χρηματοδότηση των νοσοκομείων το 2014 προβλέπεται μειωμένη σε σχέση με το 2013 κατά 30% κάτω από τον ήδη χαμηλό περσινό προϋπολογισμό, νούμερο εύκολα εξηγήσιμο αν αναλογιστούμε ότι μόνο στο Νομό Θεσσαλονίκης έκλεισαν τρία νοσοκομεία, το «Λοιμωδών» –αλίμονο αν υπάρχει κάποια επιδημία!- το «Αφροδισίων», το «Παναγία» –οι άνθρωποι που χρειάζονται λιθοτρίφτη πληρώνουν το 50% της δαπάνης από την τσέπη τους, γιατί πάνε στον ιδιωτικό τομέα- και ετοιμάζεστε τώρα να βάλετε λουκέτο και σε ένα τέταρτο νοσοκομείο, το ΨΝΘ, δηλαδή το Ψυχιατρικό Νοσοκομείο Θεσσαλονίκης. Όσα υπάρχουν ακόμη λειτουργούν με τεράστια κενά στο προσωπικό. 
Πρόσφατα μεταφέρατε εργαζομένους από το Νοσοκομείο «Άγιος Δημήτριος» στο «Γεννηματά», για να καλύψουν τα ρεπό των συναδέλφων τους. Όμως, και στο «Παπαγεωργίου» οι ελλείψεις προσωπικού έχουν κτυπήσει κόκκινο, με αποτέλεσμα, ενώ είχαμε οκτακόσια άτομα για εξακόσιες είκοσι πέντε κλίνες, να έχουμε σήμερα λιγότερους από εκατόν πενήντα εργαζόμενους για επτακόσιες σαράντα που πλησιάζουν να γίνουν οι κλίνες στο «Παπαγεωργίου». Είναι αυτός ο συνδυασμός ιδιωτικού και δημόσιου τομέα, που ανέφερε πάλι ο κ. Μητσοτάκης πόσο καλά συνεργάζονται εις βάρος των εργαζομένων. 
Στο ΑΧΕΠΑ προχθές δύο νεκροί από ενδονοσοκομειακές λοιμώξεις. Η μείωση κατά 40% του προϋπολογισμού του νοσοκομείου έχει ως αποτέλεσμα τώρα, φέτος, πριν από το 2014, να μην υπάρχουν αντιρετροϊκά φάρμακα εδώ και τέσσερις μέρες. Ξέρετε τι σημαίνει να μην υπάρχουν αντιρετροϊκά φάρμακα; Αν ένας οροθετικός δεν πάρει για δυο-τρεις μέρες τα φάρμακά του, σημαίνει ότι επανενεργοποιείται η νόσος, εκεί που θα μπορούσε να μην είναι καν φορέας. 
Άρα, ουσιαστικά τους οδηγείτε στο θάνατο αυτούς τους ανθρώπους. Αυτά είναι δηλώσεις που έχει κάνει ήδη το ΔΣ του νοσοκομείου σήμερα.
 Η απάντηση σε όλη αυτήν την εικόνα ποια είναι; Είναι η διάλυση του δημόσιου συστήματος υγείας με καινούργιες περικοπές και καινούργιες διαθεσιμότητες και όλα αυτά σε μία εποχή που η ζήτηση για υπηρεσίες στο ΕΣΥ έχουν αυξηθεί κατακόρυφα. Ενώ συμφωνούμε όλοι ότι χρειάζεται αποσυμφόρηση των νοσοκομείων και ενίσχυση της πρωτοβάθμιας φροντίδας υγείας, στο όνομα του πλεονάζοντος προϋπολογισμού βάζετε στο στόχαστρο τον ΕΟΠΥΥ, που ελάχιστα χρόνια πριν μας τον παρουσιάζατε ως τη μεγαλύτερη τομή που έχει γίνει στην υγεία στη χώρα μας.
Τα συνολικά έσοδα του ΕΟΠΥΥ εμφανίζονται μειωμένα κατά 2 δισεκατομμύρια ευρώ και αναπόφευκτα αυτό οδηγεί όλο και περισσότερο σε συμμετοχή από την τσέπη τους ασθενείς. Ποιος άλλος θα πληρώσει τη μείωση κατά 1 δισεκατομμύριο στις δαπάνες για το φάρμακο και τη μείωση κατά 539 εκατομμύρια ευρώ των λοιπών παροχών ασθένειας; 
Ο δε διάλογος, τον οποίο φαίνεται ότι διεξάγαγει ο Υπουργός Υγείας, δεν ξεκινάει από μηδενική βάση για να δούμε στρεβλώσεις του ήδη υπάρχοντος ΙΚΑ-ΕΟΠΥΥ για το οποίο όλοι συμφωνούμε, αλλά για να μας πει ότι θα κλείσει μονάδες του οργανισμού και θα απολύσει χιλιάδες υγειονομικούς. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε. 
Για να μας πει ότι το δικαίωμα στην υγεία βλάπτει σοβαρά την υγεία, ότι δηλαδή το δικαίωμα των φτωχών στη δημόσια και δωρεάν υγεία βλάπτει τη σωτηρία της πατρίδας, ότι δηλαδή το δικαίωμα πρόσβασης του 90% του πληθυσμού στην υγεία, βλάπτει σοβαρά την απαίτηση στο κέρδος των ιδιωτών κλινικαρχών, των μεγάλων διαγνωστικών κέντρων, των φαρμακοβιομηχάνων και των ιδιωτικών ψυχιατρείων.
Δεν ξέρω, αν ο Υπουργός Υγείας χρήζει ψυχιατρικής φροντίδας, όπως γράφεται στο διαδίκτυο, αλλά μιλάμε για μία κυβερνητική πλειοψηφία που στηρίζει ανοιχτά αυτήν την ανθρωποκτόνα πολιτική.
Για εμάς, κυρίες και κύριοι Βουλευτές, η υγεία είναι ύψιστο κοινωνικό καθήκον και θα το υπερασπιστούμε με κάθε αναγκαίο μέσον. Χθες το βράδυ ένας από τους επιφανέστερους εκπροσώπους μιντιακού κατεστημένου, που συστηματικά τρομοκρατεί την ελληνική κοινωνία στο δελτίο των οκτώ, μας είπε «καφετζούδες», γιατί αναφερόμαστε στο ότι είναι ο τελευταίος προϋπολογισμός που θα έχουμε από εσάς. Μπορεί να τον δυσαρεστήσαμε, αλλά αυτή είναι η πραγματικότητα. Το τέλος του μνημονιακού καθεστώτος εξαθλίωσης και του αυταρχισμού είναι πολύ κοντά, γιατί με τους αγώνες του ο κόσμος θα αναδείξει μία κυβέρνηση της Αριστεράς, που στις άμεσες προτεραιότητές της είναι να στήσει ξανά το σύστημα υγείας που τόσο πολύ έχετε διαλύσει με αποτέλεσμα να ωθείτε τον κόσμο στο θάνατο.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΑ ΓΑΪΤΑΝΗ",78
"126218"," Κύριε Υπουργέ, έχετε ο λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126219"," Κύριε Πρόεδρε, ευχαριστώ πολύ. 
Δεν θα σας απασχολήσω. Απλώς, σε σχέση με την απάντηση που έδωσα στο θέμα που έθιξε ο κ. Κόνσολας, θα ήθελα να καταθέσω στα Πρακτικά τα δελτία Τύπου του Υπουργείου Οικονομικών στα οποία αναφέρθηκα. 
Ευχαριστώ πολύ. 
(Στο σημείο αυτό ο Υφυπουργός Οικονομικών κ. Γεώργιος Μαυραγάνης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΓΕΩΡΓΙΟΣ ΜΑΥΡΑΓΑΝΗΣ",312
"126220"," Σας ευχαριστούμε, κύριε Υπουργέ.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ-ΕΚΜ, κ. Λαφαζάνης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126221"," Ευχαριστώ, κύριε Πρόεδρε.
Μέρα μνήμης σήμερα του Αλέξανδρου Γρηγορόπουλου, μνήμης ενός άγρια δολοφονηθέντος νεαρού και όμως, η Κυβέρνηση απαντάει αυτήν την ημέρα με ένα όργιο προσαγωγών και συλλήψεων, με ένα όργιο τρομοκρατίας και βίας των ΜΑΤ. Αυτή είναι η Κυβέρνησή σας! Είναι μία κυβέρνηση που κυβερνά με τα ΜΑΤ και με αντικοινωνικούς, αντιλαϊκούς προϋπολογισμούς σαν και αυτόν που καταθέσατε.
Κύριοι της Κυβέρνησης, για πρώτη φορά είμαστε στην τέταρτη μέρα της συζήτησης του προϋπολογισμού και είναι άφαντος ο Υπουργός Οικονομικών. Ο Υπουργός Οικονομικών υπογράφει και καταθέτει τον προϋπολογισμό και δεν έχει εμφανιστεί ούτε ένα δευτερόλεπτο στα έδρανα. Τυχαίο είναι αυτό;
 Κάνει δηλώσεις ο Υπουργός Οικονομικών στη «LIBERATION», μία έγκυρη εφημερίδα και λέει ότι θα καταργήσει τις εξαιρέσεις στον ειδικό ΦΠΑ που υπάρχει στα νησιά. Έρχεται το Υπουργείο Οικονομικών και διαψεύδει τη συνέντευξη του κ. Στουρνάρα στη «LIBERATION». 
Ο κ. Στουρνάρας δεν έχει στόμα να μιλήσει; Δεν μπορεί να βγει ο ίδιος και να τα διαψεύσει; Γιατί βγαίνει από την Αθήνα το Υπουργείο Οικονομικών με δύο ανακοινώσεις και διαψεύδει τα λεγόμενα του κ. Στουρνάρα στη «LIBERATION»; Η «LIBERATION» δεν είναι μια κίτρινη φυλλάδα για να γράφει ό,τι θέλει. Βεβαίως, καταλαβαίνω γιατί κρύβεται ο κ. Στουρνάρας. Διότι, ευτυχώς, αυτή η Κυβέρνηση έχει πολλούς Υπουργούς να υπερασπίσουν τον προϋπολογισμό. Διότι για αυτόν τον προϋπολογισμό δεν έχει ακουστεί μία καλή κουβέντα από τους Βουλευτές της κυβερνητικής πλειοψηφίας. Ούτε μία καλή κουβέντα! Σπάνιο το φαινόμενο να ακούσουμε ένα καλό λόγο από κυβερνητικό Βουλευτή για αυτόν τον προϋπολογισμό και ειδικά για ορισμένα από τα μέτρα που σχεδιάζονται. 
Βεβαίως, κάνουν λάθος οι Βουλευτές, διότι ο υπεύθυνος για τη λεηλασία που υφίσταται ο τόπος, για αυτόν τον προϋπολογισμό, είναι ο Πρωθυπουργός. Αυτός θα έπρεπε να πλήττεται αυτήν την ώρα και όχι να βαράνε με ευκολία το σαμάρι. Η Κυβέρνηση είναι αυτή που πρέπει να φύγει για να ανοίξει ένας καινούργιος δρόμος για τη χώρα. 
Δεν λύνεται το πρόβλημα, αν απλώς αλλάξετε Υπουργό Οικονομικών. Δεν αλλάζει τίποτα έτσι. Υπουργούς Οικονομικών οι μνημονιακές κυβερνήσεις άλλαξαν πολλούς. Μάλιστα ένας εξ αυτών είναι και Αντιπρόεδρος της Κυβέρνησης. Οι μνημονιακές πολιτικές, όμως, δεν άλλαξαν. Ανατροπή χρειάζεται η χώρα -μεγάλη, προοδευτική ανατροπή. 
Μιλάτε για πρωτογενές πλεόνασμα. Μεγάλος θρίαμβος! Επαίρεται για αυτό η Κυβέρνηση. Το δίλημμα για την Κυβέρνηση είναι αν θα υπάρξει πρωτογενές πλεόνασμα για αυτήν τη χώρα ή όχι. Έλεος, κύριοι! Σε ποια χώρα βρίσκεστε; 
Το δίλημμα για αυτήν τη χώρα είναι αν θα υπάρξει ανάπτυξη ή όχι, αν θα ανακόψουμε την ύφεση ή θα συνεχιστεί η ύφεση της καταστροφής. Το δίλημμα για τη χώρα είναι αν θα αρχίσουμε σταδιακά να μπαίνουμε σε μια τροχιά ανάταξης της οικονομίας και αν αυτή η ανάταξη θα δημιουργήσει όρους και προϋποθέσεις για να βελτιωθεί η ζωή των πολλών. Αυτά είναι τα διλήμματα της χώρας και όχι το πλεόνασμα. 
Το πλεόνασμα είναι μία υπόθεση που υπαγορεύουν ως προτεραιότητα σώνει και καλά οι δανειστές, ανεξάρτητα από την ύφεση. Και έχουμε τώρα το τραγικό φαινόμενο να μας λέτε ότι υπάρχει πλεόνασμα 812 εκατομμυρίων ευρώ και ταυτόχρονα να υπάρχει ύφεση η οποία αγγίζει το 4%. Εδώ έχουμε ύφεση που αγγίζει το 4% και εσείς επαίρεστε για πλεόνασμα; 
Πέραν αυτού, όμως, πλεόνασμα δεν υπάρχει, βεβαίως, στον προϋπολογισμό σας. Είναι πλάσμα της φαντασίας σας, είναι επινόηση σας, είναι επικοινωνιακή, κυβερνητική προπαγάνδα. Το πρωτογενές πλεόνασμα των 812 εκατομμυρίων ευρώ είναι ανύπαρκτο. Και είναι ανύπαρκτο για τρεις κυρίως λόγους. 
Πρώτον, διότι υπάρχει ένα τεράστιο ανεξόφλητο υπόλοιπο υποχρεώσεων του δημοσίου, ληξιπρόθεσμα χρέη, τα οποία είναι πολλά δισεκατομμύρια ευρώ. Δεν μπαίνω τώρα στον υπολογισμό αυτό, γιατί είναι λίγο σύνθετος και είναι και περίεργος, διότι κρύβετε τα δεδομένα. Όταν υπάρχουν αυτά τα ληξιπρόθεσμα χρέη, τι νόημα έχει να μιλάτε για πρωτογενές πλεόνασμα; 
Δεύτερον, έχουμε αλχημείες στην επιστροφή εσόδων. Τι πρωτογενές πλεόνασμα είναι αυτό, όταν δεν επιστρέφετε τα έσοδα; Δεν επιστρέφετε τους φόρους. 
Τρίτον, τι πρωτογενές πλεόνασμα έχουμε όταν περικόπτετε το Πρόγραμμα Δημοσίων Επενδύσεων; Δηλαδή, όταν σκοτώνετε την ανάπτυξη για να εμφανιστεί μετά ότι έχετε πρωτογενές πλεόνασμα. Έλεος πια με αυτή τη λογική! Αυτή δεν είναι λογική. Αυτή είναι η λογική καταστροφής της χώρας μας. 
Το πρωτογενές αυτό πλεόνασμα δεν σημαίνει και δεν αντιπροσωπεύει τίποτα ως εικονικό μέγεθος για την οικονομία. Πλεόνασμα υπάρχει σε αυτήν τη χώρα, αλλά είναι πλεόνασμα δυστυχίας, είναι πλεόνασμα ανεργίας, είναι πλεόνασμα φτώχειας, είναι πλεόνασμα μετανάστευσης, είναι πλεόνασμα εξαθλίωσης και τα τελευταία χρόνια είναι πλεόνασμα συμπολιτών μας, οι οποίοι πεθαίνουν από το κρύο. Αυτά τα πλεονάσματα έχουμε. 
Η Ελλάδα πνίγεται στα χρέη. Το χρέος της χώρας έχει φτάσει σε ένα ασύλληπτο πλέον μέγεθος. Έχουμε, όμως, μία Κυβέρνηση, η οποία ζει σε άλλο τόπο και χρόνο. Έχουμε μία Κυβέρνηση, η οποία συνεχίζει το έργο των μνημονιακών κυβερνήσεων να μη διεκδικεί τίποτα, να μην εγείρει τίποτα απέναντι στους δανειστές. 
Έχουμε ένα δημόσιο χρέος, το οποίο είναι 178% του ΑΕΠ, άδικο βεβαίως χρέος, ταξικό χρέος. Έχουμε ένα χρέος, το οποίο δεν εξυπηρέτησε με κανένα τρόπο πραγματικές κοινωνικές και αναπτυξιακές ανάγκες της χώρας. Κι έχουμε κι ένα τεράστιο εκρηκτικό ιδιωτικό χρέος. Δημόσιο και ιδιωτικό χρέος μαζί προσεγγίζουν τα 800 δισεκατομμύρια ευρώ –800 δισεκατομμύρια ευρώ, κύριοι- τέσσερις φορές και πάνω δηλαδή το Ακαθάριστο Εθνικό Προϊόν. 
Μπορεί ποτέ μια οικονομία και μια κοινωνία να έχει μέλλον με ένα τέτοιο χρέος, με ένα χρέος που για να το εξυπηρετήσετε κατ’ έτος -το 2014 για παράδειγμα- θα χρειαστείτε το 40% του Ακαθάριστου Εθνικού Προϊόντος για τόκους, χρεολύσια μακροπρόθεσμου χρέους, χρεολύσια βραχυπρόθεσμου χρέους; Ποια χώρα μπορεί να επιβιώσει με 40% του ΑΕΠ εξυπηρέτηση του χρέους; Καμμία δεν μπορεί. 
Κι όμως, εσάς -λες και δεν τρέχει τίποτα- ο στόχος σας μένει αμετάθετος. Να συνεχίσουμε κανονικά την αποπληρωμή του χρέους. Αυτό σημαίνει, δηλαδή, να συνεχίσουμε την καταστροφή της χώρας. Και δεν είναι μόνο αυτό. Κάνετε κι ένα έγκλημα. Ενώ υπάρχουν υποχρεώσεις τρίτων απέναντι στη χώρα, ενώ της χώρας, της Ελλάδας της χρωστάνε και γράφεται μέχρι το τελευταίο ευρώ το χρέος –υποτίθεται- που έχει το δημόσιο, εσείς δεν γράφετε τις απαιτήσεις που έχει η Ελλάδα απέναντι σε τρίτους. 
Το κατοχικό δάνειο το έχετε ακούσει ποτέ; Το αναγνωρίζετε το δάνειο αυτό; Αν το αναγνωρίζετε, γιατί δεν το γράφετε στον προϋπολογισμό ως απαίτηση; Γράφετε το χρέος που έχουμε προς τρίτους. Αυτά που μας χρωστάνε γιατί δεν τα γράφετε; Δεν υπάρχει αυτό το κατοχικό δάνειο; Δεν είναι διεθνώς αναγνωρισμένο; Δεν είναι αναγνωρισμένο ακόμα κι από την ίδια τη Γερμανία; Δεν είναι απαιτητό; Γιατί δεν εγγράφεται στον προϋπολογισμό; Γιατί το ξεχνάτε; 
Κοιτάξτε, αυτό δεν εγείρει μόνο πολιτικές ευθύνες. Η μη εγγραφή στον προϋπολογισμό χρέους προς τη χώρα μας δεν έχει μόνο πολιτικές ευθύνες. Αυτήν τη στιγμή εγκληματείτε σε βάρος της χώρας. 
Εδώ που έχουμε φτάσει, βεβαίως, για να αντιμετωπίσουμε το χρέος και για να μπορέσουμε να τα βγάλουμε πέρα δεν φτάνουν ημίμετρα, δεν φτάνουν αυτά που μας λέτε και τα οποία –υποτίθεται- διεκδικείτε, δηλαδή, επιμήκυνση της αποπληρωμής και μείωση των επιτοκίων. Αυτές οι πρακτικές έχουν φτάσει στα όρια τους και δεν απαντούν σε κανένα πρόβλημα. 
Εδώ που έχουμε φτάσει για να ανασάνει η χώρα χρειάζεται διαγραφή χρέους, χρειάζεται διαγραφή του μεγαλύτερου μέρους του χρέους. Αυτή πρέπει να είναι η διεκδίκηση τώρα. Και δεν είναι δυνατόν να μιλούν για κούρεμα του χρέους όλοι οι άλλοι πλην της χώρας μας και της Ευρωπαϊκής Ένωσης, πλην της ελληνικής Κυβέρνησης, πλην του οικονομικού επιτελείου. 
Δεν είναι δυνατόν να έρχεται ο Γκουρία που δεν μπορεί να κατηγορηθεί ότι είναι με το ΣΥΡΙΖΑ και να μιλάει για κούρεμα του χρέους κι εσείς να μην εγείρετε μία τέτοια διεκδίκηση, όταν είναι θέμα επιβίωσης της χώρας, προοπτικής, όταν είναι θέμα μέλλοντος για τη νέα γενιά. 
Φέρνετε προϋπολογισμούς που περιέχουν προσαρμογές πάνω από πέντε δισεκατομμύρια ευρώ, προσαρμογές, βεβαίως, που όπως όλοι καταλαβαίνουν το μόνο που θα κάνουν δεν είναι ανάπτυξη 0,6 %, που δεν στέκει με τίποτα αυτό που λέτε, αλλά πολύ μεγαλύτερη ύφεση, η οποία μπορεί να προσεγγίσει τους ρυθμούς που είχε τα προηγούμενα χρόνια. Είναι μια ύφεση που πάλι μόνο εσείς εγγράφετε στον προϋπολογισμό. Έρχεται ο ΟΟΣΑ και λέει ότι δεν θα υπάρξει ανάπτυξη, αλλά θα υπάρξει ύφεση και το 2014. Έρχονται πολλοί οργανισμοί και έγκυροι μελετητές και μιλάνε για ύφεση και το 2014 και το 2015. Είστε οι μόνοι που ανακαλύπτετε, εν μέσω πτώσης της ιδιωτικής κατανάλωσης και της δημόσιας κατανάλωσης, μια τεράστια αύξηση -τεχνητή- των επενδύσεων, για να δικαιολογήσετε μεγέθη, τα οποία δεν δικαιολογούνται με τίποτα.
Αυτήν την ώρα η χώρα χρειάζεται μεγάλες τομές, χρειάζεται τη διαγραφή του μεγαλύτερου μέρους του χρέους, μία πολύ ρεαλιστική διεκδίκηση. Είναι δύσκολη, αλλά είναι η μόνη που μπορεί να αντιμετωπίσει προβλήματα και να ανοίξει δρόμους. Η χώρα χρειάζεται ταυτόχρονα γενναία ρύθμιση μέχρι διαγραφή του χρέους, του ιδιωτικού χρέους, διαγραφή τουλάχιστον του χρέους των πιο ευάλωτων και αδύνατων κοινωνικών κατηγοριών, των πολύ μικρών επιχειρήσεων και των πολύ μικρών αγροτών.
Η χώρα χρειάζεται να πάρει τον έλεγχο των τραπεζών. Πρέπει να πάρει τον έλεγχο των τραπεζών το δημόσιο και όχι να πληρώνει τους τραπεζίτες για να διαχειρίζονται με κερδοσκοπικά κριτήρια την τύχη του τραπεζικού συστήματος σε βάρος της ανάπτυξης, σε βάρος των πολιτών. Άμεσο μέσο είναι η εθνικοποίηση και κοινωνικοποίηση του τραπεζικού συστήματος. Η χώρα χρειάζεται ικανοποιητική ρευστότητα με ιδιαίτερα ευνοϊκούς όρους, η οποία θα στηρίξει ένα μεγάλο παραγωγικό Πρόγραμμα Δημοσίων Επενδύσεων και θα στηρίξει, επίσης, τις πολύ μικρές και μικρές επιχειρήσεις για να αναζωογονηθεί η οικονομία μας. 
Για να υπάρξει αυτή η ρευστότητα, χωρίς την οποία δεν μπορεί ο τόπος να γυρίσει και να ξεκολλήσει τη ρόδα από το βάλτο, δεν γίνεται αλλιώς, χρειάζονται μεγάλες ρήξεις σε ευρωπαϊκό και σε εθνικό επίπεδο. Αυτή είναι η ουσία μιας εναλλακτικής πρότασης για να βγει χώρα από την κρίση. Αυτή είναι η ουσία μιας αφετηρίας για να πάμε μπροστά, για να εφαρμόσουμε ένα προοδευτικό πρόγραμμα με σοσιαλιστικό ορίζοντα που θα πρωτοπορήσει και θα ανοίξει ανατρεπτικούς δρόμους και στην περιοχή μας και στην Ευρώπη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, λέγοντας ότι τον προηγούμενο προϋπολογισμό, τον προϋπολογισμό του 2013 τον ψηφίσαν τρία κόμματα. Αυτόν με βαριά καρδιά και με Βουλευτές να διαμαρτύρονται, πολύ φοβάμαι ότι μπορεί να τον ψηφίσουν δύο μόνο κόμματα. Ο επόμενος Προϋπολογισμός δεν θα βρει αυτή την Κυβέρνηση για να μπορέσει να τον φέρει. Θα έχετε φύγει. Ο επόμενος προϋπολογισμός θα κατατεθεί από μία κυβέρνηση της Αριστεράς. Ο επόμενος προϋπολογισμός θα κατατεθεί χωρίς η χώρα να έχει την κηδεμονία της τρόικας. Ο επόμενος προϋπολογισμός θα είναι προϋπολογισμός χωρίς μνημόνια. Ο επόμενος προϋπολογισμός θα είναι αφετηρία ενός μεγάλου προοδευτικού προγράμματος διεξόδου, ανασυγκρότησης και ανόρθωσης της χώρας. 
Αυτό είναι που θα επιβάλει ο ελληνικός λαός με τη θέληση του και με τους αγώνες του, με την ψήφο, με την μεγάλη ενωτική, αγωνιστική του προσπάθεια. Ήδη το μεγάλο αυτό αγωνιστικό, λαϊκό ρεύμα είναι παρόν και θα σας σαρώσει.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"126222"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία της Βουλής, αφού προηγουμένως ξεναγήθηκαν και ενημερώθηκαν για τον τρόπο οργάνωσης και λειτουργίας της Βουλής, είκοσι γονείς από το Σύλλογο Γονέων και Κηδεμόνων του 1ου Πειραματικού Δημοτικού Σχολείου του Αριστοτελείου Πανεπιστημίου Θεσσαλονίκης, οι οποίοι πραγματοποιούν επίσκεψη στη Βουλή.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Υπουργός Ναυτιλίας κ. Βαρβιτσιώτης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126223"," Ο επόμενος προϋπολογισμός δεν θα είναι ένας προϋπολογισμός σχημάτων, τα οποία υπόσχονται τα πάντα σε όλους χωρίς να έχουν βρει από πού θα χρηματοδοτήσουν τα προγράμματά τους. Ούτε ένας προϋπολογισμός ο οποίος θα ενσωματώνει όλες -μα όλες- τις κοινωνικές απαιτήσεις, αλλά θα βουλιάξει τη χώρα σε ένα περιβάλλον αστάθειας.
Θα είναι ένας προϋπολογισμός που θα συνεχίσει να επιβάλλει στη χώρα αυτό που έχει επιβληθεί. Και αυτό που έχει επιβληθεί και επιβάλλεται με αυτό τον προϋπολογισμό, μετά από πάρα πολλά χρόνια ύφεσης, είναι επιτέλους μια αναπτυξιακή πορεία. 
Έχουμε βάλει, επιτέλους, πάτο στο βαρέλι. Ξέρουμε πού φτάσαμε και ξέρουμε πλέον ότι ένα δρόμο έχουμε να ακολουθήσουμε. Και αυτός είναι ένας δρόμος συντεταγμένης ανάπτυξης, μέσα στα όρια της Ευρωπαϊκής Ένωσης, μέσα στα όρια μιας δημοσιονομικής σταθερότητας και προσαρμογής. 
Γιατί αλίμονο αν γυρνούσαμε στην εποχή του ναι σε όλα, των μεγάλων «θα», των μεγάλων υποσχέσεων, των μεγάλων παροχών, που ουσιαστικά οδήγησαν τη δικιά μας τη γενιά σε αυτήν την κατάσταση. Αλίμονο αν επιστρέψουμε στην εποχή της άκρατης υποσχεσεολογίας και της άκρατης παροχολογίας. 
Γιατί αν έχουμε καταφέρει σήμερα να συζητάμε σε συνθήκες σταθερότητας σε αυτήν τη χώρα, το καταφέραμε γιατί τον Ιούνιο του 2012 ο ελληνικός λαός αποφάσισε δύο πράγματα. Αποφάσισε πρώτα απ’ όλα ότι η χώρα θα μείνει με όρους σταθερότητας στην Ευρωπαϊκή Ένωση και, επιπρόσθετα έδωσε εντολή στις φιλοευρωπαϊκές, πραγματικά, δυνάμεις να σχηματίσουν κυβέρνηση.
Θα ήθελα να ήταν πολλοί από εσάς προχθές στις Βρυξέλες, όταν παρουσιάζαμε το πλαίσιο της Ελληνικής Προεδρίας, για να ακούσετε με τα ίδια σας τα αφτιά, από τους Επιτρόπους που διαχειρίστηκαν την ελληνική κρίση, την αγωνία που υπήρχε σε ευρωπαϊκό κεντρικό επίπεδο για την αντιμετώπιση της πολιτικής κατάρρευσης της Ελλάδος και τις οικονομικές συνέπειες που θα σήμαινε αυτό για όλη την Ευρώπη. Αν κάποιοι νομίζετε ότι αυτό είναι ένα στοιχείο εκβιασμού, κάνετε πολύ μεγάλο λάθος. Θα μας οδηγούσε όχι μόνο οριστικά σε συνθήκες άκρατης φτώχειας, αλλά θα έμπλεκε και όλη την υπόλοιπη Ευρώπη σε συνθήκες οικονομικής αστάθειας. 
Σήμερα, δεν είναι προτεραιότητά μας η δικαίωση των συντροφικών σας αγώνων. Προτεραιότητά μας είναι να θέσουμε υγιείς βάσεις σε μία αναπτυξιακή τροχιά. Να προσελκύσουμε επενδύσεις, όχι να τις διώξουμε. Να αξιοποιήσουμε την περιουσία μας, όχι να καθόμαστε να την κοιτάμε. Να κάνουμε το κράτος πιο αποτελεσματικό, όχι πιο μεγάλο. Αυτές είναι οι προτεραιότητές μας και προσπαθούμε να τις πετύχουμε μέσα σε ένα πάρα πολύ στυγνό και πολύ στενό οικονομικό περιβάλλον. 
Έχουμε καταφέρει πάρα πολλά πράγματα σε αυτήν την κατεύθυνση, τα οποία, όμως, διαρκώς επιχαίρετε να τορπιλίζετε. Γιατί δεν υπάρχει μία περίπτωση που τόλμησε αυτή η Κυβέρνηση να αξιοποιήσει «κοιμώμενη» περιουσία του ελληνικού λαού που να μην έχουμε δει τους Βουλευτές και τα στελέχη της αντιπολίτευσης, και ειδικά του ΣΥΡΙΖΑ, μέχρι και να πιάνονται στα χέρια, για να μην αξιοποιηθεί κανένα στοιχείο της ελληνικής περιουσίας.
Mας λέγατε: «Θα τα σκίσουμε τα μνημόνια, θα τα καταγγείλουμε, θα τα ξεφτιλίσουμε, θα τα κάνουμε, θα τα ράνουμε» και τώρα έχετε προσχωρήσει στις παλιές λογικές του «λεφτά υπάρχουν», «θα τα βρούμε», «θα βρούμε από αυτά που μας χρωστάνε». Και όταν, βέβαια, πάει το κράτος να εισπράξει από αυτούς που του χρωστάνε, λέτε: «Μα, κυνηγάτε τον κόσμο γιατί χρωστάει που δεν μπορεί να πληρώσει;» Αυτό είναι το μέγεθος της παράνοιας της κριτικής που σήμερα βιώνει αυτή η Κυβέρνηση. 
Εμείς δεν ωραιοποιούμε καταστάσεις, ούτε είπαμε ότι εν μέσω αυτής της κρίσης γέμισαν τα πορτοφόλια των συνανθρώπων μας. Ξέρουμε πάρα πολύ καλά και αισθανόμαστε πάρα πολύ το βάρος του τι σημαίνει οικονομική κρίση σε κάθε νοικοκυριό, του τι σημαίνει οικονομική δυσπραγία, του τι σημαίνει μεγάλος δείκτης ανεργίας για τους νέους ανθρώπους. 
Αλλά, είναι η πρώτη φορά που παρουσιάζουμε έναν προϋπολογισμό που δείχνει ότι κατ’ αρχάς, τα έξοδα του κράτους δε θα αυξηθούν, μπαίνει επιτέλους ένα τέλος σε αυτήν την αύξηση της ανεργίας και, βέβαια, προσπαθούμε -και οφείλουμε να προσπαθήσουμε ακόμα περισσότερο- να επιφέρουμε αυτό που λέγεται «φορολογική δικαιοσύνη». Γιατί είναι τρελό το 8% των νοικοκυριών, μισθωτοί και συνταξιούχοι, να πληρώνει το 70% των φόρων. Και γι’ αυτό πρέπει να επέλθει φορολογική δικαιοσύνη. Βεβαίως, αυτό δε σημαίνει να κυνηγήσουμε όλη την ιδιοκτησία, αλλά να αντιμετωπίσουμε επιτέλους τη φοροδιαφυγή. 
Και σημαίνει και κάτι ακόμα, που πρέπει να το καταλάβουμε όλοι οι Έλληνες. Πρέπει να καταδικάσουμε κοινωνικά τη φοροδιαφυγή. Κοινή συνείδηση θα πρέπει να είναι η καταδίκη του φοροφυγά από την ίδια την κοινωνία και όχι μόνο από τους ελεγκτικούς μηχανισμούς του κράτους. Τότε πραγματικά θα δούμε τη φορολογική δικαιοσύνη να παίρνει σάρκα και οστά. 
Κυρίες και κύριοι συνάδελφοι, τα λέω αυτά γιατί άκουσα πριν από λίγο τον Κοινοβουλευτικό Εκπρόσωπο του ΣΥΡΙΖΑ να λέει μία από τα ίδια, μία αέναη κριτική, χωρίς καμμία πρόταση. Και τώρα ερχόμαστε και στεκόμαστε μπροστά σας, όχι μόνο απολογιστικά για το έργο το οποίο έχει γίνει, αλλά και με σαφείς στόχους για την επόμενη χρονιά. 
Επειδή πιστεύω ότι η χώρα έχει μπει στη σωστή ρότα –και μιλάω με ναυτιλιακούς όρους- θα σας πω για το πώς μπορεί η ναυτιλία να αποτελέσει και σήμερα το καταφύγιο της χώρας –όπως πάντοτε το αποτελούσεενώ παράλληλα και για το πώς μπορεί να δώσει το έναυσμα της ανάπτυξης. Τι καταφέραμε το τελευταίο διάστημα και τι σκοπεύουμε να κάνουμε; 
Το πρώτο πράγμα που κάναμε ήταν να αναμορφώσουμε τις λειτουργίες του Υπουργείου Ναυτιλίας, να κοστίζουν λιγότερο, να εξοικονομήσουμε δαπάνες, αλλά και να είναι και πιο αποτελεσματικές. Ήδη, για πρώτη φορά εντασσόμαστε σε ευρωπαϊκά προγράμματα, κωδικοποιούμε όλη τη νομοθεσία σε σχέση με τη λειτουργία του Υπουργείου και έχουμε ένα νέο σύγχρονο οργανισμό, που μας περιορίζει από αχρείαστα κόστη. Και πάλι, όμως γίναμε αντικείμενο κριτικής. 
Θα σας πω ένα παράδειγμα. Είχαμε δύο διευθύνσεις να κάνουν ακριβώς την ίδια δουλειά, δηλαδή να δίνουν επιδοτήσεις στις γραμμές του Αιγαίου, μία στη Μυτιλήνη και μία στον Πειραιά. Και την κάναμε μία διεύθυνση, ώστε να κάνει αυτήν τη δουλειά. Γίναμε πάλι αντικείμενο κριτικής, γιατί κάναμε έναν απλό εξορθολογισμό. 
Παράλληλα, το ίδιο κάνουμε και στο Λιμενικό Σώμα. Αναδιαρθρώνουμε τις υπηρεσίες του σε σχέση με την πολυδιάστατη λειτουργία του, σε σχέση με την ανάγκη για την αντιμετώπιση της λαθρομετανάστευσης, σε σχέση με τις ανάγκες για την εξυπηρέτηση της ναυτιλίας. Και πάλι,όμως γινόμαστε αντικείμενο κριτικής, γιατί κλείνουμε λιμεναρχεία που βρίσκονται σε απόσταση επτά χιλιομέτρων το ένα από το άλλο. 
Και πάλι γινόμαστε αντικείμενο σφοδρών τοπικών επιθέσεων, επειδή θεωρούμε ότι στο πλαίσιο ενός νομού, δεν μπορούν να λειτουργούν δύο λιμεναρχεία. Θα πρέπει να λειτουργεί ένα και ένας να είναι ο υπεύθυνος λιμενάρχης. Όχι δύο λιμενάρχες σε κάθε νομό. Τα υπόλοιπα θα πρέπει να γίνουν τμήματα του κεντρικού λιμεναρχείου του κάθε νομού.
Αυτά τα απλά, δυστυχώς, δεν τα δέχεται η αντιπολιτευτική λογική. Μειώσαμε τα προξενικά λιμεναρχεία, εξοικονομώντας δαπάνες. Καταργήσαμε γραφειοκρατικές διατάξεις άλλης εποχής, όπως, παραδείγματος χάριν, τις ερασιτεχνικές άδειες αλιείας, ενώ έχουμε στόχο, μέσα από τη μείωση της γραφειοκρατίας, χωρίς ούτε μία πρόσληψη, να έχουμε επτακόσιους, περίπου, περισσότερους διαθέσιμους λιμενοφύλακες για να κάνουν ελέγχους. Ξέρετε τι σημαίνει αυτό; Σημαίνει 10% αύξηση του δυναμικού μας. 
Παράλληλα, αξιοποιούμε, όπως σας είπα πριν, τη δημόσια περιουσία γύρω από τα λιμάνια. Τα λιμάνια δεν είναι μόνο πόλοι εξυπηρέτησης της τοπικής κοινωνίας. Τα λιμάνια μας πρέπει πάνω απ’ όλα να μεταβληθούν σε μεγάλα διαμετακομιστικά κέντρα που θα εξυπηρετούν όλη την Ευρώπη.
Φέραμε το τρένο, μετά από δεκαετίες ολόκληρες, στο λιμάνι του Πειραιά για να μπορέσει να υπάρχει διασύνδεση και να αξιοποιηθεί η μεγάλη αύξηση στην κίνηση του Πειραιά, σε σχέση με την εξυπηρέτηση της Κεντρικής Ευρώπης. 
Το ίδιο κάνουμε στην Αλεξανδρούπολη. Υλοποιούμε μία τεράστια επένδυση. Είναι η μόνη μεγάλη ξένη επένδυση που γίνεται στην εποχή της κρίσης. Είναι η επέκταση της σύμβασης που έχουμε με την «COSCO» στο λιμάνι του Πειραιά. Και εκεί έχουμε γίνει αντικείμενο κριτικής, γιατί δημιουργούμε θέσεις εργασίας, γιατί παραχωρούμε νερό και παίρνουμε προβλήτα, γιατί πολλαπλασιάζουμε τη μεταφορική ικανότητα, γιατί δίνουμε δυνατότητες και υποδομές στο λιμάνι του Πειραιά, ώστε να γίνει το μεγαλύτερο λιμάνι της Μεσογείου τα επόμενα είκοσι πέντε χρόνια.
 Και αντί να δεχόμαστε την υποστήριξη από το εσωτερικό μέτωπο απέναντι σε όλους στην Ευρώπη, όλα τα ανταγωνιστικά λιμάνια, που δεν βλέπουν με καλό μάτι αυτήν την ισχυροποίηση του Πειραιά, δυστυχώς δεχόμαστε και την εσωτερική κριτική.
Τέλος, κύριε Πρόεδρε, κυρίες και κύριοι συνάδελφοι, προχωρούμε και σε άλλες τομές, που έχουν να κάνουν με τα σκάφη αναψυχής, την ανάπτυξη του yachting στη χώρα, την αξιοποίηση των λιμενικών υποδομών και τη διευκόλυνση των λιμενικών έργων. Στο αμέσως επόμενο διάστημα όλες αυτές οι πρωτοβουλίες θα έλθουν στη Βουλή.
Κλείνοντας, όμως, καθώς σήμερα είναι του Αγίου Νικολάου, ημέρα γιορτής για τους ναυτικούς, θα ήθελα να πω -πέρα από τις ευχές μου προς όλους όσους γιορτάζουν- ότι δεν υπάρχει ελληνική ναυτιλία χωρίς να υπάρχουν Έλληνες ναυτικοί.
 Εμείς δε θέλουμε τον Έλληνα ναυτικό να διατηρεί τη θέση εργασίας του μέσα από παλιές προστατευτικές διατάξεις, επειδή ακριβώς όλες αυτές οι παλιές προστατευτικές διατάξεις μάς έκαναν τριάντα χρόνια από εκατόν επτά χιλιάδες ναυτικούς να έχουμε πέσει στους δεκαεπτά χιλιάδες ναυτικούς.
Θέλουμε αυτά τα νέα παιδιά που έρχονται σήμερα στις ακαδημίες του Εμπορικού Ναυτικού, αποφοίτους του «17» και του «18», απολυτήρια πρωτόγνωρα για τις ακαδημίες του Εμπορικού Ναυτικού, να γίνουν αύριο τα άξια στελέχη και στο γραφείο και στο πλοίο.Θέλουμε να γίνουν η επόμενη γενιά των Ελλήνων πλοιοκτητών. Γι’ αυτό θα τους δώσουμε όχι μόνο τα εφόδια, αλλά και τη δυνατότητα να βγουν να ανταγωνιστούν και μέσα από τον υγιή ανταγωνισμό. Η ελληνική ναυτιλία άλλωστε σε διεθνές επίπεδο ανταγωνίζεται και ξέρει πάντα να κερδίζει. Και κερδίζει γιατί έχει Έλληνα στα καράβια, Έλληνα στα γραφεία.
Κυρίες και κύριοι συνάδελφοι, ζητάμε την ψήφιση του προϋπολογισμού γιατί πραγματικά θα δώσει στη χώρα αυτό το αναπτυξιακό έναυσμα που χρειάζεται. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"126224"," Η συνάδελφος κ. Βασιλική Κατριβάνου έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126225"," Κυρίες και κύριοι συνάδελφοι, χρόνια πολλά σε όσους και όσες γιορτάζουν σήμερα.
Θα ξεκινήσω, διαβάζοντας κάτι και μετά θα κάνουμε τεστ για το ποιος το είπε. «Πολλές κυβερνήσεις που επιβάλλουν μέτρα λιτότητας έχουν ξεχάσει την υποχρέωσή τους να προστατεύουν τα ανθρώπινα δικαιώματα, ειδικά τα κοινωνικά και οικονομικά δικαιώματα των πλέον ευπαθών ομάδων. Το δημόσιο έλλειμμα δεν οφείλεται πρωτίστως στις κοινωνικές δαπάνες πριν την κρίση, αλλά στη διάσωση των χρηματαγορών από τα κράτη. Οι ζωτικής σημασίας δημόσιοι πόροι δεν πρέπει να χρησιμοποιούνται για τη διάσωση τραπεζών που ενέχονται σε ανεύθυνες πρακτικές. Η τρόικα έχει ζητήσει από την Ελλάδα οι δαπάνες για την υγεία να μην υπερβαίνουν το 6% του ΑΕΠ. Με τον περιορισμό αυτό και με δεδομένη τη συρρίκνωση του ΑΕΠ, οι αρνητικές συνέπειες στη δημόσια υγεία θα είναι μακροπρόθεσμες».
Ποιος τα είπε αυτά; Τα είπε άραγε κάποιος από το ΣΥΡΙΖΑ; Τα έγραψε η «ΑΥΓΗ»; Τα λέω εγώ; Εγώ τα προσυπογράφω. Τα είπε στην έκθεσή του ο κ. Νιλς Μούιζνιεκς, ο Ευρωπαίος Επίτροπος για τα Δικαιώματα του Ανθρώπου, που δημοσιοποιήθηκε πριν τρεις μέρες. 
Δεν είναι ένας πολιτικός συριζαίος ή αριστερός, είναι κεντροδεξιός. Αν συνυπολογίσουμε ότι ο Μούιζνιεκς έχει το συγκεκριμένο θεσμικό ρόλο και τα γράφει με προσεκτική γλώσσα, μπορούμε να καταλάβουμε και την επιπλέον βαρύτητα που έχουν αυτά τα λόγια που μόλις σας διάβασα. 
Τι λέει η έκθεση με δύο λόγια; Ότι ισοπεδωτική λιτότητα στην οικονομία δεν μπορεί να επιτευχθεί, χωρίς την ίδια στιγμή να υπάρξει ισοπέδωση της κοινωνίας και χωρίς λιτότητα στη δημοκρατία. Είναι δηλαδή αυτό ακριβώς που βιώνουμε τα τρία τελευταία χρόνια και αυτό που συνεχίζουμε και θα συνεχίσουμε να βιώνουμε και το οποίο συζητάμε μέσα από αυτόν τον προϋπολογισμό.
Αυτές τις μέρες ακούσαμε ότι όλα αυτά επιβάλλονται από την τρόικα, ότι είναι μονόδρομος, παρ’ όλο που ρητορικά, ίσως και όχι μόνο, αντιλαμβάνονται οι κύριοι της Κυβέρνησης την κοινωνική οδύνη. Προς τα πού είναι ο μονόδρομος; Προς το γκρεμό; Και έτσι κατακρημνιζόμαστε όλο και περισσότερο;
Διερωτώμαι το εξής. Αν η τρόικα τα επιβάλλει όλα αυτά, τότε ποιος είναι ο ρόλος της Βουλής και της Ελληνικής Κυβέρνησης; Το πρόβλημα είναι ότι η Κυβέρνηση έχει αναλάβει εργολαβικά το έργο χωρίς να είναι όμως ο εργολάβος. Το πρόβλημα είναι ότι οι οφειλέτες αυτήν τη στιγμή συμπεριφέρονται ως porte parole των δανειστών.
Τι είναι η Ελληνική Κυβέρνηση; Ο μεσολαβητής της τρόικας στη δημοσιονομική πειθαρχία, ενώ στα υπόλοιπα πράγματα που η τρόικα αδιαφορεί είναι παλαιάς κοπής δεξιός συντηρητισμός; Όλα αυτά που υποστηρίζετε είναι μονόδρομος; 
Μονόδρομος είναι η σημερινή βία και αυθαιρεσία; Αυτήν τη στιγμή έχουμε είκοσι επτά προσαγωγές ανήλικων παιδιών, δέκα συλλήψεις, δύο κακοποιήσεις και ένα Γερμανό τουρίστα που δεν ξέρει γιατί βρέθηκε εκεί που βρέθηκε και πως έχει συλληφθεί.
Μονόδρομος είναι το πάγωμα του συμφώνου συμβίωσης, δηλαδή το γεγονός ότι υπάρχουν άνθρωποι που ζουν μαζί, αλλά που δεν μπορούν να ρωτήσουν, παραδείγματος χάριν, στην εντατική τι κάνει ο σύντροφός τους, γιατί έχουμε μία δεξιά κυβέρνηση που αρνείται να το αναγνωρίσει;
Μονόδρομος είναι αυτό το άνευρο, αντιρατσιστικό το οποίο ψηφίζουμε, η παραπομπή του Πελεγρίνη, το πάγωμα του ν.3838, δηλαδή η ανυπαρξία πολιτικής για τη μετανάστευση και την ιθαγένεια; Μονόδρομος είναι -το πιο τραγικό- ο θάνατος της Σάρας, δηλαδή ενός κοριτσιού που γεννήθηκε και πέθανε στην Ελλάδα χωρίς να αποκτήσει ποτέ ιθαγένεια; Και η πρώτη πράξη της Ελληνικής Κυβέρνησης προς τη μάνα της, που δεκατρία χρόνια ήταν ενταγμένη στην ελληνική κοινωνία, είναι η απέλαση, γιατί έχει χάσει τα ένσημά της λόγω της κρίσης, έχει χάσει τη νομιμοποίησή της και είναι για την Κυβέρνηση «λαθρομετανάστρια»; Αυτά όλα είναι μονόδρομος που μας τα επιβάλλει η τρόικα;
Μονόδρομος είναι το κλείσιμο της ΕΡΤ, η πράξη νομοθετικού περιεχομένου, οι επιτάξεις των εργαζομένων, η μόνιμη απουσία του Πρωθυπουργού από τη Βουλή, η ταύτιση των συμφερόντων της Κυβέρνησης με μία εταιρεία ιδιωτικών συμφερόντων και η ποινικοποίηση ολόκληρου του αγώνα των κατοίκων στις Σκουριές;
Μονόδρομος είναι ο «Ξένιος Δίας» κατά των μεταναστών; Μονόδρομος είναι η επιχείρηση «Θέτις» κατά των ανέργων, των αστέγων και των οροθετικών; Όλα αυτά είναι μονόδρομος, κυρίες και κύριοι; 
Ισοπεδωτική λιτότητα, λοιπόν, στην οικονομία, την κοινωνία και τη δημοκρατία. Αυτό είναι το τρίπτυχο που συνοψίζει η μνημονιακή πολιτική που εικονογραφείται αυτήν τη στιγμή στον προϋπολογισμό που ψηφίζουμε.
Σήμερα στην Ελλάδα, αλλά και γενικότερα στην Ευρώπη, διακυβεύεται ένας πολύ κρίσιμος κρίκος. Αυτός ο κρίκος συνδέει το λόγο της νομιμοποίησης της κρατικής εξουσίας με το λόγο της κοινωνικής δικαιοσύνης και το λόγο της δημοκρατίας.
 Αυτόν ακριβώς τον κρίκο υπερασπιζόμαστε και στα μικρά και στα μεγάλα. Κι όταν πρόκειται για την ΕΡΤ και για το πάγωμα των πλειστηριασμών και για το σύμφωνο συμβίωσης και για τους ανασφάλιστους συμπολίτες μας, τα κέντρα κράτησης, την απεργία των διοικητικών υπαλλήλων, την ανάσχεση της νεοναζιστικής εφόδου. 
Είναι ένας αγώνας ενιαίος που συνδέει για εμάς το βιοτικό επίπεδο των ανθρώπων που ζουν σε αυτό τον τόπο, την υπεράσπιση της ελπίδας και της προοπτικής, μαζί με τον αγώνα ενάντια στον νεοναζισμό, με την υπεράσπιση της δημοκρατίας και της κοινωνίας, για μία κοινωνία που ονειρευόμαστε τελικά για να χωράνε όλοι και όλες.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΙΚΗ ΚΑΤΡΙΒΑΝΟΥ",208
"126226"," Το λόγο έχει ο συνάδελφος κ. Βορίδης.
Αμέσως μετά ο κ. Καπερνάρος ως Κοινοβουλευτικός Εκπρόσωπος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126227"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, είναι αλήθεια ότι σε αυτόν τον προϋπολογισμό η αντιπολίτευση γενικά αλλά κυρίως η Αξιωματική Αντιπολίτευση, βρίσκεται σε σοβαρή αμηχανία. Και γιατί βρίσκεται σε σοβαρή αμηχανία; Διότι μετά από πάρα πολλά χρόνια αυτός ο προϋπολογισμός έρχεται να διαπιστώσει, αλλά και να προβλέψει περαιτέρω την επίτευξη του πρωτογενούς πλεονάσματος, και είναι ο πρώτος προϋπολογισμός μετά από πέντε χρόνια που προβλέπει την έξοδο από την ύφεση. 
Όλο αυτό δεν είναι καθόλου αυτονόητο. Και δεν είναι καθόλου αυτονόητο, γιατί σας θυμίζω ότι ο προϋπολογισμός που εμείς εισηγηθήκαμε και ψηφίσαμε πέρυσι, προέβλεπε ακριβώς την ύφεση, ήταν υφεσιακός ο ίδιος. Ο προϋπολογισμός που εμείς ψηφίσαμε πέρυσι, προέβλεπε την αύξηση της ανεργίας. Εμείς το λέγαμε πέρυσι αυτό. 
Και φέτος, στηριζόμενοι ακριβώς στα επιτεύγματα αυτής της χρονιάς που πέρασε, ερχόμαστε αξιόπιστα και λέμε στο σύνολο της Αιθούσης αλλά και στον ελληνικό λαό, ότι ο επόμενος προϋπολογισμός είναι ένας αναπτυξιακός προϋπολογισμός που βγάζει τη χώρα από την ύφεση και ταυτόχρονα, είναι ένας προϋπολογισμός, μετά από πολλά χρόνια, ο οποίος επιτυγχάνει πρωτογενή πλεονάσματα.
Έχετε, λοιπόν, προβλήματα στην κριτική σας. Έχετε θέματα. Και τα θέματα αυτά είναι που οδήγησαν τον Κοινοβουλευτικό σας Εκπρόσωπο να πει το εξής. Ποιο πρωτογενές πλεόνασμα; Δεν είναι πραγματικό. Είναι φανταστικό. 
Ακούστε. Αυτό που πιστοποιείται από τους διεθνείς οργανισμούς, αυτό που επέτυχε με τεράστιες θυσίες ο ελληνικός λαός, αυτό το επίτευγμα που αναγνωρίζει όλος ο κόσμος, έρχεστε εσείς να το αμφισβητήσετε. Γιατί; Διότι δεν βολεύει την αντιπολιτευτική ρητορική. Είναι τόσο σημαντική η αντιπολιτευτική σας ρητορική, ώστε να αμφισβητήσετε αυτά τα συγκεκριμένα επιτεύγματα;
Έρχεται εν συνεχεία, μπροστά στην αμηχανία που δημιουργείται, και λέει: «Μα, είναι σοβαρός στόχος η επίτευξη του πρωτογενούς πλεονάσματος; Τι σημασία έχει;» Για να αναιρέσει τον εαυτό του σε δύο παραγράφους παρακάτω, που λέει ταυτοχρόνως το εξής: «Μα, όμως, το χρέος αυξάνει». Μα, αν δεν είναι σημαντικό το ζήτημα του πλεονάσματος, πώς θα μειωθεί το χρέος; Όσο φτιάχνετε ελλείμματα, τόσο προφανώς θα μεγαλώνει το χρέος.
Αν θέλετε και πιστεύετε ότι είναι σωστός στόχος η μείωση του χρέους, τότε προφανώς συνηγορείτε στη δημιουργία πλεονασματικών προϋπολογισμών. Δεν μπορεί και τα δύο.
Επειδή βρίσκεστε σ’ αυτήν την προφανή αμηχανία, έρχεστε και λέτε το τρίτο: Βασική προϋπόθεση είναι να κουρέψουμε, να απομειώσουμε το χρέος. Υπάρχει μετά μία εύλογη απορία: Ήσασταν μαζί μας στο PSI, που ήταν η απομείωση του χρέους ή όχι; Αν θυμάμαι, όχι. Δεν ήσασταν μαζί μας όταν η χώρα μείωνε το χρέος κατά 50%. Άρα, λοιπόν, ποια είναι εδώ η κριτική σας;
Προσέξτε, όμως, το εξής: Αυτά είναι τα μικρά. Τα έθεσε ο κ. Λαφαζάνης. Τα μεγάλα τα έθεσε ο κ. Τσακαλώτος. Ποια είναι, λοιπόν, τα μεγάλα; Μπροστά στα προβλήματα που αντιμετωπίζει η χώρα, τι μας λέει ότι πρέπει να κάνουμε ο κ. Τσακαλώτος; Να θέσουμε το ζήτημα της αρχιτεκτονικής της Ευρωπαϊκής Ένωσης.
Έχετε πάρει και αέρα, γιατί είδατε μία δημοσκόπηση η οποία τώρα τελευταία σας έδωσε δύο μονάδες πιο μπροστά και κάτι νομίσατε. Σιγά-σιγά! Σιγά-σιγά, μη βιάζεστε. Με μία δημοσκόπηση δεν νικάτε.","ΜΑΥΡΟΥΔΗΣ ΒΟΡΙΔΗΣ",69
"126228"," Η επόμενη θα είναι πέντε μονάδες.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"126229"," Έχουμε ακόμη μπροστά μας πολλά θέματα και πορεία. Όμως, λέω και να ξανακτυπήσω ξύλο -το έχω κάνει πολλές φορές από εδώ- ότι, αν έρθει εκείνη η στιγμή που ο ΣΥΡΙΖΑ θα είναι εξουσία, τι λέει ο κ. Τσακαλώτος ότι θα κάνετε; Θα πάτε στην Ευρώπη να συζητήσετε για την αρχιτεκτονική της. Σας περιμένουν με ανοικτές αγκάλες!
Διερωτώμαι, όμως: Μόλις θέσετε το ζήτημα της αρχιτεκτονικής της Ευρώπης, δηλαδή, της αναθεώρησης -για να μιλάμε συγκεκριμένα- των βασικών συνθηκών που έχουν καταρτιστεί και διέπουν τη λειτουργία της Ευρωπαϊκής Ένωσης και πείτε «έχουμε κάτι άλλες δικές μας ιδέες εμείς», τι φαντάζεστε ότι θα συμβεί και πώς ακριβώς θα ξεπεραστούν αυτά που είναι τα προβλήματα της οικονομίας;","ΜΑΥΡΟΥΔΗΣ ΒΟΡΙΔΗΣ",69
"126230"," Και στη ΔΑΚΕ να τα πείτε.","ΜΑΡΙΑ ΚΑΝΕΛΛΟΠΟΥΛΟΥ",183
"126231"," Ο κ. Τσακαλώτος, όμως, έχει πράγματι σημαντικές προτάσεις να καταθέσει, εξ ονόματος του ΣΥΡΙΖΑ φυσικά. Δεν είναι προσωπικό. Εκπροσωπεί το κόμμα της Αξιωματικής Αντιπολιτεύσεως.
Τι λέει, λοιπόν; Λέει ότι υπάρχουν σημαντικές ιδέες και κυρίως υπάρχουν οι εξής δύο: Ξαναβάζει, λέει ο κ. Τσακαλώτος, το θέμα για τους συνεταιρισμούς και ταυτόχρονα για τις τράπεζες ειδικού σκοπού.","ΜΑΥΡΟΥΔΗΣ ΒΟΡΙΔΗΣ",69
"126232"," Άλλο είπα εγώ.","ΕΥΚΛΕΙΔΗΣ ΤΣΑΚΑΛΩΤΟΣ",510
"126233"," Τα δύο βασικά οχήματα με τα οποία ο ΣΥΡΙΖΑ σκέφτεται να ανατρέψει όλες τις δυσλειτουργίες που υπάρχουν, οι δύο βασικοί αναπτυξιακοί μοχλοί είναι οι συνεταιρισμοί και οι τράπεζες ειδικού σκοπού.
Αν εμείς τώρα διατηρήσουμε τη δυσπιστία μας ως προς την αποτελεσματικότητα αυτών των ωραίων εργαλείων, να μη μας παρεξηγήσετε κιόλας, έτσι δεν είναι; Νομίζω ότι θα κατανοήσετε την επιφύλαξή μας!
Άρα, λοιπόν, εδώ το μεγάλο ερώτημα που τίθεται είναι ένα και απλό: Η πραγματική επισήμανση -γιατί αυτό είναι ένα πραγματικό, σοβαρό και σημαντικό επιχείρημα- είναι ότι πράγματι -και αυτό θα θέλαμε να έχετε τη γενναιότητα να το πράξετε- το πρόγραμμα σε επίπεδο δημοσιονομικό πάει καλά και αυτό πιστώνεται στον Πρωθυπουργό, πιστώνεται στο οικονομικό επιτελείο της Κυβέρνησης, πιστώνεται στον Υπουργό Οικονομικών, το πρόγραμμα πετυχαίνει τους στόχους του, ότι πράγματι, λοιπόν, επιτεύχθηκε το πρωτογενές πλεόνασμα, ότι πράγματι επιτεύχθηκαν οι συγκεκριμένοι στόχοι του προηγούμενου προγράμματος, αλλά ταυτόχρονα μπαίνουμε και σε αναπτυξιακό ρυθμό, ότι πράγματι η Ελλάδα έχει κερδίσει σε ανταγωνιστικότητα. Το αν είναι δομική ή κυκλική να το συζητήσουμε, αλλά πετυχαίνει σε ανταγωνιστικότητα. Όμως, ξαναλέω ότι έχει σημασία ότι αυτό επιτυγχάνεται. Η επισήμανση είναι ότι πράγματι αυτό αναγνωρίζεται απ’ όλους τους διεθνείς θεσμούς και μηχανισμούς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχω ένα λεπτό ακόμα, κύριε Πρόεδρε;","ΜΑΥΡΟΥΔΗΣ ΒΟΡΙΔΗΣ",69
"126234"," Βεβαίως.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126235"," Η επισήμανση είναι ότι πράγματι, λοιπόν, αυτό αναγνωρίζεται από τον κόσμο ολόκληρο πλην της Αξιωματικής Αντιπολίτευσης. Τι να κάνουμε; Είστε μόνοι σας στον κόσμο. Έχω την εντύπωση ότι εκεί θα παραμείνετε. Πράγματι, λοιπόν, αυτό είναι έτσι. Δεν αναιρεί το πραγματικό γεγονός της τεράστιας δυσκολίας που υπάρχει μέσα στην ελληνική κοινωνία.
Και μιλώντας για αυτό, μιλώντας πια για τον άνεργο, για τον φτωχό άνθρωπο, γι’ αυτόν που έχει χάσει το εισόδημά του, μιλώντας γι’ αυτόν που χειμάζεται μέσα σε αυτήn τη δυσκολία, το μεγάλο ερώτημα -και αυτό είναι το ερώτημα που απευθύνουμε εμείς σε αυτό τον άνθρωπο, η δική μας παράταξη - είναι το εξής: Πού περιμένει να βρει δουλειά; Ποιος πιστεύει ότι θα δημιουργήσει θέσεις εργασίας; Ποιος πιστεύει ότι θα δημιουργήσει εισόδημα; Πώς πιστεύει ότι θα ανακτήσει τα εισοδήματά του; Με αυτούς που του λένε σοσιαλιστικά νεφελώματα της αυτοδιαχειριζόμενης κοινωνίας ή με αυτούς που μάχονται για την ανασυγκρότηση της οικονομίας, για τις επενδύσεις, για τη δημιουργία νέων θέσεων εργασίας; Ποιον να εμπιστευτεί; Και ο ελληνικός λαός θα σας δώσει την απάντηση! 
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"126236"," Τους θύτες του θα εμπιστευτεί!","ΝΙΚΟΛΑΟΣ ΒΟΥΤΣΗΣ",75
"126237"," Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων, ο κ. Καπερνάρος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126238"," Κύριε Πρόεδρε, θα συνταχθώ μαζί σας για όσα σημαντικά είπατε για τη σπουδαία προσωπικότητα του αποθανόντος Νέλσον Μαντέλα. Το κυριότερο είναι ότι βοήθησε στο να πάρουμε τους Ολυμπιακούς Αγώνες. Κατέστη αρωγός και συνέδραμε σε αυτό. 
Κύριε Πρόεδρε, όμως, είμαι βέβαιος ότι αν ο Νέλσον Μαντέλα γνώριζε ότι εννέα χρόνια μετά την τέλεση των Ολυμπιακών Αγώνων από την Ελλάδα δεν έχει παρουσιαστεί ακόμα ισολογισμός και δεν έχει μάθει ο ελληνικός λαός το κόστος που πλήρωσε γι’ αυτούς τους Ολυμπιακούς Αγώνες, δεν θα είχε δώσει τη συνδρομή του. 
Κύριε Βορίδη, σημείωσα αυτά που είπατε και σας ευχαριστώ πολύ, διότι μου δώστε αφορμή να δώσω ιδιαίτερη σημασία σε ένα άλλο θέμα, που είχα κατά νου να μην το αναφέρω. Μιας και είστε μαχόμενος και καλός δικηγόρος, θα σας υπενθυμίσω ένα άρθρο στην Ποινική Δικονομία. Υπάρχει, λοιπόν, ένα άρθρο στον Κώδικα Ποινικής Δικονομίας όπου κάποιοι άνθρωποι δεν μπορούν να μεταφέρουν τα πραγματικά περιστατικά όπως τα έζησαν στο δικαστήριο και έτσι δεν λαμβάνονται υπ’ όψιν σαν μάρτυρες. Είναι η τρίτη κατηγορία του άρθρου 210 του Κώδικα Ποινικής Δικονομίας. Αυτοί οι άνθρωποι, ενώ βιώνουν τα πραγματικά περιστατικά, για παράδειγμα πώς γίνεται ένα τροχαίο δυστύχημα, δεν μπορούν να τα μεταφέρουν για εγγενείς λόγους στο δικαστήριο. 
Κάπως έτσι δεν μπορούν να μεταφέρουν εδώ μερικοί συνάδελφοί σας, από αυτά που ακούσαμε αυτές τις τρεις μέρες, τα πραγματικά περιστατικά, όπως τα βιώνουν κάποιοι άνθρωποι -οι περισσότεροι, όλη η ελληνική κοινωνία- και από εδώ να τα βιώσουν πλέον οι ακροατές Έλληνες. 
Κύριε Υπουργέ, θα καταψηφίσω αυτόν τον προϋπολογισμό, ο οποίος αποτελεί μια φενάκη. Είναι ένας ψεύτικος προϋπολογισμός και το γνωρίζετε. Το συνομολόγησε προηγουμένως ο κ. Βορίδης, λέγοντας ότι γνωρίζατε πως ο προϋπολογισμός του 2013 υπήρξε ένας προϋπολογισμός ύφεσης και εσείς πρώτοι δηλώσατε ότι θα υπήρχε άνοδος στην ανεργία.
Όμως, το θέμα είναι ότι με τον προϋπολογισμό του 2014 αυξάνετε τους φόρους, ενώ εσείς συνομολογείτε ότι ο ελληνικός λαός κατέστη φτωχότερος. Και κατέστη φτωχότερος, διότι αυτό το αποδεικνύουν οι αριθμοί. Γι’ αυτό θα επικαλεστώ πραγματικά περιστατικά και, επιχειρηματολογώντας, θα αποδείξω για ποιους λόγους εμείς θα καταψηφίσουμε αυτόν τον προϋπολογισμό, έτσι ώστε να μην καταφεύγετε στο γενικόλογο επιχείρημα ότι το κάνουμε αυτό από πολιτική αντιπαλότητα. 
Είναι δεδομένο, λοιπόν, σύμφωνα με το αμείλικτο των αριθμών, ότι από 11,6 δισεκατομμύρια ευρώ που ήταν ο φόρος εισοδήματος όλων των Ελλήνων το 2013, θα γίνει 12,9 δισεκατομμύρια ευρώ το 2014. Δηλαδή, κατά 1,3 δισεκατομμύρια ευρώ ή κατά 11,5% μεγαλύτερος φόρος για ένα εισόδημα που μειώθηκε! 
Πώς λέγεται αυτό αν δεν λέγεται φορολογικό «γδάρσιμο» των ήδη φτωχοποιημένων και κακοποιημένων Ελλήνων; 
Όταν γνωρίζετε, όταν εσείς συνομολογείτε, όταν εσείς προηγουμένως με επιχειρήματα του κ. Βορίδη γνωρίζατε ότι θα υπάρχει άνοδος της ανεργίας, δηλαδή φτώχεια, και γνωρίζατε ότι θα υπήρχε ύφεση, έρχεστε τώρα να φορολογήσετε για το 2014 με 1,3 δισεκατομμύρια ευρώ τον ελληνικό λαό.
Υπάρχουν χειρότερα; Ασφαλώς. Ο κ. Σαμαράς και ο κ. Βενιζέλος είχαν πει κάτι για το χαράτσι. Το χαράτσι είναι τούρκικη λέξη. Τώρα το μεταβαφτίσατε σε φόρο ακινήτων. Είχαν πει, λοιπόν, ότι το χαράτσι θα μειώνεται και παρά το γεγονός ότι το Συμβούλιο της Επικρατείας είχε πει ότι θα ισχύσει μέχρι το τέλος του 2012, το συνεχίσατε και πήγε και στο 2013. Το χαράτσι αυτό, λοιπόν, ή ο ενιαίος φόρος, από 2,8 δισεκατομμύρια ευρώ που ήταν το 2013, ως φόρος ακινήτων το 2014 θα εκτιναχθεί στα 3,9 δισεκατομμύρια ευρώ, δηλαδή 1,1 δισεκατομμύρια ευρώ επιπλέον ή 41,4% υψηλότερος ή περισσότερος ή μεγαλύτερος φόρος, διαλέξτε εσείς να το πείτε όπως θέλετε.
Δεύτερον, θα επιχειρηματολογήσω αναφερόμενος στα όσα είπε ο Αναπληρωτής Υπουργός κ. Σταϊκούρας στις 5 Δεκεμβρίου του 2013. Μίλησε για στρατηγική που έχει ως στόχο τη βιώσιμη ανάπτυξη. Μίλησε για οικονομική ανάπτυξη, για ενδογενή ανάπτυξη, για ισχυρή αναπτυξιακή δυναμική, για ισχυροποίηση αναπτυξιακών εργαλείων. 
Απάντηση όσον αφορά στην ανάπτυξη: Η «NUTRIAT», πρώην Κατσέλης, κατόπιν συγχωνεύσεως με «ΑΛΛΑΤΙΝΗ» και «ΕΛΒΙΠΕΤ», έκλεισε στα μέσα Ιουνίου του 2013. Καπνοβιομηχανία «ΓΕΩΡΓΙΑΔΗΣ», ιστορική και φημισμένη. Έκανε μεγάλη προσπάθεια να ορθοποδήσει, λανσάροντας νέα προϊόντα με πολύ χαμηλές τιμές. Έκλεισε στις 23 Απριλίου του 2013. Χαρτοποιία Θράκης «DΙΑΝΑ». Εκτός από το εργοστάσιο στην Ξάνθη, είχε εγκαταστάσεις σε Αθήνα, Θεσσαλονίκη, Ιωάννινα, Κοζάνη, Πάτρα και Ηράκλειο Κρήτης. Έκλεισε το Φεβρουάριο του 2013. «NEOSET»: Αφού πρώτα κατασχέθηκε το οικόπεδο στο οποίο βρισκόταν το εργοστάσιο στο Βασιλικό Ευβοίας, η εταιρεία οδηγήθηκε σε πτώχευση στις 14 Νοεμβρίου του 2012. Γαλακτοβιομηχανία «ΑΓΝΟ»: Παραμένει κλειστή και έχει βγει προς πώληση από τις 15 Μαρτίου του 2013. Βιομηχανία επίπλων «ΣΕΛΜΑΝ» στη Χαλκίδα, η μεγαλύτερη βιομηχανία παραγωγής ξύλου στα Βαλκάνια. Το εργοστάσιο έκλεισε στις 8 Φεβρουαρίου του 2013. Η εταιρεία «IMACO» έκλεισε την άνοιξη του 2013. Η «ΑLUMIL» στην Ξάνθη έκλεισε στις 28 Νοεμβρίου του 2013. Η «PEPSICO-ΗΒΗ» στο Λουτράκι έκλεισε στις 10 Ιανουαρίου του 2013. Η «ΑΓΕΤ-ΗΡΑΚΛΗΣ», Τσιμέντα Χαλκίδας, έκλεισε στις 27 Μαρτίου του 2013. Η χαρτοβιομηχανία «DELICA» έκλεισε το Μάρτιο του 2013. Η «ΑLEX PAC», έπιπλα και είδη για το σπίτι, είδη υγιεινής κοκ έκλεισε το Μάρτιο του 2013. Ο «ΚΑΡΟΥΖΟΣ» μπήκε στο άρθρο 99 και επίσης η εταιρεία «GLOU», τα καφεζαχαροπλαστεία «ΑΓΑΠΗΤΟΣ», η ΕΧPERT HELLAS¨», η «ΠΛΕΞΑΚΟ». Έφυγε από την Ελλάδα η «ΒΙΟΧΑΛΚΟ» το Σεπτέμβριο του 2013, άλλαξε έδρα και πήγε στο Βέλγιο. Έφυγαν η αεροπορική εταιρεία «BRITISH AIRWAYS» από τις 28 Οκτωβρίου του 2012, η αεροπορική εταιρεία «TAP PORTUGAL» από τις 28 Οκτωβρίου του 2012, η αεροπορική εταιρεία «SINGAPORE AIRLINES» από τις 26 Οκτωβρίου του 2012. Έφυγε η «COCA COLA», έφυγε η «ΒΙΟΧΑΛΚΟ», έφυγε η «ΦΑΓΕ» κι εσείς μιλάτε για ανάπτυξη.
Έχει γίνει ραγδαία συρρίκνωση των μικρομεσαίων βιοτεχνικών επιχειρήσεων. Σύμφωνα με έρευνα του Βιοτεχνικού Επιμελητηρίου Αθήνας, στο όριο της φτώχειας βρίσκεται το 23,1% του πληθυσμού της Ελλάδας. 
Καταθέτω για τα Πρακτικά έναν πίνακα με πηγή την EUROSTAT, «Η φτώχεια στην Ευρωζώνη το 2012», η Ελλάδα πρώτη στην Ευρώπη με 34,6%. Στα όρια της φτώχειας το 34,6% του ελληνικού πληθυσμού. Το δραματικότερο απ’ όλα δεν είναι αυτό. Το δραματικότερο είναι ότι το 19,5% του ελληνικού πληθυσμού στερείται στοιχειωδών μέσων διαβίωσης. Πάλι πρώτοι.
(Στο σημείο αυτό ο Βουλευτής κ. Βασίλειος Καπερνάρος καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σύμφωνα με προχθεσινές δηλώσεις του εισηγητή σας κ. Σταύρου Καλογιάννη, το μέσο ποσοστό ανεργίας είναι 25,5% του ελληνικού πληθυσμού. Δηλαδή δυόμισι εκατομμύρια Έλληνες είναι άνεργοι. 
Συνεχίζοντας, αναφέρομαι σε αυτά που έχει δηλώσει ένας έντιμος, δικός σας άνθρωπος, ο Γενικός Γραμματέας Διαφάνειας του Υπουργείου Δικαιοσύνης κ. Γεώργιος Σούρλας. Το συνέλεξα από τα «ΕΠΙΚΑΙΡΑ» στις 31-10-2013. Ο κ. Σούρλας δηλώνει ότι η απώλεια στην εθνική οικονομία είναι 6 δισεκατομμύρια ευρώ με τις offshore εταιρείες. 
Κύριε Υφυπουργέ Οικονομικών, το ερώτημα είναι γιατί. Δήλωσε ότι 2 δισεκατομμύρια ευρώ είναι από τα πλαστά και εικονικά τιμολόγια. Το ερώτημα είναι: Τι κάνατε; Δήλωσε ότι 1 δισεκατομμύριο ευρώ είναι από λαθραίες διακινήσεις προϊόντων, όπως τα τσιγάρα. Το ερώτημα είναι γιατί. Δήλωσε ότι το λαθρεμπόριο καυσίμων, ειδικά στο Στρατό, έχει κοστίσει στο ελληνικό δημόσιο δεκάδες δισεκατομμύρια ευρώ. Το ερώτημα είναι: Τι κάνατε; 
Και πάντα μιλάμε για ανάπτυξη. Ακούσαμε και τόσες ωραιολογίες και τόσα φληναφήματα και τόσες γενικόλογες και αοριστολογικές ονομασίες και καλλωπισμούς γύρω από την ανάπτυξη και τις αναπτυξιακές δυνατότητες που τάχα κάνατε.
Βέβαια, κύριε Υπουργέ, επειδή δεν είστε αυτός που προεργαστήκατε γι’ αυτόν τον προϋπολογισμό, δεν φέρετε ακραιφνώς και αμιγώς εσείς την ευθύνη. Όμως, δεν έγινε καμμία φορολόγηση στα εμβάσματα δισεκατομμυρίων ευρώ των αλλοδαπών, τα οποία αδήλωτα φεύγουν παράνομα έξω από εταιρείες τύπου «WESTERN UNION» καθημερινά και ανεξέλεγκτα. 
Η εφημερίδα «ΤΟ ΠΑΡΟΝ» αναφέρει αδιάψευστα ότι 44 δισεκατομμύρια ευρώ έχουν φύγει από τους λαθρομετανάστες. Τι κάνατε γι’ αυτό; Και το γεγονός είναι ότι μέχρι σήμερα δεν έχετε προϋπολογίσει από αυτά τα έσοδα.
Τελειώνοντας -είναι αμείλικτος ο χρόνος- θέλω να αναφερθώ στην πρώτη κατοικία. Ή μάλλον, επειδή δεν έχω χρόνο, προτιμώ να αναφερθώ στο πρωτογενές πλεόνασμα. 
Κύριε Υφυπουργέ Οικονομικών, για να αποδείξω ότι δεν υπάρχει πρωτογενές πλεόνασμα, θα αναφερθώ στην εισήγηση του εισηγητού σας κ. Καλογιάννη. Στη σελίδα 43 του βιβλίου που διανείματε γράφει για τις αποκρατικοποιήσεις: «Από την ίδρυσή του το 2011 έως σήμερα το πρόγραμμα αποκρατικοποιήσεων έχει αποφέρει έσοδα» -στον παρακείμενο, το θεωρεί δεδομένο- «…στο ελληνικό δημόσιο ύψους περίπου 3,8 δισεκατομμύρια ευρώ, από τα οποία 2,6 δισεκατομμύρια ευρώ έχουν εισπραχθεί από την ολοκλήρωση δώδεκα διαγωνισμών».
Σας αναφέρω, λοιπόν, ότι στη στήλη έχετε «3.801 σύνολο τιμήματος», αλλά «καταβεβλημένο 2.616». Γιατί θεωρείτε δεδομένο το προσδοκώμενο; Προσδοκούσατε 3.801.000.000 και είναι 2.616.000.000 αυτά που καταβλήθηκαν, δηλαδή τα έσοδα. Αφαιρώντας, λοιπόν, αυτά τα οποία είχατε για να πάρετε -δεν τα πήρατε, δεν τα έχετε πάρει, άρα δεν είναι έσοδο, προσδοκάτε να τα πάρετε- αφαιρώντας δηλαδή από το 3.801.000.000 τα 2.616.000.000, που είναι τα καταβληθέντα, περισσεύει 1.185.000.000. Όταν λέτε, λοιπόν, στην σελίδα 48 ότι το πρωτογενές πλεόνασμα είναι 812 εκατομμύρια ευρώ, πώς είναι δυνατόν να έχετε πρωτογενές πλεόνασμα 812 εκατομμύρια ευρώ, όταν μάνι-μάνι αυτά πρέπει να αφαιρεθούν αλγεβρικά από αυτά τα οποία δεν είχατε και δεν έχετε εισπράξει και τα εμφανίζετε σαν εισπραχθέντα;
Συνεπώς, δεν έχετε, κύριε Υπουργέ, πλεόνασμα. Έχετε έλλειμμα 373 εκατομμύρια ευρώ μόνο από αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, τελειώνοντας, θέλω να σας αναφέρω επ’ ολίγον για την πρώτη κατοικία, την οποία δεν έχετε προστατέψει. Τι θα κάνετε; Δεν είναι δυνατόν να συζητήσουμε το φορολογικό νομοσχέδιο μετά την ψήφιση του προϋπολογισμού. Πώς θα προϋπολογίσετε τα έσοδα με το φορολογικό νομοσχέδιο, όταν ήδη θα έχει ψηφιστεί ο προϋπολογισμός;
Συνεπώς, αυτός ο προϋπολογισμός δεν είναι ο άπαξ προϋπολογισμός και είναι βέβαιο ότι θα φέρετε συμπληρωματικό. 
Τελειώνοντας, επαναλαμβάνω ότι θα τον καταψηφίσουμε, διότι αυτός ο προϋπολογισμός είναι παραπλανητικός, εξαπατητικός, ψεύτικος, μετέωρος και δεν πρόκειται να έχει αποτέλεσμα ως φενάκη. 
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα τωνΑΝΕΛ)","ΒΑΣΙΛΕΙΟΣ ΚΑΠΕΡΝΑΡΟΣ",185
"126239"," Ευχαριστούμε τον κ. Καπερνάρο.
Το λόγο έχει η Υπουργός Τουρισμού κ. Κεφαλογιάννη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"126240"," Κυρίες και κύριοι συνάδελφοι, ο προϋπολογισμός του 2014 είναι ένας κρίσιμος και καθοριστικός προϋπολογισμός για το μέλλον της ελληνικής οικονομίας, για το μέλλον των επόμενων γενεών, για το μέλλον της χώρας. Είναι ένας προϋπολογισμός που πρέπει να προσεγγίσουμε με νηφαλιότητα και έχοντας επίγνωση της πραγματικότητας. Πρέπει να εστιάσουμε και να εργαστούμε για τα στοιχεία που αφορούν στον περιορισμό της ύφεσης, στην ανάπτυξη, στον πληθωρισμό, στην καταπολέμηση της ανεργίας και στο πρωτογενές πλεόνασμα που δίνει μία πρώτη ανάσα αισιοδοξίας, δίνει το κατάλληλο οξυγόνο για να ελπίζουμε σε καλύτερες ημέρες. 
Την ίδια στιγμή, όμως, πρέπει να αντιμετωπίσουμε και τα πολλά προβλήματα που συσσωρεύονται στην κοινωνία, τους πολίτες που πληρώνουν το βαρύ τίμημα της οικονομικής κρίσης, τα νοικοκυριά και τις ευπαθείς ομάδες που λυγίζουν κάτω από το βάρος της κρίσης, τη μεσαία τάξη, τους ελεύθερους επαγγελματίες, τον εμπορικό κόσμο που πλήττεται σοβαρά από σειρά σκληρών και επίπονων μέτρων.
Οφείλουμε να βρούμε άμεσα εφαρμόσιμες, ρεαλιστικές λύσεις, να δώσουμε συγκεκριμένες απαντήσεις, να προσφέρουμε ασφάλεια και ελπίδα στους πολίτες που παραμένουν προσηλωμένοι στην ευρωπαϊκή προοπτική της χώρας, παρά τις μεγάλες δυσκολίες που αντιμετωπίζουν στην καθημερινότητά τους. Το αμέσως επόμενο διάστημα καλούμαστε να κινηθούμε ακόμη πιο γρήγορα και ακόμη πιο αποτελεσματικά με γνώμονα πάντα το συμφέρον της χώρας.
Κυρίες και κύριοι συνάδελφοι, πριν από ένα χρόνο από αυτό εδώ το Βήμα είχαμε θέσει μία σειρά συγκεκριμένων στόχων. Κάποιοι είχαν μιλήσει για ανέφικτους στόχους, κάποιοι θεώρησαν ότι ήταν ιδιαίτερα φιλόδοξοι, κάποιοι προφήτευαν την κατάρρευση της χώρας. Ευτυχώς διαψεύσθηκαν όλοι. Είχαμε πει ότι θα πετύχουμε πρωτογενές πλεόνασμα και το πετύχαμε. Φέτος η Ελλάδα πέτυχε πλεόνασμα περίπου 800 εκατομμύρια ευρώ και η επίτευξη του πρωτογενούς πλεονάσματος αποτελεί ένα ισχυρό όπλο της χώρας στις σκληρές διαπραγματεύσεις που διεξάγει η Κυβέρνηση με την τρόικα. Είναι ένα πλεόνασμα που η Κυβέρνηση, όπως έχει δεσμευθεί ο Πρωθυπουργός, θα διαθέσει πολύ σύντομα στις οικονομικά ασθενέστερες ομάδες που πλήττονται περισσότερο από όλους από την οικονομική κρίση. 
Πέρυσι είχαμε πει ότι θα βελτιώσουμε το ισοζύγιο τρεχουσών συναλλαγών. Το πετύχαμε. Το 2012 είχαμε έλλειμμα στο ισοζύγιο τρεχουσών συναλλαγών περίπου 2,8 δισεκατομμύρια ευρώ. Σήμερα, στα τέλη του χρόνου, υπολογίζουμε ότι το ισοζύγιο θα είναι περίπου μηδενικό ή ακόμη και θετικό. Πέρυσι είπαμε ότι η ύφεση θα επιβραδυνθεί. Το πετύχαμε. Σύμφωνα με τα στοιχεία, η ύφεση θα κλείσει στο 4%, έναντι πρόβλεψης για 4,5% στον περυσινό προϋπολογισμό.
Θέλω όμως να τονίσω ότι αυτό δεν αρκεί. Χρειάζεται ακόμη περισσότερη δουλειά, ακόμη μεγαλύτερη προσπάθεια. Η παρατεταμένη ύφεση αποτελεί μία μεγάλη απειλή. Αποτελεί απειλή την οποία οφείλουμε να καταπολεμήσουμε με συγκεκριμένα αναπτυξιακά μέτρα, με μέτρα που θα τονώσουν την αγορά και θα δημιουργήσουν συνθήκες μακροπρόθεσμης ανάπτυξης.
Κυρίες και κύριοι συνάδελφοι, το σχέδιο του νέου προϋπολογισμού έχει προκαλέσει πολλές συζητήσεις. Αυτό είναι και θετικό και υγιές. Είναι διαδικασία που προσθέτει. Στη δημοκρατία ο διάλογος, η διαφωνία, η διαφορετική άποψη, η σύνθεση τελικά είναι όροι αναγκαίοι. Πολλά πράγματα πρέπει και να συζητιούνται και να εξελίσσονται, αν αυτό χρειάζεται. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Από τον φετινό προϋπολογισμό συγκρατώ ορισμένα βασικά στοιχεία του. Για πρώτη φορά προβλέπεται να υπάρξει μείωση του γενικού χρέους της χώρας, προβλέπεται αύξηση των καθαρών εσόδων του κρατικού προϋπολογισμού, μείωση των δαπανών του τακτικού προϋπολογισμού και αύξηση του Προγράμματος Δημοσίων Επενδύσεων. 
Σύμφωνα με το νέο προϋπολογισμό, το πρωτογενές πλεόνασμα θα φτάσει στα 3 δισεκατομμύρια ευρώ ή στο 1,6% του ΑΕΠ, ενώ το έλλειμμα προβλέπεται κάτω από το 3% του ΑΕΠ.
Όλες αυτές οι προβλέψεις συνθέτουν μια νέα εικόνα συγκρατημένης αισιοδοξίας. Για πρώτη φορά μετά από πολλά χρόνια φαίνεται ότι ο δύσκολος δρόμος που έχουμε διανύσει οδηγεί σε θετικά αποτελέσματα. Οι συλλογικές θυσίες του ελληνικού λαού πιάνουν τόπο. Η Ελλάδα αποκτά και πάλι αξιοπιστία. 
Σε αυτήν την κρίσιμη στιγμή θα πρέπει όλοι μαζί και ο καθένας μας από το πόστο που του αναλογεί να δώσουμε τη μεγάλη μάχη για την ανάκαμψη της οικονομίας, την ανακούφιση της κοινωνίας, τη σταθεροποίηση της χώρας σε μια ευρωπαϊκή πορεία ανάπτυξης και ευημερίας. 
Κυρίες και κύριοι, η Κυβέρνησή μας τον τελευταίο χρόνο πραγματοποίησε μεγάλες διαρθρωτικές αλλαγές. Μέσα σ’ αυτό το περιβάλλον ο τουρισμός λειτούργησε και συνεχίζει να λειτουργεί ως βασικός μοχλός ανάπτυξης της οικονομίας και της απασχόλησης. Βοηθά τα μέγιστα την Ελλάδα στην προσπάθεια της ανάκαμψης, αυξάνει το Ακαθάριστο Εθνικό Προϊόν, μειώνει τους ρυθμούς ύφεσης, δημιουργεί θέσεις εργασίας. Κρατάει τους νέους ανθρώπους στις περιφέρειές τους. Βοηθάει στην κοινωνική συνοχή των τοπικών κοινωνιών. Αναθερμαίνει και άλλους κλάδους της ελληνικής οικονομίας, όπως για παράδειγμα τον πρωτογενή τομέα. Δίνει ελπίδα και αισιοδοξία στον κόσμο. Αλλάζει την εικόνα της χώρας στο εξωτερικό. 
Τίποτα όμως δεν γίνεται τυχαία. Η φετινή θετική χρονιά για τον τουρισμό ήρθε σαν αποτέλεσμα συγκεκριμένων πολιτικών επιλογών. Ήρθε σαν αποτέλεσμα συγκροτημένης δουλειάς και εφαρμογής ενός στρατηγικού σχεδιασμού που ξεκίνησε από μια συγκεκριμένη παραδοχή, ότι ο τουρισμός μπορεί να αποτελέσει κινητήρια δύναμη για την έξοδο της χώρας από την κρίση. 
Από την πρώτη στιγμή που αναλάβαμε τη διακυβέρνηση της χώρας χαράξαμε ένα συνεκτικό σχέδιο δράσης με ξεκάθαρο προσανατολισμό και πολλαπλούς στόχους. 
Για τον τουριστικό κλάδο θέσαμε ως στόχο την αύξηση του αριθμού των εισερχόμενων τουριστών, την ποιοτική αναβάθμιση των τουριστικών υποδομών, την προσέλκυση τουρισμού υψηλών απαιτήσεων. 
Για την ελληνική οικονομία οι στόχοι ήταν η αύξηση της απασχόλησης, η μεγιστοποίηση του τουριστικού εισοδήματος, η διάχυση των ωφελειών στην ελληνική κοινωνία. 
Για το αναπτυξιακό μοντέλο της χώρας οι στόχοι μας ήταν η σύνδεση του τουρισμού με την πρωτογενή παραγωγή, ο σεβασμός στο φυσικό και πολιτιστικό περιβάλλον, η αλλαγή της εικόνας της χώρας στο εξωτερικό. 
Λέγαμε και λέμε ακόμα σε όλους τους τόνους ότι ο τουρισμός θα πρέπει να αντιμετωπιστεί ολιστικά, με την σοβαρότητα που αναλογεί σε έναν οικονομικό κλάδο, που και ανθεκτικότητα έχει δείξει στην κρίση και δυνατότητες περαιτέρω ανάπτυξης διαθέτει. 
Ο ίδιος ο Πρωθυπουργός, έθεσε τον τουρισμό ως πρώτη κυβερνητική προτεραιότητα και αυτό φάνηκε από την πρώτη στιγμή, από τη σύσταση του Υπουργείου Τουρισμού και τον καθορισμό του ρόλου του ως επιτελικού Υπουργείου, που χαράσσει τουριστική στρατηγική και συντονίζει πολιτικές. Όλα αυτά με ένα σφιχτό προϋπολογισμό, με έναν προϋπολογισμό που σέβεται και υπολογίζει ακόμα και το τελευταίο ευρώ του Έλληνα φορολογούμενου. 
Σε αυτό το περιβάλλον πετύχαμε μεγάλο μέρος των στόχων μας. Τα αποτελέσματα στον τουρισμό μας δικαίωσαν. Φέτος τη χώρα μας επισκέφτηκαν περίπου οκτακόσιες χιλιάδες περισσότεροι τουρίστες σε σχέση με πέρυσι, που αποτελεί αύξηση κατά 11% σε σύγκριση με το 2012. Ο τουρισμός έφερε έσοδα 11,5 δισεκατομμύρια ευρώ ή 12 δισεκατομμύρια ευρώ, αν υπολογίσουμε τα έσοδα από την κρουαζιέρα. Με σκληρή προσπάθεια τοποθετήσαμε εκ νέου την Ελλάδα στις πρώτες θέσεις του παγκόσμιου τουριστικού χάρτη. 
Στόχος μας για το 2014, είναι να συνεχίσουμε αυτήν την επιτυχημένη πορεία, να αυξήσουμε την τουριστική κίνηση και παράλληλα να αυξήσουμε τα έσοδα της χώρας, να συνεχίσουμε τον εκσυγχρονισμό του τουριστικού προϊόντος. Τώρα χρειάζεται ακόμα μεγαλύτερη ένταση των προσπαθειών, να εντείνουμε τις μεταρρυθμίσεις που έχουμε ξεκινήσει, να εφαρμόσουμε βήμα-βήμα τη στρατηγική μας με ορίζοντα δεκαετίας, να προωθήσουμε το εθνικό σχέδιο του ελληνικού τουρισμού, που ξεπερνάει τα στενά όρια μιας κυβερνητική θητείας. Πρόκειται για ένα σχέδιο που υπηρετεί σε βάθος χρόνου την ανάκαμψη του τουρισμού ως εθνική υπόθεση υψίστης σημασίας. 
Για την επίτευξη όλων των παραπάνω στόχων στηριζόμαστε σε τέσσερις πολιτικές πρωτοβουλίες, στο εθνικό στρατηγικό σχέδιο για τον τουρισμό, που βρίσκεται σε πλήρη εφαρμογή. 
Η πρώτη πρωτοβουλία, αφορά τις νομοθετικές μεταρρυθμίσεις. Ο ν. 4179, που ψηφίστηκε το καλοκαίρι, αποτελεί, όπως πολύ καλά γνωρίζετε, μια σημαντική νομοθετική πρωτοβουλία. Ήρθε μετά από χρόνια νομοθετικής απουσίας για να ρυθμίσει σειρά μεγάλων ή μικρών εκκρεμοτήτων. 
Κωδικοποιημένα υπενθυμίζω τις βασικές παραμέτρους: Ενίσχυση της επιχειρηματικότητας και διευκόλυνση επενδύσεων, διαφοροποίηση του τουριστικού προϊόντος με την εισαγωγή νέων ειδών τουριστικών εκμεταλλεύσεων, διασφάλιση της ποιότητας σε τουριστικές υποδομές και υπηρεσίες, εκσυγχρονισμός του θεσμικού πλαισίου για πάρα πολλές μορφές ειδικού τουρισμού, όπως για παράδειγμα ο ιαματικός τουρισμός και ο ιατρικός τουρισμός, αξιοποίηση του ανθρώπινου δυναμικού της χώρας. 
Δεύτερη πρωτοβουλία. Το χωροταξικό του τουρισμού. Στόχος μας μέσα από αυτό είναι να τοποθετήσουμε σε σύγχρονες βάσεις την τουριστική ανάπτυξη της χώρας την επόμενη εικοσαετία. Σωστή οργάνωση της τουριστικής ανάπτυξης μέσω του χωροταξικού σχεδιασμού σημαίνει τεκμηριωμένος προγραμματισμός για το πού και το πώς μπορεί να αναπτυχθεί η τουριστική δραστηριότητα. 
Τρίτη πρωτοβουλία. Το μεσοπρόθεσμο πλαίσιο προγραμματισμού. Το σύμφωνο εταιρικής σχέσης 2014-2020 αποτελεί το εργαλείο που προσφέρει τις προϋποθέσεις στήριξης αυτής της στρατηγικής, τους πόρους και το πρόγραμμα. 
Τέταρτη πρωτοβουλία. Επικοινωνιακή στρατηγική. Με πολλή προσπάθεια και ελάχιστα μέσα έχουμε ξεκινήσει με επιτυχία την αλλαγή της εικόνας της Ελλάδας στο εξωτερικό. Ο προϋπολογισμός και φέτος είναι κατά πολύ μικρότερος. Αυτό, όμως, δεν μας πτοεί. Προσαρμοζόμαστε στα νέα δεδομένα. Σχεδιάζουμε εναλλακτικές στρατηγικές με αιχμή του δόρατος τα social media. Αλλάζουμε αρνητικές εικόνες και στερεότυπα που είχαν ταυτιστεί με το όνομα «Ελλάδα», γιατί ο τουρισμός έγινε και μπορεί να εξακολουθήσει να είναι για την Ελλάδα ο καλύτερος διακινητής θετικών μηνυμάτων. 
Στο πλαίσιο αυτό εξελίσσουμε τον ΕΟΤ σε νέο ευέλικτο οργανισμό, ένα σύγχρονο οργανισμό προβολής του ελληνικού τουρισμού που ανταποκρίνεται με τον καλύτερο δυνατό τρόπο σε όλες τις αυξημένες ανάγκες της αγοράς, απαλλαγμένο από περιττές λειτουργίες και προσηλωμένο στο έργο της επικοινωνίας. 
Κυρίες και κύριοι, για να πετύχουμε τους φιλόδοξους στόχους μας, πρέπει να δουλέψουμε όλοι μεθοδικά, δημιουργικά και συστηματικά. Να αφήσουμε στην άκρη τη μεμψιμοιρία και στη στείρα άρνηση. Να προσπαθήσουμε ακόμη περισσότερο. Να αντιπαλέψουμε τον λαϊκισμό, την οπισθοδρόμηση και τις εύκολες λύσεις. 
Έχει έρθει η ώρα να αφήσουμε πίσω μας πρακτικές και ιδέες ξεπερασμένες. Έχει έρθει η ώρα να αντικρίσουμε τη σκληρή πραγματικότητα, τις πραγματικές ανάγκες της Ελλάδας και των πολιτών της. 
Οι περιστάσεις είναι δύσκολες. Απαιτούν απ’ όλους μας γενναίες υπερβάσεις. Απαιτούν συνεννόηση, υπευθυνότητα και ειλικρίνεια. Απαιτούν να ανταποκριθούμε με ευθύνη, σοβαρότητα και με πλήρη επίγνωση των δεδομένων. Τίποτα δεν μας χαρίζεται. Όλα κατακτώνται με κόπο και προσπάθεια. 
Ο τουρισμός, αποτελεί ένα καλό παράδειγμα συλλογικής επιτυχίας, εθνικής προσπάθειας που ενώνει για το κοινό καλό. Μόνο έτσι μπορούμε να προχωρήσουμε. Μόνο έτσι μπορούμε να ελπίζουμε σε μια γρήγορη ανάκαμψη. Σας καλώ και εγώ με τη σειρά μου να υπερψηφίσουμε τον προϋπολογισμό, να συνεχίσουμε τη μεγάλη προσπάθεια για την οριστική έξοδο της Ελλάδας από την κρίση. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΟΛΓΑ ΚΕΦΑΛΟΓΙΑΝΝΗ",222
"126241"," Ευχαριστούμε και εμείς. 
Κυρίες και κύριοι συνάδελφοι, βλέποντας τον κατάλογο των ομιλητών, θέλω να κάνω μια παρατήρηση. Το Προεδρείο, προφανώς, θέλει να βοηθάει τους Βουλευτές για μικροαλλαγές, αν δηλαδή κάποιος δεν είναι έτοιμος και θέλει να μιλήσει αργότερα. 
Επειδή, όμως, βλέπω μία τάση να θέλουν πολλοί Βουλευτές να μεταφερθούν στο τέλος, θέλω να επισημάνω τον κίνδυνο να μην μπορέσουν να μιλήσουν όσοι θα είναι στο τέλος, διότι και στο τέλος θα υπάρχει το σύστημα της εναλλαγής. 
Προχωρούμε στον Κοινοβουλευτικό Εκπρόσωπο της Χρυσής Αυγής κ. Κασιδιάρη. Μετά να ετοιμάζονται ο κ. Κοντονής και η κ. Βαμβακά. Μετά από τέσσερις-πέντε ομιλητές Βουλευτές θα παίρνει το λόγο κάποιος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126242"," Η Χρυσή Αυγή, ασφαλώς και θα καταψηφίσει τον παρόντα προϋπολογισμό, διότι βασίζεται αποκλειστικά και μόνο σε λογιστικές αλχημείες και απάτες, μεταχρονολόγηση δαπανών. 
Ευαγγελίζεστε ένα ανύπαρκτο πλεόνασμα, το οποίο σε καμμία περίπτωση δεν ισχύει. Είναι ατυχές να πανηγυρίζετε εδώ μέσα για τα δήθεν πρωτογενή πλεονάσματα, την ίδια ώρα που ένας λαός στην κυριολεξία πεθαίνει. Στην κυριολεξία συμπολίτες μας πηδούν από τον τέταρτο όροφο και κρεμιούνται. Έχουμε χιλιάδες νεκρούς στους οποίους δεν αναφέρεται κανείς. Αντ’ αυτού βλέπουμε πανηγυρισμούς, διότι ομιλείτε περί πλεονάσματος. Ποιο είναι αυτό το πλεόνασμα; Να μας ξεκαθαρίσετε. Άκουσα προηγουμένως περί τουριστικής αναπτύξεως. 
Θα υπενθυμίσω μία φράση του αειμνήστου καθηγητή Παναγιώτη Κονδύλη, ο οποίος λέει πως 1% βιομηχανική ανάπτυξη αξίζει εκατό φορές περισσότερο από 1% τουριστική ανάπτυξη, διότι η πρώτη και μόνο, συμβάλλει στην αυτάρκεια της πατρίδος. Στο θέμα «αυτάρκεια» θα αναφερθώ εν συνεχεία στην ομιλία μου. 
Αυτή είναι η πραγματικότης. Είναι γελοίο να μιλήσει κανείς για βιομηχανική ανάπτυξη, τη στιγμή που έχουν κλείσει τα πάντα στην Ελλάδα. Δεν υπάρχει πλέον καμμία βιομηχανία. Οι αμυντικές βιομηχανίες στην ουσία καταστράφηκαν. Το ανέλυσα αυτό στην ομιλία μου τότε για τα Ελληνικά Αμυντικά Συστήματα. Επομένως, αυτοί οι πανηγυρισμοί είναι ανέξοδοι. Είναι και γελοίοι. 
Θεωρώ ευτύχημα το ότι είναι εδώ ο κύριος Υφυπουργός των Οικονομικών, ένας από τους ελάχιστους κυβερνητικούς παράγοντες για τον οποίο χρησιμοποιώ τη λέξη «κύριος», τον οποίο είχα συναντήσει σε ένα διάδρομο εντός της Βουλής. Σας είχα θέσει το ζήτημα της εφόδου του ΣΔΟΕ, του Σώματος Δίωξης Οικονομικού Εγκλήματος, στη Χρυσή Αυγή. Σας είχα πει ότι πολύ σωστά μπήκε το ΣΔΟΕ στη Χρυσή Αυγή. Ήταν κάτι που το είχαμε ζητήσει και εμείς οι ίδιοι. 
Πότε θα μπει το ΣΔΟΕ στα υπόλοιπα κόμματα; Να κάνει μία βόλτα το ΣΔΟΕ και από τα κόμματα της εξουσίας. Για ποιο λόγο δεν πηγαίνει; Άλλωστε, εμείς έχουμε καταθέσει μηνυτήρια αναφορά για τα ταμεία του ΠΑΣΟΚ, όπου υπάρχει μία μαύρη τρύπα δεκάδων εκατομμυρίων ευρώ. Η μηνυτήρια αναφορά αυτή θάφτηκε –κυριολεκτικά- στα συρτάρια του Αρείου Πάγου ή του πρωτοδικείου –δεν γνωρίζω- και δεν έλαβα καμμία απάντηση από εσάς, καίτοι χρησιμοποιώ τη λέξη «κύριος».
 Δεν αναμένω να λάβω απάντηση. Αποκλείεται να λάβω απάντηση, αποκλείεται να δούμε την παραμικρή δράση, διότι πολύ απλά αυτό το σύστημα εξουσίας στηρίζεται αποκλειστικά και μόνο στην πολιτική διαφθορά. Ποτέ το ΣΔΟΕ δεν πρόκειται να μπει σε κανένα κόμμα. Μπήκε, ασφαλώς, στη Χρυσή Αυγή. Ο Πρωθυπουργός σας έβγαινε στα κανάλια, έβγαινε σε ομιλίες του και έλεγε: «θα ξεσκεπάσω τους εφοπλιστές, θα ξεσκεπάσω τους μεγαλοβιομηχάνους». Ξεσκέπασε δεκάδες καράβια με παράνομο φορτίο, με παράνομα όπλα, με αντιαεροπορικά που έρχονταν να εξοπλίσουν τη Χρυσή Αυγή. Όλα αυτά, επιτέλους, ήρθαν στο φως και επιτέλους, επήλθε κάθαρση στην Ελλάδα και γελοιοποιηθήκατε για ακόμη μία φορά. 
Πέρα από τα αστεία, πέρα από το χιούμορ, να περάσουμε στα σοβαρά. Να περάσουμε στους πλειστηριασμούς, να περάσουμε στο στόχο σας να αφαιρέσετε το δικαίωμα της πρώτης κατοικίας από τον Έλληνα, να περάσουμε στο στόχο σας, που δεν είναι άλλος από τη δήμευση των περιουσιών των Ελλήνων μέσω της αύξησης του φόρου ιδιοκτησίας. Αυτός είναι ο στόχος του μνημονίου, η απόλυτη φτωχοποίηση, η απόλυτη ισοπέδωση της μεσαίας τάξης και βέβαια, η περαιτέρω ανάπτυξης της πλουτοκρατίας.
Είχα κάνει μία ερώτηση πέρυσι. Από πέρυσι μέχρι φέτος, έχει κοπεί το ρεύμα σε τριακόσιες πενήντα χιλιάδες νοικοκυριά και επιχειρήσεις. Από πέρυσι μέχρι φέτος, συμπολίτες μας έχουν πεθάνει, επειδή θερμαίνονται με μαγκάλια και την ίδια ώρα –για να επανέλθω στο ζήτημα της ερώτησης που είχα θέσει στον Υπουργό Οικονομικών τότε- βλέπαμε και βλέπουμε ευνοϊκές ρυθμίσεις για την πλουτοκρατία. Είχα αναφέρει το παράδειγμα της οικογένειας Αγγελοπούλου που είχε γλιτώσει το 60% από το λεγόμενο «χαράτσι» -το λέω υποτιμητικά, διότι όπως είπε και ένας από τους προλαλήσαντες, είναι τουρκικός όρος και ουδέποτε χρησιμοποιώ τουρκικούς όρους στη γλώσσα την οποία ομιλώ- και με πράξη νομοθετικού περιεχομένου είχατε θεσπίσει λιγότερο χαράτσι για τις βίλες.
Σήμερα, ένα χρόνο μετά, συνεχίζετε την αφαίμαξη του ελληνικού λαού, συνεχίζετε να κόβετε το ρεύμα, να σκοτώνετε -στην κυριολεξία- ανθρώπους μέσα στην παγωνιά. 
Θα σταθώ σε ένα σημείο, σε μία πρόβλεψη του παρόντος προϋπολογισμού, με βάση την οποία θα τον χαρακτηρίσω κατάπτυστο, παράνομο και απαράδεκτο. Θεσπίζετε νέες κρατήσεις στην ουσία για τους τριτέκνους και τους πολυτέκνους. Ομιλώ εδώ ως γόνος τρίτεκνης οικογένειας.
Το μείζον πρόβλημα αυτήν τη στιγμή στην Ελλάδα, δεν είναι οι χαμηλοί μισθοί. Το μείζον πρόβλημα αυτήν τη στιγμή στην Ελλάδα, είναι η υπογεννητικότητα. Είναι ότι σε λίγες δεκαετίες με το ρυθμό που έχει λάβει αυτήν τη στιγμή η χώρα με τις προβλέψεις του μνημονίου σας, οι Έλληνες θα είμαστε μειοψηφία μέσα στην ίδια μας τη χώρα. Αυτός είναι ο μεγαλύτερος κίνδυνος και μόνο ο εθνικός σχεδιασμός της Χρυσής Αυγής για την ελληνική κοινωνία και οικονομία μπορεί να αποτρέψει αυτό το μέγιστο εθνικό κίνδυνο, μπορεί να λύσει αυτό το μείζον εθνικό πρόβλημα. 
Βεβαίως, εμείς δεν υποσχόμαστε εύκολες λύσεις και λέμε ότι για να πάει μπροστά η Ελλάδα και για να ξαναγίνει η χώρα μας εθνικά ανεξάρτητο κράτος οι Έλληνες πρέπει και να ιδρώσουμε και να ματώσουμε. 
Είχα μιλήσει παλαιότερα –είχε δημιουργηθεί και μία ένταση εδώ με κάποιους Βουλευτές της Νέας Δημοκρατίας- αναφερόμενος στους βουλευτικούς μισθούς και συγκρίνοντας τους μισθούς αυτούς με τους μισθούς πείνας των στρατιωτικών. Προ ολίγων εβδομάδων βρέθηκα στο ΚΕΑΠ της Ρεντίνας, όπου είδα τη νέα σειρά Ελλήνων αξιωματικών που αποφοίτησαν από το Σχολείο του Ανορθόδοξου Πολέμου. Είδα ότι παρ’ όλο που επιμένετε να πετάτε ψίχουλα στους άνδρες αυτούς, οι άνδρες αυτοί έχουν υψηλότατο φρόνημα και είναι έτοιμοι να δώσουν τα πάντα για την πατρίδα.
Θέλω να δώσω και μία απάντηση εδώ στην ειρωνεία του Προέδρου της Βουλής. Την ημέρα που ψηφιζόταν ο προϋπολογισμός της Βουλής, είχα θέσει μία πρόταση παρμένη από το πρόγραμμα της Χρυσής Αυγής, να μειωθεί ο βουλευτικός μισθός στα 1.899 ευρώ -πρόταση πάρα πολύ συνετή και λογική με βάση τις ημέρες τις οποίες βιώνουμε και τα μνημονιακά μέτρα- και να εξομοιωθεί επί της ουσίας με το μισθό ενός ανωτέρου διπλωματικού υπαλλήλου, για την ακρίβεια με το μισθό ενός πρέσβη. 
Ειρωνεύτηκε μάλιστα ο Πρόεδρος της Βουλής και είπε ότι όποιος δεν θέλει τα λεφτά, μπορεί να τα καταθέτει εδώ. Ο μόνος λόγος που δεν τα καταθέτουμε εδώ είναι ότι αν τα καταθέταμε εδώ και δεν τα δίναμε, εμείς οι Βουλευτές της Χρυσής Αυγής, στο κοινωνικό έργο της Χρυσής Αυγής, θα πήγαιναν τα χρήματα αυτά σε τοκοχρεολύσια, σε παράνομους τόκους που πληρώνουμε στους διεθνείς τοκογλύφους, στους αγαπημένους σας φίλους, τους Γερμανούς, τη Μέρκελ, τον Σόιμπλε και τους λοιπούς. 
Σε αντίθεση με τα χρήματα τα οποία αποδίδουμε στο κομματικό μας ταμείο, που πάνε σε πολύ καλύτερο σκοπό και γίνονται πατάτες, μακαρόνια και κρέας για Έλληνες, οι οποίοι στην κυριολεξία πένονται. Έχω να καταθέσω μία δική μου εμπειρία. Δεν μπορεί κανείς να αντιληφθεί τι εστί Ελλάδα του μνημονίου, Ελλάς εν έτει 2013, εάν δεν έρθει σε ένα συσσίτιο της Χρυσής Αυγής να δει πολύ συγκεκριμένες εικόνες πενίας και ανέχειας.
 Αναφέρθηκα στους στρατιωτικούς. Δεν έχω παρά να καταγγείλω το απόλυτο πάγωμα των εξοπλιστικών προγραμμάτων σε μία κρίσιμη περίοδο για το μέλλον της χώρας μας με διαρκείς ανακατατάξεις στην κρισιμότερη ζώνη του κόσμου, στην Ανατολική Μεσόγειο. Σε μία ζώνη, όπου υπάρχουν ανεξάντλητα πετρελαϊκά κοιτάσματα, κοιτάσματα φυσικού αερίου, ορυκτός πλούτος που ανήκει στην Ελλάδα. 
Αυτό ακριβώς δήλωσα και σε συνέντευξή μου προ ολίγων ημερών στο τουρκικό πρακτορείο ειδήσεων, ότι η Ελλάς εντός της ελληνικής αποκλειστικής οικονομικής ζώνης διαθέτει -όχι σύμφωνα με την άποψη τη δική μου αλλά σύμφωνα με την άποψη ειδημόνων, όχι μόνο εν Ελλάδι αλλά και διεθνώς, των μεγαλύτερων ονομάτων της γεωλογίας, καθηγητών πανεπιστημίου- ανεξάντλητες πηγές πετρελαίου και φυσικού αερίου. 
Αυτό, μπορεί να λύσει κυριολεκτικά το οικονομικό πρόβλημα της Ελλάδας, η οποία μπορεί να γίνει βασικός τροφοδότης ολόκληρης της Ευρωπαϊκής Ένωσης που αντιμετωπίζει μείζον ενεργειακό πρόβλημα και που χωρίς τη Ρωσία, δεν θα μπορούσε να λειτουργήσει τις βιομηχανίες της και θα πάγωνε στην κυριολεξία. 
Και όμως δεν εξοπλιζόμαστε για να περιφρουρήσουμε τα κεκτημένα μας. Παγώνετε τα εξοπλιστικά προγράμματα. Τίποτα δεν προβλέπει και ο παρών προϋπολογισμός για την εθνική άμυνα της χώρας, η οποία για εμάς αποτελεί κόκκινη γραμμή. 
Κόκκινη γραμμή για εμάς αποτελεί και κάθε κοινωνική παροχή. Καταδικάζουμε απερίφραστα το γεγονός ότι με τον παρόντα προϋπολογισμό εξήντα χιλιάδες δικαιούχοι χάνουν το ΕΚΑΣ. 
Οι αγρότες φορολογούνται από το πρώτο ευρώ. Η Χρυσή Αυγή προτείνει διαγραφή των αγροτικών χρεών, κάτι που είχε κάνει το στρατιωτικό καθεστώς της 21ης Απριλίου. Και το λέω αυτό μετά λόγου γνώσεως, καίτοι γνωρίζω ότι μπορεί να πάνε κάποιοι μάρτυρες από αυτήν εδώ την Αίθουσα πάλι σε ανακριτές και εισαγγελείς και να καταγγέλλουν ότι θέλω να ανατρέψω το πολίτευμα. Διότι είναι πολλοί αυτοί που επιθυμούν να καταδικαστώ σε ισόβια κάθειρξη. Στο ζήτημα αυτό, των καταθέσεων Βουλευτών ενώπιων ανακριτών, θα αναφερθώ εν συνεχεία. 
Τα ψέματά σας είναι πολύ συγκεκριμένα. Ο Υπουργός των Οικονομικών αναφέρεται σε ανάπτυξη. Ο Κοινοβουλευτικός Εκπρόσωπος της Νέας Δημοκρατίας είπε ότι όλοι βλέπουν ανάπτυξη, πλεόνασμα κ.λπ. καίτοι ο ίδιος ο ΟΟΣΑ και οι πιο σοβαροί διεθνείς οίκοι, μιλούν για ξεκάθαρη ύφεση.
Χρησιμοποιείτε, όπως προείπα, λογιστικές αλχημείες και απάτες για να παρουσιάσετε ένα ανύπαρκτο πλεόνασμα, το οποίο θα ήταν αέρας κοπανιστός, πολύ περισσότερο εάν δεν μεταχρονολογούσατε τις δαπάνες του δημοσίου και αν πληρώνατε τους φαρμακοποιούς. Αν το κράτος αρχίσει να πληρώνει τα χρέη του προς τους πολίτες, αυτομάτως σε μία στιγμή -αν κάποιος αθροίσει- καταρρέουν όλα αυτά περί πλεονάσματος και ανάπτυξης. 
Εν τάχει, θα αναφέρω κάποιες από τις πιο βασικές θέσεις της Χρυσής Αυγής για διέξοδο από την κρίση, ξεκινώντας με την ουσιαστικότερη κίνηση που μπορεί να κάνει και πρέπει να κάνει ένα εθνικό κράτος. Λογιστικό έλεγχο στο δημόσιο χρέος, λογιστικό έλεγχο με διεθνείς παρατηρητές, όπως έχουν κάνει ακόμα και κράτη-μπανανίες της Λατινικής Αμερικής. Προτείνουμε να καταγγείλουμε το μνημόνιο, να ασκήσουμε επιθετική πολιτική έναντι των ξένων τοκογλύφων. 
Για όλα αυτά τα ζητήματα, όμως, στο εθνικό κράτος της Χρυσής Αυγής ακόμα και για το ζήτημα «ευρώ ή δραχμή» δεν θα αποφασίζει η Βουλή. Το λέμε αυτό και το τονίζουμε., διότι η Χρυσή Αυγή, είναι το μόνο άμεσα δημοκρατικό κόμμα σε αυτήν τη χώρα που στο πρόγραμμά του προβλέπει δημοψηφίσματα. 
Αν έχει κάνει -και δεν κάνω χιούμορ τώρα- μία σωστή κίνηση στην αλλοπρόσαλλη κατά τα άλλα πολιτική του καριέρα ο «Τζέφρι» Παπανδρέου, ήταν εκείνη η μέρα που είχε πει: Δημοψήφισμα «ευρώ ή δραχμή». 
Η Χρυσή Αυγή, λέει «ναι» στο δημοψήφισμα «ευρώ ή δραχμή». Το λέμε ξεκάθαρα. Για όλα τα μείζονα εθνικά ζητήματα πρέπει να αποφασίζει ο λαός και όχι η Βουλή, πόσω μάλλον η σημερινή Βουλή, η παράνομη Βουλή των πράξεων νομοθετικού περιεχομένου. 
Πρέπει να κάνουμε στροφή στον ορυκτό πλούτο. Πρέπει να κάνουμε στροφή στην πρωτογενή παραγωγή. Πρέπει να κάνουμε άνοιγμα σε νέες αγορές και εμπορικές συμφωνίες πρωτίστως με τη Ρωσία. Εκεί είναι το μέλλον, στις εμπορικές συμφωνίες με τη Ρωσία, οι οποίες εν συνεχεία θα επεκταθούν σε συμφωνίες αμυντικές και κυρίως ενεργειακές. 
Πρώτος στόχος ενός εθνικού κράτους, πρέπει να είναι η ελληνική αυτάρκεια. Πρέπει να υπάρχει αυτάρκεια σε όλα τα είδη διαβιώσεως του λαού μας. Τρόφιμα, φάρμακα, καύσιμα και όπλα. Αυτά χρειάζεται ένα κράτος για να επιβιώσει, να παραμείνει ελεύθερο και να δημιουργήσει. 
Σε πρώτο στάδιο, η Χρυσή Αυγή στοχεύει στην ενίσχυση και τον προγραμματισμό της γεωργικής και κτηνοτροφικής μας παραγωγής, ώστε να καλύπτουμε πλήρως τις εσωτερικές μας ανάγκες σε βασικά είδη διαβιώσεως. Να μην εμφανίζεται, δηλαδή ,μέσα σε αυτήν την Αίθουσα ένας Υπουργός Οικονομικών και να λέει «φοβούμαστε ότι δεν θα έχουμε γάλα στις υπεραγορές και στα ράφια για τα παιδιά μας».
Μιας και είπα τη λέξη «ράφια», για λόγους ψηφοθηρικούς, ένας παράγοντας της τοπικής αυτοδιοίκησης ο κ. Σγουρός που προέρχεται από τη συγκυβέρνηση είπε: «Το μόνο που παράγουμε πλέον στην Αττική είναι λαθρομετανάστες αλλά δυστυχώς αυτούς δεν μπορούμε να τους βάλουμε στα ράφια για να τους φάμε». Εάν το είχα πει εγώ αυτό, ασφαλώς, θα πήγαινα κατηγορούμενος με τον αντιρατσιστικό νόμο που φέρνετε εντός των ημερών προς ψήφιση.
Η Χρυσή Αυγή, λοιπόν, βροντοφωνάζει «Ναι, στην εθνική παραγωγή». Θα επαναλάβω τα λόγια του αείμνηστου Παναγιώτη Κονδύλη: «1% βιομηχανική ανάπτυξη αξίζει εκατό φορές περισσότερο από 1% τουριστική ανάπτυξη ή καταναλωτική επέκταση, διότι η πρώτη και μόνο συμβάλλει στην αυτάρκεια της πατρίδος». 
Λίγα λόγια θα πω για ένα μεγάλο θέμα αυτών των ημερών, για τη νέα κατάλυση του Συντάγματος, για τη νέα εκτροπή με τις παράνομες εισβολές σας κατόπιν κυβερνητικής εντολής σε οικίες Βουλευτών. Φτάσατε στο σημείο –κι εδώ και πάλι οφείλω να μιλήσω για χούντα, αν και ούτε στη χούντα δεν γίνονταν αυτά τα πράγματα- να πετάτε έξω από τα σπίτια τους, έξω από τις οικίες, εγκύους γυναίκες και δίχρονα παιδάκια. 
Θα μιλήσω και πάλι για τις παράνομες προφυλακίσεις του Αρχηγού και των Βουλευτών της Χρυσής Αυγής και για τις άθλιες εικόνες που στήσατε εσείς η «χούντα του μνημονίου» όπου μας είχατε δέσει με χειροπέδες και μας περιφέρατε μπροστά στις κάμερες, όπως δεν είχατε κάνει ούτε με τη «17 Νοέμβρη» για να βρίσκεται ο Σαμαράς εκείνη τη μέρα στην Αμερική και να λέει στα αφεντικά του «ορίστε, καθάρισα με τη Χρυσή Αυγή. Τους έλιωσα». 
Δεν μας έλιωσε. Είμαστε παρόντες και μιλάμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΗΛΙΑΣ ΚΑΣΙΔΙΑΡΗΣ",204
"126243"," Παρακαλώ, ολοκληρώνετε, κύριε Κασιδιάρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126244"," Ολοκληρώνω με κάποια λόγια από έναν ομοϊδεάτη σας τον κ. Γιάννη Τριάντη, κύριε Πρόεδρε, από την «ΕΛΕΥΘΕΡΟΤΥΠΙΑ», ο οποίος είπε κάτι για αυτό το θέμα και με το οποίο σίγουρα δεν συμφωνείτε, διότι κι εσείς καταθέσατε στις ανακρίτριες για μια υπόθεση ποινική με κριτήρια πολιτικά. Αυτό είναι απαράδεκτο. Κι έχω το δικαίωμα να σας κρίνω.
Επειδή διάβασα και την κατάθεσή σας, λυπάμαι, γιατί παραλείψατε να αναφέρετε ένα γεγονός για εκείνη την ημέρα όπου είπατε ότι αποκαλέσαμε τον Πρόεδρο του ΣΥΡΙΖΑ «Mr Αλέξης». Δεν είπατε ότι Βουλευτής του ΣΥΡΙΖΑ φώναζε «Heil Hitler». Δεν έπρεπε να το παραλείψετε αυτό. Έπρεπε να το πείτε κι αυτό.","ΗΛΙΑΣ ΚΑΣΙΔΙΑΡΗΣ",204
"126245"," Ολοκληρώστε την ομιλία σας, κύριε Κασιδιάρη και αν θέλετε να μιλήσουμε προσωπικά υπάρχουν άλλες ευκαιρίες.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126246"," Έχω το δικαίωμα να κάνω αυτήν την παρατήρηση, κύριε Πρόεδρε. Δεν έχω το δικαίωμα αυτό;","ΗΛΙΑΣ ΚΑΣΙΔΙΑΡΗΣ",204
"126247"," Όταν αναφέρεστε σε προσωπικά θέματα θα πρέπει να υπάρχει και μια απολογία για αυτά που είπε υπαρχηγός της παράταξή σας. 
Μην προκαλείτε, λοιπόν.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126248"," Να απολογηθώ εγώ επειδή ο Βουλευτής σας φώναζε «Heil Hitler» και δεν τον κατέκρινε κανείς;","ΗΛΙΑΣ ΚΑΣΙΔΙΑΡΗΣ",204
"126249"," Θα περίμενα και μια απολογία σας για αυτά που είπατε για μένα και την οικογένειά μου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126250"," Εγώ απολογήθηκα επτά ολόκληρες ώρες και είμαι ελεύθερος.","ΗΛΙΑΣ ΚΑΣΙΔΙΑΡΗΣ",204
"126251"," Ολοκληρώστε. Δεν λύνουμε προσωπικά θέματα εδώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126252"," Εντάξει, κύριε Πρόεδρε.
Θα επαναλάβω, λοιπόν, τα λόγια του ομοϊδεάτη σας, με τα οποία δυστυχώς οι Βουλευτές της Αριστεράς δεν φαίνεται να συμφωνούν. 
Ερωτά, λοιπόν, ο κ. Τριάντης στην «ΕΛΕΥΘΕΡΟΤΥΠΙΑ»: Από πότε και με βάση πια λογική, θεωρείτε επιβαρυντικό και προσμετρά ως στοιχείο για τη μη αποφυλάκιση ενός ανθρώπου το γεγονός ότι κάποιος τυγχάνει ναζί, χουντικός, μονοφυσίτης, βουδιστής, άθεος ή κάτι παρεμφερές; 
Οφείλω να ενημερώσω τον ελληνικό λαό ότι στο αιτιολογικό της μη αποφυλάκισης του Αρχηγού της Χρυσής Αυγής περιλαμβάνεται ακόμη κι ένα άρθρο που έχω συγγράψει εγώ. Μένει, δηλαδή, στη φυλακή ο Αρχηγός της Χρυσής Αυγής επειδή εγώ έχω συγγράψει ένα άρθρο που δεν άρεσε στις ανακρίτριες. 
Εδώ, σε αυτήν την περίπτωση μιλάμε για ξεκάθαρη εκτροπή, για ξεκάθαρη κατάλυση όχι μόνο του Συντάγματος αλλά κυρίως των ανθρωπίνων δικαιωμάτων. Για το λόγο αυτό, η Χρυσή Αυγή –επαναλαμβάνω- πολύ σύντομα θα προσφύγει στο Ευρωπαϊκό Δικαστήριο Ανθρωπίνων Δικαιωμάτων.","ΗΛΙΑΣ ΚΑΣΙΔΙΑΡΗΣ",204
"126253"," Ολοκληρώστε, όμως, κύριε Κασιδιάρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126254"," Τελευταία λέξη, κύριε Πρόεδρε. 
Επειδή είναι του Αγίου Νικολάου σήμερα, πέρα από τους Έλληνες ναυτικούς, στους οποίους θα ευχηθώ χρόνια πολλά και καλή τύχη, θα ευχηθώ καλή δύναμη και καλή λευτεριά στον Αρχηγό της Χρυσής Αυγής, ο οποίος παραμένει φυλακισμένος παράνομα, διότι ήταν ο μόνος πολιτικός Αρχηγός, που κυριολεκτικά τρομοκράτησε τη σπείρα των διεθνών τοκογλύφων. 
Ευχαριστώ πολύ.","ΗΛΙΑΣ ΚΑΣΙΔΙΑΡΗΣ",204
"126255"," Ευχαριστώ κι εγώ, κύριε Κασιδιάρη. 
Λίγος σεβασμός προς το έργο της δικαιοσύνης δεν βλάπτει. 
Σε ό,τι αφορά το προσωπικό θέμα, το οποίο αντιλήφθηκα, εκεί να απολογηθείτε στη δικαιοσύνη και να μην απασχολείτε το Κοινοβούλιο με αυτά. 
Το λόγο έχει ο επόμενος ομιλητής ο κ. Κοντονής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126256"," Ευχαριστώ, κύριε Πρόεδρε.
Θέλουμε να τονίσουμε εν πρώτοις ότι το άρθρο του κ. Κασιδιάρη δεν είχε πρόβλημα ότι δεν άρεσε στις ανακρίτριες, ήταν υμνητικό του Χίτλερ και σε αυτό το άρθρο, ο κ. Κασιδιάρης εξέφρασε τη λύπη του για την ήττα της ναζιστικής Γερμανίας στο Β΄ Παγκόσμιο Πόλεμο. 
Θα πρέπει όμως, ο προηγούμενος ομιλητής, ο Κοινοβουλευτικός Εκπρόσωπος της Χρυσής Αυγής, να μας πει σε αυτά τα περιβόητα συσσίτια της Χρυσής Αυγής, γιατί ζητείται από τους προσερχομένους ταυτότητα και γιατί καταγράφονται τα στοιχεία της ταυτότητας; Είναι πολύ απλό, διότι εμπορεύονται τον πόνο του ελληνικού λαού. Δεν τους έπιασε καμμία συμπόνια. Εμπορεύονται τη δυστυχία και προσπαθούν μέσα από αυτήν τη δυστυχία, να συγκροτήσουν κομματικούς στρατούς. 
Αν είχαν την ελάχιστη ηθική υπόσταση ως συλλογικότητα, θα έπρεπε να κάνουν αυτό που κάνουν οι επιτροπές αλληλεγγύης του ΣΥΡΙΖΑ, που προσφέρουν βοήθεια σε όλους τους συνανθρώπους μας χωρίς να τους καταγράφουμε, χωρίς να γράφουμε τις διευθύνσεις και τα τηλέφωνά τους, χωρίς να γράφουμε τους αριθμούς της αστυνομικής ταυτότητας. Σε αυτές τις επιτροπές αλληλεγγύης, οι Βουλευτές του ΣΥΡΙΖΑ καταθέτουν μέγιστο μέρος της βουλευτικής αποζημίωσης και ας μην εμφανίζονται οι εκπρόσωποι της νεοναζιστικής συμμορίας, ως κόμμα το οποίο καταλαβαίνει και υπερασπίζεται τα κοινωνικά δικαιώματα, γιατί αυτά που έχουν υπερασπιστεί στην αίθουσα του Κοινοβουλίου είναι οι φοροαπαλλαγές των εφοπλιστών, είναι οι υπηρεσίες που προσέφεραν στο Πέραμα στην εργοδοσία. Και ξέρουμε πολύ καλά τις υπηρεσίες της Χρυσής Αυγής και όλων των νεοναζιστικών συμμοριών ανά την ιστορία, ότι ήταν στο πλευρό της πλέον σκληρής εργοδοσίας, βραχίονας επιβολής της πολιτικής των συντηρητικών επιλογών.
Κυρίες και κύριοι συνάδελφοι, ακούσαμε από τον Κοινοβουλευτικό Εκπρόσωπο της Νέας Δημοκρατίας κ. Βορίδη ότι ο ΣΥΡΙΖΑ είναι απομονωμένος. Έχει διαβάσει τις σημερινές εφημερίδες ο Κοινοβουλευτικός Εκπρόσωπος της Νέας Δημοκρατίας; Η κεντροδεξιά και φίλα προσκείμενη στη Νέα Δημοκρατία εφημερίδα «ΔΗΜΟΚΡΑΤΙΑ», καταγγέλλει την ηγεσία της Νέας Δημοκρατίας ότι προσπαθεί να φτάσει το κόμμα με αυτά που κάνει στο επίπεδο του 5%. Και είναι ο ΣΥΡΙΖΑ απομονωμένος;
Και καλά ο φίλα προσκείμενος προς την παράταξη της Δεξιάς Τύπος αλλά έχει διαβάσει ο κ. Βορίδης τις ανακοινώσεις της ΔΑΚΕ, η οποία ούτε λίγο ούτε πολύ τονίζει ότι «το δημοσιονομικό πλεόνασμα δεν πρέπει να βασίζεται σε κοινωνικό συντρίμμια και οικονομικά ερείπια»; Τα έχει διαβάσει ο κ. Βορίδης για να καταλάβει που βρίσκεται; 
Και εκτός από αυτά, έχει διαβάσει ο κ. Βορίδης την ανακοίνωση της φοιτητικής παράταξης του ΠΑΣΟΚ, η οποία μιλάει για τον κ. Αρβανιτόπουλο και όσα συμβαίνουν στα πανεπιστήμια; Σας διαβάζω: «Ο Υπουργός Παιδείας, έχει επιλέξει να συμπεριφέρεται σαν συνδικαλιστής παλαιάς κοπής και να χρησιμοποιεί τον εφιάλτη του κάθε εργαζόμενου ως όπλο, σε μια άνανδρη διαπραγμάτευση που κρατά ομήρους χιλιάδες φοιτητές, τις οικογένειές τους, καθώς και το ίδιο το πανεπιστήμιο».
Βρίσκεστε, κύριοι της Νέας Δημοκρατίας, σε αυτόν τον κόσμο ή βρισκόσαστε σε άλλο πλανήτη; Αυτά που σας λένε οι δικοί σας τα αντιλαμβάνεστε; Ότι σας λέει μία φιλική εφημερίδα ότι οδηγείτε τη Νέα Δημοκρατία στο 5% το συνειδητοποιείτε; Αλλά μην ανησυχείτε, οδεύετε με μαθηματική ακρίβεια σε ποσοστό ΛΑΟΣ και Πολιτικής Άνοιξης.
Και βεβαίως, έτσι συμβαίνει πάντα. Μετά την ακροδεξιά μετάλλαξη και την ακραία θατσερική μετάλλαξη τη Νέας Δημοκρατίας, έρχονται και τα ποσοστά. Ποσοστά της ελληνικής ακροδεξιάς, αυτής που εκφράζετε με τις απόψεις σας, την πολιτική σας και τις ιδέες σας. 
Κυρίες και κύριοι συνάδελφοι, μας μιλάτε για ανάκαμψη. Αυτή η ανάκαμψη την οποίαν εσείς προβάλλετε στον ελληνικό λαό και προπαγανδίζετε, είναι μια ανάπτυξη και μια ανάκαμψη που φέρνει αύξηση των κερδών των πλουσίων και ιδίως των τραπεζιτών, αύξηση του ποσοστού εκμετάλλευσης, ισοπέδωση των δικαιωμάτων των εργαζομένων, αύξηση του χρέους. Παραλάβατε ένα χρέος στο 130% του ΑΕΠ και έχει φτάσει ούτε λίγο ούτε πολύ, στο 180% του ΑΕΠ. Πρωτίστως, όμως, αυτή η ανάπτυξή σας, έχει να κάνει με την καταστροφή του περιβάλλοντος και τις αυταρχικές πολιτικές που ακολουθείτε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Εχθές, το Τριμελές Πλημμελειοδικείο Πολυγύρου αθώωσε όλους του κατηγορουμένους για τα αδικήματα της στάσης και της αντίστασης κατά της αρχής, οι οποίοι είχαν συλληφθεί μετά από μία διαμαρτυρία στις Σκουριές. Τι θα πείτε τώρα για το ΣΥΡΙΖΑ, μετά την αθώωση των κατηγορουμένων, που η μονταζιέρα του Μεγάρου Μαξίμου είχε το θράσος να λέει ότι υπερασπίζεται ο ΣΥΡΙΖΑ τρομοκράτες; Σας λέει τίποτα η απόφαση του δικαστηρίου; 
Και καλά αυτό, αλλά εσείς που εμφανιζόσαστε εδώ ως ευρωπαϊστές, γιατί δεν εφαρμόζετε και γιατί δεν εντάσσετε και στο εσωτερικό δίκαιο την οδηγία της Ευρωπαϊκής Ένωσης που απαγορεύει τη χρήση κυανίου στην εξόρυξη του χρυσού; Το έχει κάνει η Γερμανία, το έχει κάνει η Ουγγαρία, το έχει κάνει η Τσεχία. 
Εσείς ,όμως, είσαστε ευρωπαϊστές όταν πρόκειται για μνημόνια, όταν πρόκειται για πολιτικές λιτότητας, όταν πρόκειται για εξόντωση του συνόλου των εργαζομένων, των νέων, των ανέργων. Όταν είναι να εφαρμόσετε κάποια προοδευτική οδηγία, κάποια οδηγία που προστατεύει το περιβάλλον, εκεί τη ξεχνάτε την Ευρωπαϊκή Ένωση, τα ξεχνάτε όλα. Εκεί δεν ξέρετε την Ευρώπη. 
Αυτή είναι η ακροδεξιά! Αυτή είναι η σημερινή Νέα Δημοκρατία, ταυτόσημη των ιδεών και των αντιλήψεων της Πολιτικής Άνοιξης. Πρωτίστως, όμως, η ανάπτυξή σας είναι άμεσα συνδεδεμένη με τη διαπλοκή και τη διαφθορά σε αυτόν τον τόπο. Ο κ. Σούρλας –δικό σας στέλεχος- την ανεβάζει στα 4,8 δισεκατομμύρια το χρόνο.
Τι έχετε κάνει με τις λίστες καταθετών εξωτερικού, που εκεί βρίσκεται το μέγιστο του πολιτικού προσωπικού που υπηρετεί αυτές τις αντεργατικές και αντιλαϊκές πολιτικές; Τι έχετε κάνει με τις offshore εταιρείες; Τι έχετε κάνει με το Σκαραμαγκά;","ΣΤΑΥΡΟΣ ΚΟΝΤΟΝΗΣ",236
"126257"," Παρακαλώ ολοκληρώστε, κύριε Κοντονή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126258"," Τελειώνω, κύριε Πρόεδρε. 
Αντίθετα, είκοσι οκτώ ακίνητα του ελληνικού δημοσίου πουλήσατε και καταστήσατε το ελληνικό δημόσιο από ιδιοκτήτη ενοικιαστή, που θα πρέπει να δώσει στα επόμενα είκοσι χρόνια 600 εκατομμύρια ευρώ νοίκι, ενώ εισέπραξε από την πώληση 260 εκατομμύρια. Αυτή είναι η πολιτική σας.
Κυρίες και κύριοι συνάδελφοι, ο ΣΥΡΙΖΑ, ακολουθώντας το δρόμο της επαναστατικής ανανέωσής του, της ανανέωσης της ιδεολογίας του και του προγράμματός του, σήμερα είναι η ελπίδα των εργαζομένων, των νέων, των ανθρώπων του πολιτισμού. Είναι σήμερα η ελπίδα για την κοινωνική και κυβερνητική ανατροπή.","ΣΤΑΥΡΟΣ ΚΟΝΤΟΝΗΣ",236
"126259"," Ολοκληρώστε, όμως, κύριε Κοντονή. Σας παρακαλώ πάρα πολύ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126260"," Εμείς παρακολουθούμε τις παρακαταθήκες που μας άφησαν γενιές και χιλιάδες αριστερών αγωνιστών και λέμε στον ελληνικό λαό ότι αυτές τις παρακαταθήκες των αγωνιστών της Αριστεράς, θα τις τιμήσουμε μέχρι κεραίας. Ο ελληνικός λαός δεν έχει να φοβάται τίποτα από την Αριστερά, γιατί η Αριστερά γεννήθηκε και υπάρχει για να υπερασπιστεί τα λαϊκά κινήματα, την εργατική τάξη και τους συμμάχους της, τους νέους και τις νέες. Έχουν να φοβούνται, όμως, οι τραπεζίτες και τα ποικιλώνυμα συμφέροντα, τα οποία με συνέπεια υπηρετήσατε και υπηρετείτε. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΤΑΥΡΟΣ ΚΟΝΤΟΝΗΣ",236
"126261"," Ευχαριστούμε και εμείς. 
Το λόγο έχει η κ. Βαμβακά, μετά η κ. Πατριανάκου και έπειτα ο Υπουργός κ. Γεωργιάδης. 
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κυρίες και κύριοι συνάδελφοι, κύριε Πρόεδρε, κύριοι Υπουργοί, ο κρατικός προϋπολογισμός του 2014, αποτελεί προϊόν των μνημονιακών δεσμεύσεων. Είναι προϋπολογισμός υπό αίρεση, διότι παραμένει ανοιχτή η συμφωνία της Κυβέρνησης με την τρόικα για το νέο μεσοπρόθεσμο πρόγραμμα. Έτσι, θα περιμένουμε εξελίξεις και σίγουρα συμπληρωματικό προϋπολογισμό μέχρι τον Απρίλιο. 
Ο Υπουργός Οικονομικών κ. Στουρνάρας, τώρα τελευταία ισχυρίστηκε πως η Ελλάδα δεν υπερφορολογείται. Πάντως, δεν μπορώ να μην του αναγνωρίζω ότι ξέρει να λέει πετυχημένα ανέκδοτα. 
Ειδικά, με τον ενιαίο φόρο ακινήτων, ο Υπουργός προκάλεσε εκ νέου έντονες αντιδράσεις με τις δημόσιες τοποθετήσεις του αναγκάζοντας ακόμη και συνεργάτες του στο οικονομικό επιτελείο να τον «αδειάσουν». Οι μειώσεις σε συντάξεις, στην κοινωνική ασφάλιση, στην υγεία, στην παιδεία, στην πρόνοια, στην οικογένεια, σε εργαζόμενους και άνεργους, όλες αυτές οι καταστροφές που έχει φέρει η Κυβέρνησή σας, άραγε τι είναι; Άλλο ένα ανέκδοτο; 
Από τη διακήρυξη βιωσιμότητας, οι συντάξεις των ήδη συνταξιούχων περικόπηκαν δέκα φορές. Η κοινωνική ασφάλιση είναι βαρέλι δίχως πάτο. Όλες αυτές οι περικοπές, διαψεύδουν τον ισχυρισμό περί βιωσιμότητας. 
Αργά αλλά σταθερά διαλύονται όλες οι κοινωνικές δομές. Τα περισσότερα νοικοκυριά βρίσκονται σε απόλυτη απόγνωση. Είναι σε κοινωνικό αποκλεισμό. Έχετε αναλογιστεί πώς τα βγάζουν πέρα αυτοί οι άνθρωποι; Η πραγματικότητα είναι πολύ χειρότερη από αυτό που δείχνουν οι αριθμοί. Ξέρετε, οι άνθρωποι δεν είναι αριθμοί. Είδατε τι έγινε αυτές τις μέρες. Μη έχοντας τη δυνατότητα θέρμανσης πολλοί άνθρωποι λόγω του ρεύματος πάλι θρηνήσαμε θύματα διακοπών 
Οι ευαίσθητες ομάδες είναι σε απόλυτη απόγνωση. Οι άνθρωποι δεν έχουν να χάσουν πλέον τίποτα, εκτός αν έχουν κόκκινα δάνεια, απλήρωτους λογαριασμούς της ΔΕΗ, απλήρωτους φόρους, όπου θα χάσουν τα σπίτια τους εξαιτίας της οικονομικής αδυναμίας τους με την απελευθέρωση των πλειστηριασμών που ετοιμάζετε. Έχουμε καταθέσει σχετική τροπολογία, ώστε να μη γίνει κανένας πλειστηριασμός μέχρι 31-12-2014. 
Όσο για τον προϋπολογισμό του 2014 που προτείνεται από την Κυβέρνηση, για την παιδεία, αποτυπώνει την απόλυτη διάλυση σε όλες τις βαθμίδες της. Οι δημόσιες δαπάνες για την πρωτοβάθμια εκπαίδευση για το 2014 είναι κατά 81 εκατομμύρια λιγότερες από το 2012. Μεγάλη μείωση κατά 216 εκατομμύρια έχουμε στις δαπάνες της δευτεροβάθμιας εκπαίδευσης, ως αποτέλεσμα της διάλυσης της τεχνικής εκπαίδευσης με τις διαθεσιμότητες των εκπαιδευτικών και την απομάκρυνση περίπου είκοσι χιλιάδων μαθητών από αυτά. 
Το γενικό κονδύλι συρρικνώνεται δραματικά σε ποσοστό περίπου 80% και 40 εκατομμύρια ευρώ σε απόλυτα νούμερα. Η συρρίκνωση αυτή, οφείλεται στη συρρίκνωση του κωδικού που αφορά στις μισθοδοσίες για προσωπικό των σχολείων και συγκεκριμένα για σχολικούς φύλακες, οι οποίοι τέθηκαν σε διαθεσιμότητα και υπαλλήλους καθαριότητας των σχολικών μονάδων. 
Είναι πολύ πιθανόν η γενική αυτή συρρίκνωση να σχετίζεται και με την πρόθεση για συγχώνευση περισσότερων σχολικών μονάδων, καθώς και για ραγδαία περικοπή των δαπανών για τη μεταφορά των μαθητών . Φυσικά οι κτηριακές υποδομές όλων των βαθμίδων της εκπαίδευσης δυσκολεύουν ή απαγορεύουν την πρόσβαση των ατόμων με ειδικές ανάγκες. 
Επομένως, συμπεραίνεται ότι στη μείωση των δαπανών για τη γενική εκπαίδευση, περιλαμβάνεται φυσικά και η μείωση των δαπανών για την ειδική αγωγή εκπαίδευσης. 
Όλοι γνωρίζουμε πλέον πάρα πολύ καλά, τη διαρκή υποβάθμιση της ειδικής αγωγής και εκπαίδευσης από την Κυβέρνηση εδώ και ενάμιση χρόνο.
 Το Υπουργείο Παιδείας, ψήφισε νομοθετικές διατάξεις διάσπαρτες σε διάφορους νόμους, συγκυριακές θεσμικές πλατφόρμες, προκειμένου να απορροφηθούν κονδύλια από το πρόγραμμα ΕΣΠΑ, με κύριο χαρακτηριστικό την έλλειψη στρατηγικού σχεδιασμού σε κεντρικό και περιφερειακό επίπεδο για την ειδική αγωγή. 
Η κατάθεση νομοσχεδίου για την ειδική αγωγή, που περιλαμβάνεται στις διαρθρωτικές μεταρρυθμίσεις για την παιδεία, εξαγγέλλεται συνεχώς τα τελευταία τρία χρόνια αλλά μένει μόνο στα λόγια.
Σε αυτό το σημείο, πρέπει να τονίσουμε ότι εκτός από τις τριακόσιες πενήντα χιλιάδες οικογένειες που τους σβήνετε το φως στα σπίτια, μας σβήνετε και το φως του πολιτισμού μας. Τόσο τα μουσικά όσο και τα καλλιτεχνικά σχολεία της χώρας, είναι ένα βήμα πριν από το κλείσιμο. Τα καλλιτεχνικά μαθήματα και οι διδάσκοντες σε αυτά, βρίσκονται πρώτα στη λίστα κατάργησης του Υπουργείου.
Και η λίστα δεν σταματάει εδώ. Επίσης, στα δημοτικά και στα κρατικά ωδεία, όπως και της Θεσσαλονίκης, που είναι από τα σημαντικότερα, οδηγούνται σε κλείσιμο λόγω των μνημονιακών μέτρων σας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού.)
Σε λίγο ολοκληρώνω, κύριε Πρόεδρε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126262"," Εντάξει, κυρία συνάδελφε.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Σε ποιες διαρθρωτικές μεταρρυθμίσεις για την τουριστική πολιτική αναφέρεται ο προϋπολογισμός; Κατάργηση του Οργανισμού Τουριστικής Εκπαίδευσης και Κατάρτισης και ενσωμάτωσή του στο Υπουργείο Τουρισμού. Ο ΟΤΕΚ είναι ήδη δύο χρόνια καταργημένος. Οι σχολές υπολειτουργούν. Μόλις τον Αύγουστο δημιουργήθηκε στο ΥΠΠΟ Διεύθυνση Εκπαίδευσης και η πλήρης ενσωμάτωση θα συνεχιστεί το 2014, λέει ο προϋπολογισμός. Με αυτόν τον τρόπο, οι ενδιαφερόμενοι νέες και νέοι στέλνονται στα ιδιωτικά ΙΕΚ και ΚΕΚ.
Πριν τελειώσω θα ήθελα να σημειώσω το εξής: Εχθές ο κ. Καραγιαννίδης μίλησε για τους νεφροπαθείς. Εξέπεμψαν SOS και σε εμάς τους Βουλευτές αλλά έστειλαν και γράμμα στον κ. Στουρνάρα, γιατί συγκεκριμένα με πράξη νομοθετικού περιεχομένου, όπως αναφέρεται στην επιστολή, πέρασε μία διάταξη με βάση την οποία από 1η Ιανουαρίου του 2014, δεν θα δίδεται το επίδομα κοινωνικής αλληλεγγύης συνταξιούχων στους δικαιούχους ηλικίας κάτω των εξήντα πέντε ετών χωρίς εξαιρέσεις. 
Αυτό είναι πολύ σοβαρό θέμα. Υπάρχουν νεφροπαθείς υπό αιμοκάθαρση και πρέπει να προστατευθούν και να εξαιρεθούν από το ΕΚΑΣ. Καταθέτω στα Πρακτικά τη συγκεκριμένη επιστολή.
(Στο σημείο αυτό η Βουλευτής κ. Ευγενία (Τζένη) Βαμβακά καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126263"," Παρακαλώ, κυρία Βαμβακά, ολοκληρώστε.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Ναι, κύριε Πρόεδρε, τελειώνω.
Καταλαβαίνετε και βλέπετε την αποτυχία του μοντέλου σας σχετικά με την κάλυψη των κοινωνικών αναγκών. Εμείς θα χαράξουμε άλλη στρατηγική με την εντολή που θα μας δώσει ο ελληνικός λαός, μία ασφαλέστερη και δίκαιη γραμμή πλεύσης με κοινωνικά κριτήρια, για να βγει η χώρα μας από το αδιέξοδο.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126264"," Η κ. Πατριανάκου έχει το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126265"," Κύριε Πρωθυπουργέ, κυρίες και κύριοι συνάδελφοι, μέσα σε δεκαοκτώ μήνες πετύχαμε πρωτογενές πλεόνασμα και σταθεροποίηση της ελληνικής οικονομίας. Πετύχαμε βελτίωση του οικονομικού κλίματος κατά δεκαπέντε μονάδες. Είμαστε η πρώτη χώρα μεταξύ των χωρών του ΟΟΣΑ σε ρυθμό αλλαγών και μεταρρυθμίσεων. Πετύχαμε σημαντική μείωση των δαπανών εξυπηρέτησης του χρέους. 
Είμαστε εντός των προϋπολογισθέντων στόχων και στα έσοδα και στις δαπάνες. Δημιουργούνται πλέον οι προϋποθέσεις για το τέλος του κύκλου της ύφεσης και την έναρξη του κύκλου της βιώσιμης ανάπτυξης, για διατηρήσιμα πρωτογενή πλεονάσματα.
Είναι προφανές, ότι με την ανεργία στο 27%, με τη μετανάστευση των ανθρώπων με υψηλά προσόντα, με την υψηλή φορολογία και με μια χώρα βαθιά λαβωμένη σαν εικόνα στο εξωτερικό, είναι ανάγκη πια όλοι μαζί να βρούμε αυτά που μας ενώνουν.
Είναι δύσκολα τα πράγματα, κανείς δεν το αμφισβητεί. Όμως, δεν πρέπει να υποτιμάται αυτό που πετύχαμε με τις θυσίες του ελληνικού λαού, με τους κόπους, τις προσπάθειές του και το συντονισμό της Κυβέρνησης. 
Είναι αναγκαία η πολιτική και κοινωνική σταθερότητα. Είναι η ώρα, να διαμορφώσουμε όλοι μαζί εθνικό όραμα και εθνική στρατηγική, για να δημιουργήσουμε ένα μέτωπο νέων προσανατολισμών για τη χώρα, για να αλλάξουμε την ψυχολογία του λαού, για να προσελκύσουμε επενδυτές και την αναγκαία ρευστότητα.
Ο προϋπολογισμός του 2014 είναι ρεαλιστικός, είναι συμβιβαστικός, είναι αναγκαίος, είναι μεταβατικός. Είναι ο τελευταίος της ύφεσης και ο πρώτος της ανάπτυξης. Η οικονομία και η ζωή απαιτούν ρεαλιστικό ζώντα συμβιβασμό των αντιθέτων. 
Εμείς εκ φύσεως, ως ιδεολογία και ως παράταξη, δεν πιστεύουμε στην υψηλή φορολογία. Δεν είμαστε σοσιαλδημοκράτες, δεν είμαστε σοσιαλιστές, δεν είμαστε Αριστεροί, δεν είμαστε κρατικιστές. Πιστεύουμε στον κοινωνικό φιλελευθερισμό και την κοινωνική οικονομία της αγοράς.
Και όμως, αναγκαστήκαμε, με ένα ρεαλιστικό συμβιβασμό, να υιοθετήσουμε προσωρινά πολιτική υψηλής φορολόγησης και στα νοικοκυριά και στις επιχειρήσεις. Ξέρουμε ότι στερούμε αναγκαίους πόρους και από την κατανάλωση και ταυτόχρονα αυξάνουμε το κόστος παραγωγής. 
Όμως, ταυτόχρονα με αυτές τις πολιτικές, κάνουμε και μια σειρά από άλλες ενέργειες, όπως παραδείγματος χάριν να περιορίσουμε το υπερδιογκωμένο και σπάταλο δημόσιο τομέα, να αυξήσουμε την αποτελεσματικότητα του κοινωνικού κράτους, να πετύχουμε πλεονάσματα 3 δισεκατομμυρίων το 2014, δηλαδή 1,6% του ΑΕΠ χωρίς να μειώσουμε μισθούς και συντάξεις, χωρίς να εφαρμόσουμε το μισθολόγιο για τους ενστόλους, χωρίς να επιβάλουμε εισφορά στον κύκλο εργασιών των επιχειρήσεων υπέρ του ΟΑΕΕ.
Είναι δεδομένο ότι και με το ΦΠΑ στην εστίαση, τον οποίο μειώσαμε δέκα μονάδες και θα συνεχίσουμε αυτήν την πολιτική, κατορθώσαμε να έχουμε τις ίδιες δαπάνες για μισθούς και συντάξεις με αυτές που είχαμε το 2013. Είναι η πρώτη φορά από τότε που η χώρα μπήκε στο μνημόνιο.
Θα πρέπει να καταλάβουμε ότι μέσα σε ένα υφεσιακό και οριακά αναπτυξιακό διεθνές πλέον περιβάλλον, καλούμαστε να ανορθώσουμε μία οικονομία και να δημιουργήσουμε σταθερή ανάπτυξη, βελτιώνοντας τους δείκτες της ανταγωνιστικότητας και της παραγωγικότητας, προσελκύοντας επενδυτές και βεβαίως αλλάζοντας τον προσανατολισμό της χώρας με επίκεντρο στην εξωστρέφεια.
Είναι προφανές ότι κάναμε με σύστημα και μέθοδο ένα πρόγραμμα αποκρατικοποιήσεων, έγιναν επτά το 2013. Τρέχουν δεκατέσσερις διαγωνισμοί για το 2014, αναμένονται έσοδα 3,6 δισεκατομμύρια που θα απομειώσουν το χρέος της χώρας, αλλά αυτό δεν είναι εκείνο που θα επιτύχουμε. 
Αυτό που επιτυγχάνουμε, είναι να αλλάξουμε τελείως τον τρόπο με τον οποίο οι εταίροι και οι δανειστές μας αντιμετωπίζουν πλέον τη χώρα, όταν κάθονται στο τραπέζι των διαπραγματεύσεων, γιατί διαμορφώσαμε νέες συνθήκες επαναδιαπραγμάτευσης για τη βιωσιμότητα του χρέους αφού το Δεκέμβριο του 2012 πετύχαμε εκτός από τη μείωσή του, την επιμήκυνσή του, τη μείωση των επιτοκίων και μία σειρά από αναδιαρθρώσεις. 
Όσον αφορά τα 37 δισεκατομμύρια που πληρώσαμε το 2012 για την εξυπηρέτηση του χρέους, τώρα πληρώνουμε 19 δισεκατομμύρια. Πληρώναμε 12 δισεκατομμύρια για τόκους το 2012, το 2014 θα πληρώσουμε 6 δισεκατομμύρια.
Καλούμαστε, λοιπόν, να κάτσουμε στο τραπέζι των διαπραγματεύσεων με λογική, με αξιοπιστία, με αποτελέσματα και όχι με ψεύτικους λεονταρισμούς, όχι με διασυρμό της χώρας, όχι με θυματοποίησή της.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Μισό λεπτό, κύριε Πρόεδρε.
Απέναντι σε αυτή, λοιπόν, την πολιτική, ο εισηγητής της Αξιωματικής Αντιπολίτευσης μας εγκάλεσε γιατί ο προϋπολογισμός, ο οποίος κατετέθη, είναι στον «αέρα» γιατί δεν έχει συμφωνήσει η τρόικα.
 Εσείς που θα καταργήσετε με ένα άρθρο κι ένα νόμο το μνημόνιο, μας εγκαλείτε γιατί δεν πήραμε ακόμη την έγκριση; Μήπως άλλωστε ο εισηγητής σας δεν μας εγκάλεσε, διότι δεν θα πετύχουμε, δήθεν, ανάπτυξη, γιατί οι σύμβουλοι της κ. Μέρκελ προβλέπουν ότι θα έχουμε ύφεση 1,5%; Δηλαδή, εσείς που θα καταργήσετε με ένα νόμο και με ένα άρθρο το μνημόνιο, επικαλείστε τους συμβούλους της κ. Μέρκελ για να μας εγκαλέσετε; 
Δεν ακούσαμε, κύριοι, ούτε μία πρόταση για έξοδο από την κρίση. Πέρα από τη φιλολογική συζήτηση περί της αρχιτεκτονικής, της οικονομικής και χρηματοπιστωτικής πολιτικής της Ευρωπαϊκής Ένωσης, δεν ακούσαμε ποια είναι η πρότασή σας για τη χώρα. 
Σε μία προσπάθειά σας να ρουφήξετε εκλογικά το «όλον ΠΑΣΟΚ», ανακαλύψατε ότι ο Παπανδρέου είχε δίκιο με το «λεφτά υπάρχουν». Και ξαφνικά, όταν τίθεται μία συζήτηση περί υπερφορολόγησης ή μη, η απάντησή σας είναι η εξής; «Εξαρτάται. Απλώς εμείς θα κάνουμε μία άλλη φορολογική πολιτική». 
Άρα, δεν θα μειώσετε τα φορολογικά βάρη. Βαθύ κράτος είστε. Βαθύ παρελθόν. 
Επικαλείστε ως λύση τις αυτοδιαχειριζόμενες επιχειρήσεις. Πού τις θυμηθήκατε;","ΦΕΒΡΩΝΙΑ ΠΑΤΡΙΑΝΑΚΟΥ",422
"126266"," Ολοκληρώστε, κυρία Πατριανάκου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126267"," Σε ένα λεπτό, κύριε Πρόεδρε, ολοκληρώνω.
Βαθύ κράτος, βαθύ παρελθόν, βαθύ πέλαγος συνιστωσών, ανερμάτιστες πολιτικές. 
Ο εισηγητής σας αμφισβήτησε την ανάγκη πρωτογενούς πλεονάσματος επικαλούμενος τον Μπεν Μπερνάνκι. Ποιον; Τον μέντορα του εφαρμοσμένου τραπεζικού καπιταλισμού, όπως διδασκόταν στα θεωρεία και στα θρανία της ΚΝΕ τότε ο Αρχηγός σας. Την ίδια ώρα, όμως, δεν προτείνετε τίποτα. Μόνο κριτική, μόνο καταγγελτικός λόγος. 
Υπηρετείτε πολιτικές που, πραγματικά, διαιωνίζουν τα μνημόνια. Μας ζητήσατε να «σκάψουμε» σε άλλη κατεύθυνση. Αναρωτιέμαι. Όταν εμείς και ο ελληνικός λαός επιλέξουμε να «σκάψουμε» σε μία άλλη κατεύθυνση -ας το υποθέσουμε- εσείς πού θα είστε; Μήπως θα έχετε πάρει συνδικαλιστική άδεια ή μήπως θα είστε σε κανένα μονόπρακτο θεατρικής παράστασης με αυτόν τον απίθανο πρύτανη;
(Χειροκροτήματα από την πτέρυγα της Νέας Δημοκρατίας)
Και ο πρύτανης αυτός, είπε το εξής απίθανο. Προτιμά τις προκλήσεις και τους προπηλακισμούς των φοιτητών, παρά να παρεισφρήσει στο πανεπιστήμιο η Χρυσή Αυγή. 
Δεν καταλάβατε ότι αυτές οι πολιτικές, άφησαν να παρεισφρήσει η Χρυσή Αυγή στην ελληνική κοινωνία; 
Αυτός ο πρύτανης είπε: «Τιμώ τον αγώνα των διοικητικών υπαλλήλων, γιατί δίνουν το αίμα τους για σώσουν τη σάρκα τους». Θεατρικό είναι αυτό.
Κι εμείς λέμε. Ποιο αίμα δίνουν; Το αίμα του ελληνικού λαού, των οικογενειών, που δεν αφήνουν τα παιδιά τους να φοιτήσουν, που από το υστέρημά τους προσπαθούν…
(Θόρυβος στην Αίθουσα)","ΦΕΒΡΩΝΙΑ ΠΑΤΡΙΑΝΑΚΟΥ",422
"126268"," Κυρία Πατριανάκου, σας παρακαλώ να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126269"," Ολοκληρώνω, κύριε Πρόεδρε.","ΦΕΒΡΩΝΙΑ ΠΑΤΡΙΑΝΑΚΟΥ",422
"126270"," Τείνετε να ομιλείτε εκτός θέματος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126271"," Τελειώνω, κύριε Πρόεδρε. Κατά τρία λεπτά υπερέβη το χρόνο του ο προηγούμενος ομιλητής του ΣΥΡΙΖΑ.","ΦΕΒΡΩΝΙΑ ΠΑΤΡΙΑΝΑΚΟΥ",422
"126272"," Μάλιστα, μόνο ο ΣΥΡΙΖΑ υπερβαίνει τον χρόνο του! Κάνετε μομφή στο Προεδρείο;
(Θόρυβος στην Αίθουσα)
Κάνετε μομφή στο Προεδρείο, κυρίες και κύριοι;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126273"," Όσον εμείς, λοιπόν, κύριε Πρόεδρε…","ΦΕΒΡΩΝΙΑ ΠΑΤΡΙΑΝΑΚΟΥ",422
"126274"," Κάνετε μομφή στο Προεδρείο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126275"," Ολοκληρώνω, κύριε Πρόεδρε. Με συγχωρείτε. Έχετε τον απόλυτο σεβασμό μου. 
Όσο εμείς παλεύουμε για την έξοδο από την κρίση και το τέλος των μνημονίων, μήπως αισθάνεστε ότι πλησιάζει και το τέλος της ευκαιρίας σας να καταλάβετε τα «χειμερινά ανάκτορα»; Μήπως φοβάστε ότι αν βγούμε στο «ξέφωτο» της ανάπτυξης, εσείς θα ξαναγυρίσετε στη σκιά του 3%; 
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΦΕΒΡΩΝΙΑ ΠΑΤΡΙΑΝΑΚΟΥ",422
"126276"," Ευχαριστώ κι εγώ προσωπικά την κ. Πατριανάκου που με επιμέλεια διαβάζει τις δηλώσεις μου και τις συνεντεύξεις μου και κατανοεί και πλήρως το νόημα των όσων λέω.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα τέσσερις μαθητές και μαθήτριες και πέντε εκπαιδευτικοί συνοδοί τους από το Γυμνάσιο Κουτσουρά Λασιθίου. 
Η Βουλή σας καλωσορίζει. 
(Χειροκροτήματα απ’ όλες τις πτέρυγες της Βουλής)
Ο Υπουργός Υγείας κ. Γεωργιάδης έχει το λόγο για δώδεκα λεπτά.
Σε σας, όμως, κύριε Γεωργιάδη, θα είμαι πιο αυστηρός ως προς το χρόνο, με την άδεια των συναδέλφων!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126277"," Θα χαρίσω και δυο λεπτά για τη φίλη μου τη Φεβρωνία!
Κύριε Πρόεδρε, νομίζω ότι πρέπει να φύγουμε από την εποχή της μιζέριας που κατατρέχει τη χώρα εδώ και τρία χρόνια. Ο συγκεκριμένος προϋπολογισμός, αν είχαν τα μάτια οι συνάδελφοι της Αντιπολιτεύσεως να τον κρίνουν με δικαιοσύνη, θα καταλάβαιναν ότι στην πραγματικότητα αυτός ο προϋπολογισμός, τελειώνει την πολιτική ύπαρξη του αντιμνημονίου, άρα, σε ένα πολύ μεγάλο βαθμό και την πολιτική ισχύ δυνάμεων που έδρασαν την αύξηση της ισχύος τους πάνω στη «μαύρη» αντίδραση.
Θέλω να γίνω συγκεκριμένος. Ποια ήταν εκείνη η πίεση που ανάγκασε την ελληνική πολιτεία να υπογράψει τις σχετικές δανειακές συμβάσεις και να δεχθεί όλη την εποπτεία της τρόικας; Είχαμε όλοι εμείς οι Βουλευτές την πολύ μεγάλη φιλοδοξία και την πολύ μεγάλη αγάπη, να καλέσουμε αυτούς τους ανθρώπους να μας ελέγχουν; Αυτό πιστεύετε;
Ο πραγματικός λόγος ήταν η ανάγκη. Η ανάγκη είναι η ισχύς εκείνων οι οποίοι ήσκησαν αυτήν την εποπτεία αυτά τα χρόνια. Ποια ανάγκη; Η ανάγκη ενός κράτους που είχε μάθει για πάρα πολλά χρόνια να δαπανά περισσότερα χρήματα από όσα μπορούσε να εισπράττει. Και επειδή επί σειρά ετών δαπανούσαμε πολλά περισσότερα χρήματα από όσα εισπράτταμε, για να συνεχίσουμε να ζούμε υπό φυσιολογικές συνθήκες, είχαμε την απόλυτη ανάγκη των δανειστών και όταν ήρθε εκείνη η ώρα που έπαψε η πρόσβασή μας στις αγορές, από εκείνη τη στιγμή και αφού είχαμε την ανάγκη των δανειστών, έπρεπε να βρεθούμε εις την πίεση που έζησε η ελληνική κοινωνία τα τελευταία τρία χρόνια.
Τι αλλάζει αυτός ο προϋπολογισμός; Γιατί αυτός ο προϋπολογισμός θα είναι ένα σημαντικό κεφάλαιο στην ιστορία του τόπου; Αίρει αυτήν την ανάγκη, διότι πλέον η ελληνική πολιτεία παράγει πρωτογενή πλεονάσματα, άρα, μαθαίνει σιγά-σιγά να ξοδεύει λιγότερα απ’ όσα εισπράττει.
Και αν αυτό καταφέρουμε να το συνδυάσουμε -και θα το καταφέρουμε- κύριε Πρόεδρε, με τις αναγκαίες εκείνες μεταρρυθμίσεις που η Κυβέρνησή μας έχει βάλει μπρος και τις οποίες είμαι βέβαιος ότι θα ακολουθήσουμε με μεγάλο πάθος και με ταχύτητα, γιατί η χώρα δεν έχει χρόνο για χάσιμο, τόσο η οικονομία μας θα βελτιώνει την ανταγωνιστικότητά της, τόσο αυτή η ανάγκη θα γίνεται ολοένα και μικρότερη και τόσο φυσικά όλη αυτή η δουλειά των τελευταίων τριών ετών και όλα αυτά τα οποία έχουμε ακούσει σε αυτό το Κοινοβούλιο δεν θα έχουν πια καμμία απολύτως σημασία.
Η χώρα κατακτά το μέλλον και να είστε απολύτως βέβαιοι γι’ αυτό, κυρίες και κύριοι συνάδελφοι, ιδιαίτερα του ΣΥΡΙΖΑ, που επενδύσατε πολύ στην καταστροφή μας, που θέλατε πολύ να καταστραφεί αυτός ο τόπος, που πέρυσι τέτοια εποχή σ’ αυτήν την Αίθουσα λέγατε ότι δεν θα πετύχουμε τον ισοσκελισμένο προϋπολογισμό που προέβλεπε ο περσινός προϋπολογισμός. Και επειδή κατά τη διάρκεια του έτους πήγε ο προϋπολογισμός καλύτερα και από ισοσκελισμένος, έγινε πλεονασματικός, βγαίνατε στα παράθυρα και λέγατε ότι αμφισβητείτε το πρωτογενές πλεόνασμα της χώρας.
Σας ερωτώ το εξής: Αφού θέλετε να φύγει η Τρόικα, αφού θέλετε να σκίσετε το Μνημόνιο, γιατί στεναχωριέστε άμα έχουμε πρωτογενές πλεόνασμα; Εσείς πρώτοι έπρεπε να λέτε στο Σαμαρά: «Όχι, κύριε Σαμαρά, είναι λίγο το πρωτογενές πλεόνασμα που λέτε. Έχουμε περισσότερο, άρα, δεν έχουμε ανάγκη την Τρόικα». Κάνετε το ανάποδο.
(Θόρυβος-Γέλωτες στην Αίθουσα από την πτέρυγα του ΣΥΡΙΖΑ)
Ακούστε γιατί κάνετε το ανάποδο. Κάνετε το ανάποδο, γιατί στην πραγματικότητα ξέρετε ένα πράγμα. Τρέμετε την ημέρα που θα φύγει η τρόικα και το μνημόνιο, γιατί εκείνη την ημέρα δεν θα έχει πια αγωνία ο ελληνικός λαός ούτε αν θα το σκίσετε ούτε αν θα το βράσετε ούτε αν θα το υπογράψετε ούτε αν θα το φάτε.
(Θόρυβος-Γέλωτες στην Αίθουσα από την πτέρυγα του ΣΥΡΙΖΑ)
Δεν θα έχει πια νόημα η πολιτική σας ύπαρξη. Γι’ αυτό αμφισβητείτε τις πραγματικές επιτυχίες της Κυβερνήσεως.
(Χειροκροτήματα από την πτέρυγα της Νέας Δημοκρατίας)
Το θλιβερό για σας, είναι ότι ο ελληνικός λαός σάς έχει καταλάβει. Πού αποδεικνύεται αυτό; Στις δημοσκοπήσεις και στους δρόμους.
Τι συνέβαινε όταν παίρναμε αυτά τα μέτρα, αυτά τα δύσκολα μέτρα, όπου τα περισσότερα είναι και μακριά από τη δική μας ιδεολογία; Διότι, πράγματι, δεν είμαστε υπέρ των φόρων! Πότε έγινε ο Βορίδης υπέρ των φόρων; Μπήκε στη Βουλή ο Βορίδης για να βάζει φόρους; Εμείς θέλουμε να μειώνουμε τους φόρους. Αυτό είναι το πολιτικό μας πρόγραμμα και η πολιτική μας ιδεολογία. Όταν παίρναμε, λοιπόν, αυτά τα μέτρα, πράγματι υπήρχε ο κίνδυνος να βρεθεί η Νέα Δημοκρατία πολύ πίσω στις δημοσκοπήσεις και να βρεθεί ο ΣΥΡΙΖΑ μπροστά μόνο και μόνο από τη στεναχώρια του κόσμου γι’ αυτά τα μέτρα. Τι έχει συμβεί; Σε μια δημοσκόπηση λίγο μπροστά εσείς, σε άλλη δημοσκόπηση λίγο μπροστά εμείς!
Όπως περίπου ήταν οι δημοσκοπήσεις στο μεσοδιάστημα μεταξύ της 6ης Μαΐου και της 17ης Ιουνίου, όπου θυμάστε καλά ότι σας κερδίζαμε με τρεισήμισι μονάδες διαφορά, παρά τις φήμες που διαρρέατε ότι θα κερδίσετε.
Τι σημαίνει αυτό; Ότι μετά από όλα αυτά τα μέτρα που έχουμε πάρει, δεν έχετε κάνει ούτε μισό βηματάκι εμπρός. Και το ακόμα καλύτερο. Αφού αμφισβητήσατε τις δημοσκοπήσεις, κύριε Σταθάκη, γιατί δεν σας άρεσαν -όχι εσείς προσωπικά, εσείς είστε σοβαρός άνθρωπος- αλλάξατε το τροπάριο και είπατε, «Οι δημοσκοπήσεις είναι στημένες, θα τα πούμε στους δρόμους». 
Εμένα, κύριε συνάδελφε, ο κ. Τσίπρας και οι υπόλοιποι από εσάς, μου έχουν προκηρύξει μέχρι σήμερα σαράντα έξι απεργίες -τόσες έχω μετρήσει- και έχετε κάνει καμμιά εβδομηνταριά διαδηλώσεις. Θα σας πω μόνο μια σκηνή.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126278"," Κύριε Υπουργέ, μου επιτρέπετε μια διακοπή; Προφανώς μπορείτε να πείτε ό,τι θέλετε. Νόμιζα, όμως, ότι θα μιλούσατε και για το θέμα της υγείας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126279"," Για τις διαδηλώσεις στην υγεία λέω, κύριε Πρόεδρε, και με κόψατε! Για τις διαδηλώσεις στην υγεία του ΣΥΡΙΖΑ για την υγεία, που έχουν και πολύ πλάκα!
(Θόρυβος-γέλωτες από την πτέρυγα του ΣΥΡΙΖΑ-ΕΚΜ)","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126280"," Άλλωστε, το γέλιο χαρίζει υγεία!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126281"," Ακούστε λοιπόν: Αφού καλέσατε τον κόσμο σε επανάσταση, με αιχμή του δόρατος την υγεία, βγήκε στο you tube ένα φοβερό βίντεο. Σε μια από τις διαδηλώσεις σας -εγώ συνήθιζα το καλοκαίρι να κερνάω πορτοκαλάδα τους διαδηλωτές, να μην πάθουν τίποτα από τον ήλιο, -Υπουργείο Υγείας είμαστε- μια κυρία την έπιασε η κάμερα να λέει, «Είμαστε τόσο λίγοι που σήμερα δεν θα μας κεράσουν ούτε πορτοκαλάδα»! Τόσο σας ακολούθησε ο ελληνικός λαός σε όλα αυτά που λέγατε!
Γιατί δεν σας ακολουθεί, λοιπόν, ο ελληνικός λαός; Δεν σας ακολουθεί, διότι δεν έχετε ούτε μια πρόταση! 
Ακούστε, λοιπόν, τι κάνουμε εμείς με τις μεταρρυθμίσεις στην υγεία, για να μη στενοχωρώ τον σεβαστό κ. Δραγασάκη, ο οποίος είχε αγωνία τι θα πω για την υγεία και σωστά την είχε. Έτσι λέει ο προγραμματισμός της Βουλής. Και τον ευχαριστώ γι’ αυτό. 
Μειώνουμε τον προϋπολογισμό στην υγεία, χωρίς να κόβουμε καμμία από τις παροχές, όμως, όπως ψευδώς λέτε. Το αντίθετο. Ο περιορισμός του προϋπολογισμού στον τομέα της υγείας προέρχεται από δύο άξονες.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126282"," Αυτό είναι θαύμα! 
ΣΠΥΡΙΔΩΝ -","ΝΙΚΟΛΑΟΣ ΒΟΥΤΣΗΣ",75
"126283"," Δεν είναι θαύμα. Είναι απλά μαθηματικά σοβαρών ανθρώπων. Είναι δύσκολα για εσάς, το ξέρω.","ΑΔΩΝΙΣ ΓΕΩΡΓΙΑΔΗΣ",96
"126284"," Εμείς είμαστε από τις φαρμακοβιομηχανίες.","ΠΑΝΑΓΙΩΤΗΣ ΛΑΦΑΖΑΝΗΣ",279
"126285"," Ακούστε, λοιπόν: Τα μειώνουμε με την περίφημη τροπολογία με τα φάρμακα. Βεβαίως, δεν είχαμε, ως γνωστόν, την υποστήριξή σας -το καταλαβαίνουμε αυτό- για προφανείς λόγους. Και το μειώνουμε, με τον περιορισμό της σπατάλης στα δημόσια νοσοκομεία μέσω κεντρικών προμηθειών και της εγκαταστάσεως των ειδικών ηλεκτρονικών ελέγχων, που θα καταστήσουν αδύνατη την κλοπή δημοσίου χρήματος, όπως γινόταν στο παρελθόν, όλα τα χρόνια του πάρτι. 
Χωρίς, δηλαδή, να χάσουν τίποτα οι ασφαλισμένοι του ΕΟΠΥΥ, εμείς κερδίζουμε χρήματα για τον ελληνικό λαό, δίνουμε την ευκαιρία στη χώρα, να αυξήσει το πρωτογενές της πλεόνασμα και άρα δίνουμε μια πολύ μεγάλη ευκαιρία για το μέλλον του ελληνικού λαού. 
Βεβαίως, σημαντική παράμετρος -βλέπω και την Υπουργό Τουρισμού- είναι ο ιατρικός τουρισμός τον οποίο ετοιμάζουμε. Και θα δείτε πόσα χρήματα θα φέρει στη χώρα τα επόμενα χρόνια. Ξέρω ότι αυτά λίγο τα κοροϊδεύετε. Όταν κάναμε την άρση του καμποτάζ στο Υπουργείο Ναυτιλίας, όλοι εσείς κοροϊδεύατε. Δείτε πού πήγε η κρουαζιέρα φέτος και πού θα πάει τα επόμενα χρόνια. Γιατί η διαφορά μας είναι ότι όσο εσείς γκρινιάζετε, εμείς δουλεύουμε! Αυτή είναι η μεγάλη διαφορά!
(Χειροκροτήματα από την πτέρυγα της Νέας Δημοκρατίας)
Και, βεβαίως, αυτό μας φέρνει σε σύγκρουση με συντεχνίες. Καμμία αμφιβολία. Ναι, είναι αλήθεια. Δεν είναι πάντα εύκολο να κάνεις μεταρρυθμίσεις. Είναι πάρα πολύ δύσκολο να πείσεις μια κοινωνία ότι έχει έρθει η ώρα να αλλάξει. Διότι όπως έλεγε ο Αριστοτέλης, «Έξις δευτέρα φύσις», δηλαδή η συνήθεια είναι η δεύτερη φύση του ανθρώπου. Έχουν μάθει να δουλεύουν πολλοί με συγκεκριμένο τρόπο. Και τώρα πρέπει να μάθουν με έναν άλλον, έναν άλλο που θα κάνει τη χώρα μας να είναι ανταγωνιστική, παράδειγμα προς μίμηση. 
Όμως, κύριε Πρωθυπουργέ, πρέπει να συνεχίσετε έτσι και να μη διστάσετε μπροστά στις μεταρρυθμίσεις.
Αυτές οι μεταρρυθμίσεις, είναι αυτό που χρειάζεται ο τόπος μας περισσότερο από κάθε άλλη φορά. Αυτές οι μεταρρυθμίσεις, είναι που θα δώσουν μέλλον στα παιδιά μας και στα εγγόνια μας για να προκόψουν σ’ αυτόν τον τόπο.
Αναμφίβολα θα στενοχωρηθούν διάφοροι. Τώρα, όμως, δεν έχει έλθει η ώρα να πάρουμε αποφάσεις με βάση το ποιος θα στενοχωρηθεί αλλά με βάση ποιο μέλλον θα αφήσουμε στα παιδιά μας για να προκόψουν σ’ αυτόν τον τόπο. Σ’ αυτήν την προσπάθεια πρέπει να μη διστάσουμε. Και σ’ αυτή σας την προσπάθεια, εμείς θα σας στηρίξουμε όσο μπορούμε, γιατί αυτό χρειάζεται ο τόπος, κύριοι Υπουργοί.
Κλείνοντας, επειδή βλέπω και τον κ. Σταϊκούρα, θέλω να τοποθετηθώ κι εγώ σ’ ένα θέμα των ημερών, γιατί ξέρετε ότι μού είναι πάρα πολύ δύσκολο το να μην τοποθετούμαι. Θα αναφερθώ στο σύγχρονο «σάκο του μποξ», το Γιάννη Στουρνάρα. 
Ακούστε να δείτε. Δεν είναι εύκολο να είσαι Υπουργός και να χειρίζεσαι την εθνική οικονομία της χώρας σήμερα. Είναι πάρα πολύ δύσκολο. Εγώ ποτέ δεν θα πω ότι όσοι κυβερνούν είναι αλάνθαστοι. Προφανώς μπορεί να κάνουν και λάθη. Εγώ ήδη έχω κάνει πάρα πολλά. Μπορεί να κάνουν και ατυχείς δηλώσεις. Εκεί έχω σίγουρα το ρεκόρ.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126286"," Τότε να σας δώσουμε λίγο παραπάνω χρόνο!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126287"," Σημασία, όμως, δεν έχει το αν θα κάνεις λάθη, γιατί θα κάνεις, εφόσον δρας. Σημασία έχει το να μπορείς να κρατάς το «καράβι» στην πορεία και να παράγεις αποτέλεσμα. 
Τι λέει το αποτέλεσμα; Ότι το οικονομικό επιτελείο της Κυβέρνησης, όπως το διόρισε ο Πρωθυπουργός, οι κ.κ. Στουρνάρας, Σταϊκούρας και Μαυραγάνης, παρέλαβε μία χώρα που ήταν με το ένα βήμα έξω από την Ευρωπαϊκή Ένωση, όχι από το ευρώ, αλλά από την Ευρωπαϊκή Ένωση. Είχαμε συνεχώς ελλειμματικούς προϋπολογισμούς και δεν ξέραμε αν η Ελλάδα θα ξημέρωνε στην ενωμένη Ευρώπη του Κωνσταντίνου Καραμανλή. Ενάμιση χρόνο μετά, δεν υπάρχει ένας διεθνής παράγων που να μην καταλαβαίνει ότι η Ελλάδα έχει κάνει τεράστια πρόοδο. 
Αξίζει τον κόπο να ταξιδέψετε στην Ευρώπη, κύριοι συνάδελφοι του ΣΥΡΙΖΑ, και να ακούσετε τι λένε έξω για την Ελλάδα, για να καταλάβετε τη διαφορά. Κύριε Παπαδημούλη, εσείς που έχετε και ευρωπαϊκό «αέρα», δεν μπορεί να μην τα ξέρετε. Από κει που πηγαίναμε στα συμβούλια και δεν έδιναν σημασία στη χώρα μας και την είχαν ξεγραμμένη, τώρα η Ελλάδα είναι κεντρική χώρα και ετοιμάζεται να αναλάβει την Προεδρία. Και θα έχει αποτέλεσμα.
Άρα, λοιπόν, η επιλογή του οικονομικού επιτελείου ήταν ορθή, γιατί έφερε αποτέλεσμα, γιατί εκεί κρίνεται η πολιτική. Δεν κρίνεται στις δηλώσεις, δεν κρίνεται στο αν μας αρέσει το α΄ ή το β΄ που έχει πει ο οποιοσδήποτε Υπουργός. Κρίνεται από το αποτέλεσμα που φέρνει για τη χώρα. Και το αποτέλεσμα είναι θετικό, όπως γενικά το αποτέλεσμα είναι θετικό για την Κυβέρνηση η οποία πέρασε από τα εξώφυλλα των διεθνών περιοδικών που έγραφαν «Grexit» με την ελληνική σημαία να καίγεται, στο «Grecovery», κύριε Παπαδημούλη. Καταλαβαίνω πόσο σας στενοχωρεί αυτό, γιατί πολύ απλά σημαίνει ότι πολύ σύντομα θα επιστρέψετε εκεί που θα έπρεπε να είστε πάντα, στο περιθώριο.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126288"," Σας ευχαριστούμε.
Το λόγο έχει ο κ. Συρμαλένιος, Βουλευτής του ΣΥΡΙΖΑ, και μετά ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης.
Ορίστε, κύριε Συρμαλένιο, έχετε το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126289"," Ευχαριστώ, κύριε Πρόεδρε.
Κύριοι Υπουργοί, αγαπητοί κύριοι συνάδελφοι, ο κ. Γεωργιάδης, προηγουμένως είπε ότι η Κυβέρνηση δουλεύει αλλά μάλλον «δουλεύει» τον ελληνικό λαό. 
Θα σας αναφέρω μόλις δύο παραδείγματα τα οποία ειπώθηκαν πριν και από τον αποχωρήσαντα Υπουργό Ναυτιλίας κ. Βαρβιτσιώτη. Βεβαίως μας είπε ότι σήμερα είναι η γιορτή του Αγίου Νικολάου, η γιορτή των ναυτικών. Χρόνια πολλά σ’ όλους τους ναυτικούς και στους Νικόλαους και στις Νικολέτες. Από κει και πέρα, όμως, πρέπει να μας πει γιατί μέσα σε ένα χρόνο, από το Σεπτέμβριο του 2012 έως το Σεπτέμβριο του 2013, αυξήθηκε κατά 21% η ανεργία των ναυτικών. Τέσσερις χιλιάδες ναυτικοί, δηλαδή το 25% των ενεργών ναυτικών, είναι σήμερα σε ανεργία εξαιτίας των πολιτικών του κ. Βαρβιτσιώτη, του κ. Μουσουρούλη και των προκατόχων τους.
Δεύτερο ζήτημα. Προηγουμένως ο κ. Μαυραγάνης -που είναι ήπιων τόνων άνθρωπος- διέψευσε με ήπιο τρόπο το ότι θα αυξηθεί ο μειωμένος ΦΠΑ στα νησιά του Αιγαίου, μετά τις ενστάσεις που πολύ σωστά έθεσε ο Βουλευτής της Νέας Δημοκρατίας κ. Κόνσολας.
Διέψευσε κάτι, το οποίο έχει ειπωθεί τελευταία από τον κ. Στουρνάρα και στην «LIBERATION». Όμως, υπάρχουν και πάρα πολλά άλλα δημοσιεύματα. Υπάρχει και το πρόσφατο δημοσίευμα της «ΝΑΥΤΕΜΠΟΡΙΚΗΣ» που αναφέρει ότι ξανατίθεται στο τραπέζι το καθεστώς κατάργησης του μειωμένου ΦΠΑ στο Αιγαίο. 
Περιμένουμε, λοιπόν, από τον ίδιο τον κ. Στουρνάρα να έρθει εδώ -ελπίζουμε- αύριο και πριν τη λήξη της συζήτησης και να διαψεύσει ο ίδιος σε υψηλούς τόνους και όχι σε χαμηλούς τόνους που διέψευσε ο κ. Μαυραγάνης.
Θα αναφερθώ στον προϋπολογισμό. Τι κάνει ο προϋπολογισμός; Αγαπητοί συνάδελφοι, ο προϋπολογισμός συνεχίζει ανελέητα τον αντικοινωνικό και αντιαναπτυξιακό νεοφιλελεύθερο δρόμο εξυπηρέτησης των δανειστών και των μεγάλων συμφερόντων, εγχώριων και ξένων, διαλύοντας το κοινωνικό κράτος, προλεταριοποιώντας βίαια τη μικρομεσαία τάξη και κινεζοποιώντας του μισθωτούς και τους εργαζόμενους. 
Θα αναφερθώ στο περίφημο πρωτογενές πλεόνασμα. Εάν υπάρχει, βεβαίως είναι θετικό. Και το αν υπάρχει, σας είπε η τρόικα ότι θα το πιστοποιήσει η EUROSTAT τον Απρίλιο. Μη βιάζεστε, λοιπόν, διότι πολύ εύκολα είπατε τον Σεπτέμβριο ότι το πλεόνασμα είναι 2,9 δισεκατομμύρια ευρώ και μετά το πήγατε στα 812 εκατομμύρια και δεν ξέρω τι θα προκύψει τον Απρίλιο. 
Εν πάση περιπτώσει, χρησιμοποιείτε διά πάσα χρήση και εκμετάλλευση το πρωτογενές πλεόνασμα. Αυτό όμως το πλεόνασμα, ούτως ή άλλως -κι αυτό το αναγνωρίζετε και εσείς- δεν είναι αποτέλεσμα μιας υγιούς οικονομικής ανάκαμψης και ανάπτυξης. Αν ήταν τέτοιο αποτέλεσμα, θα το χαιρετίζαμε κι εμείς. Είναι αποτέλεσμα επί ερειπίων, κοινωνικών και οικονομικών. 
 Προηγουμένως το είπε και ο συνάδελφος κ. Κοντονής και επικαλέστηκε τη σημερινή ανακοίνωση της ΔΑΚΕ του ιδιωτικού τομέα που το λέει στον τίτλο της: «Το δημοσιονομικό πλεόνασμα δεν πρέπει να βασίζεται σε κοινωνικά συντρίμμια και οικονομικά ερείπια». Δική σας είναι η ΔΑΚΕ, κύριοι της Νέας Δημοκρατίας. Δεν είναι του ΣΥΡΙΖΑ.
Το πλεόνασμα, λοιπόν, αυτό για το οποίο επαίρεστε, στη νησιωτική Ελλάδα έγινε με αίμα και δάκρυα. Έγινε με αίμα και δάκρυα, διότι κλείσατε πάρα πολλές υπηρεσίες. Κλείσατε τις εφορίες, κλείσατε ΙΚΑ, κλείσατε επιθεωρήσεις εργασίας, για τις οποίες επαίρεται ο κ. Βρούτσης ότι έχει 2% ανασφάλιστη εργασία μόνο το νότιο Αιγαίο. Βεβαίως έχει 2%, διότι δεν υπάρχουν υπηρεσίες επιθεώρησης εργασίας να την μετρήσουν ούτε καν στη Σαντορίνη ούτε στη Μήλο ούτε στη Σέριφο ούτε τη Σίφνο και λοιπά. Βεβαίως έχουμε πρωτογενές πλεόνασμα με τα νησιά να είναι χωρίς γιατρούς και χωρίς πλοία. 
Δεν μας είπε τίποτα και ο κ. Γεωργιάδης. Δεν μας είπε, γιατί ο προϋπολογισμός του Νοσοκομείου της Σύρου, μειώθηκε από 4.300.000 ευρώ στα 3.200.000 ευρώ για το 2014. Κι όταν μειώνεται ο προϋπολογισμός του Νοσοκομείου της Σύρου, μειώνεται ο προϋπολογισμός για όλα τα Κέντρα Υγείας των Κυκλάδων και της Νάξου. Κατά συνέπεια, δεν μπορούμε να μιλάμε για ένα πλεόνασμα το οποίο πραγματικά βρίσκεται στα ερείπια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Σ’ ό,τι αφορά το Υπουργείο Ναυτιλίας, δυστυχώς έχω μόνο ένα λεπτό στη διάθεσή μου. Θα ήθελα να μιλήσω για τη φορολογία των εφοπλιστών. Φέτος υπάρχει η περίφημη εθελοντική εισφορά των εφοπλιστών ως έσοδο του Υπουργείου Ναυτιλίας, του οποίου ο προϋπολογισμός μειώνεται συνολικά κατά 30 εκατομμύρια ευρώ. Αυτή η εθελοντική συνεισφορά, που για το 2013 προέβλεπε 59 εκατομμύρια ευρώ -όταν οι ναυτικοί μόνο πληρώνουν 57 εκατομμύρια ευρώ σε φόρους- και φέτος προβλέπει 139 εκατομμύρια ευρώ, μπαίνει σε έναν κλάδο ο οποίος προχωρά σε παραγγελίες δεκάδων πλοίων, 11 δισεκατομμύρια δολάρια είναι μόνο για το διάστημα Ιανουάριος-Οκτώβριος 2013 στη Κίνα, στην Κορέα και σε άλλες χώρες της Ανατολής.
Ακόμη, γιατί μας κρύπτετε την αλληλογραφία μεταξύ Υπουργείου Οικονομίας και Ναυτιλίας στην ερώτησή μας για τη φοροδιαφυγή και τις φοροαπαλλαγές των εφοπλιστών; Γιατί δεν μας δίνετε, στην Αξιωματική Αντιπολίτευση, να διαβάσουμε και εμείς τα συγκεκριμένα στοιχεία; 
Επειδή δεν έχω το χρόνο, θα τα πω σε τίτλους. Αυξάνεται, λοιπόν, η ανεργία των ναυτικών. Το ναυτιλιακό συνάλλαγμα καταρρέει. 
Μειώνονται οι επιβάτες αποεπιβίβασης στο home-porting στην κρουαζιέρα. 
Εν πάση περιπτώσει, το κύριο μέρος της μείωσης των επιδοτήσεων των λεγόμενων «άγονων γραμμών» το προσθέτετε με αλχημεία στο κονδύλι του Λιμενικού Σώματος χωρίς να λέτε ότι τα κονδύλια για αναλώσιμα, για καύσιμα, για σκάφη, για μισθούς και για ιατροφαρμακευτική περίθαλψη του Λιμενικού Σώματος είναι πολύ κάτω από τις πραγματικές ανάγκες που πρέπει να εξυπηρετήσει το συγκεκριμένο Σώμα. 
Ο ΣΥΡΙΖΑ, έχει επεξεργαστεί ένα πρόγραμμα και για την ακτοπλοΐα. Την προηγούμενη φορά μιλήσαμε για το δημόσιο κοινωνικό φορέα ακτοπλοΐας με συμμετοχή του κράτους και της αυτοδιοίκησης και για την ακτοπλοΐα ως κοινωνικό αγαθό, κάτι που θα κάνει ο ΣΥΡΙΖΑ μόλις έρθει στη διακυβέρνηση της χώρας. Θα προχωρήσει σε μία ακτοπλοΐα, η οποία θα εξυπηρετεί χειμώνα-καλοκαίρι, για δώδεκα μήνες, όλα τα νησιά και όχι μόνο τα νησιά που συμφέρουν τους εφοπλιστές και τις ακτοπλοϊκές εταιρείες. Τα νησιά που μένουν χωρίς πλοία τώρα το χειμώνα δεν είναι νησιά κατώτερου θεού. Οι πολίτες τους, πρέπει να αντιμετωπίζονται σύμφωνα και με το Σύνταγμα της χώρας σαν ίσοι πολίτες με αυτούς της ηπειρωτικής Ελλάδας. 
Από εκεί και έπειτα, έχουμε μία σειρά από προτάσεις και για το Λιμενικό Σώμα και για την αξιοποίηση του Προγράμματος Δημοσίων Επενδύσεων και των κοινοτικών πόρων σε στοχευμένες δράσεις και στη δημιουργία ισχυρού ελεγκτικού μηχανισμού για τον έλεγχο της εισφοροδιαφυγής επί των κρατήσεων των εισιτηρίων της ακτοπλοΐας και των τελών ελλιμενισμού αλλά και μια σειρά από άλλα ζητήματα για τα οποία δεν έχω το χρόνο να μιλήσω. 
(Στο σημείο αυτό κτυπάει επανελλημένα το κουδούνι λήξεως του χρόνου ομιλίας του κυρίου Βουλευτή)","ΝΙΚΟΛΑΟΣ ΣΥΡΜΑΛΕΝΙΟΣ",488
"126290"," Κύριε συνάδελφε, σας παρακαλώ, θα πρέπει να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126291"," Εν πάση περιπτώσει, αυτό που θέλω να σας πω είναι ότι βεβαίως και καταψηφίζουμε τον προϋπολογισμό, ο οποίος είναι σίγουρο ότι είναι ο τελευταίος σας προϋπολογισμός.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΣΥΡΜΑΛΕΝΙΟΣ",488
"126292"," Ευχαριστούμε και εμείς, κύριε συνάδελφε.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης, μετά ο κ. Κουκουλόπουλος, ο κ. Αμανατίδης και μετά ο κ. Κεγκέρογλου.
Ορίστε, κύριε Παφίλη, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126293"," Δεν θα σχολιάσω τους διθυράμβους του κ. Γεωργιάδη. Μία βόλτα στα νοσοκομεία, στις λαϊκές γειτονιές, στα κέντρα υγείας, μπορεί να απαντήσει σε όλους αυτούς τους διθυράμβους σε ό,τι αφορά το σύστημα υγείας. 
Κατ’ αρχάς, όμως, θα ήθελα να πω ότι ο κ. Βορίδης, όπως πάντα, ιδεολογικά και με συνέπεια έθεσε ένα ερώτημα το οποίο δεν είναι πραγματικό. Το ερώτημα που έθεσε τελειώνοντας είναι, ποιος εγγυάται ότι μπορεί να δημιουργήσει θέσεις εργασίας για τον άνεργο, ότι μπορεί να αντιμετωπίσει τη φτώχεια και ότι μπορεί να κάνει εκείνο και το άλλο και ότι μπορεί να αντιμετωπίσει τα προβλήματα, κύριε Βορίδη, του 2013. Κύριε Βορίδη, στο 2013 είμαστε και όχι στο 1900 και καταλαβαίνετε τι λέω. Μάλιστα, αναρωτήθηκε «εμείς που έχουμε αυτό ή ο ΣΥΡΙΖΑ με το σοσιαλιστικό νεφελώδες;». Αυτό δεν είναι σωστό. Ούτε σοσιαλιστικό είναι ούτε νεφελώδες. Και θα εξηγήσω παρακάτω.","ΑΘΑΝΑΣΙΟΣ ΠΑΦΙΛΗΣ",425
"126294"," Μόνο εκεί έκανε λάθος!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126295"," Και όσο είναι πιο συγκεκριμένο, τόσο θα φωνάζετε περισσότερο. Περιμένετε να ακούσετε το γιατί. Εμείς θα θέσουμε στην κοινωνία το πραγματικό πρόβλημα, το οποίο εσείς αποφεύγετε να απαντήσετε, όπως αποφεύγουν να το απαντήσουν και άλλοι. Και όσο περνάει ο καιρός, αποφεύγουν πολύ περισσότερο. 
Το ερώτημα είναι ένα. Πρώτον, ποιος έφθασε την Ελλάδα και την ανθρωπότητα σ' αυτό το χάλι; Ποιο σύστημα; Το σοσιαλιστικό; Ο καπιταλισμός. Αυτός δεν την έφερε εδώ την ανθρωπότητα; 
Θα πρέπει, λοιπόν, εσείς να απαντήσετε τι προσφέρει το σύστημά σας το 2013, στην ανθρωπότητα αλλά και στην Ελλάδα. Γιατί ξέρετε τι θέλετε να κάνετε σκόπιμα εσείς, όπως αντικειμενικά και άλλοι; Θέλετε να κατεβάσετε τον πήχη στον κόσμο, να τον κάνετε να νιώθει ζητιάνος, να τον κάνετε να νιώθει ότι κάτι θα του δώσετε τέλος πάντων και ότι ακόμη και αυτή η δουλειά, ακόμα και αυτή η άθλια ζωή που ζει η πλειοψηφία, αποτελεί παροχή που την προσφέρει το σύστημα. 
Ας δούμε, λοιπόν, τι προσφέρει ο υπαρκτός καπιταλισμός το 2013. Τριακόσιες πενήντα χιλιάδες οικογένειες ζουν χωρίς ρεύμα στην Ελλάδα, τριάντα χιλιάδες χωρίς νερό, ενώ υπάρχει φτώχεια, πείνα, εξαθλίωση, άνθρωποι στα σκουπίδια, παντού.
Ο κόσμος σας είναι αυτός, ο οποίος θα παραμείνει. Και ξέρετε πολύ καλά ότι ούτε την ανεργία μπορεί να την αντιμετωπίσει. Θα πουν ορισμένοι και από εδώ και από εκεί «ελληνική ιδιομορφία!». Μάλιστα! 
Χθες, λοιπόν, δημοσιεύτηκαν τα στοιχεία της EUROSTAT για την Ευρωζώνη, για την Ευρωπαϊκή Ένωση, που όλοι πίνετε νερό στο όνομά της εκτός του ΚΚΕ, που ήταν αντίθετο και παραμένει αντίθετο και λέει «έξοδος και με άλλες προϋποθέσεις». 
Τι λένε ,λοιπόν, τα στοιχεία για το 2013; Στο σύνολο της Ευρωζώνης, το 24,8%, δηλαδή ένας στους τέσσερις Ευρωπαίους, ζει στα όρια στα φτώχειας, ενώ το 10% βιώνει πείνα. Αυτά είναι στοιχεία της EUROSTAT και όχι δικά μου. 
Τι λένε αυτά τα στοιχεία ,λοιπόν, για εσάς που ονειρεύεστε τις Γερμανίες και τις ανεπτυγμένες καπιταλιστικές χώρες; Λένε ότι στη Γερμανία παραδείγματος χάριν το 19,6% ζει στα όρια της φτώχειας. Βέβαια, στην Ελλάδα είναι το 34,6%. Επίσης, λένε ότι σε όλες αυτές τις χώρες που ονειρεύεστε, περίπου το 20% βρίσκεται στα όρια της φτώχειας και παρακάτω υπάρχει πείνα και δυστυχία. 
Αυτόν τον κόσμο υπόσχεστε και σ’ αυτό το πλαίσιο και σ’ αυτό το πεδίο έρχεται ο ΣΥΡΙΖΑ και λέει ότι «εγώ θα το διαχειριστώ καλύτερα το σύστημα». Διότι αυτό στην πραγματικότητα λέει. 
Τι λέει ,λοιπόν, το σύστημά σας σήμερα στις Ηνωμένες Πολιτείες της Αμερικής, όπου ανακάλυψε και ο κ. Τσίπρας, ότι ο Ομπάμα κάνει καλύτερη πολιτική; Το 1% κατέχει το 42% του πλούτου. Το 95% της ανάπτυξης πήγε στο 1%. Το 20% -επίσημα στοιχεία- κατέχει το 93% του πλούτου και το 80% κατέχει το 7%. 
Αυτή είναι η καπιταλιστική βαρβαρότητα. Είναι ένα σύστημα που σαπίζει. Δεν βλέπετε τη σαπίλα του; Δεν βλέπετε το αδιέξοδο; Είναι ένα σύστημα, που καταδικάζει σε πείνα και δυστυχία αυτούς που παράγουν τον πλούτο της ανθρωπότητας. Είναι ένα σύστημα, που με τέτοια τεχνολογική εξέλιξη και τέτοια παραγωγικότητα της εργασίας μπορεί να διασφαλίσει ανθρώπινη και αξιοπρεπή ζωή σε αυτούς που παράγουν τον πλούτο και τον γυρίζει πίσω. Αυτό είναι, λοιπόν, το πραγματικό ερώτημα. 
Εσείς τι του λέτε; Ότι «θα συνεχίσουμε διά πυρός και σιδήρου με αυτό» και ο ΣΥΡΙΖΑ του λέει ότι «έχουμε άλλο μείγμα διαχείρισης του ίδιου συστήματος». Για την οικονομική εξουσία και για την Ευρωπαϊκή Ένωση «κιχ» δεν ακούστηκε εδώ μέσα. Περί διαγραμμάτων, μόνο εμείς μιλάμε κανένα άλλο κόμμα. 
Τι λέμε, λοιπόν, εμείς στο λαό; «Σταμάτα να τους ακούς. Πάρε τις τύχες στα χέρια σου. Φτιάξε τη δική σου συμμαχία. Εσύ παράγεις τον πλούτο. Πάρε την εξουσία. Εσύ πρέπει να την πάρεις». Ο εργάτης, ο εργαζόμενος, ο αυτοαπασχολούμενος, ο φτωχός αγρότης, δεν τους χρειάζεται τους καπιταλιστές, του κλέβουν τον ιδρώτα. Είναι ολοφάνερα όλα. Ούτε και πρόκειται να του ξαναδώσουν πίσω έστω και αυτά που κέρδισε με αιματηρούς αγώνες. 
Αυτό, λοιπόν, είναι το μήνυμα που στέλνουμε στο νέο άνθρωπο, στον άνεργο, στον εργάτη, στον αγρότη. Του λέμε ότι «εσύ μπορείς να διευθύνεις την οικονομία σε όφελός σου και όχι τα τρωκτικά, που τόσα χρόνια λυμαίνονται τον δικό σου τον κόπο». 
Για τον προϋπολογισμό, ακούστηκαν διθύραμβοι. Βέβαια, εστιάζετε στο πλεόνασμα, όμως ένας προϋπολογισμός κάνει αυτό που κάνει πάντα στον καπιταλισμό, δηλαδή αναδιανομή του παραγόμενου πλούτου, σε όφελος του κεφαλαίου. Δεν φτάνει η κλεμμένη υπεραξία στην παραγωγή που γίνεται. Και μη μου πείτε ότι δεν βγαίνουν τα κέρδη από την υπεραξία -μήπως είναι καμμιά καινούργια θεωρία;- από τον μόχθο του εργάτη και βγαίνουν από τίποτα εξυπνάδες. 
Εκτός από αυτήν την κλοπή έρχεται και η δεύτερη μέσα από τη φορολογία. Έρχεται ο προϋπολογισμός, ο οποίος τι κάνει; Εσείς συνεπείς είστε. Παίρνετε από τον κόσμο, αφού λέτε ότι το κεφάλαιο είναι ο κινητήρας της ανάπτυξης και του τα ξαναδίνετε μέσα από τον προϋπολογισμό. Αυτή είναι η ουσία. Μερικά ψίχουλα, ανάλογα σε ποια φάση βρίσκεται ο καπιταλισμός, μπορεί να ξαναμοιραστούν. Τέτοιος είναι. Είναι βαθιά ταξικός ο προϋπολογισμός! 
Κάποτε πρέπει να σταματήσετε να προσβάλλετε χυδαία τον ελληνικό λαό, λέγοντάς του ότι καταναλώνει περισσότερα από όσα παράγει και ότι όλα αυτά τα χρόνια αυτό έκανε. Ποιος; 
Ποιος αλήθεια το έκανε αυτό; Ο οικοδόμος που σπάει τα κόκαλα του; Ο ναυτεργάτης; Ο ξενοδοχοϋπάλληλος, που υπηρετεί την χλιδή και την πολυτέλεια; 
Ποιος κατανάλωσε περισσότερα; Ποιος έκτισε όλα αυτά που υπάρχουν σήμερα; Ποιος τα έκτισε; Οι καπιταλιστές; Αυτοί με τον κόπο τους και με τον ιδρώτα τους; Ποιοι παράγουν ό,τι παράγεται εδώ; Αυτοί κατανάλωσαν περισσότερα; Πόσα καταναλώνει ένα βράδυ σε ένα πάρτι ένας μεγιστάνας του πλούτου; Όσα θέλουν εκατό και διακόσιοι εργάτες μια ζωή για να τα κάνουν. Αυτοί κατανάλωσαν περισσότερα. 
Πού πήγαν τα λεφτά όλα αυτά τα χρόνια; Κοροϊδεύετε τον κόσμο, επειδή πήρε κάποιους μισθούς και χρεώθηκε και διπλάσια. Πού πήγαν; Πόσα δώσατε στους καπιταλιστές, στα μονοπώλια; Κέρδη, υπερκέρδη απίστευτα! Αμύθητος πλούτος! 
Τι θέλετε και κατηγορείτε τους εργαζόμενους ότι κατανάλωσαν περισσότερα και τώρα κάνουμε οικονομία για να βγούμε από την κρίση; Οικονομία σε ποιους; Κάνατε οικονομία σε κανένα μονοπώλιο, σε κανέναν επιχειρηματία, σε κανένα μεγαλέμπορο; Πήρατε τίποτα απ’ αυτούς; Τους δίνετε και άλλα παραπάνω. Από ποιους παίρνετε; Από αυτούς που υποτίθεται ότι κατανάλωσαν περισσότερα. 
Επομένως, ο προϋπολογισμός –για να μη λέω πάρα πολλά πράγματα- φορτώνει τα βάρη στους εργαζόμενους και κινείται στη γενικότερη στρατηγική της Κυβέρνησης. 
Ένα δισεκατομμύριο λιγότερο, δηλαδή μείωση, έχουμε στις κοινωνικές δαπάνες. Ποιος θα την «πληρώσει αυτή τη νύφη» στην υγεία, στην παιδεία; Ο βιομήχανος; Ο εφοπλιστής; Αυτές τις μειώσεις και αυτό το χάλι που υπάρχει ποιος θα το πληρώσει; Θα το πληρώσει πάλι ο εργαζόμενος. 
Ξαναπαίρνετε, λοιπόν, και φτιάχνετε πλεόνασμα. Συγχαρητήρια! Πανηγύρι! Πλεόνασμα από πού; Από το αίμα του εργαζόμενου και του λαού. Τι θα το κάνετε το πλεόνασμα; Πού θα το δώσετε; Πάλι εκεί. Θα δώσετε κίνητρα –άντε να δώσετε και κανένα πενηντάρικο προεκλογικά- στο κεφάλαιο, για να προχωρήσει στις επενδύσεις που θα κάνει κ.λπ.. 
Άρα, εμείς αυτό που θέλουμε να πούμε είναι ότι και ο προϋπολογισμός, αλλά και η πολιτική σας συνολικά, όχι μόνο στην Ελλάδα, αλλά και σε όλες τις καπιταλιστικές χώρες προσπαθεί να διαμορφώσει συνθήκες ανόδου της κερδοφορίας του κεφαλαίου, όταν και αν υπάρξει και όση ανάκαμψη υπάρξει, μόνο που αυτή η ανάκαμψη και η κερδοφορία θα στηριχθεί στη δυστυχία και στη φτώχεια και στα αδιέξοδα. 
Γίνεται εδώ πολλές φορές σκληρή αντιπαράθεση. Εμείς τι λέμε και το επαναλαμβάνουμε; Όσο υπάρχει στρατηγική σύγκλιση του νέου δίπολου, το οποίο διαμορφώνεται –τα είπα την προηγούμενη φορά, αλλά θα το επαναλάβω- είναι σκηνές από το παρελθόν μονταρισμένες στο σήμερα: ΠΑΣΟΚ - Νέα Δημοκρατία. Όσο το ΠΑΣΟΚ, μπατάριζε δεξιά τελείως, τόσο περισσότερο φώναζε και κατήγγειλε. Όσο το ΠΑΣΟΚ πήγαινε πιο κοντά στη Νέα Δημοκρατία, τόσο η Νέα Δημοκρατία το κατήγγειλε για σοσιαλιστικά μέτρα και για όλα τα υπόλοιπα, πράγμα που ήταν φυσικά εκτός πραγματικότητας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα μου δώσετε και τον χρόνο της δευτερολογίας, γιατί αύριο δεν θα μιλήσω.","ΑΘΑΝΑΣΙΟΣ ΠΑΦΙΛΗΣ",425
"126296"," Δευτερολογία δεν θα σας δώσω. Όμως, έχετε άνεση χρόνου να μιλήσετε, κύριε Παφίλη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126297"," Αυτό, λοιπόν, ζούμε σήμερα, αν και διαισθάνθηκα άρωμα σύγκλισης. 
Ακούστηκε να λέγεται «Να το συζητήσουμε.» Είναι και συμβουλές του κ. Ανδρουλάκη. Αυτό δεν σας είπε, κύριε Σταθάκη; «Βρείτε» -λέει- «και από εκεί ανθρώπους να σας στηρίξουν». Είμαστε υπερβολικοί εμείς; Για να δούμε. 
Ας πάρουμε το θέμα του προϋπολογισμού, όπου γίνεται μεγάλη αντιπαράθεση. «Είναι» -λέει- «ο προϋπολογισμός στον αέρα». Φυσικά, υπάρχουν παράγοντες –δεν έχω ώρα να τους αναλύσω- που μπορεί να επιδράσουν σε αυτόν τον προϋπολογισμό. Δεν το συζητάμε. Είναι οι διεθνείς εξελίξεις. Είναι οι εξελίξεις στην Ευρωζώνη. Είναι μια σειρά παράγοντες που δρουν αντικειμενικά. 
Όμως, ρωτώ εσάς, το ΣΥΡΙΖΑ, που κάποιοι –ρομαντικοί έστω- δικοί σας λένε ότι «ο δικός μας προϋπολογισμός θα είναι προϋπολογισμός του λαού». Μα, δεν γνωρίζετε ότι θα πρέπει να πάρετε έγκριση από την Ευρωπαϊκή Ένωση στον επόμενο προϋπολογισμό; Τι θα κάνετε τότε; Δεν γνωρίζετε ότι το Σύμφωνο Σταθερότητας που προβλέπει όλα αυτά τα μέτρα ισχύει από το 2013; Τι θα πείτε; «Φεύγουμε από την Ευρωπαϊκή Ένωση»; Εδώ δώσατε όρκο. Μάλιστα, ο κ. Τσίπρας τον έδωσε από το Ώστιν του Τέξας και είπε ότι δεν υπάρχει θέμα. Είναι τελειωμένο. Άρα, είναι παγίδες. 
Δεύτερον, λέμε ότι υπάρχει στρατηγική σύγκλιση. Είμαστε υπερβολικοί; Όχι. Επειδή ο ελληνικός λαός δεν γνωρίζει –ακόμα και πολλοί από εδώ μέσα δεν γνωρίζουν- την ομιλία του κ. Τσίπρα στο Ελληνοαμερικανικό Επιμελητήριο, θα προσπαθήσω να πω ορισμένα κομμάτια, για να αντιληφθεί τι ακριβώς συμβαίνει και τι παιχνίδι παίζεται.
Πρώτον, εντάσσει ο ΣΥΡΙΖΑ τα συμφέροντα του ιδιωτικού τομέα στο ευρύτερο κοινωνικό πλαίσιο. «Σας καλούμε να επενδύσετε στην ανάπτυξη, στην παραγωγική ανασυγκρότηση, στην καινοτομία, στην ποιότητα, δημιουργώντας θέσεις εργασίας κ.λπ. Δεσμευόμαστε: Μεταρρύθμιση φορολογικού συστήματος για ένα απλό, διαφανές, σταθερό, δίκαιο και αποτελεσματικό πλαίσιο λειτουργίας και φορολογίας στον ιδιωτικό τομέα».
Ερώτημα: Γιατί δεν τους λέγατε: Να σας φορολογήσουμε 45%; Θα τους φορολογήσετε τόσο;","ΑΘΑΝΑΣΙΟΣ ΠΑΦΙΛΗΣ",425
"126298"," Πόσο; Όχι.","ΜΑΥΡΟΥΔΗΣ ΒΟΡΙΔΗΣ",69
"126299"," Όχι, γιατί θα φύγουν για να πάνε στη Βουλγαρία. Αφήστε τα αυτά τώρα! Στην Ευρωπαϊκή Ένωση είμαστε! Γιατί δεν τους το είπατε κατάμουτρα, ότι: Ναι, θα σας φορολογήσουμε 45%;","ΑΘΑΝΑΣΙΟΣ ΠΑΦΙΛΗΣ",425
"126300"," Δεν είναι μαρτυριάρηδες.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126301"," Άλλες συγκλίσεις.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126302"," Από εκεί και πέρα: «Μεταρρύθμιση της δημόσιας διοίκησης, αποτελεσματική, φιλική στον πολίτη και στην παραγωγική ιδιωτική επιχειρηματικότητα». 
(Θόρυβος στην Αίθουσα-Κωδωνοκρουσίες)","ΑΘΑΝΑΣΙΟΣ ΠΑΦΙΛΗΣ",425
"126303"," Σας παρακαλώ, κύριοι συνάδελφοι, ησυχία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126304"," Θα ηρεμήσετε; Εγώ διαβάζω την ομιλία. Δεν ξέρω αν την έχετε διαβάσει.
«Εδώ στην Ελλάδα -λέει- την ιδιωτική πρωτοβουλία την εκτοπίζει το καρτέλ. Νοθεύει τους κανόνες της αγοράς». Άκουσον! «Εμείς θα τους επαναφέρουμε». Τι είναι αγορά; «Το μεγάλο ψάρι τρώει το μικρό». Καπιταλιστική αγορά χωρίς κανόνες. Αυτός είναι ο νόμος!
Νόμιζα ότι διάβαζα ομιλία του Σαμαρά και του Βενιζέλου. Ακριβώς! Τα ίδια δεν λένε και αυτοί;","ΑΘΑΝΑΣΙΟΣ ΠΑΦΙΛΗΣ",425
"126305"," Έχουμε στείλει συμβούλους. Μην αγχώνεστε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"126306"," Υπάρχει, λοιπόν, στρατηγική σύγκλιση;
Πάμε παρακάτω: «Η δική μας οικονομική πολιτική έχει ως επίκεντρο την τόνωση της ζήτησης και της αγοράς. Συνεπώς, θα δημιουργήσει συνθήκες κερδοφορίας των επιχειρήσεων». Μπράβο! Το πετύχατε! Τα κέρδη από πού βγαίνουν; Δεν βγαίνουν από την εκμετάλλευση; Άρα, τι τους λέτε; Μη φοβάστε τίποτα, εμείς τα ίδια θα κάνουμε. 
Λέμε διάφορα ανάλογα στο ακροατήριο, γιατί αυτά μετράνε. Να πάω παρακάτω; Να πάω και παρακάτω. Κατευθυντήριες γραμμές του παραγωγικού μοντέλου: Συνεργατικές μορφές της οικονομίας και αναπτυξιακές συμπράξεις με ξένα κεφάλαια και φορείς. Ήρθατε αργά. Είναι οι συμπράξεις δημοσίου και ιδιωτικού τομέα. Τις έχει κάνει η Νέα Δημοκρατία, τις εφάρμοσε και το ΠΑΣΟΚ και τις εφαρμόζει και σήμερα.
Όσον αφορά την προσέλκυση ξένων επενδύσεων, αυτά είναι γνωστά. Να προχωρήσω κι άλλο, για να δούμε αν είμαστε άδικοι ή αν είμαστε καχύποπτοι. Σχετικά με το πρωτογενές πλεόνασμα. Από πού θα το βγάλετε; Από τη φορολογία -μίλησα για τη φορολογία- και από το λαθρεμπόριο. Μα καλά, όλα από εκεί θα τα βγάλετε; Γιατί κάθε φορά που ακούω εδώ πέρα πού θα βρείτε τα λεφτά, σε όλα αυτό κολλάτε. Δηλαδή, φορολογία και λαθρεμπόριο. Από εκεί θα βγουν τα λεφτά, για να υπάρξει η ανάπτυξη. Τίποτα διαφορετικό, γιατί και η Νέα Δημοκρατία τα ίδια λέει, δέσμευση για τις εργασιακές σχέσεις και το μισθό από το 586 στο 751. Αυτά πριν. Λες και κανένας ζει και λες και θα εφαρμόσουν σε τέτοιες συνθήκες οι καπιταλιστές, στους οποίους μάλιστα υπόσχεσθε μεγαλύτερη κερδοφορία, εργατική νομοθεσία. 
Σχετικά με την ανασυγκρότηση της παραγωγικής διαδικασίας: Στρατηγική επιλογή εξωστρεφών τομέων της οικονομίας. Τα ίδια λέει και η Νέα Δημοκρατία, τα ίδια λέει και το ΠΑΣΟΚ: Εξωστρεφών τομέων της οικονομίας.","ΑΘΑΝΑΣΙΟΣ ΠΑΦΙΛΗΣ",425
"126307"," Γι’ αυτό λέμε συγκλίσεις.","ΜΑΥΡΟΥΔΗΣ ΒΟΡΙΔΗΣ",69
"126308"," Στρατηγική ενίσχυσης μιας ανταγωνιστικής εγχώριας βιομηχανίας. Ανταγωνιστικότητα, ο όρκος του καπιταλιστή. Ο όρκος της Ευρωπαϊκής Ένωσης. Όλα για την ανταγωνιστικότητα. Αλλά, η ανταγωνιστικότητα πετυχαίνεται με ισοπέδωση των εργαζομένων, με απομείωση της εργατικής δύναμης. Πετυχαίνεται και με την τεχνολογία. Σύμφωνοι, αλλά οι καπιταλιστές όταν βάζουν την τεχνολογία απολύουν εργάτες και δεν μειώνουν το ωράριο. Γράφετε εδώ ότι εμείς θα κάνουμε αυτό. Δεν γίνεται.","ΑΘΑΝΑΣΙΟΣ ΠΑΦΙΛΗΣ",425
"126309"," Σας παρακαλώ, αν μπορείτε να ολοκληρώσετε, κύριε Παφίλη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126310"," Έχετε να πείτε κάτι άλλο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126311"," Θα ολοκληρώσω, κύριε Πρόεδρε, με το τελευταίο. Το τελευταίο -να σας πω την αλήθεια- είναι ακριβώς το ίδιο που διάβασε ο Παπανδρέου το 2009 στις προγραμματικές δηλώσεις -και αν θέλετε να το φέρω- όπου λέει «η Ελλάδα βασικός ευρωπαϊκός πόλος στην αγροδιατροφική έρευνα και παραγωγή». Ερώτημα: Τι θα κάνετε με την ΚΑΠ; Η ΚΑΠ έχει δεσμεύσεις. Η ΚΑΠ βάζει πλαφόν. Δεν μπορείς να παράγεις ό,τι θέλεις. Δεν θα πειθαρχήσετε; Θα φύγετε από την Ευρωπαϊκή Ένωση;
Μη γελάτε, κύριε Παπαδημούλη. Εσείς ο ίδιος είπατε ότι η ΚΑΠ, ακόμα και αν δεν υπήρχε, έπρεπε να την εφεύρουμε. Και τώρα βγαίνετε και την καταγγέλλετε.","ΑΘΑΝΑΣΙΟΣ ΠΑΦΙΛΗΣ",425
"126312"," Α, έτσι;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126313"," Θα σας φέρω τη δήλωσή σας.
Δεύτερον, λέτε για το περιφερειακό ενεργειακό κέντρο ανανεώσιμων πηγών και νέας περιβαλλοντικής τεχνολογίας. Αυτή είναι η πράσινη ανάπτυξη. Ποιοι θα την κάνουν αυτή την ανάπτυξη; Οι πολυεθνικές και οι μεγάλες εταιρείες. Μιλάτε για εναλλακτικές μορφές τουρισμού, προσανατολισμένες στην υψηλή ποιότητα και τη χαμηλή περιβαλλοντική επιβάρυνση. 
Αυτά ακριβώς λέει και η Νέα Δημοκρατία και το ΠΑΣΟΚ. Κανένας σας δεν λέει, όμως, τι θα γίνει με τον Έλληνα, που δεν μπορεί να κάνει τουρισμό ούτε μια βδομάδα. Άρα, δεν λέμε υπερβολές. Ποια είναι η αντιπαράθεση; Η αντιπαράθεση είναι για ένα διαφορετικό μίγμα με τα ίδια υλικά. 
Και επειδή η Νέα Δημοκρατία νιώθει μεγάλη πίεση τώρα, με αυτές τις κωλοτούμπες και με την εγκατάλειψη οποιονδήποτε διακηρύξεων έχετε κάνει, για αυτό σας επιτίθεται και για πράγματα, τα οποία δεν διακηρύσσατε καν ότι θα κάνετε.","ΑΘΑΝΑΣΙΟΣ ΠΑΦΙΛΗΣ",425
"126314"," Ενώ εσάς σας χαϊδεύει.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126315"," Κύριε Παφίλη, είμαστε στα δεκαεννέα λεπτά. Ολοκληρώστε παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126316"," Τελειώνω, κύριε Πρόεδρε.
Το ποιον χαϊδεύει, το γνωρίζει ο καθένας πολύ καλά.","ΑΘΑΝΑΣΙΟΣ ΠΑΦΙΛΗΣ",425
"126317"," Το βλέπουμε εδώ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126318"," Τα χάδια δεν γίνονται με λόγια.","ΑΘΑΝΑΣΙΟΣ ΠΑΦΙΛΗΣ",425
"126319"," Υπάρχει έρωτας τεράστιος. Στα μάτια σας κοιτάνε!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126320"," Όποιος, λοιπόν, κάνει συμφωνίες με όλους αυτούς -αφού με προκαλείτε- και πάει στο Τέξας και μιλάει στο Ελληνοαμερικανικό Επιμελητήριο και κάνει δήλωση μετανοίας και υποταγής στον ιμπεριαλισμό, φωνάζει εδώ μέσα για να κρύψει αυτή του την υποχώρηση. Και δεν είναι απλά υποχώρηση, είναι πλήρης ενσωμάτωση. 
Αυτή είναι μια παγίδα για τον ελληνικό λαό, σε μία φάση που, αντί να τον βοηθήσετε να ριζοσπαστικοποιηθεί και να χτυπήσει το ίδιο το σύστημα, να συσπειρωθεί προς αυτή τη κατεύθυνση, εσείς του δημιουργείτε παραισθήσεις και αυταπάτες για έναν πιο άξιο, πιο δίκαιο και πιο τίμιο καπιταλισμό. 
Όμως, ήρθατε αργά. Το έχουν κάνει άλλοι αυτό και έχει χρεοκοπήσει στη συνείδηση και του λαού και της ανθρωπότητας. Γι’ αυτό, όχι άλλα χαμένα χρόνια. Ο ελληνικός λαός πρέπει να είναι με το ΚΚΕ, με ένα ταξικό οργανωμένο κίνημα, για να αποκρούσει και να ανατρέψει τον καπιταλισμό, με ένα κίνημα που δεν θα έχει ούτε αυταπάτες για το τι θα κάνει η Νέα Δημοκρατία ούτε παραισθήσεις για το τι μπορεί να κάνει ένα κόμμα, που πλέον ευθυγραμμίζεται πλήρως στη διαχείριση του καπιταλιστικού συστήματος.","ΑΘΑΝΑΣΙΟΣ ΠΑΦΙΛΗΣ",425
"126321"," Στα Πρακτικά μπορείτε να καταθέσετε την ομιλία του κ. Τσίπρα;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126322"," Δεν την έχετε;","ΑΘΑΝΑΣΙΟΣ ΠΑΦΙΛΗΣ",425
"126323"," Δεν την έχω.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126324"," Μα, τι Υπουργός είστε τότε;","ΑΘΑΝΑΣΙΟΣ ΠΑΦΙΛΗΣ",425
"126325"," Μην μας την κρύβετε!","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126326"," Το Προεδρείο δεν σχολιάζει τον ενθουσιασμό του κ. Γεωργιάδη μετά την ομιλία του κ. Παφίλη. 
Το λόγο έχει ο κ. Κουκουλόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126327"," Και τη στενοχώρια σας, κύριε Πρόεδρε.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"126328"," Είναι βαρετή καμμιά φορά εδώ η δουλειά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126329"," Μπορείτε να κάνετε όποια σχόλια θέλετε από το Προεδρείο. Είναι δικαίωμά σας. Εγώ, σε τελευταία ανάλυση, είμαι ο τελευταίος που δεν θα τα επέτρεπα. Επιτρέπω και πολιτικά σχόλια.","ΑΘΑΝΑΣΙΟΣ ΠΑΦΙΛΗΣ",425
"126330"," Ό,τι θέλετε, κύριε Παφίλη. 
Εγώ, όπως βλέπετε, σας έδωσα είκοσι λεπτά. Είχατε την άνεση και τη δυνατότητα να πείτε ό,τι θέλετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126331"," Απλώς, ήθελα να πω σε όλους εσάς ότι ο ενθουσιασμός του κ. Γεωργιάδη είναι εύλογος, γιατί με 27% έπρεπε να έχει πέσει η Κυβέρνηση δέκα φορές, αλλά μάλλον βγαίνει πιο στέρεα.","ΑΘΑΝΑΣΙΟΣ ΠΑΦΙΛΗΣ",425
"126332"," Το Προεδρείο σταματάει τα σχόλιά του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126333"," Να μην υπάρξουν και νέες αποκαλύψεις.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"126334"," Παρακαλώ να ακούσουμε τον κ. Κουκουλόπουλο. 
Κύριε Κουκουλόπουλε, έχετε δώδεκα λεπτά. Ξέρω ότι είστε συνεπής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"126335"," Τελικά, κύριε Πρόεδρε, το πλεόνασμα, όσο και αν κάποιοι το αμφισβητούν, έχει επηρεάσει το κλίμα. Έχουμε καιρό, θα έλεγα χρόνια, να είμαστε σε ένα κλίμα ευχάριστο και χαλαρό μεταξύ μας.
Κυρίες και κύριοι συνάδελφοι, ο προϋπολογισμός του 2014 προβλέπει πρωτογενές πλεόνασμα μετά από πάρα πολλά χρόνια. Το πλεόνασμα, κυκλικά προσαρμοσμένο, χωρίς δηλαδή να υπολογίζουμε την ύφεση, είναι το μεγαλύτερο διαρθρωτικό πλεόνασμα στην Ευρωζώνη. 
Είναι το τέλος μιας μεγάλης προσπάθειας που ξεκίνησε πριν τέσσερα χρόνια και η αρχή μιας νέας προσπάθειας, πιο δύσκολης και μεγαλύτερης σε διάρκεια. Η εθνική στρατηγική που διαμόρφωσε το ΠΑΣΟΚ εν μέσω κρίσης υπήρξε σαφέστατη και διαυγής. Περιγράφεται σε τέσσερα βήματα: Αποφυγή άτακτης χρεοκοπίας, παραμονή στη ζώνη του ευρώ, πρωτογενή πλεονάσματα και έξοδος από τα μνημόνια και εθνικό σχέδιο ανασυγκρότησης. 
 (Στο σημείο αυτό την προεδρική έδρα καταλαμβάνει ο Ε´ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ)
Οι Βουλευτές του ΠΑΣΟΚ σήμερα έχουμε κάθε λόγο να είμαστε ικανοποιημένοι. Δεν νιώθουμε όμως δικαιωμένοι. Θα πω στη συνέχεια γιατί. 
Είμαστε ικανοποιημένοι γιατί στις δεδομένες διεθνείς και ευρωπαϊκές συνθήκες πράξαμε το σωστό. Ούτε φιλάνθρωποι Ρώσοι και Κινέζοι υπήρχαν για να μας δανείσουν, ούτε plan B υπήρχε όπως έδειξε η Κύπρος, ούτε βέβαια άλλες συνταγές, όπως ισχυρίζονταν οι σημερινοί και οι χθεσινοί μας κυβερνητικοί εταίροι, η Νέα Δημοκρατία και η Δημοκρατική Αριστερά. 
Ο δρόμος της ευρωπαϊκής μας ολοκλήρωσης που χάραξαν ο Κωνσταντίνος Καραμανλής, ο Ανδρέας Παπανδρέου και ο Κώστας Σημίτης κρατήθηκε ανοιχτός. Αυτός είναι ο δρόμος που διασφαλίζει τα ζωτικά συμφέροντα της πατρίδας μας και ενώνει τη μεγάλη πλειοψηφία των Ελλήνων πολιτών. 
Η στήριξη που δώσαμε στις κυβερνήσεις του Γιώργου Παπανδρέου, του Λουκά Παπαδήμου και σήμερα του Αντώνη Σαμαρά είναι πράξεις πατριωτικής ευθύνης. Είμαστε και περήφανοι και ικανοποιημένοι γι’ αυτή μας τη στήριξη, αποτιμώντας το αποτέλεσμα σήμερα. 
Τι σημαίνει, όμως, κυρίες και κύριοι συνάδελφοι, πρωτογενές πλεόνασμα, πριν το αμφισβητήσουν κάποιοι; Με όρους απλής αριθμητικής σημαίνει ότι χωρίς να λογαριάζουμε το χρέος μπορούμε να ζούμε μόνοι μας, με αυτά που βγάζουμε. Με όρους μνημονιακούς σημαίνει ότι το 1/3 του πλεονάσματος πηγαίνει στην αποπληρωμή του χρέους, χωρίς καινούργια δανεικά και τα 2/3 επιστρέφουν στην κοινωνία και την πραγματική οικονομία. Με όρους εθνικής κυριαρχίας, που τόσο έχει δοκιμαστεί τα τελευταία τέσσερα χρόνια, πλεόνασμα σημαίνει την έξοδο στις αγορές και το τέλος των μνημονίων. 
Πάνω από όλα, όμως, κυρίες και κύριοι συνάδελφοι, το πρωτογενές πλεόνασμα σημαίνει ότι τώρα μπορούμε να διαπραγματευθούμε σκληρά και ισότιμα με τους εταίρους και δανειστές μας. Αυτό κάνει σήμερα η Κυβέρνηση. 
Η Αντιπολίτευση προσήλθε στη συζήτηση του προϋπολογισμού με τρεις βασικές θέσεις: Η πρώτη βασική θέση όλης ανεξαίρετα της Αντιπολίτευσης –ιδιαίτερα της Αξιωματικής- είναι ότι δεν είναι συμφωνημένος –λέει- με την τρόικα ο προϋπολογισμός. Ειλικρινά, δεν ξέρω τι να πω. Εντάξει, να καταλάβω το να ενοχλείται η τρόικα από αυτό το γεγονός. Το αντιμνημονιακό μέτωπο, όμως, γιατί ενοχλείται; 
Τι φοβάστε, κυρίες και κύριοι συνάδελφοι; Φοβάστε μήπως φύγουν και «τώρα τι θα γίνουμε χωρίς βαρβάρους,» όπως έλεγε και ο ποιητής; Τι ακριβώς φοβάστε; Οφείλετε μια καθαρή εξήγηση στον ελληνικό λαό. 
Δεύτερη θέση: Μας λένε πως το πρωτογενές πλεόνασμα δεν υπάρχει. Νομίζω μεγαλύτερη απόδειξη από τα στοιχεία για τον προϋπολογισμό του 2013 δεν υπάρχει. Το 2013 θα κλείσει με πλεόνασμα που πιθανά να αγγίξει –ίσως και να ξεπεράσει- το ένα δισεκατομμύριο ευρώ. Χρειάζεται κι άλλη απόδειξη; 
Υπάρχει, όμως, κάτι πιο σημαντικό: Κυρίες και κύριοι συνάδελφοι, εσείς το κομμάτι της Αντιπολίτευσης –και ιδιαίτερα του ΣΥΡΙΖΑ, της Αξιωματικής Αντιπολίτευσης- θέλετε ή δεν θέλετε να έχουμε πλεόνασμα; Είναι καλό ή κακό να έχουμε πλεόνασμα; Ή μήπως ξεχνάτε από πού ξεκινήσαμε το 2009 όταν είχαμε έλλειμμα 24,5 δισεκατομμύρια ευρώ; Ο τακτικός προϋπολογισμός είχε έσοδα 50 δισεκατομμύρια και δαπάνες 74,5 δισεκατομμύρια. Έτσι έκλεισε το 2009. 
Καταλαβαίνω να θέλουν να το ξεχάσουν οι συνάδελφοι της Νέας Δημοκρατίας. Ο ΣΥΡΙΖΑ, όμως, γιατί θέλει να το ξεχάσει; Αυτό είναι το ερώτημα που πρέπει να απαντήσουμε όλοι στον ελληνικό λαό: Μπορούμε και πρέπει να γυρίσουμε στο 2009 ή όχι; Εμείς απαντάμε καθαρά και λέμε «όχι». 
Κάτι ακόμα: Στην εμμονή σας ότι είναι ασύμβατο το πλεόνασμα με την ύφεση -ενώ υπάρχουν τρανταχτές αποδείξεις περί του αντιθέτου- μπορείτε να δώσετε μια ερμηνεία, γιατί ενώ υπήρξε η πιο αχαλίνωτη ελλειμματική πολιτική τα χρόνια 2005, 2006, 2007, 2008 η χώρα μπήκε από το 2008 ήδη σε ύφεση πολύ πριν τα μνημόνια δηλαδή; 
Δώστε μια πειστική απάντηση σε αυτό. Δεν έχετε δώσει καμία πειστική απάντηση και συζητάμε τον Προϋπολογισμό.
Έρχομαι στην τρίτη θέση. Είναι οι γνωστές διαπιστώσεις για την πραγματικά δύσκολη έως και τραγική κατάσταση που βιώνουν οι συμπολίτες μας. Όλοι την ξέρουμε. Οι πολίτες, όμως -θα επαναλάβω, για ακόμη μια φορά-, μας έχουν στείλει όλους εδώ για να δίνουμε λύσεις, όχι για να κάνουμε διαπιστώσεις.
Είπα εισαγωγικά, κυρίες και κύριοι συνάδελφοι, ότι οι Βουλευτές του ΠΑΣΟΚ νιώθουνε ικανοποιημένοι όχι, όμως, και δικαιωμένοι και ο λόγος είναι απλός. Έχουμε απόλυτη επίγνωση των συνεπειών που προκάλεσε το πρόγραμμα: ύφεση, ανεργία και εσωτερική υποτίμηση. Δεν χάσαμε τη συνείδησή μας ούτε πουλήσαμε την ψυχή μας αυτά τα χρόνια οι Βουλευτές του ΠΑΣΟΚ. Πολύ απλά δεν είχαμε άλλη επιλογή. Δικαιωμένοι θα νιώσουμε όταν βλέπουμε βήμα-βήμα να μπαίνει σε εφαρμογή το Εθνικό Σχέδιο Ανασυγκρότησης και δουλεύουμε σκληρά γι’ αυτό και θα σταθώ ενδεικτικά σε τρία συν ένα σημεία που σχετίζονται άμεσα με το Εθνικό Σχέδιο Ανασυγκρότησης.
Σημείο πρώτο. Η βασικότερη συνέπεια του προγράμματος που εφαρμόστηκε, τα τελευταία τρία χρόνια, είναι η εκρηκτική αύξηση των κοινωνικών ανισοτήτων. Με αυτό το δεδομένο η διανομή των δύο τρίτων του πλεονάσματος είναι μια δύσκολη άσκηση, που θα έχουμε κάθε χρόνο σε κάθε προϋπολογισμό μέσα στη Βουλή. Πού να πάει το πλεόνασμα; Να το κάνεις επιδόματα; Να το κάνεις ανάπτυξη; Τι ακριβώς; Είναι δύσκολη άσκηση, δεν είναι εύκολη. Για το 2014 το ΠΑΣΟΚ τοποθετήθηκε ξεκάθαρα και προτείνει το πλεόνασμα να πάει στις ευπαθείς ομάδες και στη μάχη κατά της ανεργίας. Περιμένουμε και τις άλλες προτάσεις με την ίδια σαφήνεια και καθαρότητα.
Δεύτερο σημείο. Πέρα από την άρση των ανισοτήτων, υπάρχουν καίρια ζητήματα που αφορούν καθολικά όλη την κοινωνία, όπως είναι η υγεία και η παιδεία και χαίρομαι που είναι εδώ μαζί μας ο Υπουργός Παιδείας, όπου συγκεκριμένες επιλογές που προωθούνται σήμερα ή προωθήθηκαν τους προηγούμενους μήνες, δεν μας βρίσκουν σύμφωνους και είναι ζήτημα εσωτερικό της Κυβέρνησης να αλλάξουν. Ενδεικτικά αναφέρω μία επιλογή για την υγεία και μία για την παιδεία. 
Είναι απολύτως καθαρό ότι με τις θέσεις του αποχωρήσαντος Υπουργού Υγείας για τη φθηνότερη ιδιωτική υγεία από τη δημόσια υγεία το ΠΑΣΟΚ δεν συμφωνεί. Έχουμε ζητήσει και καλούμε τον Υπουργό Υγείας να φέρει όλο το σχέδιο για την πρωτοβάθμια περίθαλψη, που είναι η μεγάλη πρόκληση για συνέχεια των μεταρρυθμίσεων στο Εθνικό Σύστημα Υγείας, που θα εξασφαλίσει υγεία για όλους τους Έλληνες και τις Ελληνίδες και επ’ ουδενί δεν δεχόμαστε τη συνέχιση αυτής της πόλωσης, γιατί η μεταρρύθμιση στην πρωτοβάθμια περίθαλψη δεν είναι ζήτημα απολύσεων, κατά κανόνα τουλάχιστον.
Έχουμε καταθέσει ήδη ερώτηση με την οποία ζητάμε στοιχεία για το πού οδήγησε η αυθαίρετη από τον Υπουργό Υγείας απελευθέρωση από το πληθυσμιακό κριτήριο για τα μηχανήματα ιοντιζουσών και μη ιοντιζουσών ακτινοβολιών. Δεν έχουμε δει άλλες πρωτοβουλίες. Δική μας είναι η αντίδραση. Φαντάζομαι πως έχουν κι άλλοι ευαισθησία, όχι μόνο εμείς.
Και έρχομαι στην παιδεία. Η επιλογή που με αναγκαστικό τρόπο λόγω μνημονιακής υποχρέωσης, κύριε Υπουργέ, έγινε το καλοκαίρι με τα ΕΠΑΛ και ΕΠΑΣ, σας το είχα πει και τότε ως Κοινοβουλευτικός Εκπρόσωπος τον Ιούλιο, είχε ένα σκληρό ταξικό περιεχόμενο. Δεν είναι μόνο το ζήτημα των εκπαιδευτικών που τέθηκαν σε διαθεσιμότητα. Πιο σημαντικό είναι ότι έχουν μείνει χωρίς καμμία διέξοδο στη δημόσια εκπαίδευση τα παιδιά των ΕΠΑΛ και των ΕΠΑΣ, που είναι κατά κανόνα παιδιά που προέρχονται από μονογονεϊκές οικογένειες, και εν πάση περιπτώσει οικογένειες, με πολλά προβλήματα. 
Είχατε υποσχεθεί εδώ και εσείς και ο Υπουργός Διοικητικής Μεταρρύθμισης ότι στα πλαίσια της διεύρυνσης των ΙΕΚ και σε μεταγυμνασιακό επίπεδο, θα καλυφθεί αυτό το κενό. Για την ώρα, οι πιο περιζήτητες από τις οικογένειες και από τους μαθητές ειδικότητες, αυτές των νοσηλευτριών και της μαιευτικής, παραμένουν σε διαθεσιμότητα και περιμένουν πότε θα εγκριθούν οι θέσεις για να προκηρυχθούν, στα πλαίσια της επαγγελματικής κατάρτισης. 
Πρέπει να υπάρξει εξέλιξη. Το ζητήσαμε επίσημα και καθαρά, με απόφαση του Συντονιστικού της Κοινοβουλευτικής Ομάδας, την περασμένη εβδομάδα. 
Το τρίτο σημείο είναι ότι κανένα πρόγραμμα και μάλιστα τόσο σκληρό, δεν μπορεί να εξελιχθεί ομαλά με την κοινωνία απέναντι. Πιστεύω ότι κανένα πρόγραμμα και καμμία πολιτική δεν μπορεί να προχωρήσει στην πατρίδα σήμερα, αν δεν υπάρξει λύση, αν εν υπάρξει λύτρωση, αν δεν υπάρξει εξέλιξη ορατή από τους πολίτες σε δύο ιδιαίτερα κρίσιμα μέτωπα:
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λεπτά, κύριε Πρόεδρε, και ολοκληρώνω. 
Το ένα μέτωπο είναι η σύλληψη της μεγάλης φοροδιαφυγής, που θυμίζω ότι είναι πλέον γνωστή εδώ και δύο χρόνια και το άλλο είναι η αποκατάσταση της ρευστότητας στην οικονομία από τις τράπεζες, που θυμίζω ότι είναι δημόσιες. Άκουσα τον κ. Λαφαζάνη να φωνάζει: και απαντώ «Είναι δημόσιες οι τράπεζες σήμερα».","ΠΑΡΙΣ ΚΟΥΚΟΥΛΟΠΟΥΛΟΣ",245
"126336"," Εσείς το λέτε μόνο.","ΠΑΝΑΓΙΩΤΗΣ ΛΑΦΑΖΑΝΗΣ",279
"126337"," Έχουν το everyday management, δηλαδή την καθημερινή διαχείριση, οι χθεσινοί ιδιοκτήτες φυσικά. Κατά 90% και πάνω είναι δημόσιες.","ΠΑΡΙΣ ΚΟΥΚΟΥΛΟΠΟΥΛΟΣ",245
"126338"," Λεφτά του δημοσίου διαχειρίζονται. Δεν είναι δημόσιες.","ΠΑΝΑΓΙΩΤΗΣ ΛΑΦΑΖΑΝΗΣ",279
"126339"," Η άρση του τραπεζικού απορρήτου και η ανακεφαλαιοποίηση των τραπεζών υπέρ του δημοσίου συμφέροντος και όχι υπέρ των τραπεζιτών, είναι δυο κορυφαίες πράξης πολιτικής γενναιότητας του ΠΑΣΟΚ και πολύτιμο εργαλείο για ανάπτυξη και κοινωνική δικαιοσύνη. 
Δεν θα επιτρέψουμε σε κανέναν αυτές οι πράξεις να μείνουν μετέωρες και στα μισά του δρόμου. Είμαστε αποφασισμένοι και πολύ άμεσα θα πάρουμε πολύ συγκεκριμένες πρωτοβουλίες, που θα γίνουν γνωστές και στους πολίτες και φυσικά στη Βουλή. 
Έρχομαι στο τελευταίο από τα τρία συν ένα σημεία. Έχω μιλήσει πολλές φορές, όπως και σήμερα, για την εθνική στρατηγική της ευρωπαϊκής μας ολοκλήρωσης. Αν θέλουμε, κυρίες και κύριοι συνάδελφοι, να ορίσουμε τι μας διακρίνει από τις ώριμες δημοκρατίες της Δύσης, εύκολα θα συμφωνήσουμε ότι είναι η απόστασή μας από το σύγχρονο κράτος. 
Αν μάλιστα υιοθετήσουμε, συμφωνήσουμε –αν θέλετε- στον ορισμό του αείμνηστου Νίκου Πουλαντζά, δηλαδή πως το κράτος είναι ένα πεδίο συσχετισμού δυνάμεων, τότε στην έννοια του κράτους συμπεριλαμβάνονται όλα: από τις δομές διοίκησης, μέχρι την αυτοδιοίκηση, από το φορολογικό σύστημα, μέχρι τη δικαιοσύνη και από το περιβάλλον, μέχρι το μοντέλο ανάπτυξης. 
Αυτό είναι το διακύβευμα της ευρωπαϊκής μας ολοκλήρωσης. Ένα σύγχρονο κράτος και μία κανονική χώρα. Να χαράξουμε τη δική μας εκδοχή και να ακολουθήσουμε το δρόμο που επέλεξαν οι ώριμες κοινωνίες της Δύσης, τις οποίες θέλουμε να φτάσουμε και να μοιάσουμε. Αυτό είναι το κεντρικό ζητούμενο της ευρωπαϊκής ολοκλήρωσης της χώρας. 
Η κρίση που βιώνουμε γεννήθηκε γιατί αποκλίναμε από αυτό το στόχο τα προηγούμενα χρόνια. Όσοι επιθυμούν την επιστροφή στο παρελθόν, όπως ο ΣΥΡΙΖΑ, αποτελούν την τελευταία παρέκκλιση μιας εποχής που αφήσαμε πίσω. Είστε το παλιό, όχι το καινούργιο. Είστε η τελευταία παρέκκλιση της εποχής που αφήσαμε πίσω, με τον υπαινιγμό σας να γυρίσουμε εκεί που ήμασταν. 
Με αυτές τις θέσεις, κυρίες και κύριοι συνάδελφοι, ψηφίζουμε τον προϋπολογισμό. Με αυτές τις θέσεις στηρίζουμε την Κυβέρνηση, γιατί ο τόπος χρειάζεται πολιτική σταθερότητα και αυτό ζητούν οι πολίτες στη συντριπτική τους πλειοψηφία. 
Κάποιοι επιμένουν να μας χαρακτηρίζουν «δεκανίκι της Νέας Δημοκρατίας». Θα μπορούσε κανείς να ισχυριστεί και το αντίθετο, μιας και η δική μας πολιτική εφαρμόζεται από τη σημερινή κυβερνητική πλειοψηφία. Το ζήτημα, όμως, δεν είναι αυτό. Εμείς δεν είμαστε της θεωρίας «δεκανίκι», σας το είπα κι άλλες φορές. Ας καταλάβουν όσοι, εν πάση περιπτώσει, είναι επιρρεπείς σε αυτή τη θεωρία ότι το ΠΑΣΟΚ στηρίζει τον Έλληνα Πρωθυπουργό, όχι τον Πρόεδρο της Νέας Δημοκρατίας. Φαντάζομαι πως και η Νέα Δημοκρατία στηρίζει τον Αντιπρόεδρο της Κυβέρνησης και όχι, βέβαια, τον Πρόεδρο του ΠΑΣΟΚ. Έχει επόμενα βήματα αυτό. Θα με θυμηθείτε πολύ γρήγορα.","ΠΑΡΙΣ ΚΟΥΚΟΥΛΟΠΟΥΛΟΣ",245
"126340"," Τι εννοείτε;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"126341"," Πάνω απ’ όλους μας είναι η πατρίδα, με τους θεσμούς και τους πολίτες και όπως είπε ο αείμνηστος ιδρυτής και γεννήτοράς μας Ανδρέας Παπανδρέου: «Το ΠΑΣΟΚ ιδρύθηκε για να υπηρετεί το λαό, και την πατρίδα». 
Ευχαριστώ. 
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"126342"," Και εμείς ευχαριστούμε τον κ. Κουκουλόπουλο. 
Το λόγο έχει ο κ. Αμανατίδης για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126343"," Κύριε Πρόεδρε, κύριοι Υπουργοί, κυρίες και κύριοι Βουλευτές δεν μπορώ να μην απαντήσω στην ερώτηση: «Θέλετε τελικά ή δεν θέλετε εσείς στο ΣΥΡΙΖΑ να υπάρχει πλεόνασμα;». Σας απαντάμε: Θέλουμε να υπάρχει στην πραγματικότητα και όχι μόνο στο μυαλό σας ή στη σκοπιμότητα των ευρωεκλογών. 
Δεν θέλουμε να είμαστε Δον Κιχώτες που βλέπουν φανταστικά πλεονάσματα στη θέση της ρημαγμένης ελληνικής οικονομίας και της ζωής όλων των Ελλήνων. Γιατί αυτό; Γιατί μόνο η στέρεα γνώση της πραγματικότητας είναι αυτή που θα μας βοηθήσει να αλλάξουμε την πραγματικότητα. 
«Θέλετε ή δεν θέλετε ανοιχτά πανεπιστήμια»; Σας απαντάμε: Θέλουμε ανοιχτά πανεπιστήμια με όλους τους εργαζόμενους στις θέσεις τους, γιατί δεν περισσεύει κανείς. 
Οι τελευταίες τοποθετήσεις πολλών ομιλητών από τη Συμπολίτευση, αν δεν ήταν τόσο σοβαρά τα πράγματα, θα έλεγα ότι ξεπερνούν σε ικανότητα μυθοπλασίας ακόμα και αυτούς τους αδελφούς Γκριμ. Και αυτό γιατί μας παρουσίασαν ένα εξώκοσμο ον που λέγεται «πρωτογενές πλεόνασμα». Από τη μέση και πάνω έχει τη μορφή ληξιπρόθεσμων οφειλών του δημοσίου και μη επιστραφέντων φόρων, ενώ από τη μέση και κάτω μοιάζει με τις ακατάβλητες πολυτεχνικές ενισχύσεις και τα επιδόματα θέρμανσης. Και αν δεν ήταν τόσο σοβαρά τα πράγματα, θα έλεγα ότι ο προϋπολογισμός σας είναι ένα υπόδειγμα δημιουργικής λογιστικής γραφής, εικονικής μάλιστα και φανταστικής λογοτεχνίας. 
Κυρίες και κύριοι Βουλευτές, ο Βίσμαρκ έλεγε ότι «οι μεγάλοι πολιτικοί ακούν πριν από τους άλλους το μακρινό χλιμίντρισμα των αλόγων της ιστορίας». Εσείς, όχι μόνο δεν ακούσατε ή δεν ακούτε χλιμίντρισμα, αλλά αφήσατε και αφήνετε τα άλογα να περάσουν από πάνω μας. Τώρα, μας ζητάτε να πιστέψουμε τις ιπποδρομιακές προβλέψεις του προϋπολογισμού σας, μιας κοινωνικής συνεχιζόμενης καταστροφής, ενός εργασιακού μεσαίωνα. 
Και πρώτα από όλα, χθες στο Πληροφοριακό Σύστημα στην Εργάνη βγάλατε τα εξής στοιχεία: Έχουμε διακόσιες εβδομήντα επτά χιλιάδες πεντακόσιες τριάντα δύο σε σύνολο ενός εκατομμυρίου τριακοσίων εβδομήντα μία χιλιάδων τετρακοσίων πενήντα εργαζομένων, δηλαδή ένας στους πέντε εργαζόμενους του ιδιωτικού δικαίου, παίρνει έως 500 ευρώ μεικτά, δηλαδή 400 ευρώ καθαρά. Ένας στους πέντε εργαζόμενους εργάζεται από μία έως είκοσι ώρες την εβδομάδα, με μερική απασχόληση ή με εκ περιτροπής εργασία. Το 43,37% παίρνει μέχρι 800 ευρώ μεικτά σαν ανώτερη αμοιβή. Δηλαδή, η μισθολογική βάση των 800 ευρώ μεικτά που ήταν παλιά, τώρα έγινε μισθολογική οροφή. Παραλλάξατε το ρητό «πάντων χρημάτων μέτρον άνθρωπος» και το κάνατε «παντός ανθρώπου μέτρον χρήμα». Έχουμε τριακόσιες πενήντα χιλιάδες νοικοκυριά χωρίς ρεύμα, ενεργειακή φτώχεια. Οι διακοπές ρεύματος διπλασιάστηκαν σχεδόν συν 80%, και σε όλα αυτά έχουμε 1,5 δισεκατομμύριο ευρώ ανεξόφλητες οφειλές. 
Αυτό, όμως, που με ανησύχησε και στις σημερινές πρωινές τοποθετήσεις Βουλευτών της Συμπολίτευσης είναι ότι κινήθηκαν σε πλήρη σύμπλευση με αυτό που πρότειναν οι βιομήχανοι -και μάλιστα στέλεχος του ΙΟΒΕ και συνεργάτης του κ. Στουρνάρα- για την πλήρη σύγκλιση φορολογικών συντελεστών στο ύψος του 20%, ανεξάρτητα από την πηγή προέλευσης και από το ύψος των εισοδημάτων, αυτό που ονομάζουν γραμμική φορολόγηση, μια νέα αρχή. 
Πόσο κοστολογείτε ένα παιδί που πεινάει; Πόσο κοστολογείτε έναν γέροντα που δεν μπορεί να ζεσταθεί, το μεσήλικα που χάνει τη δουλειά του, τους νέους της γενιάς, της «Peter Pan generation» που μεταναστεύει; Δεν σώζετε τους ανθρώπους αυτής της χώρας. Σώζετε μόνο τους εαυτούς σας και το περιβάλλον σας. 
Εκεί, όμως, που εσείς βλέπετε αριθμούς, εμείς βλέπουμε ανθρώπους. Εκεί όπου εσείς βλέπετε πλεονάσματα, εμείς βλέπουμε πόνο. Και για να χρησιμοποιήσω τα λόγια του Μούιζνιεκς, του Επιτρόπου του Συμβούλιου της Ευρώπης για τα Ανθρώπινα Δικαιώματα, η λύση είναι στο σπάσιμο του φαύλου κύκλου, που είναι η προώθηση των ανθρωπίνων δικαιωμάτων. 
Θέλουμε κοινωνίες, όχι μόνο με ισοσκελισμένους προϋπολογισμούς αλλά όπου όλοι ζουν με αξιοπρέπεια, με ένα επίπεδο κοινωνικής προστασίας, όπου θα νιώθουμε ασφαλείς για το μέλλον.
Και ένα από τα βασικά ανθρώπινα δικαιώματα είναι και η δημόσια δωρεάν παιδεία για όλους. Μόνο η επένδυση στην εκπαίδευση εγγυάται σταθερή και αειφόρο ανάπτυξη. Η επένδυση στην παιδεία είναι ένα εργαλείο, ένα μέσο εξόδου από την κρίση.
Γιατί δεν υιοθετείτε την πρόταση των Υπουργών και του Συμβουλίου της Παιδείας του Ευρωπαϊκού Κοινοβουλίου, που προτείνει στα κράτη-μέλη να μην υπολογίζουν τις δαπάνες για την παιδεία στο έλλειμμα της χώρας;
Δράττομαι της ευκαιρίας, κύριε Υπουργέ της Παιδείας, να σας πω ότι δεν σας έφταναν τα 500 εκατομμύρια, για τα οποία μάλιστα υπερηφανευτήκατε ότι κόπηκαν από την παιδεία, προσθέτετε 266 εκατομμύρια επιπλέον.
Οι διαρθρωτικές μεταρρυθμίσεις - όπως κατ’ ευφημισμόν τις αποκαλείτε - στο χώρο της εκπαίδευσης για τη διετία, παρουσιάζονται στην εισηγητική έκθεση που εσείς δώσατε στον προϋπολογισμό, με στόχο τη μείωση των δαπανών και οδηγούν κυρίως στη μετακύλιση του μεγαλύτερου μέρους του κόστους της εκπαίδευσης στους πολίτες και δεύτερον στη σταδιακή αποκατάσταση της τυπικής εκπαίδευσης από τη μη τυπική. 
Είναι χαρακτηριστικό ότι τα νοικοκυριά δαπανούσαν το 2008 5,2 δισεκατομμύρια, όσα δαπανούσε και το κράτος για την παιδεία. Βέβαια, αυτό στην πενταετή ύφεση έχει αλλάξει πάρα πολύ. Οι δημόσιες δαπάνες για την πρωτοβάθμια εκπαίδευση είναι ίδιες με το 2013, αλλά κατά 81 εκατομμύρια μειωμένες σε σχέση με το 2012.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
Ολοκληρώνω, κύριε Πρόεδρε.
Κύριε Αρβανιτόπουλε, το καλοκαίρι σάς είχα πει ότι θα έρθει ο Δεκέμβρης και τα σχολεία δεν θα λειτουργούν. Με λύπη μου διαπιστώνω ότι αυτή είναι η σημερινή σκληρή πραγματικότητα. Στα ΕΠΑΛ πανελλαδικά μαθήματα δεν διδάσκονται. Οι μαθητές δεν διδάσκονται πανελλαδικά μαθήματα και είναι πρόβλημα το πώς θα εξεταστούν και οι καθηγητές είναι στα σπίτια τους με τις διαθεσιμότητες και την κινητικότητα, που λέτε. Ωραία κινητικότητα και ωραία αποδοτικότητα! 
Πριν από έναν μήνα είχατε δεσμευτεί εδώ και είπατε: «Δεσμεύομαι ότι όσον αφορά τις διαθεσιμότητες των εκπαιδευτικών των επαγγελματικών λυκείων δεν θα απολυθεί κανείς». Μπορείτε να μας το επαναλάβετε και τώρα; Και μην μας πείτε μόνο για το Υπουργείο Παιδείας. Έχετε δεσμευτεί ότι οι υπόλοιποι θα απορροφηθούν στο Υπουργείο Υγείας. Μπορείτε την ίδια δέσμευση να μας την επαναλάβετε και σήμερα;","ΙΩΑΝΝΗΣ ΑΜΑΝΑΤΙΔΗΣ",19
"126344"," Κύριε συνάδελφε, ολοκληρώστε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126345"," Δεν μπορείτε από τη μία μεριά να δίνετε την αριστεία και από την άλλη μεριά ο καθηγητής να κρατάει το χαρτί της διαθεσιμότητας.
Ένα σημαντικό, κυρίες και κύριοι συνάδελφοι, είναι η στρατηγική του φόβου. Στον ν. 4093 γνωρίζετε πάρα πολύ καλά ότι ψηφίστηκε πως εάν οποιοσδήποτε δημόσιος υπάλληλος –και οι εκπαιδευτικοί, βέβαια- παραπεμφθεί για οποιονδήποτε λόγο στο Πειθαρχικό, τίθεται σε αυτόματη αργία. 
Εσείς οι ίδιοι, της Συμπολίτευσης - και εμείς ξεχωριστά - φέρατε να καταργηθεί αυτή η διάταξη, να τροποποιηθεί, γιατί είναι αντισυνταγματική και είναι αντίθετη και προς το τεκμήριο της αθωότητας.
 Πότε θα αλλάξει αυτό; Γιατί επενδύετε σε μία βιομηχανία κατασκευής επιόρκων; Δεν θα πρέπει να το σταματήσετε; Η δημόσια μηχανή δεν δουλεύει και από το φόβο. Ποιος θα βάλει την υπογραφή; Με μία καταγγελία για απλή…","ΙΩΑΝΝΗΣ ΑΜΑΝΑΤΙΔΗΣ",19
"126346"," Κύριε συνάδελφε, ολοκληρώστε παρακαλώ. Έχετε φτάσει στα οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126347"," Κύριε Πρόεδρε, δώστε μου τριάντα δευτερόλεπτα και τελείωσα.
Σαν σήμερα, κυρίες και κύριοι συνάδελφοι, δολοφονήθηκε ο Αλέξανδρος Γρηγορόπουλος. Όμως, σήμερα με την πολιτική σας ακόμα συνεχίζετε να σκοτώνετε τα όνειρα της νέας γενιάς.
Η νέα γενιά όμως κρίνει και διεκδικεί και εμείς δεν θα σας αφήσουμε να θυσιάσετε άλλους νέους για την ευμάρεια των ασύδοτων αγορών. Οι τοκογλύφοι σάς πρόσφεραν το πιθάρι της Πανδώρας, το μνημόνιο, και εσείς το ανοίξατε πρόθυμα. Τώρα όμως είναι η ώρα να βγει έξω η ελπίδα. Και η ελπίδα είναι η πολιτική του ΣΥΡΙΖΑ. Ελπίδα είναι η οικονομία να υπηρετεί την παιδεία, την κοινωνική προστασία, τον πολιτισμό και την αξιοπρέπεια.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΑΜΑΝΑΤΙΔΗΣ",19
"126348"," Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας ο κ. Κεγκέρογλου για επτά λεπτά.
Ορίστε, κύριε Υπουργέ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126349"," Κυρίες και κύριοι συνάδελφοι, από το αδιέξοδο του 2009 μέχρι σήμερα η χώρα μας έχει διανύσει ένα πολύ δύσβατο δρόμο μέσα σε ένα συντηρητικό και αρνητικό πεδίο, παγκόσμιο και ευρωπαϊκό. Ταυτόχρονα, όμως, δεν μπορούμε παρά να επισημάνουμε και να θυμίσουμε ότι οι δυνάμεις του τόπου μας αντιστρατεύονται την προσπάθεια για τους δικούς τους λόγους. Ποια προσπάθεια; Την εθνική προσπάθεια εξόδου από την κρίση.
Θα πρέπει να πούμε με καθαρά λόγια ότι ταυτόχρονα η κοινωνία χειμάζεται. Κάθε επιχείρηση, κάθε πολίτης, κάθε άνεργος βιώνει το δικό του δράμα. Η κοινωνία έχει ένα πρόσθετο βάρος, όχι μόνο από τα ζητήματα που έχουν να κάνουν με την κρίση, αλλά και από τις δύσκολες αποφάσεις που πήραμε για την αντιμετώπισή της. 
Την ίδια ώρα, στη συζήτηση του προϋπολογισμού γίνεται μια κουβέντα που αφορά κυρίως το εμπόριο ελπίδας από πολλούς συναδέλφους και ορισμένα κόμματα. Συνάδελφος του ΣΥΡΙΖΑ συνέκρινε τα κομματικά συσσίτια και απέδειξε ότι το συσσίτιο του κόμματός του είναι καλύτερο από το συσσίτιο κάποιου άλλου κόμματος. 
Οι δε λύσεις που προτάθηκαν από πολλές πλευρές δεν αντιμετωπίζουν το πρόβλημα, γιατί ακούσαμε προηγουμένως και τον συνάδελφο κ. Παφίλη του ΚΚΕ να παραπέμπει τη λύση των προβλημάτων της χώρας όταν θα ανατραπεί το παγκόσμιο καπιταλιστικό σύστημα και βγει η Ελλάδα από την Ευρωπαϊκή Ένωση. 
Η δε Αντιπολίτευση, που έχει και το θεσμικό ρόλο, όχι μόνο της κριτικής, αλλά και της δημιουργικής πρότασης, κρατάει τις λύσεις ως επτασφράγιστο μυστικό, δεν μας τις λέει και παραπέμπει για την αντιμετώπιση των προβλημάτων της κοινωνίας στην ανάληψη της εξουσίας. 
Αυτή είναι η ευθύνη απέναντι στην κοινωνία που χειμάζεται; Σήμερα έχουμε τα προβλήματα, σήμερα πρέπει να τα αντιμετωπίσουμε. Γι’ αυτό λοιπόν, πρέπει να πούμε καθαρά ότι σε αυτό τον δύσκολο δρόμο το δημοσιονομικό πέτυχε, κυρίως με το πρωτογενές πλεόνασμα, με περιοριστικά μέτρα όμως μέχρι τώρα. 
Ναι, προχωρήσαμε σε μεγάλες διαρθρωτικές αλλαγές, όμως χρειάζονται και άλλες μεταρρυθμίσεις και μάλιστα τέτοιες που να δίνουν μία βιώσιμη προοπτική και στην οικονομία, αλλά κυρίως στην κοινωνία. 
Σήμερα πρέπει με αυτήν τη βάση, με αυτή την αφετηρία που πετύχαμε, να στηρίξουμε όλοι μας -μέσα από συνεννόηση- τις δημιουργικές δυνάμεις του τόπου, για να μπορέσουμε να παράξουμε πλεόνασμα και από την ανάπτυξη και από την οικονομική ανάκαμψη, με τον τουρισμό να μπορεί να επιτύχει, λόγω των πλεονεκτημάτων που έχει η χώρα, με την αγροτική παραγωγή σε μία νέα προοπτική ως προς τον αγροτοδιατροφικό τομέα, με την απαράμιλλη ποιότητα της χώρας να φθάνει παντού και με μια υγιή επιχειρηματικότητα, που μπορεί να δώσει προοπτική και στους νέους ανθρώπους, με καινοτόμες δράσεις και αξιοποίηση της τεχνολογίας. 
Νέες δουλειές, νέες θέσεις εργασίας. Δεν υπάρχει άλλος τρόπος για την αντιμετώπιση του μεγάλου προβλήματος της ανεργίας που έχει δημιουργήσει η ύφεση. 
Οι κυβερνητικές αποφάσεις, που έχουν δηλωθεί και από τον Πρωθυπουργό και από τον Αντιπρόεδρο της Κυβέρνησης, που έχουν να κάνουν με την προστασία της πρώτης κατοικίας του φτωχού και μεσαίου νοικοκυριού, με την προστασία των εργαζομένων από τις μαζικές απολύσεις και την ενίσχυση της βιωσιμότητας του ασφαλιστικού συστήματος, χωρίς μειώσεις συντάξεων, ανταποκρίνονται στις πραγματικές ανάγκες της κοινωνίας.
Κυρίες και κύριοι συνάδελφοι, μέγιστο χρέος όλων μας -Κυβέρνησης, Αντιπολίτευσης, όλων των πολιτικών δυνάμεων, του πνευματικού κόσμου, όλων όσων είναι ταγοί στο χώρο τους- είναι να συνεννοηθούμε, για να μπορέσουμε να προχωρήσουμε μπροστά για τη διαφύλαξη της κοινωνικής συνοχής.
Το Υπουργείο Εργασίας, Κοινωνικής Ασφάλισης και Πρόνοιας έχει επεξεργαστεί και υλοποιεί ένα συγκεκριμένο σχέδιο για την κοινωνική προστασία και την πρόνοια. Στοχεύουμε στην ανάσχεση της ανεργίας, την αντιμετώπιση των φαινομένων της ακραίας φτώχειας και τη διασφάλιση ενός ελάχιστου επιπέδου διαβίωσης για όλους τους πολίτες.
Με το διετές σχέδιο για την απασχόληση αξιοποιούμε όλους τους διαθέσιμους πόρους, εθνικούς και ευρωπαϊκούς και προετοιμάζουμε τη νέα προγραμματική περίοδο. Μέσα στο 2014 ξεκινάει η υλοποίηση της πρωτοβουλίας εγγύησης για τη νεολαία, που θα δώσει σίγουρες ευκαιρίες απασχόλησης, κατάρτισης, μαθητείας και πρακτικής εξάσκησης σε εβδομήντα πέντε χιλιάδες νέους της πατρίδας μας.
Το πρόγραμμα κοινωφελούς εργασίας που ψήφισε αυτή η Βουλή τον Απρίλιο για πενήντα χιλιάδες ανέργους είναι σε πλήρη εξέλιξη. Απομένουν οι επτά χιλιάδες τετρακόσιοι της τελευταίας προκήρυξης και οι τεσσερισήμισι χιλιάδες που θα προκηρυχθούν στη συνέχεια. 
Παράλληλα, υλοποιούνται και όλα τα προγράμματα του ΟΑΕΔ, αλλά και του επιχειρησιακού προγράμματος «Αξιοποίηση Ανθρώπινου Δυναμικού», τα τοπικά σχέδια απασχόλησης και τα ΤΟΠΕΚΟ για τις ευπαθείς ομάδες.
Διασφαλίσαμε, παρά τις «Κασσάνδρες», το επίδομα ανεργίας των εποχιακά εργαζομένων. 
Από το 2004 ξεκινά η επιδότηση των μακροχρόνια ανέργων για άλλους δώδεκα μήνες για όλη την ηλικιακή ομάδα, από είκοσι ως εξήντα έξι ετών. 
Όσον αφορά τη στήριξη της οικογένειας: Με το νέο πλαίσιο για τα επιδόματα τέκνων πάνω από εξακόσιες πενήντα χιλιάδες οικογένειες στον τόπο μας -οι πλέον οικονομικά αδύναμες με παιδιά- ενισχύονται με 765 εκατομμύρια ευρώ ετησίως. 
Επίσης, εβδομήντα ένα χιλιάδες παιδιά εντάχθηκαν στους παιδικούς και βρεφονηπιακούς σταθμούς, προκειμένου να ενισχύσουμε τις αδύναμες οικογένειες. 
Για τη στήριξη της τρίτης ηλικίας και των ΑΜΕΑ διασφαλίστηκε η απρόσκοπτη χρηματοδότηση των ΚΗΦΗ και των κέντρων διημέρευσης. 
Τα προνοιακά επιδόματα διασφαλίζονται όχι με τη χαλαρότητα και τη διανομή, αλλά με τους ελέγχους και τη διασταύρωση. Έτσι διασφαλίζονται οι πραγματικοί δικαιούχοι. 
Εκτός για την απόφαση για τις σαράντα τρεις μη αντιστρεπτές παθήσεις, για τις οποίες έχουμε γνωμάτευση πλέον αορίστου διαρκείας, επεξεργαζόμαστε ρυθμίσεις αναγκαίες, όπως αυτή για την καταβολή αναπηρικών συντάξεων μέχρι την επανεξέταση από τα ΚΕΠΑ. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Λίγο χρόνο ακόμη, κύριε Πρόεδρε.
Με το ν. 4074 η Βουλή των Ελλήνων κύρωσε τη διεθνή Σύμβαση και το Πρωτόκολλο για τα δικαιώματα των ατόμων με αναπηρίες, που έχουν ως βασικό άξονα τη στήριξη για αυτόνομη διαβίωση.
Συνεχίζουμε, με απόφαση πάλι αυτής της Βουλής, και αναβαθμίζουμε το πρόγραμμα «Βοήθεια στο Σπίτι» με τη θεσμοθέτηση του «Κατ’ οίκον Κοινωνική Φροντίδα», για να ανταποκριθούμε στις αυξημένες ανάγκες που προκαλεί η κρίση στους ανήμπορους, τους ηλικιωμένους και τα ΑΜΕΑ.
Θεσμοθετήσαμε το ελάχιστα εγγυημένο εισόδημα και σύντομα θα τεθεί σε εφαρμογή πιλοτικά και καθολικά το 2015. 
Ενισχύουμε τις εξωστρεφείς δράσεις των κέντρων κοινωνικής πρόνοιας που λειτουργούν πλέον με περιφερειακή διοίκηση. 
Αναμορφώνουμε τη διαδικασία έκδοσης του βιβλιαρίου ανασφάλιστων. Είναι πλέον στους δήμους ξεκαθαρισμένη η διαδικασία για τις προϋποθέσεις έκδοσης βιβλιαρίου για τα απροστάτευτα παιδιά, τα άτομα με αναπηρία και τους πρώην ασφαλισμένους ταμείων, που έχουν χάσει την ασφαλιστική τους ικανότητα. 
Με το νομοσχέδιο που επεξεργαζόμαστε, θα εισηγηθούμε τις αναγκαίες θεσμικές παρεμβάσεις για την ανασυγκρότηση του Εθνικού Συστήματος Κοινωνικής Φροντίδας και Αλληλεγγύης. 
Ενδεικτικά αναφέρω τη δημιουργία της κοινωνικής σύμπραξης σε κάθε δήμο, που θα αποτελέσει τη ζωντανή οριζόντια συνεργασία όλων των φορέων που δραστηριοποιούνται στην κοινωνική φροντίδα και αλληλεγγύη. Με ενιαίο σχεδιασμό και συμπληρωματικότητα στη δράση θα επιτευχθούν πολύ καλύτερα αποτελέσματα. 
Θεσμοθετούμε την κοινωνική επιταγή για την άμεση απόδοση των δικαιούχων της ενίσχυσης, αλλά και του δικαιώματος της επιλογής. 
Τέλος, τις επόμενες ημέρες ξεκινά η λειτουργία του Κέντρον Αντιμετώπισης Κοινωνικών Κρίσεων στο πλαίσιο λειτουργίας της γραμμής «197» του Εθνικού Κέντρου Κοινωνικής Αλληλεγγύης για άμεση παρέμβαση. 
Το δημόσιο δίκτυο το οποίο υπάρχει, αλλά και τα νομικά πρόσωπα ιδιωτικού δικαίου τα οποία χρηματοδοτούμε, μπορούν να αντιμετωπίσουν όλα τα ζητήματα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"126350"," Ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126351"," Ήδη, τα δύο περιστατικά που είδαν το φως της δημοσιότητας και που αντιμετωπίστηκαν, χωρίς να αναφέρεται ότι ήταν δημόσιο το ίδρυμα που τα αντιμετώπισε στη Θεσσαλονίκη, δείχνουν τη δυνατότητα που υπάρχει.
Με το σχέδιο αυτό και τη λειτουργία της γραμμής και του κέντρου για την αντιμετώπιση των κρίσεων, θα έχουμε τη δυνατότητα να βοηθήσουμε σε αυτές τις δύσκολες ώρες.
Τα πράγματα δεν είναι απλά για την κοινωνία. Κανένα δικαίωμα δεν έχουμε στο εμπόριο της ελπίδας. Κανένα δικαίωμα δεν έχει, κανείς μας, από οποιαδήποτε θέση και αν βρίσκεται, να αρνηθεί τη συμβολή του σ’ αυτή την προσπάθεια που κάνουμε. Γι’ αυτό, με έναν προϋπολογισμό που για την πρόνοια είναι αυξημένος -το ξανατονίζω ότι για την πρόνοια είναι αυξημένος- με τους επιπλέον πόρους του νέου ΕΣΠΑ και τα προγράμματα που θα έρθουν μετά από διεκδίκηση και τεκμηρίωση που έχουμε καταθέσει, ελπίζουμε…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)","ΒΑΣΙΛΕΙΟΣ ΚΕΓΚΕΡΟΓΛΟΥ",217
"126352"," Κύριε Υπουργέ, σας παρακαλώ να ολοκληρώσετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126353"," …ε λπίζουμε σε σημαντική ενίσχυση του προγράμματος και από το 70% του πλεονάσματος, ούτως ώστε να δώσουμε πραγματικά την απαραίτητη ανακούφιση στην κοινωνία, να δώσουμε λύσεις και να προβούμε σε αποκατάσταση αδικιών.
Σ’ αυτή την κατεύθυνση θα δουλέψουμε, με απόλυτη συναίσθηση της ευθύνης για την κοινωνία και σ’ αυτό τον αγώνα καλούμε όλους να συμβάλουν με το δικό τους τρόπο.
Ευχαριστώ, κύριε Πρόεδρε, για την ανοχή σας.
(Χειροκροτήματα)","ΒΑΣΙΛΕΙΟΣ ΚΕΓΚΕΡΟΓΛΟΥ",217
"126354"," Και εμείς ευχαριστούμε, κύριε Υπουργέ.
Το λόγο έχει ο συνάδελφος κ. Κοδέλας για έξι λεπτά. Μετά, το λόγο έχει ο κ. Καλαφάτης και μετά η κ. Πιπιλή.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126355"," Κύριε Πρόεδρε, είμαστε εδώ από τις 18.00΄ και θα μιλήσουμε πότε; Πώς θα γίνει;","ΦΩΤΕΙΝΗ ΠΙΠΙΛΗ",430
"126356"," Ξέρετε, κυρία Πιπιλή, ότι βάσει του Κανονισμού, οι Υπουργοί παίρνουν το λόγο όποτε τον ζητήσουν και έχει προγραμματιστεί.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126357"," Ναι, αλλά δεν είναι δυνατόν, κύριε Πρόεδρε. Δεν μιλάμε συνέχεια στη Βουλή. Από τις 18.00΄ θα μιλάει Υπουργός, Βουλευτής και μετά Υπουργός;","ΦΩΤΕΙΝΗ ΠΙΠΙΛΗ",430
"126358"," Κύριε Πρόεδρε, παρακαλώ να προηγηθεί η κυρία συνάδελφος.","ΣΤΑΥΡΟΣ ΚΑΛΑΦΑΤΗΣ",177
"126359"," Ξέρετε ποιο είναι το πρόβλημα; Εγώ πιστεύω ότι ούτε ο κ. Καλαφάτης έχει πρόβλημα, αλλά να τηρήσουμε και κατά τύποις τον Κανονισμό, να υπάρχει αντιλέγων. Εν πάση περιπτώσει, ας μη τρώμε το χρόνο.
Κύριε Κοδέλα, με συγχωρείτε. Μπορείτε να αρχίσετε την ομιλία σας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126360"," Ο προϋπολογισμός που συζητάμε φαίνεται ότι συντάχθηκε από ανθρώπους που είτε δεν ζουν στη χώρα αυτή είτε δεν σκέπτονται αυτή τη χώρα. Είναι ένας προϋπολογισμός που απευθύνεται στην τρόικα και όχι στους πολίτες της. Προσπαθεί να καλύψει τις επιδιώξεις του «ιερατείου» των Βρυξελλών και της τρόικας και όχι τις ανάγκες των ανθρώπων αυτής της χώρας.
Τι λέει ο προϋπολογισμός σας, αυτός που φέρατε για την αξιοπρέπεια και την επιβίωση του 35% των συμπολιτών μας, που είναι στα όρια της φτώχειας, των ελεύθερων επαγγελματιών, που πνίγονται από τα δάνεια και τα χρέη στο ΤΕΒΕ και κινδυνεύουν με κατασχέσεις, για το μεγάλο ζήτημα του υποσιτισμού των παιδιών και των οικογενειών που δεν έχουν ρεύμα, για τα τρία εκατομμύρια ανασφάλιστων συμπολιτών μας, για τα ανεμβολίαστα παιδιά, για τους -κάτι που δεν άκουσα να αναφέρει ο κ. Κεγκέρογλου- ανασφάλιστους υπερήλικες, όπου στην περιοχή μου κόψατε τη σύνταξη από γυναίκα με εισόδημα 25,8 ευρώ; Φτάσαμε στο σημείο, μάλιστα, να παρατηρείται πρώτη φορά μετά το 1950 αύξηση της βρεφικής θνησιμότητας και εκτιμάται μείωση του προσδόκιμου ζωής κατά τρία χρόνια.
Βέβαια, προκαλεί οργή το ότι για όλα αυτά, ο κ. Γεωργιάδης, ο Υπουργός Παιδείας δεν ανέφερε τίποτα. Αυτή η κατάσταση δεν τον απασχόλησε καθόλου στη δωδεκάλεπτη τοποθέτησή του πριν από λίγο. Αυτά που λέω δεν είναι λαϊκισμός, αλλά η πραγματική ζωή που βρίσκεται έξω απ’ αυτή την Αίθουσα.
Εσείς τι λέτε στον ελληνικό λαό; Χτυπάτε το χέρι στην πλάτη των Ελλήνων, κάθε εξαθλιωμένου συμπολίτη μας και του λέτε: «Μπράβο, οι θυσίες σου έπιασαν τόπο. Έπιασαν τόπο, γιατί έχουμε πρωτογενές πλεόνασμα, γιατί τα spread έπεσαν και ο κ. Σόιμπλε είπε μια καλή κουβέντα για εμάς».
Ο προϋπολογισμός σας, όχι απλά δεν λέει τίποτα για την κραυγή αγωνίας της κοινωνίας, αλλά βαθαίνει την κοινωνική καταστροφή με τα μέτρα που εκκρεμούν από τα μνημόνια που έχετε υπογράψει και από την άνευ προηγουμένου φοροεπιδρομή που έρχεται.
Το ερώτημα, λοιπόν, είναι το εξής: Τι προϋπολογισμό έχουμε ανάγκη γι’ αυτή τη συγκυρία; Έχουμε ανάγκη έναν προϋπολογισμό που θα αντιμετώπιζε τρία βασικά ζητήματα που απασχολούν τη χώρα. Το ένα είναι η ανθρωπιστική κρίση, το δεύτερο είναι η πραγματική δημοκρατία και η δικαιοσύνη σ’ αυτόν τον τόπο και το τρίτο η παραγωγική ανασυγκρότηση του τόπου μας και κάτι ακόμα, η κοινωνική, ηθική και πολιτιστική ανασυγκρότηση απέναντι στη διάλυση και τον εκμαυλισμό, τον κοινωνικό κανιβαλισμό -για τον οποίο έχετε μεγάλη ευθύνη, κύριε Υπουργέ Παιδείας- και τη μαζική απαισιοδοξία και κατάθλιψη.
Όσον αφορά την ανθρωπιστική κρίση, χρειαζόμασταν έναν προϋπολογισμό που θα διασφάλιζε τη στέγαση, την ιατροφαρμακευτική περίθαλψη, το νερό, την ηλεκτρική ενέργεια για όλους τους συμπολίτες μας. Το ζήτημα των θανάτων από μαγκάλια, κεριά και ό,τι άλλο παρατηρείται τους τελευταίους μήνες και χρόνια δεν είναι θέμα μικροπολιτικής εκμετάλλευσης, αλλά ένα διαρκές έγκλημα, που όμως έχει αυτουργούς.
Ο προϋπολογισμός, πρώτα απ’ όλα, από αυτούς τους ανθρώπους θα έπρεπε να ξεκινά και όχι να τους θεωρεί παράπλευρες απώλειες. 
Δεύτερον, όσον αφορά στην πραγματική δημοκρατία και τη δικαιοσύνη που ανέφερα, θα σήμαινε τέλος στη διαπλοκή, τέλος στο πάρτι του λαθρεμπορίου, των offshore, τέλος στην τραπεζοκρατία και τη μιντιοκρατία, τέλος στην εκποίηση της δημόσιας γης και των δημοσίων επιχειρήσεων. Διότι το μνημονιακό πλιάτσικο στη δημόσια περιουσία που γίνεται τα τελευταία τρία, τέσσερα χρόνια, είναι ίσως το μεγαλύτερο σκάνδαλο της Μεταπολίτευσης εις βάρος της περιουσίας του ελληνικού λαού και υπονόμευση της διαρθρωτικής πορείας της χώρας μας. 
Το τρίτο, αφορά την παραγωγική ανασυγκρότηση. Αυτό θα σήμαινε ένα σχέδιο και μία κίνηση εκατοντάδων χιλιάδων ανθρώπων σε αυτή τη χώρα, για να μπορεί αυτή να σταθεί στα πόδια της, για μια χώρα που θα αξιοποιεί τους ανθρώπους και τις δυνατότητές της, που θα παράγει στο μέγιστο βαθμό ό,τι μπορεί και που δεν θα μετατραπεί σε «μπανανία» εισαγωγών ή σε εργασιακό κάτεργο. Επίσης, θα σήμαινε μια χώρα που θα μοιράζει δίκαια στους πολλούς τον παραγόμενο πλούτο. 
Όμως, μπορεί να γίνει παραγωγική ανασυγκρότηση με ένα κράτος διαλυμένο, με ερευνητικά ιδρύματα υποχρηματοδοτούμενα και τα πανεπιστήμια στοχοποιημένα; Με το κλείσιμο και την απαξίωση παραγωγικών μονάδων, όπως των αμυντικών συστημάτων; Με τα ναυπηγεία να έχουν γίνει αποθήκες υποβρυχίων που σαπίζουν; Με τη μετανάστευση δεκάδων χιλιάδων νέων; Με τράπεζες, ΔΕΗ -δηλαδή ό,τι αφορά τη ρευστότητα και την ενέργεια- να είναι σε χέρια ιδιωτών αεριτζήδων και κερδοσκόπων; 
Εν ολίγοις, παραγωγική ανασυγκρότηση με μνημονιακές πολιτικές, με ή χωρίς μνημόνια και με αυτό το πολιτικό σύστημα, είναι έννοιες ασύμβατες. 
Στον αγροτικό τομέα, πιο ειδικά, αντί να στηρίξετε την αγροτική παραγωγή, την διαλύετε και αυτήν. Και μην φτιάχνετε ωραίες εικόνες, γιατί η πραγματικότητα και τα στοιχεία είναι καταιγιστικά. Το 2012 συνεχίστηκε η τάση εγκατάλειψης και είχαμε μείωση κατά 3,4% στην απασχόληση στον πρωτογενή τομέα. Έχουμε μείωση της αξίας παραγωγής και μείωση του αγροτικού εισοδήματος κατά 20% την περίοδο 2009 έως 2012. Έχουμε τεράστια αύξηση του κόστους παραγωγής, περίπου 22%, την τετραετία που πέρασε, ενώ το κόστος ενέργειας αυξήθηκε κατά 64%. 
Ο ίδιος ο Πρωθυπουργός εξαπάτησε τους αγρότες όταν τον Φλεβάρη, που ήταν οι αγρότες στα μπλόκα, υποσχέθηκε νυχτερινό αγροτικό τιμολόγιο την 1η Ιουλίου και αντί γι’ αυτό ήρθαν νέες αυξήσεις στο αγροτικό ρεύμα. 
Έχουμε, επίσης, αύξηση του φόρου των αγροτών κατά 93% μέχρι σήμερα. Και έρχεται νέο φορολογικό με 13% από το πρώτο ευρώ και εξακόσια πενήντα ευρώ τέλος επιτηδεύματος. 
Κύριε Σταϊκούρα, θα χρεωθούν με εξακόσια πενήντα ευρώ οι αγρότες που αντιμετωπίζονται ως επιτηδευματίες; 
Με τα λογιστικά έξοδα, με τα χαράτσια σε σπίτια και χωράφια, με αυτά τα μέτρα και αυτή την πολιτική, μέρα με τη μέρα, μήνα με το μήνα θα εγκαταλείπουν όλο και περισσότεροι αγρότες και κτηνοτρόφοι την παραγωγή. 
Επίσης, στον προϋπολογισμό έχουμε μείωση των επιδοτήσεων κατά 10% και μεγάλη μείωση στον τακτικό προϋπολογισμό του Υπουργείου. 
Με αυτά τα μέτρα θα είναι ο πρωτογενής τομέας ατμομηχανή εξόδου από την κρίση, όπως είπε ο κ. Χαρακόπουλος, ή θα γίνει τρίτη δύναμη στο ΑΕΠ της χώρας, όπως είπε ο κ. Τσαυτάρης; 
(Σε αυτό το σημείο κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ, κύριε Πρόεδρε, λίγο την ανοχή σας. 
Ειδικά στην κτηνοτροφία, εκτός από τα χρόνια προβλήματα, εκτός από το ξεπούλημα της ΑΤΕ και της «ΔΩΔΩΝΗ», έχουμε και τις παρεμβάσεις του Υπουργείου Ανάπτυξης, που είναι καταστροφικές είτε αφορούν τη φέτα που τη χαρίσαμε στους Καναδούς, στη Σιγκαπούρη και φαίνεται να χάνεται το προϊόν αυτό είτε στην κατάργηση της υποχρεωτικής αναγραφής της χώρας προέλευσης στο γάλα και στα γαλακτοκομικά προϊόντα -πάλι με πρωτοβουλία του Υπουργείου Ανάπτυξης- είτε, τελευταία, όλη η ιστορία με την επιμήκυνση της διάρκειας ζωής του φρέσκου γάλακτος, επιλογή που θα είναι καταστροφική για την κτηνοτροφία και θα μετατρέψει τη χώρα σε θάλασσα εισαγωγών γάλακτος. 
Όμως, θα ήθελα να ρωτήσω τον κ. Χατζηδάκη -και ας απαντήσει αύριο αν τοποθετηθεί- το εξής: Αν νοιάζεται πραγματικά για φθηνό γάλα για τον Έλληνα πολίτη, γιατί δεν μειώνει τον ΦΠΑ που είναι 13%; Δεύτερον, γιατί δεν αντιμετωπίζει αυτό που αναφέρει η έκθεση του ΟΟΣΑ -την οποία επικαλείται ο ίδιος- που λέει ότι στην Ελλάδα η ψαλίδα μεταξύ τιμής κτηνοτρόφου και καταναλωτή είναι κατά 35% μεγαλύτερη από τις υπόλοιπες χώρες της Ευρώπης; Γιατί δεν θέλει να αγγίξει τα καρτέλ στο χώρο; Τελικά, δουλεύει για την ανάπτυξη της χώρας ή για την ανάπτυξη των εισαγωγών στη χώρα μας και των πολυεθνικών; 
Επίσης, να μας πει και κάτι άλλο: Θα εφαρμόσει αυτό που προτείνει η έκθεση του ΟΟΣΑ, τη νόθευση του ελαιολάδου; Προτείνει τη δημιουργία μειγμάτων λαδιού, όπου θα υπάρχει και ελαιόλαδο, αλλά και λάδι φυτικής προέλευσης, ηλιέλαια, σπορέλαια, αραβοσιτέλαια. Καθαρή νοθεία.
Τέλος, για να εφαρμοστεί η παραπάνω πολιτική, αυτό που απαιτείται κυρίως δεν είναι χρήματα, αλλά δύο προϋποθέσεις: 
Η πρώτη είναι να υπάρχει πολιτική βούληση, βούληση σύγκρουσης με ένα οικονομικό και πολιτικό κατεστημένο που επί χρόνια «ρουφάει το μεδούλι» της χώρας, που «γαντζωμένο» από τα προνόμιά του δεν λέει να απαγκιστρωθεί και να κάνει στην άκρη. 
Η δεύτερη προϋπόθεση είναι να υπάρχει ενεργοποίηση και οργάνωση του λαού, η πίστη του λαού μας στις δυνάμεις του, η πανστρατιά όλων των υγιών παραγωγικών δυνάμεων του τόπου μας, η ανασυγκρότηση της κοινωνίας και η προβολή ενός διαφορετικού αξιακού και πολιτιστικού προτάγματος. 
Αν υπάρξει αυτή η ενεργητική εισβολή του κόσμου στα πράγματα, αν σηκωθεί όρθιος ο λαός μας, ο επόμενος προϋπολογισμός, μαζί και με ένα άλλο σύνολο πολιτικών, μπορεί σύντομα να κατατεθεί και να είναι πραγματικά λαϊκός, δηλαδή να απλώνει «δίχτυ προστασίας» στους αδύναμους που πετάχτηκαν εκτός κοινωνίας από τις μνημονιακές πολιτικές, να βάλει τέλος στη θηλιά της χρεομηχανής και της επιτροπείας και να βάλει τους όρους για μία άλλη Ελλάδα, της δικαιοσύνης, της δημοκρατίας, της εργασίας, της παραγωγής, μία Ελλάδα όπου ο ελληνικός λαός θα είναι κυρίαρχος και θα ζει με αξιοπρέπεια.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΚΟΔΕΛΑΣ",228
"126361"," Ο κ. Καλαφάτης έχει το λόγο για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126362"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, η χώρα μας βρίσκεται στην τελευταία κρίσιμη καμπή του δρόμου, που την πάει στην έξοδο από την κρίση. Είναι αλήθεια ότι έχουμε ακόμα μπροστά μας δύσκολες αποφάσεις, όμως ξέρουμε ότι είναι οι τελευταίες. Ξέρουμε ότι μετά απ’ αυτές μπαίνουμε στην ευθεία που βγάζει τη χώρα από τα μνημόνια και την πάει σε στέρεο και ασφαλές έδαφος. Αυτό είναι και το βαθύτερο μήνυμα του προϋπολογισμού που συζητάμε. 
Όλοι ξέρουμε σε ποια κατάσταση βρισκόταν η χώρα πριν από ενάμιση χρόνο. Ήταν ήδη κρεμασμένη στον γκρεμό, έτοιμη να καταρρεύσει και να βυθιστεί σε εθνική περιπέτεια, που ούτε καν τολμάμε να φανταστούμε. 
Μετά από δύσκολες αποφάσεις και μεγάλες θυσίες, η χώρα πάει τώρα να σταθεί στα πόδια της. Αποκαταστάθηκε η αξιοπιστία της, έπεσαν τα spreads, βελτιώθηκε η ανταγωνιστικότητά της, μηδενίστηκε το χάσμα στο εμπορικό ισοζύγιο, ενισχύθηκε η ελκυστικότητά της και βέβαια, προχώρησε η δημοσιονομική προσαρμογή, εγχείρημα δύσκολο, ίσως επώδυνο, αλλά τελείως απαραίτητο. Τέλος, διασφαλίστηκε πρωτογενές πλεόνασμα που επιτρέπει στην Κυβέρνηση, αφενός να ξεκινήσει την άρση αδικιών που έχουν γίνει στο παρελθόν και αφετέρου να διεκδικήσει οριστική λύση στον πυρήνα των προβλημάτων που είναι το δημόσιο χρέος. 
Σε ό,τι αφορά το Υπουργείο Περιβάλλοντος, Ενέργειας και Κλιματικής Αλλαγής, με τις οδηγίες, αλλά και τις προσωπικές πρωτοβουλίες του Πρωθυπουργού Αντώνη Σαμαρά, ανοίξαμε στέρεους δρόμους για μια καλύτερη Ελλάδα. Θυμίζω τη συμφωνία για τον TAP που εντάσσει τη χώρα στον ευρωπαϊκό ενεργειακό χάρτη και φέρνει νέα έσοδα και νέες θέσεις εργασίας. Θυμίζω το ξεκίνημα των ερευνών για την αναζήτηση κοιτασμάτων πετρελαίου και φυσικού αερίου στη γη και τις θάλασσές μας. Θυμίζω στον τομέα των αρμοδιοτήτων μου τη θεμελίωση μιας στέρεης βάσης για την προστασία του περιβάλλοντος και το χτίσιμο ενός νέου αναπτυξιακού μοντέλου. 
Όσον αφορά τον χωροταξικό και πολεοδομικό σχεδιασμό, στοχεύσαμε στην επίλυση χρόνιων, μικρών και μεγάλων προβλημάτων για τη βελτίωση των συνθηκών που αφορούν στην καθημερινότητα των πολιτών. Βάλαμε σε εφαρμογή ένα συγκροτημένο, ενιαίο σχέδιο που θεμελιώνεται σπονδυλωτά από το επίπεδο της γειτονιάς μέχρι το επίπεδο του εθνικού σχεδιασμού, σχέδιο που υποστηρίζει συνολικά την ισορροπία ανάμεσα στην ανάπτυξη και την προστασία του περιβάλλοντος, σχέδιο που εξελίσσεται προοδευτικά σε πολλά επίπεδα με συγκεκριμένες προτεραιότητες, αυστηρά χρονοδιαγράμματα και απτά αποτελέσματα.
Θυμίζω το νόμο για το Κτηματολόγιο και τους δασικούς χάρτες που ξεμπλοκάρει το έργο, απλοποιεί τις διαδικασίες, μειώνει το κόστος για τους πολίτες, βελτιώνει την εξυπηρέτησή τους και αναθέτει στο δημόσιο τις ίδιες υποχρεώσεις για την καταγραφή των δικαιωμάτων του. Θυμίζω το νέο νόμο για τα αυθαίρετα που δίνει πλέον πραγματική λύση σε πολλές εκατοντάδες χιλιάδες ακινήτων και βοηθά τους συμπολίτες μας να ενταχθούν στις διατάξεις του για να «ζωντανέψουν» περιουσιακά τους δικαιώματα, προσφέροντάς τους τη δυνατότητα να μεταβιβάζουν και να αξιοποιούν την ακίνητη περιουσία τους που μέχρι σήμερα ήταν αδρανής, αλλά και μεριμνώντας για τους πιο αδύναμους συνανθρώπους μας, όπως είναι οι μονογονεϊκές οικογένειες, οι μακροχρόνια άνεργοι και πολλοί άλλοι. 
Υπογραμμίζω χωριστά τις ρυθμίσεις για το περιβαλλοντικό ισοζύγιο, αλλά και τη θεμελίωση ενός νέου θεσμού, την Τράπεζα Γης.
Η Τράπεζα Γης είναι μία ηλεκτρονική διαδικασία καταγραφής και διαχείρισης τίτλων δικαιώματος συντελεστή δόμησης, με σκοπό να αγοράζει, να πουλάει, να μεταβιβάζει, να ανταλλάσσει, να διαχειρίζεται δικαιώματα μεταφοράς συντελεστή, αξίες και ακίνητα, δημιουργώντας κοινόχρηστους χώρους, αλλά και καλύπτοντας στεγαστικές ανάγκες. 
Τονίζω δε, ότι μέσα από την εφαρμογή του θεσμού της Τράπεζας Γης, αλλά και τις ρυθμίσεις για την ιδιωτική πολεοδόμηση που ετοιμάζουμε, στοχεύουμε στην επίλυση χρόνιων προβλημάτων πολλών οικοδομικών συνεταιρισμών, όπως είναι παραδείγματος χάριν αυτός του Αυτόνομου Οικοδομικού Οργανισμού Αξιωματικών στο Πικέρμι.
Όλα αυτά, σε συνδυασμό με το προεδρικό διάταγμα για την ηλεκτρονική ταυτότητα κτηρίου και τα όσα προβλέπει ο νόμος για την ενεργειακή απόδοση των κτηρίων, δίνουν λύσεις σε χρόνιες παθογένειες, προστατεύουν το περιβάλλον, συμβάλλουν στην ανάπτυξη και υπηρετούν τους πολίτες.
Στο πλαίσιο της μεγάλης πολεοδομικής και χωροταξικής μεταρρύθμισης, την οποία επεξεργαζόμαστε συστηματικά πάνω απο ένα χρόνο, προχωρούμε στην απλοποίηση των διαδικασιών που αφορούν στις επενδύσεις. Απαλλάσσουμε την κεντρική διοίκηση από τον τεράστιο όγκο χωροταξικών και πολεοδομικών ρυθμίσεων, αποκεντρώνοντας το σχεδιασμό της περιφέρειας και αναθέτοντας την εκπόνηση και την έγκριση των πολεοδομικών σχεδίων στις αποκεντρωμένες διοικήσεις. 
Επικαιροποιούμε, όπου χρειάζεται -και μετά από τρεις δεκαετίες είναι λογικό να χρειάζεται- την κατηγοριοποίηση των χρήσεων γης. Ολοκληρώσαμε την τελική φάση της αναθεώρησης του ειδικού πλαισίου για τον τουρισμό. Διαμορφώνουμε νέες προτάσεις για την αναθεώρηση και την εξειδίκευση των δώδεκα περιφερειακών πλαισίων χωροταξικού σχεδιασμού.
Σ’ ό,τι αφορά τα δάση και τα νερά της χώρας, ενισχύουμε τα μέτρα ανάπτυξης και προστασίας των δασικών εκτάσεων, διευκολύνουμε τους πολίτες να ασχοληθούν και πάλι με τον πρωτογενή τομέα, την αγροτική και δασική παραγωγή, αυστηροποιούμε το θεσμικό πλαίσιο για τη λαθροϋλοτομία, αυξάνουμε τους ελέγχους και μοιράζουμε τα ξύλα που κατάσχονται σε οικονομικά αδύναμους με ακόμα πιο εύκολο και άμεσο τρόπο. 
Ολοκληρώνουμε τα σχέδια -έχουμε ήδη δημοσιεύσει οκτώ- που αφορούν στη διαχείριση λεκανών απορροής ποταμών σε όλα τα υδατικά διαμερίσματα. Επιλύουμε, με τη νομοθετική μας πρωτοβουλία για τα ρέματα, χρονίζοντα προβλήματα που ταλαιπωρούν τους πολίτες, θωρακίζοντας παράλληλα το υδάτινο περιβάλλον. Καταγράφουμε τις υδρογεωτρήσεις σε όλη τη χώρα και τις αδειοδοτούμε για κάθε ξεχωριστή χρήση. Προωθούμε ολοκληρωμένη λύση για το μεγαλύτερο πρόβλημα ρύπανσης υπογείων υδάτων και αναφέρομαι στο πρόβλημα του Ασωπού.
Σημειώνω ακόμα ότι ανοίξαμε δρόμο για στέρεες λύσεις σε σοβαρά τοπικά προβλήματα, όπως αυτό της Κερατέας, των παλαιών δημοτικών σφαγείων σε δεκάδες δήμους, της μετεγκατάστασης βιοτεχνικών μονάδων έξω από τις πόλεις, με στοχευμένες μας παρεμβάσεις μέσω των νόμων για το Κτηματολόγιο και τα αυθαίρετα, που ψηφίστηκαν το τελευταίο χρονικό διάστημα. 
Δώσαμε διέξοδο σε πάρα πολλές χιλιάδες συμπολιτών μας που ταλαιπωρούνταν δίχως να φταίνε, λόγω αβελτηρίας της διοίκησης. Εντάξαμε περισσότερες από δέκα περιοχές σε σχέδιο πόλης τον τελευταίο ενάμιση χρόνο.
Κυρίες και κύριοι συνάδελφοι, είναι γεγονός ότι έχουμε μπροστά μας ένα δύσκολο προϋπολογισμό. Είναι όμως -και το αντιλαμβανόμαστε όλοι- ένας «προϋπολογισμός γέφυρα». Είναι γέφυρα που πάει τη χώρα έξω από την κρίση, έξω από την αβεβαιότητα και την ανασφάλεια, έξω από τα μνημόνια. Είναι επίσης γέφυρα που πάει τη χώρα από την ύφεση στην ανάπτυξη, από την αύξηση στη μείωση της ανεργίας, από την απόγνωση στην αναγέννηση των χαμένων ελπίδων. Πρόκειται για γέφυρα που δικαιώνει τον Πρωθυπουργό Αντώνη Σαμαρά και θα δικαιώσει όλους τους συναδέλφους που βάζουν πλάτη και όλους όσοι, θέτοντας πάνω από όλα το εθνικό συμφέρον, λέμε «ναι» στον προϋπολογισμό, «ναι» στην ασφάλεια, «ναι» στην προοπτική και την ελπίδα.
Σας ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)","ΣΤΑΥΡΟΣ ΚΑΛΑΦΑΤΗΣ",177
"126363"," Εμείς ευχαριστούμε τον κ. Καλαφάτη που ήταν ακριβής στο χρόνο.
Το λόγο έχει η συνάδελφος κ. Φωτεινή Πιπιλή για έξι λεπτά.
Μέχρι να ανέβει στο Βήμα η κ. Πιπιλή, σας ενημερώνω ότι το λόγο μετά θα πάρει ο κ. Αθανασίου και θα ολοκληρώσουμε με τον Υπουργό Παιδείας κ. Αρβανιτόπουλο. Θα συνεχίσουμε αύριο στις 12.00΄.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126364"," Κύριε Πρόεδρε, κυρίες και κύριοι συνάδελφοι, πέρυσι 11 Νοεμβρίου συζητούσαμε για τον προϋπολογισμό του 2013 και ακριβώς απέναντί μου ήταν και πάλι ο κ. Σταϊκούρας και είχα ξεκινήσει την ομιλία μου, λέγοντας το εξής: «Ελπίζω, κύριε Σταϊκούρα, του χρόνου -δηλαδή τέτοιες μέρες- όταν θα ανακοινώσετε το πρωτογενές πλεόνασμα, να είναι εδώ ο Αρχηγός της Αξιωματικής Αντιπολίτευσης κ. Τσίπρας και να μην είναι στην Αργεντινή για να παρακολουθεί το –τότε- θαυμαστό μοντέλο του». Ήταν εποχή Αργεντινής τότε. Τώρα, ο κ. Τσίπρας είναι στην εποχή του Τέξας και νομίζω ότι δεν χρειάζεται να πω κάτι για του χρόνου. 
Είμαστε πεπεισμένοι ότι ο κόπος της Κυβέρνησης, των Βουλευτών της συγκυβέρνησης στηρίζει αυτό που είχαμε υποσχεθεί με αίμα, με πόνο, με στερήσεις. Ναι, είναι ένας προϋπολογισμός που είναι η ολοκλήρωση μιας πάρα πολύ σκληρής διαπραγμάτευσης με τον ίδιο τον ελληνικό λαό. 
Ακριβώς, γι’ αυτούς τους λόγους –και δεν χρειάζεται να παίρνω το χρόνο από τους κυρίους Υπουργούς- εγώ στηρίζω και ψηφίζω τον προϋπολογισμό επιγραμματικά, γιατί το πάρτι τελείωσε. Όμως, επειδή είθισται τις τελευταίες ημέρες, είναι η ώρα να κάνω και εγώ την κριτική μου στον Υπουργό Οικονομικών κ. Στουρνάρα. 
Αναρωτιέμαι, λοιπόν, το εξής. Ο κ. Στουρνάρας, ο οποίος ετοιμάζει με το οικονομικό επιτελείο τον ΕΦΑ, γιατί δεν έχει ήδη συμπεριλάβει –και του ασκώ κριτική επ’ αυτού- τον «ιδιοκτήτη» του Καποδιστριακού Πανεπιστημίου κ. Πελεγρίνη, ο οποίος συμμετέχει μαζί με όλους τους άλλους σε αυτού του είδους την ιδιότυπη κατάληψη και φέρονται ως αποκλειστικοί «ιδιοκτήτες» του Καποδιστριακού Πανεπιστημίου; 
Προτείνω, λοιπόν, στον κ. Στουρνάρα να φορολογεί εφεξής οποιονδήποτε καταλαμβάνει, καταστρέφει, υποβαθμίζει και αποκλείει από την κοινωνία την αποκλειστικά δημόσια περιουσία, που είναι τα πανεπιστήμια. Άρα, λοιπόν, ο κ. Στουρνάρας πρέπει να με ακούσει -όπως ακούει και άλλους Βουλευτές- και να πει ότι όποιος θεωρεί οτιδήποτε ότι είναι ιδιωτική περιουσία και συμπεριφέρεται έτσι, θα πληρώνει το χαράτσι. 
Σύμφωνα με την παράγραφο 2 του άρθρου 51 του Συντάγματος, οι Βουλευτές αντιπροσωπεύουν το έθνος. Δηλαδή, το Σύνταγμα λέει ρητώς ότι δεν ανήκουμε στην εκλογική μας περιφέρεια, αλλά ούτε και αντιπροσωπεύουμε την ψηφοφόρο κ. Λίτσα ή τον ψηφοφόρο κ. Γιώργο. Πρέπει όλοι μαζί εδώ να κάνουμε ό,τι είναι δυνατόν, με συναίνεση και κριτική και αγώνα υπέρ του ελληνικού λαού. 
Από την άλλη μεριά, όμως, υπάρχει και μια ισοπέδωση -η οποία μάλιστα έφερε την Ελλάδα εδώ- του τύπου «όλοι οι δημόσιοι υπάλληλοι είναι εξαιρετικοί και δεν πρέπει να αγγίξουμε κανέναν» και «όλοι οι Έλληνες είναι έντιμοι». Μάλιστα, τώρα λέμε «χάρη στις θυσίες του ελληνικού λαού». Για μένα αυτό είναι λάθος. 
Επιπλέον, θα ήθελα να πω ότι στην Εκάλη δεν μένουν μόνο πλούσιοι. Μάλιστα, τώρα κάνω και μία σοβαρή πρόταση στο οικονομικό επιτελείο. Ευπαθείς ομάδες υπάρχουν και στην Εκάλη και στο Ψυχικό. 
Θα πρέπει να καταλάβετε λοιπόν, κύριοι του Υπουργείου Οικονομικών, εσείς που καταρτίζετε το φορολογικό νομοσχέδιο, ότι στις ευπαθείς ομάδες ανήκει και η κυρία συνταξιούχος που πριν από πενήντα χρόνια αγόρασε σπίτι σε πολυκατοικία ή στο Ψυχικό που έβοσκαν ακόμα πρόβατα και σήμερα η σύνταξή της έχει πάει στο 1/3, ανεξαρτήτως του εάν μένει στο Ψυχικό. Επίσης, στις ευπαθείς ομάδες ανήκουν και οι κληρονόμοι στην Εκάλη ή σε άλλες περιοχές, που μπορεί να είναι και άτομα με ειδικές ανάγκες. Μιλάω για άτομα με ειδικές ανάγκες και για ανθρώπους και δεν πρέπει να είμαστε ρατσιστές επ’ αυτού. Αυτό θέλω να το σημειώσετε.
Υπάρχει λοιπόν και ο μύθος με τις «θυσίες του ελληνικού λαού». Όχι ισοπέδωση, κυρίες και κύριοι! «Με τις θυσίες» όχι των γνωστών υποζυγίων, «με τις θυσίες» των εντίμων και συνεπών Ελλήνων. Όχι ότι όλοι οι δημόσιοι υπάλληλοι και οι συνταξιούχοι είναι συνήθη υποζύγια. Διότι δημόσιοι υπάλληλοι ήταν όσοι έπαιρναν μίζες και φακελάκια, όπως εφοριακοί, γιατροί, διοικητικοί, υπάλληλοι σε λογιστήρια, νοσοκομεία, πολεοδομίες, ιερείς. Δημόσιοι υπάλληλοι όχι συνεπείς ήταν οι καθηγητές οι οποίοι έκαναν σωρεία «μαύρων» φροντιστηρίων. Έτσι, για να μην ξεχνάμε ότι άλλο είναι ο ελληνικός λαός και άλλο οι θυσίες των μονίμως φορολογούμενων, δηλαδή των συνεπών Ελλήνων. Αυτό πρέπει επίσης να το λάβετε υπ’ όψιν. 
Από τις «μαϊμού» συντάξεις μόνο τριών κυριών χάθηκε ένα εκατομμύριο για πλάκα. Έχουμε δει: ΓΕΝΟΠ-ΔΕΗ, σκάνδαλα, συνδικαλιστές, συνδικαλιστικές οργανώσεις, αγρότες, κτηνοτρόφους, «μαϊμού» επιδοτήσεις, κλοπή ΦΠΑ εκατοντάδων εκατομμυρίων -γιατί κάποιοι πρέπει να τα λέμε αυτά τα πράγματα- και συνεταιρισμούς φαντάσματα στη Λάρισα, μόλις χθες, με χρέη πάνω από 3 δισεκατομμύρια. Η ΕΑΣ Λάρισας έχει ζημιές πάνω από 70 εκατομμύρια. 
Τέλος, αποτελεί παράκληση των νεοτέρων Βουλευτών και πόσο μάλλον των πολύ νέων: Μη μας προκαλείτε ορισμένοι εδώ καρεκλοκένταυροι, εδώ και τριάντα χρόνια μέσα στο βαθύ πολιτικό σύστημα, απ’ όλες τις πτέρυγες, που καλοευχαριστήθηκαν όλα αυτά τα χρόνια την ασυδοσία, τους διορισμούς, τα ρουσφέτια, μερικοί έστειλαν και τα λεφτά τους στην Ελβετία και δεν ξέρουμε αν τα επέστρεψαν, ενώ άλλοι κατηγορούνται για τεράστια φοροδιαφυγή. Τους παρακαλούμε να μην μας προκαλούν και να μην μας κουνάνε το χέρι. 
Όσοι εδώ μέσα έγιναν Υπουργοί, όσοι ήταν στελέχη, είναι οι τελευταίοι που μπορούν να κάνουν κριτική στην παρούσα διακυβέρνηση. Διότι εμείς δεν κυβερνήσαμε, δεν τα φάγαμε, δεν κάναμε σπατάλες στα Υπουργεία μας και δεν επιτρέπω σε κανέναν από αυτό το παλιό πολιτικό σύστημα, από όλες τις πτέρυγες, να κουνάει το δάχτυλο σε μια προσπάθεια δική μας. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΦΩΤΕΙΝΗ ΠΙΠΙΛΗ",430
"126365"," Κι εμείς ευχαριστούμε. 
Το λόγο έχει ο κ. Αθανασίου Αθανάσιος για έξι λεπτά και θα ολοκληρώσουμε με τον κ. Αρβανιτόπουλο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126366"," Ευχαριστώ, κύριε Πρόεδρε.
Ο Πρωθυπουργός ήρθε σήμερα εδώ μόνο και μόνο για να χειροκροτήσει τον κ. Γεωργιάδη. Δηλαδή, κατά τη γνώμη μου, ήρθε για να χειροκροτήσει την αποτυχία του. 
Αν δεν πιστεύει εμένα, ας ρωτήσει την κ. Ελένη Γλύκατζη-Αρβελέρ, την οποία είχε κάποτε συζητήσει για Πρόεδρο της Δημοκρατίας. Η κ. Αρβελέρ έχει χαρακτηρίσει δημοσίως τον κ. Γεωργιάδη με χαρακτηρισμό που επανέλαβα στην τηλεόραση, αλλά δεν πρέπει να επαναλάβω σε αυτή την Αίθουσα. Αναζητήστε τον στο διαδίκτυο. 
Κύριε Πρόεδρε, αυτός ο προϋπολογισμός σκοτώνει. Όπλο δικό του είναι το μαγκάλι της δεκατριάχρονης Σάρας στη Θεσσαλονίκη. Χριστουγεννιάτικα ξαναγεννήσατε «Το κοριτσάκι με τα σπίρτα». Εύγε!» «Το κοριτσάκι με τα σπίρτα» του Άντερσεν κυκλοφόρησε το 1845. «Το κοριτσάκι με το μαγκάλι», φαινόμενο «πολιτικής άνοιξης», ανανεώνει την ιστορία εκατόν εξήντα οκτώ χρόνια μετά. Έχουν δίκιο όσοι υμνολογούν την Κυβέρνηση. Παραμυθένια χώρα η Ελλάδα, ελέω Σαμαρά! 
Αυτός ο προϋπολογισμός βαθαίνει το λάκκο της πείνας. «Πεινούσαμε, αλλά δεν φάγαμε σήμερα σπίτι», απαντά το 18,9% των μαθητών σε έρευνα που χρηματοδότησε το συριζαϊκό Ίδρυμα «Σταύρος Νιάρχος». 
Αυτός ο προϋπολογισμός σαμαρώνει με περισσότερα χρέη τον απλό Έλληνα και ξεσαμαρώνει κάθε αεριτζή που υποδύεται τον επενδυτή. Αυτός ο προϋπολογισμός, απαύγασμα του κατά Στουρνάρα μοναδικού σοβαρού κειμένου που διαθέτει η χώρα, κακουργεί.
Ενδεικτική η πώληση του «Αστέρα» της Βουλιαγμένης. Ποιος μπορεί ατιμωρητί να παραβιάζει προεδρικό διάταγμα που απαγορεύει τη «φύτευση» επαύλεων σε παράλιο δάσος; Ποιος μπορεί να κάνει διαγωνισμό για οκτώ χιλιάδες εξακόσια τετραγωνικά μέτρα τσιμέντου και έπειτα από σαράντα οκτώ ώρες το Περιφερειακό Συμβούλιο Αττικής τα οκτώ χιλιάδες εξακόσια τετραγωνικά μέτρα να τα αυξάνει σε τριάντα εννέα χιλιάδες εξακόσια; Ποιος μπορεί να δωρίζει τριάντα μία χιλιάδες τετραγωνικά μέτρα; Σε ποιους; Σε ποια μέλισσα ή «Μελισσανίδα»; 
Η Εθνική Τράπεζα δεν μπορεί να κουρέψει τα στεγαστικά των βιοπαλαιστών και μπορεί να δωρίζει βίλες; Αυτός ο Προϋπολογισμός είναι έργο εκείνων που ο Κρούγκμαν χαρακτηρίζει «δήθεν σοβαρούς πολιτικούς». «Με την ανεργία στα επίπεδα του μεγάλου κραχ» -γράφει- «και τη μεσαία τάξη να ψάχνει στα σκουπίδια, η λιτότητα στην Ελλάδα έχει φθάσει ήδη πολύ μακριά». «Η αλήθεια είναι» –ακούστε ποιος το λέει και πού το γράφει- «ότι οι διαδηλωτές, αυτοί που ήταν έξω, έχουν δίκιο. Περισσότερη λιτότητα δεν υπηρετεί κανένα χρήσιμο σκοπό. Εδώ οι πραγματικά παράλογοι παίκτες είναι οι δήθεν σοβαροί πολιτικοί που απαιτούν όλο και περισσότερο πόνο.» Αυτά αναφέρονται στην «INTERNATIONAL HERALD TRIBUNE» στις 29 Σεπτεμβρίου.
Για κάποιους, όπως ο κ. Βορίδης, που είπαν ότι ο ΣΥΡΙΖΑ είναι μόνος, θα πω ότι η Νέα Δημοκρατία έχει μείνει πολύ πίσω από την προωθημένη δυτική σκέψη. Αυτός ο προϋπολογισμός «χρυσοχοΐζει» κατά 60% προς τους εργολάβους και θεωρεί στουρνάρια ηγέτες όπως ο Χέρμουτ Σμιτ. Ακούστε τι λέει ο φίλος και σύμμαχος του αείμνηστου Καραμανλή. «Εμείς οι Γερμανοί πρέπει να αλλάξουμε στάση. Έχουμε το μεγαλύτερο πλεόνασμα στον κόσμο, μεγαλύτερο και από αυτό της Κίνας, δηλαδή 240 δισεκατομμύρια. Το Βερολίνο πρέπει να υποχωρήσει στις πιέσεις και να αυξήσει τις δαπάνες του. Αυτό το πελώριο πλεόνασμα γεννά ηθική υποχρέωση. Δημόσια χρέη πρέπει να χαριστούν και μακροπρόθεσμες πιστώσεις πρέπει να προβλεφθούν, με σκοπό να ωθήσουν την Ελλάδα και την Ισπανία στην ανάκαμψη». «Και τούτο» -καταλήγει στους «NEW YORK TIMES» στις 22 Νοεμβρίου 2013- «είναι αντίστοιχο της άφεσης του γερμανικού χρέους το 1953». Τι λέει ο Σμιτ; Πρώτον, κούρεμα χρέους. Δεύτερον, νέο Σχέδιο Μάρσαλ. 
Σας θυμίζουν Τσίπρα; Ορθώς. Αλλά, αλλά, αλλά…Το έγκλημα της ελληνικής Προεδρίας στην Ευρωπαϊκή Ένωση είναι ότι η Κυβέρνηση Σαμαρά υποσχέθηκε στο Βερολίνο ότι δεν θα εγείρει το μεγάλο ζήτημα. Γιατί; Επειδή το ζητεί ο ΣΥΡΙΖΑ. Θα έχει όλους τους ευρωπαίους ηγέτες γύρω της και δεν θα θέσει το βασικό αίτημα του ΣΥΡΙΖΑ: Πανευρωπαϊκή Διάσκεψη για το χρέος. «Αίσχος!», όπως αναφέρει σε γραπτή ανακοίνωσή του για παραπλήσια θέματα ο κ. Βύρων Πολύδωρας. 
Συνοψίζουμε: Η ελληνική πολιτεία χορηγεί άδεια εξάμηνης παραμονής σε όποιον εμφανίζει το παιδί του νεκρό από τις αναθυμιάσεις της πολιτικής Βενιζέλου. 
Δεύτερον, ο κ. Στουρνάρας κρατεί διαρκώς σημειώσεις –θα έχει ίσως το χρόνο, γιατί πιθανότατα θα απολυθεί- για το βιβλίο του υπό τον τίτλο: «Εγώ που έλιωσα τον Κέινς».
Ο Πρωθυπουργός έγινε κτηματομεσίτης και ως κτηματομεσίτης δηλώνει ότι δίνει τη μάχη για την προστασία των φτωχών και των ανέργων. Έτσι είναι. Τον πιστεύω. «Όχι άλλα μέτρα» βροντοφωνάζει ο Πρωθυπουργός. Πάλι τον πιστεύω. Άλλωστε, δεν χρειάζονται άλλα μέτρα. Έδωσες τρεις μνημονιακές μαχαιριές και σκότωσες τον μικρομεσαίο. Τι χρειάζεται η τέταρτη μαχαιριά, αφού πέθανε ήδη με τις τρεις; Αυτό το έκανε μόνο η Ηλέκτρα του Σοφοκλή. «Δώσε άλλη μια μαχαιριά» φώναζε στον αδερφό της Ορέστη, όταν αυτός είχε ήδη σκοτώσει τη μητέρα τους Κλυταιμνήστρα. 
Ο κ. Σαμαράς δεν μπορεί να έχει, και δεν έχει, καμμία σχέση με την Ηλέκτρα ούτε με τον Ορέστη ούτε φυσικά με την Κλυταιμνήστρα. Η μόνη σχέση του είναι με το μαχαίρι. Και το πολιτικό μαχαίρι –τελειώνω, κύριε Πρόεδρε- είναι το πιο κοφτερό απ’ όλα. Η βία είναι καταδικαστέα απ’ όπου και αν προέρχεται, ε; Και από το πολιτικό μαχαίρι. 
Τούτες τις μέρες ας κλείσουμε κάπως αλλιώς. Μνημονεύετε, αδερφοί, Αλέξανδρο Παπαδιαμάντη. Θυμάστε το διήγημά του «Το ενιαύσιον θύμα», δηλαδή το ετήσιο θύμα; Ξαναγράφεται. Ξαναγράφεται αλλιώς, αλλά ξαναγράφεται καθημερινά. 
Καλά Χριστούγεννα και μη, παρακαλώ σας, μη εκπλειστηριάσετε τη φάτνη! Έρρωσθε! 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΘΑΝΑΣΙΟΣ ΑΘΑΝΑΣΙΟΥ",9
"126367"," Το λόγο έχει ο Υπουργός Παιδείας και Θρησκευμάτων κ. Αρβανιτόπουλος για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126368"," Ευχαριστώ κύριε Πρόεδρε.
Κυρίες και κύριοι συνάδελφοι, η συζήτηση για τον προϋπολογισμό του 2014 πραγματοποιείται δεκαέξι μήνες μετά τις προγραμματικές δηλώσεις της Κυβέρνησης και ένα μήνα μετά την πρόταση δυσπιστίας του ΣΥΡΙΖΑ, που εξελίχθηκε σε ψήφο εμπιστοσύνης για την Κυβέρνηση Σαμαρά.
Είχα απευθυνθεί τότε στους συναδέλφους του ΣΥΡΙΖΑ και εξέφρασα την ελπίδα ότι από τη στιγμή που η πρότασή τους θα καταψηφιζόταν, θα άλλαζαν επιτέλους στρατηγική, θα έπαυαν δηλαδή να είναι δύσπιστοι, κυρίως απέναντι στη δική τους ικανότητα να καταθέτουν προτάσεις, γιατί εδώ που τα λέμε δεκαέξι μήνες δεν έχουμε δει καμμία πρόταση από την Αξιωματική Αντιπολίτευση, σε κανένα επίπεδο. 
Η πρότασή σας τότε καταψηφίστηκε και σύμφωνα με τον Κανονισμό της Βουλής δεν έχετε το δικαίωμα να καταθέσετε νέα. Αυτή η διάταξη στον Κανονισμό υπάρχει για κάποιον λόγο. Υποδεικνύει στην Αξιωματική Αντιπολίτευση ότι δεν μπορεί κάθε τρεις και λίγο να ζητάει την αντικατάσταση της Κυβέρνησης.
Δυστυχώς, η στάση σας δεν άλλαξε στο παραμικρό. Δεν πέρασαν δεκαπέντε ημέρες και ζητήσατε από τον Πρωθυπουργό τη δική μου αντικατάσταση. Θέλω να σας ευχαριστήσω γι’ αυτό, γιατί με αυτή σας την πρόταση πείσατε και τους πλέον δύσπιστους για τη στρατηγική απόφαση που έχετε λάβει εδώ και καιρό να μετατρέψετε το χώρο της εκπαίδευσης σε πεδίο βολής. Δεν αφήσατε πια καμμία αμφιβολία ότι η επιχειρούμενη αναστάτωση στην παιδεία έχει όνομα και διεύθυνση -ΣΥΡΙΖΑ και Κουμουνδούρου- και μάλιστα, από την πρώτη στιγμή.
Θέλω να σας θυμίσω τι είπατε, τι κάνατε ή τι επιχειρήσατε να κάνετε, όταν εμείς προχωρούσαμε σε γενναίες μεταρρυθμίσεις για τη συνολική αναβάθμιση του εκπαιδευτικού μας συστήματος. Απέναντι στην εθνική προσπάθεια, η τυφλή σύγκρουση. Εμείς, τον Αύγουστο του 2012, με το πρώτο νομοσχέδιο της Κυβέρνησης ολοκληρώσαμε το θεσμικό εκσυγχρονισμό της τριτοβάθμιας εκπαίδευσης, θεραπεύοντας τις δυσλειτουργίες που καθιστούσαν το ν. 4009 ανεφάρμοστο. 
Γιατί το κάναμε αυτό; Γιατί αρνηθήκατε τη μεταρρύθμιση. Προσπαθήσατε να την μπλοκάρετε. Σπρώξατε σε καταλήψεις και αποφεύγατε να βάλετε κάλπη, γιατί σας τρόμαζε η κάλπη. Όμως, τα ξεπεράσαμε όλα αυτά. Βάλαμε την ηλεκτρονική ψηφοφορία και ηττηθήκατε. Φάνηκε η γύμνια σας. Το 80% της ακαδημαϊκής κοινότητας ψήφισε και εξελέγησαν συμβούλια σε όλα τα ιδρύματα της χώρας, με επιφανείς προσωπικότητες. 
Όταν προχωρήσαμε στον εξορθολογισμό του ακαδημαϊκού χάρτη με το σχέδιο «Αθηνά», όταν προχωρήσαμε στην ενδυνάμωση των ιδρυμάτων μας, στη σύνδεση του ακαδημαϊκού με τον αναπτυξιακό χάρτη της χώρας, εσείς πίσω από αυτή την προσπάθεια, πίσω από το σχέδιο «Αθηνά», είδατε τα ιδιωτικά πανεπιστήμια. Όταν προχωρήσαμε στην αξιολόγηση και με το νομοσχέδιο που καταθέσαμε και με το προεδρικό διάταγμα που εξεδόθη, την αξιολόγηση στην πρωτοβάθμια και δευτεροβάθμια εκπαίδευση, την αξιολόγηση των δομών, των διαδικασιών, αλλά και των εκπαιδευτικών μας, εσείς την αρνηθήκατε, αποκαλύπτοντας δήθεν κομματικές λογικές, σκοπιμότητες και απολύσεις.
Αλλάξαμε το χάρτη της δευτεροβάθμιας εκπαίδευσης. Με το ν. 4186 οικοδομήσαμε και οικοδομούμε ένα γενικό λύκειο, που έχει παιδευτική αυτονομία και μετατρέπεται, από εξεταστικό φροντιστήριο, σε σχολείο γενικής δευτεροβάθμιας παιδείας και εκπαίδευσης. 
Πρωτίστως, όμως, αλλάξαμε θεμελιωδώς την επαγγελματική εκπαίδευση. Αναβαθμίσαμε το εκπαιδευτικό της πρόγραμμα, εφαρμόσαμε τον τέταρτο χρόνο -χρόνο μαθητείας- για όλους τους αποφοίτους επαγγελματικού λυκείου. Ιδρύσαμε δομές δημόσιας δωρεάν επαγγελματικής κατάρτισης στις σχολές επαγγελματικής κατάρτισης και τα ινστιτούτα επαγγελματικής κατάρτισης. 
Τι αντιτείνατε; Τι είπατε εσείς; Εσείς, την αναβάθμιση του λυκείου την πολεμήσατε βλέποντας, τάχα μου, την μετατροπή τους σε εξεταστικό κέντρο. Την αναβάθμιση της επαγγελματικής εκπαίδευσης την αποκαλέσατε «ένα νέο παιδομάζωμα» για τις γερμανικές φάμπρικες.
Εμείς αναβαθμίσαμε τα πρότυπα πειραματικά σχολεία, τα πρότυπα πειραματικά γυμνάσια και λύκεια. Εμείς δημιουργούμε πρότυπα σχολειά και στην επαγγελματική εκπαίδευση, επιδιώκοντας την αριστεία και την αξιοσύνη. 
Εσείς, σε αυτόν τον πλέον αταξικό θεσμό, ανακαλύψατε ταξικά σχολεία. Συνταχθήκατε με την ΟΛΜΕ στην προσπάθειά της να τινάξει στον αέρα τις πανελλαδικές εξετάσεις. Βάλατε πλάτη στην ΟΛΜΕ τότε, παίζοντας με τον ιδρώτα και την αγωνία των μαθητών και των οικογενειών τους. 
Και μετά την αποτυχία σας να καταλάβετε τα θερινά ανάκτορα, κάνατε την τελική εφόρμηση, την τελική επίθεση, τον Σεπτέμβρη με τον αγιασμό για να κλείσετε τα σχολεία, να απεργήσουν οι καθηγητές, να κάνουν οι μαθητές καταλήψεις. Αποτύχατε και σε αυτό. Και σας έμεινε το τελευταίο κάστρο, ο χώρος της τριτοβάθμιας εκπαίδευσης. Και εδώ, με μοχλό το επώδυνο -είναι η αλήθεια- μέτρο της διαθεσιμότητας, που μας ανάγκασε να βάλουμε σε διαθεσιμότητα χίλιους εκατόν εξήντα πέντε διοικητικούς υπαλλήλους των πανεπιστημίων, εσείς βάλατε σε ομηρία τους φοιτητές, τις οικογένειές τους, αλλά και τους ίδιους τους διοικητικούς υπαλλήλους. 
Εμείς θέσαμε σε διαθεσιμότητα χίλιους εκατόν εξήντα πέντε διοικητικούς υπαλλήλους οκτώ πανεπιστημίων στο πλαίσιο της διοικητικής αναδιάρθρωσης, του εξορθολογισμού, αλλά και της εκπλήρωσης των εθνικών υποχρεώσεων σε αυτή την κρίσιμη ώρα. Εσείς, με μπροστάρη καθοδηγούμενες μειοψηφίες, βάλατε σε διαθεσιμότητα ογδόντα χιλιάδες φοιτητές του Καποδιστριακού Πανεπιστημίου, με ολέθριες συνέπειες για τις σπουδές τους. 
Και το εντυπωσιακό σε αυτή την προσπάθεια είναι ότι έχετε βρει απρόσμενους συνοδοιπόρους, τους φανατικούς του νεοφιλελευθερισμού, του δήθεν εκσυγχρονισμού, που πάντα ζητούν το κάτι παραπάνω, σαν ένα δείγμα εκδίκησης απέναντι στις κοινωνικές ομάδες. Είναι εκείνοι που ζητούσαν να κλείσουν άλλα πενήντα τμήματα παραπάνω στο σχέδιο «Αθηνά», το ίδιο απρογραμμάτιστα όπως άνοιξαν, χωρίς να υπολογίζουν ότι το κάθε τμήμα έχει τη δική του φιλοσοφία, έχει χιλιάδες φοιτητές. Είναι εκείνοι που εξέφρασαν τη δυσφορία τους, γιατί η αξιολόγηση των εκπαιδευτικών δεν θα οδηγούσε σε μαζικές απολύσεις. Και είναι οι ίδιοι που παρουσίαζαν ως ειλημμένη κυβερνητική απόφαση την επιστράτευση των διοικητικών των πανεπιστημίων πριν από τις 17 του Νοέμβρη για να πυροδοτήσουν το κλίμα. Είστε οι ίδιοι. 
Προσωπικά, δεν αντιπαρατίθεμαι με κανέναν ούτε με ενδιαφέρει αν κάποιοι με κρίνουν αναποφάσιστο και κάποιοι άλλοι αυταρχικό, γιατί ο λαός μας λέει «όσα ξέρει ο νοικοκύρης δεν τα ξέρει ο κόσμος όλος». Και πιστέψτε με, κανένας δεν ξέρει καλύτερα από τον εκάστοτε Υπουργό Παιδείας ποια είναι η κατάσταση στα σχολειά, ποια είναι η κατάσταση στα πανεπιστήμια και στα ΤΕΙ, ποιες είναι οι ελλείψεις, ποια είναι τα πλεονάσματα σε εκπαιδευτικούς ή διοικητικούς υπαλλήλους σε όλες τις βαθμίδες του εκπαιδευτικού μας συστήματος, ιδιαίτερα όταν τυχαίνει ο Υπουργός να είναι και μέλος της εκπαιδευτικής κοινότητας. 
Κυρίες και κύριοι συνάδελφοι, οι αλλαγές που κάναμε, οι μεταρρυθμίσεις που φέραμε ούτε ακυρώνονται ούτε μηδενίζονται. 
Κυρίες και κύριοι συνάδελφοι, η αντιπολιτευτική σας δημαγωγία και πρακτική και καταγράφεται και απωθεί και θα σας ακολουθεί.
Κυρίες και κύριοι συνάδελφοι, ο εξορθολογισμός του δημοσίου είναι εθνικός στόχος. Η διαθεσιμότητα για το Υπουργείο Παιδείας και Θρησκευμάτων ήταν εθνική υποχρέωση. Για την Κυβέρνηση, όμως, η διαθεσιμότητα δεν σημαίνει απολύσεις. Γιατί στόχος της Κυβέρνησης παραμένει η ορθολογική ανακατανομή του ανθρώπινου δυναμικού, προκειμένου να καλυφθούν οι ανάγκες των υπηρεσιών στο δημόσιο τομέα. Γι’ αυτό το λόγο, εφαρμόζουμε προγράμματα κινητικότητας, δηλαδή επανατοποθέτησης υπαλλήλων που βρίσκονται σε διαθεσιμότητα. 
Και θέλω να πω από το Βήμα της Βουλής ότι για τους εκπαιδευτικούς που θέσαμε σε διαθεσιμότητα, από τις 31 Οκτωβρίου στείλαμε στο Υπουργείο Διοικητικής Μεταρρύθμισης τις λίστες επανατοποθέτησής τους. Σήμερα συνεδρίασε στο Υπουργείο Διοικητικής Μεταρρύθμισης το τριμελές συμβούλιο, που ενέκρινε την επανατοποθέτηση των χιλίων διακοσίων πενήντα εκπαιδευτικών από τους χίλιους οκτακόσιους εξήντα τέσσερις που θέσαμε σε διαθεσιμότητα.
Την Τρίτη, όπως με διαβεβαίωσε ο Υπουργός Διοικητικής Μεταρρύθμισης, συνεδριάζει και πάλι το Συμβούλιο για να επανατοποθετήσει άλλους εκατόν πενήντα. Προχωράμε, δηλαδή, βήμα-βήμα για την επίτευξη του τελικού στόχου, για τον οποίο έχω δεσμευτεί από το Βήμα της Βουλής και για τους εκπαιδευτικούς, αλλά και για τους διοικητικούς υπαλλήλους των πανεπιστημίων. 
Για να το ξεκαθαρίσουμε μια για πάντα, σας λέω ότι από τα οχτώ ιδρύματα που επηρεάστηκαν από τη διαθεσιμότητα, τα επτά λειτουργούν κανονικά χωρίς να τα επηρεάσει η απεργία των διοικητικών υπαλλήλων. Τα μαθήματα γίνονται κανονικά χωρίς κανένα εμπόδιο. Μόνο το Καποδιστριακό Πανεπιστήμιο παρέμεινε κλειστό. 
Υποστήριξα από την πρώτη στιγμή ότι είναι στο χέρι, βάσει των αρμοδιοτήτων που παρέχει ο νόμος, του κάθε πρύτανη, κάθε ιδρύματος να διασφαλίσει την εύρυθμη λειτουργία -και κυρίως την ακαδημαϊκή του λειτουργία- ανεξάρτητα από τις όποιες δυσλειτουργίες θεωρεί ότι υπάρχουν στη διοικητική του υποστήριξη. 
Συνεπώς, και με δεδομένη πλέον την ανακοίνωση των υπαλλήλων του Καποδιστριακού Πανεπιστημίου, του Συλλόγου των διοικητικών υπαλλήλων του Καποδιστριακού Πανεπιστημίου, που επανειλημμένα έχουν τονίσει ότι κανείς δεν παρεμποδίζει την είσοδο σε καθηγητές και φοιτητές στο ίδρυμα, τη Δευτέρα αναμένω ότι καθηγητές και φοιτητές θα προσέλθουν κανονικά στα αμφιθέατρά τους. 
Θέλω να πω και κάτι ακόμα σε ό,τι αφορά το εξάμηνο για τους φοιτητές του Καποδιστριακού Πανεπιστημίου: Θέλω να δηλώσω ότι η πολιτεία δεν θα δεχθεί καμμία έκπτωση στην εκπαιδευτική διαδικασία. Δεν θα δεχθεί ούτε μια ώρα μαθήματος λιγότερη. Δεν θα δεχθεί ούτε μια εβδομάδα λιγότερη από τις δεκατρείς εβδομάδες που ορίζει και προβλέπει ο νόμος. Σε αυτό το πλαίσιο που ορίζει ο νόμος θα αποφασίσει κάθε τμήμα και κάθε σχολή του Καποδιστριακού Πανεπιστημίου -όπως έχει και την ευθύνη- πώς και πότε θα γίνουν τα δύο εξάμηνα, ακόμα κι αν χρειαστεί να γίνουν μαθήματα και μέσα στο καλοκαίρι. 
Αγαπητοί συνάδελφοι, κάθε αντικειμενικός παρατηρητής θα συμφωνήσει ότι οι μεγάλες αλλαγές στην παιδεία που πραγματοποιήσαμε, δεν ήταν μνημονιακές επιταγές, αλλά εθνικές στρατηγικές επιλογές για την οικοδόμηση της μεταμνημονιακής Ελλάδας, για να μη φτάσουμε ποτέ ξανά στο χείλος του γκρεμού. 
Κυρίες και κύριοι συνάδελφοι, για το 2014 εμείς προχωράμε στα επόμενα βήματα. Ποια είναι αυτά: 
Πρώτον, η αντιστοίχηση όλων των τίτλων του Εθνικού Πλαισίου Προσόντων και η απόδοση επαγγελματικών δικαιωμάτων σε όλες τις ειδικότητες, ώστε να εναρμονίσουμε σπουδές και αγορά εργασίας, ξεκαθαρίζοντας το θολό τοπίο τριάντα χρόνων μια κι έξω. 
Δεύτερον, η ολοκλήρωση της αξιολόγησης όλων των σχολικών εγχειριδίων από μηδενικής βάσεως και ο επανακαθορισμός της διδακτέας ύλης από το Ινστιτούτο Εκπαιδευτικής Πολιτικής. 
Τρίτον, το νομοσχέδιο για την ειδική αγωγή, που θα καταθέσουμε. Σε αυτόν τον τομέα κάναμε πολλά, διπλασιάζοντας αυτή τη χρονιά τους απασχολούμενους εκπαιδευτικούς και το ειδικό προσωπικό.
Κακά τα ψέματα, όμως, όλα αυτά δεν φτάνουν. Γι’ αυτό και θα καταθέσουμε ολοκληρωμένο νομοσχέδιο για τη βελτίωση της ειδικής αγωγής, όπως άλλωστε έχουμε δεσμευτεί.
Τέταρτον, το νομοσχέδιο για την έρευνα και την τεχνολογία, διότι είναι στρατηγική απόφαση αυτής της Κυβέρνησης να συνδέσει τα ανώτατα εκπαιδευτικά ιδρύματα με τα ερευνητικά ινστιτούτα και την παραγωγή.
Και προχωράμε και σε μια σειρά μικρών, αλλά σημαντικών, μέτρων πολιτικής: 
Πρώτον, ολοκλήρωση και εγκατάσταση σε όλα τα σχολεία πια διαδραστικών πινάκων και υπολογιστών. Το πρόγραμμα είναι σε εξέλιξη και ολοκληρώνεται. Πιστεύω ότι με το τέλος της χρονιάς αυτό θα το έχουμε διασφαλίσει. 
Δεύτερον, ολοκλήρωση των πληροφοριακών συστημάτων για τη διαχείριση του ανθρώπινου δυναμικού, αλλά και τη δημοσιονομική διαχείριση, με στόχο τη διαφάνεια. 
Τρίτον, καθιέρωση ηλεκτρονικής δημοπρασίας για τις προμήθειες όλων των εποπτευόμενων νομικών προσώπων και οργανισμών του Υπουργείου.
Κυρίες και κύριοι συνάδελφοι, η στρατηγική επιλογή της Κυβέρνησης είναι η δημόσια και δωρεάν παιδεία. Και δημόσια και δωρεάν παιδεία σημαίνει ελεύθερη, ανεμπόδιστη και καθολική προσφορά γνώσης, δεξιοτήτων και ευκαιριών για όλους τους Έλληνες, μια εθνική παιδεία που οδηγεί στην αρετή, μια εθνική παιδεία που οδηγεί στην αγωγή και μια εκπαίδευση που παρέχει μάθηση, δίνοντας στα Ελληνόπουλα ευκαιρίες προκοπής και ευημερίας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"126369"," Κι εμείς ευχαριστούμε τον κύριο Υπουργό.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"126370"," Μάλιστα, μάλιστα.
Με τη συναίνεση του Σώματος και ώρα 23.21’ λύεται η συνεδρίαση για αύριο, Σάββατο 7 Δεκεμβρίου 2013 και ώρα 12.00’, με αντικείμενο εργασιών του Σώματος νομοθετική εργασία: Συνέχιση της συζήτησης επί του σχεδίου νόμου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014».
Ο","ΟΛΟΙ ΟΙ ΒΟΥΛΕΥΤΕΣ",NA
