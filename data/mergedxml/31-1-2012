"","Content","name","ParlmemberID"
"108258","Date","31-1-2012",NA
"108259"," Κυρίες και κύριοι συνάδελφοι, εισερχόμεθα στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η τρίτη με αριθμό 2823/14-12-2011 ερώτηση πρώτου κύκλου της Ε΄ Αντιπροέδρου της Βουλής και Βουλευτού του Κομμουνιστικού Κόμματος Ελλάδας κ. Βαρβάρας (Βέρας) Νικολαΐδου προς τον Υπουργό Πολιτισμού και Τουρισμού, σχετικά με την  ανάκληση της απόφασης του Δ.Σ. του Δήμου Χάλκης για εξεύρεση επενδυτών για την επιχειρηματική εκμετάλλευση  του νησιού Αλιμιά της Δωδεκανήσου. 
Στην ερώτηση θα απαντήσει ο Υφυπουργός Πολιτισμού και Τουρισμού κ. Γεώργιος Νικητιάδης.
Το λόγο έχει η κ. Νικολαΐδου για να αναπτύξει την ερώτησή της.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108260"," Ευχαριστώ, κύριε Πρόεδρε. 
 Το αίτημά μας είναι να σταματήσει πράγματι κάθε επιχειρηματική εκμετάλλευση του νησιού Αλιμιά. Και επειδή οι περισσότεροι μπορεί να το ακούν για πρώτη φορά, είναι ένα μικρό νησάκι μεταξύ Ρόδου και Χάλκης. Ο Υπουργός σίγουρα το ξέρει πολύ καλά. Είναι ένα νησάκι που από το 1978 έχει πρώτα απ’ όλα ανακηρυχθεί παραδοσιακός οικισμός με προεδρικό διάταγμα και στη συνέχεια το 1999 κηρύχθηκε ολόκληρο το νησί αρχαιολογικός χώρος λόγω των ευρημάτων του, που καλύπτουν πολλές εποχές. 
Έρχεται, λοιπόν, τώρα ο Δήμος της Χάλκης, ξεπερνώντας στην κυριολεξία κάθε νομική έννοια, καταπατώντας κάθε έννοια πρώτα απ’ όλα προστασίας της πολιτιστικής μας κληρονομιάς και του περιβάλλοντος, αλλά πιεζόμενος από τις κυβερνητικές παραινέσεις για εκχώρηση της δημόσιας περιουσίας, για ξεπούλημα -θα έλεγα- της δημόσιας περιουσίας σε μονοπωλιακούς ομίλους, προκειμένου να ενισχυθεί η κερδοφορία τους και αποφασίζει ομόφωνα την πρόσληψη μέσω δημόσιου διαγωνισμού εταιρείας συμβούλων. Σε κάποια απάντηση ο δήμαρχος δίνει και επεξηγήσεις ότι θα φροντίσει να μην πληρωθούν οι σύμβουλοι αυτοί -αυτό μας θυμίζει και κάποια άλλα έργα, του Ελληνικού ας πούμε παλαιότερα- για τη χρήση και εκμετάλλευση του μικρού νησιού Αλιμιά. 
Ποιο είναι τώρα το πρόβλημα και τι ζητάμε, όχι μόνο εμείς, αλλά και η Αρχαιολογική Υπηρεσία, η Νομαρχιακή Επιτροπή του Κομμουνιστικού Κόμματος Ελλάδας στα Δωδεκάνησα, η Συντονιστική Επιτροπή του ΣΥΡΙΖΑ, του Συνασπισμού, της περιοχής; Όλοι αυτοί δεν διαφωνούμε απλά επειδή θέλουμε να διαφωνήσουμε, αλλά γιατί ξεκινάει ένα κακό προηγούμενο για όλα τα νησάκια της περιοχής να ξεπουληθούν. Στο όνομα δήθεν της οικονομικής κατάστασης των δήμων, το έπραξε αυτό ο Δήμος της Χάλκης. Είναι γνωστή η οικονομική κατάσταση και ποια είναι τα αίτια και ποιοι έχουν φέρει την τοπική αυτοδιοίκηση σε αυτό το χάλι, ιδιαίτερα μετά τον «Καλλικράτη». Δεν πρόκειται όμως να λύσει κανένα πρόβλημα οικονομικό, αλλά αντίθετα.
Ειλικρινά, δεν ξέρω σε ποιες πλάτες στηρίζεται αυτή η γαλαζοπράσινη δημοτική αρχή και μπορεί να ξεπερνάει κάθε νομική έννοια, κάθε έννοια προστασίας της αρχαιολογικής μας κληρονομιάς. 
Το λέω αυτό, γιατί δεν μπήκε στον κόπο ούτε καν να ενημερώσει το Υπουργείο Πολιτισμού ή το Υπουργείο Εξωτερικών, από τη στιγμή που πάει να κάνει διεθνή διαγωνισμό, να ενημερώσει την Αρχαιολογική Υπηρεσία. Χρειάστηκε να καταθέσουμε εμείς αυτή την ερώτηση –με την απλή μορφή στην αρχή- η οποία δεν απαντήθηκε. Μετά έρχεται μία εκπρόθεσμη απάντηση. 
Κύριε Υπουργέ, δεν θέλω να χαρακτηρίσω την απάντηση, αλλά εκτός από πρόχειρη, είναι εντελώς επιφανειακή, για να μην δώσω κάποιον άλλο χαρακτηρισμό. 
Λέμε ότι πρέπει κάπου να στηρίζεται, πέρα από την πίεση που δέχεται. Τι λέει, λοιπόν, αυτή η απάντηση του Υπουργείου; Μας λέει ότι μετά την κατάθεση της ερώτησής μας, σε τηλεφωνική επικοινωνία ο δήμος φαίνεται ότι πείστηκε επιτέλους να στείλει τα πρακτικά του δημοτικού συμβουλίου σ’ ένα τμήμα της Αρχαιολογικής Υπηρεσίας.
Πιστεύω ότι αυτά δεν είναι απλώς πρόχειρα. Κάποιοι σπρώχνουν προς αυτή την κατεύθυνση. Το λέω αυτό τουλάχιστον από τις δηλώσεις του δημάρχου, ο οποίος διαβεβαιώνει ότι αυτό το πρόγραμμα θα είναι πιλοτικό, δηλαδή σαν να μας λέει ότι έπονται και άλλα νησάκια στη συνέχεια. Πού θα πάμε; Θα ξεπουληθούν τα πάντα; Θα ήθελα την απάντησή σας, ώστε να συνεχίσω στη δευτερολογία μου. 
Σας ευχαριστώ.","ΒΕΡΑ ΝΙΚΟΛΑΪΔΟΥ",362
"108261"," Ευχαριστούμε την κ. Νικολαΐδου. 
Το λόγο έχει ο Υφυπουργός κ. Γεώργιος Νικητιάδης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108262"," Ευχαριστώ πολύ, κύριε Πρόεδρε.
Το Υπουργείο Πολιτισμού, όταν πληροφορήθηκε την απόφαση του Δημοτικού Συμβουλίου του Δήμου Χάλκης να προβεί σε πρόσληψη συμβούλου για να αξιοποιηθεί η Νήσος Αλιμιά, που ανήκει στο Δήμο Χάλκης, ζήτησε κατ’ αρχάς να λάβει ένα αντίγραφο αυτής της απόφασης, προκειμένου να δει τι ακριβώς περιείχε και πού σκόπευε η απόφαση του δημοτικού συμβουλίου. 
Όταν έλαβε αυτή την απόφαση, έστειλε μία επιστολή ενημερώνοντας το Δήμο Χάλκης ότι η Αλιμιά είναι θεσμοθετημένος αρχαιολογικός χώρος. Στείλαμε και το σχετικό ΦΕΚ. Φυσικά θα πρέπει οποιαδήποτε αξιοποίηση οποιασδήποτε μορφής, από οποιονδήποτε σύμβουλο, να λάβει υπ' όψιν της τη θεσμοθετημένη ζώνη της Αλιμιάς ως αρχαιολογικού χώρου και οποιαδήποτε ανάπτυξη να σεβαστεί απολύτως και να προστατεύσει τις αρχαιότητες και την πολιτιστική κληρονομιά που υπάρχει στο νησί. 
Αντιλαμβάνομαι την ευαισθησία σας, αλλά πρέπει να σας πω ότι με τους χαρακτηρισμούς σας θεωρείτε «ξεπουλητάδες» όλο το νησί. Το δημοτικό συμβούλιο πήρε μία απόφαση. Το προηγούμενο δημοτικό συμβούλιο είχε πάρει αντίστοιχη απόφαση. Δεν έχω γνωρίσει κάποιον Χαλκίτη που να μη θέλει την αξιοποίηση της Αλιμιάς. 
Συνεπώς, κυρία συνάδελφε, θεωρώ υπερβολή χαρακτηρισμούς προερχόμενους από κεκτημένη ταχύτητα, δηλαδή να θεωρείτε ότι όλοι αυτοί οι άνθρωποι το μόνο που θέλουν είναι να ξεπουλήσουν κομμάτια της πατρίδας μας, να τα παραδώσουν στους καπιταλιστές ή οτιδήποτε άλλο μπορεί να εμπεριέχει η αναφορά σας στο σχετικό θέμα. 
Σε ένα τόσο μικρό νησί είναι δεδομένο ότι είναι αδύνατο να υπάρξουν κομματικές παρεμβάσεις ή γαλαζοπράσινες παρεμβάσεις. Μία χούφτα άνθρωποι είναι. Για ποιους «γαλαζοπράσινους» και ποιες «κομματικές παρεμβάσεις» μιλάμε; Ούτε ξέρουμε τι είναι ο δήμαρχος. Δεν ξέρω εάν εσείς γνωρίζετε σε ποιο κόμμα ανήκει ο εκεί δήμαρχος. 
Συνεπώς, θεωρώ υπερβολική την ανάδειξη του θέματος, παρά το γεγονός ότι αντιλαμβάνομαι πλήρως την ευαισθησία προστασίας του αρχαιολογικού χώρου. Όμως θα ήθελα να ακούσω και τη δευτερολογία σας, για να σας αναπτύξω και τις περαιτέρω απόψεις μας, σε σχέση με το πώς εμείς πιστεύουμε ότι πρέπει να αξιοποιείται ένα νησάκι ακατοίκητο δίπλα σ’ ένα νησί που έχει τριακόσιους κατοίκους που προσπαθούν να επιβιώσουν, να αντέξουν και να μην γίνουν μετανάστες στη Ρόδο, καθ’ ότι οι περισσότεροι Χαλκίτες ζουν εκτός της Χάλκης και μόνο το καλοκαίρι πηγαίνει περισσότερος κόσμος. 
Θα ήθελα όμως να ακούσω τη δευτερολογία σας, για να σας αναπτύξω τις δικές μας απόψεις για το πώς βλέπουμε εμείς την ανάπτυξη.","ΓΕΩΡΓΙΟΣ ΝΙΚΗΤΙΑΔΗΣ",360
"108263"," Ευχαριστούμε, κύριε Υφυπουργέ.
Το λόγο έχει η Ε΄ Αντιπρόεδρος της Βουλής κ. Βέρα Νικολαΐδου.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108264"," Κύριε Υπουργέ, η ερώτησή μας δεν είναι για το πώς βλέπετε εσείς την ανάπτυξη, αλλά θέλουμε να απαντήσετε συγκεκριμένα σ’ αυτά που σας ρωτάμε. Όσον αφορά το πώς βλέπετε ή βλέπουμε την ανάπτυξη, μάς έχει δοθεί επανειλημμένα η δυνατότητα  σ’ αυτήν την Αίθουσα και το εξηγήσαμε, ο καθένας από τη δική του σκοπιά. 
Τώρα μου λέτε ότι στείλατε έγγραφο στο Δήμο της Χάλκης για να σας στείλει τα πρακτικά. Εδώ η απάντηση του Υπουργείου, με υπογραφή του Υφυπουργού Πολιτισμού, κ. Αλιβιζάτου, και με ημερομηνία 16 Ιανουαρίου λέει επί λέξει: «Ύστερα από τηλεφωνική επικοινωνία με το Δήμο Χάλκης απεστάλη στην Δ’ Εφορεία Βυζαντινών Αρχαιοτήτων» –αυτό που σας έλεγα πριν- «απόσπασμα των πρακτικών». Μπορεί για σας βέβαια, να μην έχει σημασία. Έχει όμως σημασία, διότι ούτε καν ρωτήσατε το δήμο πώς ξεκινάει μια τέτοια διεθνή διαδικασία χωρίς να ρωτήσει τα αρμόδια Υπουργεία. Το ένα θέμα είναι αυτό. Δεν σας απασχολεί; Νομίζω ότι πρέπει να σας απασχολήσει. 
Εκτός όμως από τα αρχαιολογικά ευρήματα, που είναι πολλών εποχών, σίγουρα ξέρετε πολύ καλά -γιατί είστε από την περιοχή- ότι κατά τον Β΄ Παγκόσμιο Πόλεμο το συγκεκριμένο νησάκι χρησιμοποιήθηκε ως παρατηρητήριο. Δηλαδή έχει στρατηγική σημασία. Οι Ιταλοί μέχρι υδραγωγείο είχαν στις εγκαταστάσεις που είχαν δημιουργήσει για να διευκολυνθούν από το συγκεκριμένο νησάκι, με τη λειτουργία του ως παρατηρητήριο. Ιδιαίτερα αυτή την εποχή τα νησιά του Αιγαίου, τα μικρά και μεγάλα νησάκια, νομίζουμε ότι παίζουν πολύ μεγάλο ρόλο στις εξελίξεις που ζούμε όλοι στη Μεσόγειο, στη Μέση Ανατολή κ.λπ. Φαίνεται όμως ότι δεν σας απασχολούν αυτά τα ζητήματα. Σας πείραξαν οι χαρακτηρισμοί, που πιστεύω ότι ήταν και πολύ επιεικείς. Το «γαλαζοπράσινο» δεν σημαίνει τίποτα. «Γαλάζιος» είναι ο δήμαρχος, που βγήκε με τη στήριξη και των υπόλοιπων στο νησάκι. Αν είναι πενήντα ή εκατό δεν έχει σημασία. Ακριβώς επειδή είναι λίγοι, γνωρίζονται περισσότερο και ξέρει ο ένας τον άλλο. 
Δεν σας εγκαλούμε εμείς επειδή δεν υπάρχουν εκεί οι δυνάμεις του ΚΚΕ ή  κάποιου άλλου κόμματος. Σας εγκαλούμε διότι το πιο πιθανό είναι ότι πιέζετε το δήμο κι επειδή ακριβώς η δημοτική αρχή θέλει να είναι πολύ πειθαρχημένη, προχωράει πολύ γρήγορα κάτω από το άγχος του ξεπουλήματος. Όσο και αν δεν σας αρέσει η έκφραση, ξεπούλημα είναι κι όχι όπως λέτε εσείς, «αξιοποίηση της δημόσιας περιουσίας». Το άγχος σας, κύριε Υπουργέ, είναι να μαζευτούν τα 10 δισεκατομμύρια. που έχετε βάλει σαν στόχο, απ’ αυτήν την ιστορία και τα πρώτα έργα που έχετε δρομολογήσει, με βάση τις δηλώσεις των κυβερνώντων, έχουν ξεπεράσει τα 4,5 δισεκατομμύρια. 
Κάτω απ’ αυτό το άγχος και από την πίεση της έλλειψης των οικονομικών στην αυτοδιοίκηση, δυστυχώς οι εκπρόσωποι δεν πάνε να διεκδικήσουν για να λύσουν τα προβλήματα των δημοτών και τις ανάγκες της περιοχής. Γιατί, αν θέλετε, το συγκεκριμένο έργο έπρεπε να είχε αξιοποιηθεί από το Υπουργείο Πολιτισμού όλα αυτά τα χρόνια και γι’ αυτό ακριβώς λέμε ότι υπάρχουν ευθύνες και στις προηγούμενες κυβερνήσεις, αλλά και στη σημερινή, που πιέζει τόσο πολύ τους αιρετούς εκλεγμένους της τοπικής διοίκησης και προχωράνε σ’ αυτές τις ενέργειες οι οποίες είναι παράνομες, παράτυπες. 
Και δεν σας απασχολεί! Ειλικρινά εκπλήσσομαι, γιατί για την παραμικρή παρατυπία κάποιος άλλος δήμαρχος θα τράβαγε τα πάνδεινα από το Υπουργείο Εσωτερικών ή και από εσάς. Θα τον σταματούσαν. Κι εσείς, με τηλεφωνική επικοινωνία –βάσει του εγγράφου που σας είπα- έστω και με την γραπτή που μας λέτε, απλά του ζητήσατε να στείλει στην Αρχαιολογική Υπηρεσία. 
Δεν ξέρετε ότι ο Πανελλήνιος Σύλλογος Αρχαιολόγων έχει, όχι μόνο αντίθετη άποψη, αλλά λέει με χειρότερους χαρακτηρισμούς, αν θέλετε με πιο σοβαρούς χαρακτηρισμούς αυτά που προ ολίγου σας ανέφερα; Το θέμα, λοιπόν, είναι πάρα πολύ σοβαρό. 
Θα παρακαλούσα στη δευτερολογία σας να μην μας πείτε πώς βλέπετε την ανάπτυξη, αλλά να μας απαντήσετε αν έχετε πρόθεση να πάρετε κάποια μέτρα για να ανασταλεί αυτή η «πρωτοβουλία» της δημοτικής αρχής και να καταλάβουν ότι τέτοιου είδους αναπτύξεις δεν πρόκειται να τους δώσουν θέσεις εργασίας. Άλλωστε, έχουν την εμπειρία από κάποιον ξενώνα που λειτουργεί εκεί. Με δικά τους λεφτά κτίστηκε ο ξενώνας, δόθηκε σε κάποιους ιδιώτες και έχει επιφέρει ζημιά σε όλη την περιοχή και ιδιαίτερα στους ψαράδες που χρησιμοποιούν το λιμάνι.
Απαντήστε μας, λοιπόν, τι σκέπτεστε να κάνετε για αυτήν την έκνομη και αντιλαϊκή απόφαση του δήμου και φυσικά, αν προτίθεται να αναλάβει το Υπουργείο να αξιοποιήσει, πράγματι, αυτούς τους θησαυρούς από το να τους δίνει στον κάθε ιδιώτη, δήθεν για αξιοποίηση, δήθεν για να λύσει τα οικονομικά του δήμου. Η πραγματικότητα είναι ότι αυτά ιδιωτικοποιούνται και μόνο οι κάτοικοι της περιοχής δεν έχουν κανένα όφελος.","ΒΕΡΑ ΝΙΚΟΛΑΪΔΟΥ",362
"108265"," Ευχαριστούμε την κ. Νικολαΐδου. 
Κύριε Υφυπουργέ, έχετε το λόγο για τη δευτερολογία σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108266"," Κυρία συνάδελφε, είναι προφανές ότι έχετε κατασκευάσει ένα μύθο που είναι εκτός πραγματικότητας. Δεν υπάρχει τίποτα από αυτά που λέτε ούτε στην απόφαση του δημοτικού συμβουλίου.","ΓΕΩΡΓΙΟΣ ΝΙΚΗΤΙΑΔΗΣ",360
"108267"," Αυτά που λέει ο Σύλλογος Αρχαιολόγων είναι μύθος;","ΒΕΡΑ ΝΙΚΟΛΑΪΔΟΥ",362
"108268"," Θα σας πω. Όχι, όχι, αυτά που λέτε εσείς. Αυτά που λένε οι αρχαιολόγοι είναι πάρα πολύ σωστά και καλά κάνουν και τα λένε. Εγώ είμαι ο πρώτος που λέει –και σας το διάβασα ήδη- ότι υπάρχει χώρος προστατευόμενος και εμείς θα τον προστατεύσουμε μέχρι τελευταίας ρανίδας, όπως κάνει μέχρι σήμερα και το Υπουργείο Πολιτισμού και το Κεντρικό Αρχαιολογικό Συμβούλιο, με το σύνολο των αποφάσεών του. 
Συνεπώς, η απάντηση για το αν θα προστατευθεί ή όχι η πολιτιστική μας κληρονομιά και ο αρχαιολογικός μας πλούτος δεν υπάρχει λόγος να δοθεί, διότι είναι δεδομένη. Αν έχετε να μας καταλογίσετε περιπτώσεις που δεν έγινε σεβαστός ο αρχαιολογικός μας πλούτος, η πολιτιστική μας κληρονομιά και επιτρέψαμε εμείς να γίνουν επενδύσεις…","ΓΕΩΡΓΙΟΣ ΝΙΚΗΤΙΑΔΗΣ",360
"108269"," Απαντήστε σε αυτό που σας λέω.","ΒΕΡΑ ΝΙΚΟΛΑΪΔΟΥ",362
"108270"," Θα σας απαντήσω και σε αυτό. 
Εμείς, λοιπόν, λέμε ναι στην αξιοποίηση, ναι στην προστασία της κληρονομιάς μας, ναι στην προστασία των αρχαιοτήτων. Δεν είναι αυτή σαφής απάντηση; Τι θέλετε να πούμε; Όχι, δεν θα κάνετε τίποτα, όχι, δεν θα αξιοποιήσετε την όμορφη περιοχή σας, όχι, δεν θα προχωρήσετε…","ΓΕΩΡΓΙΟΣ ΝΙΚΗΤΙΑΔΗΣ",360
"108271"," Αυτό σας λέμε; Αυτό σας ρωτάμε;","ΒΕΡΑ ΝΙΚΟΛΑΪΔΟΥ",362
"108272"," Πείτε μας, λοιπόν.","ΓΕΩΡΓΙΟΣ ΝΙΚΗΤΙΑΔΗΣ",360
"108273"," Ζητάμε να κάνετε εσείς, ως Υπουργείο, αυτήν την αξιοποίηση.","ΒΕΡΑ ΝΙΚΟΛΑΪΔΟΥ",362
"108274"," Το Υπουργείο θα αξιοποιήσει ένα νησί; 
Προφανώς, δεν ξέρετε καν την περιοχή και γι’ αυτόν το λόγο θα σας διαβάσω ένα απόσπασμα από ένα βιβλίο ενός πολιτευτή τότε, ο οποίος αναφερόμενος στην περιοχή λέει: «Η Χάλκη θα μπορέσει να συναντήσει το τρένο της ανάπτυξης μόνο μέσα από σοβαρές προσπάθειες για περισσότερο τουρισμό. Προϋπόθεση για να γίνει αυτό είναι να αναδείξει αυτό που έχει και δεν βρίσκει κανείς αλλού. Κατά την άποψή μου, αυτό είναι η Αλιμιά, αυτός ο εκπληκτικός όρμος που έχει πάντα γαλήνη, που θα μπορούσε να διασκεδάζει εκατοντάδες σκιέρ, κωπηλάτες, κολυμβητές, καταδύτες, σέρφερ από όλον τον κόσμο, ένας όρμος ιδανικός για κάθε θαλάσσιο σπορ, ένας όρμος που αποτελεί φυσικό τοπίο ιδιαιτέρου κάλλους. Η αξιοποίηση, όμως, αυτή απαιτεί σχεδιασμό και αναζήτηση εκείνων των ιδιωτικών φορέων, που θα εκδηλώσουν ενδιαφέρον. Απαιτεί φαντασία, ώστε να προκληθεί το ενδιαφέρον. Απαιτεί τόλμη, ώστε να γίνει γνωστή η προοπτική αξιοποίησης του τόπου». 
Το βιβλίο δεν θα το καταθέσω στα Πρακτικά. Θα σας το χαρίσω, αν θέλετε να το αποδεχθείτε. Θα σας έχω και αφιέρωση, γιατί το έχω γράψει εγώ πριν από πέντε χρόνια. 
Το λέω αυτό, για να σας δείξω ότι όταν μιλάμε για αξιοποίηση της Αλιμιάς, δεν εννοούμε το τι θα γίνει πάνω στο νησάκι. Εννοούμε αυτόν τον εκπληκτικό όρμο, όπου μπορούν εκατοντάδες –για να μη σας πω χιλιάδες- τουρίστες να ασχοληθούν με θαλάσσια σπορ.","ΓΕΩΡΓΙΟΣ ΝΙΚΗΤΙΑΔΗΣ",360
"108275"," Ξεκινάτε όλο αυτό με παράνομες ενέργειες.","ΒΕΡΑ ΝΙΚΟΛΑΪΔΟΥ",362
"108276"," Αυτή είναι η αξιοποίηση. Προφανώς, μια τέτοιου είδους αξιοποίηση έχουν στο μυαλό τους και οι άνθρωποι που θέλουν να καλέσουν συμβούλους και ακόμα προφανέστερα, σε καμμία περίπτωση το Υπουργείο Πολιτισμού και Τουρισμού δεν πρόκειται να επιτρέψει αξιοποίηση, η οποία θα ακουμπάει, έστω και τόσο δα, ένα πετραδάκι από τον αρχαιολογικό μας πλούτο και από την πολιτιστική μας κληρονομιά.","ΓΕΩΡΓΙΟΣ ΝΙΚΗΤΙΑΔΗΣ",360
"108277"," Άλλο δείχνετε, όμως.","ΒΕΡΑ ΝΙΚΟΛΑΪΔΟΥ",362
"108278"," Ευχαριστούμε τον κύριο Υφυπουργό. 
Η πρώτη με αριθμό 431/11-10-2011 ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Εμμανουήλ Στρατάκη προς την Υπουργό Παιδείας, Διά Βίου Μάθησης και Θρησκευμάτων, σχετικά με την πληρωμή των σχεδιαστών-αξιολογητών που εργάστηκαν στην πρόσθετη διδακτική στήριξη κατά τα σχολικά έτη 2008-2009 και 2009-2010 δεν συζητείται λόγω κωλύματος του Υπουργού και διαγράφεται. 
(Στο σημείο αυτό την Προεδρική Έδρα καταλαμβάνει η Ε΄ Αντιπρόεδρος της Βουλής κ. ΒΕΡΑ ΝΙΚΟΛΑΪΔΟΥ )","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108279","  Η δεύτερη με αριθμό 1683/248/18-11-2011 ερώτηση και Αίτηση Κατάθεσης Εγγράφων πρώτου κύκλου του Βουλευτή της Νέας Δημοκρατίας κ. Σταύρου Καλογιάννη προς τον Υπουργό Οικονομικών, σχετικά με την πρόσληψη συμβούλων για τις συμβάσεις παραχώρησης, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η πέμπτη με αριθμό 1686/18-11-2011 ερώτηση πρώτου κύκλου του Ζ΄ Αντιπροέδρου και Βουλευτή της Συνασπισμού Ριζοσπαστικής Αριστεράς κ. Αναστασίου Κουράκη προς τον Υπουργό Πολιτισμού και Τουρισμού, σχετικά με την επίλυση των προβλημάτων χρηματοδότησης και στέγασης, που αντιμετωπίζει το Κρατικό Ωδείο Θεσσαλονίκης.
Ορίστε, κύριε Κουράκη, έχετε το λόγο, για να μας παρουσιάσετε την ερώτηση.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108280"," Ευχαριστώ, κυρία Πρόεδρε.
Η ερώτηση αφορά το εξής θλιβερό γεγονός, όχι μόνο για τη Θεσσαλονίκη, αλλά και για τον πολιτισμό, ότι απειλείται με λουκέτο το μόνο κρατικό ωδείο της Ελλάδας,  το Κρατικό Ωδείο Θεσσαλονίκης, το οποίο λειτουργεί από το 1914. Είναι το μόνο που προσφέρει πλήρεις μουσικές σπουδές χωρίς δίδακτρα, πράγμα εξαιρετικά σημαντικό και για τη σημερινή εποχή. Το ωδείο αυτό έχει ιστορικά να επιδείξει μια πολύ μεγάλη πολιτιστική προσφορά, αφού στο ωδείο αυτό φοίτησε πλήθος μουσικών και καταξιωμένων καλλιτεχνών. Σήμερα στο Ωδείο φοιτούν τετρακόσιοι σπουδαστές και εργάζονται ογδόντα καθηγητές, δεκαεπτά μόνιμοι, δεκαεπτά με σύμβαση αορίστου χρόνου και οι υπόλοιποι είναι ωρομίσθιοι. 
Η επιχορήγηση του Κρατικού Ωδείου Θεσσαλονίκης από 1.550.000 ευρώ, ορίστηκε το 2011 στις 660.000 ευρώ. Το Σεπτέμβριο του 2011 κατέβηκε στα 325.000 ευρώ, δηλαδή στο 49% αυτού που είχε πριν. 
Υπήρχε η πρόβλεψη μιας έκτακτης επιχορήγησης. Την παραμονή της Κυβέρνησης Παπαδήμου δημοσιεύματα ανέφεραν ότι το Υπουργείο θα επιχορηγούσε το Κρατικό Ωδείο Θεσσαλονίκης με  245.000 ευρώ. Τα χρήματα αυτά δεν δόθηκαν. Έτσι εκκρεμεί ακόμη ο προϋπολογισμός του 2011. Δεν έχει προσδιοριστεί τίποτα για τον προϋπολογισμό του 2012. Είναι ολοφάνερο πως με μια τόσο δραματική περικοπή στον προϋπολογισμό του, ακόμα και με αυτά τα χρήματα, το Κρατικό Ωδείο Θεσσαλονίκης δεν μπορεί να λειτουργήσει ομαλά. 
Σήμερα, σχεδόν ένα εξάμηνο μετά την έναρξη της σπουδαστικής χρονιάς, πολλά μαθήματα δεν γίνονται, δεδομένου ότι οι μόνιμοι καθηγητές και οι καθηγητές αορίστου χρόνου δεν επαρκούν για να καλύψουν τις διδακτικές ανάγκες του. Οι διδάσκοντες αορίστου χρόνου είναι απλήρωτοι επί δεκάμηνο, ενώ δεν γίνονται προσλήψεις του ωρομισθίου προσωπικού, με αποτέλεσμα να μην πραγματοποιείται περίπου το 80% των μαθημάτων. Οι τετρακόσιοι εννέα σπουδαστές ζουν με το φόβο ότι από στιγμή σε στιγμή το ωδείο μπορεί να βάλει λουκέτο, αναστέλλοντας την επ’ αόριστον τη λειτουργία του.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αντιπροέδρου)
Για το κτηριακό πρόβλημα θα αναφερθώ στη δευτερολογία μου, καθώς είναι ιδιαίτερα σημαντικό.
Ερωτάται, λοιπόν, ο κύριος Υπουργός: Τι μέτρα προτίθεται να λάβει για τη διασφάλιση της πλήρους λειτουργίας του Κρατικού Ωδείου Θεσσαλονίκης και εάν προτίθεται να του εξασφαλίσει την αναγκαία επιχορήγηση ή τελικώς θα μπει λουκέτο στο μοναδικό κρατικό ωδείο της χώρας;
Περιμένω την απάντηση σας, κύριε Υπουργέ. Ελπίζω να είναι θετική.","ΑΝΑΣΤΑΣΙΟΣ ΚΟΥΡΑΚΗΣ",249
"108281","  Το λόγο έχει ο Υφυπουργός Πολιτισμού και Τουρισμού, κ. Νικητιάδης.
Ορίστε, κύριε Υφυπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108282"," Ευχαριστώ, κυρία Πρόεδρε.
Κύριε συνάδελφε, πρέπει να πω ότι και η Κυβέρνηση θα αισθανόταν το ίδιο άσχημα αν είχε την αίσθηση ότι μπορεί να μπει λουκέτο, όπως είπατε, στο Κρατικό Ωδείο Θεσσαλονίκης.
Εμείς θεωρούμε ότι είναι από τους σημαντικότερους θεσμούς προσφοράς μουσικής στον τόπο μας. Και γι’ αυτό το Υπουργείο Πολιτισμού και Τουρισμού δηλώνω κατηγορηματικώς εδώ ότι θα εξαντλήσει οποιοδήποτε περιθώριο έχει, προκειμένου να υποστηρίξει το Κρατικό Ωδείο Θεσσαλονίκης με κάθε τρόπο. 
Το ωδείο αυτό είναι νομικό πρόσωπο δημοσίου δικαίου, το οποίο όμως διατηρεί πλήρη αυτονομία ως προς τις καλλιτεχνικές και λειτουργικές επιλογές του και προφανώς αυτό είναι που το έχει καταστήσει και τόσο σημαντικό. Χρηματοδοτείται από το Υπουργείο Πολιτισμού και Τουρισμού, προκειμένου να επιτελέσει τον καταστατικό του σκοπό, που είναι η προαγωγή της μουσικής παιδείας.
 Επομένως, το Υπουργείο δεν μπορεί να έχει λόγο για τον τρόπο με τον οποίο η διοίκηση του Κρατικού Ωδείου Θεσσαλονίκης επιλέγει να καλύψει τις ανάγκες που δημιουργεί η εκτέλεση του έργου της. Η διοίκηση πρέπει να λαμβάνει όλα τα μέτρα για να εξασφαλίζει ό,τι κτηριακές και λοιπές υποδομές απαιτούνται. Είναι σε ικανοποιητικό επίπεδο. Επίσης, η διοίκηση είναι αυτή που έχει την ευθύνη για να δει τι γίνεται με το διδακτικό προσωπικό που απαιτείται, προκειμένου να προσφέρει σταθερά συνεχώς τις πολλές καλές υπηρεσίες που προσφέρει.
Είναι βέβαιο ότι όταν αναφέρεστε σε περικοπή μαθημάτων είσαστε κοντά στην αλήθεια. Είναι βέβαιο ότι μειώνονται οι ώρες διδασκαλίας. Πρέπει, όμως, να σας πω ότι δεν είναι το μόνο διδακτήριο στη χώρα μας. Εξαιτίας της κατάστασης που όλοι γνωρίζουμε –και ανεξαρτήτως πως προκλήθηκε και ποια είναι τα αίτια- πολλά διδακτήρια, πολλοί σημαντικοί θεσμοί που παρέχουν αντίστοιχες υπηρεσίες έχουν οδηγηθεί στο να περιορίσουν και τις ώρες διδασκαλίας και το διδακτικό προσωπικό και να μειωθούν εξ αυτού του λόγου οι μαθητές που προσέρχονται για να διδαχτούν. 
Η μέχρι σήμερα λειτουργία των επιχορηγούμενων από το κράτος μουσικών και καλλιτεχνικών θεσμών στη χώρα έχει δείξει τα όρια της διαχείρισης που έχει ασκηθεί μέχρι σήμερα. Κατά κανόνα, απόλυτη εξάρτηση από την κρατική επιχορήγηση. Ελάχιστες προσπάθειες εξοικονόμησης του δημοσίου χρήματος και κατά κανόνα καμμία προσπάθεια, αγαπητέ κύριε συνάδελφε, εξεύρεσης νέων πόρων, που θα μπορούσαν να δώσουν τη δυνατότητα σε όλους τους αντίστοιχους οργανισμούς και να πουν κάποια στιγμή στο κράτος ότι δεν σε έχω ανάγκη και αυτονομούμαι πια 100% ή να πουν ότι δεν θέλω τόσα, έχω βρει εγώ τα χρήματα, έχω καταφέρει με τη δική μου οικονομική πια αυτονομία να προχωρήσω. 
Θα έρθω στη δευτερολογία μου για να σημειώσω και άλλα θέματα. Τονίζω όμως, κύριε συνάδελφε, ότι σεβόμαστε απολύτως το θέμα που θέτετε, δεδομένου, ότι εδώ μιλάμε για το ωδείο. Μόνο αυτό θα πω.","ΓΕΩΡΓΙΟΣ ΝΙΚΗΤΙΑΔΗΣ",360
"108283"," Το λόγο έχει ο ερωτών Βουλευτής, κ. Κουράκης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108284"," Κύριε Υπουργέ, πέρα από τα καλά λόγια που είπατε στην αρχή, εγώ θα το πω χυδαία –επιτρέψτε μου, δεν είναι χυδαία η έκφραση- «κόψτε το λαιμό σας» και βρείτε χρήματα από όπου μπορείτε.
 Εάν εννοείτε να βρουν χρήματα από χορηγίες, οι χορηγίες έρχονται και δεν προκαλούνται. Εάν εννοείτε να βάλει δίδακτρα, δεν το επιλέγει. Εάν εννοείτε να εμπορευματοποιηθεί πλήρως ή να πηγαίνουν από εδώ και από εκεί οι μουσικοί και να παίζουν για να οικονομήσουν χρήματα, πάλι δεν το επιλέγουν. Είναι υποχρέωση της πολιτείας, γιατί έτσι είναι και από το καταστατικό. Δεν υπάρχει θέμα κακοδιαχείρισης, δεν υπάρχει τίποτε.
Πέρα από αυτό, πρέπει να σας πω ότι είναι άτομα, τα οποία δεν έχουν πληρωθεί τον τελευταίο χρόνο -και γνωρίζετε ως νομικός ότι είναι ποινικό αδίκημα το ότι οι άνθρωποι δεν έχουν πληρωθεί- και ότι εβδομήντα επτά άτομα βρίσκονται σε επαγγελματική  απόγνωση.
Θα έλεγα ότι βεβαίως έχουν περιοριστεί τα μαθήματα, αλλά είναι τραγικό να ομολογούμε ότι διακόσιοι από τους τετρακόσιους μαθητές έχουν μείνει χωρίς καθηγητή.
Για το κτηριακό, θα σας παρακαλούσα να σκεφθείτε και να υιοθετήσετε μία πολύ σημαντική λύση. Τη δεκαετία του ’80 είχε γίνει παραχώρηση του κτηρίου που στεγάζει το Κρατικό Ωδείο από το ΙΚΑ για χρήση δεκαπέντε χρόνων. Το ΙΚΑ τώρα ζητάει την έξωση του ωδείου. Πήγε στα δικαστήρια και δικαιώθηκε. 
Σύμφωνα με τα δημοσιεύματα του Τύπου –και προσέξτε αυτό σας παρακαλώ, κύριε Υπουργέ- η Διευθύντρια του Κρατικού Ωδείου, κ. Τότσιου, έκανε από την πλευρά της διοίκησης κινήσεις για να περάσει το κτήριο του ΙΚΑ στην ιδιοκτησία του Κρατικού Ωδείου με κάποια συνεννόηση μεταξύ Υπουργείου Πολιτισμού και Υπουργείου Υγείας, ίσως με κάποια ανταλλαγή κτηρίων. 
Είναι βασικό, σύμφωνα με την κ. Τότσιου, το κτήριο της οδού Φράγκων να περάσει στην ιδιοκτησία του Κρατικού Ωδείου, διότι αμέσως μετά θα είναι δυνατή η ένταξη σε κάποιο πρόγραμμα του ΕΣΠΑ, ώστε να χρηματοδοτηθεί και να γίνουν οι αναγκαίες επισκευές. 
Να, λοιπόν, μία λύση η οποία προκρίνεται από τους υπεύθυνους του ωδείου, που θα μπορούσε να το σκεφτεί, να το υλοποιήσει και να το βάλει μπρος έτσι ώστε να περάσει στην ιδιοκτησία του και να υπάρξουν χρήματα από το ΕΣΠΑ, για να μπορέσουν να γίνουν οι αναγκαίες επισκευές.
Θα έλεγα ακόμη ότι είναι το μοναδικό δημόσιο ωδείο, όπως είπατε και εσείς. Η προσφορά είναι τεράστια. Είναι ένας χώρος όπου καλλιεργούνται ψυχές με αγάπη και αυταπάρνηση και δεν είναι τυχαίο που εδώ και ένα χρόνο απλήρωτοι καθηγητές συνεχίζουν το εκπαιδευτικό, καλλιτεχνικό έργο εντός του Ωδείου με αμείωτους, ίσως και αυξημένους, ρυθμούς και αυτό το κάνουν γιατί αγαπούν τα παιδιά, αγαπούν το ωδείο, αγαπούν αυτό για το οποίο ευλογήθηκαν στη ζωή τους, δηλαδή τη μουσική.
Θα έλεγα, κύριε Υπουργέ –και ολοκληρώνω με αυτό- ότι το 1997, που η Θεσσαλονίκη ήταν πολιτιστική πρωτεύουσα της Ευρώπης, σε όλους τους οδηγούς της πόλης το Κρατικό Ωδείο φιγουράριζε ως ένα από τα σύμβολά της. Στην εποχή που ζούμε πρέπει να κρατήσουμε ζωντανά τα πολιτιστικά μας σύμβολα. Σε τρία χρόνια η Θεσσαλονίκη θα είναι και πάλι πολιτιστική πρωτεύουσα νεολαίας αυτήν τη φορά. Το δυναμικό παρόν του κρατικού ωδείου θα είναι απαραίτητο και σε αυτήν τη συγκυρία. 
Κατανοούμε τη δύσκολη κατάσταση, στην οποία βρίσκεται η χώρα και εκείνο που μπορούμε να πούμε είναι ότι για 500.000 που χρειάζονται, ώστε να μπορέσει να λειτουργήσει το ωδείο, είναι κρίμα να μην μπορέσει να γιορτάσει τα εκατοστά του γενέθλια σε τρία χρόνια και να φθάσει στο σημείο να κλείσει αυτό το σημαντικό ωδείο, γιατί έτσι όπως πάμε, κύριε Υπουργέ, είναι σίγουρο ότι σε λίγο θα στερηθεί η πόλη και η χώρα ενός πολύ σημαντικού πολιτιστικού θεσμού, όπως είναι το Κρατικό Ωδείο Θεσσαλονίκης.","ΑΝΑΣΤΑΣΙΟΣ ΚΟΥΡΑΚΗΣ",249
"108285"," Το λόγο έχει ο Υφυπουργός Πολιτισμού και Τουρισμού, κ. Νικητιάδης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108286"," Ευχαριστώ, κυρία Πρόεδρε.
Κατ’ αρχάς, αγαπητέ κύριε Κουράκη, πρέπει να χαιρετήσουμε το γεγονός ότι και εσείς αντιλαμβάνεστε την ανάγκη να ανευρεθούν και άλλες λύσεις, πέρα από τη μόνιμη κρατική επιχορήγηση. Όσον αφορά το θέμα που θέσατε σε σχέση με το κτήριο, εγώ δεσμεύομαι ότι θα το κοιτάξω. Δεν είμαι έτοιμος να απαντήσω.
Επειδή, όμως, επιμείνατε στα οικονομικά, θα σας δώσω ορισμένα στοιχεία που μπορεί να μην έχετε.","ΓΕΩΡΓΙΟΣ ΝΙΚΗΤΙΑΔΗΣ",360
"108287"," Δεν τα δέχομαι. Όχι στοιχεία, αν είναι δυνατόν.","ΑΝΑΣΤΑΣΙΟΣ ΚΟΥΡΑΚΗΣ",249
"108288"," Σε ό,τι αφορά τα χρήματα που δώσαμε, μέσα στο τραγικό δημοσιονομικό περιβάλλον, το 2011 κατεβλήθησαν 650.000 στο Κρατικό Ωδείο Θεσσαλονίκης και απομένουν 250.000, τις οποίες πιστεύουμε ότι πολύ σύντομα το επόμενο διάστημα, σε συνεργασία με το Υπουργείο Οικονομικών, θα μπορέσουμε να δώσουμε.
Παραλλήλως, για το τρέχον έτος, το 2012, ξανά ο προϋπολογισμός για το Κρατικό Ωδείο Θεσσαλονίκης είναι 1 εκατομμύριο. Δηλαδή, βλέπετε ότι όχι μόνο δεν γίνεται περικοπή, αλλά εντελώς κατ’ εξαίρεσιν, επειδή γνωρίζουμε τα προβλήματα που υπάρχουν κι ένα έλλειμμα που υπάρχει, κάνουμε και μία σχετική αύξηση. Αυτό εγώ το θεωρώ ιδιαιτέρως σημαντικό.
Όμως, πρέπει να δούμε και να ενθαρρύνουμε από την πλευρά μας όσο περισσότερο μπορούμε –και είμαι βέβαιος ότι θα το κάνετε κι εσείς- και άλλες συνεργασίες που μπορεί να έχει το Κρατικό Ωδείο Θεσσαλονίκης με την Κρατική Ορχήστρα Θεσσαλονίκης, για παράδειγμα. Θα μπορούσαν να έχουν κοινές ενέργειες, που θα μείωναν το κόστος, που θα επέτρεπαν την οικονομική «ανάσα», τουλάχιστον για όση περίοδο ακόμη θα έχουμε τα δημοσιονομικά μας ελλείμματα και το κράτος δεν θα μπορεί να τροφοδοτεί οικονομικά τέτοιου είδους οργανισμούς.
Θέλω να χρησιμοποιήσω και ένα παράδειγμα. Η Εθνική Λυρική Σκηνή είναι ένα καλό παράδειγμα για εμάς, γιατί κατάφεραν πραγματικά να δώσουν μια ξεχωριστή ώθηση μέσα σ’ αυτό το περιβάλλον. Ξαφνικά είδαμε έναν οργανισμό, όπως η Εθνική Λυρική Σκηνή, να κάνει πράγματα που δεν είχαν γίνει ποτέ στο παρελθόν, να φθάνει σε όλη την Ελλάδα, να δίνει παραστάσεις που να ακούγονται παντού, να προσελκύει πολύ κόσμο και όλα αυτά χωρίς να αυξάνεται ο προϋπολογισμός της.
Υπάρχουν, δηλαδή, οι καλές πρακτικές, τα καλά παραδείγματα, που θα μπορούσαμε να ωθήσουμε, να ενθαρρύνουμε και να βοηθήσουμε, σε όποιες ενέργειες γίνονται.
Επαναλαμβάνω ότι στο συγκεκριμένο ερώτημα που θέσατε, θα είμαστε μαζί, να συνεργαστούμε, για να το δούμε και μακάρι να μπορούμε να βοηθήσουμε. Τονίζω ότι όσον αφορά τη συνεργασία με την Κρατική Ορχήστρα Θεσσαλονίκης, πρέπει να εξαντληθεί κάθε περιθώριο, προκειμένου να επιτευχθεί ή να ξεκινήσει, αν δεν έχει ξεκινήσει καθόλου, η σκέψη για μία τέτοια συνεργασία, έτσι ώστε να καταφέρουμε, όχι μετά από τρία χρόνια στα εκατοστά, αλλά και μετά από πολλά χρόνια, να είμαστε εκεί και να γιορτάσουμε τα γενέθλια του Κρατικού Ωδείου Θεσσαλονίκης, που –επαναλαμβάνω- είναι ένας από τους σημαντικότερους μουσικούς θεσμούς της πατρίδας μας.","ΓΕΩΡΓΙΟΣ ΝΙΚΗΤΙΑΔΗΣ",360
"108289"," Η τέταρτη με αριθμό 1073/26-10-2011 ερώτηση πρώτου κύκλου του Βουλευτή του Λαϊκού Ορθόδοξου Συναγερμού κ. Κωνσταντίνου Αϊβαλιώτη προς τον Υπουργό Εξωτερικών, σχετικά με τον αριθμό των κατοίκων ελληνικής καταγωγής που ζουν στα Σκόπια, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η πρώτη με αριθμό 1197/13-12-2011 αναφορά δευτέρου κύκλου του Βουλευτή του Πανελλήνιου Σοσιαλιστικού Κινήματος κ. Δημητρίου Παπουτσή προς τον Υπουργό Υγείας και Κοινωνικής Αλληλεγγύης, σχετικά με την επίλυση των προβλημάτων που προκύπτουν από την εφαρμογή του ν. 3868/2010 για την αμοιβή των πρόσθετων εφημεριών των ιατρών του ΕΣΥ.
Στην ερώτηση του κ. Παπουτσή θα απαντήσει ο Υφυπουργός Υγείας και Κοινωνικής Αλληλεγγύης, κ. Μάρκος Μπόλαρης, αφού πρώτα ο κ. Παπουτσής μας την παρουσιάσει σύντομα.
Ορίστε, κύριε Παπουτσή, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108290"," Ευχαριστώ, κυρία Πρόεδρε.
Κύριε Υπουργέ, το ζήτημα που έχει προκύψει αναφορικά με την εφαρμογή του ν. 3868/2010 και το πώς αυτός ο νόμος εφαρμόζεται στην πράξη ως προς την κάλυψη των προσθέτων εφημεριών των ιατρών, είναι προφανές ότι δεν είναι η πρώτη φορά που καλείσθε να το αντιμετωπίσετε. 
Με την από 13-12-2011 και με αριθμό πρωτοκόλλου 1197 αναφορά μου, σας διαβίβασα την από 4-12-2011 σχετική υπόμνηση εγγράφου αυτού του θέματος της Ένωσης Ιατρών ΕΣΥ του Νομού Καβάλας για τα προβλήματα που συνεπάγεται η εφαρμογή του ν. 3868/2010. Μεταξύ άλλων, είναι αυτά που αφορούν τις πρόσθετες εφημερίες που εκτελούνται από τους γιατρούς του Νοσοκομείου Καβάλας, αλλά και γενικότερα ολόκληρης –υποθέτω- της Επικράτειας. 
Συγκεκριμένα, παρατηρείται να γίνεται ποσοστιαία οριζόντια περικοπή μισθολογικών δαπανών χιλιάδων ευρώ από τον Απρίλιο του 2011, που προορίζονταν για τις πρόσθετες εφημερίες των γιατρών του Νοσοκομείου Καβάλας και ουδέποτε εγκρίθηκαν από την αρμόδια Δ΄ Υγειονομική Περιφέρεια, εν προκειμένω την Υγειονομική Περιφέρεια Μακεδονίας-Θράκης. Απ’ αυτό το γεγονός καταδεικνύεται ότι το υφιστάμενο νομικό πλαίσιο είναι ανεπαρκές, από τη στιγμή που δεν καταβάλλονται τα δεδουλευμένα και οι εν λόγω εργαζόμενοι υποχρεώνονται κατ’ ουσίαν να επιτελέσουν απλήρωτη εργασία. 
Το ποσοστό που εφαρμόζεται στην προκειμένη περίπτωση 9%, το οποίο θεσμοθετήθηκε με την από 30-11-2010 κοινή υπουργική απόφαση και αφορά στο πλαφόν επί των συνολικών μηνιαίων αποζημιώσεων των τακτικών εφημεριών ανά νοσοκομείο, είναι προφανές ότι δεν ανταποκρίνεται στις πραγματικές ανάγκες των νοσοκομείων για εφημερίες, ώστε να διασφαλιστεί η εύρυθμη και αποτελεσματική λειτουργία τους. 
Οι υποσχέσεις της πολιτικής ηγεσίας του Υπουργείου Υγείας και Κοινωνικής Αλληλεγγύης προς τους ενδιαφερόμενους για αύξηση αυτού του ποσοστού δεν έχουν βρει εφαρμογή μέχρι τώρα. Αυτό ακριβώς το σημείο αποτελεί και την κεντρική επιδίωξη της αναφοράς μου. Από τη στιγμή που έχει γίνει αντιληπτό ότι υπάρχει ανάγκη έκδοσης νέας κοινής υπουργικής απόφασης με την οποία να διασφαλίζεται τόσο η ποσοστιαία αύξηση, όσο και η επίλυση των υπολοίπων προβλημάτων που δημιουργεί ο ν. 3868/2010, ελπίζω ότι γίνεται αντιληπτό από την πλευρά σας πως θα πρέπει το συντομότερο δυνατό να προβείτε στη σχετική έκδοση αυτής της κοινής υπουργικής απόφασης.
Ευχαριστώ πολύ.","ΔΗΜΗΤΡΙΟΣ ΠΑΠΟΥΤΣΗΣ",416
"108291"," Κι εγώ σας ευχαριστώ.
Το λόγο έχει ο Υφυπουργός Υγείας και Κοινωνικής Αλληλεγγύης, κ. Μάρκος Μπόλαρης.
Ορίστε, κύριε Υπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108292"," Ευχαριστώ πολύ, κυρία Πρόεδρε.
Ευχαριστώ πολύ, κύριε συνάδελφε. Μελέτησα την αναφορά και το έγγραφο το οποίο έχει επισυναφθεί από την Ένωση Ιατρών του Νοσοκομείου του Νομού Καβάλας. Είναι εμπεριστατωμένο. Υπάρχει ένα ζήτημα, στο οποίο εστιάζουμε. Αυτό είναι το πρόβλημα και αυτό συζητούμε σήμερα. Το θέμα είναι αν η αποζημίωση των γιατρών για τις πρόσθετες εφημερίες θα είναι ποσοστού μέχρι 9% της συνολικής μηνιαίας αποζημίωσης των τακτικών εφημεριών για κάθε ΥΠΕ ή αν θα είναι 12%.
Από πλευράς του Υπουργείου Υγείας υπήρξε πρωτοβουλία για την αύξηση του ποσοστού από το 9%, στο 12%. Αυτό έπρεπε να καταλήξει σε μία ΚΥΑ. Αυτή η ΚΥΑ δεν έχει εκδοθεί. Υπάρχει μία διαβούλευση, για την οποία ξέρετε πάρα πολύ καλά ότι συναντά δυσχέρειες, διότι πολλές φορές άλλο είναι το τι θέλουμε, άλλο είναι το τι προγραμματίζουμε, άλλο είναι το τι επιδιώκουμε και άλλο είναι το αν αυτό μπορεί να επιτευχθεί όταν τα κονδύλια τα οποία πρέπει να διαχειριστούμε, είναι λιγότερα απ’ αυτά που θα θέλαμε.
Δεν έχει εκδοθεί, λοιπόν, η κοινή υπουργική απόφαση η οποία ανεβάζει το ποσοστό της αμοιβής για τις πρόσθετες εφημερίες από 9% σε 12%. Αυτό δημιουργεί το πρόβλημα. Γι’ αυτό και στους γιατρούς του Νοσοκομείου Καβάλας έχει απαντήσει η Δ΄ Υγειονομική Περιφέρεια και τους είπε ότι στο μέτρο και στο βαθμό που οι πρόσθετες εφημερίες ξεπερνούν το 9%, δεν μπορούν να πληρωθούν. 
Εκεί εστιάζεται το ζήτημα, κύριε συνάδελφε. Δεν είναι θέμα το αν υπάρχει καλή προαίρεση ή αν έγινε η πρόταση. Το γεγονός είναι πως η διαβούλευση μεταξύ των Υπουργείων δεν έχει ευοδωθεί στο να καταλήξει σε νομοθέτηση με την έκδοση κοινής υπουργικής απόφασης, ώστε το ποσοστό από 9% να ανέβει στο 12%.","ΜΑΡΚΟΣ ΜΠΟΛΑΡΗΣ",348
"108293"," Το λόγο έχει ο ερωτών Βουλευτής κ. Δημήτριος Παπουτσής.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108294"," Κύριε Υπουργέ, άκουσα με προσοχή την απάντησή σας και χαιρετίζω το γεγονός ότι επιδείξατε σχετική ευαισθησία στην κατ’ αρχάς απάντηση στη σχετική αναφορά και κατά δεύτερον μια ειλικρινή πρόθεση για να κατανοήσετε το θέμα, αλλά και να εργαστείτε στην κατεύθυνση της επίλυσής του. 
Εγώ, λοιπόν, έχω να προσθέσω τη δική μου άποψη αναφορικά με το θέμα, που λίγο ή πολύ είναι η παρακάτω: Από τη στιγμή που η αρχική πρόβλεψη του νόμου δεν επαρκούσε για να καλυφθούν οι πρόσθετες εφημερίες με σκοπό την κάλυψη των εκάστοτε αναγκών του νοσοκομείου, χρειάστηκαν άλλες δύο κοινές υπουργικές αποφάσεις. Όμως, αυτές οι κοινές υπουργικές αποφάσεις, όπως αποδείχθηκε μέχρι τώρα, δεν επαρκούσαν για την επίλυσή του. 
Συγκεκριμένα, η πρώτη είναι αυτή που εκδόθηκε στις 30 Νοεμβρίου 2010 και η οποία καθόριζε την κάλυψη των γιατρών για τις πρόσθετες εφημερίες και ότι δεν μπορούσε να υπερβεί το ποσοστό του 9%, όπως προείπατε. 
Όμως, ούτε και η εκδοθείσα στη συνέχεια κοινή υπουργική απόφαση της 27ης Δεκεμβρίου 2010 που προσδιόρισε το πλαφόν του 9% ανά υγειονομική περιφέρεια και όχι ανά νοσοκομείο -λαμβάνοντας υπ’ όψιν την αδυναμία των επαρχιακών κυρίως νοσοκομείων να καλύψουν τις εφημεριακές τους ανάγκες, με βάση τις προηγούμενες ρυθμίσεις- έδωσε αποτελεσματική απάντηση στο συγκεκριμένο θέμα. 
Συγκεκριμένα, σε ό,τι αφορά τη δεύτερη κοινή υπουργική απόφαση και η οποία προέβλεπε ρύθμιση για πλαφόν της τάξης του 9% στο Νοσοκομείο Καβάλας λειτούργησε ως εξής. Στις αρχές του έτους 2011 εκδόθηκαν από τη διοίκηση του νοσοκομείου οδηγίες για τον τρόπο με τον οποίο έπρεπε οι κλινικές  να καταρτίζουν τα προγράμματα εφημεριών. Αυτές οι κλινικές κατάρτιζαν τα προγράμματα εφημεριών ανά μήνα με βάση αυτές τις οδηγίες. Στη συνέχεια, το Διοικητικό Συμβούλιο του Νοσοκομείου ενέκρινε τα συγκεκριμένα προγράμματα και αυτά εκτελούνταν, δηλαδή καταβάλλονταν η προβλεπόμενη εργασία. 
Στη συνέχεια, συνήθως ένα με ενάμιση ή δύο μήνες μετά την εκτέλεση των εφημεριών, η Δ΄ Υγειονομική Περιφέρεια αποφάσιζε για την αποδοχή και την κάλυψη αυτών των εφημεριών. 
Βεβαίως, κύριε Υπουργέ, στο παραπάνω ζήτημα έρχεται να προστεθεί και το άλλο φλέγον θέμα για το οποίο κατέθεσα σχετική αναφορά, που ελπίζω να απαντηθεί εμπρόθεσμα και θετικά και σχετίζεται με τη μη επαρκή κάλυψη ορισμένων κλινικών του Νοσοκομείου Καβάλας από τις απαιτούμενες ειδικότητες. Πρόκειται για ένα θέμα στο οποίο σας κάλεσα να ανταποκριθείτε, όχι με εσωτερικές μετακινήσεις, αλλά με τις αναγκαίες πραγματικές προσλήψεις νέων γιατρών που είναι πραγματικά αναγκαίες. 
Επίσης, κύριε Υπουργέ, πέραν των ανωτέρω, παρατηρώ ότι αυτή η κατάσταση της μη καταβολής δεδουλευμένων από το Υπουργείο Υγείας και Κοινωνικής Αλληλεγγύης προς τους εργαζομένους, τείνει να γίνει, δυστυχώς, σε κάποιες περιπτώσεις μία συνήθης κατάσταση. 
Αναφέρομαι, επίσης, στο φλέγον θέμα για το οποίο προ ημερών κατέθεσα ειδική ερώτηση στη Βουλή και αφορά στη μη καταβολή δεδουλευμένων των εργαζομένων του ΕΚΑΒ. Σ’ αυτήν την περίπτωση, οι εργαζόμενοι συνεχίζουν τις κινητοποιήσεις τους τουλάχιστον μέχρι πριν από ελάχιστες μέρες, ασκώντας, όμως, το δικαίωμα της επίσχεσης εργασίας για τη μη καταβολή δεδουλευμένων για τις εκτός έδρας μετακινήσεις τους από το Μάρτιο του 2010, καθώς και για τη μη πληρωμή της εργασίας τους κατά τις νυχτερινές ώρες και τις αργίες από το Σεπτέμβρη του 2011. 
Αποτέλεσμα της παραπάνω κατάστασης και των κινητοποιήσεων των εργαζομένων του ΕΚΑΒ είναι η μείωση του ποσοστού ασφαλείας για τη διακομιδή των ασθενών στο 33%. 
Κύριε Υπουργέ, κατανοώ τη δυσκολία που επιβάλλει, αν θέλετε, η οικονομική κρίση και οι περιοριστικές κατευθύνσεις των δανειστών της τρόικας, αναφορικά με τις πολιτικές που ακολουθεί και το Υπουργείο στο οποίο επίσης προΐσταστε. 
Από την άλλη πλευρά, ο χώρος της δημόσιας υγείας, όμως, πρέπει να συμφωνήσουμε ότι είναι ένας ιδιαίτερα ευαίσθητος χώρος, ένας χώρος που έχει προσφέρει πολλά στον Έλληνα πολίτη και στον ασθενή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΔΗΜΗΤΡΙΟΣ ΠΑΠΟΥΤΣΗΣ",416
"108295"," Πρέπει να ολοκληρώσετε, κύριε συνάδελφε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108296"," Λοιπόν, υποχρέωση της ηγεσίας του Υπουργείου Υγείας, κατά την άποψή μου, είναι να συγκεράσει αυτές τις αντίξοες καταστάσεις και να βρει την ενδεδειγμένη και αναγκαία λύση.
Ευχαριστώ πολύ.","ΔΗΜΗΤΡΙΟΣ ΠΑΠΟΥΤΣΗΣ",416
"108297"," Κι εγώ σας ευχαριστώ.
Ο Υφυπουργός Υγείας και Κοινωνικής Αλληλεγγύης κ. Μπόλαρης έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108298"," Ευχαριστώ πολύ, κυρία Πρόεδρε.
Κύριε συνάδελφε, το ζήτημα το οποίο υπήρξε και το οποίο αντιμετωπίστηκε με την έκδοση των δύο ΚΥΑ ήταν το θέμα του προσδιορισμού του ποσοστού για την αμοιβή των προσθέτων εφημεριών. Το ζήτημα αυτό, μετά την μη έκδοση της τρίτης ΚΥΑ, είναι λυμένο. Οι αμοιβές θα φτάνουν το ποσοστό του 9%. 
Άρα, υπήρχε ένα ζήτημα νομικό το οποίο λύθηκε και υπάρχει ένα ζήτημα πολιτικό: ήταν η βούληση και η πρόθεση να πάμε σε μία αύξηση αυτού του ποσοστού, αλλά προσκρούουμε σε ζήτημα οικονομικό. Επομένως, η συζήτηση αυτήν τη στιγμή για το Υπουργείο Υγείας έχει τελειώσει.
Όσον αφορά τις δύο άλλες αναφορές σας, θα μου επιτρέψετε να σας πω ότι θα απαντηθούν από το Υπουργείο. Για το θέμα των ειδικοτήτων στο οποίο αναφερθήκατε, αυτές τις μέρες είναι σε εξέλιξη η κάλυψη με τους επικουρικούς γιατρούς. Το θέμα δε του ΕΚΑΒ νομίζω ότι ο συμπολίτης σας Υπουργός κ. Τιμοσίδης το έχει αντιμετωπίσει. Πρέπει να έχει λυθεί.
Ευχαριστώ πολύ, κυρία Πρόεδρε.","ΜΑΡΚΟΣ ΜΠΟΛΑΡΗΣ",348
"108299"," Κι εγώ σας ευχαριστώ.
Εισερχόμεθα τώρα στην δεύτερη με αριθμό 2234/2-12-2011 ερώτηση δευτέρου κύκλου του Βουλευτή της Νέας Δημοκρατίας κ. Σπυρίδωνος Γαληνού προς τον Υπουργό Υγείας και Κοινωνικής Αλληλεγγύης, σχετικά με την ένταξη του Γενικού Νοσοκομείου Μυτιλήνης «Βοστάνειο» και του Κέντρου Υγείας Πλωμαρίου στη Γ΄ Ζώνη εφημεριών.
Κύριε Γαληνέ, έχετε το λόγο για να παρουσιάσετε την ερώτησή σας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108300"," Ευχαριστώ, κυρία Πρόεδρε.
Κύριε Υπουργέ, με τις διατάξεις του ν. 3918/2011 άρθρο 55, καθορίζεται ότι για την πραγματοποίηση εφημεριών τα νοσοκομεία και κέντρα υγείας των νησιωτικών περιοχών εντάσσονται στη Γ’ Ζώνη.
Με ΚΥΑ στη συνέχεια και σε ό,τι αφορά το Νομό Λέσβου καθορίστηκαν ορισμένα Κέντρα Υγείας της Λέσβου -τα οποία υπάγονται, πρέπει να πούμε, στο «Βοστάνειο» Νοσοκομείο- ότι ανήκουν στη Γ’ Ζώνη. Ωστόσο το ίδιο το «Βοστάνειο» Νοσοκομείο καθώς και το Κέντρο Υγείας Πλωμαρίου, το οποίο υπάγεται σ’ αυτό, δεν έχουν ενταχθεί ακόμη.
Η μη υπαγωγή αυτών των μονάδων στη Γ’ Ζώνη εφημεριών αντίκειται ακόμη και σ’ αυτήν την ίδια τη λογική της μείωσης των δαπανών που επιβάλλουν οι δύσκολες οικονομικές συνθήκες. Η μηδαμινή εξοικονόμηση πόρων από τη μείωση των εφημεριών θα συμπαρασύρει σε πολλαπλάσια έξοδα τόσο τους πολίτες, όσο και τα ασφαλιστικά ταμεία που θα κληθούν να καταβάλουν έξοδα μετακίνησης εκτός νησιού, αφού δεν θα μπορούν να εξυπηρετήσουν ακόμα και έκτακτα περιστατικά.
Οι ακρίτες και οι νησιώτες της Λέσβου προφανώς δεν ζουν στην ασφάλεια των μεγάλων αστικών κέντρων με τα πολλά νοσοκομεία, αλλά σε ένα νησί με ένα νοσοκομείο, το οποίο πρέπει ανά πάσα στιγμή να είναι σε θέση να τους παρέχει επιτοπίως αποτελεσματική περίθαλψη. 
Η εξασφάλιση αποτελεσματικής παροχής υγείας εξασφαλίζεται και συνταγματικά μαζί με τη νησιωτικότητα. Γι’ αυτό και το εύλογο ερώτημα που έθεσα –και ασφαλώς περιμένω την απάντηση και ελπίζω να είναι ικανοποιητική- είναι σε ποιες ενέργειες θα προβείτε για την άμεση ένταξη του «Βοστάνειου» Νοσοκομείου Μυτιλήνης, αλλά και του Κέντρου Υγείας Πλωμαρίου στη Γ΄ Ζώνη.
Ευχαριστώ πολύ.","ΣΠΥΡΙΔΩΝ ΓΑΛΗΝΟΣ",81
"108301"," Κι εγώ σας ευχαριστώ.
Στην ερώτηση θα απαντήσει ο Υφυπουργός Υγείας και Κοινωνικής Αλληλεγγύης κ. Μάρκος Μπόλαρης.
Ορίστε, κύριε Υφυπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108302"," Ευχαριστώ πολύ, κυρία Πρόεδρε.
Κύριε συνάδελφε, η επιχειρηματολογία σας είναι σωστή και τεκμηριωμένη και η απάντηση από πλευράς του Υπουργείου Υγείας είναι ότι συμφωνεί με αυτήν. Η υπηρεσία, στα έγγραφα τα οποία έχω στη διάθεσή μου για να έρθω να απαντήσω, λέει ότι το «Βοστάνειο» Νοσοκομείο Μυτιλήνης και το Κέντρο Υγείας Πλωμαρίου εκ παραδρομής δεν συμπεριλήφθησαν στον αρχικό σχεδιασμό του Υπουργείου. 
Για το λόγο αυτό, το Υπουργείο Υγείας έχει στείλει στο Υπουργείο Οικονομικών σχέδιο κοινής υπουργικής απόφασης στο οποίο περιλαμβάνεται και ακόμα ένα κέντρο υγείας, το Ορεινό Παρανέστι της Δράμας. 
Η υπόθεση είναι σε διαβούλευση διότι, όπως καταλαβαίνετε, για να ενταχθούν στην Γ Ζώνη εφημεριών, που πρέπει να ενταχθούν, χρειάζεται να υπογραφεί αυτή η ΚΥΑ. 
Μίλησα και με το Υπουργείο Οικονομικών, προτού έρθω εδώ και η απάντηση από το Υπουργείο Οικονομικών είναι ότι ναι, υπάρχει το θέμα σε εκκρεμότητα, σε διαβούλευση. Ελπίζουμε ότι τις επόμενες εβδομάδες θα είμαστε σε θέση με την υπογραφή της, να ανακοινώσουμε στους γιατρούς της Μυτιλήνης και στους ανθρώπους που προσέρχονται στο «Βοστάνειο» και στο Κέντρο Υγείας Πλωμαρίου ότι το θέμα των εφημεριών έχει λυθεί. 
Ευχαριστώ, κυρία Πρόεδρε.","ΜΑΡΚΟΣ ΜΠΟΛΑΡΗΣ",348
"108303"," Εγώ σας ευχαριστώ. 
Το λόγο έχει ο ερωτών Βουλευτής κ. Σπυρίδων Γαληνός.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108304"," Ευχαριστώ, κυρία Πρόεδρε.
Άρα, κύριε Υπουργέ, το ερώτημα που θα έπρεπε να θέτουμε είναι αν θα έπρεπε να τίθενται τέτοια ερωτήματα για να συζητούνται στην Ολομέλεια της Βουλής.
Χαίρομαι για την απάντησή σας. Πραγματικά με ικανοποιεί απόλυτα, αλλά κάποια στιγμή θα πρέπει να τελειώσει κι αυτή η περίφημη διαβούλευση. Απλά υπενθυμίζω για την ιστορία και μόνο, ότι για το νόμο στον οποίο αναφέρθηκα –και ο οποίος δεν προέβλεψε την ένταξη του Νοσοκομείου αυτού- ακολούθησε και ΚΥΑ  που όρισε άλλα νοσοκομεία και δυστυχώς, το Νοσοκομείο Μυτιλήνης και το Κέντρο Υγείας που σας ανέφερα, δεν εντάχθηκαν στη Γ΄ Ζώνη. 
Δεν έχει σημασία, όμως. Να μην κατατρυχόμαστε με συζητήσεις και παράπονα. Με ικανοποιεί απόλυτα η απάντησή σας και σας ευχαριστώ.","ΣΠΥΡΙΔΩΝ ΓΑΛΗΝΟΣ",81
"108305"," Κι εγώ σας ευχαριστώ.
Ο Υφυπουργός Υγείας και Κοινωνικής Αλληλεγγύης, κ. Μάρκος Μπόλαρης έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108306"," Κυρία Πρόεδρε, ο Κανονισμός μου δίνει το δικαίωμα να δευτερολογήσω, αλλά εγώ δεν έχω να προσθέσω κάτι, δεν θέλω να επαναληφθώ. 
Σας ευχαριστώ πολύ.","ΜΑΡΚΟΣ ΜΠΟΛΑΡΗΣ",348
"108307"," Κι εμείς σας ευχαριστούμε που ήσασταν συντομότατος. 
Η τρίτη με αριθμό 1239/31-10-2011 ερώτηση δεύτερου κύκλου του Ανεξάρτητου Βουλευτή κ. Ελευθέριου Αυγενάκη προς τον Υπουργό Οικονομικών, σχετικά με την πορεία των αποκρατικοποιήσεων και τον περαιτέρω σχεδιασμό τους για το μέλλον δεν συζητείται λόγω κωλύματος του κυρίου Υπουργού και διαγράφεται. 
Κυρίες και κύριοι συνάδελφοι, στο σημείο αυτό ολοκληρώθηκε η συζήτηση των αναφορών και ερωτήσεων","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108308"," Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Υπουργείο Οικονομικών
Ψήφιση στο σύνολο του σχεδίου νόμου: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012 – 2015».
Η ψήφισή του θα γίνει αργότερα, γιατί ο αρμόδιος Υπουργός βρίσκεται στην αίθουσα Γερουσίας με άλλη υποχρέωση.
Υπουργείου Αγροτικής Ανάπτυξης και Τροφίμων
Ψήφιση στο σύνολο του σχεδίου νόμου: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό».
Το νομοσχέδιο θα ψηφιστεί στο σύνολο στη συνέχεια.
Υπουργείο Οικονομικών.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Τροποποίησης της Σύμβασης για την Σύσταση Συμβουλίου Τελωνειακής Συνεργασίας».
Ερωτάται το Σώμα: Γίνεται δεκτό το νομοσχέδιο;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108309"," Κρατείται.","ΟΛΟΙ ΟΙ ΒΟΥΛΕΥΤΕΣ",NA
"108310"," Το νομοσχέδιο κρατήθηκε και θα συζητηθεί κατά τη συνήθη διαδικασία.
Του ιδίου Υπουργείου.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της υπ’ αριθμ. 66-2 Απόφασης του Συμβουλίου Διοικητών του Διεθνούς Νομισματικού Ταμείου σχετικά με τη Δέκατη Τέταρτη Γενική Αναθεώρηση των Μεριδίων Συμμετοχής και τη Μεταρρύθμιση του Εκτελεστικού Συμβουλίου».
Ερωτάται το Σώμα: Γίνεται δεκτό το νομοσχέδιο;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108311"," Κρατείται.","ΟΛΟΙ ΟΙ ΒΟΥΛΕΥΤΕΣ",NA
"108312"," Το νομοσχέδιο κρατήθηκε και θα συζητηθεί κατά τη συνήθη διαδικασία.
Υπουργείου Δικαιοσύνης, Διαφάνειας και Ανθρωπίνων Δικαιωμάτων
Μόνη συζήτηση επί της αρχής, των άρθρων και του συνόλου του σχεδίου νόμου: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις».
Το νομοσχέδιο θα συζητηθεί κατά τη σημερινή συνεδρίαση.
Υπουργείου Περιβάλλοντος Ενέργειας και Κλιματικής Αλλαγής. 
Μόνη συζήτηση επί της αρχής, των άρθρων και του συνόλου του σχεδίου νόμου: «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ - Πλαίσιο παραγωγής και διαχείρισης αποβλήτων – Εναρμόνιση με την Οδηγία 2008/98/ΕΚ - Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής».
Ερωτάται το Σώμα: Γίνεται δεκτό το νομοσχέδιο;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108313"," Κρατείται.","ΟΛΟΙ ΟΙ ΒΟΥΛΕΥΤΕΣ",NA
"108314"," Το νομοσχέδιο κρατήθηκε και θα συζητηθεί κατά τη συνήθη διαδικασία.
Κύριοι συνάδελφοι, επανερχόμαστε στην ψήφιση στο σύνολο του νομοσχεδίου του Υπουργείου Αγροτικής Ανάπτυξης και Τροφίμων: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό».","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108315"," Κυρία Πρόεδρε, το λόγο.","ΑΣΤΕΡΙΟΣ ΡΟΝΤΟΥΛΗΣ",446
"108316"," Ορίστε, κύριε Υφυπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108317"," Τη φράση στο άρθρο 7 παράγραφο 4 «η στείρωση του ζώου καθώς και κάθε άλλη κτηνιατρική πράξη με θεραπευτικό σκοπό, δεν θεωρείται ακρωτηριασμός», όπως είναι αυτούσια, χωρίς να αλλάξει το παραμικρό, ούτε ένα «και», θα την προσθέσουμε στο άρθρο 16 παράγραφος α. Αλλάζει δηλαδή, ο χώρος της ρύθμισης, από το άρθρο 7 πηγαίνει στο άρθρο 16. 
(Στο σημείο αυτό ο Υφυπουργός Αγροτικής Ανάπτυξης και Τροφίμων κ. Αστέριος Ροντούλης καταθέτει για τα Πρακτικά την προαναφερθείσα αλλαγή, η οποία έχει ως εξής:
(Να μπει η σελ. 50)","ΑΣΤΕΡΙΟΣ ΡΟΝΤΟΥΛΗΣ",446
"108318"," Ερωτάται το Σώμα: Γίνεται δεκτό το νομοσχέδιο και στο σύνολο;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108319"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108320"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να μπει το κείμενο του νομοσχεδίου σελ. 51α)","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108321"," Υπουργείου Δικαιοσύνης, Διαφάνειας και Ανθρωπίνων Δικαιωμάτων
Μόνη συζήτηση επί της αρχής, των άρθρων και του συνόλου του σχεδίου νόμου: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 26/1/2012 τη συζήτηση του νομοσχεδίου σε μία συνεδρίαση.
Κυρίες και κύριοι συνάδελφοι, για τη σημερινή συζήτηση έχει οριστεί ως ειδικός αγορητής από το Κομμουνιστικό Κόμμα Ελλάδας ο Βουλευτής κ. Ιωάννης Γκιόκας, από το ΛΑΟΣ ο Βουλευτής κ. Αθανάσιος Πλεύρης και από τον Συνασπισμό Ριζοσπαστικής Αριστεράς ο Βουλευτής κ. Βασίλειος Μουλόπουλος.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108322"," Κυρία Πρόεδρε, παρακαλώ το λόγο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108323","  Ορίστε, κύριε Υπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108324"," Κυρία Πρόεδρε, θα είμαι πολύ σύντομος. Πρέπει να βοηθήσω τις εργασίες του Κοινοβουλίου. Πρέπει να υπάρχει ένα σαφές πλαίσιο. 
Θέλω να κάνω κάποιες διευκρινίσεις, γιατί έχουμε μία κατάσταση που είναι ανησυχητική για όλους μας. Δεν θα αναφερθώ φυσικά, ούτε στις κακές συνθήκες του σωφρονιστικού συστήματος, ούτε πώς αντιμετωπίζεται αυτό το πρόβλημα.
Το σχέδιο νόμου που θα αρχίσουμε να συζητάμε σε λίγο, όπως είπα και στην αρμόδια επιτροπή, είναι ένα σχέδιο ανάγκης. Δεν περιλαμβάνεται σε καμμία προγραμματική δήλωση κανενός κόμματος. Είπα ακόμη ότι αυτό το νομοσχέδιο δεν προσφέρεται για επιφανειακές προσεγγίσεις, για λαϊκισμό και για μεγάλα λόγια. Είπα ακόμη ότι ως νομοσχέδιο ανάγκης ξεκινάει από πολύ παλιά, από τον αείμνηστο Αθανάσιο Κανελλόπουλο, από τον αείμνηστο Βαγγέλη Γιαννόπουλο, από την κ. Μπενάκη, από τον κ. Δένδια, από τον κ. Καστανίδη, τον κ. Χατζηγάκη και άλλους Υπουργούς Δικαιοσύνης, γιατί δεν μπορέσαμε να φτιάξουμε ένα σύγχρονο και αποτελεσματικό σωφρονιστικό σύστημα με πρώτο την έλλειψη των μεγάλων υποδομών. 
Γιατί είναι ένα νομοσχέδιο ανάγκης; Κυρίες και κύριοι συνάδελφοι, αυτήν τη στιγμή στις ελληνικές φυλακές είναι δώδεκα χιλιάδες επτακόσιοι τρεις φυλακισμένοι. Οι φυλακές μας χωρούν εννέα χιλιάδες τριακόσιους. Μόνο και μόνο από αυτό το γεγονός μπορείτε να σταθμίσετε ποιες είναι οι συνθήκες διαβίωσης εκεί. 
Υπενθυμίζω ότι όταν ο κ. Δένδιας έκανε τη δική του πρόταση νόμου που έγινε νόμος οι φυλακές είχαν τότε έντεκα χιλιάδες φυλακισμένους. Η πρόταση που περιλαμβάνεται στο σχέδιο νόμου είχε στόχο να βγουν από τις φυλακές, αφού θα έχουν εκτίσει το μεγάλο μέρος της ποινής τους –γιατί θα βγουν αυτοί οι άνθρωποι μετά από λίγο καιρό, ούτως ή άλλως, όποιοι και αν μείνουν μέσα- χίλιοι πεντακόσιοι κρατούμενοι. Με το γόνιμο διάλογο που έγινε, όπου έγιναν πολλές εξαιρέσεις, από τους χίλιους πεντακόσιους κρατούμενους έμεναν περίπου χίλιοι εκατό για να αποφυλακιστούν λίγο πιο πριν από τον κανονικό χρόνο αποφυλάκισής τους. 
Με την πρόταση που κάνει η Νέα Δημοκρατία, ώστε να μην περιληφθούν φυλακισμένοι ανάμεσα στα πέντε και δέκα χρόνια και που έχουν γίνει όλες αυτές οι εξαιρέσεις βγαίνουν επτακόσιοι κρατούμενοι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θα χρειαστώ δύο λεπτά, κυρία Πρόεδρε.
Στις 5 Οκτωβρίου είχα στείλει ένα γράμμα στους Υπουργούς και ζητούσα να μου δώσουν σωφρονιστικούς υπαλλήλους για να ανοίξουν κάποιες φυλακές. Τότε ήταν δώδεκα χιλιάδες οι κρατούμενοι. Μέσα σε τέσσερις μήνες έγιναν δώδεκα επτακόσιοι. Κάθε μέρα έξω από τις φυλακές στοιβάζονται άνθρωποι που οι διευθυντές φυλακών δεν μπορούν να τους δεχθούν. Αυτές είναι οι πραγματικές ανάγκες. Με βάση, λοιπόν, αυτές τις πραγματικές ανάγκες καλούμαστε σήμερα να νομοθετήσουμε και να ακούσουμε και προτάσεις.
Θα ήθελα, όμως, να πω κάτι ακόμα και τελειώνω την πρωτολογία μου. Αυτό το σχέδιο νόμου θα το ψηφίσουμε όλοι μαζί –το εννοώ- αφού λάβουμε υπ’ όψιν μας τι συμβαίνει αυτήν τη στιγμή στις φυλακές με τις όποιες ευαισθησίες και τις όποιες ανησυχίες έχει ο καθένας από εμάς. 
Το δεύτερο που θέλω να πω απευθυνόμενος στα κόμματα που στηρίζουν σήμερα την Κυβέρνηση είναι το εξής: Θα είμαι ο τελευταίος που θα βάλω σε αμφισβήτηση τη συνοχή αυτής της Κυβέρνησης, με ό,τι σημαίνει αυτή η φράση μου. 
Κυρία Πρόεδρε, θα επανέλθω αργότερα, αφού καταθέσω κάποιες νομοτεχνικές βελτιώσεις και αφού πάρουν οι εισηγητές το λόγο και προφανώς όσοι συνάδελφοι θέλουν. 
Ευχαριστώ πολύ.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου καταθέτει για τα Πρακτικά τις προαναφερθείσες νομοτεχνικές βελτιώσεις οι οποίες έχουν ως εξής:
(Να μπουν οι σελ. 56-57)","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108325"," Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Νικόλαος Δένδιας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108326"," Κυρία Πρόεδρε, θέλω μια σαφή δήλωση του κυρίου Υπουργού και τον παρακαλώ γι’ αυτό. 
Η θέση της Νέας Δημοκρατίας είχε εκφραστεί επανειλημμένως και διά του ομιλούντος και διά της εισηγήτριάς μας τη κ. Μαρία Κόλλια και διά του τομεάρχη Δικαιοσύνης του κ. Κώστα Τζαβάρα. 
Η Νέα Δημοκρατία δεν πρόκειται με κανένα τρόπο να δεχθεί συζήτηση ρύθμισης, η οποία υπερβαίνει τα πέντε έτη. Αυτό ετέθη κατά τρόπο απόλυτο και από τον Πρόεδρο της Νέας Δημοκρατίας τον κ. Αντώνη Σαμαρά κατά τη σύσκεψη των πολιτικών Αρχηγών. Πληροφορούμαι –δεν το γνωρίζω- ότι παρόμοια άποψη εξέφρασε και ο Αρχηγός του Λαϊκού Ορθόδοξου Συναγερμού κ. Γεώργιος Καρατζαφέρης.
Επίσης, συγχωρείστε με να πω το εξής: Επανειλημμένως από την αρχή αυτής της διαδικασίας σε όλες τις φάσεις –στην πρώτη ανάγνωση, στη δεύτερη ανάγνωση, στην επιτροπή, στην Ολομέλεια- οπουδήποτε, έχω παρακαλέσει τον κύριο Υπουργό να μην φέρει προς συζήτηση στην Ολομέλεια αυτήν τη ρύθμιση. 
Θα παρακαλέσω, λοιπόν –γιατί απ’ αυτό συναρτάται η στάση μας- να έχω μια ευθεία απάντηση από τον Υπουργό. 
Το άρθρο 1, πώς έρχεται προς ψήφιση, κύριε Υπουργέ; Εάν μεν κάνετε μια νομοτεχνική βελτίωση και αλλάζετε το περιεχόμενο, τότε έχει καλώς, να καθίσουμε να το συζητήσουμε. Εάν όμως, εμμένετε –οφείλω να πω καθόσον πληροφορούμαι- χωρίς την ανάλογη εξουσιοδότηση και χωρίς να εκφράζεται δι’ αυτής η κυβερνητική συνοχή, ως προβλέπεται από το Σύνταγμα, αλλά αποτελεί προσωπική σας ανεξήγητη πρωτοβουλία και εάν εισάγετε αυτό το σχέδιο νόμου να ψηφιστεί με το άρθρο 1, όπως το έχετε διατυπώσει εδώ και κατά του οποίου έχει εκφράσει ρητή αντίθεση και το Επιστημονικό Συμβούλιο της Βουλής –είμαι βέβαιος ότι έχετε μπροστά σας την έκθεση, η οποία θέτει θέματα συνταγματικότητας και την έχουν δει οι συνεργάτες σας- σας παρακαλώ να μας το δηλώσετε, γιατί απ’ αυτό συναρτάται η στάση μας. 
Εδώ δεν ήρθαμε για να συζητήσουμε το άρθρο 1. Εδώ ήρθαμε για να ακούσουμε, έτσι όπως το θέτετε εάν εσείς έχετε αλλάξει στάση επ’ αυτού το οποίο φέρετε. Αυτό το οποίο φέρετε για εμάς είναι απαράδεκτο και δεν εκφράζει την Κυβέρνηση. Αυτό ετέθη σαφώς από τον Πρόεδρο της Νέας Δημοκρατίας κ. Αντώνη Σαμαρά και δεν πρόκειται να καθίσουμε να το συζητήσουμε.","ΝΙΚΟΛΑΟΣ ΔΕΝΔΙΑΣ",122
"108327"," Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108328"," Ευχαριστώ, κυρία Πρόεδρε. 
Η θέση του κόμματός μας είναι σαφής. Έχουμε καταψηφίσει και στην επιτροπή τη συγκεκριμένη εισήγηση και επί της αρχής και επί των άρθρων. Είμαστε κάθετα αντίθετοι στην αποφυλάκιση καταδικασθέντων για κακουργήματα.
Θεωρούμε, λοιπόν, ότι είναι στα χέρια του κυρίου Υπουργού η δυνατότητα τροποποίησης αυτής της κατεύθυνσης, για να μπορούμε να συνεχίσουμε να συμμετέχουμε στη συζήτηση από εδώ και μπρος.
Το θέμα, ως γνωστόν, τέθηκε και σε επίπεδο πολιτικών Αρχηγών και νομίζω ότι πλέον η Κυβέρνηση οφείλει να δεσμεύεται σε μια ενιαία κατεύθυνση. Κατανοούμε ότι υπάρχει σοβαρό πρόβλημα, θέλουμε να βοηθήσουμε, αλλά είναι θέμα αρχών να μην υπερβαίνουμε τα όριά μας, τις αξίες μας και θέλοντας να αντιμετωπίσουμε τα αίτια, να κινούμαστε μόνο προς την αντιμετώπιση των συμπτωμάτων. Γνωρίζει ο κύριος Υπουργός ότι η βούλησή μας είναι καλής θέλησης. Δεν είναι υπ’ όψιν μας αυτήν τη στιγμή τι αλλαγές στο ήδη εισαχθέν νομοσχέδιο έχει να προτείνει, ώστε να μπορούμε να ενταχθούμε στη συζήτηση και αναμένουμε την πρωτοβουλία του.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"108329"," Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108330"," Κατ’ αρχάς, κυρία Πρόεδρε, κύριοι συνάδελφοι, θέλω να απαντήσω σ’ αυτά που είπαν οι αξιότιμοι κύριοι συνάδελφοι προ ολίγου, οι Κοινοβουλευτικοί Εκπρόσωποι. 
Η τροπολογία ετέθη υπ’ όψιν του Υπουργικού Συμβουλίου σε πλήρη σύνθεση με εκπροσώπους των κομμάτων και δεν υπήρξε καμμία αντίρρηση. Η τροπολογία ετέθη υπ’ όψιν με έμφαση σε ένα μικρό Υπουργικό Συμβούλιο, στο οποίο συμμετείχαν ο κ. Αβραμόπουλος και ο κ. Βορίδης, στο Μέγαρο Μαξίμου. Έγινε αρκετή συζήτηση και παρουσίαση από εμένα της πραγματικής κατάστασης. Το θέμα τέθηκε προχθές, πράγματι, στο Συμβούλιο των Πολιτικών Αρχηγών, χωρίς να καταλάβω το γιατί, εκτός και αν δεν υπάρχει ενδοσυνεννόηση ανάμεσα στα κόμματα. Αυτό είναι άλλης τάξης θέμα.
Θέλω να σας ενημερώσω ακόμη ότι έγινε συνάντηση στο γραφείο μου με τον κ. Τζαβάρα ως εκπρόσωπο της Νέας Δημοκρατίας και τον κ. Πλεύρη και δέχθηκα όποιες παρατηρήσεις μου είπαν, όχι για κανέναν άλλο λόγο, αλλά γιατί τις βρήκα χρήσιμες και είπα ότι θα είμαι ανοικτός μέχρι το τέλος. 
Όπως δήλωσα στην επιτροπή, το δηλώνω και σήμερα, θα το ψηφίσουμε όλοι μαζί, αφού όμως πρώτα ακούσετε τα στοιχεία –αυτά έθεσα μόνο- τα οποία υπάρχουν και δούμε εάν τελικά αυτό που ψηφίζουμε είναι ένα αποτελεσματικό ή όχι μέτρο. Είναι αυτονόητο ότι ο Υπουργός Δικαιοσύνης δεν θα πάρει στις πλάτες του ούτε τη συνοχή της Κυβέρνησης ούτε τόσο ευαίσθητα ζητήματα. Οι ώρες, όμως, είναι κρίσιμες στις φυλακές και θέλω να το γνωρίζετε.
Για να το ξεκαθαρίσω, λοιπόν, υπάρχουν δύο εκδοχές. Ας τις δει η Νέα Δημοκρατία στην πορεία του διαλόγου. Επειδή πολλά ειπώθηκαν σε σχέση με εμπόρους ναρκωτικών, θέλω να πω ότι το νομοσχέδιο δεν βγάζει εμπόρους ναρκωτικών έξω. Για να μην υπάρχει όμως καμμία παρανόηση σε αυτό, είμαι έτοιμος να προσθέσω στα είκοσι εγκλήματα που εξαιρούνται σε σχέση με τα πέντε ή τα δέκα χρόνια και όλες τις διακεκριμένες περιπτώσεις, που για κάποιες προβλέπεται ποινή από δέκα έως είκοσι χρόνια ή ισόβια, αλλά είναι λόγω των ελαφρυντικών περιστάσεων του νόμου, ανάμεσα στα πέντε έως τα δέκα χρόνια. Κατά συνέπεια, να τελειώνουμε με το θέμα ότι η Κυβέρνηση και ο Υπουργός θέλουν να βγάλουν έξω εμπόρους ναρκωτικών. Είναι η πρώτη ρύθμιση η οποία δίνει ουσιαστικό αποτέλεσμα. 
Η δεύτερη είναι να πάμε στην πρόταση της Νέας Δημοκρατίας, μετά από συζήτηση όμως, η οποία θα γίνει. Για να την αποδεχθώ, είπα από την αρχή ότι θα είναι μια πρόταση που θα την αναλάβουμε όλοι μαζί. Είναι ξεκάθαρο αυτό, με ό,τι αυτό συνεπάγεται. Οι ευθύνες θα είναι ευθύνες όλων μας. Δεν μπορεί σε αυτά τα ζητήματα, όταν διαχρονικά έχουν αντιμετωπιστεί με χαμηλούς τόνους απ’ όλες τις κυβερνήσεις, ακόμη και όταν ο κ. Δένδιας έφερνε πρόταση στο δικό του νόμο που έλεγε ότι μπορεί και η κάθειρξη πέντε ετών να εξαγοράζεται και μάλιστα επτά μήνες μετά από την ημέρα που ψήφισε το νομοσχέδιο και όχι μόνο για τις εκκρεμείς υποθέσεις, ακριβώς λόγω του δύσκολου και ευαίσθητου σημείου να συμφωνούν τα κόμματα και σήμερα να θυμόμαστε, επειδή ζούμε μια έντονη προεκλογική περίοδο, να βρίσκουμε σημεία διαφωνίας σε τόσο ευαίσθητα ζητήματα!
Εγώ κατανοώ το θέμα αρχών. Και εγώ δεν θα ήθελα να βγει κανένας μα κανένας έξω. Θέλω, όμως, να μου πείτε, όταν αυτήν τη στιγμή οι φυλακές χωρούν εννέα χιλιάδες τριακόσιους και είναι σήμερα μέσα δώδεκα χιλιάδες επτακόσιοι και όταν έρχονται επτακόσιοι ανά τρίμηνο, αυτό το θέμα πώς το αντιμετωπίζετε. Θα ήταν πολύ θετικό να αντιμετωπίσω αυτό το ζήτημα με θετικές προτάσεις. Σε κάθε περίπτωση, όμως, είπα ποιος είναι ο αριθμός και πόσο ευαίσθητο και δύσκολο είναι το θέμα.
Εγώ θα παρακαλούσα, λοιπόν, τη Νέα Δημοκρατία και το ΛΑΟΣ να ολοκληρωθεί η συζήτηση, να ακουστούν όλοι οι άλλοι και στο τέλος, να πάρουμε όλοι μαζί τις αποφάσεις. Αυτό είπα στην αρχή της πρωτολογίας μου και πιστεύω ότι ήμουν παραπάνω από σαφής. Εδώ, είναι ο διάλογος της Βουλής. Κανένας μας δεν έρχεται με προειλημμένες αποφάσεις και έχω αποδείξει στη διαδρομή μου ότι είμαι άνθρωπος του διαλόγου και της συνεννόησης. Δεν έχω να προσθέσω τίποτα άλλο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108331"," Ο Κοινοβουλευτικός Εκπρόσωπος της Νέας Δημοκρατίας κ. Δένδιας έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108332"," Κύριε Υπουργέ, η θέση μας υπήρξε σαφής από την αρχή. Δεν θα επεκταθώ σε όσα θίξατε, νομίζω ότι δεν έχει έννοια στην παρούσα φάση. Μπορούν όλα να απαντηθούν κάλλιστα, αλλά εδώ κάνουμε κάτι πολύ συγκεκριμένο. Αντιλαμβάνομαι κατ’ αρχάς από τα λεγόμενά σας, παρ’ όλο που εσείς δεν θέλετε να το πείτε ρητά –αν αντιλαμβάνομαι λάθος, σας παρακαλώ να με διορθώσετε- ότι το άρθρο 1, παράγραφος 1 δεν υφίσταται πλέον ως η νομοθετική πρωτοβουλία της Κυβέρνησης...","ΝΙΚΟΛΑΟΣ ΔΕΝΔΙΑΣ",122
"108333"," Να τελειώσει ο διάλογος.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108334"," Αντιθέτως, εισάγεται με αλλαγή της λέξεως το «δέκα» ως «πέντε» και με απαλειφή της παραγράφου γ΄ του ιδίου άρθρου. Είναι έτσι; Ομιλείτε για τη θέση της Νέας Δημοκρατίας. Φαντάζομαι, ότι οι συνεργάτες σας, οπίσω ευρισκόμενοι και ευάριθμοι, θα έχουν ήδη αναλύσει τις πιθανότητες αλλαγής αυτού του άρθρου. 
Επ’ αυτού του άρθρου, του οποίου εγώ, για να σας διευκολύνω, προτείνω διόρθωση, είμαστε απολύτως διατεθειμένοι να συζητήσουμε. Γενική συζήτηση, εγκυκλοπαιδικής μορφής περί του μέλλοντος του σωφρονιστικού συστήματος των αδιεξόδων του κ.λπ. δεν είναι η στιγμή να κάνουμε, κύριε Υπουργέ. Το αντιλαμβανόμαστε όλοι πάρα πολύ καλά. 
Επειδή αναφέρεστε δε σε επείγον, θα μου επιτρέψετε να σας πω –αυτό, όμως, ως απλό παράπονο ως Βουλευτού και όχι ως Κοινοβουλευτικού Εκπροσώπου- ότι έχω ζητήσει δι’ ερωτήσεως τα στατιστικά στοιχεία στα οποία αναφερθήκατε και ακόμη τα περιμένω, για να μπορούμε να σταθμίσουμε ακριβώς ποια κατηγορία και ανά αδίκημα, ευεργετεί η παρούσα διάταξη. 
Οι υπηρεσίες του Υπουργείου σας -και προφανώς επ’ αυτού έχετε γνώση ότι ερωτήθηκε, γιατί το θέμα είναι εξαιρετικά ευαίσθητο- δεν έκριναν ότι θα πρέπει η Αξιωματική Αντιπολίτευση να έχει γνώση ανά κατηγορία συγκεκριμένου αδικήματος, όχι ονομάτων, αδικημάτων, για να σταθμίσει τον κίνδυνο που η ελληνική κοινωνία διατρέχει από τη διάταξη την οποία εισηγείστε. Είναι τόσο επείγουσα κατά την κρίση σας που δεν θέλατε να μου απαντήσετε. Εν πάση περιπτώσει, όμως, αυτό είναι παρελθόν. 
Έρχομαι στο παρόν. Αντιλαμβάνομαι ορθά ότι η λέξη «δέκα» μετατρέπεται σε λέξη «πέντε» και η παράγραφος γ΄ απαλείφεται; Παρακαλώ, αν έχετε την καλοσύνη και με όλο το σεβασμό, στην ερώτηση που σας θέτω να μου απαντήσετε με ένα ναι ή με ένα όχι.","ΝΙΚΟΛΑΟΣ ΔΕΝΔΙΑΣ",122
"108335"," Ο κύριος Υπουργός έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108336"," Ο κ. Δένδιας μου ζητάει αυτήν τη στιγμή να προτρέξω της συζήτησης στο Κοινοβούλιο. Ήμουν τόσο σαφής. Τις νομοτεχνικές βελτιώσεις, αν χρειαστεί, θα τις κάνω εγώ στο τέλος. Άρα, ήμουν τόσο σαφής. Να μην ακούσουμε, όμως, κανέναν άλλον; Δηλαδή, εσείς ήρθατε εδώ με το αλάθητο; Δεν μπορούν κάποιοι άλλοι συνάδελφοι να σας πείσουν για κάτι διαφορετικό; Εγώ είπα, λοιπόν, κάτι και το επαναλαμβάνω, «όλοι μαζί» και εμμένω σ' αυτό. Από εκεί και πέρα, παρακαλώ, δεν μπορεί να εκβιάζετε το Σώμα.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108337"," Δεν εκβιάζουμε. 
(Θόρυβος από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΤΑΣΟΥΛΑΣ",493
"108338"," Δεν μπορεί οι Βουλευτές από την αρχή να λένε «πάρτε το πίσω». Θα αναπτυχθεί ένας διάλογος. Ξεκαθάρισα την άποψή μου πώς πρέπει να πορευθούμε. Ας ξεκινήσει, λοιπόν, ο διάλογος. Μπορεί στη διαδικασία να πειστεί και ο κ. Δένδιας ότι είναι κάπως διαφορετικά τα πράγματα. Γιατί πρέπει ο καθένας να επιβάλει την άποψή του από την αρχή;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108339"," Δεν την επιβάλλουμε.","ΚΩΝΣΤΑΝΤΙΝΟΣ ΤΑΣΟΥΛΑΣ",493
"108340"," Κυρία Πρόεδρε, παρακαλώ το λόγο για ένα λεπτό.","ΝΙΚΟΛΑΟΣ ΔΕΝΔΙΑΣ",122
"108341"," Ορίστε, κύριε Δένδια, έχετε το λόγο για ένα λεπτό.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108342"," Κύριε Υπουργέ, με συγχωρείτε, από την πρώτη στιγμή που κατετέθη αυτό το νομοσχέδιο, πριν έρθει καν για πρώτη ανάγνωση στην επιτροπή, σας εκλιπάρησα, δεν σας παρακάλεσα, σας εκλιπάρησα και προσωπικά, το θυμάστε στην επιτροπή, στην αίθουσα 151, να μην το φέρετε. Επανειλημμένως σας έθεσα την κόκκινη γραμμή της Νέας Δημοκρατίας στο θέμα της δημόσιας ασφάλειας. Έφθασε ο Πρόεδρος...","ΝΙΚΟΛΑΟΣ ΔΕΝΔΙΑΣ",122
"108343"," Όχι, κύριε Δένδια. Άλλα είπε ο κ. Τζαβάρας.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108344"," Σας παρακαλώ, όχι μεταξύ σας διάλογος.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108345"," Έφθασε ο Πρόεδρος της Νέας Δημοκρατίας ο κ. Αντώνης Σαμαράς να θέσει το θέμα στο Συμβούλιο των πολιτικών Αρχηγών. 
Σας παρακαλώ, λοιπόν, κύριε Υπουργέ, με όλο το σεβασμό που ειλικρινώς τρέφω προς το πρόσωπό σας, είναι η τελευταία φορά που διατυπώνω την παράκληση. Βαρέθηκα κατά τη συζήτηση αυτού του νομοθετήματος, να λέω τις λέξεις «σας παρακαλώ» και «σας εκλιπαρώ» και να με αγνοείτε. Σας παρακαλώ, λοιπόν, για τελευταία φορά. Για εμάς είναι κομβικό θέμα δημόσιας ασφάλειας, σας το ξεκαθαρίζω. Δεν θα το έθετε αλλιώς ο κ. Σαμαράς στον κ. Παπαδήμο σε αυτές τις ώρες για τη χώρα. Πώς εισάγεται από την Κυβέρνηση το συγκεκριμένο; Εισάγεται με το «πέντε» και χωρίς την παράγραφο γ΄; Άλλως, εσείς μπορεί να εισάγετε ό,τι θέλετε, είναι δικό σας θέμα, με απόλυτο σεβασμό, αλλά και εμείς έχουμε δικαίωμα καθορισμού και αυτοκαθορισμού της θέσης μας απέναντι στη νομοθετική προσωπική σας πρωτοβουλία, διότι δεν είναι της Κυβέρνησης. 
Εγώ σας το λέω για να μην θεωρήσετε ότι σας εκπλήσσω. Εάν εμμείνετε σ' αυτό, εμείς στην Αίθουσα προς συζήτηση αυτού του πράγματος, δεν πρόκειται να παραμείνουμε.","ΝΙΚΟΛΑΟΣ ΔΕΝΔΙΑΣ",122
"108346"," Αυτό σε απλά ελληνικά είναι εκβιασμός, κύριε συνάδελφε.","ΙΩΑΝΝΗΣ ΒΛΑΤΗΣ",62
"108347"," Το λόγο έχει ο κ. Χρυσανθακόπουλος για ένα λεπτό και θα μπούμε στη διαδικασία.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108348"," Γνωρίζει ο κύριος Υπουργός τις θέσεις μας. Είναι διαχρονικά σταθερές. Έχουμε καταψηφίσει παρόμοια νομοσχέδια στο παρελθόν και σαφώς δεν κάνουμε εκπτώσεις σε αυτά τα ζητήματα. 
Δυστυχώς το 80% αυτών που θα αποφυλακιστούν σύμφωνα με τη στατιστική θα προβούν σε άμεσες πράξεις που θα είναι εξίσου κακουργηματικές. Κατά συνέπεια πράγματι διασαλεύεται η κοινωνική ηρεμία. Είμαστε σε εποχή κρίσης. Όλοι κατανοούν τι σημαίνει. Ο κύριος Υπουργός οφείλει να κάνει ένα βήμα συνεννόησης όπως έχει προσδιοριστεί. Τα έχουμε πει και στην επιτροπή. Επιμένουμε σε αυτό το επίπεδο. 
Η συνοχή του κυβερνητικού έργου έχει να κάνει και με την αμοιβαία καλοπιστία. Όταν δύο εταίροι αυτής της κυβερνητικής σύμπραξης, που έχει συγκεκριμένους στόχους αντιμετωπίζουν έκτακτο ζήτημα που έχει θέσει από την μεριά του ο κύριος Υπουργός και δεν συμφωνούν, οφείλει και αυτός να λάβει υπ’ όψιν του τα δεδομένα. Και βεβαίως, δεν μπορούμε κι εμείς να συμμετέχουμε στη συζήτηση που δεν θα έχει τον βηματισμό προς τα μπρος. Τι περιμένει ο κύριος Υπουργός; Να υπάρξουν οι Βουλευτές του ΠΑΣΟΚ οι οποίοι θα πάρουν τον λόγο να τον μεταπείσουν; Γιατί οι δικές μας θέσεις είναι σταθερές.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"108349"," Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Δρίτσας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108350"," Κυρία Πρόεδρε, νομίζω ότι παρακολουθούμε την αποτύπωση και την επιβεβαίωση της απόλυτης αναξιοπιστίας που έχει αυτή η Κυβέρνηση, η κυβερνητική πλειοψηφία της Βουλής του κ. Παπαδήμου με τα τρία κόμματα που δεν μπορούν να συμφωνήσουν στο παραμικρό και προσπαθούν με εκβιασμούς να λύσουν τέτοιου είδους προβλήματα συμφωνίας ή μη συμφωνίας –κάθε κόμμα έχει δικαίωμα να έχει την άποψή του- και μάλιστα έξω από τις πραγματικές κοινοβουλευτικές διαδικασίες, που είναι με την έναρξη της συνεδρίασης η τοποθέτηση των εισηγητών. Ας τοποθετηθούν οι εισηγητές, ας πει ο καθένας ό,τι θέλει, ας απαντήσει ο Υπουργός, ας τηρηθεί η διαδικασία. 
Από κει και πέρα επί της ουσίας, εάν ανατραπεί σύμφωνα με το αίτημα της Νέας Δημοκρατίας αυτό το περιεχόμενο αυτού του νομοσχεδίου που έχει ανατραπεί ήδη από την αρχική του μορφή προς χειρότερη κατεύθυνση, χάνει και το νόημα της συζήτησης. Γιατί πραγματικά, η συζήτηση αυτή έχει αρχίσει επί τη βάσει κάποιας σύμβασης και εμείς έχουμε προσέλθει σε αυτήν τη συζήτηση καταγγέλλοντας ότι με τέτοιους τρόπους δεν λύνονται αυτά τα ζητήματα. Όμως, ως έκτακτο νομοσχέδιο που θέλει να αντιμετωπίσει εκρηκτικές και έκτακτες διαστάσεις συζητείται τώρα επί δίμηνο στην τελική του φάση πότε ως τροπολογία και πότε ως νομοσχέδιο και φτάνουμε στο πάρα πέντε να έχουμε δημόσια άσκηση εκβιασμών σε μια κυβέρνηση που δεν μπορεί να ομονοήσει. 
Ή θα ακολουθηθεί η κοινοβουλευτική διαδικασία και θα μιλήσουν οι Βουλευτές ή ας τα βρει η Κυβέρνηση και τα κόμματα που την στηρίζουν και να μην δημιουργούν όλη αυτήν την ανούσια και εντελώς χαρακτηριστική της ποιότητας αυτής της Κυβέρνησης εικόνα μέσα στο Κοινοβούλιο.
Ευχαριστώ.","ΘΕΟΔΩΡΟΣ ΔΡΙΤΣΑΣ",139
"108351","  Και εγώ σας ευχαριστώ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108352"," Κυρία Πρόεδρε, θα ήθελα το λόγο.","ΝΙΚΟΛΑΟΣ ΔΕΝΔΙΑΣ",122
"108353","  Ειλικρινά δεν είναι αυτή η διαδικασία. Το ξέρετε. Ούτε ο Υπουργός είχε το δικαίωμα.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108354"," Θέλουμε να δηλώσουμε ότι κατά συνέπεια εφόσον ο κύριος Υπουργός δεν δέχεται αυτό που εμείς προτείνουμε, αποχωρούμε ως Νέα Δημοκρατία από τη συζήτηση και από κει και πέρα ας τα βρει ο κύριος Υπουργός με τα υπόλοιπα κόμματα. Του έδωσα τρεις φορές την ευκαιρία. Προφανώς δεν την επιθυμεί. Το θέμα έχει λήξει. 
Ευχαριστούμε πολύ.
(Στο σημείο αυτό η Κοινοβουλευτική Ομάδα της Νέας Δημοκρατίας αποχωρεί από την Αίθουσα)","ΝΙΚΟΛΑΟΣ ΔΕΝΔΙΑΣ",122
"108355","  Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Μπεντενιώτης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108356"," Θα παρακαλούσα η Νέα Δημοκρατία να παραμείνει στην Αίθουσα για να συζητήσουμε το θέμα. Ο κύριος Υπουργός ήταν σαφής. Άφησε το περιθώριο και την άνεση στα κόμματα, στην Πλειοψηφία της Βουλής, σε ολόκληρη τη Βουλή, γιατί μίλησε για συμφωνία όλων των πτερύγων, να προχωρήσουμε και στις αναδιατυπώσεις που θα προκύψουν, αμέσως μετά τον εξαντλητικό διάλογο.
Πιστεύω ότι προς αυτήν την κατεύθυνση το Υπουργείο και η Κυβέρνηση διευκολύνει ακριβώς αυτό που η Νέα Δημοκρατία θα ήθελε και ο ΛΑΟΣ έχει υπογραμμίσει. 
Σας ευχαριστώ.","ΜΑΝΩΛΗΣ ΜΠΕΝΤΕΝΙΩΤΗΣ",346
"108357"," Το λόγο έχει ο εισηγητής του ΠΑΣΟΚ κ. Δημήτριος Παπουτσής.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108358"," Κυρία Πρόεδρε, ένα λεπτό.
Είναι φανερό ότι η Νέα Δημοκρατία ήρθε στη Βουλή …","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108359"," Κύριε Υπουργέ, παίρνετε το λόγο…","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108360"," Μισό λεπτό. Να το ξεκαθαρίσουμε. 
Ήμουν σαφής ότι θα έπρεπε να ολοκληρωθεί η συζήτηση στο πλαίσιο που έθεσα,  να γίνει η συμφωνία. Η Νέα Δημοκρατία επέλεξε το δρόμο να καταργήσει και το Κοινοβούλιο, να μην ακουστούν οι Βουλευτές. Στις δημοκρατίες τα νομοσχέδια παίρνουν την τελική τους μορφή, μετά το άκουσμα όλων των συναδέλφων. Δεν την παίρνουν με τις επιβολές από την αρχή: «Ή κάνετε αυτό ή φεύγουμε». Εγώ είμαι τόσα χρόνια σε αυτήν εδώ την Αίθουσα και αυτό δεν το έχω ξαναδεί. Όταν από την αρχή δήλωσα ότι είμαι ανοικτός σε διάλογο, είμαι ανοικτός σε συζήτηση, ότι όλοι μαζί πρέπει να αποφασίσουμε γι’ αυτό το ευαίσθητο ζήτημα, είναι φανερό ότι θέλει να δημιουργήσει ο κ. Σαμαράς πολιτικό ζήτημα. Το ξεκίνησε χθες το βράδυ και το ολοκληρώνει σήμερα. Σε μια ώρα και σε μια κρίσιμη περίοδο που η χώρα μας βασανίζεται από άλλα πράγματα, ανοίξαμε άλλες καταστάσεις, ανοίξαμε άλλες πόρτες, επικίνδυνους δρόμους. Αναλαμβάνουν αποκλειστικά την ευθύνη τους απέναντι στον ελληνικό λαό. Δεν έχω να πω τίποτε άλλο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108361"," Κυρία Πρόεδρε, ένα λεπτό.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"108362"," Κύριε Χρυσανθακόπουλε, επειδή πρέπει να μπούμε στη διαδικασία, για ένα λεπτό μόνο, σας παρακαλώ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108363"," Εμείς περιμέναμε από τον κύριο Υπουργό να τοποθετηθεί στις αιτιάσεις μας και είδαμε ότι ανοίγει το ζήτημα χωρίς εισήγησή του, στη οποία εισήγηση, αν υπήρχε από μεριάς του αποδοχή τού πλαισίου που θέτουμε, θα είχε κλείσει το ζήτημα. Βάλαμε το θέμα με καλή πίστη και όχι με πρόθεση να αποχωρήσουμε ή όχι. Δεν μπορούμε να συμμετέχουμε σε μια λάθος  βάση. Έχουμε καταψηφίσει επί της αρχής, έχουμε καταψηφίσει επί των άρθρων. Δεν μένει παρά να πούμε ότι, όταν σε αυτήν την Αίθουσα θα γίνουν οι εσωτερικές διαβουλεύσεις του ΠΑΣΟΚ και θα μας απευθυνθεί ο λόγος με μια νέα πρόταση, η οποία θα οδηγείται σε διεξοδική πορεία, θα επανέλθουμε σε αυτόν το διάλογο. 
Είμαστε υποχρεωμένοι να αποχωρήσουμε και εμείς. Το είπαμε με κόσμιο τρόπο. Δεν έχουμε καμμιά ευθύνη στην ακαμψία του κυρίου Υπουργού.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"108364"," Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108365"," Σε ό,τι αφορά το νομοσχέδιο, έχουμε τοποθετηθεί. Απλά αυτό που θέλουμε να δηλώσουμε, είναι ότι ζούμε ένα θέατρο κυριολεκτικά -μάλλον συκοφαντούνται τα θέατρα- με όλη αυτήν τη διαδικασία εδώ, που θυμίζει προεκλογική περίοδο με αποχωρήσεις στα επουσιώδη. Είναι φανερό –και γι' αυτό λέω ότι είναι θέατρο- ότι και το ΠΑΣΟΚ και η Νέα Δημοκρατία και ο Λαϊκός Ορθόδοξος Συναγερμός συμφωνούν απόλυτα σε αυτήν τη βάρβαρη πολιτική που εφαρμόζουν καθημερινά και βρίσκουν επουσιώδη –σοβαρά μεν, αλλά επουσιώδη- θέματα, για να δημιουργήσουν μια τέτοια κατάσταση και μια τέτοια εικόνα. Ενώ έχουν συμφωνήσει να γδάρουν τον ελληνικό λαό, ενώ αποδέχονται όλα τα βάρβαρα μέτρα, κάνουν κάποιες αψιμαχίες, για να δείξουν ότι τάχα διαφοροποιούνται. Πιστεύουμε ότι οι εργαζόμενοι και ο ελληνικός λαός θα βγάλει συμπεράσματα και από τέτοιου είδους θεατρικές παραστάσεις.","ΑΘΑΝΑΣΙΟΣ ΠΑΦΙΛΗΣ",425
"108366"," Το λόγο έχει ο εισηγητής του ΠΑΣΟΚ  κ. Δημήτριος Παπουτσής.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108367"," Κυρίες και κύριοι συνάδελφοι, τοποθετούμενος πια στο πλαίσιο των όσων προβλέπονται και από το Σύνταγμα και από τον Κανονισμό της Βουλής, για τη συζήτηση της υπ’ όψιν νομοθετικής πρωτοβουλίας, θα κάνω προσπάθεια από την πλευρά μου, να αναδείξω την ουσία μιας σημαντικής νομοθετικής πρωτοβουλίας, που ο πυρήνας της στοχεύσεώς της λίγο ή πολύ αναλύθηκε προεισαγωγικά από τον Υπουργό Δικαιοσύνης.
Κυρίες και κύριοι συνάδελφοι, όλοι διαπιστώνουμε με τον έναν ή με τον άλλον τρόπο ότι η κατάσταση στα σωφρονιστικά καταστήματα της χώρας έχει φτάσει στο απροχώρητο. Είναι γνωστό ότι οι φυλακές έχουν οδηγηθεί να έχουν λίγη σχέση αντικειμενικά με το ρόλο τους έτσι, όπως προβλέπεται από το Σύνταγμα και το εν γένει δικαιικό σύστημα της χώρας μας, δηλαδή να αποτελούν τόπο όπου ο κρατούμενος βρίσκεται επειδή τιμωρήθηκε και όχι για να τιμωρηθεί ακόμη περισσότερο.
Η κατάσταση στις ελληνικές φυλακές δεν φαίνεται να έχει σχέση με την ανθρωπιστική εκείνη διάσταση που θα πρέπει να διέπει ένα σύγχρονο σύστημα σωφρονισμού σε μια προηγμένη κοινωνία έτσι, όπως θα έπρεπε να είναι και η δική μας. 
Η Βουλή, λαμβάνοντας υπ’ όψιν το γενικότερο αυτονόητο ενδιαφέρον τής κοινωνίας σε σχέση με την κατάσταση που επικρατεί στις φυλακές, δεν θα μπορούσε να αποτελεί απλό παρατηρητή σ’ αυτόν τον τομέα. Η σύσταση της διακομματικής Επιτροπής για την εξέταση του σωφρονιστικού συστήματος της χώρας και των συνθηκών διαβίωσης των κρατουμένων, μέλος της οποίας είχα την τιμή να αποτελώ, αποτελεί την πραγμάτωση αυτής της αποστολής της Βουλής. 
Κατά τη συζήτηση που έλαβε χώρα στη Βουλή, πριν από δύο εβδομάδες, σε σχέση με την έκθεση της διακομματικής επιτροπής, ήταν σχεδόν διακομματική και η διαπίστωση ότι πολλά πράγματα πρέπει να αλλάξουν στο σωφρονιστικό μας σύστημα. Όλοι, ή σχεδόν όλοι καταλήξαμε ότι το σωφρονιστικό σύστημα στη χώρα μας χωλαίνει, με πρώτη και κύρια διαπίστωση αυτή που αφορά το φαινόμενο τού υπερπληθυσμού των κρατουμένων. 
Παρατηρείται δηλαδή το φαινόμενο, να συνωστίζονται με απάνθρωπο τρόπο υπόδικοι με καταδίκους, μικροποινίτες με βαρυποινίτες, αλλά και αλλοδαποί εν αναμονή της απέλασής τους. Προφανής χαμένος της όλης υπόθεσης είναι η ίδια η έννοια του σωφρονισμού, από τη στιγμή μάλιστα που δεν εκπληρώνεται επαρκώς, η ειδικοπροληπτική στόχευση των ποινών. 
Είναι γεγονός ότι βάσει των στοιχείων του Υπουργείου Δικαιοσύνης, Διαφάνειας και Ανθρωπίνων Δικαιωμάτων, στα καταστήματα κράτησης της χώρας μας κρατούνται άνω των δωδεκάμισι χιλιάδων περίπου ατόμων, εκ των οποίων περίπου επτά χιλιάδες είναι αλλοδαποί, ενώ η χωρητικότητα των καταστημάτων, μετά βίας υπερβαίνει, μόλις, τις εννέα χιλιάδες θέσεις.
Δεδομένου των παραπάνω στοιχείων, το φαινόμενο του υπερβολικού συνωστισμού των κρατουμένων στα σωφρονιστικά καταστήματα, συντελεί, κατά την άποψή μας και στην επιδείνωση του προβλήματος της υποστελέχωσης των ιδρυμάτων κράτησης από εξειδικευμένο προσωπικό. Όσο δηλαδή μεγαλώνει ο αριθμός των κρατουμένων, τόσο λιγότερο επαρκούν οι προσφερόμενες, κατά τα παραπάνω, ειδικότητες γιατρών, δασκάλων, ψυχολόγων, κοινωνικών λειτουργών κ.ο.κ.. 
Τα στοιχεία αναφέρουν επιπλέον, ότι το 60% περίπου των κρατουμένων των ελληνικών φυλακών, δηλαδή περίπου οι επτά χιλιάδες τριακόσιοι, από τους πλέον των δωδεκάμισι χιλιάδων, είναι άποροι. Προφανώς αυτό το πρόβλημα επιτείνεται σε μια χώρα, όπως η δική μας, η οποία λόγω του ότι χειμάζεται ιδιαίτερα από τις δύσκολες δημοσιονομικές συνθήκες, εξαιτίας της οικονομικής κρίσης, δεν είναι, προφανώς, σε θέση να παράσχει όλα τα αναγκαία είδη προς τους κρατουμένους. 
Σε άμεση συνάφεια με τα παραπάνω, είναι το γεγονός ότι τη στιγμή αυτή, κρατούνται περί τους οκτακόσιους κρατουμένους, οι οποίοι δεν μπορούν να εξαγοράσουν ποινές φυλάκισης, αφού δεν διαθέτουν τα χρήματα γι’ αυτό. Κρατούνται δηλαδή με ποινές που έχουν μετατραπεί σε χρηματικές και παρ’ όλα αυτά, δεν είναι σε θέση να καλύψουν την, εκ του νόμου, προβλεπόμενη προϋπόθεση για την απόκτηση της ελευθερίας τους, παρά το ότι βρίσκονται στη φυλακή για ήσσονος –μικρής σημασίας δηλαδή- πολλές φορές, πλημμεληματικές πράξεις. Στις περιπτώσεις αυτές, γίνεται αντιληπτό ότι η παραμονή στη φυλακή, είναι απολύτως αδικαιολόγητη και άδικη.
Κυρίες και κύριοι συνάδελφοι, μ’ αυτήν τη νομοθετική πρωτοβουλία, το Υπουργείο Δικαιοσύνης, Διαφάνειας και Ανθρωπίνων Δικαιωμάτων επιχειρεί να βρει αποτελεσματικούς –έστω πρόσκαιρα- μη δαπανηρούς τρόπους για τον περιορισμό των περιγραφέντων και κοινώς ομολογουμένων -απ’ όλες σχεδόν τις κομματικές εκπροσωπήσεις στη Βουλή- φαινομένων που αφορούν τη βελτίωση των συνθηκών διαβίωσης στις φυλακές.
Έχει προηγηθεί, άλλωστε, και μια σειρά από αντίστοιχου περιεχόμενου νομοθετικές πρωτοβουλίες, τόσο από προηγούμενες κυβερνήσεις της Νέας Δημοκρατίας, όσο και απ’ αυτές των παλαιότερων κυβερνήσεων του ΠΑΣΟΚ. 
Θυμίζω ενδεικτικά τους ν.3446/2005, 3727/2008, 3772/2009, όπως και το ν.3904/2010 που προηγήθηκαν. Γίνεται λοιπόν αντιληπτό από τα παραπάνω, ότι θα πρέπει να θεσμοθετηθούν μόνιμες ρυθμίσεις που να αποτρέπουν και να αντιμετωπίζουν διαχρονικά τα προβλήματα που προκαλεί ο υπερπληθυσμός στα υφιστάμενα καταστήματα κράτησης.
Η συζητούμενη ρύθμιση με την ψήφισή της θα έχει ως συνέπεια, την εκκαθάριση του αρχείου των εισαγγελιών από ένα μεγάλο αριθμό ανεκτέλεστων αποφάσεων, αλλά και μη αμετάκλητων, ήσσονος σημασίας. 
Συγκεκριμένα, μπαίνοντας στην τοποθέτησή μου για τα άρθρα, αναφέρομαι στην παράγραφο 1 του άρθρου 1, όπου ορίζεται ότι οι κρατούμενοι οι οποίοι κατά τη δημοσίευση του παρόντος νόμου, εκτίουν στερητική της ελευθερίας ποινή, που δεν υπερβαίνει τα δέκα έτη, απολύονται με διάταξη του εισαγγελέα πλημμελειοδικών του τόπου έκτισης της ποινής, υπό τον όρο της ανάκλησης, χωρίς τη συνδρομή των προϋποθέσεων των άρθρων 105 και επόμενα του Ποινικού Κώδικα. 
Αυτό συμβαίνει ωστόσο υπό το πρίσμα των εξής διακρίσεων: Πρώτον, ότι η ποινή τους έχει διάρκεια μέχρι τρία έτη κι εφόσον έχουν εκτίσει ή εκτίουν με οποιονδήποτε τρόπο το 1/10 αυτής. Δεύτερον, ότι η ποινή τους έχει διάρκεια μεγαλύτερη των τριών και μέχρι πέντε έτη, εφόσον έχουν εκτίσει ή εκτίουν με οποιονδήποτε τρόπο το 1/5 αυτής. Τρίτον, ότι η ποινή τους έχει διάρκεια μεγαλύτερη των πέντε και μέχρι δέκα έτη, αν πρόκειται για ποινή φυλάκισης, εφόσον έχουν εκτίσει ή εκτίουν με οποιονδήποτε τρόπο το 1/3 αυτής ή ότι πρόκειται για ποινή κάθειρξης, για την οποία έχουν εκτίσει ή εκτίουν πραγματικά το 1/3 αυτής. 
Σχετική με την παραπάνω ρύθμιση είναι και αυτή που προβλέπεται με τη δεύτερη παράγραφο του άρθρου 1 και αφορά τους ανήλικους κρατουμένους. 
Δεδομένων των γενικότερων κοινωνικών ευαισθησιών, ωστόσο, λαμβάνεται μέριμνα από το νομοθέτη, ώστε η ως άνω ευεργετική διάταξη να μη συμπεριλαμβάνει κρατουμένους οι οποίοι έχουν καταδικαστεί για εγκλήματα που αφορούν τη δημόσια περιουσία, το οργανωμένο έγκλημα ή για εγκλήματα με έντονη κοινωνική απαξία, όπως η πορνογραφία ανηλίκων και μια σειρά άλλων αδικημάτων που αναφέρονται στον Ποινικό Κώδικα. Αυτά προβλέπονται ειδικότερα στην παράγραφο 3 του πρώτου άρθρου. 
Με το υπό συζήτηση νομοσχέδιο, προβλέπεται, επίσης, η παραγραφή και η παύση της ποινικής δίωξης αξιοποίνων πράξεων ήσσονος εγκληματικότητας, για τις οποίες δεν υπάρχει έντονη κοινωνικοηθική απαξία, οι οποίες όμως κατακλύζουν τα δικαστήρια αλλά και τις φυλακές της χώρας και ιδίως, οι περιπτώσεις εκείνες, που δεν υπάρχουν τα απαραίτητα χρήματα από την πλευρά των κρατουμένων για την εξαγορά της ποινής.
Ως ασφαλιστική δικλίδα των συγκεκριμένων μέτρων, θα πρέπει να θεωρηθεί ο όρος της ανάκλησης, που περιλαμβάνεται στην παράγραφο 4 του άρθρου 1, σε περίπτωση όπου οι ευεργετηθέντες από το μέτρο, υποπέσουν εντός πέντε ετών σε νέο αδίκημα. Σ’ αυτήν την περίπτωση, θα εκτίουν αθροιστικά και την ποινή για την οποία απολύθηκαν υπό όρους. Θυμίζω ότι αντίστοιχες ρυθμίσεις προέβλεπαν κατά το παρελθόν, η σχετική περίοδος να έχει διάρκεια τριών ετών κι όχι πέντε, όπως στην προκειμένη περίπτωση. 
Επίσης στο πλαίσιο των παραπάνω, τίθεται και η ρύθμιση της παραγράφου 5 του άρθρου 1, που έχει να κάνει με την υποχρέωση των απολυομένων, για εμφάνιση ανά τακτά χρονικά διαστήματα, στις κατά τόπους αστυνομικές αρχές, την μη απομάκρυνσή τους χωρίς έγγραφη άδεια τού εισαγγελέα πλημμελειοδικών και άλλες παρεμφερείς ρυθμίσεις. 
Αντίστοιχες ρυθμίσεις περιλαμβάνονται στις παραγράφους 6, 7 και 8 τού άρθρου 1, όπου επίσης μεταξύ άλλων, αναφέρεται ότι και η υφ’ όρων απόλυση, κατ’ εφαρμογήν των διατάξεων του παρόντος, δεν θα κωλύεται από τη μη καταβολή ή από την αδυναμία καταβολής δικαστικών εξόδων.
Με την παράγραφο 1 του άρθρου 2 ορίζεται ότι οι κύριες ποινές διάρκειας μέχρι έξι μηνών, που έχουν επιβληθεί με αποφάσεις, οι οποίες έχουν εκδοθεί μέχρι τη δημοσίευση του παρόντος νόμου, εφόσον οι αποφάσεις δεν έχουν καταστεί αμετάκλητες και οι ποινές αυτές δεν έχουν εκτιθεί με οποιονδήποτε τρόπο, παραγράφονται και δεν εκτελούνται. Αυτό γίνεται υπό τον όρο, ότι ο καταδικασθείς δεν θα τελέσει μέσα σε δύο έτη, από τη δημοσίευση του νόμου αυτού, νέα από δόλο,  αξιόποινη πράξη, για την οποία θα καταδικαστεί αμετάκλητα, οποτεδήποτε, σε ποινή στερητική της ελευθερίας, ανώτερη των έξι μηνών.  
Με την παράγραφο 2 του άρθρου 2 ορίζεται ότι οι μη εκτελεσθείσες κατά την παράγραφο 1, αντίστοιχες αποφάσεις τίθενται στο αρχείο, με πράξη του αρμοδίου εισαγγελέα ή του δημοσίου κατηγόρου, όταν αφορούν σε πταίσματα. 
Με την παράγραφο 3, εξαιρούνται από τις ανωτέρω ρυθμίσεις οι περιπτώσεις που αφορούν όσους έχουν καταδικαστεί για παράβαση του ν. 1608/1950 -αφορά εν προκειμένω στις επιβαρυντικές περιστάσεις για τους καταχραστές του δημοσίου- του ν. 1882/1990 που αφορά στη μη καταβολή χρεών προς το δημόσιο και του ν. 2523/1997 που αφορά σε φορολογικά εν γένει εγκλήματα. 
Εξαιρούνται, επίσης, όσοι έχουν καταδικαστεί για παράβαση των άρθρων 87 παράγραφος 5 και 88 του ν. 3386/2005, που αφορά στο αδίκημα της μεταφοράς λαθρομεταναστών, για παράβαση του άρθρου 187 επίσης, που αφορά στη σύσταση εγκληματικής οργάνωσης, του άρθρου 187 Α΄ που αφορά σε τρομοκρατικές πράξεις, του άρθρου 235 που αφορά σε παθητική δωροδοκία, του άρθρου 236 για ενεργητική δωροδοκία, του άρθρου 237 για δωροδοκία δικαστή, του άρθρου 256 που αφορούν σε απιστία στην υπηρεσία, του άρθρου 258 που αφορά σε υπεξαίρεση στην υπηρεσία, του άρθρου 299 που αφορά στην ανθρωποκτονία, του άρθρου 322 που αφορά στην αρπαγή, του 323 Α΄ που αφορά στην εμπορία ανθρώπων, του άρθρου 324 που αφορά στην αρπαγή ανηλίκων, του άρθρου 336 που αφορούν στο βιασμό, του άρθρου 339 παράγραφος 1 εδάφια α΄ και β΄ που αφορά στην αποπλάνηση παιδιών, του άρθρου 342 που αφορά στην κατάχρηση ανηλίκων σε ασέλγεια, του άρθρου 348 α΄ που αφορά σε πορνογραφία ανηλίκων, του άρθρου 349 που αφορά σε μαστροπεία, του άρθρου 351 που αφορά σε σωματεμπορία, του άρθρου 351 α΄ που αφορά σε ασέλγεια με ανήλικο έναντι αμοιβής, του άρθρου 390 που αφορά σε απιστία και του άρθρου 380 παράγραφος 1β΄ και 2, που αφορά στο αδίκημα της ληστείας. 
Αφορά, δηλαδή, σε μια ευρύτατη σειρά σοβαρότερων αδικημάτων που εξαιρούνται και δεν τα καταλαμβάνει και όπου στο πνεύμα αυτών των εξαιρέσεων, όπως αντιλαμβάνεστε, θα μπορούσε η ηγεσία του Υπουργείου Δικαιοσύνης, αλλά και η Βουλή, να συζητήσει πιθανόν και την ένταξη και άλλων αδικημάτων, ώστε να διασκεδαστούν οι προσχηματικές, κατά τ’ άλλα, αιτιάσεις τόσο της Νέας Δημοκρατίας όσο και του Λαϊκού Ορθόδοξου Συναγερμού, που προφανώς, υποκριτικά χρησιμοποιούν τη συγκεκριμένη αιτίαση, ώστε να δικαιολογήσουν την αποχώρησή τους.
Από την παράγραφο 1 του άρθρου 3 προβλέπεται ότι ποινές φυλάκισης που δεν έχουν εκτελεστεί ούτε μετατραπεί μέχρι την δημοσίευση του παρόντος νόμου και έχουν επιβληθεί για πλημμελήματα με αποφάσεις, οι οποίες κατέστησαν αμετάκλητες πριν από τη δημοσίευση όμως του νόμου, μετατρέπονται σε χρηματικές, ύστερα από αίτηση του καταδικασθέντος, που υποβάλλεται αυτοπροσώπως ή με πληρεξούσιο κατά τα προβλεπόμενα. 
Στην παράγραφο 2 του ιδίου άρθρου 3 ορίζεται ότι το δικαστήριο που εξέδωσε την καταδικαστική απόφαση, αποφασίζει αμετάκλητα για την μετατροπή της ποινής, ύστερα από κλήτευση του παρόντος. 
Η παράγραφος 1 του άρθρου 4 ορίζει ότι το αξιόποινο παραγράφεται και ότι παύει η δίωξη των ακολούθων αξιοποίνων πράξεων που έχουν τελεστεί, όμως, μέχρι την 31/12/2011, δηλαδή των πταισμάτων αφ´ενός, και των πλημμελημάτων, κατά των οποίων ο νόμος απειλεί ποινή φυλάκισης μέχρι ένα έτος ή χρηματική ποινή ή σωρευτικά και τις δύο ποινές αφ’ετέρου. 
Παράλληλα, το υπό συζήτηση νομοσχέδιο περιλαμβάνει και λοιπές διατάξεις, όπως το άρθρο 5, οι οποίες αφορούν τη διευθέτηση της αποπληρωμής των υπερωριών των σωφρονιστικών υπαλλήλων. Όπως, επίσης, προβλέπεται με το άρθρο 6 και η μεταφορά ορισμένων αρμοδιοτήτων στο Γενικό Γραμματέα Αντεγκληματικής Πολιτικής. 
Αναφορικά με την τροπολογία που έχει κατατεθεί, προτείνεται συγκεκριμένα από τους Υπουργούς Οικονομικών, Διοικητικής Μεταρρύθμισης και Δικαιοσύνης και προβλέπει διατάξεις που αφορούν σε ρυθμίσεις για το ΤΑΧΔΙΚ, οι οποίες στοχεύουν στο να καταστήσουν πιο εύρυθμη και αποτελεσματική τη λειτουργία του.
Κυρίες και κύριοι συνάδελφοι, συνοψίζοντας τα παραπάνω και επανερχόμενος στις κυρίως ρυθμίσεις τού υπό συζήτηση σχεδίου νόμου, αναφορικά με τη βελτίωση των συνθηκών στα καταστήματα κράτησης, λέγω καταληκτικά τα παρακάτω: 
«Εξπρές του μεσονυκτίου» θα μπορούσε να χαρακτηριστεί σε πολλές περιπτώσεις, η ζοφερή πραγματικότητα που βιώνουν σήμερα οι κρατούμενοι στα καταστήματα σωφρονισμού της χώρας μας. Αυτή η κατάσταση θα πρέπει να εξομαλυνθεί, πολλώ δε μάλλον έπειτα και μετά την πάνω από ένα τέταρτο συμμετοχή μας στην Ευρωπαϊκή Ένωση, της οποίας τόσο το αξιακό σύστημα αλλά και την τεχνογνωσία όσο και τα σχετικά κονδύλια που έχουμε κατά καιρούς προσποριστεί και αντιλαμβάνεστε πως δεν είναι συμβατά με την κατάσταση στα σωφρονιστικά μας καταστήματα.
Ας αξιοποιήσουμε, λοιπόν, την ευρωπαϊκή μας εμπειρία. Ας υιοθετήσουμε στην πράξη τις αξίες, σε αναφορά με τη διαλλακτικότητα που πρέπει να επιδεικνύει η πολιτεία, σε σχέση κυρίως, με τις ήσσονος σημασίας αξιόποινες πράξεις και την αντίστοιχη ποινική τους  μεταχείριση. Ας πάψουμε να εμμένουμε σε ξεπερασμένες σωφρονιστικές πρακτικές του παρελθόντος. 
Αυτό που νομοθετούμε σήμερα, κατά βάση, θυμίζω ότι, σε καμμία περίπτωση δεν συνιστά ούτε έκπτωση των ποινών για τις αξιόποινες πράξεις ούτε αποτελεί αδυναμία του συστήματος. Αντιθέτως, από αυτού του είδους τις φιλελεύθερες και δημοκρατικές αντιλήψεις, αναφορικά με το Ποινικό μας Δίκαιο, το σωφρονιστικό μας σύστημα και το εν γένει δικαιοπολιτικό μας σύστημα αντλεί τη δύναμή του.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΠΑΠΟΥΤΣΗΣ",416
"108368"," Κι εγώ σας ευχαριστώ.
Το λόγο έχει ο ειδικός αγορητής του Κομμουνιστικού Κόμματος Ελλάδας, κ. Ιωάννης Γκιόκας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108369"," Ευχαριστώ, κύρια Πρόεδρε.
Κυρίες και κύριοι Βουλευτές, είναι σε γενικές γραμμές γνωστή η κατάσταση που επικρατεί μέσα στις φυλακές και όλοι συμφωνούμε ότι είναι απαράδεκτη, όλοι συμφωνούμε με τη διαπίστωση των προβλημάτων, όλοι συμφωνούμε στις περιγραφές περί αποθήκης ψυχών κ.ο.κ..
Είχαμε μάλιστα την ευκαιρία να το διαπιστώσουμε ιδίοις όμμασιν, στις πολλές επισκέψεις που πραγματοποίησε η αρμόδια επιτροπή για τη μελέτη τού σωφρονιστικού συστήματος, το προηγούμενο διάστημα, σε μια σειρά από σωφρονιστικά καταστήματα.
Η υπερσυσσώρευση κρατουμένων σε ανεπαρκή σωφρονιστικά καταστήματα, ποσοτικά και ποιοτικά, η έλλειψη σταθερών και επαρκών προγραμμάτων απεξάρτησης για τον πολυπληθή αριθμό των χρηστών φυλακισμένων, η έλλειψη ακόμη και στοιχειωδών υποδομών υγιεινής και ειδικευμένου ιατρικού και επιστημονικού προσωπικού, η μεγάλη παρουσία αλλοδαπών κρατουμένων ακόμη και μετά την έκτιση της ποινής τους, η απουσία σταθερών εκπαιδευτικών, πολιτιστικών, αθλητικών δραστηριοτήτων, η απουσία οποιασδήποτε ουσιαστικής μέριμνας για την επανένταξη των φυλακισμένων, η παραβίαση ακόμα και των δικαιωμάτων που προβλέπει ο Σωφρονιστικός Κώδικας, είναι τα βασικά προβλήματα που χαρακτηρίζουν το σωφρονιστικό σύστημα. 
Παρ’ όλες τις συνεχείς μεταρρυθμίσεις, παρ’ όλη την ύπαρξη ενός Σωφρονιστικού Κώδικα που σε γενικές γραμμές, θα μπορούσε να αποτελέσει τη βάση για τη βελτίωση των συνθηκών κράτησης, η κατάσταση όχι μόνο δεν βελτιώνεται αλλά κατά καιρούς -και τώρα- οξύνεται ακόμη περισσότερο. 
Μάλιστα, η πρόβλεψη για το μέλλον είναι ακόμη πιο ζοφερή, με δεδομένη την κατεύθυνση της Κυβέρνησης και των κομμάτων του κεφαλαίου, να φορτωθεί η οικονομική κρίση στις πλάτες του λαού, να καταργηθούν και τα τελευταία ψήγματα κοινωνικής πολιτικής και πρόνοιας. Και σ’ αυτά τα ζητήματα, στα βασικά ζητήματα που αφορούν το μέλλον τού λαού, το μέλλον των εργαζομένων και επιδρούν και στην κατάσταση που υπάρχει στο σωφρονιστικό σύστημα, υπάρχει πλήρης σύμπνοια, πλήρης ταύτιση των κομμάτων που στηρίζουν την Κυβέρνηση, παρά τις όποιες αντιπαραθέσεις υπάρχουν, όπως και σήμερα, είδαμε για λόγους εντυπώσεων, που δεν θέλω να αναφερθώ, αναφέρθηκε αναλυτικά ο Κοινοβουλευτικός μας Εκπρόσωπος.
Συνεπώς η πρώτη παρατήρηση που έχουμε να κάνουμε, έχει να κάνει με τον ίδιο τον τίτλο του νομοσχεδίου, ο οποίος αναφέρεται στα «Μέτρα για τη βελτίωση των συνθηκών διαβίωσης στα Καταστήματα Κράτησης». Επί της ουσίας, ο τίτλος του νομοσχεδίου είναι ψευδεπίγραφος, αφού εκτός από την αποσυμφόρηση, κανένα άλλο μέτρο δεν προτείνεται που να αφορά τα πραγματικά προβλήματα που υπάρχουν στις φυλακές, τη βελτίωση και την ενίσχυση της υλικοτεχνικής υποδομής, την ιατροφαρμακευτική περίθαλψη, τις συνθήκες ασφάλειας και υγιεινής και γενικότερα την προσπάθεια να βελτιωθεί η κατάσταση στις φυλακές.
Ούτε αυτό το νομοσχέδιο, όπως και τα προηγούμενα αντίστοιχα νομοσχέδια, εντάσσεται σε κάποιο γενικότερο σχέδιο αντεγκληματικής και σωφρονιστικής πολιτικής, που θα μεριμνά μεταξύ άλλων και κυρίως –και αυτό κατά τη γνώμη μας είναι το πιο σημαντικό- για την τύχη αυτών που πρόκειται να αποφυλακιστούν.
Το συγκεκριμένο νομοσχέδιο αποτελεί στη γενική του γραμμή, κατεύθυνση και φιλοσοφία, συνέχεια, αντιγραφή σειράς άλλων αντίστοιχων νομοθετημάτων που έχουν υπάρξει τα τελευταία χρόνια, με μοναδικό στόχο, την, με κάθε τρόπο, και όσο το δυνατόν μεγαλύτερη τεχνητή αποσυμφόρηση των φυλακών από κρατούμενους έτσι, ώστε ο αριθμός τους να εναρμονίζεται με τη χωρητικότητα των φυλακών και να μην επιβαρύνεται οικονομικά το κράτος με το κόστος σίτισης και γενικότερα με το κόστος συντήρησης όλων αυτών των ανθρώπων. Αυτός άλλωστε ο στόχος ομολογείται ανοιχτά και στην αιτιολογική έκθεση του νομοσχεδίου. 
Αυτή είναι μία παρατήρηση που σαν Κομμουνιστικό Κόμμα Ελλάδος, μονότονα επαναλαμβάνουμε κάθε φορά, που συζητιέται ένα αντίστοιχο νομοσχέδιο στη Βουλή. Ζητήματα που υπάρχουν, ρυθμίσεις που υπάρχουν -που προβλέπονται στο Σωφρονιστικό Κώδικα και αφορούν τις συνθήκες διαβίωσης των κρατουμένων- δεν υλοποιούνται στην πράξη και αυτό που απομένει ως αποτέλεσμα είναι να περιμένουν όλοι -και κυρίως, να περιμένουν οι κρατούμενοι- πότε θα έρθει η επόμενη ρύθμιση αποσυμφόρησης των φυλακών, για να βελτιωθούν λίγο οι συνθήκες κράτησης στα σωφρονιστικά καταστήματα, μέχρι βέβαια να ξαναγεμίσουν οι φυλακές και επειδή τα ποσοστά υποτροπής είναι πολύ υψηλά –με βάση τα στοιχεία που υπάρχουν 70%-75%, αφού δεν υπάρχουν άλλες μέριμνες για την κοινωνική επανένταξη αυτών των ανθρώπων- και επειδή βέβαια η εγκληματικότητα χτυπάει «κόκκινο» κάτω από τις γενικότερες εξελίξεις, κάτω από το βάρος μίας βάρβαρης πολιτικής που οδηγεί στην εξαθλίωση, οδηγεί στην περιθωριοποίηση, καλλιεργεί τις αξίες του ατομισμού και του ανταγωνισμού. 
Γι’ αυτόν το λόγο άλλωστε και οι όποιες ρυθμίσεις υπήρχαν στο παρελθόν –και των κυβερνήσεων της Νέας Δημοκρατίας και του ΠΑΣΟΚ- για τεχνητή αποσυμφόρηση των φυλακών, απέτυχαν. Έτσι θεωρούμε ότι και αυτή η νομοθετική παρέμβαση θα αποτύχει στην ίδια τη ζωή.
Η αιτιολογική έκθεση του νομοσχεδίου αναφέρει ορισμένους παράγοντες που επιβαρύνουν το σωφρονιστικό σύστημα. Κατ’ αρχάς σε σχέση με το μεταναστευτικό ζήτημα που εμφανίζεται στην αιτιολογική έκθεση, ως ένας από τους δύο μεγαλύτερους παράγοντες στην αύξηση του υπερπληθυσμού των φυλακών. Και βέβαια αυτό αφορά στη συντριπτική πλειοψηφία και μικροεγκλήματα επιβίωσης αυτών των ανθρώπων. 
Είναι τεράστιες οι ευθύνες των κυβερνήσεων και του ΠΑΣΟΚ και της Νέας Δημοκρατίας και για το γεγονός ότι αφήνουν αυτούς τους ανθρώπους, τους χιλιάδες μετανάστες, τους πρόσφυγες, χωρίς δικαιώματα και στο έλεος εγκληματικών κυκλωμάτων, καθώς και για το γεγονός ότι αυτοί οι άνθρωποι, ένα μεγάλο μέρος αυτών, παραμένουν εγκλωβισμένοι στη χώρα μας λόγω του απαράδεκτου κανονισμού τού Δουβλίνο ΙΙ.
Αυτό που επανειλημμένα έχουμε προτείνει και διεκδικούμε, είναι ότι από αυτούς τους ανθρώπους πρέπει να νομιμοποιηθούν όσοι ζουν και εργάζονται στη χώρα μας, οι υπόλοιποι να αποκτήσουν ταξιδιωτικά έγγραφα προκειμένου να μεταβούν στις χώρες που επιθυμούν και βέβαια να σταματήσει ο απαράδεκτος θεσμός που υπάρχει, παραμονής αλλοδαπών κρατουμένων στα σωφρονιστικά καταστήματα, εν αναμονή της εφαρμογής της διοικητικής ποινής της απέλασης.
Για το πρόβλημα των ναρκωτικών που εμφανίζεται ως ένας ακόμη σημαντικός παράγοντας, έχουμε ήδη τοποθετηθεί αναλυτικά και στη συζήτηση του νομοσχεδίου για τον Κώδικα των Ναρκωτικών, που είναι στη συζήτηση στη Βουλή. Επαναλαμβάνουμε ότι είμαστε κατηγορηματικά αντίθετοι στην όποια προσπάθεια νομιμοποίησης των ναρκωτικών, που γίνεται με πρόσχημα την αποσυμφόρηση και βέβαια δεν κατοχυρώνει ούτε το δικαίωμα στη θεραπεία γι’ αυτούς τους ανθρώπους.
Αυτά τα σοβαρά ζητήματα των συνθηκών διαβίωσης, των αλλοδαπών κρατουμένων, της κατοχύρωσης της θεραπείας για τοξικοεξαρτημένους ούτε με το συγκεκριμένο νομοσχέδιο ούτε με καμμία άλλη νομοθετική παρέμβαση, στο πλαίσιο της συνολικότερης πολιτικής, δεν βελτιώνονται.
Σαν Κομμουνιστικό Κόμμα Ελλάδας είμαστε αντίθετοι, όπως άλλωστε το έχουμε δηλώσει και σε αντίστοιχες προηγούμενες νομοθετικές πρωτοβουλίες, η απόφαση για τον εγκλεισμό ή μη στις φυλακές να εξαρτάται κατά κύριο λόγο, από τη χωρητικότητα και το κόστος φύλαξης των κρατουμένων, όπως επίσης με τεχνητές, περιοδικές πολιτικές αποσυμφόρησης, που δεν επιλύουν αλλά ανακυκλώνουν το πρόβλημα της εγκληματικότητας.
Χρειάζεται ολοκληρωμένο σχέδιο κοινωνικής αντεγκληματικής και σωφρονιστικής πολιτικής, που θα αντιμετωπίζει το πρόβλημα πολύπλευρα και συστηματικά, κάτι βέβαια που δεν γίνεται ούτε με το συγκεκριμένο νομοσχέδιο ούτε φυσικά με τη συνολικότερη πολιτική.
Και στο ζήτημα των φυλακών και στο ζήτημα του σωφρονιστικού συστήματος, επί της ουσίας, εκδηλώνονται τα διαχειριστικά αδιέξοδα αυτής της πολιτικής και αυτού του συστήματος. Από τη μία μεριά, η αντιλαϊκή πολιτική, το βάθεμα της κρίσης, η όξυνση των προβλημάτων διαμορφώνουν καταστάσεις, διαμορφώνουν παράγοντες, όπως ο αποκλεισμός, η περιθωριοποίηση και καλλιεργούν τις αξίες του ανταγωνισμού, που ευνοούν την ανάπτυξη της εγκληματικότητας και από την άλλη μεριά, εκφράζεται η αδυναμία να σωφρονιστούν και να επανενταχτούν αυτοί οι άνθρωποι. 
Αυτά είναι τα αδιέξοδα που εκδηλώνονται, σε μια σειρά τομείς και εκδηλώνονται, όπως είναι φυσιολογικό και επόμενο και στο ζήτημα τού σωφρονιστικού συστήματος και της κατάστασης στις φυλακές. Τα όποια θετικά αποτελέσματα θα υπάρξουν από την αποσυμφόρηση των φυλακών, θα εξανεμιστούν πολύ γρήγορα, λόγω αυτής της συνολικότερης κατάστασης.
Γι’ αυτόν το λόγο εμείς, κυρία Πρόεδρε, κυρίες και κύριοι Βουλευτές, ψηφίζουμε παρών επί της αρχής του νομοσχεδίου. 
Σε σχέση με τα επιμέρους άρθρα: Για το άρθρο 1 που έγινε αρκετός λόγος και προβλέπει την απόλυση με τον όρο της ανάκλησης -εάν έχουν εκτίσει μέρος της ποινής τους- για κρατούμενους που έχουν καταδικαστεί για πλημμελήματα και κακουργήματα σε ποινή μέχρι δέκα χρόνια, η ουσιαστική κριτική μας - και αυτή η κριτική δεν αλλάζει, αν αλλάξει η ρύθμιση- σε σχέση με το άρθρο 1 αφορά τα εξής ζητήματα: 
Πρώτον, διαμορφώνει ανισότητα στη μεταχείριση των κρατουμένων. Η αξιολόγηση των εξαιρέσεων από τις ευνοϊκές ρυθμίσεις είναι φορτισμένη λόγω της οικονομικής κατάστασης και συγκυρίας. Παρά το γεγονός ότι υπήρξαν βελτιώσεις, σε σχέση με το αρχικό νομοσχέδιο, υπάρχουν και παραμένουν προβλήματα. Για παράδειγμα, τα φορολογικά αδικήματα που εξαιρούνται από την ευνοϊκή ρύθμιση. Το αναφέραμε και στη συζήτηση στην επιτροπή της Βουλής. Βέβαια, δεν αναφερόμαστε στις μεγάλες περιπτώσεις οφειλετών, που αν θέλετε, καλώς εξαιρούνται από την ευνοϊκή  ρύθμιση.
Όμως, εδώ,  με την υπερποινικοποίηση των φορολογικών υποθέσεων, με την ποινικοποίηση της φτώχειας επί της ουσίας, όπου η μη απόδοση ΦΠΑ μέχρι και 3.000 ευρώ τιμωρείται με φυλάκιση τουλάχιστον ενός έτους, οδηγεί στο να υπάρχουν στις φυλακές, λόγω της κακής οικονομικής κατάστασης, άνθρωποι επαγγελματίες που δεν μπορούν να αποδώσουν το ΦΠΑ. Εδώ υπάρχουν τέτοιου είδους προβλήματα, τα οποία επισημάναμε και στη συζήτηση στην επιτροπή της Βουλής. 
Τρίτο σημείο κριτικής είναι η αποδυνάμωση του προληπτικού χαρακτήρα της ποινής. Δεν πρόκειται για μια μεμονωμένη ρύθμιση, μιλάμε για επανειλημμένες ρυθμίσεις αποσυμφόρησης των φυλακών, που οδηγούν στο να έχει διαμορφωθεί όλα αυτά τα χρόνια, μια νομοθετική πρακτική. Υπάρχει και ο κίνδυνος δράστες σοβαρών αδικημάτων να υπολογίζουν και να περιμένουν την επόμενη νομοθετική παρέμβαση αποσυμφόρησης, που θα ρυθμίζει την πρόωρη απόλυσή τους. Κατά τη γνώμη μας, είναι και αυτό ένα ζήτημα επικίνδυνο που έχει να κάνει με το συγκεκριμένο νομοσχέδιο.
Υπάρχουν πλευρές κριτικής, λοιπόν, στο συγκεκριμένο νομοσχέδιο που διατυπώσαμε, στη συζήτηση του νομοσχεδίου και αναφέρονται και στην έκθεση της Επιστημονικής Επιτροπής της Βουλής. 
Επίσης θεωρούμε ότι είναι ένα ζήτημα η απόφαση για την υφ’ όρων απόλυση, ιδιαίτερα αυτή που αφορά κακουργηματικές πράξεις. Δεν θα πρέπει να περιορίζεται μόνο στη συμπλήρωση των χρονικών ορίων που βάζει ο νόμος, αλλά να στηρίζεται σε μια εξατομικευμένη κρίση, σε σχέση με τον κρατούμενο, με βάση τα άρθρα 105 και 106 του Ποινικού Κώδικα. 
Το πιο σημαντικό, βέβαια, σε σχέση με το άρθρο 1, αλλά και συνολικότερα με το νομοσχέδιο, είναι ότι τα μέτρα αυτά που παίρνονται, να βγουν άνθρωποι που παραμένουν στις φυλακές είτε, γιατί δεν έχουν την οικονομική δυνατότητα είτε, γιατί δεν έχουν με ευθύνη του κράτους τη δυνατότητα να εργαστούν στις φυλακές, δεν συνοδεύονται με μέτρα ουσιαστικής κοινωνικής επανένταξης αυτών των ανθρώπων είτε αυτό αφορά τη στέγασή τους είτε αυτό αφορά το επίδομα ανεργίας είτε αφορά την ιατροφαρμακευτική τους περίθαλψη είτε αφορά ακόμα και αυτήν την επαγγελματική τους αποκατάσταση. Αυτό είναι, κατά τη γνώμη μας, κατά τη γνώμη του Κομμουνιστικού Κόμματος Ελλάδας, το βασικό πρόβλημα. 
Αυτή η πραγματικότητα είναι, που οδηγεί πολλές φορές, ανθρώπους που αποφυλακίζονται, στο έγκλημα και στην υποτροπή. Όσο δεν λύνονται αυτά τα προβλήματα, αυτά τα ζητήματα, όσο δεν εφαρμόζονται εναλλακτικές μορφές έκτισης των ποινών, το πρόβλημα θα ανακυκλώνεται και θα επανέρχεται. Βέβαια η πρακτική εμπειρία μέχρι σήμερα, από αντίστοιχες νομοθετικές παρεμβάσεις, δυστυχώς, μας επιβεβαιώνει. 
Αυτή η πρόβλεψη για ουσιαστικά μέτρα κοινωνικής επανένταξης, αφορά πρώτα και κύρια, τη ρύθμιση για την αποσυμφόρηση που αφορά τους ανήλικους, που είναι σωστή. Προβλέπεται για πρώτη φορά σε νόμο. Όμως και εδώ το ερώτημα που υπάρχει, είναι το τι θα κάνουν αυτά τα παιδιά μετά. Εκεί είναι το πρόβλημα. Πώς αυτά τα παιδιά, που είναι θύματα μιας συνολικότερης κατάστασης, θα στηριχθούν -και οι ίδιοι και οι οικογένειές τους- προκειμένου να μην οδηγηθούν ξανά στο έγκλημα; 
Αυτή είναι η βασική πλευρά της διαφωνίας μας με το νομοσχέδιο, ότι παίρνετε μέτρα που υπαγορεύονται από μια επείγουσα ανάγκη τεχνητής αποσυμφόρησης των φυλακών -τώρα βάλατε και την αποσυμφόρηση των αρχείων των εισαγγελιών –και όχι ουσιαστικά μέτρα και μέριμνες, για να μην επιστρέψουν ξανά αυτοί οι άνθρωποι στα σωφρονιστικά καταστήματα.
Γι’ αυτούς τους λόγους και επειδή αντίστοιχη είναι και η προσέγγιση που κάνουμε και στα υπόλοιπα άρθρα, εμείς θα ψηφίσουμε παρών επί της αρχής, ψηφίζουμε παρών στα άρθρα 1 μέχρι 4, ψηφίζουμε υπέρ στο άρθρο 5, καταψηφίζουμε την τροπολογία που αφορά το ΤΑΧΔΙΚ. 
Είναι προκλητικό να επιβαρύνεται με ένα ακόμη έξοδο, η πρόσβαση στη δικαιοσύνη, η οποία ούτως ή άλλως έχει γίνει δυσπρόσιτη, αν όχι απρόσιτη για τα λαϊκά στρώματα και, μάλιστα, σε μια περίοδο που είναι ανάγκη η προσφυγή στη δικαιοσύνη είτε για εργατικές διαφορές είτε για ρύθμιση οφειλών κ.ο.κ.. Θα μου πείτε ότι η αύξηση που γίνεται στο ΤΑΧΔΙΚ, είναι μικρή σε σχέση με το συνολικότερο κόστος της δικαιοσύνης. Όμως λειτουργεί σωρευτικά και με την αύξηση των δικαστικών εξόδων, που έχουν προηγηθεί τα προηγούμενα χρόνια και με την αύξηση των δικαστικών εξόδων που προετοιμάζεται με το επικείμενο πολυνομοσχέδιο της δικαιοσύνης και βέβαια και με την κακή οικονομική κατάσταση των λαϊκών νοικοκυριών των εργαζομένων που έχουν ανάγκη να προσφύγουν στη δικαιοσύνη.
Ψηφίζουμε επί της αρχής παρών, στα άρθρα 1 μέχρι 4 παρών, στο άρθρο 5 υπέρ και καταψηφίζουμε την τροπολογία. 
Ευχαριστώ.","ΙΩΑΝΝΗΣ ΓΚΙΟΚΑΣ",110
"108370"," Και εγώ σας ευχαριστώ. 
Το λόγο έχει τώρα ο ειδικός αγορητής του ΣΥΡΙΖΑ, κ. Βασίλειος Μουλόπουλος.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"108371"," Ευχαριστώ, κυρία Πρόεδρε. 
Κυρίες και κύριοι συνάδελφοι, στις φυλακές αυτήν τη στιγμή, επικρατεί το αδιαχώρητο. Η κατάσταση που έχει διαμορφωθεί στα σωφρονιστικά καταστήματα, είναι απάνθρωπη και απαράδεκτη. Αυτό περιγράφουν οι επιστολές διαμαρτυρίας και ανησυχίας των διευθυντών των φυλακών. Αυτό καταγγέλλουν τα συνεχή υπομνήματα και οι εκκλήσεις των σωφρονιστικών υπαλλήλων. Αυτό καταγγέλλουν και οι κραυγές αγωνίας των ίδιων των κρατουμένων. Κάντε κάτι!
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ ) 
Η πρωτοβουλία του Υπουργείου για την αντιμετώπιση του προβλήματος, είναι στιγμιαία και αποσπασματική, χωρίς ορίζοντα, χωρίς πραγματική και σε βάθος χρόνου αντιμετώπιση. Μόνος στόχος είναι η αποσυμφόρηση των φυλακών. Τα σωφρονιστικά μας ιδρύματα έχουν γίνει χώροι φυσικής, ψυχικής και ηθικής εξόντωσης των κρατουμένων, αλλά και των σωφρονιστικών υπαλλήλων. 
Πριν μερικές ημέρες η Βουλή ενέκρινε ομόφωνα, την έκθεση της διακομματικής Επιτροπής για την εξέταση του σωφρονιστικού συστήματος, στην οποία παρουσιάζεται η απαράδεκτη κατάσταση που επικρατεί στις φυλακές και στην οποία κατατέθηκαν και προτάσεις για τη βελτίωση των συνθηκών κράτησης. Τόσο αυτή η έκθεση όσο και η αιτιολογική έκθεση του νομοσχεδίου που συζητάμε –και αναφέρεται στα μέτρα για τη βελτίωση των συνθηκών διαβίωσης στα καταστήματα κράτησης- περιγράφουν αρκετά παραστατικά τα εκρηκτικά προβλήματα. 
Τα σωφρονιστικά καταστήματα της χώρας –το έχουν πει και οι προηγούμενοι συνάδελφοι- έχουν μετατραπεί σε αποθήκες ψυχών. Κρατούμενοι στοιβάζονται ακόμη και σε χώρους που έως χθες, χρησιμοποιούνταν ως τουαλέτες ή μπάνια. Στα κελιά οι υπεράριθμοι κρατούμενοι κοιμούνται κατάχαμα. Αν κάποιος κρατούμενος διακομιστεί σε νοσοκομείο, γίνεται αγώνας δρόμου για το ποιος θα καταλάβει το κρεβάτι του κελιού που μένει, μόλις για μερικά δευτερόλεπτα, κενό. 
Την άθλια κατάσταση περιγράφουν με μελανά χρώματα και οι σωφρονιστικοί υπάλληλοι. Επισημαίνουν, μάλιστα, τον κίνδυνο να προκύψουν ανεξέλεγκτες καταστάσεις στις φυλακές που αντιμετωπίζουν το οξύτερο πρόβλημα υπεράριθμων κρατουμένων και κακών συνθηκών διαβίωσης. 
Θέλω να υπενθυμίσω εδώ, ότι η Ελλάδα έχει καταδικαστεί πολλές φορές, από το σημαντικότερο δικαστήριο στο χώρο των δικαιωμάτων, το Ευρωπαϊκό Δικαστήριο Δικαιωμάτων του Ανθρώπου, για παραβίαση της νομοθεσίας, για άσκηση βασανιστηρίων και απάνθρωπης ή εξευτελιστικής μεταχείρισης. Παρά τις αλλεπάλληλες καταδίκες, συνεχίζει τις παραβιάσεις, αναιρώντας την εικόνα του κράτους δικαίου. 
Πολύ χαρακτηριστική είναι η πρόσφατη δήλωση που εξέδωσε για πρώτη φορά, στην ιστορία της, η Ευρωπαϊκή Επιτροπή, κατά των βασανιστηρίων και της απάνθρωπης μεταχείρισης του Συμβουλίου της Ευρώπης, για τις ελληνικές αρχές, που αγνοούν τις επανειλημμένες συστάσεις της και δεν βελτιώνουν τις συνθήκες διαβίωσης των κρατουμένων στις ελληνικές φυλακές και των αλλοδαπών στα κέντρα κράτησης. 
Είναι χαρακτηριστικό και δηλωτικό της κατάστασης ότι η Επιτροπή αναφέρει ότι από το 1993 που επισκέφθηκε για πρώτη φορά, φυλακές και κρατητήρια στην Ελλάδα, μέχρι και την πρόσφατη επίσκεψή της τον Ιανουάριο του 2011, οι συνθήκες διαβίωσης στις ελληνικές φυλακές, είναι κατάφωρα αντίθετες προς τις διατάξεις που απαγορεύουν την απάνθρωπη και ταπεινωτική μεταχείριση. 
Η κατάσταση στις ελληνικές φυλακές και στα κέντρα κράτησης αλλοδαπών, αντί να βελτιώνεται γίνεται συνεχώς χειρότερη, όλο και πιο απάνθρωπη. 
Το νομοσχέδιο αυτό φιλοδοξεί να δώσει λύση σε ένα από τα μεγαλύτερα προβλήματα αυτού του υπερπληθυσμού, αλλά, όπως είπα και πριν, είναι μόνο μία φιλοδοξία. Όπως σωστά επισημαίνεται στην αιτιολογική έκθεση, παρά τη λήψη μέτρων αποσυμφόρησης που η ελληνική πολιτεία έχει κατά καιρούς λάβει, με σειρά νόμων, εντούτοις, δεν έχει υπάρξει μόνιμη ανακούφιση των καταστημάτων κράτησης από το πρόβλημα του υπερπληθυσμού, παρά μόνο προσωρινή αντιμετώπιση. 
Εμείς πιστεύουμε ότι, για να υπάρξει αποσυμφόρηση, πρέπει να γίνουν αλλαγές ταυτόχρονα σε τρία τουλάχιστον πεδία. Πρώτον, χρειάζεται αναθεώρηση στο σύστημα απονομής της ποινικής δικαιοσύνης. Χρειάζεται επανεξέταση στην απονομή των ποινών. 
Σήμερα υπάρχουν εννιακόσιοι και πλέον ισοβίτες, υπερβολικός αριθμός σε σύγκριση με δεδομένα άλλων χωρών. Σύμφωνα με στοιχεία του Υπουργείου Δικαιοσύνης, στην Ολλανδία είναι είκοσι επτά, στη Δανία δεκαεννέα, στην Αυστρία εκατόν είκοσι τρεις. Στην Πολωνία, μία χώρα που είναι πολύ μεγαλύτερη από τη δική μας, είναι διακόσιοι είκοσι, στη Σουηδία εκατόν πενήντα πέντε και στην Τσεχία τριάντα τρεις.
	Δεύτερον, η προφυλάκιση πρέπει να εφαρμοστεί σύμφωνα με τις προϋποθέσεις που ορίζονται και όχι με την καταχρηστική και φοβική λογική που επικρατεί σήμερα.
	Τρίτον, χρειάζεται να αντιμετωπιστεί το φαινόμενο της ποινικοποίησης της φτώχειας. Όπως τονίζεται στην αιτιολογική έκθεση, σε σύνολο δώδεκα χιλιάδων πεντακοσίων κρατουμένων, επτά χιλιάδες τριακόσιοι κρατούμενοι είναι άποροι και οκτακόσιοι δεν μπορούν να εξαγοράσουν τις ποινές τους. Έτσι, όσοι κατάδικοι διαθέτουν χρήματα, μπορούν να συνεχίσουν να εξαγοράζουν ποινές και να αποφεύγουν τη φυλάκιση, ενώ όσοι δεν διαθέτουν πόρους, είναι αυτοί που καταλήγουν στις φυλακές για ήσσονος σημασίας πλημμεληματικές πράξεις. Αν δεν αντιμετωπιστεί αυτό το φαινόμενο, άμεσα θα βρεθούμε εκ νέου, με τις φυλακές σε εκρηκτική κατάσταση, καθώς η οικονομική κρίση οδηγεί σε εξαθλίωση και απόγνωση τους Έλληνες. 
Επειδή το ζήτημα της απονομής των ποινών και της επανένταξης είναι αλληλένδετα, θέλουμε να σταθούμε στο θεσμό της υφ’ όρους απόλυσης και των αδειών που είναι ο σημαντικότερος δίαυλος επαφής των κρατουμένων με τον έξω κόσμο και συμβάλλει στην κοινωνική επανένταξή τους. Τα τελευταία δύο χρόνια, έχουν μπει στο στόχαστρο θεσμοί του Ποινικού Δικαίου, όπως η υφ’ όρων απόλυση και οι άδειες των κρατουμένων. 
Με το ν. 3772/2009 παρατηρείται αυστηροποίηση στην τακτική χορήγηση αδειών, με σχετικοποίηση των κριτηρίων, με αποτέλεσμα άδειες να περικόπτονται αναίτια ή και αναιτιολόγητα ή με τυπικές αιτιολογίες. Εκατοντάδες κρατούμενοι που επί χρόνια, έπαιρναν άδεια από τις φυλακές και επέστρεφαν κανονικά, είδαν ξαφνικά αυτήν τη γέφυρα της επικοινωνίας με τον έξω κόσμο, να κόβεται με την ψήφιση του νόμου. Ενώ μέχρι πρότινος για το δικαίωμα άδειας αποφάσιζαν κατά πλειοψηφία, ο διευθυντής των φυλακών, η νομική λειτουργός και ο εισαγγελέας, ο νόμος πλέον, δίνει δικαίωμα βέτο στον τελευταίο. Έτσι, παρά το ότι το Τριμελές Πειθαρχικό Συμβούλιο εγκρίνει τις άδειες, οι εισαγγελείς σχεδόν στο σύνολό τους, τις παραπέμπουν στο Δικαστικό Συμβούλιο, το οποίο και τις απορρίπτει.
Ζήτημα προκύπτει από το άρθρο 20, παράγραφος 3 του ν. 3772/2009, το οποίο καταργεί στην πράξη, την αρμοδιότητα του Τριμελούς Πειθαρχικού. Η νέα ρύθμιση αμφισβητεί ουσιαστικά, την επάρκεια και την ευθυκρισία των δύο διοικητικών μελών του συμβουλίου και παρέχει αυξημένη εξουσία στον εισαγγελέα, ο οποίος σε περίπτωση διαφωνίας, όπως είπα, προσφεύγει στο Δικαστικό Συμβούλιο, το οποίο και αποφασίζει αμετάκλητα. Μάλιστα, μέχρι την έκδοση αυτής της τελικής απόφασης, η χορήγηση της άδειας αναστέλλεται. 
Κατά συνέπεια και παρά το ότι είναι εξαιρετικά μικρός ο αριθμός των κρατουμένων που, είτε δεν τηρούν τους όρους χορήγησης άδειας είτε δεν επιστρέφουν στις φυλακές, από την εφαρμογή του θεσμού προκύπτει ότι μόνο ένα ποσοστό της τάξης του 4% των κρατουμένων, κάνουν κακή χρήση τού συγκεκριμένου δικαιώματος. Έτσι έχει δημιουργηθεί ένα ιδιαίτερα δυσμενές κλίμα για το θεσμό των αδειών, που αποτελεί τον ακρογωνιαίο λίθο της επικοινωνίας των κρατουμένων με το ευρύτερο κοινωνικό περιβάλλον και συμβάλλει και στην επανένταξή τους. Μ’ αυτόν τον τρόπο, δυσχεραίνεται η ήδη δύσκαμπτη διαδικασία χορήγησης αδειών, σε σημείο που έγκριτοι νομικοί και εγκληματολόγοι να μιλούν για ουσιαστική κατάργηση του θεσμού.
Τέλος θέλουμε να επανέλθουμε σε μία άλλη αδικία σε βάρος των κρατουμένων, που δεν έχει διορθωθεί επί δύο χρόνια. Αναφερόμαστε στη μη εφαρμογή του ν. 3811/2009, όσον αφορά τις άδειες, την υφ’ όρων απόλυση και τη μεταγωγή σε αγροτικά καταστήματα, στην περίπτωση κρατουμένων για το νόμο περί ναρκωτικών, οι οποίοι εξακολουθούν να αποκλείονται από τις ευεργετικές διατάξεις.
Ως προς την προκειμένη νομοθετική ρύθμιση, θα ήθελα να υπογραμμίσω ορισμένα σημεία που θα στοιχειοθετήσουν και τη θετική μας αντιμετώπιση. Πρώτα απ’ όλα, θέλω να αναφερθώ στο εύρος του πεδίου εφαρμογής του άρθρου 1, το οποίο περιλαμβάνει και τους ανήλικους κρατούμενους. Είναι μία επέκταση αυτής της ευεργετικής διάταξης που για πρώτη φορά, συμπεριλαμβάνει ανηλίκους κρατουμένους και θεωρούμε ότι θα συμβάλει στην ομαλή επανένταξή τους. Εξάλλου, όπως επισημάνθηκε και από πλευράς Υπουργείου –και αυτό δεν αφορά τους ανήλικους- όσοι απολύθηκαν στο παρελθόν, κάνοντας χρήση των προηγουμένων αναλόγων ρυθμίσεων, δεν υποτροπιάζουν. Το 75% αυτών των ανθρώπων δεν εγκληματεί ξανά.
Έτσι θα μπορούσε το χρονικό διάστημα που θέτει η παράγραφος 4 του άρθρου 1, να είναι ελαστικότερη από την πενταετία: να επανερχόταν δηλαδή, στην αρχική πρόταση της τριετίας. 
Στην παράγραφο 5 του ιδίου άρθρου θα ήταν σκόπιμο να προβλέπεται ρητά ότι θα επιτρέπεται η απομάκρυνση του απολυόμενου από τον τόπο αρχικής διαμονής του, εφόσον εκεί δεν εξασφαλίζονται οι όροι επιβίωσης, οι όροι επαγγελματικής του αποκατάστασης και ανάταξης της ζωής του έξω από τη φυλακή. 
Στο άρθρο 3 και δεδομένης της παραδοχής ότι ένα μεγάλο τμήμα των μετατρέψιμων σε χρήμα ποινών ουδέποτε έχουν αποπληρωθεί, καθώς αντίστοιχα μεγάλος αριθμός καταδικασμένων αδυνατεί να τις καταβάλει, πρέπει να αξιολογηθεί και να εφαρμοστεί και με γνώμονα τη δυσμενή οικονομική κατάσταση και συγκυρία.
Είμαστε επιφυλακτικοί στη διατύπωση και τη σκοπιμότητα του άρθρου 4. Είναι ποιοτικά διαφορετικό να απολύεις κρατούμενο που έχει εκτίσει έστω και μέρος μίας ποινής και εντελώς άλλο να αναστέλλεις ποινική δίωξη και να μην υπάρχει δικαστική κρίση για πράξεις και εγκλήματα. Δεν νομίζω ότι δικαιολογείται μία τέτοια ρύθμιση από το επείγον της κατάστασης στις φυλακές ή τη συσσώρευση υποθέσεως στις δικαστικές αίθουσες. 
Τελειώνοντας λέω ότι επί της αρχής ψηφίζουμε «ΝΑΙ» στο νομοσχέδιο και επί των άρθρων ψηφίζουμε: στο άρθρο 1 «ΝΑΙ», στο άρθρο 2 «ΝΑΙ», στο άρθρο 3 «ΝΑΙ», στο άρθρο 4 «ΠΑΡΩΝ», στο άρθρο 5 «ΝΑΙ», στο άρθρο 6 «ΠΑΡΩΝ» και στο άρθρο 7 «ΝΑΙ».
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΒΑΣΙΛΕΙΟΣ ΜΟΥΛΟΠΟΥΛΟΣ",330
"108372"," Κύριε Πρόεδρε, μπορώ να έχω το λόγο;","ΕΥΑΓΓΕΛΟΣ ΒΕΝΙΖΕΛΟΣ",58
"108373"," Το λόγο έχει ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος. 
Θα ψηφίσουμε το νομοσχέδιο στο σύνολό του, κύριε Υπουργέ;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108374"," Μπορείτε να κάνετε την εκφώνηση του νομοσχεδίου, κύριε Πρόεδρε, και στη συνέχεια θα δώσω κάποιες νομοτεχνικές βελτιώσεις.","ΕΥΑΓΓΕΛΟΣ ΒΕΝΙΖΕΛΟΣ",58
"108375"," Επομένως διακόπτουμε τη συζήτηση του νομοσχεδίου του Υπουργείου Δικαιοσύνης για να προχωρήσουμε στην ψήφιση στο σύνολο του σχεδίου νόμου του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012 – 2015».
Ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος έχει το λόγο για να κάνει κάποιες νομοτεχνικές βελτιώσεις.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108376"," Όπως θυμάστε, κύριε Πρόεδρε, κατά τη λήξη της συζήτησης του νομοσχεδίου, πριν από την ψηφοφορία επί των άρθρων που διεξήχθη, είχα ανακοινώσει ότι η Κυβέρνηση θα προβεί σε ορισμένες νομοτεχνικές βελτιώσεις. 
Ορισμένες απ’ αυτές τις είχα καταθέσει και λόγω της έντασης που επικρατούσε στην Αίθουσα δεν μπόρεσα να αναφερθώ, από κοινού με τον κύριο Υπουργό Δικαιοσύνης, στη νομοτεχνική βελτίωση που αφορούσε το θέμα των δικηγόρων, των δικηγορικών εταιρειών, αλλά κατά έναν περίεργο τρόπο, επειδή κάποιοι συνάδελφοι είχαν δει ένα σημείωμα που είχε ετοιμαστεί, ψήφισαν αναφερόμενοι σε αυτήν τη βελτίωση. 
Ήρθε η ώρα, πρώτον, να ανακοινώσω επισήμως τις νομοτεχνικές βελτιώσεις που είχα καταθέσει και να προσθέσω και αυτήν που δεν είχα προλάβει να πω. 
Για να μην ταλαιπωρώ το Σώμα με τις εκφωνήσεις, θα καταθέσω δύο σημειώματα τα οποία παρακαλώ να περιληφθούν στα Πρακτικά και να ενσωματωθούν μετά στο σώμα του νομοσχεδίου.","ΕΥΑΓΓΕΛΟΣ ΒΕΝΙΖΕΛΟΣ",58
"108377"," Ερωτάται το Σώμα: Γίνεται δεκτό στο σύνολο το νομοσχέδιο …
(Θόρυβος - διαμαρτυρίες από την πτέρυγα του ΣΥΡΙΖΑ)","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108378"," Θέλουμε το λόγο επί της διαδικασίας, κύριε Πρόεδρε.","ΗΡΩ ΔΙΩΤΗ",133
"108379"," Δεν θα μας τις διαβάσετε, κύριε Υπουργέ;","ΘΕΟΔΩΡΟΣ ΔΡΙΤΣΑΣ",139
"108380"," Κύριε Αντιπρόεδρε, είναι εύκολο να τις διαβάσετε;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108381"," Βεβαίως, κύριε Πρόεδρε.","ΕΥΑΓΓΕΛΟΣ ΒΕΝΙΖΕΛΟΣ",58
"108382"," Παρακαλώ, λοιπόν, να αναγνωστούν οι νομοτεχνικές βελτιώσεις από τον κύριο Υπουργό.
Ορίστε, κύριε Αντιπρόεδρε, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108383"," Κατά σειρά άρθρων έχουν ως εξής:
Στην παράγραφο 17 του άρθρου 14 διαγράφονται οι λέξεις «του Υπουργείου Πολιτισμού και Τουρισμού».
Στην παράγραφο 13 στο εδάφιο δεύτερο του άρθρου 4 οι λέξεις «τη δημοσίευση του παρόντος νόμου» αντικαθίστανται από τις λέξεις «31 Δεκεμβρίου 2010». 
Στο τρίτο εδάφιο της ίδιας παραγράφου, μετά τις λέξεις «ποσό των» προστίθενται οι λέξεις «μέχρι 31 Δεκεμβρίου 2010». 
Στο άρθρο 7 στο δεύτερο εδάφιο της παραγράφου 9, οι λέξεις «συνεχίζουν τη διοίκηση και διαχείριση εταιρείας για επείγουσες τρέχουσες υποθέσεις» αντικαθίστανται με τις λέξεις «εξακολουθούν να λειτουργούν νόμιμα». 
Στο άρθρο 6 του Υπουργείου Δικαιοσύνης στην παράγραφο 8, στην παράγραφο 9 και στην παράγραφο 10 προστίθενται εδάφια που έχουν ως εξής κατά σειρά: «Έναρξη ισχύος της παρούσης ορίζεται η 27-10-2011.», «Έναρξη ισχύος της παρούσης ορίζεται η 27-10-2011.» και «Έναρξη ισχύος της παρούσης ορίζεται η 01-01-2012.». Αυτά είναι θέματα εφεδρείας που ρυθμίζονται. 
Η παράγραφος 4 του άρθρου 6 αναδιατυπώνεται ως εξής: 
«4. Η παράγραφος 2 του άρθρου 1 του π.δ. 81/2005 (Α΄ 120) αντικαθίσταται ως εξής: «Η Δικηγορική Εταιρεία δύναται να ιδρύει υποκαταστήματα στην ημεδαπή, σύμφωνα και με τις διατάξεις του Κώδικα περί Δικηγόρων, καθώς και στην αλλοδαπή, σύμφωνα με τις διατάξεις της νομοθεσίας της Ε.Ε. και της νομοθεσίας του εκάστοτε κράτους υποδοχής». 
(Στο σημείο αυτό ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος καταθέτει για τα Πρακτικά τις προαναφερθείσες νομοτεχνικές βελτιώσεις-προσθήκες, οι οποίες έχουν ως εξής:
(Να μπουν οι σελίδες 115 -116)","ΕΥΑΓΓΕΛΟΣ ΒΕΝΙΖΕΛΟΣ",58
"108384"," Κύριε Πρόεδρε, θα ήθελα το λόγο.","ΘΕΟΔΩΡΟΣ ΔΡΙΤΣΑΣ",139
"108385"," Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Θεόδωρος Δρίτσας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108386"," Κύριε Πρόεδρε, θα ήθελα να κάνω μια παρέμβαση ενός λεπτού επί της διαδικασίας.
Απ’ όσο θυμάμαι –και νομίζω ότι καλά θυμάμαι- από την ανάγνωση του Κανονισμού της Βουλής, στη φάση της ψήφισης στο σύνολο των νομοσχεδίων επιτρέπονται μόνο γραμματικής ή συντακτικής παρέμβασης διορθώσεις σε ενδεχόμενα λάθη και όχι επί της ουσίας. Το ίδιο συμβαίνει και όταν η Βουλή είναι έτοιμη να αρχίσει τη διαδικασία της ονομαστικής ψηφοφορίας, όπως ήταν εκείνη την ημέρα, όπου «διά βοής» απετράπη η προσπάθεια του κυρίου Αντιπροέδρου και Υπουργού Οικονομικών να φέρει αυτές τις αλλαγές. 
Εμείς, ούτως ή άλλως, έχουμε καταψηφίσει αυτά τα άρθρα, όπως και το νομοσχέδιο στο σύνολό του. Όμως, αυτές είναι τέτοιου τύπου διορθώσεις; Είναι διορθώσεις που προέκυψαν από τη διαβούλευση και τη διαδικασία; Είναι διορθώσεις που προέκυψαν από ένα λάθος και μία παράλειψη; Είναι ρυθμίσεις που προέκυψαν από νέες αποφάσεις της Κυβέρνησης. Ε, δεν γίνεται, λοιπόν, να ρυθμίζονται έτσι και να επιτρέπετε και εσείς, κύριε Πρόεδρε, να γίνονται τέτοιες υπερβάσεις σ’ αυτήν τη διαδικασία. Διότι αν αυτά είναι μικρής σημασίας –δεν μπορώ, αδυνατώ να καταλάβω αν είναι μικρής ή μεγάλης σημασίας, όπως υποθέτω ότι αδυνατεί και όλο το Σώμα- αύριο αν εγκαινιάσουμε τέτοιες μεθόδους στο παρά πέντε και την ώρα που θα ψηφίζει η Βουλή στο σύνολο, θα μπορούν μ’ αυτόν τον τρόπο να παρεισφρήσουν ουσιαστικότατες διατάξεις. 
Κύριε Πρόεδρε, νομίζω ότι δεν πρέπει να το δεχθείτε.","ΘΕΟΔΩΡΟΣ ΔΡΙΤΣΑΣ",139
"108387"," Έγινε κατανοητό, κύριε συνάδελφε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108388"," Κύριε Πρόεδρε, θα ήθελα το λόγο.","ΕΥΑΓΓΕΛΟΣ ΒΕΝΙΖΕΛΟΣ",58
"108389"," Το λόγο έχει ο Αντιπρόεδρος της Κυβέρνησης και Υπουργός Οικονομικών κ. Βενιζέλος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108390"," Κύριε Πρόεδρε, ίσως φταίω εγώ που δεν έδωσα ορισμένες εξηγήσεις, οι οποίες θα είχαν διασκεδάσει τις ανησυχίες του κ. Δρίτσα, οι οποίες γενικά ως ερμηνεία του Κανονισμού είναι σωστές. 
Εν προκειμένω, λοιπόν, η νομοτεχνική βελτίωση που αφορά τη διάταξη των δικηγορικών εταιρειών προκύπτει μέσα από τη συζήτηση και από ρητή δήλωσή μου που έγινε στα Πρακτικά κατά τη διάρκεια της ομιλίας μου. Αντίστοιχη δήλωση είχε κάνει και ο Υπουργός Δικαιοσύνης κ. Παπαϊωάννου. Αποτυπώνεται αυτό που είχε πει η Κυβέρνηση διά δύο Υπουργών.","ΕΥΑΓΓΕΛΟΣ ΒΕΝΙΖΕΛΟΣ",58
"108391"," Πολλοί ψήφισαν αναφερόμενοι σ’ αυτή.","ΚΩΝΣΤΑΝΤΙΝΟΣ ΤΑΣΟΥΛΑΣ",493
"108392"," Όπως σωστά λέει ο κ. Τασούλας, πάρα πολλοί συνάδελφοι ψήφισαν αναφερόμενοι σ’ αυτήν τη δέσμευση. 
Οι χρονικοί περιορισμοί που τίθενται στη διάταξη περί δικαστικών υπαλλήλων, είναι η αναγκαία αναδρομή, γιατί πρόκειται για ρυθμίσεις σχετικές με την εφεδρεία. Παραπέμπουν στην 27η Δεκεμβρίου ή στην 1η Ιανουαρίου. Τόσο απλό. 
Η διάταξη που διαγράφει τη λέξη «Υπουργείο Πολιτισμού και Τουρισμού» αναφέρεται στους συμβασιούχους. Και είχαμε πει ότι αυτή είναι κατ’ εξοχήν του Υπουργείου Πολιτισμού. Προέκυψε από τη συζήτηση, όταν είδαμε στα Πρακτικά ότι αναφέρθηκαν και άλλα Υπουργεία και, άρα, καλύπτουμε όλα τα Υπουργεία.
Όσον αφορά την τροποποίηση για τον ΟΑΣΑ, που είναι μία δοσοληψία μεταξύ ελληνικού κράτους και Οργανισμού Αστικών Συγκοινωνιών, ένας συμψηφισμός, είχαμε βάλει ότι ισχύει για τα ποσά που πρέπει να συμψηφιστούν μέχρι την κατάθεση του νομοσχεδίου, αλλά διαπιστώσαμε από το Γενικό Λογιστήριο ότι τέτοιου είδους συναλλαγές έγιναν μέχρι το 2010 και θα μπορούσαμε και να το αφήσουμε, γιατί δεν έχουν γίνει άλλες συναλλαγές. Αλλά για να είμαστε ακριβείς, βάλαμε την ημερομηνία κατά την οποία έληξαν αυτού του είδους οι συναλλαγές. Αυτές δεν είναι ουσιαστικές παρεμβάσεις και προκύπτουν από τη συζήτηση και τα Πρακτικά.","ΕΥΑΓΓΕΛΟΣ ΒΕΝΙΖΕΛΟΣ",58
"108393"," Θέλω να θυμίσω ότι είχε συμφωνηθεί στη συζήτηση του νομοσχεδίου στην Ολομέλεια ότι θα έρχονταν σήμερα αυτές οι νομοτεχνικές βελτιώσεις.
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη και με τις νομοτεχνικές βελτιώσεις του κυρίου Υπουργού;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108394"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108395"," Το νομοσχέδιο έγινε δεκτό ως διενεμήθη και με τις νομοτεχνικές βελτιώσεις του κυρίου Υπουργού και στο σύνολο κατά πλειοψηφία.
Συνεπώς το νομοσχέδιο του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012 – 2015» έγινε δεκτό κατά πλειοψηφία, σε μόνη, συζήτηση επί της αρχής, των άρθρων και του συνόλου και έχει ως εξής:
(Να μπει το νομοσχέδιο σελ. 121α)","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108396"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108397"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"108398"," Το Σώμα παρέσχε τη ζητηθείσα εξουσιοδότηση.
Επανερχόμαστε στη συζήτηση του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων. 
Συνεχίζουμε, λοιπόν, με τον κατάλογο των ομιλητών. 
Το λόγο έχει ο Βουλευτής του ΠΑΣΟΚ κ. Σπυρίδων Μοσχόπουλος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108399"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, τα σωφρονιστικά καταστήματα βρίσκονται σήμερα σε κατάσταση που μπορεί να πει κανείς ότι δεν πάει άλλο. Σε μια κατάσταση που δεν τιμά κανέναν από εμάς προσωπικά, ούτε τη χώρα μας. Η κατάσταση είναι τραγική. Πάνω από δωδεκάμισι χιλιάδες άτομα που έχουν διαπράξει από μικροκλοπές και απάτες έως τα πιο ειδεχθή εγκλήματα συνωστίζονται σε αυτά τα σωφρονιστικά καταστήματα σε συνθήκες άθλιες, καταπατώντας κάθε έννοια ανθρώπινης αξιοπρέπειας.
Λόγω κυρίως της γεωγραφικής θέσης η χώρα μας το 2010 υποδέχτηκε το 90% των παράνομων μεταναστών που έφτασε στην Ευρώπη και οι οποίοι έφτασαν προφανώς για μια καλύτερη ζωή. Με την υπάρχουσα οικονομική κρίση και το υψηλό ποσοστό ανεργίας πλήθος αυτών κατέληξαν να διαπράττουν παράνομες πράξεις, με αποτέλεσμα αυτοί να αποτελούν πάνω από το 50% του πληθυσμού των κρατουμένων.
Ήδη τα καταστήματα κράτησης είναι υπερπλήρη, με αποτέλεσμα να κρατούνται μικροποινίτες με βαρυποινίτες, υπόδικοι με κατάδικους και χρήστες ναρκωτικών. Η δε τελευταία κατηγορία –δηλαδή, των κρατουμένων για υποθέσεις ναρκωτικών- αποτελεί μία μεγάλη κατηγορία, αφού πρόκειται για τεσσερισήμισι χιλιάδες περίπου άτομα, δηλαδή ποσοστό πάνω από 35%, τα οποία πολλές φορές χρήζουν θεραπείας και ψυχιατρικής αντιμετώπισης. 
Επίσης, περισσότεροι από τους μισούς κρατούμενους είναι οικονομικά αδύναμοι να εξασφαλίσουν έστω και προσωπικά είδη υγιεινής ή ενδυμασίας. Αυτή τη στιγμή 800 κρατούμενοι που θα μπορούσαν να εξαγοράσουν την ποινή τους και να αφεθούν ελεύθεροι, δεν έχουν την οικονομική δυνατότητα να το πράξουν.
Με το σχέδιο νόμου που συζητούμε σήμερα θα αποσυμφορηθούν κατά ένα ποσοστό περίπου 10% τα καταστήματα κράτησης και η απόλυση των κρατουμένων από αυτά θα βασίζεται σε συγκεκριμένα, δίκαια και ορθολογικά κριτήρια. Ο σκοπός και το όφελος από το συγκεκριμένο νομοσχέδιο είναι να δημιουργηθούν καλύτερες συνθήκες κράτησης και διαβίωσης για τους κρατούμενους, αφού σήμερα οι θέσεις των φυλακών προορίζονται για εννέα χιλιάδες διακόσιους κρατούμενους και σε αυτές συνωστίζονται πάνω από δωδεκάμισι χιλιάδες άτομα, δηλαδή ποσοστό 25% πάνω από το προβλεπόμενο.
Για αυτήν την κατάσταση έχουμε όλοι ευθύνη αλλά και καθήκον να σταθούμε με σοβαρότητα και υπευθυνότητα στο πρόβλημα και να μην μας βρίσκει η κατάσταση αυτή αδιάφορους.
Έγιναν πολλές προτάσεις στις εξαντλητικές συζητήσεις στην αρμόδια επιτροπή. Πολλές από αυτές έγιναν δεκτές από τον Υπουργό, που βελτίωσαν το υπό ψήφιση σχέδιο νόμου. 
Δεν χρειάζεται, λοιπόν, να υπεκφεύγουμε, όπως έκαναν οι συνάδελφοι της Νέας Δημοκρατίας, που και αυτοί έχουν σημαντική ευθύνη για την κατάσταση που επικρατεί σήμερα στις φυλακές, αλλά και συνάδελφοι του ΛΑΟΣ με την αποχώρησή τους σήμερα από τη Βουλή. Και ακόμη χειρότερα δεν πρέπει να σαμποτάρουμε αυτήν την προσπάθεια, όταν έχουμε χρέος να τη δούμε με ιδιαίτερη προσοχή και ευαισθησία. 
Βέβαια, δεν είναι η πρώτη φορά που συζητείται ένα νομοσχέδιο για την αποσυμφόρηση των φυλακών. Η ελληνική πολιτεία έχει λάβει ήδη παρόμοια μέτρα για την ανακούφιση του προβλήματος τα τελευταία χρόνια με τους νόμους της Νέας Δημοκρατίας, το ν.3346/2005, το ν.3727/2008, το ν.3772/2009 και με το νόμο της κυβέρνησης του ΠΑΣΟΚ, το ν.3904/2010. 
Με το νομοσχέδιο που συζητάμε σήμερα δεν εισάγονται ρυθμίσεις για μαζικές αποφυλακίσεις ή παραγραφές, όπως μερικοί υπονοούν με τη στάση τους ή και τις δηλώσεις τους. Το νομοσχέδιο αυτό με ιδιαίτερη προσοχή θέτει όρους και κανόνες για την αποφυλάκιση κρατουμένων ή την παραγραφή αδικημάτων. Συγκεκριμένα, προβλέπει πολύ σωστά, κατά την άποψή μου, την απόλυση των κρατουμένων με τον όρο της ανάκλησης, οι οποίοι εκτίουν ποινή φυλάκισης έως δέκα έτη και με προϋποθέσεις που ορίζονται με σαφήνεια στο νομοσχέδιο. Ενώ, αν υποπέσουν σε εγκληματική πράξη εντός πέντε ετών, θα εκτίσουν αθροιστικά και την ποινή για την οποία απολύθηκαν. Επίσης, ο εισαγγελέας μπορεί να αποφασίσει αν θα υπάρχουν και επιπλέον υποχρεώσεις στους απολυόμενους. 
Με τον τρόπο αυτόν λαμβάνεται αντεγκληματική πρόνοια, ενώ από τη διάταξη αυτή εξαιρούνται οι κρατούμενοι που έχουν καταδικαστεί για οργανωμένα εγκλήματα ή εγκλήματα που αφορούν τη δημόσια περιουσία, όπως κατάχρηση δημοσίου χρήματος, φοροδιαφυγή, χρέη προς το δημόσιο ή άτομα που έχουν διαπράξει εγκλήματα με έντονη κοινωνική απαξίωση. 
Επίσης, προβλέπει την υπό όρο παραγραφή και μη εκτέλεση ποινών διάρκειας έως έξι μηνών, εφόσον όμως οι αποφάσεις έχουν εκδοθεί και δεν έχουν καταστεί αμετάκλητες από τη δημοσίευση του νόμου. Προϋπόθεση είναι ο καταδικασθείς να μην τελέσει μέσα σε δύο έτη από τη δημοσίευση του νόμου, αξιόποινη πράξη με ποινή άνω των έξι μηνών, αφού, εάν καταδικασθεί με νέα ποινή, τότε θα προσμετρηθεί αθροιστικά και η προηγούμενη μη εκτιθείσα ποινή. Η διάταξη αυτή έχει ως σκοπό την εκκαθάριση των μεγάλων εισαγγελιών από μικρές πλημμεληματικές ποινές. 
Ακόμη, προβλέπει τη μετατροπή ποινών φυλάκισης με χρηματική ποινή και ισχύει για ποινές που δεν έχουν εκτελεστεί ούτε μετατραπεί μέχρι τη δημοσίευση του νόμου, απονεμήθηκαν δε για πλημμελήματα και κατέστησαν αμετάκλητες πριν τη δημοσίευση του παρόντος νόμου. Η αίτηση για τη μετατροπή πρέπει να γίνει αποκλειστικά σε διάστημα έξι μηνών από τη δημοσίευση του παρόντος νόμου. 
Επίσης, προτείνει την παραγραφή και παύση της ποινικής δίωξης πταισμάτων και πλημμελημάτων που έχουν τελεστεί μέχρι 31-12-2011 και για τα οποία ο νόμος προβλέπει ποινή φυλάκισης μέχρι ένα έτος ή χρηματική ποινή ή και τα δύο μαζί. Εάν ο υπαίτιος κατά τη διάρκεια ενός έτους υποπέσει σε αξιόποινη πράξη και καταδικαστεί αμετάκλητα σε οποιαδήποτε ποινή στερητικής της ελευθερίας του άνω των έξι μηνών, τότε συνεχίζεται κατ’ αυτού η ποινική δίωξη και δεν υπολογίζεται στο χρόνο παραγραφής της πρώτης ο χρόνος από την παύση της δίωξης μέχρι την αμετάκλητη καταδίκη για τη νέα αξιόποινη πράξη.
Το νομοσχέδιο επίσης, ρυθμίζει τα θέματα υπερωριακής απασχόλησης των υπαλλήλων σωφρονιστικών καταστημάτων και συστήνεται η Κεντρική Επιτροπή Μεταγωγών στο Υπουργείο Δικαιοσύνης, Διαφάνειας και Ανθρωπίνων Δικαιωμάτων. Η επιτροπή αυτή είναι τριμελής, συγκροτείται με απόφαση του Υπουργού και αποτελείται από το Γενικό Γραμματέα Αντεγκληματικής Πολιτικής, που είναι πρόεδρος, από τον επόπτη των φυλακών Κορυδαλλού αντεισαγγελέα εφετών ή τον αναπληρωτή του και από τον πρόεδρο του Κεντρικού Επιστημονικού Συμβουλίου Φυλακών. 
Κυρίες και κύριοι συνάδελφοι, το νομοσχέδιο που συζητάμε σήμερα αντιμετωπίζει με άμεσο τρόπο την αδυναμία των άπορων και αδύναμων οικονομικά κρατούμενων, που αν διέθεταν τα οικονομικά μέσα, δεν θα βρίσκονταν στις φυλακές. Τέλος,  εκκαθαρίζει το αρχείο των μεγάλων εισαγγελιών από μεγάλο αριθμό ανεκτέλεστων και μη αμετάκλητων αποφάσεων ήσσονος απαξίας. 
Ταυτόχρονα, συμβάλλει με ορθολογικό, ισορροπημένο και δίκαιο τρόπο στη βελτίωση των συνθηκών διαβίωσης στις φυλακές που επιβάλλεται όλοι εμείς με τολμηρά βήματα να προχωρήσουμε. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΣΠΥΡΙΔΩΝ ΜΟΣΧΟΠΟΥΛΟΣ",329
"108400","  Και εμείς ευχαριστούμε.
Το λόγο έχει ο Βουλευτής του ΣΥΡΙΖΑ και Ζ’ Αντιπρόεδρος της Βουλής κ. Αναστάσιος Κουράκης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108401","  Ευχαριστώ, κύριε Πρόεδρε.
 Το νομοσχέδιο που συζητούμε σήμερα που έχει σχέση με την αποσυμφόρηση, κυρίες και κύριοι συνάδελφοι, των φυλακών είναι ένα αναγκαίο μέτρο. Πολύ φοβάμαι, όμως, ότι είναι εξαιρετικά αναποτελεσματικό μέτρο, καθώς δεν απαντάει στο κύριο πρόβλημα της ελληνικής κοινωνίας που είναι κυρίως η αντιεγκληματική πολιτική και τα κοινωνικά αίτια που σπρώχνουν τους ανθρώπους στην παραβατικότητα. Όσο οξύνεται η κρίση, τόσο αυξάνει ο αριθμός των συνανθρώπων μας που διαπράττουν διάφορα αδικήματα. 
Θα έλεγα ότι το κομμάτι «φυλακές» συνδέεται με τρία επίπεδα: Το πρώτο είναι –όπως ανέφερα ήδη- η αντιεγκληματική πολιτική, δηλαδή η διαδικασία πρόληψης σε κοινωνικό επίπεδο. Το δεύτερο είναι η διαδικασία απονομής της δικαιοσύνης, η οποία επηρεάζεται από πάρα πολλούς παράγοντες με αποτέλεσμα την ολοένα και μεγαλύτερη αυστηροποίηση των ποινών. Θυμόμαστε όλοι τη συμπεριφορά των δικαστών μετά το παραδικαστικό κύκλωμα και πόσο είχαν αυστηροποιήσει τις ποινές. Το τρίτο επίπεδο είναι η κοινωνική επανένταξη. 
Έχει πολύ μεγάλη σημασία να έχουμε υπ’όψιν μας ότι περίπου ένα 60% με 85% των ανθρώπων που αποφυλακίζονται επιστρέφουν στη φυλακή. Έτσι λοιπόν, η λύση δεν είναι σε καμμία περίπτωση η «περισσότερο φυλακή» ή το χτίσιμο καινούργιων φυλακών κάθε φορά. Είναι πολύ βαθύτερα τα κοινωνικά αίτια. 
Η κατάσταση αυτή τη στιγμή στις φυλακές είναι τραγική. Αναφέρω ενδεικτικά την ανύπαρκτη ιατροφαρμακευτική περίθαλψη, τα πολύ λίγα έως καθόλου προγράμματα επαγγελματικής κατάρτισης και τις αναιτιολόγητες απορρίψεις των αδειών. Ιδιαίτερα μετά το ν. 3772/2009 επί υπουργίας του κ. Δένδια αυστηροποιήθηκε δραματικά η πρακτική χορήγηση των αδειών. Ενώ πρώτα χρειαζόταν η πλειοψηφία των μελών του πειθαρχικού συμβουλίου για να εγκρίνει την άδεια, ο νόμος αυτός μίλησε για ομοφωνία, πράγμα που δίνει στον εισαγγελέα τη δυνατότητα να ασκήσει το δικαίωμα του βέτο, ώστε τελικώς το δικαστικό συμβούλιο να εξετάζει τις άδειες και να τις απορρίπτει όλες. Αυτό είναι πάρα πολύ κακό, γιατί η χορήγηση των αδειών είναι μια δίοδος, μια γέφυρα επαφής των κρατουμένων με τον έξω κόσμο.
Ένα δεύτερο πολύ αρνητικό σημείο για τις φυλακές και που προσπαθεί να απαντήσει το παρόν νομοσχέδιο είναι ο υπερπληθυσμός. Μιλάμε στην πραγματικότητα για ένα μέτρο βασανισμού των κρατουμένων όπου σε μικρά και στενάχωρα κελιά στοιβάζονται ανθρώπινες ψυχές. 
Και άλλη φορά το έχω πει –και το λέω και σε αυτήν την Αίθουσα- ότι ένα μέτρο, το οποίο εφαρμόζεται στη Σουηδία –αν δεν κάνω λάθος- είναι ότι υπάρχουν τόσες θέσεις κρατουμένων που να διαβιούν με αξιοπρεπείς συνθήκες. Εάν χρειάζεται κάποιος να φυλακιστεί, πρέπει να αδειάσει προηγουμένως μια θέση για να μπει εκείνος μέσα, αλλιώς μένει έξω και περιμένει μια αξιοπρεπή θέση για να μπορεί να εκτίσει την ποινή του. Αυτό το λέω γιατί οι κρατούμενοι βρίσκονται στη φυλακή επειδή τιμωρήθηκαν, δεν βρίσκονται για να τιμωρηθούν. Δεν μπορούμε, δηλαδή, να συμπεριφερόμαστε σε αυτούς τους ανθρώπους με ένα απάνθρωπο τρόπο. 
Ένα άλλο πάρα πολύ σημαντικό σημείο είναι ότι στις φυλακές βρίσκεται ένας μεγάλος αριθμός ανθρώπων που είναι προφυλακισμένοι που στην πραγματικότητα είναι μια προκαταβολή έκτισης ποινής. Ένα μέρος από αυτούς, όταν φτάσει η ώρα να δικαστούν, κρίνονται αθώοι. Καταλαβαίνουμε, λοιπόν, ότι γίνεται μια υπερβολικά μεγάλη κατάχρηση από τους δικαστές του μέτρου της προφυλάκισης.
Η υποβάθμιση των συνθηκών στις φυλακές, στην οποία προσπαθεί να απαντήσει το μέτρο, όχι όμως και στις αιτίες που γεννούν αυτά που θα πω, ενισχύεται από το γεγονός ότι πολλοί κρατούμενοι προβαίνουν σε πράξεις αυτοκαταστροφής. Το 2001 είχαμε είκοσι επτά θανάτους στις φυλακές, το 2009 πενήντα πέντε, το 2010 ενενήντα έξι και αυτός ο αριθμός μεγαλώνει. Καταλαβαίνουμε ότι η ανάγκη εξανθρωπισμού των φυλακών είναι επιτακτική σήμερα περισσότερο από ποτέ.
Δύο από τα κύρια σημεία που επανασυνδέει τους κρατούμενους με την κοινωνία, κυρίες και κύριοι συνάδελφοι, είναι η εκπαίδευση και η εργασία. Ξέρουμε ότι υπάρχουν επιτυχίες κρατουμένων στην τριτοβάθμια εκπαίδευση, ξέρουμε ότι η συμμετοχή των κρατουμένων σε εκπαιδευτικά προγράμματα αυξάνει την αυτοεκτίμησή τους, όπως και τις ευκαιρίες για επαγγελματική αποκατάσταση. 
Επίσης, θεωρούμε ότι πρέπει να υπάρξει μέριμνα για τα ασφαλιστικά και συνταξιοδοτικά δικαιώματα των κρατουμένων. Αυτοί οι άνθρωποι κάποια στιγμή θα βγουν έξω και είναι ζητούμενο το πώς δεν θα επανέλθουν στη φυλακή. Με αυτήν την έννοια, λοιπόν, θεωρώ ότι στο παρόν νομοσχέδιο δεν λαμβάνεται καμμία μέριμνα για όσους αποφυλακιστούν για το τι θα γίνουν από εκεί και πέρα, όσον αφορά την εργασία, την ένταξη στον ΟΑΕΔ, όσον αφορά δηλαδή τις συνθήκες και τους κανόνες που πρέπει να πάρουμε, ώστε αυτοί οι άνθρωποι να μην ξαναγυρίσουν στη φυλακή.
Κυρίες και κύριοι συνάδελφοι, θα έλεγα ότι το αίτημα που πρέπει να παραμένει είναι –ως σύνθημα το λέω- «λιγότερη φυλακή». Δεν είναι ο πλέον κατάλληλος τρόπος, για να μπορέσει να εξανθρωπιστεί αυτό το σύστημα και πολύ περισσότερο για να υπάρξει σωφρονισμός στους ανθρώπους που έχουν υποπέσει σε αδίκημα. Πρέπει να φροντίσουμε, ώστε να υπάρξουν δομές για εναλλακτική έκτιση της ποινής, όπως είναι η ημιελεύθερη διαβίωση και διάφορα άλλα. 
Θα έλεγα ότι στην κατάχρηση της ελευθερίας που κάνει ο κρατούμενος -γιατί τελικά η τιμωρία είναι η στέρηση της ελευθερίας- η πολιτεία δεν επιτρέπεται να απαντά με κατάχρηση εξουσίας ή με εγκατάλειψη, όπως συμβαίνει τώρα. Ο ποινικός και ο σωφρονιστικός ουμανισμός πρέπει να στοχεύει στην επαναπροσωποποίηση του εγκληματήσαντος και στην επανασυμφιλίωσή του με την κοινωνία. 
Δεν πρέπει, ακόμη, η ατροφία του κοινωνικού κράτους, που ιδιαίτερα στις ημέρες κρίσης επιτείνεται, να συνοδεύεται από μια ποινικοποίηση της φτώχειας μέσω μιας υπερβολικής καταστροφής. Πρέπει να έχουμε υπ' όψιν μας ότι περίπου το 1/3 των κρατουμένων, δηλαδή τέσσερις χιλιάδες έως τέσσερις χιλιάδες πεντακόσιοι άνθρωποι είναι άποροι και δεν έχουν να πάρουν τα στοιχειώδη. Θα έλεγα ότι ακόμη και η ίδια η εξαγορά της ποινής είναι ταξικό μέτρο, καθώς υπάρχουν περίπου οκτακόσιοι κρατούμενοι που παραμένουν έγκλειστοι στις φυλακές, γιατί δεν έχουν τα χρήματα να εξαγοράσουν την ποινή τους. 
Κυρίες και κύριοι συνάδελφοι, μια πολιτεία που διέπεται από τις αρχές της δικαιοσύνης και της ελευθερίας δεν είναι δυνατόν, βεβαίως, να μην αντιδρά κατά του εγκλήματος, αλλά οι θεσμικές παρεμβάσεις πρέπει να οριοθετούνται από τα ανθρώπινα δικαιώματα. 
Τελειώνοντας, θα έλεγα ότι η αναγκαία αυτοάμυνα και αυτοπροστασία της κοινωνίας δεν είναι συμβατή με την ύπαρξη συνθηκών διαφθοράς ή εξαθλίωσης ή ταπείνωσης των κρατουμένων μέσα στα σωφρονιστικά καταστήματα. Με το παρόν νομοσχέδιο μπορεί να δίνεται μια ανάσα, αλλά θα πρέπει να δούμε με πολύ πιο ουσιαστικό τρόπο τους ανθρώπους που ωθούνται στο έγκλημα, το ύψος των ποινών και βεβαίως τις συνθήκες διαβίωσης. Θέλω να πιστεύω, κύριε Υπουργέ, ότι τα νομοθετήματα που θα ακολουθήσουν στη Βουλή γύρω από το κομμάτι της παραβατικότητας θα δίνουν μια πολύ πιο μόνιμη και ουσιαστική λύση στο πρόβλημα.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΑΝΑΣΤΑΣΙΟΣ ΚΟΥΡΑΚΗΣ",249
"108402"," Κυρίες και κύριοι συνάδελφοι, οι Υπουργοί Αγροτικής Ανάπτυξης και Τροφίμων, Εσωτερικών, Οικονομικών, Εθνικής Άμυνας, Περιβάλλοντος, Ενέργειας και Κλιματικής Αλλαγής και Δικαιοσύνης, Διαφάνειας και Ανθρωπίνων Δικαιωμάτων κατέθεσαν σχέδιο νόμου: «Διαχείριση και προστασία ακινήτων Υπουργείου Αγροτικής Ανάπτυξης και Τροφίμων – Ρύθμιση εμπραγμάτων δικαιωμάτων και λοιπές διατάξεις». 
Παραπέμπεται στην αρμόδια Διαρκή Επιτροπή.
Η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου των Υπουργείων Οικονομικών και Υποδομών, Μεταφορών και Δικτύων «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις».
Το λόγο έχει ο Ανεξάρτητος Βουλευτής κ. Νικόλαος Τσούκαλης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108403"," Ευχαριστώ, κύριε Πρόεδρε.
Κυρίες και κύριοι συνάδελφοι, το παρόν νομοσχέδιο το υπερψηφίσαμε επί της αρχής στην επιτροπή. Εξακολουθούμε να έχουμε θετική γνώμη και θέση γι’ αυτό το νομοσχέδιο, παρά τις επιμέρους ενστάσεις και αιτιάσεις που περιλαμβάνονται στην έκθεση του Επιστημονικού Συμβουλίου της Βουλής, γιατί απλούστατα έχουμε γνώση και της κατάστασης που επικρατεί στα σωφρονιστικά καταστήματα της χώρας και συγχρόνως έχουμε γνώση και αξιολογούμε τα διακυβεύματα που υπάρχουν, εξαιτίας της κατάστασης που επικρατεί στα σωφρονιστικά καταστήματα.
Θα ήθελα να κάνω μερικές αναφορές στην έκθεση του Επιστημονικού Συμβουλίου της Βουλής. Η πρώτη αιτίαση αναφέρει ότι για πρώτη φορά εισάγεται η ρύθμιση για κακουργήματα, ότι η ρύθμιση έτσι όπως εισάγεται δεν περιλαμβάνει και δεν εδράζεται στη γενική και ειδική πρόληψη και βεβαίως στην αρχή της εξατομίκευσης των ποινών. Βεβαίως δεν μπορεί να στηρίζεται μόνο στο επιχείρημα της αποσυμφόρησης των φυλακών. 
Εδώ υπάρχει ένα σοβαρό πρόβλημα. Μπορεί ως θέση η συγκεκριμένη αναφορά να είναι γενικώς σωστή, όμως κυρίες και κύριοι συνάδελφοι, θα μου επιτρέψετε να σας πω ότι εξαιτίας της κρίσης και εξαιτίας της κατάστασης που επικρατεί στα ελληνικά σωφρονιστικά καταστήματα, οι αξιολογήσεις, όσον αφορά την αρχή της αναλογικότητας αλλά και τις νέες αντιλήψεις που πρέπει να έχουμε προκειμένου να αντιμετωπίσουμε αυτήν την κατάσταση, διαφέρουν, έχουν αλλάξει δραματικά. 
Αυτή τη θέση του επιστημονικού συμβουλίου θέλω να τη συνδέσω με την πέμπτη αναφορά ότι δεν επιτρέπεται υπερβολικά επιεικής μεταχείριση βαριών προσβολών, δεδομένου ότι υπάρχει και η συνταγματικώς κατοχυρωμένη θέση της ασφάλειας των πολιτών. Ήταν αναφορές τις οποίες έκανα και προσπάθησα να τεκμηριώσω στην επιτροπή. Βεβαίως υπάρχει και συνταγματικά κατοχυρωμένο το δικαίωμα στην ασφάλεια των πολιτών. Υπάρχουν όμως επίσης κατοχυρωμένα στο Σύνταγμα και μάλιστα με μεγαλύτερη ισχύ τα στοιχειώδη ανθρώπινα δικαιώματα των διεθνών συμβάσεων και του ΟΗΕ και της Ευρωπαϊκής Ένωσης και όλων των διεθνών οργανισμών. 
Εδώ λοιπόν, έχουμε σαφώς μια σύγκρουση δικαιωμάτων, για την οποία πρέπει να κάνουμε τη στάθμιση. Ποια είναι η στάθμιση, κυρίες και κύριοι συνάδελφοι; Εχθές δημοσιεύθηκε το πρωτόγνωρο για την ελληνική πραγματικότητα ότι τρεις διευθυντές φυλακών του Κορυδαλλού, της Χαλκίδας και της Τρίπολης έκλεισαν τις πόρτες, έκαναν το αυτονόητο, έκαναν αυτό που έπρεπε να έχουν κάνει εδώ και πολύ καιρό, αυτό που θα έπρεπε να το επιβάλουν οι ίδιοι οι εισαγγελείς, δηλαδή είπαν «ως εδώ και μη παρέκει, δεν χωράμε άλλους». Αναφορές που γίνονται στα έγγραφα αναφέρουν ότι δεν έχουν χώρο ούτε στις τουαλέτες. Ότι σε κελιά των τεσσάρων ατόμων, με τις κουκέτες, αυτήν τη στιγμή βασανίζονται, ταλαιπωρούνται επτά και οκτώ άτομα, και επειδή δεν χωρούν κοιμούνται και με στρώματα στο πάτωμα.
Ο Κορυδαλλός αντί οκτακοσίων τροφίμων, δυναμικότητας οκτακοσίων ατόμων, αυτήν τη στιγμή φιλοξενεί δύο χιλιάδες τριακόσιους σαράντα τρεις. Η Τρίπολη αντί για εξήντα πέντε, εκατόν ογδόντα.
Σας πληροφορώ το ότι δεν έχουν κλείσει και άλλα καταστήματα οφείλεται στην ατολμία, στο υπηρεσιακό καθήκον άλλων διευθυντών φυλακών. Τηρουμένων των αναλογιών το ίδιο συμβαίνει και σε άλλες φυλακές. 
Ήδη έστειλαν έγγραφα οι διευθυντές των φυλακών Θεσσαλονίκης, Μαλανδρίνου, Ναυπλίου και Γρεβενών. Και επειδή ειδικά σήμερα είχα και μια επικοινωνία με το Διευθυντή των φυλακών της Πάτρας, του Αγίου Στεφάνου, μου επανέλαβε ένα νούμερο το οποίο το γνωρίζουμε, τουλάχιστον όσοι ασχολούμαστε με αυτές τις φυλακές, εδώ και χρόνια. Είναι τετρακόσιοι επιπλέον τρόφιμοι-κρατούμενοι.
Το ερώτημα, λοιπόν, που απευθύνεται στους κυρίους συναδέλφους της Νέας Δημοκρατίας και του Λαϊκού Ορθόδοξου Συναγερμού που αποχώρησαν, είναι το εξής απλό: Πρέπει να δώσει αυτή εδώ η Αίθουσα και το πολιτικό σύστημα μια απάντηση σε αυτήν την απίστευτη ανθρωπιστική κρίση που συμβαίνει στις φυλακές;
Δηλαδή, πώς αντιμετωπίζεται το πρόβλημα και αν μεθαύριο υπάρξει μια γενικευμένη έκρηξη που είναι δικαιολογημένη στις φυλακές, πώς θα απαντήσουν; 
Δεν έμειναν εδώ, δυστυχώς, για να απαντήσουν, ενώ αντιθέτως έμειναν σε αυτή την Αίθουσα όταν κατήγγειλαν διαδικασίες βαριά αντισυνταγματικές σε σχέση με την ψήφιση νομοσχεδίων.
Αυτήν τη στιγμή, κυρίες και κύριοι συνάδελφοι, τουλάχιστον εξακόσιοι καταδικασμένοι κρατούνται στα τμήματα μεταγωγών και σε άθλια κρατητήρια αστυνομικών διευθύνσεων, που εκεί οι συνθήκες είναι τρισχειρότερες, χαρακτηρίζονται από τις συνθήκες του «εξπρές του μεσονυκτίου». Να μην αναφερθώ στις καταδίκες που έχει η χώρα για την κράτηση ανηλίκων και γυναικών, συνθήκες που σε ορισμένες περιπτώσεις προσιδιάζουν σε προϋποθέσεις του νόμου για τα βασανιστήρια.
Η ερώτηση, λοιπόν, είναι η εξής: Ανάμεσα σε αυτές τις συνθήκες και στο γενικό φόβο ότι κάποιοι από αυτούς εξερχόμενοι των φυλακών θα διασαλεύσουν την ασφάλεια των πολιτών και της κοινωνικής ειρήνης, τι απαντάει το πολιτικό σύστημα; Ποιο είναι βαρύτερο; Ποιο δικαίωμα πρέπει να προστατευτεί ιδιαίτερα; Κανένας δεν απαντάει. Εμείς ως Δημοκρατική Αριστερά απαντάμε το δεύτερο, η προστασία των ανθρωπίνων δικαιωμάτων, ο εξευτελισμός ανθρώπων που τυχαίνει να είναι κρατούμενοι. Και δεν πρέπει να ξεχνάει κανένας Έλληνας ότι κάποια στιγμή μπορεί να κρατηθεί σε ένα κρατητήριο, μπορεί να μπει σε μια φυλακή. 
Αλλά είναι αυτή η νοοτροπία που έχουμε εδώ στην Ελλάδα γι’ αυτά τα πράγματα, γι’ αυτές τις καταστάσεις. Δεν συμβαίνει το ίδιο, κυρίες και κύριοι συνάδελφοι, σε άλλες χώρες τις Ευρώπης. Γύρω από τις φυλακές δεν χτίζεται ένα τείχος ντροπής όπως είχε πει ο αείμνηστος Γεώργιος-Αλέξανδρος Μαγκάκης. Εκεί υπάρχει κοινωνικός έλεγχος και παρακολούθηση. 
Βεβαίως, το νομοσχέδιο έχει προβλήματα -είναι προφανές- όσον αφόρα την αξιολόγηση των αδικημάτων. Τα είπαμε και στην επιτροπή και αυτά θα προκύψουν στην πορεία και στην πράξη και δεν ξέρω αν ένας κρατούμενος, κύριε Υπουργέ, προσφύγει στη δικαιοσύνη επειδή αδικείται λόγω της βαρύτητας, όπως την έχετε αξιολογήσει εσείς και ζητήσει ίση μεταχείριση για το δικό του αδίκημα, ποιο θα είναι το αποτέλεσμα. 
Αφού ευχαριστήσω τον κύριο Πρόεδρο για την ανοχή του επαναλαμβάνω για άλλη μια φορά ότι η Δημοκρατική Αριστερά θα υπερψηφίσει επί της αρχής, αλλά και επί των άρθρων τον νομοσχέδιο αυτό, γνωρίζοντας πως είναι νομοσχέδιο ανάγκης και γνωρίζοντας πως είναι ένα νομοσχέδιο της παθογένειας του ελληνικού συστήματος και του ελληνικού σωφρονιστικού συστήματος, γιατί κανένας μα κανένας δεν φροντίζει, δεν μεριμνά πραγματικά για το σωφρονισμό που σημαίνει και επανένταξη όλων αυτών στην κοινωνία και την άμβλυνση των οποιωνδήποτε συνεπειών από τις πράξεις οποιουδήποτε ξαναπαρανομήσει.
Ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"108404"," Κι εμείς ευχαριστούμε.
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108405"," Μια μικρή παρέμβαση θέλω να κάνω, κύριε Πρόεδρε, γιατί και η Νέα Δημοκρατία που έφυγε έβαλε ένα θέμα σε σχέση με την έκθεση της Επιστημονικής Υπηρεσίας της Βουλής. 
Είναι φανερό ότι ξεφεύγει από νομικά ζητήματα και πηγαίνει σε αξιολογικές κρίσεις. Εγώ κατανοώ ότι ο κάθε άνθρωπος και ο κάθε επιστήμονας μπορεί να έχει άποψη γι’ αυτά τα θέματα, αλλά έργο της υπηρεσίας είναι να σταθεί στα νομικά και στα συνταγματικά ζητήματα και φέρνω ένα παράδειγμα.
Η συνταγματικότητα της ειδικής παραγραφής είναι ζήτημα που έχει απασχολήσει τον Άρειο Πάγο και υπάρχει η απόφαση και θέλω να το γνωρίζει αυτό η Επιστημονική Επιτροπή της Βουλής. Είναι η απόφαση 11/2001 της ολομέλειας του Αρείου Πάγου και το νομοσχέδιο είναι σε συνέπεια με την απόφαση του Αρείου Πάγου. Εντάξει οι απόψεις τους, αλλά υπάρχουν και νομολογίες των ανωτάτων δικαστηρίων. 
Στάθηκε και πήρε το λόγο ο κύριος συνάδελφος προηγούμενα σε σχέση με το συνταγματικό δικαίωμα στην ασφάλεια. Όμως, το συνταγματικό δικαίωμα στην ασφάλεια το έχουν όλοι οι Έλληνες πολίτες, που σημαίνει και οι κρατούμενοι, που σημαίνει και οι σωφρονιστικοί υπάλληλοι, που σημαίνει και οι υπάλληλοι που είναι απ’ έξω, που φυλάνε τους άλλους κρατούμενους.
Και θέλω να γνωρίζει το Σώμα ότι πριν από λίγες μέρες το Ευρωπαϊκό Δικαστήριο Ανθρωπίνων Δικαιωμάτων –και δυστυχώς το αγνοεί η Νέα Δημοκρατία και το 	ΛΑΟΣ ή μάλλον θέλει να το αγνοεί γιατί τα έχω πει- δικαίωσε σαράντα επτά φυλακισμένους των φυλακών της ιδιαίτερης πατρίδας σας, κύριε Πρόεδρε, των Ιωαννίνων, με δέκα χιλιάδες στον καθένα και προφανώς θα πάνε και άλλες προσφυγές στο Δικαστήριο Ανθρωπίνων Δικαιωμάτων.
Και θέλω ακόμα να γνωρίζουν οι κύριοι συνάδελφοι ότι η Ελλάδα είναι στη μαύρη λίστα με παραβιάσεις ανθρωπίνων δικαιωμάτων. Πολλές καταδίκες έχει η Ελλάδα. Είναι τέταρτη. Την πρώτη θέση έχει η Τουρκία, τη δεύτερη η Ρωσία, την τρίτη η Ουκρανία και την τέταρτη η Ελλάδα. Εντάξει, με 69 έναντι 159 της Τουρκίας, αλλά οι περισσότερες από αυτές αφορούν τις συνθήκες μέσα στις φυλακές.
Τέλος πάντων, λυπάμαι πολύ για την υποκρισία, για την άγνοια και την κατάσταση που υπάρχει εκεί. Γιατί εντάξει οι απ’ έξω, αλλά ας σκεφτούμε και τους από μέσα, ότι έχουν ανθρώπινα δικαιώματα και έχουν και το δικαίωμα στην αξιοπρέπεια.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108406"," Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Μπεντενιώτης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108407"," Ευχαριστώ πολύ, κύριε Πρόεδρε.
Θα ήθελα μια ανοχή χρόνου. 
Κυρίες και κύριοι συνάδελφοι, πράγματι αντικειμενικά η κατάσταση στις ελληνικές φυλακές δεν φαίνεται να έχει σχέση με εκείνη την ανθρωπιστική διάσταση που πρέπει να διέπει ένα σύγχρονο σύστημα σωφρονισμού σε μία σύγχρονη ευνομούμενη δημοκρατία, αλλά και σε μία πολιτεία προηγμένη και ανθρώπινη. Η Βουλή δε, ως θεσμός της λαϊκής κυριαρχίας, αντιμετωπίζοντας το γενικότερο δημόσιο και κοινωνικό ενδιαφέρον όπως αυτό το αντιλαμβάνεται η κοινή γνώμη, αλλά και όπως αυτό εκφράζεται από το περί δικαίου συναίσθημα του λαού, είναι υποχρεωμένη να αντιμετωπίσει το ζήτημα με συναίσθηση ευθύνης απέναντι στο νόμο, αλλά και την ηθική. 
Ακριβώς σ’ αυτό το πλαίσιο και με σκοπό ακριβώς αυτήν την προέκταση συστήθηκε η διακομματική επιτροπή για να μελετήσει και να εξετάσει το σωφρονιστικό σύστημα της χώρας, αλλά και τις συνθήκες διαβίωσης των κρατουμένων. Το έργο της διακομματικής επιτροπής και το πόρισμα που παρέδωσε πρόσφατα, το καλοκαίρι του 2011, όπως και η συζήτηση που ακολούθησε πριν δύο εβδομάδες περίπου σε ειδική συνεδρίαση στην Ολομέλεια της Βουλής, σε καμμία περίπτωση δεν μπορεί να θεωρηθούν ότι ήταν το τέλος αυτής της προσπάθειας, αναφορικά με το τι πρέπει να προγραμματιστεί και τι να ακολουθήσει σε σχέση με τη λύση του ζητήματος. 
Κατά τη συζήτηση δε που έλαβε χώρα στη Βουλή σε σχέση με την έκθεση της διακομματικής επιτροπής ήταν σχεδόν ομόφωνη η θέση και η διαπίστωση ότι πρέπει όλα να αλλάξουν. Άλλωστε ο χώρος των φυλακών, των ψυχιατρείων, των κέντρων αποτοξίνωσης, αυτό που λέμε το «άλλο μέρος της κοινωνίας μας», αποτελεί πράγματι τον δείκτη του πολιτισμού μας. Και ήταν πολύ δίκαιη η θέση όλων των κομμάτων, όλων των πτερύγων ότι το σωφρονιστικό σύστημα χωλαίνει και πρέπει να αλλάξει.
Αυτή ήταν η διαπίστωση ακριβώς λόγω του υπερπληθυσμού των κρατουμένων και της ασφυκτικής κατάστασης που επικρατεί μέσα στα σωφρονιστικά καταστήματα. Παρατηρείται, δηλαδή, το φαινόμενο να συνωστίζονται με άτακτο τρόπο υπόδικοι με κατάδικους, μικροποινίτες με βαρυποινίτες, αλλά και αλλοδαποί στην αναμονή της απέλασής τους. Προφανής χαμένος της όλης υπόθεσης είναι η ίδια η έννοια του σωφρονισμού, από τη στιγμή που δεν εκπληρώνεται επ’ ακριβώς ο σκοπός για τον οποίο αποφασίζεται η καταδίκη.
Δεν χρειάζεται να αναλυθούν τα στοιχεία του Υπουργείου Δικαιοσύνης, Διαφάνειας και Ανθρωπίνων Δικαιωμάτων. Είναι γνωστά και στην Αίθουσα και στην κοινωνία. Όπως δεν χρειάζεται να επεξηγηθεί η κατάσταση για την οποία ορθώς ο κύριος Υπουργός αναφέρθηκε στις καταδικαστικές αποφάσεις που έχουν προκύψει από το ΕΔΑΔ. Η νομοθετική πρωτοβουλία του Υπουργείου Δικαιοσύνης επιχειρεί ακριβώς να βρει αποτελεσματικό τρόπο προς την κατεύθυνση να αποσυμφορήσει το σύστημα, αλλά και να μην διαταράξει την έννομη τάξη. Προς αυτήν την κατεύθυνση έχουν συμφωνήσει όλες οι κομματικές εκπροσωπήσεις στη Βουλή και όλοι μας έχουμε καταλήξει συμπερασματικά στη βελτίωση των συνθηκών διαβίωσης στις φυλακές, αλλά και στη διατήρηση της νομιμότητας στην κοινωνία μας. 
Η συζήτηση γίνεται για ένα σχέδιο νόμου που επιχειρεί μία τομή. Βέβαια, υπογραμμίστηκε ότι δεν δίνει την οριστική λύση, τη λύση εκείνη που θα έπρεπε να δώσει η κοινωνία μας, ακριβώς γιατί δεν το μπορεί. Όμως, είμαστε υποχρεωμένοι να παρατηρήσουμε ότι έχουμε κρατουμένους που δεν έχουν τη δυνατότητα να καταβάλουν την εξαγορά της ποινής και προς αυτούς πρέπει να δείξουμε μια ακόμη μεγαλύτερη επιείκεια και ανθρωπιά. Γι’ αυτό, κύριε Υπουργέ, συμφωνούμε με την αρχή και τη σκοπιμότητα του σχεδίου νόμου απόλυτα. Όμως, ακριβώς επειδή είναι ιδιαίτερα κρίσιμη και ιστορική η στιγμή για τη χώρα μας, είναι πρωτοφανής η κρίση η ηθική, η κοινωνική, η οικονομική που είμαστε υποχρεωμένοι να αντιμετωπίσουμε και είναι επιβεβλημένο σε αυτήν την ιστορική προσπάθεια και τη διέξοδο από αυτήν την ιστορική κρίση, να αποφασίσουμε όλοι για να κινητοποιούνται και να συμπορεύονται όλες οι πολιτικές δυνάμεις του τόπου, έτσι πιστεύω, κύριε Υπουργέ, όπως προλογικά και εισαγωγικά τονίσατε στην εισηγητική παρέμβασή σας για το νομοσχέδιο και όπως δηλώσατε ότι έχετε πρόθεση να συζητήσουμε αλλά και να ψηφίσουμε όλοι μαζί τις διατάξεις του νομοσχεδίου, ότι θα έχουμε μία σαφή και συγκεκριμένη δήλωσή σας προς την κατεύθυνση μιας αναδιατύπωσης -η οποία να προσεγγίζει τη συνεννόηση όλης της Αίθουσας- όχι μόνο της επίμαχης διάταξης, για την οποία τοποθετήθηκε η Νέα Δημοκρατία και ο Λαϊκός Ορθόδοξος Συναγερμός, αλλά ακόμα και ό,τι ακριβώς από την Αίθουσα προκύψει από τις τοποθετήσεις και της Δημοκρατικής Αριστεράς και του Συνασπισμού, αλλά και τις παρατηρήσεις ακόμη και τις ενστάσεις που έβαλε το Κομμουνιστικό Κόμμα Ελλάδας. Έτσι, να μην υπάρχουν απορίες, παρανοήσεις ή συγχύσεις σε σχέση με τη σκοπιμότητα του νομοσχεδίου και την αποτελεσματικότητα που πρέπει να προκύψει άμεσα. Ακριβώς δε με αυτήν την αναδιατύπωση που περιμένουμε, να καλυφθούν απολύτως όλες, οι παρατηρήσεις και οι προτάσεις που έχουν διατυπωθεί. 
Άλλωστε, αυτό πρέπει να συμβαίνει στο κοινοβουλευτικό σύστημα. Η Κυβέρνηση εισηγείται, η Βουλή αποφασίζει και ψηφίζει. Άλλωστε, είναι μία -θα λέγαμε- ξεχωριστή στιγμή αυτή η στιγμή της Βουλής σε σχέση με την εισήγησή σας που εσείς θα προσαρμόσετε τη δική μας πρόταση. Με αυτήν τη συνεννόηση επισφραγίζεται και η εθνική συνεργασία και έτσι θα ψηφίσουμε όλοι μαζί μια διάταξη. Γι’ αυτό θα περιμένουμε την αναδιατύπωσή της, γιατί αυτήν την ώρα η χώρα χρειάζεται εθνική συσπείρωση, ενότητα των πολιτικών δυνάμεων και συστράτευση όλων των κοινωνικών εταίρων, για να οδηγηθούμε, κύριε Υπουργέ, σε μεταρρυθμίσεις που θα οδηγήσουν στην ανάπτυξη, που θα οδηγήσουν στην ευημερία του λαού μας, που θα οδηγήσουν σε ένα καλύτερο ανθρώπινο σωφρονιστικό σύστημα και σε αυτό που απαιτεί ο λαός μας, ένα κοινωνικό κράτος και μια ευνομούμενη πολιτεία. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΜΑΝΩΛΗΣ ΜΠΕΝΤΕΝΙΩΤΗΣ",346
"108408"," Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων, κ. Μιλτιάδης Παπαϊωάννου για μία παρέμβαση.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108409"," Κύριε Πρόεδρε, θέλω να ζητήσω συγγνώμη από τους συναδέλφους. Έχουν μείνει δύο-τρεις και προφανώς θα τους ακούσω όλους, αλλά θα κάνω πάλι μία πάρα πολύ μικρή παρέμβαση για να αρθούν παρανοήσεις που πιστεύω ότι δεν είναι παρανοήσεις. 
Πιστεύω ότι ήμουν σαφής, κύριοι συνάδελφοι, ότι αυτό το νομοσχέδιο πρέπει να το ψηφίσουμε όλοι μαζί, εννοώντας όλες τις πτέρυγες και όλα τα κόμματα της Βουλής. Είπα ότι είναι ένα νομοσχέδιο ανάγκης και είπα ότι υπάρχουν δύο άξονες για μένα, το «όλοι μαζί» και δεν θα βάλω σε αμφισβήτηση την κυβερνητική συνοχή. Η χώρα έχει πολύ μεγαλύτερα προβλήματα, χωρίς να σημαίνει ότι αυτό δεν είναι και ένα από τα μεγάλα της προβλήματα που σήμερα συζητάμε.
Είπα, απευθυνόμενος στα κόμματα που στηρίζουν την Κυβέρνηση, να εξελιχθεί ο δημοκρατικός διάλογος στη Βουλή και στο τέλος θα κάνω τις αναδιατυπώσεις. Είναι φανερό ότι είμαι Υπουργός της Κυβέρνησης Παπαδήμου. Δεν είμαι Υπουργός ούτε του κ. Σαμαρά ούτε του κ. Καρατζαφέρη.
Πρέπει να υπάρξει διάλογος και συνεννόηση. Εγώ στη διαδρομή μου έχω κάνει πολλές συνεννοήσεις που αντέχουν στη λογική. Λυπάμαι! Διάλεξαν τον δρόμο να φύγουν. Εγώ τους καλώ ακόμη και τώρα να έρθουν στη Βουλή για να συζητήσουμε επί της ουσίας. 
Έδωσα τους στόχους μέσα από τους αριθμούς. Οι αριθμοί προσδιόρισαν το περιεχόμενο του νομοσχεδίου. Λένε ότι είναι θέμα αρχής. Και για μένα θέμα αρχής είναι να μην βγει κάποιος έξω. Για όλους μας είναι. Πώς αντιμετωπίζεται όμως το πρόβλημα; Έχω διαφορετική αρχή από αυτούς που λένε ότι δεν πρέπει να βγουν έξω όσοι έχουν καταδικαστεί; Θα ήμουν παράλογος. Να μην ακούσουμε όμως; Υπάρχουν όμως και εναλλακτικές προτάσεις για να πετύχουμε έναν ικανοποιητικό αριθμό.
Έχω άποψη για τα πράγματα. Δεν μπόρεσα -και γι’ αυτό μπορείτε να με κατηγορήσετε- να την υλοποιήσω όσο ήμουν Υπουργός, γιατί χρειαζόταν υποδομή. Η άποψή μου είναι η εξής για να το ξεκαθαρίσουμε. Πόσους χωράνε οι ελληνικές φυλακές; Δέκα χιλιάδες. Ούτε ένας παραπάνω μέσα. Αν είναι και πρέπει να μπει κάποιος μέσα, να βγει κάποιος που θα έβγαινε την τελευταία φορά, δηλαδή που θα έπρεπε να βγει την επόμενη φορά.
Αυτοί είναι κανόνες. Αυτήν τη δουλειά κάνουμε στο Υπουργείο. Πρέπει να πάμε σε βασικές και πάγιες ρυθμίσεις. Σήμερα βρισκόμαστε σε ανάγκη. Εγώ καλώ αυτήν τη στιγμή τη Νέα Δημοκρατία να έρθει να αναλάβει τις ευθύνες της. 
Υπάρχουν και εκλεκτοί στο σωφρονιστικό σύστημα διευθυντές και υπάλληλοι, αλλά και εκλεκτοί συνάδελφοι, όπως ο κ. Πεταλωτής που έχει την ευθύνη και ο κ. Σκανδάμης, ο Γενικός Γραμματέας, που μέρα-νύχτα παλεύει γι’ αυτήν την υπόθεση, να μη γίνει τίποτα στις φυλακές. Εγώ πιστεύω ότι δεν θα γίνει τίποτα. 
Σε κάθε περίπτωση οι τελικές μου ρυθμίσεις θα είναι τέτοιες που δεν θα επιτρέπουν ούτε στη Νέα Δημοκρατία ούτε στο ΛΑΟΣ να μην αναλάβουν τις ευθύνες τους. Ξεκάθαρα πράγματα. Τα είπα από την αρχή και είμαι ξεκάθαρος. Θα δούμε μετά αν θα χρειαστεί να πάρω άλλα μέτρα. Σήμερα όμως έτσι θα πορευτώ, αφού ακούσω και τους άλλους συναδέλφους. 
Τους καλώ, έστω την τελευταία στιγμή, να έρθουν μέσα στην Αίθουσα, να πάρουν το λόγο και να αναλάβουν και εκείνοι τις ευθύνες τους.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108410"," Κύριε Πρόεδρε, θα ήθελα το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"108411"," Το λόγο έχει ο πρώην Πρόεδρος της Βουλής κ. Κακλαμάνης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108412"," Κύριε Πρόεδρε, το νομοσχέδιο αυτό είναι πράγματι πάρα πολύ σοβαρό και δικαιολογούνται και ενστάσεις και αντιρρήσεις και σε κάθε περίπτωση ακόμα και η δυσφορία, όταν το Κοινοβούλιο αναγκάζεται να δεχθεί διατάξεις με τις οποίες ένας σημαντικός αριθμός κρατουμένων στις φυλακές για διάφορα αδικήματα θα είναι ελεύθερος μετά την ψήφιση αυτού του νομοσχεδίου. 
Όμως, «ανάγκα και θεοί πείθονται». Έχουμε στοιχεία, όχι πλέον από την πολιτική ηγεσία του Υπουργείου, αλλά από τις φυλακές της χώρας για τις συνθήκες κατά τις οποίες κρατούνται οι οποιοιδήποτε κατάδικοι, για πράξεις που προφανώς έχουν κάποια περισσότερο ή λιγότερο σημαντική απαξία. 
Γνωρίζουμε όλοι πόσες επιθέσεις δέχεται σήμερα η χώρα από όλα τα σημεία του ορίζοντα, συχνά άδικες, κακόπιστες επιθέσεις που θέλουν να απαξιώσουν και τη χώρα και το λαό της. Μιλώ όπως και ο Κοινοβουλευτικός μας Εκπρόσωπος κ. Μπεντενιώτης και οι άλλοι συνάδελφοι του ΠΑΣΟΚ, δηλαδή με την αίσθηση ότι το ΠΑΣΟΚ είναι η απόλυτη πλειοψηφία αυτού του Σώματος. Ο Πρόεδρός του παραιτήθηκε από την πρωθυπουργία της χώρας προκειμένου να υπάρξει διέξοδος μπροστά στο εκβιαστικό δίλημμα που υπήρξε. Ο ελληνικός λαός πρέπει να πληροφορείται κάποια πράγματα.
Ναι, το ΠΑΣΟΚ και ο Πρόεδρός του, ο Γιώργος Παπανδρέου, αναγκάστηκε χάριν της χώρας να υποχωρήσει μπροστά στο εκβιαστικό δίλημμα «ή έχετε και τη συγκατάθεση της Αντιπολίτευσης, άλλως δεν θα πάρετε την έκτη δόση, άλλως θα καταρρεύσει η χώρα από τη μια στιγμή στην άλλη». Αυτά βέβαια δεν είναι γνωστά στο λαό διότι, όπως έχω πει πολλές φορές, ο λαός μας σε μεγάλο ποσοστό χειραγωγείται από δυνάμεις που οδήγησαν στην κατάσταση αυτή και σε μεγάλο βαθμό φέρουν ευθύνη για το ότι έφθασε η χώρα ως εδώ, χωρίς αυτό να απαλλάσσει τον πολιτικό κόσμο από τις δικές του ευθύνες, τις εκάστοτε κυβερνήσεις, ακόμη και τη σημερινή. 
Δεν αντιλαμβάνομαι το εξής: Αυτή η συνεργασία στην Κυβέρνηση Παπαδήμου είναι a la carte; Αυτές τις ημέρες χαλασμός έγινε σ’ όλα τα μέσα ενημέρωσης, διότι ορισμένοι συνάδελφοι του ΠΑΣΟΚ δεν δέχθηκαν την επιμονή του Υπουργού Υγείας να φέρει νομοθετική αλλαγή ενώ είχε ολοκληρωθεί προ τριημέρου η συζήτηση του νομοσχεδίου του Υπουργείου Οικονομικών. Δεν αντιλαμβάνομαι πώς κάποιοι καταπίνουν την κάμηλο και διυλίζουν τον κώνωπα. Πρέπει να τεθεί τέρμα σ’ αυτή την υποκρισία! Κι εμείς έχουμε χρέος, κύριε Πρόεδρε, -δεν μιλώ σ’ εσάς με την ιδιότητά σας ως μέλος του ΠΑΣΟΚ- διότι εδώ εμφανίζεται το Πανελλήνιο Σοσιαλιστικό Κίνημα ότι είναι υπό κατηγορίαν ενώπιον του λαού. Και λυπούμαι γιατί και μέσα από το ΠΑΣΟΚ λέγεται αυτό. Δεν ξέρω για ποιους λόγους. Όποιος έχει τύψεις, να τις δηλώσει, για να δούμε αν έχει πράγματι τύψεις για υπαρκτές ευθύνες ή αν πετάει κουμπουριές στον αέρα. Αν το ΠΑΣΟΚ δεν αγαπούσε τον τόπο, θα πήγαινε σε εκλογές για να πει στο λαό «αυτό έκανα για να σωθεί ο τόπος» και να το κρίνει ο λαός. Τη μεγάλη αυτή πολιτική υποχώρηση της μεγάλης πλειοψηφίας σ’ αυτήν την Αίθουσα και του τέως πρωθυπουργού και Προέδρου μας, του Παπανδρέου, αυτοί οι κάποιοι την έχουν θεωρήσει ως τάχα δήλωση ότι κάναμε κακό στον τόπο, όπως λένε και κάποιοι «χαρταετοί» που τους πετούν όλα αυτά τα χρόνια στο πολιτικό στερέωμα διάφορα Μέσα Μαζικής Ενημέρωσης. 
Κύριε Πρόεδρε, εγώ θα είχα αρκετές αντιρρήσεις για το νομοσχέδιο αυτό, αλλά δεν έχει νόημα, κύριε Υπουργέ, να πω οποιεσδήποτε αντιρρήσεις, όπως δεν έχει νόημα κι η οποιαδήποτε κριτική στην έκθεση της Επιστημονικής Υπηρεσίας της Βουλής. Είναι σωστή. Όμως δεν είναι έργο της Επιστημονικής Υπηρεσίας να μας πει τι θα γίνει στις φυλακές, αν δεν κάνουμε αυτή την απόλυση των κρατουμένων, έστω –ας το αποδεχθούμε- και με τη μορφή αυτή της ειδικής παραγραφής. 
Έτσι είναι τα πράγματα και νομίζω ότι αυτή είναι η βάση πάνω στην οποία η Βουλή έρχεται να αποφασίσει.","ΑΠΟΣΤΟΛΟΣ ΚΑΚΛΑΜΑΝΗΣ",172
"108413"," Ανάγκης το είπα το νομοσχέδιο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108414"," Πολύ σωστά. «Ανάγκα και θεοί πείθονται», όπως είπα. 
Εάν μπορούν κάποιοι να αναλάβουν τις ευθύνες για το τι θα γίνει στις φυλακές των ανηλίκων κρατουμένων και το τι θα γίνει στις άλλες φυλακές, τότε να λένε ότι «εμείς στηρίζουμε την Κυβέρνηση Παπαδήμου, αλλά να μην λέμε και στο λαό την πραγματικότητα». Βρήκαμε το ΠΑΣΟΚ, βρήκαμε έναν παππά, να θάψουμε λοιπόν και τη χώρα στο τέλος! 
Διότι αν ο λαός δεν πιστέψει ότι πραγματικά τα τρία αυτά κόμματα στηρίζουν αυτήν την Κυβέρνηση για να σωθεί η χώρα, τότε είναι φυσικό ο λαός να πιστεύει όλους αυτούς τους δεκαρολόγους, που με τα λεφτά τους εκτός της χώρας περιμένουν τη χρεοκοπία για να αγοράσουν τη μισή Ελλάδα.
Κύριε Πρόεδρε, εγώ υποστηρίζω με αυτήν την έννοια το νομοσχέδιο. Ευτυχώς ο Υπουργός προσέθεσε στα αδικήματα που εξαιρούνται από το άρθρο 4 και τα αδικήματα παραβίασης των νόμων για την προστασία του ελεύθερου ανταγωνισμού. 
Δεν ακούω, όμως, ούτε όλες αυτές τις ημέρες -όπως δεν άκουσα για τη διάταξη, με την οποία παρατείνεται πάλι παρά την απόφαση του Συμβουλίου της Επικρατείας, που κήρυξε αντισυνταγματική την προηγούμενη παράταση λειτουργίας καναλιών και ραδιοφώνων χωρίς άδεια επί είκοσι και πλέον χρόνια- κανέναν να πει «γιατί πέρασε αυτή η διάταξη από τη Βουλή». Τέρμα στην υποκρισία. Και ας χτυπούν. 
Εμένα δεν με ενδιαφέρουν ούτε κάποια δημοσιεύματα, ότι υπάρχουν Βουλευτές που σκέφτονται το σαρκίο τους. Είναι κρίμα το ότι έχει πέσει τόσο χαμηλά ο δημόσιος διάλογος σε αυτήν τη χώρα. Και θα αποδειχθούν άξιοι πραγματικά της εμπιστοσύνης του λαού οι Βουλευτές αυτής της σύνθεσης του Κοινοβουλίου, εάν η χώρα σωθεί τελικώς. Διότι δεν το γνωρίζουμε ακόμα αυτό.
Θα τα καταθέσω για τα Πρακτικά και θα δώσω και για εσάς ένα αντίγραφο. Δεν είστε αρμόδιος να κρίνετε, είστε όμως αρμόδιος να στείλετε στις εισαγγελικές αρχές αυτόν τον πίνακα που δείχνει τα καρτέλ του γάλακτος. Πέφτει η κατανάλωση στο λαό, όμως οι τιμές ανεβαίνουν στα ύψη. Διότι τα καρτέλ, οι επιχειρήσεις που κάνουν κατάχρηση της μονοπωλιακής τους θέσης, τιμωρούνται από την Επιτροπή Ανταγωνισμού, αλλά κανείς δεν ξέρει τι κάνουν στη συνέχεια οι εισαγγελικές αρχές. Διότι κανείς δεν παρακολουθεί αν στη συνέχεια κινούνται οι διαδικασίες εκείνες ποινικής δίωξης, που ευτυχώς προσθέσατε και εξαιρείτε αυτές τις περιπτώσεις. 
Θα παρακαλέσω πάρα πολύ. Εδώ υπάρχουν από το 2005 μέχρι τώρα αποφάσεις πολυεθνικών, καρτέλ που λυμαίνονται αυτήν τη χώρα, αλλά που μπουκώνουν με διαφημίσεις όλα τα μέσα ενημέρωσης. Γι’ αυτό και τα πλείστα εξ αυτών δεν λένε λέξη για τη ληστεία που γίνεται κάθε μέρα στην ελληνική οικογένεια, στον Έλληνα καταναλωτή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε. 
Εγώ επαναφέρω την τροπολογία μου για το μέγα «σκάνδαλο των υποκλοπών». Είναι ντροπή έξι χρόνια η «VODAFONE» να γελάει πίσω από τις πλάτες μας με μια απόφαση με διαφορά μιας ψήφου στο Συμβούλιο της Επικρατείας, με εισηγητή έναν κύριο που ανέγνωσε αθωωτική εισήγηση στο ακροατήριο και μετεβλήθη σε εισηγητή της πλειοψηφίας μιας ψήφου, δηλαδή της δικής του, που δέχθηκε την προσφυγή κατά τη διάσκεψη του δικαστηρίου, αφού προηγουμένως είχε κατατεθεί και αίτηση εξαιρέσεώς του από τη «VODAFONE». O νοών νοείτω. Και αρχίζει με την εισήγηση αυτή το Συμβούλιο της Επικρατείας -για πρώτη φορά- αλλάζει νομολογία και κρίνει αντισυνταγματικούς νόμους που επιβάλλουν οι ανεξάρτητες αρχές να μην συνεδριάζουν δημόσια. Λέει: «Η ΑΔΑΕ δεν συνεδρίασε δημόσια, άρα το πρόστιμο πρέπει να ακυρωθεί».
Κύριε Υπουργέ, επιμένω, είναι η τρίτη φορά. Είναι το κείμενο όπως σας έχει σταλεί εδώ και έναν χρόνο -και στον προκάτοχό σας- της ίδιας της ΑΔΑΕ. Ζητάει να της λύσουμε τα χέρια. Αυτή η ανεξάρτητη αρχή αποκάλυψε το τεράστιο αυτό σκάνδαλο. Ξέρετε πόσες δυνάμεις, κυβερνήσεις –ναι, πληθυντικός!- και υπηρεσίες και εισαγγελικές και άλλες, αστυνομικές και αντιτρομοκρατικές αρχές, όλοι μαζί συνέκλιναν και συγκλίνουν στη συγκάλυψη του σκανδάλου.
Παρακαλώ να δεχθείτε αυτό που σας ζητάει η ΑΔΑΕ, τη διάταξη αυτή. Να συνεδριάσουν και να αποφασίσουν ελεύθερα εάν θα επιμείνουν στο πρόστιμο που επέβαλαν στη «VODAFONE», όσα μηνύματα και να ακούμε στις τηλεοράσεις, ολοσέλιδες καταχωρήσεις στις εφημερίδες, σε ραδιόφωνα. Πολλά εκατομμύρια από το ‘75 έχουν πάει σε αυτήν τη διαφημιστική εκστρατεία των κατ’ εξοχήν υπευθύνων για το μεγάλο αυτό σκάνδαλο. 
Ο γενικός διευθυντής της, όπως γνωρίζετε καλά, όταν «αυτοκτόνησε» ο μηχανικός που φαίνεται να γνώριζε για το σκάνδαλο, πριν πάει στον τότε πρωθυπουργό κ. Καραμανλή, έσπευσε –λέει- να κατεβάσει τον λεβιέ και να εξαφανίσει όλα τα στοιχεία. Έλεος! Αιδώς Αργείοι! Δεν μπορώ άλλο εγώ, κύριε Πρόεδρε και πιστεύω όλοι όσοι με ακούνε αυτήν τη στιγμή και ο Υπουργός. 
Επιτέλους, κύριε Υπουργέ, γιατί δεν δέχεστε αυτήν την τροπολογία; 
Παρακαλώ, έτσι πρέπει.","ΑΠΟΣΤΟΛΟΣ ΚΑΚΛΑΜΑΝΗΣ",172
"108415"," Κύριε Πρόεδρε, να σας ενημερώσω;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108416"," Να με ενημερώσετε, αλλά μου τα έχετε πει αρκετές φορές.","ΑΠΟΣΤΟΛΟΣ ΚΑΚΛΑΜΑΝΗΣ",172
"108417"," Να σας εξηγήσω, κύριε Πρόεδρε.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108418"," Κύριε Υπουργέ, να ολοκληρώσει ο κ. Κακλαμάνης και θα σας δώσω το λόγο.
Ολοκληρώστε, κύριε Πρόεδρε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108419"," Κύριε Πρόεδρε, θα έλεγα, αλλά δεν θέλω να πάρω άλλον χρόνο. 
Έχετε υπ’ όψιν σας ακούγοντας τη Βουλή, να βελτιώσετε ό,τι πρέπει.","ΑΠΟΣΤΟΛΟΣ ΚΑΚΛΑΜΑΝΗΣ",172
"108420"," Αυτό κάνω.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108421"," Δυστυχώς, τα δύο κόμματα απεχώρησαν και δεν σας άκουσαν, αφού τους ακούσετε και εκείνους, ώστε να γίνει τέτοια βελτίωση για να μην δημαγωγούν κάποιοι. 
Σας έχω πει και πάλι, το 50% των κρατουμένων είναι αλλοδαποί. Ζητήστε από τις χώρες τις οποίες έρχονται, εάν δέχονται να εκτίσουν εκεί την ποινή τους, αλλιώς να τους πάμε στα σύνορα απ’ όπου μπήκαν και να πάνε είτε στην Αλβανία είτε στην Τουρκία είτε οπουδήποτε. Έτσι θα αποσυμφορηθούν ακόμη πιο αποτελεσματικά και οι φυλακές. 
Αλλιώς, θα πηγαίνουμε στις γειτονιές και θα μας λένε ότι αφήνουμε τους εμπόρους ναρκωτικών. Δεν αφήνουμε τους εμπόρους ναρκωτικών! Αλλά, ποιος ακούει σήμερα την αλήθεια, όταν βομβαρδίζεται από το πρωί μέχρι το βράδυ με τα ψεύδη, τις μισές αλήθειες, που είναι χειρότερες και από τα ψέματα;
(Στο σημείο αυτό ο Βουλευτής κ. Απόστολος Κακλαμάνης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα του ΠΑΣΟΚ)","ΑΠΟΣΤΟΛΟΣ ΚΑΚΛΑΜΑΝΗΣ",172
"108422"," Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων , κ. Μιλτιάδης Παπαϊωάννου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108423"," Έχω πει στον Πρόεδρο κ. Κακλαμάνη, ότι όταν ξεκίνησε αυτή η περίφημη υπόθεση των υποκλοπών, το σηκώσαμε τέσσερις άνθρωποι, ο ίδιος, ο υποφαινόμενος, ο κ. Βενιζέλος και ο κ. Πετσάλνικος, που ήμασταν τότε στην Αντιπολίτευση. Αυτή είναι η αλήθεια. Υπάρχει αυτό το θέμα. 
Στο πολυνομοσχέδιο, κύριε Πρόεδρε, που κατέθεσα προχθές στη Βουλή και συζητείται στην αρμόδια Κοινοβουλευτική Επιτροπή -την Πέμπτη το πρωί αρχίζει η συζήτηση- περιλαμβάνονται και αυτές οι διατάξεις.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108424","  Με συγχωρείτε. Πείτε μου παρακαλώ, γιατί δεν ξέρουμε καν τον βίο αυτής της Κυβέρνησης…","ΑΠΟΣΤΟΛΟΣ ΚΑΚΛΑΜΑΝΗΣ",172
"108425"," Να τελειώσω;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108426","  Θέλω να μου πείτε πότε αυτή η διάταξη που λύνει τα χέρια της ΑΔΑΕ θα έρθει στη Βουλή.","ΑΠΟΣΤΟΛΟΣ ΚΑΚΛΑΜΑΝΗΣ",172
"108427","  Κύριε Κακλαμάνη, να ολοκληρώσει ο κύριος Υπουργός.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108428"," Σας εξηγώ ότι την Πέμπτη το πρωί αρχίζει να συζητείται στην αρμόδια Κοινοβουλευτική Επιτροπή. Θέλω να πιστεύω ότι μέσα στη θητεία αυτής της Κυβέρνησης…","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108429"," …","ΑΠΟΣΤΟΛΟΣ ΚΑΚΛΑΜΑΝΗΣ",172
"108430"," Να τελειώσω; Να σας ενημερώσω μου ζητάτε, αλλά με ένα πνεύμα όχι έντασης, αλλά ηρεμίας.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108431"," Μη μου λέτε εμένα για ηρεμία, σας παρακαλώ, εάν εννοείτε ότι έχω άδικο.","ΑΠΟΣΤΟΛΟΣ ΚΑΚΛΑΜΑΝΗΣ",172
"108432"," Είπα εγώ ότι έχετε άδικο;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108433"," Έτσι, λοιπόν. Άρα;","ΑΠΟΣΤΟΛΟΣ ΚΑΚΛΑΜΑΝΗΣ",172
"108434"," Δεν είπα κάτι τέτοιο, κύριε Πρόεδρε. 
Θέλω να σας πω το εξής. Το συζητήσαμε εν εκτάσει στο Υπουργικό Συμβούλιο.
Έδωσε μεγάλη προτεραιότητα διότι θεωρεί -και είναι έτσι- ως μια μεγάλη διαρθρωτική αλλαγή την επιτάχυνση της απονομής της δικαιοσύνης, γιατί αυτός είναι ο πυρήνας του. Πολλές φορές θεωρούμε ότι οι διαρθρωτικές αλλαγές είναι όταν πουλάμε μετοχές. Διαρθρωτικές αλλαγές είναι οι αλλαγές στο κράτος, στη δικαιοσύνη, στους θεσμούς. Εγώ αυτές θεωρώ μεγάλες αλλαγές. 
Μέσα εκεί περιλαμβάνεται και το κεφάλαιο για τις ανεξάρτητες αρχές και έχει τις ρυθμίσεις αυτές. Όπως σας έχω ενημερώσει, έχω συνεννοηθεί και με τον Πρόεδρο του Συμβουλίου της Επικρατείας και με αρκετούς που θέλουν να λυθεί το θέμα σε θετική κατεύθυνση.
Εάν έχετε την εκτίμηση ή άλλοι συνάδελφοι ότι δεν δίνει απάντηση η ίδια η ΑΔΑΕ, είμαι εδώ να το διορθώσω, όπως διορθώνω το κάθε τι, κάθε στιγμή όταν μου κάνετε γόνιμες προτάσεις, γιατί θέλω κι εγώ αυτό το θέμα να τελειώσει όσο το θέλετε κι εσείς. Τι άλλο μπορώ να πω; 
Θέλω να πιστεύω ότι μέσα στη θητεία αυτής της Κυβέρνησης, στο βαθμό που από τον Πρωθυπουργό έχει χαρακτηριστεί ως νομοσχέδιο προτεραιότητας, θα γίνει νόμος του κράτους. Μπορώ να πω κάτι παραπάνω ή παρακάτω;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108435"," Μπορείτε.
Παρακαλώ, κύριε Πρόεδρε, μπορώ να έχω το λόγο;","ΑΠΟΣΤΟΛΟΣ ΚΑΚΛΑΜΑΝΗΣ",172
"108436"," Ορίστε, κύριε Κακλαμάνη. Παρακαλώ, όμως, να συνεχίσουμε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108437"," Κύριε Υπουργέ, όταν λέτε «εντός της θητείας αυτής της Κυβέρνησης»…","ΑΠΟΣΤΟΛΟΣ ΚΑΚΛΑΜΑΝΗΣ",172
"108438"," Τι να πω;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108439"," Με συγχωρείτε, αλλά καταλαβαίνετε τι σημαίνει.
Εσείς μας φέρατε στην Επιτροπή Θεσμών ένα προσχέδιο ειδικά για τις ανεξάρτητες αρχές και μου είχατε πει ότι αυτό θα προηγηθεί. Τώρα το βάζετε μέσα στο όλο νομοσχέδιο. 
Παρακαλώ, λοιπόν, να δεσμευθείτε, κύριε Υπουργέ …","ΑΠΟΣΤΟΛΟΣ ΚΑΚΛΑΜΑΝΗΣ",172
"108440"," Παρακαλώ, για να ολοκληρώσουμε τη διαδικασία.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108441"," Κύριε Πρόεδρε, το πρόβλημα εδώ δεν είναι να πρωτοκολλούμε …","ΑΠΟΣΤΟΛΟΣ ΚΑΚΛΑΜΑΝΗΣ",172
"108442"," Κύριε Πρόεδρε, πρέπει να συνεχιστεί η διαδικασία.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108443"," Ναι, αλλά δεν είμαστε εδώ για να πρωτοκολλούμε νομοσχέδια και από πάνω να μας προπηλακίζουν.","ΑΠΟΣΤΟΛΟΣ ΚΑΚΛΑΜΑΝΗΣ",172
"108444"," Εντάξει. Έδωσε την απάντηση ο κύριος Υπουργός.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108445"," Κύριε Υπουργέ, αυτό το νομοσχέδιο, εάν προχωρήσετε για τις ανεξάρτητες αρχές, σε μια μέρα ψηφίζεται εδώ, εάν θέλει η Κυβέρνηση, να λυθούν τα χέρια της ΑΔΑΕ και του Συμβουλίου της Επικρατείας όπου, όπως ξέρετε, προσφεύγουν τώρα με πρόσχημα αυτήν την απόφαση -που δεν θέλω να τη χαρακτηρίσω- εναντίον όλων των αποφάσεων των ανεξαρτήτων αρχών. Τις θέλετε δέσμιες; Δεν το φαντάζομαι.","ΑΠΟΣΤΟΛΟΣ ΚΑΚΛΑΜΑΝΗΣ",172
"108446"," Να μην το φαντάζεστε. Λυπάμαι, λυπάμαι.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108447"," Παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108448"," Δεν το φαντάζομαι.","ΑΠΟΣΤΟΛΟΣ ΚΑΚΛΑΜΑΝΗΣ",172
"108449"," Φαντάζεστε ότι θέλουμε να καλύψουμε;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108450"," Σας παρακαλώ, κύριε Υπουργέ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108451"," Δηλαδή, τελικά σ’ αυτήν την Βουλή ο μόνος δέσμιος είσαστε εσείς μόνο; Έλεος!","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108452"," Παρακαλώ, κύριε Υπουργέ και κύριε Κακλαμάνη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108453"," Είπα ότι δεν το φαντάζομαι. Από εκεί και πέρα, δεν μπορείτε έπειτα από έξι χρόνια να μου λέτε ότι δεν έχω δίκιο να διαμαρτύρομαι. Η ΑΔΑΕ είναι δέσμια αυτήν τη στιγμή.","ΑΠΟΣΤΟΛΟΣ ΚΑΚΛΑΜΑΝΗΣ",172
"108454"," Παρακαλώ, κύριε Κακλαμάνη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108455"," Μόνο εσείς είσαστε δέσμιος.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108456"," Παρακαλώ, κύριε Υπουργέ. Υπάρχουν οι συνάδελφοι σε αναμονή και περιμένουν να μιλήσουν. Νομίζω ότι δοθήκαν οι απαραίτητες διευκρινίσεις ένθεν κι ένθεν.
Το λόγο έχει η κ. Βασιλική Τσόνογλου-Βυλλιώτη, Βουλευτής του ΠΑΣΟΚ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108457"," Σ’ αυτήν εδώ την Αίθουσα, πράγματι,  επί δυόμισι χρόνια εν όψει της περιδίνησης, στην οποία έχει περιέλθει η χώρα μας, αναγκαστήκαμε και ψηφίσαμε μέτρα επαχθέστατα, μέτρα τα οποία έχουν φέρει σε πολύ δύσκολη θέση μεγάλο τμήμα του πληθυσμού μας.
 Σ’ αυτήν την πλέον κρίσιμη στιγμή, που η χώρα βιώνει αυτήν τη γιγαντιαία μάχη για την επιβίωσή της, για τη σταθεροποίησή της και την ενίσχυσή της στο ευρωπαϊκό γίγνεσθαι, η εικόνα του σωφρονιστικού μας συστήματος είναι ίσως στη χειρότερη βαθμίδα. Όλοι επιβεβαιώνουμε –και πιστεύω ότι όλοι συμφωνούμε- ότι η εικόνα του σωφρονιστικού μας συστήματος είναι υπόθεση πολιτισμού και αφορά όλη την κοινωνία. 
Η πραγματικότητα, όμως, είναι δραματική και μπροστά στα μικροκομματικά συμφέροντα διαφεύγει ότι στα καταστήματα κράτησης διαβιώνουν αυτήν τη στιγμή σωρηδόν ανθρώπινες ψυχές κάτω από δυσμενές, ιδιότυπο καθεστώς περιορισμού της ανθρώπινης δραστηριότητας μέσα στα σωφρονιστικά καταστήματα, που στόχος είναι ο σωφρονισμός τους και η επανένταξή τους στην κοινωνία. Άλλο είναι ο ποινικός κολασμός, που σταματά στο ακροατήριο του ποινικού δικαστηρίου και άλλο ο ποινικός σωφρονισμός και άλλο η διαβίωση στα καταστήματα κράτησης, εκεί όπου απαιτείται να εξασφαλίζονται έστω και τα θεμελιώδη ατομικά δικαιώματα. 
Η διαρκής αύξηση της εγκληματικότητας στη χώρα μας τόσο από την ολοένα αυξανόμενη ροή των λαθρομεταναστών και της διακίνησης ναρκωτικών, όσο επίσης, σε συνδυασμό με την αυστηροποίηση των ποινών του ποινικού μας συστήματος, του δικαιοδοτικού, αυτό έχει συμβάλει στο να στοιβάζονται άνθρωποι και να παραβιάζεται συστηματικά ένας σωφρονιστικός κώδικας, που πράγματι από τότε που ψηφίστηκε ως τώρα μπορεί να θεωρηθεί και ριζοσπαστικός.
Παραδείγματος χάριν, προβλέπονται έξι τετραγωνικά μέτρα για κάθε κρατούμενο. Σήμερα στα έξι τετραγωνικά μέτρα υπάρχουν πάνω από πέντε κρατούμενοι, περισσότεροι των οποίων μάλιστα κοιμούνται και στο πάτωμα. 
Σε σημερινή εφημερίδα αναφέρεται: «Τρεις φυλακές κατεβάζουν ρολά». Υπάρχουν διευθυντές τριών φυλακών στην Ελλάδα που λένε «κλείσαμε». Κατεβάζουν τα ρολά. 
Υπάρχουν συνάδελφοι σε αυτήν εδώ την Αίθουσα που τους απασχολεί αν αυτοί που θα απολυθούν θα απολυθούν εκμεταλλευόμενοι την απόλυση υπό όρων ή τη διάταξη που προβλέπει να έχουν εκτίσει το 1/3 πραγματικής ποινής;
Σήμερα που υπάρχει αυτό το πρόβλημα και η μεγάλη επιτακτική ανάγκη έστω εξορθολογισμού κατά ένα μέρος –γιατί και πάλι δεν λύνεται το πρόβλημα- υπάρχουν συνάδελφοι που θεωρούν και αναβαθμίζουν σε άλλοθι ότι «εμείς δεν το ψηφίζουμε γι’ αυτόν το λόγο» και φεύγουν από αυτήν την Αίθουσα, όταν οι ίδιοι συνάδελφοι της Νέας Δημοκρατίας, όταν ψηφιζόταν και όταν έφερναν το ν. 3346/2005, διαπίστωναν ότι πράγματι με το νόμο αυτό -τον τότε δικό τους- επιδιώκεται η εκκαθάριση του αρχείου των μεγάλων εισαγγελιών από μεγάλο αριθμό ανεκτέλεστων αποφάσεων; Οι εισαγγελίες ασχολούνται με την εκτέλεση αποφάσεων τεσσάρων, πέντε μηνών, ενός έτους και όμως, εμείς θεωρούμε ότι αυτές οι ποινές δεν πρέπει να εξορθολογιστούν. 
Επίσης, έχουν πει ότι όμοιες ρυθμίσεις υπήρξαν σε προηγούμενους νόμους –η σημερινή είναι η έβδομη κατά σειρά από το 1991- και εν όψει του μεγάλου αριθμού των καταδικασθέντων πράγματι υφίσταται πρόβλημα υπερπλήρωσης των φυλακών, αλλά και τεράστιο κοινωνικό πρόβλημα, αφού πολλοί καταδικασθέντες είναι ατυχήσαντες έμποροι και επιχειρηματίες που επλήγησαν από την οικονομική ύφεση και το σκληρό οικονομικό ανταγωνισμό. Αυτά τα λένε το 2005, δηλαδή με τις διατάξεις αυτές τις οποίες τότε θεωρούσαν πολύ σπουδαίες και εξακολουθούν να είναι και σήμερα. 
Δέχονται ότι σε βαθμό πλημμελήματος οι καταδικασθέντες για φοροδιαφυγή, για παράδειγμα, θα μπορούν να απολυθούν υπό ανάκληση, υπό όρους δηλαδή ανάκλησης, όπως και το σημερινό νομοσχέδιο έρχεται να κάνει αδιακρίτως. 
Πλην όμως και εδώ είναι η διαφορά, ότι ακόμα και αυτούς τους κρατούμενους τους εξαιρεί: εκείνους δηλαδή, που έχουν διαπράξει αδικήματα κατά της δημόσιας περιουσίας -καταχραστές του δημοσίου, ν.1608- εκείνους που φοροδιαφεύγουν –πρόσφατες διατάξεις για την καταπολέμηση της φοροδιαφυγής- εκείνους που έχουν διαπράξει ηθικής απαξίας αδικήματα. Ακόμα, ο κύριος Υπουργός πολύ σωστά πρότεινε να μπει και ο νόμος περί ναρκωτικών, γιατί πράγματι υπάρχουν πολλές τέτοιες περιπτώσεις καθείρξεως μέχρι δέκα χρόνια, λόγω παραβάσεως του νόμου περί ναρκωτικών. Αυτούς, λοιπόν, μπορούμε να τους εξαιρέσουμε και τους εξαιρεί το νομοσχέδιο. 
Τι προβλέπει το νομοσχέδιο αυτό; Πρώτον, ότι μπορούν να απολυθούν κρατούμενοι, εφόσον η ποινή τους έχει διάρκεια μέχρι τρία έτη, εφόσον έχουν εκτίσει ή εκτίουν καθ’ οιονδήποτε τρόπο το 1/10 αυτών. Ποιοι είναι αυτοί οι οποίοι εκτίουν ποινή σήμερα μέχρι τρία έτη; Οι φτωχοδιάβολοι, αυτοί που δεν έχουν να εξαργυρώσουν την ποινή τους, να τη μετατρέψουν σε χρηματική ποινή, αν και τους δίνεται η ευκαιρία αυτή από το νόμο, αλλά βεβαίως δεν έχουν χρήματα για να την εξαργυρώσουν, αθίγγανοι, λαθρομετανάστες και βεβαίως, μικροί βιοπαλαιστές. 
Δεύτερον, μπορούν να απολυθούν κρατούμενοι, αν η ποινή τους έχει διάρκεια μεγαλύτερη των τριών και μέχρι πέντε ετών, εφόσον έχουν εκτίσει ή εκτίουν με οιονδήποτε τρόπο το 1/5 αυτών. Μέχρι πέντε έτη με προηγούμενες ρυθμίσεις έχουμε δώσει τη δυνατότητα μετατροπής. Όταν ο δικαστής λέει για κάποιον κρατούμενο ότι δεν είναι εξαιρετικά επικίνδυνος και μπορεί να μετατραπεί η φυλάκισή του σε χρηματική ποινή, δεν θεωρεί ότι αυτός ο άνθρωπος αναπτύσσει ιδιαίτερη παραβατική συμπεριφορά. 
Ερχόμαστε στο επίμαχο, την παράγραφο 3: «Εάν η ποινή έχει διάρκεια μεγαλύτερη των πέντε και μέχρι δέκα έτη, αν πρόκειται για ποινή φυλάκισης, εφόσον έχουν εκτίσει ή εκτίουν με οιονδήποτε τρόπο το 1/3 αυτής, αν πρόκειται δε για ποινή κάθειρξης, εφόσον έχουν εκτίσει ή εκτίουν πραγματικά το 1/3 αυτής». 
Κύριοι συνάδελφοι, ισχύει το άρθρο 105, η απόλυσις υπό όρων, όπου δεν απαιτείται για τα 3/5, τον υπολογισμό των 3/5 να έχει εκτιθεί πραγματικά η ποινή. Δηλαδή μπορεί να υπάρχει και ωφέλιμος και ευεργετικός υπολογισμός, ένα μεροκάματο μία μέρα, δύο μέρες κράτησης! Επομένως, για το συγκεκριμένο κρατούμενο μπορούν να εφαρμοστούν τα 3/5. Εξομοιώνεται, λοιπόν, με εκείνον ο οποίος έχει εκτίσει το 1/3. 
Αυτό μας φοβίζει. Αν είναι έτσι, αξιότιμε κύριε Υπουργέ και αν πράγματι, εν όψει δεν ξέρω ποίων βουλήσεων, επιδιώκουν εδώ σ’ αυτήν την Αίθουσα κάποιοι και κάποιες πολιτικές δυνάμεις να το χρησιμοποιήσουν σαν άλλοθι για την αποχώρησή τους και την ενδεχόμενη –δεν ξέρω τι έχουν κατά νου- συνέχιση ή μη της Κυβέρνησης συνεργασίας, πιστεύω ότι θα πρέπει να βάλετε λίγο νερό στο κρασί σας, να δεχθείτε έστω τα πέντε χρόνια και να μείνουμε εκεί. Άλλως και σε κάθε περίπτωση, πιστεύω ότι αν σ’ αυτήν τη ρύθμιση εξαιρεθούν και εκείνοι οι οποίοι παραβίασαν το νόμο περί ναρκωτικών, ελάχιστοι είναι εκείνοι οι οποίοι εκτίουν ποινή καθείρξεως δέκα ετών.
Κύριε Πρόεδρε, θα ήθελα να πω μόνο δύο λόγια για τους σωφρονιστικούς υπαλλήλους που επιτελούν ένα τεράστιο έργο κάτω από δυσμενέστατες συνθήκες και, μάλιστα, με κίνδυνο της ίδιας της ζωής τους, γιατί γνωρίζουμε τις συνθήκες υγείας που επικρατούν στις φυλακές. Πιστεύω ότι αυτοί οι άνθρωποι πράγματι είναι ήρωες. Τους έχει χαρακτηρίσει έτσι και ο Υπουργός Δικαιοσύνης και σε επιτροπές, όπου συζητούνταν αυτές οι διατάξεις. Οι σωφρονιστικοί υπάλληλοι δίνουν την ψυχή τους καθημερινά για την ασφάλεια των κρατουμένων, γιατί και αυτό είναι ένα μεγάλο καθήκον της πολιτείας. Δίνουν την ψυχή τους, παρ’ όλο που δεν έχει καλυφθεί ο απαιτούμενος αριθμός τους για την ασφάλεια τόσων κρατουμένων. Σ’ αυτούς τους ανθρώπους πράγματι χρειάζεται ένα «εύγε»!
Κύριοι συνάδελφοι, κλείνοντας, θα ήθελα να πω το εξής: Πιστεύω ότι αυτό το νομοσχέδιο συμβάλλει στην αποσυμφόρηση των φυλακών. Δεν επιλύει το πρόβλημα του εξανθρωπισμού του σωφρονιστικού μας συστήματος. Όμως, όλοι συμφωνούμε και όλοι έχουμε προτείνει τη διακομματική επιτροπή για το σωφρονιστικό σύστημα που ελπίζω ότι θα βάλει τα πράγματα σε μία τάξη.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΒΑΣΙΛΙΚΗ ΤΣΟΝΟΓΛΟΥ-ΒΥΛΛΙΩΤΗ",518
"108458"," Το λόγο έχει ο κ. Ανδρέας Τριανταφυλλόπουλος, Βουλευτής του ΠΑΣΟΚ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108459"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, απόψε η Νέα Δημοκρατία ήρθε στη Βουλή για να φύγει –δεν ήρθε για να μείνει- βάζοντας ένα πρωτοφανές εκβιαστικό δίλημμα που καταλύει τις αρχές του διαλόγου και των δημοκρατικών διαδικασιών. Δηλαδή, είπε «ή κάνετε αυτό που σας λέμε εμείς ή εμείς αποχωρούμε».
Κυρίες και κύριοι συνάδελφοι, η χώρα δεν αντέχει άλλα εκβιαστικά διλήμματα!
Όλοι μας γνωρίζουμε ότι η κατάσταση στα καταστήματα κράτησης της χώρας είναι πλέον ασφυκτική και φθάνει στα όρια της απανθρωπιάς, με τον αριθμό των κρατουμένων να ξεπερνά τους δώδεκα χιλιάδες πεντακόσιους, δηλαδή σε ποσοστό 37% μεγαλύτερο από την υφιστάμενη χωρητικότητα των φυλακών. Για παράδειγμα, στην Πάτρα η χωρητικότητα είναι τριακοσίων εξήντα ατόμων και αυτή τη στιγμή που μιλάμε βρίσκονται επτακόσιοι ογδόντα κρατούμενοι! Αυτοί οι άνθρωποι –διότι εξακολουθούν να είναι άνθρωποι- κοιμούνται στα πατώματα, δίπλα από τις τουαλέτες, σε πατάρια πάνω από τις τουαλέτες και σε κελιά στοιβαγμένοι έξι και οκτώ άτομα.
Η διαβίωση, λοιπόν, των κρατουμένων απέχει μακράν από τα βασικά επίπεδα σεβασμού στην ανθρώπινη αξιοπρέπεια. Και αυτό, οι συνάδελφοι της Νέας Δημοκρατίας απόψε το ξέχασαν! 
Με το παρόν νομοσχέδιο, το Υπουργείο Δικαιοσύνης εισάγει μέτρα για την απόλυση των κρατουμένων υπό τον όρο της ανάκλησης για πλημμελήματα και κακουργήματα, με ποινές μέχρι δέκα έτη, με πάρα πολλές εξαιρέσεις, τις οποίες ανέφερε και ο κύριος Υπουργός και ο εισηγητής μας κ. Παπουτσής. 
Στη δύσκολη εποχή που ζούμε, όπου εύκολα η κοινή γνώμη πυροδοτείται από διάφορα κέντρα ή παράκεντρα πληροφόρησης, θα πρέπει να κάνουμε γνωστό και σαφές ότι μ’ αυτό το νομοσχέδιο δεν απαλλάσσονται οι εγκληματίες άνευ όρων, κάτι βεβαίως που δικαιολογημένα αν γινόταν, θα προκαλούσε το κοινό περί δικαίου αίσθημα. Ούτε θα αδειάσουμε τις φυλακές, ελευθερώνοντας λαθρομετανάστες, γεγονός που θα υποδαύλιζε την ξενοφοβία και το ρατσισμό. Με το νομοσχέδιο αυτό δεν απελευθερώνονται οι λαθρομετανάστες στην κοινωνία, αλλά η απελευθέρωσή τους προϋποθέτει την απέλασή τους από τη χώρα. 
Επαναλαμβάνω τα όσα είπα ο κύριος Υπουργός και αποσαφήνισε κατά την επεξεργασία του νομοσχεδίου στην επιτροπή μας: ότι δηλαδή, απαλλάσσονται από το υπόλοιπο της ποινής τους άνθρωποι που είχαν καταδικαστεί σε φυλάκιση μέχρι δέκα έτη, εφόσον έχουν εκτίσει σημαντικό μέρος της ποινής τους και ουσιαστικά απαλλάσσονται από την έκτιση ποινής μέχρι επτά μήνες. Αυτό είναι το μέγιστο. Αυτό συζητάμε απόψε, αφού θα μπορούσαν να αποφυλακιστούν ούτως ή άλλως, εξαιτίας των διατάξεων που ήδη ισχύουν σήμερα.
Κυρίες και κύριοι συνάδελφοι, στο σημείο αυτό θα ήθελα να τονίσω ότι το σωφρονιστικό σύστημα και όλες οι δράσεις επανένταξης των κρατουμένων αποτελούν σημαντικό ποιοτικό δείκτη της κουλτούρας ενός λαού. Γι’ αυτό αξίζει να αναδείξουμε και τα κοινωνικά χαρακτηριστικά αυτού του νομοσχεδίου, διότι αποφυλακίζονται φτωχοί άνθρωποι, άνθρωποι που καταδικάστηκαν σε εξαγοράσιμες ποινές έως έξι μήνες και δεν έχουν τα χρήματα να εξαγοράσουν αυτήν την ποινή. Ενώ για πρώτη φορά λαμβάνεται μέριμνα για ανηλίκους κρατουμένους. Βεβαίως ο νομοθέτης στο παρόν νομοσχέδιο αυτή τη φορά εισάγει μία αυστηρή και υπό όρους διαδικασία αποφυλάκισης που αν παραβιαστεί σε διάστημα πέντε ετών, ο υπαγόμενος στη διαδικασία απόλυσης θα εκτίσει το σύνολο των ποινών του αθροιστικά. 
Κι ενώ το παρόν νομοσχέδιο έχει αρκετές βελτιώσεις σε σχέση με νομοσχέδια που είχαν ψηφιστεί στο παρελθόν από τη Νέα Δημοκρατία, οι εισηγητές συνάδελφοι -που σήμερα αντιδρούν, δυστυχώς απόψε προβάλλουν όλες αυτές τις αιτιάσεις, πιθανά γιατί πιστεύουν ότι θα μπορέσουν να ψαρέψουν σε θολά νερά κάποιες ψήφους. 
Και φτάνουμε στο βασικό ερώτημα: Τι πρέπει να κάνουμε περαιτέρω για τη βελτίωση των συνθηκών διαβίωσης στις φυλακές; Διότι η αποσυμφόρηση των φυλακών και μόνο δεν λύνει το πρόβλημα, όπως άλλωστε το είπε και ο κύριος Υπουργός. Είναι ένα νομοσχέδιο ανάγκης, μία αναγκαστική επιλογή σε ένα τεράστιο πρόβλημα, που η επίλυσή του απαιτεί ολοκληρωμένες πολιτικές.
Θα πρέπει δηλαδή, να δούμε τι κάνουμε με την πρόληψη και αυτό δεν είναι μόνο ευθύνη της πολιτείας αλλά και της κοινωνίας, που δεν έχουμε μεριμνήσει επαρκώς για την αποτροπή παραβατικών συμπεριφορών. Η οικογένεια και το σχολείο πρέπει να αποτελούν βασικούς αποτρεπτικούς παράγοντες περιθωριοποίησης και απομόνωσης που εύκολα οδηγεί σε αντικοινωνικές και παραβατικές συμπεριφορές. 
Σημαντική είναι η έλλειψη λειτουργίας, η ανεπάρκεια λειτουργίας υποστηρικτικών δομών, όπως του οικογενειακού συμβούλου, του σχολικού συμβούλου κ.λπ.. Κι εδώ το Υπουργείο Υγείας μπορεί να παίξει καθοριστικό ρόλο, όπως επίσης, και οι συνθήκες διαβίωσης των κρατουμένων στα καταστήματα κράτησης. 
Επίσης, απαιτείται η ολοκλήρωση του νομοθετικού πλαισίου για την επιτάχυνση των δικών που θα μειώσει τους χρόνους φυλάκισης για τα άτομα που είναι προφυλακιστέοι μέχρι τις τελεσίδικες αποφάσεις. Όπως επίσης, θα πρέπει να προωθηθούν εναλλακτικοί τρόποι, όπως, για παράδειγμα η κοινωφελής και κοινωνική εργασία. 
Το πλαίσιο, κυρίες και κύριοι συνάδελφοι και οι αντίξοες συνθήκες είναι σε όλους μας γνωστές. Οφείλουμε ωστόσο να αναγνωρίσουμε το έργο που επιτελεί η ηγεσία του Υπουργείου Δικαιοσύνης με σύγχρονες νομοθετικές παρεμβάσεις και δράσεις που επενδύουν στην ομαλότερη επανένταξη των κρατουμένων, αλλά και στην αναδιάρθρωση του σωφρονιστικού συστήματος. 
Όπως επίσης, πρέπει να αναγνωρίσουμε και τη δημοκρατική στάση της πολιτικής ηγεσίας του Υπουργείου που άκουσε τον προβληματισμό των συναδέλφων στην επιτροπή μας και έφερε σημαντικές βελτιώσεις. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΑΝΔΡΕΑΣ ΤΡΙΑΝΤΑΦΥΛΛΟΠΟΥΛΟΣ",506
"108460"," Και ολοκληρώνεται, κυρίες και κύριοι συνάδελφοι, ο κατάλογος των ομιλητών με τη Βουλευτή του ΠΑΣΟΚ κ. Μαρία Κυριακοπούλου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108461"," Βουλευτής Αχαΐας.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108462"," Εγώ είπα ότι είναι Βουλευτής του ΠΑΣΟΚ. Το ότι είναι Βουλευτής Αχαΐας…","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108463"," Είναι αυτονόητο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108464"," Το γεγονός, κύριε Υπουργέ, ότι είναι συμπατριώτες σας και ο προηγούμενος ομιλητής και η κ. Κυριακοπούλου, θα έλεγα ότι μαζεύτηκε όλη η Αχαΐα για να στηρίξει τον Υπουργό της. 
Ορίστε, κυρία Κυριακοπούλου, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108465"," Ευχαριστώ πολύ, κύριε Πρόεδρε.  
Κυρία και κύριοι συνάδελφοι, πριν από λίγες μέρες κατά τη συζήτηση της έκθεσης της διακομματικής επιτροπής «για την εξέταση του σωφρονιστικού συστήματος στη χώρα και των συνθηκών διαβίωσης των κρατουμένων», κοινή ήταν η διαπίστωση ότι η κατάσταση στις φυλακές πρέπει να αλλάξει, όπως και το σωφρονιστικό μας σύστημα γενικότερα. 
Είναι γνωστά λίγο-πολύ από εκθέσεις φορέων, αλλά και από δημοσιεύματα τα προβλήματα των ελληνικών φυλακών, οι συνθήκες διαβίωσης των κρατουμένων και είναι γεγονός ότι πολλά από αυτά τα προβλήματα απορρέουν από τη μεγάλη συμφόρηση των φυλακών. 
Άλλωστε, η χώρα μας έχει επανειλημμένως δεχτεί δυσμενή σχόλια και κριτικές από διεθνείς οργανισμούς για τις συνθήκες διαβίωσης στις φυλακές και τη μεταχείριση των κρατουμένων. 
Είναι γνωστό ότι προσφάτως δεχθήκαμε και έντονες επικρίσεις της Επιτροπής του Συμβουλίου της Ευρώπης για την πρόληψη των βασανιστηρίων και της απάνθρωπης ή ταπεινωτικής μεταχείρισης ή τιμωρίας για την κατάσταση στις φυλακές και στα κέντρα κράτησης της χώρας μας. 
Η οικονομική κρίση και το μεταναστευτικό πρόβλημα είναι σίγουρα δύο παράγοντες που δυσχεραίνουν κάθε προσπάθεια αντιμετώπισης του προβλήματος. Όμως, σίγουρα αυτό δεν μπορεί να αποτελέσει και δικαιολογία. 
Η ανεπάρκεια των καταστημάτων κράτησης και η αδυναμία των φυλακών να επιτελέσουν το στόχο τους είναι βέβαια πρόβλημα διεθνές και διαχρονικό και συνδέεται άμεσα με τη ραγδαία αύξηση της εγκληματικότητας, που είναι μάλιστα εντονότερη σε περιόδους οικονομικής κρίσης και ιδίως σε χώρες, όπως η δική μας που εισχωρεί καθημερινά μεγάλος αριθμός λαθρομεταναστών. 
Είναι βέβαιο ότι απαιτείται ταχεία αναδιάρθρωση του σωφρονιστικού μας συστήματος, μακροπρόθεσμος σχεδιασμός και οργανωμένη δράση, προκειμένου να ανατραπεί και να παγιωθεί μία χρόνια κατάσταση. 
Όμως, τη δεδομένη στιγμή που η εγκληματικότητα αυξάνεται με ταχύ ρυθμό και οι υπάρχουσες φυλακές αδυνατούν να ανταποκριθούν στις όλο και αυξανόμενες απαιτήσεις και να εγγυηθούν την ασφαλή διαβίωση των υπεράριθμων κρατουμένων, απαιτείται η άμεση εξεύρεση λύσης. 
Κυρία και κύριοι συνάδελφοι, οι διατάξεις του σημερινού νομοσχεδίου είναι το πρώτο και αναγκαίο βήμα για να αποσυμφορηθούν οι φυλακές και να βελτιωθούν κατ’ επέκταση και οι όροι διαβίωσης σ’ αυτές. 
Αυτό το σχέδιο νόμου, είναι ασφαλώς μια λύση ανάγκης. Αποφυλακίζονται κρατούμενοι, επειδή δεν υπάρχει επαρκής χώρος κράτησης. Όμως, ταυτόχρονα εκτιμώ ότι αναγνωρίζουμε πως σε ορισμένες περιπτώσεις, το ποινικό μας δίκαιο είναι ιδιαίτερα αυστηρό και γι’ αυτό και τροποποιείται και ο Κώδικας Ναρκωτικών, ο οποίος με την αυστηρότητα που επεδείκνυε για τους χρήστες, είχε ως αποτέλεσμα να αυξάνεται ο αριθμός των φυλακισθέντων. 
Ταυτόχρονα, μεγάλος αριθμός κρατουμένων, όπως αναφέρεται και στην αιτιολογική έκθεση, εκτίει εξαγοράσιμες ποινές φυλάκισης. Έτσι, κρατάμε στις φυλακές ανθρώπους, ο εγκλεισμός των οποίων δεν κρίνεται αναγκαίος και δεν θεωρούνται κατά τα άλλα επικίνδυνοι, αφού τους έχει δοθεί η δυνατότητα εξαγοράς. 
Αυτό που πρέπει επίσης να δούμε, είναι η αναθεώρηση και των ποινικών μας διατάξεων και η τήρηση της αρχής της αναλογίας «εγκλήματος και τιμωρίας». Πρέπει να ενισχυθούν άλλες μορφές ποινών, όπως είναι οι χρηματικές ποινές και η κοινωφελής εργασία, όταν αποδεδειγμένα δεν υπάρχει η δυνατότητα εξαγοράς και η τιμωρία με εγκλεισμό να επιβάλλεται μόνο για τις πράξεις αυτές που προσβάλλουν σπουδαιότερης σημασίας αγαθά προκαλώντας έντονη κοινωνική απαξία που κλονίζουν τους όρους της κοινωνικής ή ατομικής ζωής σε τέτοιο βαθμό, ώστε για την καταστολή και μελλοντική αποτροπή τους να είναι αναγκαίος ο εγκλεισμός. 
Σ’ αυτήν τη λογική κινείται και το σημερινό σχέδιο νόμου. Δεν πρόκειται ασφαλώς για χωρίς όρους και προϋποθέσεις αποσυμφόρηση των φυλακών αλλά εκδηλώνει και μια τάση εκλογίκευσης των ποινών. Αυτό φαίνεται από το γεγονός ότι προβλέπεται διαφορετική αντιμετώπιση των κρατουμένων, ανάλογα με την τελεσθείσα αξιόποινη πράξη. 
Περιπτώσεις σοβαρών εγκλημάτων εξαιρούνται και οι παραβάτες δεν υπάγονται στις νέες ευνοϊκές ρυθμίσεις απόλυσης ή της παραγραφής του αξιοποίνου και παύσης της ποινικής δίωξης. 
Ο Υπουργός έφερε βελτιώσεις στην επιτροπή εξαιρώντας και άλλα εγκλήματα, (όπως της παθητικής και ενεργητικής δωροδοκίας, της απιστίας σχετικά με την υπηρεσία, της υπεξαίρεσης στην υπηρεσία κ.λπ.) και ακόμη και σήμερα, πρότεινε βελτιώσεις και έδωσε και διευκρινίσεις, ώστε να μην υπάρχουν αμφιβολίες ότι οι διατάξεις αυτές σε καμμία περίπτωση δεν αφορούν εμπόρους ναρκωτικών, ζήτημα για το οποίο έχει γίνει μεγάλη συζήτηση τις τελευταίες ημέρες.
Πιστεύω, λοιπόν, ότι δεδομένων των περιστάσεων, πρέπει να προχωρήσουμε στην ψήφιση αυτών των ρυθμίσεων. Ήδη είναι γνωστό ότι οι διευθυντές των φυλακών Κορυδαλλού και Χαλκίδας δήλωσαν ότι αδυνατούν να παραλάβουν κρατουμένους, λόγω ασφυκτικής υπερπλήρωσης και το πρόβλημα δυστυχώς εκτείνεται και στις άλλες φυλακές της χώρας.
Παράλληλα, εκτιμώ ότι πρέπει να επανεξεταστούν ορισμένες διατάξεις του Ποινικού Κώδικα και των ειδικών ποινικών νόμων και συγκεκριμένα, η αυστηρότητα ορισμένων ποινών, ώστε να υπάρξει μονιμότερη λύση στο πρόβλημα και να μη βρεθούμε στο ίδιο σημείο μερικά χρόνια αργότερα. 
Σήμερα, για παράδειγμα, παραγράφεται το αξιόποινο και παύει η ποινική δίωξη των πταισμάτων και των πλημμελημάτων για τα οποία προβλέπεται ποινή φυλάκισης μέχρι ένα έτος ή χρηματική ποινή και τα οποία τελέστηκαν μέχρι 31 Δεκεμβρίου του 2011. 
Σύμφωνα με την αιτιολογική έκθεση, η ρύθμιση αυτή λαμβάνεται διότι οι πράξεις αυτές δεν προκαλούν έντονη κοινωνικοηθική απαξία και κατακλύζουν τα δικαστήρια της χώρας. 
Το ίδιο πρόβλημα, όμως, θα υπάρχει και από την επομένη της εφαρμογής του νόμου και εφόσον αποδεχόμαστε ότι οι πράξεις αυτές δεν προκαλούν έντονη κοινωνικοηθική απαξία και μάταια απασχολούν τα δικαστήρια, η ρύθμιση δεν πρέπει να αφορά μόνο τις πράξεις που τελέστηκαν μέχρι σήμερα αλλά να αλλάξει ο τρόπος που οι πράξεις αυτές αντιμετωπίζονται από το δίκαιο γενικά. Πώς την επομένη της εφαρμογής του νόμου, οι πράξεις αυτές θα ξαναρχίσουν να προκαλούν απαξία και να τιμωρούνται; 
Θεωρώ, λοιπόν, ότι συνιστά άνιση μεταχείριση, θίγει το κύρος του δικαίου και μειώνει το βαθμό αποδοχής του από την κοινωνία. Κάποιες από τις πράξεις αυτές να αποποινικοποιηθούν και για άλλες, να προβλεφθεί εναλλακτικό είδος ποινής. Σε κάθε περίπτωση, πρόκειται για μελλοντικές βέβαια παρεμβάσεις.
Σήμερα, βρισκόμαστε αντιμέτωποι με μία επιτακτική ανάγκη και δεν μπορούμε παρά να λάβουμε τις απαιτούμενες αποφάσεις, όπως άλλωστε η Βουλή επανειλημμένως έπραξε κατά το απώτερο και το κοντινό παρελθόν. 
Με τις σκέψεις, λοιπόν, αυτές καλούμαστε να στηρίξουμε το σημερινό νομοσχέδιο.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΜΑΡΙΑ ΚΥΡΙΑΚΟΠΟΥΛΟΥ",265
"108466"," Ο Κοινοβουλευτικός Εκπρόσωπος του ΣΥΡΙΖΑ έχει το λόγο για μια μικρή παρέμβαση.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"108467"," Κύριε Πρόεδρε, ζητάω μία παρέμβαση ενός λεπτού να μου δώσει την άδεια ο κύριος Υπουργός πριν μιλήσει και εν συνεχεία θα χρησιμοποιήσω το χρόνο που δικαιούμαι, για να κάνω την κανονική μου τοποθέτηση.","ΘΕΟΔΩΡΟΣ ΔΡΙΤΣΑΣ",139
"108468"," Όχι ένα λεπτό μόνο και πέντε και δέκα, αν θέλετε.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108469"," Κύριε Πρόεδρε, να απευθυνθώ στον κύριο Υπουργό και να εκφράσω την ανησυχία του ΣΥΡΙΖΑ απ’ όσα ήδη έχουν ακουστεί. Ακούσαμε τον κύριο Υπουργό να επιδιώκει τη συναίνεση, με πολιτικά κόμματα τα οποία έχουν με τον πιο απαξιωτικό τρόπο και για τη Βουλή και για την κοινοβουλευτική διαδικασία και για τον Υπουργό αποχωρήσει από την Αίθουσα, χωρίς να συμμετάσχουν στη διαδικασία να καταθέσουν προτάσεις, να αντικρούσουν, να αντικρουστούν και εν πάση περιπτώσει, να δείξουν δείγματα γραφής συμμετοχής στην επιδιωκόμενη συναίνεση. Δική σας συναίνεση είναι, αλλά εν πάση περιπτώσει, δεν μπορεί να είναι κατά παραγγελία ή έξω από τις διαφανείς διαδικασίες της Βουλής.
Ακούσαμε, επίσης, τον Κοινοβουλευτικό Εκπρόσωπο του ΠΑΣΟΚ αλλά και Βουλευτές ομιλητές από την πλευρά του ΠΑΣΟΚ, να κάνουν έκκληση προς τον Υπουργό να συναινέσει. Όλα αυτά μας γεννούν μεγάλες ανησυχίες. 
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
 Κύριε Υπουργέ, εμείς σας καλούμε να υπερασπιστείτε την πρότασή σας, η οποία είναι η ελάχιστη δυνατή –και το ξέρετε πολύ καλά- μπροστά σ’ αυτές τις στιγμές και στα ζητήματα που θέλει να αντιμετωπίσει. Θα αναφερθώ εν εκτάσει όταν μιλήσω στην κανονική μου τοποθέτηση αλλά αυτήν τη στιγμή σε αυτήν τη φάση αυτής της διαδικασίας και πριν μιλήσετε από την πλευρά του ΣΥΡΙΖΑ θέλω να καταθέσω αυτό το αίτημα. Δεν είναι δυνατόν οι εκβιασμοί τέτοιου είδους, τόσο χονδροειδώς διατυπωμένοι, να γίνονται δεκτοί για ένα νομοθέτημα που το έχετε υπερασπιστεί επί μήνες με διάφορους τρόπους. Γι’ αυτό σας καλώ να υπερασπιστείτε την πρότασή σας.
Ευχαριστώ.","ΘΕΟΔΩΡΟΣ ΔΡΙΤΣΑΣ",139
"108470"," Ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"108471"," Κύριε Πρόεδρε, κυρίες και κύριοι συνάδελφοι, κλήθηκα πριν από έξι μήνες να αναλάβω το ευαίσθητο Υπουργείο Δικαιοσύνης, με τις συμπληρώσεις του «Διαφάνειας και Ανθρωπίνων Δικαιωμάτων». Ήταν μια δύσκολη επιλογή για μένα αλλά είμαι ένας μαχόμενος πολιτικός και έπρεπε να ανταποκριθώ. 
Από την πρώτη στιγμή με τους συνεργάτες μου όταν πήγα εκεί, γνώριζα τι σημαίνουν φυλακές. Θα καταθέσω κάτι στην Εθνική Αντιπροσωπεία.
Πριν από είκοσι επτά χρόνια, κλήθηκα από τον Ανδρέα Παπανδρέου να πάω στο Υπουργείο Δικαιοσύνης. Στο τότε Υπουργικό Συμβούλιο είπα κάτι. Είχα πει τότε: «Σ’ αυτήν τη χώρα…» –και τότε ήταν χειρότερες οι συνθήκες- «…είναι καλύτερα να κτίσεις μια φυλακή παρά ένα νοσοκομείο». Αυτό το πιστεύω και σήμερα. Αυτή είναι η θέση μου.
Όταν ανέλαβε ο κ. Παπαδήμος, στην πρώτη συνάντηση που κάναμε, ανέφερα πάλι πως είναι το σωφρονιστικό σύστημα στη χώρα. Έχει γίνει στο Υπουργείο μια πολύ καλή δουλειά από τον κ. Πανούση, τον Καθηγητή και τους συνεργάτες του, με βάση και τα πορίσματα της διακομματικής επιτροπής για το σωφρονιστικό σύστημα. Ελέγχομαι και αυτοελέγχομαι, γιατί δεν ήρθε στην Εθνική Αντιπροσωπεία. Δεν ήρθε, γιατί ήθελα να διασφαλίσω τους πόρους με τους οποίους θα μπορούσε να υλοποιηθεί ένα τέτοιο σχέδιο νόμου. Δεν πάσχουμε από νόμους και αυτή είναι η πραγματικότητα. 
Είπα στην αρχή ότι η δική μου θέση και σκέψη πάντοτε ήταν ότι έπρεπε να ακολουθήσουμε ένα σύστημα: Αν η πολιτεία δεν έχει τη δυνατότητα να ιδρύσει καινούργιες φυλακές, να δέχεται αριθμό φυλακισμένων μόνο όσους αντέχει το σύστημα και με βάση πάντα τις αρχές της αξιοπρέπειας και των ανθρωπίνων δικαιωμάτων. Μάλιστα, θέση μου είναι να ακολουθήσουμε αυτό που ακολουθούν άλλες χώρες. Πάγια ρύθμιση, που θα αναφέρει ότι αν πρέπει κάποιος να μπει στη φυλακή, αυτός που είναι να αποφυλακισθεί μετά από ένα ή δυο μήνες, ας αποφυλακισθεί νωρίτερα και με όρους. Νομίζω ότι αυτός είναι ο σωστός εξορθολογισμός και η σωστή αντιμετώπιση. 
Δεν φανταζόμουν ποτέ, όταν αναγκάστηκα και εγώ από τα πράγματα να κάνω ρυθμίσεις που έκαναν άλλοι συνάδελφοί μου στο παρελθόν, ότι αυτό θα δημιουργούσε πολιτικό ζήτημα στην Κυβέρνηση, στην όποια κυβέρνηση. Ήταν έξω από τις σκέψεις μου. 
Συμμετείχα σε ένα γόνιμο διάλογο μαζί σας και προσπάθησα να λύσω το θέμα και συνεχίζω να προσπαθώ, με βάση την πραγματικότητα. Δεν δίνω κάποια απάντηση στα ζητήματα που τέθηκαν κυρίως από την πλευρά της Αριστεράς, αν αυτό απαντά στο σωφρονιστικό σύστημα. Δεν απαντά. Είπα ότι είναι ένα νομοσχέδιο ανάγκης. Από όποια σκοπιά και αν το προσεγγίσετε, έχετε δίκιο. Δεν είπα ποτέ ότι έχετε άδικο. Αλλά δεν φανταζόμουν ποτέ ότι μπορούσε όλο αυτό το πράγμα να δημιουργήσει πολιτικό θέμα. Το έκανε ο κ. Σαμαράς και το έκανε και ο κ. Καρατζαφέρης. Γιατί το έκαναν θέμα; 
Φιλοδοξία μου ήταν να έρθει πριν τις γιορτές. Είχε περιληφθεί σε άλλο νομοσχέδιο, στο νομοσχέδιο που ήταν –προσέξτε- συμβατική μας υποχρέωση -και αναφέρομαι στο ρατσισμό και στην ξενοφοβία, σε σχέση με την Ευρωπαϊκή Ένωση- και δυστυχώς, πέρα από τα κόμματα που στηρίζουν σήμερα την Κυβέρνηση και που θέλουν να είναι στο πλαίσιο της Ευρωπαϊκής Ένωσης, αντέδρασαν και τα κόμματα της Αριστεράς. Έπρεπε δηλαδή να φέρω στη Βουλή ένα νομοσχέδιο για το οποίο είχα και τις δικές μου επιφυλάξεις αλλά που ήταν επιβεβλημένο από το συνεταιρισμό, δηλαδή από την Ευρωπαϊκή Ένωση. Ήδη μου έστειλαν καινούργια επιστολή με την οποία ρωτούν γιατί δεν ψηφίστηκε. 
Μου ζήτησε ο Πρωθυπουργός της χώρας –σ’ αυτόν λογοδοτώ, είμαι Υπουργός της Κυβέρνησης Παπαδήμου, δεν είμαι Υπουργός ούτε του κ. Σαμαρά ούτε του κ. Καρατζαφέρη- «σε παρακαλώ, κύριε Υπουργέ, κάνε μια συνάντηση μαζί τους». Τους κάλεσα και ήρθαν στο γραφείο μου, ο κ. Τζαβάρας από τη Νέα Δημοκρατία και ο κ. Πλεύρης από το ΛΑΟΣ. Μου είπαν ότι δεν υπάρχει θέμα να συζητήσουμε και να βγει αυτό το νομοσχέδιο. Μου έθεσαν ζήτημα για ένα-δυο αδικήματα -που ίσως είχαν δίκιο- ανάμεσα στα πέντε και στα δέκα χρόνια. Όχι μόνο τα έβγαλα αλλά πρόσθεσα και όσα μου είπατε όλοι εσείς στα πλαίσια της Διαρκούς Επιτροπής. 
Τι άλλο μπορεί να κάνει ένας πολιτικός; Με διαβεβαίωναν ότι εκείνος, ο οποίος έχει ένσταση ήταν ο κ. Δένδιας, ο οποίος είχε φέρει αντίστοιχη τροπολογία όταν ήταν Υπουργός. Ειλικρινά, εκπλήσσομαι για τη στάση όλων των διατελεσάντων Υπουργών Δικαιοσύνης για τον τρόπο που αντέδρασαν –τονίζω όλων, για να είμαι ξεκάθαρος- και οι οποίοι βρέθηκαν στην ίδια θέση με μένα και έκαναν τις ίδιες ρυθμίσεις. Είπα και εδώ ότι άλλα μου είπε χθες ο κ. Τζαβάρας. Φαίνεται ότι ο κ. Σαμαράς έχει προνομιακό συνομιλητή του τον κ. Δένδια. Είναι δικαίωμά του. 
Σήμερα το πρωί συζήτησα με συναδέλφους της Νέας Δημοκρατίας, επειδή δημιουργείτο μια εντύπωση ότι εδώ θα περιλαμβάνονταν οι έμποροι ναρκωτικών και είπα ότι αν υπάρχουν κάποιοι μέσα που προβλέπεται η ποινή πάνω από δέκα χρόνια και είναι με ελαφρυντικούς όρους –αν υπάρχουν, δεν έχουμε πλήρη χαρτογράφηση- να κάνω και αυτήν την εξαίρεση, να τελειώνει και το παραμύθι ότι θέλουμε να απελευθερώσουμε τους εμπόρους ναρκωτικών. 
Από τους συναδέλφους όμως, με τους οποίους μίλησα το πρωί, δεν ήταν κανένας σήμερα εδώ, γιατί ο κ. Σαμαράς επέλεξε να το κάνει πολιτικό θέμα, επέλεξε δηλαδή να δημιουργήσει πρόβλημα, ότι αυτή η Κυβέρνηση δεν μπορεί να προχωρήσει –δεν μπορώ να δώσω άλλη εξήγηση- παρά μόνο με την επίσπευση των εκλογών. Δεν μπορεί να υπάρχει άλλος λόγος. Διότι όπως σας είπα και στην αρχή και στο Υπουργικό Συμβούλιο, είχα παρουσιάσει όλη την εικόνα και σε ένα μικρό Υπουργικό Συμβούλιο με την παρουσία του κ. Αβραμόπουλου και του κ. Βορίδη και μου είπαν «Δεν έχεις άλλη επιλογή». 
Και ενώ άλλα ήσαν τα μείζονα ζητήματα με τα οποία σήμερα παλεύει και διαπραγματεύεται ο Πρωθυπουργός της χώρας, έρχονται ξαφνικά και λένε ότι ο Υπουργός Δικαιοσύνης φέρνει το νομοσχέδιο αυτό, φέρνει το νομοσχέδιο για τα ναρκωτικά –που ας σημειωθεί ότι είχε ανακοινωθεί στην κυβερνητική επιτροπή με παρουσία του κ. Βορίδη, του κ. Δήμα και του κ. Αβραμόπουλου και δεν είπε κανένας τίποτα-  και δημιουργείται ζήτημα, γιατί ο Υπουργός έστειλε τους εισαγγελείς στο Ανώτατο Δικαστικό Συμβούλιο, λες και είχα άλλη επιλογή, αφού οι ίδιοι είχαν υποβάλει παραίτηση και είχαν ζητήσει την αντικατάστασή τους και θορύβησαν και έφεραν αναστάτωση σε ολόκληρη την ελληνική κοινωνία. 
Δεν καταλαβαίνω το πολιτικό παιχνίδι και δεν θα έχω συμμετοχή σε αυτό. Αυτό είναι ξεκάθαρο. Και λυπάμαι, που η Νέα Δημοκρατία διάλεξε να φύγει σε τόσο κρίσιμα ζητήματα σε μια κρίσιμη περίοδο, σε ένα νομοσχέδιο που -ας σημειωθεί- σχεδόν σε όλα τα μπλογκς και σε όλα τα μέσα ενημέρωσης όταν πρωτοπαρουσιάστηκε, είχε θετικές αντιδράσεις απ’ όλους. Αυτή είναι η πραγματικότητα. Αυτή είναι η αλήθεια και ήθελα να την καταθέσω. 
Σήμερα εδώ, αφού μίλησα και με τον Πρωθυπουργό της χώρας, είπα το εξής: «Την ευθύνη θα την αναλάβουμε όλοι μαζί», εννοώντας κυρίως τα κόμματα που στηρίζουν την Κυβέρνηση, γιατί ήθελα να δω, μέχρι που πάει το πράγμα. Είπα ότι εγώ δεν θα θέσω σε αμφισβήτηση την κυβερνητική συνοχή αυτήν τη στιγμή. Μπορώ να επανέλθω –και θα επανέλθω- και με άλλα μέτρα, τα οποία θα τα δω και στο νομοσχέδιο για τα ναρκωτικά. Διότι απ’ ό,τι με ενημέρωσε ο Γιώργος Παπανδρέου, ο Πρόεδρος του ΠΑΣΟΚ τους είπε «Εντάξει, κύριοι, είμαστε και πλειοψηφία. Δεν καταργήθηκαν οι πλειοψηφίες στην Αίθουσα αυτή. Οι Βουλευτές αποφασίζουν στις δημοκρατίες. Αυτοί έχουν το πάνω χέρι. Καταψηφίστε το, αν θέλετε και κάντε και ονομαστική ψηφοφορία, για να δούμε τι θα αποφασίσει το Σώμα». 
Γι’ αυτό είπα και στους συναδέλφους της Νέας Δημοκρατίας. «Όλοι μαζί αλλά δεν θα βάλω σε αμφισβήτηση την κυβερνητική συνοχή». Όμως, δεν μπορεί να έχουν την απαίτηση να καταργήσουν τη διαδικασία του Κοινοβουλίου και να μην ακούσουν όλους τους συναδέλφους. Αυτό το θεωρώ παρεκτροπή. Και βέβαια, είναι ένας εκβιασμός, ο οποίος δεν αντέχει στα κοινοβουλευτικά θέσμια – να χρησιμοποιήσω αυτήν τη φράση- στην κοινοβουλευτική πρακτική. Τουλάχιστον εγώ, αυτό δεν το έχω ξαναδεί εδώ, να μην ακουστούν όλοι οι συνάδελφοι. 
Κατά συνέπεια, δεν συμμετέχω -και δεν θα συμμετάσχω- στα παιχνίδια του κ. Σαμαρά. Εκφράζω τη θλίψη μου γιατί έφυγαν, αλλά όπως είπα, δεν θα αποφύγουν τις ευθύνες σε σχέση με τη σημερινή τελική ρύθμιση. 
Επικαλούνται αρχές. Ποιες αρχές επικαλούνται; Ότι δεν πρέπει να βγουν οι φυλακισμένοι έξω. Μάλιστα, αν υπήρχε άνετη διαβίωση και αν υπήρχαν καλές συνθήκες, γιατί να βγουν; Αγνόησαν και αγνοούν την πραγματικότητα, μια πραγματικότητα που σήμερα τη βιώνουν όλοι οι Έλληνες –θέλω να πιστεύω- με αυτά που έχουν δει. 
Είμαι ξεκάθαρος, λοιπόν, ότι εγώ θα επανέλθω και στο νομοσχέδιο για τα ναρκωτικά με πρόσθετα μέτρα. Μίλησα και με τον Πρωθυπουργό της χώρας, τον κ. Παπαδήμο. Τον απασχολούν και εκείνον οι επτά χιλιάδες φτωχοί από τους δώδεκα χιλιάδες επτακόσιους που υπάρχουν μέσα στις φυλακές. Κάποιοι το αγνοούν αυτό, δεν θέλουν να το δουν. Παραποιούν τα πράγματα και την αλήθεια για πολύ συγκεκριμένα μέτρα. 
Κατά συνέπεια, κυρίες και κύριοι συνάδελφοι, εγώ σήμερα, συναισθανόμενος και όλα αυτά τα οποία άκουσα από τους συναδέλφους του ΚΚΕ και από τους συναδέλφους του ΣΥΡΙΖΑ και της Δημοκρατικής Αριστεράς, έδωσα τις απαντήσεις μου. Ναι, θα κάνω τις υποχωρήσεις μου -είναι ξεκάθαρο αυτό- και θα πω τα εξής ως νομοτεχνικές βελτιώσεις: 
Στην αρχής της παραγράφου 1 του άρθρου 1, στην τρίτη σειρά η λέξη «δέκα» αντικαθίσταται με τη λέξη «πέντε».
Στην περίπτωση β’ του άρθρου 1, μετά τις λέξεις «πέντε έτη», τίθεται κόμμα και προστίθεται η φράση «συμπεριλαμβανομένης και της κάθειρξης». Ύστερα δε από τη φράση αυτή τίθεται κόμμα. 
Η περίπτωση γ’ της παραγράφου 1 του άρθρου 1 απαλείφεται.
	Η περίπτωση γ’ της παραγράφου 2 του άρθρου 1 απαλείφεται.
Στην περίπτωση α’ της παραγράφου 10 του άρθρου 1 η φράση «μέχρι πέντε (5) μήνες», αντικαθίσταται με τη φράση «μέχρι δέκα (10) μήνες». Τι σημαίνει αυτό; Σημαίνει ίσως μεγαλύτερο αριθμό απ’ αυτούς που αποφυλακίζονται σήμερα, γιατί δεν θα ισχύσει η διάταξη μόνο για σήμερα, αλλά θα έχει μια διάρκεια για όσους έχουν ποινές φυλάκισης μέχρι πέντε μήνες για δέκα μήνες από σήμερα. Δηλαδή, θα λειτουργεί διαδοχικά, ώστε να αποφυλακίζονται άνθρωποι, ιδιαίτερα αυτοί που έχουν ποινές κάτω από πέντε, και ίσως να έχει, απ’ ό,τι με ενημερώνουν οι συνάδελφοί μου, περισσότερα αποτελέσματα από την αρχική ρύθμιση. 
Επίσης, η παράγραφος 11 του άρθρου 1 απαλείφεται. 
Κυρίες και κύριοι συνάδελφοι, αυτές είναι οι παρεμβάσεις που κάνω, τις οποίες καταθέτω στα Πρακτικά.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου καταθέτει στα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να φωτογραφηθεί η σελ. 200)","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108472"," Κατατέθηκαν στα Πρακτικά και θα διανεμηθούν στους συναδέλφους.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"108473"," Είναι πράγματι μια υποχώρηση, στο πλαίσιο ενός δημοκρατικού διαλόγου σε σχέση με την αρχική μου πρόταση αλλά θέλω να είμαι ειλικρινής απέναντί σας, κυρίες και κύριοι συνάδελφοι. Δεν θα είμαι εκείνος που θα βάλει σε αμφισβήτηση τη συνοχή αυτής της Κυβέρνησης. Άλλοι θα σηκώσουν αυτό το βάρος.
Δεύτερον, κυρίες και κύριοι συνάδελφοι, δεν θα μπορέσω ποτέ να δεχθώ, εάν προκύψουν τα οποιαδήποτε αρνητικά αποτελέσματα, ότι αύριο το πρωί ο Παπαϊωάννου θα είναι ηθικός αυτουργός, διότι βγήκε κάποιος εγκληματίας έξω και διέπραξε ένα άλλο αδίκημα. Να τελειώνουν αυτά τα παραμύθια! Είναι επικίνδυνα για τη δημοκρατία.
Επίσης, θέλω να σας ενημερώσω για το εξής, αν και οι άνθρωποι δεν θέλουν να παραδειγματιστούν. Όσοι εξέρχονται –θέλω να το γνωρίζετε αυτό- με κανονικές συνθήκες από τις φυλακές –αναφέρομαι σ’ αυτούς που έχουν ποινές πάνω από πέντε χρόνια- το 60% με 65% είναι υπότροποι και ξαναμπαίνουν μέσα. Απ’ όσους έχουν βγει με αυτές τις διαδικασίες μόνο το 30% είναι υπότροποι, γιατί αυτή η διαδικασία, που δεν μπορεί να είναι μια σταθερή διαδικασία, έχει και τον παραδειγματισμό. Όπως ξέρετε, δεν βγαίνουν έξω αυτοί που λένε, οι εγκληματίες που θα έβγαιναν μετά από δέκα ή πέντε χρόνια, βγαίνουν έξω αυτοί που με την αρχική ρύθμιση στη χειρότερη περίπτωση θα έβγαιναν μετά από έξι μήνες. Δηλαδή, αυτοί οι άνθρωποι θα αποφυλακίζονταν ούτως ή άλλως μετά από έξι μήνες και βγαίνουν και με υφ’ όρων απόλυση. Αυτό σημαίνει ότι αν κρίνει ο εισαγγελέας πως κάποιοι απ’ αυτούς πρέπει να έχουν κάποια παρουσία –κάποιοι, όχι όλοι, γιατί ο άλλος μπορεί να μην είναι στην Αθήνα ή στη Θεσσαλονίκη, μπορεί να βρει εργασία κάπου αλλού- δεν μπορεί να του στερήσει ο εισαγγελέας το δικαίωμα να πάει κάπου αλλού να βρει εργασία αλλά θα του λέει «έλα κάθε μέρα στο αστυνομικό τμήμα». Όλα αυτά τα λάβαμε υπ’ όψιν μας και όλα αυτά τα διορθώσαμε στην κατεύθυνση του να βρούμε την καλύτερη δυνατή λύση. Όλα αυτά τα αγνόησαν.
Δεύτερον, έκανα και κάτι άλλο. Ενώ οι παλιότερες ρυθμίσεις έλεγαν αν η υποτροπή είναι σε τρία χρόνια, εγώ έβαλα σε πέντε χρόνια, ακριβώς για να αποτελέσει ανασταλτικό παράγοντα, για να ξέρει αυτός που πήρε το ευεργέτημα να βγει έξω ότι πρέπει να είναι πειθαρχημένος, ώστε να μην ξαναπάει πάλι μέσα. 
Δηλαδή, προσπάθησα να βρω την καλύτερη δυνατή συνταγή και βέβαια απέφυγα τη λογική των αρχών, γιατί και το ΛΑΟΣ και οι άλλοι έλεγαν «για εμάς είναι θέμα αρχής». Και για μένα και για εσάς είναι θέμα αρχής. Η πραγματικότητα; Οι άνθρωποι που είναι άρρωστοι; 
Τελειώνοντας, θέλω να ευχαριστήσω και τον Υφυπουργό κ. Πεταλωτή που έχει την ευθύνη και τον Μαρίνο Σκανδάμη, το Γενικό Γραμματέα, όλους τους συνεργάτες μου ασφαλώς, που μέρα-νύχτα πασχίζουν να κρατηθεί η ηρεμία και  να διασφαλιστούν όσο γίνεται καλύτερα οι συνθήκες στις φυλακές. Και θέλω ιδιαίτερα να ευχαριστήσω τους σωφρονιστικούς υπαλλήλους, από τα βάθη της καρδιάς  μου, διότι καταβάλλουν τεράστια προσπάθεια, κυρίες και κύριοι συνάδελφοι. Έδωσα τη δική μου έντονη παρουσία, να εξαιρεθούν οι σωφρονιστικοί υπάλληλοι από την εφεδρεία και εξαιρέθηκαν. Σήμερα αναγκάζομαι να φέρω τροπολογία για να πληρωθούν οι υπερωρίες και οι μη εργάσιμες ημέρες που έγιναν γι’ αυτούς εργάσιμες, γιατί οι άνθρωποι δεν έχουν πληρωθεί. 
Υπάρχουν γιατροί στις φυλακές, που δουλεύουν για 300 ευρώ το μήνα, έχουν συμπληρωθεί δέκα μήνες και δεν έχουν πληρωθεί. Όλες αυτές τις αμαρτίες τις έχει ο Υπουργός Δικαιοσύνης; Από την πρώτη στιγμή, έχω βάλει ως κεντρικό ζήτημα αυτό και αντί οι συνάδελφοι να συμμεριστούν ποια είναι η πραγματική κατάσταση της χώρας, δυστυχώς έχουμε αυτά τα πολύ επικίνδυνα για την εξέλιξη της δημοκρατίας. Γιατί πέρα από την οικονομία, υπάρχει και η δημοκρατία στον τόπο που έχει να κάνει και με τη λειτουργία του Κοινοβουλίου αλλά και με τη γενικότερη λειτουργία της κοινωνίας. Οι φυλακές είναι ένα αναπόσπαστο κομμάτι της ελληνικής κοινωνίας.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108474"," Ευχαριστούμε τον κύριο Υπουργό.
Ο Κοινοβουλευτικός Εκπρόσωπος του ΣΥΡΙΖΑ, κ. Θεόδωρος Δρίτσας έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"108475"," Ευχαριστώ, κύριε Πρόεδρε.
Τελικά, κύριε Υπουργέ, δεν υπερασπιστήκατε την πρότασή σας. Θέλω να κάνω ένα σχόλιο, για το τι περιεχόμενο έχει ακριβώς η υποκρισία της Νέας Δημοκρατίας και του ΛΑΟΣ και η στάση τους απέναντι σε όλη αυτήν την επιχειρούμενη, μικρής εμβέλειας, δειλή ρύθμιση που επιχειρεί το Υπουργείο Δικαιοσύνης για ένα εκρηκτικό πρόβλημα. 
Το είπε ο κύριος Υπουργός, το είπαν και άλλοι συνάδελφοι, στη χειρότερη περίπτωση, τα πιο βαριά από τα εγκλήματα από τα οποία έχουν καταδικαστεί κάποιοι κρατούμενοι, κάποιοι από αυτούς, υπό όρους και υπό προϋποθέσεις και με τον έλεγχο των εισαγγελέων, θα έχουν μία ευνοϊκή ρύθμιση και ενώ έχουν εκτίσει τρία ή και περισσότερα χρόνια φυλακής στα σωφρονιστικά καταστήματα, θα έχουν την ευνοϊκή ρύθμιση να αποφυλακιστούν έξι ή επτά μήνες νωρίτερα, το μάξιμουμ, από την προβλεπόμενη έκτιση της ποινής τους.
Για όλο αυτό το πράγμα, η Νέα Δημοκρατία και το ΛΑΟΣ, καταγγέλλουν ότι με αυτό το σχέδιο νόμου, εάν γίνει νόμος, βγαίνουν στην κοινωνία οι εγκληματίες και κινδυνεύει η κοινωνία. Και αντί η τύποις πλειοψηφία της Βουλής, το ΠΑΣΟΚ σύσσωμο να υπερασπιστεί την κοινωνία και να καταγγείλει αυτές τις φοβικές, δηλητηριώδεις και με σκοπιμότητα και υποκρισία δημαγωγικές, χάριν ψηφοθηρικών σκοπιμοτήτων, επικίνδυνες συμπεριφορές και πολιτικές στάσεις, υποχωρούμε. Η Κυβέρνηση δηλαδή  υποχωρεί, αλλά ακόμα και οι Βουλευτές του ΠΑΣΟΚ.
Και θέλουμε μετά, σε αυτές τις δύσκολες στιγμές που περνάει η ελληνική κοινωνία, να αναγνωρίσει στο πολιτικό σύστημα την ειλικρίνεια, την ευθύτητα, τη γενναιότητα, για να υπερασπιστεί τις στοιχειώδεις πραγματικές λύσεις, εκείνες που θα διαμορφώσουν ένα περιβάλλον στοιχειωδώς βιώσιμο για τους περισσότερους ανθρώπους. Γιατί όλα αυτά; 
Πράγματι, αυτό το σχέδιο νόμου έχει έναν ψευδεπίγραφο τίτλο. Δεν πρόκειται για μέτρα βελτίωσης των συνθηκών διαβίωσης στα καταστήματα κράτησης αλλά πρόκειται για μέτρα επείγουσας ανάγκης αποσυμφόρησης των φυλακών, των καταστημάτων κράτησης. Και δεν είναι η πρώτη φορά που γίνεται αυτό όντως με τον πλέον ανορθολογικό τρόπο. Αλλά είναι ανορθολογικός, διότι πράγματι δεν νοείται ένα ποινικό σύστημα που εν συνεχεία αυτοαναιρείται -να το δεχτώ αυτό- αλλά αυτοαναιρείται διότι έρχεται να θεσμοθετήσει διατάξεις μιας επιεικείας και συντόμευσης του χρόνου αποφυλάκισης ή γιατί έχει αυτοαναιρεθεί το ποινικό σύστημα στη ρίζα του; 
Κυρίες και κύριοι συνάδελφοι, κύριε Πρόεδρε, κύριε Υπουργέ, γνωρίζουμε όλες και όλοι σε αυτήν την Αίθουσα και οφείλουμε να το πούμε στην ελληνική κοινωνία, ότι η φυλάκιση, η στέρηση της ελευθερίας, αυτή είναι η ποινή που επιβάλλει ο νόμος για διάφορες παραβατικές συμπεριφορές οποιασδήποτε διαβάθμισης. Καμμία άλλη ποινή δεν επιβάλλει, εκτός από τη στέρηση της ελευθερίας. Μπορεί να έχει και συνοδές επιβαρύνσεις από τη στέρηση πολιτικών δικαιωμάτων ή οτιδήποτε άλλο, αλλά αυτήν καθαυτήν την ποινή επιβάλλει, τη στέρηση της ελευθερίας.
Όταν καταδικάζει, όμως, ανθρώπους σε συνθήκες ζωής εξαθλίωσης, τότε τιμωρεί διπλά και τριπλά, τότε αναιρεί την ίδια την ουσία της τιμωρίας, της ποινής. Και από αυτήν την άποψη, μπορεί μεν οι εξουσίες να είναι διακριτές, η νομοθετική, η εκτελεστική, η δικαστική, αλλά το κράτος είναι ενιαίο και δεν είναι δυνατόν ποτέ έναν άνθρωπο, οποιοσδήποτε είναι αυτός, σε όποιο παράπτωμα και αν έχει παραπέσει, να τον δικάζει κανείς με μία ποινή και να του επιβάλλει πρόσθετες ποινές εξαθλίωσης της ζωής του και της καθημερινότητάς του, της υπονόμευσης της υγείας του, εξουθένωσης της προσωπικότητάς του. 
Όλα αυτά, δεν είναι μόνο απαράδεκτα και αντίθετα προς τα ανθρώπινα δικαιώματα, λόγος για τον οποίο άλλωστε καταδικάζεται συνεχώς και κατ’ επανάληψη η χώρα μας από τα διεθνή φόρα και τα διεθνή δικαστήρια αλλά είναι και ο όρος ανατροπής του ποινικού συστήματος και της ποινής. 
Έρχεται, λοιπόν, το νομοσχέδιο με αυτές τις ρυθμίσεις και όπως είπα, την τελευταία δεκαετία τουλάχιστον, όλοι οι Υπουργοί και ο κ. Χατζηγάκης και ο κ. Καστανίδης και ο κ. Δένδιας και όλοι οι άλλοι έκαναν ανάλογες ρυθμίσεις. Και μη μου πείτε ότι το πρόβλημα είναι στη διαφορά, πώς αξιολογήθηκαν αυτές. Όλες ανορθολογικό χαρακτήρα είχαν και όλες αναιρούσαν τη βασική αποδοχή των κανόνων του Ποινικού Δικαίου. 
Το έκαναν γιατί; Για να διορθώσουν εν μέρει –και δεν το κατόρθωσαν γιατί δεν έκαναν τίποτα από την άλλη πλευρά για να συμπληρώσουν όλα αυτά- αυτή την άθλια κατάσταση, όπου καταδικάζονταν διπλά και τριπλά οι άνθρωποι αυτοί που εγκλείονταν στις φυλακές. Μήπως η απονομή χάριτος, μήπως η άρση του αξιοποίνου, η παραγραφή, μήπως η αποφυλάκιση για ανήκεστο βλάβη με άλλους όρους, με άλλους κανόνες, με άλλες προϋποθέσεις, δεν είναι ένα μέτρο που προβλέπει το ποινικό σύστημα για την έκφραση για συγκεκριμένους λόγους και με συγκεκριμένη αιτιολογία της επιείκειας του κράτους απέναντι σε κρατούμενους που έχουν καταδικαστεί για διάφορα αδικήματα; Πρωτοφανή είναι αυτά τα πράγματα; Όσο και αν είναι ανορθολογικά, δεν είναι πρωτοφανή. Υπάρχουν στη λογική του ποινικού συστήματος, γιατί αποκαθιστούν δικαιοσύνη. 
Δεν είναι δυνατόν να κρατάς υπό αυτές τις συνθήκες κρατούμενους και να τους τιμωρείς διπλά και τριπλά και με τον πιο βάρβαρο τρόπο. Οφείλει το κράτος αυτό, να προβεί σε πράξεις αποκατάστασης και εξισορρόπησης του δικαίου. Αυτό δεν αφορά μόνο τον κρατούμενο. Αφορά όλους. Και εκεί είναι το σημείο που θέλω να επιμείνω, κύριε Πρόεδρε. Αφορά όλη την κοινωνία. Διότι οι φυλακές, με αυτόν τον τρόπο που λειτουργούν –και ένας από αυτούς τους τρόπους είναι και η υπερσυσσώρευση κρατουμένων, η υπερφόρτωση και η δημιουργία όλων αυτών των συνθηκών- τέτοιες φυλακές αναπαράγουν την εγκληματικότητα. Εκεί αναπαράγεται το έγκλημα. 
Η μεγαλύτερη απόδειξη γι’ αυτό –και είναι εντυπωσιακό ότι αναφέρθηκε και από τον κύριο Υπουργό και από άλλους ομιλητές και από το Βασίλη Μουλόπουλο και τον Τάσο Κουράκη εκ μέρους του ΣΥΡΙΖΑ- το εξαιρετικά ενδιαφέρον στοιχείο είναι ότι το 65% έως 75% των κρατουμένων που εκτίουν όλη τους την ποινή –αυτό είναι πόρισμα της αρμόδιας διακομματικής επιτροπής της Βουλής για το σωφρονιστικό, που κατατέθηκε προ ολίγων ημερών και συζητήθηκε εδώ στην Ολομέλεια- υποτροπιάζουν. Το 75% των ανθρώπων που κλείστηκαν στις φυλακές, αποφυλακίστηκαν αφού εξέτισαν το σύνολο της ποινής τους και υποτροπιάζουν γιατί όλο το σύστημα λειτουργεί ενισχύοντας την αναπαραγωγή της εγκληματικότητας. Και έχουμε ένα εκπληκτικής σημασίας νούμερο, ότι από αυτές τις δειλές, τις μονομερείς, τις ανορθολογικές, τις απαράδεκτες από συνολική προσέγγιση λύσεις που έδωσαν όλοι οι Υπουργοί Δικαιοσύνης κατά καιρούς, της υπό όρους απόλυσης πριν την έκτιση της ποινής υποτροπίασε με τα στοιχεία που έχουμε περίπου σε μια δεκαετία μόνο το 30% έναντι του 75% όλων όσων εξέτισαν το σύνολο της ποινής τους. 
Και έρχεται η Νέα Δημοκρατία και το ΛΑΟΣ να πουν ότι οι εγκληματίες θα βγουν στο δρόμο και δεν παίρνουν απάντηση. Πού είναι ο κ. Παπαδήμος να τους δώσει την απάντηση; Πού είναι αυτή η Κυβέρνηση, που υποτίθεται ότι έχει τη μεγάλη ενότητα της πλειοψηφίας των δυνάμεων του ελληνικού λαού; Ξένη προς τον ελληνικό λαό, ξένη προς τις ανάγκες της, ξένη προς οποιεσδήποτε ευαισθησίες δημοκρατικών δικαιωμάτων.
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Μόνο για να καλλιεργήσουμε το φόβο, να ανταγωνιστεί το ΛΑΟΣ τη Νέα Δημοκρατία και η Νέα Δημοκρατία το ΛΑΟΣ, για να πουν στην ελληνική κοινωνία ότι την προστατεύουν από το έγκλημα και τους εγκληματίες. Το μεγαλύτερο ψέμα, η μεγαλύτερη υποκρισία. 
Από αυτήν την άποψη, κύριε Υπουργέ, έχοντας βαθμιαία υποχωρήσει, κρατάμε το θετικό της τελευταίας ρύθμισης για την ισχύ σε δέκα μήνες. Κάτι είναι και αυτό. Αλλά όλα τα άλλα, είμαι βέβαιος ότι υποβαθμίζουν πάρα πολύ ακόμα και αυτήν τη στοιχειώδη σύλληψη που είχατε επεξεργαστεί, όπως την είχατε επεξεργαστεί και με την κριτική που είχαμε κάνει γι’ αυτήν. Πολύ φοβάμαι ότι αυτών των ευνοϊκών ρυθμίσεων, ελάχιστοι θα μπορούν να κάνουν χρήση. Φοβάμαι ότι οδηγούμαστε σε μία λύση χωρίς νόημα, ένα «πουκάμισο αδειανό». Κρατάμε τα προσχήματα. Αναπαράγεται η συναίνεση των τριών κομμάτων, που στηρίζουν αυτήν την περιβόητη Κυβέρνηση. Ξεφεύγουμε από τη σκόπελο μιας πολιτικής κρίσης και παροξύνουμε την κοινωνική κρίση. Αυτά είναι επικίνδυνα πράγματα. 
Ξέρω, κύριε Υπουργέ, ότι προσωπικά προσπαθείτε να σταθείτε. Είναι αντιφατικό όμως. Το πεδίο είναι υπονομευμένο, ναρκοθετημένο από όλες τις πλευρές και δεν αντιμετωπίζεται διά της προσαρμογής και της συναίνεσης αλλά διά της γενναίας αντιπάλου στάσεως. Αυτό έχει ανάγκη η κοινωνία, για να μην πιστέψει την πολιτική αγυρτεία που της λέει ότι ανοίγουν οι πόρτες και βγαίνουν οι εγκληματίες, ότι χειρότερο θα είναι να υπάρχει έστω και ένας Έλληνας, που θα πιστέψει ότι πράγματι συμβαίνει αυτό, ότι τα φοβικά σύνδρομα ενισχύονται τόσο πολύ, ώστε πράγματι μία κυβερνητική πλειοψηφία του ΠΑΣΟΚ ανοίγει τις πόρτες των φυλακών και βγαίνουν οι εγκληματίες. Όπως γνωρίζουμε, αυτό μία φορά συμβαίνει στον κόσμο, μια φορά σε κάθε αιώνα, στις μεγάλες επαναστάσεις, όταν η κοινωνία ξαναρχίζει από την αρχή τη συγκρότησή της.","ΘΕΟΔΩΡΟΣ ΔΡΙΤΣΑΣ",139
"108476"," Ολοκληρώστε, αν έχετε την καλοσύνη, κύριε Δρίτσα.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108477"," Τελειώνω, κύριε Πρόεδρε.
Και τότε, πράγματι, μπορεί να εγκαλέσει όλους και αυτούς που παρανόμησαν, να ξαναμπούν σε έναν επανακαθορισμό της ζωής τους, γιατί όλη η κοινωνία τους έχει καλέσει σε αυτό το νέο κάλεσμα. Δεν συμβαίνει αυτό εδώ. Έχει συμβεί σε ιστορικά γεγονότα μεγάλων ιστορικών επαναστάσεων, όπως η Οκτωβριανή Επανάσταση και σε άλλες στιγμές μεγάλης αλλαγής του πολιτισμού στην ανθρωπότητα. 
Για εμάς –τελειώνω με αυτό- παραμένει άξιο λόγου, το να βγει έστω και ένας άνθρωπος, να γλιτώσει από αυτόν τον Καιάδα, γιατί έχει κάθε δικαίωμα να μη ζει σε αυτόν τον Καιάδα. Και γι’ αυτό θα μείνουμε στη στάση της υπερψήφισης, όπως τα περιέγραψε και τα οριοθέτησε ο συνάδελφος κ. Μουλόπουλος ως ειδικός αγορητής του ΣΥΡΙΖΑ. Κατά τα άλλα όμως δεν μπορούμε παρά να εκφράσουμε την απογοήτευσή μας γι’ αυτόν το συμβιβασμό και γι’ αυτήν την προσαρμογή στις εκβιαστικές πιέσεις της Νέας Δημοκρατίας και του ΛΑΟΣ. 
Ευχαριστώ.","ΘΕΟΔΩΡΟΣ ΔΡΙΤΣΑΣ",139
"108478"," Ευχαριστούμε το κ. Θεόδωρο Δρίτσα, Κοινοβουλευτικό Εκπρόσωπο του ΣΥΡΙΖΑ.
Το λόγο έχει ζητήσει ο Κοινοβουλευτικός Εκπρόσωπος του ΠΑΣΟΚ κ. Μπεντενιώτης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108479"," Για μία μικρή, ελάχιστη παρέμβαση και επισήμανση, κύριε Πρόεδρε. Σας ευχαριστώ. 
Ήθελα να υπογραμμίσω ότι, παρά τις παρατηρήσεις και τις επισημάνσεις του συναδέλφου Κοινοβουλευτικού Εκπροσώπου του ΣΥΡΙΖΑ, που μπορεί να χαρακτηριστούν και δίκαιες και εύλογες, οι αναδιατυπώσεις και οι τροποποιήσεις που έφερε ο κύριος Υπουργός που δέχθηκε μετά τη συζήτηση και το διάλογο, επιβεβαιώνουν την υψηλή ποιότητα λειτουργίας του Κοινοβουλίου και του  θεσμού, ακριβώς γιατί νομοθετεί έτσι η Βουλή και, παρά τις επιφυλάξεις που και εμείς θα μπορούσαμε να αποδεχθούμε, έτσι όπως ο κ. Δρίτσας τις επεσήμανε, νομίζουμε ότι έχουμε νομοθετήσει όλοι μας.  
Άρα, η θέση του κυρίου Υπουργού, στην εισαγωγική παρατήρησή του της ψήφισης του νομοσχεδίου, επιβεβαιώνεται και η ιστορία και το μέλλον θα δείξει εκείνους που είχαν περισσότερο δίκιο σε αυτή τη θέση.
Σας ευχαριστώ.","ΜΑΝΩΛΗΣ ΜΠΕΝΤΕΝΙΩΤΗΣ",346
"108480"," Ευχαριστούμε τον κ. Μπεντενιώτη.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108481"," Μπορώ να πω μια φράση, κύριε Πρόεδρε;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108482"," Ορίστε, κύριε Υπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108483"," Κύριε Δρίτσα, αισθάνομαι, πραγματικά, άσχημα γιατί είχα μια πολύ καλή συνεργασία μαζί σας γι’ αυτά τα θέματα. Και εσείς και άλλοι σύντροφοί σας, δείχνετε μεγάλη ευαισθησία γύρω από τα ζητήματα των φυλακών. 
Όμως θέλω να ξέρει κάτι και εκείνος και η Εθνική Αντιπροσωπεία. Οι ώρες είναι δύσκολες για την πατρίδα και το λαό μας. Θέλω να ξέρετε, κύριε Δρίτσα, ότι δεν θα είμαι εγώ εκείνος που θα θέσω σε αμφισβήτηση αυτήν τη σημερινή κυβερνητική συνοχή. Είναι μεγάλο το φορτίο. 
Ταυτόχρονα, δεν μπορώ να σηκώσω μόνος μου το βάρος, αν αύριο το πρωί γίνει το οτιδήποτε –γιατί μπορεί να γίνει- από αυτούς που μπορεί να βγουν έξω, της φράσης ότι ο Παπαϊωάννου είναι ο ηθικός αυτουργός αυτής της κατάστασης. Θέλω να με καταλάβετε!","ΜΙΛΤΙΑΔΗΣ ΠΑΠΑΪΩΑΝΝΟΥ",405
"108484"," Ευχαριστούμε τον κύριο Υπουργό.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής και επί των άρθρων του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις». 
Ερωτάται το Σώμα: Γίνεται δεκτό το νομοσχέδιο επί της αρχής;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108485"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108486"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"108487"," Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις» έγινε δεκτό επί της αρχής κατά πλειοψηφία.
Εισερχόμεθα στην ψήφιση των άρθρων και των τροπολογιών.
Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108488"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108489"," Παρών.","ΙΩΑΝΝΗΣ ΓΚΙΟΚΑΣ",110
"108490"," Συνεπώς το άρθρο 1 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 2 ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108491"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108492"," Παρών.","ΙΩΑΝΝΗΣ ΓΚΙΟΚΑΣ",110
"108493"," Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108494"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108495"," Παρών.","ΙΩΑΝΝΗΣ ΓΚΙΟΚΑΣ",110
"108496"," Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108497"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108498"," Παρών.","ΙΩΑΝΝΗΣ ΓΚΙΟΚΑΣ",110
"108499"," Παρών.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"108500"," Συνεπώς το άρθρο 4 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108501"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"108502"," Συνεπώς το άρθρο 5 έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 6 ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108503"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108504"," Παρών.","ΙΩΑΝΝΗΣ ΓΚΙΟΚΑΣ",110
"108505"," Παρών.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"108506"," Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία, με γενικό αριθμό 694 και ειδικό 58, όπως τροποποιήθηκε από τον κύριο Υπουργό;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108507"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"108508"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"108509"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"108510"," Συνεπώς η τροπολογία με γενικό αριθμό 694 και ειδικό 58 έγινε δεκτή όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιον άρθρο.
Εισερχόμεθα στην ψήφιση του ακροτελεύτιου άρθρου. 
Ερωτάται το Σώμα: Γίνεται δεκτό το ακροτελεύτιο άρθρο;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108511"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"108512"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις», έγινε δεκτό κατά πλειοψηφία σε μόνη συζήτηση επί της αρχής και επί των άρθρων. 
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, έχουν διανεμηθεί τα Πρακτικά της Πέμπτης 22 Δεκεμβρίου 2011 και ερωτάται το Σώμα αν τα επικυρώνει.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108513"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"108514"," Συνεπώς τα Πρακτικά της Πέμπτης 22 Δεκεμβρίου 2011 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"108515"," Μάλιστα, μάλιστα.
Με τη συναίνεση του Σώματος και ώρα 22.25΄ λύεται η συνεδρίαση για αύριο ημέρα Τετάρτη 1η Φεβρουαρίου 2012 και ώρα 10.00΄, με αντικείμενο εργασιών του Σώματος, νομοθετική εργασία, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
