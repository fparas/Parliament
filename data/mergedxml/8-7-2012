"","Content","name","ParlmemberID"
"141630","Date","8-7-2012",NA
"141631"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, συζητούμε για τις Προγραμματικές Δηλώσεις της Κυβέρνησης σε μία πολύ κρίσιμη περίοδο για την κοινωνία και την πατρίδα και αυτό δεν είναι σχήμα λόγου, αλλά είναι η σκληρή πραγματικότητα. Συζητούμε για τις Προγραμματικές Δηλώσεις μιας Κυβέρνησης εθνικού σκοπού που στηρίζεται από τρία κόμματα διαφορετικής πολιτικής αφετηρίας και ιδεολογίας. Αυτό έγινε μετά την «ετυμηγορία» του ελληνικού λαού στις τελευταίες εκλογές και αφού είχαν μεσολαβήσει όλα όσα γνωρίζουμε τα τελευταία δυόμισι χρόνια. Αν αυτό είχε συμβεί πριν από μερικά χρόνια -που θα ήταν και το ευκταίο- ίσως η χώρα να μην είχε φτάσει ως εδώ.
Σήμερα όμως είναι αναγκαίο να υπάρξει εθνική συνεννόηση που να αφορά το σύνολο του πολιτικού κόσμου σ’ αυτά τουλάχιστον στα οποία συμφωνούμε και τα οποία πιστεύω πως είναι περισσότερα, πολύ περισσότερα απ’ αυτά στα οποία διαφωνούμε. Γιατί στην ιστορία των εθνών υπάρχουν στιγμές όπου όλα πρέπει να υποτάσσονται στον υπέρτατο νόμο που δεν είναι άλλος από τη σωτηρία της πατρίδας. Είναι στιγμές, σαν αυτές που ζούμε, στις οποίες η έκπτωση των αξιών και η εξ αυτού του λόγου απαξίωση σχεδόν όλων των θεσμών αλλά και των ηθών είναι τόσο βαθιά, που για να σώσεις την πολιτεία, την πατρίδα και να κρατήσεις όρθια την κοινωνία, οφείλεις να την ξαναδημιουργήσεις, να τη φτιάξεις από την αρχή μέσα σ’ ένα ξεκάθαρο θεσμικό πλαίσιο, όπου όλα θα βασίζονται στη δημιουργικότητα και στην προσπάθεια και θα επικρατεί παντού και για όλους η αξιοκρατία, η δικαιοσύνη και η ισονομία. 
Αν συνεχίσουμε να μη βλέπουμε αυτή την αλήθεια απορρίπτοντας όλα τα παραδείγματα που έχουμε από την ιστορία, τότε δυστυχώς μοιραίοι και άβουλοι θα συνεχίσουμε το δρόμο της παρακμής που ξέρουμε ότι οδηγεί σε αδιέξοδα και στην καταστροφή. Ο χρόνος που έχουμε στη διάθεσή μας είναι ελάχιστος.
Κυρίες και κύριοι Βουλευτές, το πρόβλημα της χώρας είναι πρωτίστως πολιτικό, ηθικό και πολιτισμικό, που έγινε στη συνέχεια κοινωνικό και οικονομικό. Αυτό διευρύνθηκε και διογκώθηκε τα τελευταία τριάντα χρόνια, τις τελευταίες δεκαετίες, όπου είχαμε μεν μία πολιτική σταθερότητα και κάποια επιτεύγματα στον οικονομικό τομέα, με τεράστια όμως δημόσια ελλείμματα και υπερδιόγκωση του δημοσίου χρέους. Δυστυχώς η πορεία αυτών των χρόνων συνοδεύτηκε και χαρακτηρίστηκε από μια πρωτοφανή έκπτωση αξιών και αρχών και από μια γενικευμένη απαξίωση των θεσμών. Η χώρα έπαψε σιγά-σιγά να παράγει. Ο παρασιτισμός έγινε κυρίαρχη οικονομική πρακτική. Ο εύκολος και γρήγορος πλουτισμός ήταν αυτό που επεδίωκαν οι περισσότεροι και που ανεχόταν η κοινωνία. Η δανειοβίωτη οικονομία μας στηριζόταν στην υπερκατανάλωση ακριβών εισαγόμενων προϊόντων, φυσικά με δανεικά. Το έτσι κι αλλιώς προβληματικό από την ίδρυσή του ελληνικό κράτος έγινε πολύ χειρότερο, πιο αναποτελεσματικό, πιο σπάταλο και εν πολλοίς διεφθαρμένο, στηριζόμενο όχι στην αξιοκρατία αλλά στην κομματοκρατία και στις πελατειακές σχέσεις, βάζοντας στην άκρη αρχές των οργανωμένων και σύγχρονων πολιτειών και κρατών όπως είναι ο έλεγχος, η αξιολόγηση, η επιβράβευση και η τιμωρία. Οι πελατειακές σχέσεις, ο εκμαυλισμός των συνειδήσεων, η ιδιοτέλεια και το ατομικό συμφέρον που επικρατούσαν σε βάρος του δημόσιου και του γενικού, επέτειναν και πολλαπλασίασαν αυτά τα προβλήματα. Δυστυχώς, αυτοί που ήλεγχαν τις πηγές πληροφόρησης τα αποσιωπούσαν όλα αυτά και η κοινωνία τα ανεχόταν γιατί τα ποικιλώνυμα συμφέροντα εξυπηρετούνταν απ’ αυτήν την κατάσταση και οι ηγεσίες αυτού του τόπου, όλες οι ηγεσίες δυστυχώς αποδεικνύονταν συνεχώς κατώτερες των περιστάσεων, μη μπορώντας να βάλουν φραγμό και τέλος σ’ αυτόν τον κατήφορο. 
Όλα αυτά τα χαρακτηριστικά της παρακμιακής μας πορείας έγιναν ολοφάνερα εξαιτίας της παγκόσμιας οικονομικής κρίσης και της ολέθριας τότε απόφασης της κυβέρνησης Παπανδρέου. Χωρίς προηγούμενη συζήτηση, χωρίς συναπόφαση η χώρα υπήχθη σε διεθνή έλεγχο και εποπτεία, μη δυνάμενη να δανείζεται, αλλά αυτό έγινε χωρίς να υπάρχει σχέδιο εθνικής ανασυγκρότησης. Μετά από συνεχείς αποτυχίες, αφού η λάθος «συνταγή» εφαρμοζόταν με λάθος τρόπο και μετά από συνεχείς περικοπές μισθών και συντάξεων που εξαθλίωσαν μεγάλα τμήματα της ελληνικής κοινωνίας, όλοι γνωρίζουμε πού βρίσκεται σήμερα η ελληνική κοινωνία και η ελληνική οικονομία, όλοι γνωρίζουμε τα αδιέξοδα που βιώνει. Η ανεργία, το μεγαλύτερο ίσως πρόβλημα που είναι «βόμβα» στα θεμέλια της ελληνικής κοινωνίας, η φτώχεια και η ανασφάλεια για τους πολλούς, η μαζική μετανάστευση και η απογοήτευση της νέας γενιάς, δηλαδή του μέλλοντος του τόπου, η φορολογική «αφαίμαξη» των πολλών και συνήθως των συνεπών φορολογουμένων, αφού το κράτος, η πολιτεία δεν μπορεί ή δεν θέλει να συλλάβει τη φοροδιαφυγή και η καταστροφή του εναπομείναντος παραγωγικού ιστού της χώρας έχουν οδηγήσει την οικονομία στο απόλυτο τέλμα. Οι τρομακτικές ελλείψεις στο χώρο της υγείας και τα προβλήματα στην κοινωνική ασφάλεια και στο κοινωνικό κράτος απλά επιβεβαιώνουν που πραγματικά βρισκόμαστε.
Αυτή, λοιπόν, η Κυβέρνηση έχει να αντιμετωπίσει πολλά και συσσωρευμένα προβλήματα. Οφείλει, όμως, πρώτα να κρατήσει όρθια τη χώρα, την οικονομία και την κοινωνία. Οφείλει να αλλάξει το δημόσιο βίο, το πολιτικό σύστημα, να του δώσει ξανά το κύρος που έχει χάσει και την αξιοπιστία του, να εμπνεύσει και να δώσει προοπτική στην κοινωνία και τους πολίτες, να «χτίσει» ένα σύγχρονο και αποτελεσματικό κράτος που να υπηρετεί την κοινωνία και να βοηθά την ανάπτυξη, να αλλάξει το παραγωγικό και αναπτυξιακό μας μοντέλο, να φροντίσει μέσα στο υπάρχον θεσμικό πλαίσιο ή συμπληρώνοντάς το να συλλάβει τη φοροδιαφυγή, το «μαύρο» πολιτικό χρήμα, το κλεμμένο χρήμα απ’ όπου κι αν προέρχεται, εφαρμόζοντας αναδρομικά το «πόθεν έσχες» πρώτα για το πολιτικό σύστημα, μετά για την κρατική μηχανή και στο τέλος για όλους τους Έλληνες. Έτσι θα αποκαταστήσει το περί δικαίου αίσθημα στην ελληνική κοινωνία, θα δώσει ξανά αυτοπεποίθηση, αξιοπρέπεια και ελπίδα στους Έλληνες και θα βάλει τέλος στην πορεία παρακμής, γιατί οι Έλληνες έχουμε αστείρευτες δυνάμεις. Αντέχουμε πολλά. Το μόνο που δεν αντέχουμε είναι η αδικία. Και όταν είμαστε ενωμένοι, μπορούμε να τα καταφέρουμε.
Αυτή η Κυβέρνηση φαίνεται αποφασισμένη να κάνει όσα χρειάζονται. Έχει σχέδιο και είναι ειλικρινής και είναι η τελευταία ελπίδα για τη σωτηρία της πατρίδας και της κοινωνίας. Γι’ αυτό και θα δώσω την ψήφο εμπιστοσύνης.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΣΤΑΥΡΟΓΙΑΝΝΗΣ",482
"141632"," Ευχαριστούμε τον κ. Σταυρογιάννη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο συνάδελφος κ. Ευθύμιος Καρανάσιος, Βουλευτής Χαλκιδικής, κατέθεσε επιστολή, η οποία έχει ως εξής: «Κύριε Πρόεδρε, με την παρούσα δηλώνω ότι δεν εμπίπτω στις διατάξεις των παραγράφων 1 και 2 του άρθρου 57 του Συντάγματος. Σε κάθε περίπτωση αποδέχομαι και επιλέγω την ιδιότητα του Βουλευτή».
Η επιστολή θα καταχωριστεί στα Πρακτικά της σημερινής συνεδρίασης. 
(Η προαναφερθείσα επιστολή καταχωρίζεται στα Πρακτικά και έχει ως εξής:
(Να φωτογραφηθεί η σελ. 7)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141633"," Επίσης, η Βουλευτής Μαγνησίας κ. Μαρία Χρυσοβελόνη με επιστολή προς τον Πρόεδρο της Βουλής κ. Ευάγγελο Μεϊμαράκη ζητεί έγκριση από το Σώμα ολιγοήμερης άδειας για οικογενειακούς λόγους, προκειμένου να μεταβεί στο εξωτερικό από τη Δευτέρα 9 Ιουλίου έως την Τετάρτη 11 Ιουλίου. 
Η Βουλή εγκρίνει;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141634"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"141635"," Συνεπώς η Βουλή ενέκρινε τη ζητηθείσα άδεια. 
Το λόγο έχει τώρα η κ. Νάντια Βαλαβάνη, Βουλευτής του ΣΥΡΙΖΑ. 
Κυρία Βαλαβάνη, έχετε το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141636"," Ευχαριστώ, κύριε Πρόεδρε.
Αγαπητές κυρίες και κύριοι Βουλευτές, η Κυβέρνηση, αναλαμβάνοντας διά της γνωστής επιστολής του κυρίου Πρωθυπουργού την ιδιοκτησία του προγράμματος σταθεροποίησης, έστειλε στο σκουπιδοτενεκέ της Ιστορίας τις προεκλογικές υποσχέσεις των τριών κομμάτων για επαναδιαπραγμάτευση. Και ο κύριος Υπουργός Οικονομικών με τη χθεσινή του ομιλία κατέστησε σαφές ότι στόχος είναι η άτεγκτη εφαρμογή των όρων του μνημονίου. Κάποιες αναφορές τρίτων για τροποποίηση στο απροσδιόριστο μέλλον αδύνατων σημείων του στερούνται οποιασδήποτε αξίας, ακόμη κι αν υπήρχε πραγματική πρόθεση. 
Το πρόβλημα με το μνημόνιο δεν είναι μόνο ή κυρίως αυτά που τα κόμματα της συγκυβέρνησης με διάφορες παραλλαγές έντασης θεωρούν «δυσμενή» ή «αδύνατα» σημεία του. Το πρόβλημα εντοπίζεται στο πιο δυνατό σημείο του, στον πυρήνα του κυριολεκτικά: στη νεοφιλελεύθερη στρατηγική της εσωτερικής υποτίμησης, που οδηγεί σε παρατεταμένη ύφεση, αποανάπτυξη, τερατώδη ανεργία, συνεχείς μειώσεις μισθών και συντάξεων, σε φορολογική αποστράγγιση των πιο αδύναμων εισοδηματικά στρωμάτων, φτωχοποίηση των εργαζομένων, βίαιη καταστροφή των μεσαίων στρωμάτων. Οδηγεί σε επανεμφάνιση της πείνας και σε επιδημία κυριολεκτικά αυτοκτονιών: δύο χιλιάδες εξακόσιοι συμπατριώτες μας μέσα σε αυτά τα δυόμισι χρόνια. 
Όλα αυτά τα προκαλεί όχι ως «παράπλευρα ατυχήματα», αλλά ως στάδια και συστατικά της. Η πρωτοφανής, λόγου χάριν, ύφεση 20% -πρωτοφανής για ευρωπαϊκό κράτος σε μη πολεμική περίοδο- δεν οφείλεται ούτε σε άγνοια της οικονομικής θεωρίας και της οικονομικής ιστορίας ούτε σε ελληνικές ιδιαιτερότητες. Είναι απόλυτα συνειδητή και επιδιωκόμενη. Αποσκοπεί στη συμπίεση των μισθών κάτω από το όριο της φτώχειας, σε ένα έδαφος τεράστιας ανεργίας, στη συντριβή των συνδικάτων και στην εκμηδένιση των εργαζομένων, ώστε τα μέτρα να ξεδιπλώνονται ανεμπόδιστα σε ένα συνεχές και καθολικό καθοδικό σπιράλ που αφορά σε μισθούς, τιμές και όλες κυριολεκτικά τις αξίες της οικονομίας. Ώσπου στο κατώτερο σημείο –έτσι λέει η θεωρία της εσωτερικής υποτίμησης- στο έδαφος ενός γονατισμένου λαού, μιας συντριμμένης εργασίας, προσδοκά να εμφανιστεί και πάλι μεγέθυνση, κυρίως εξαγωγική. Και μαζί της η ανάλογη απασχόληση, πλήρως ελαστική και με εκτεταμένες «ζώνες ειδικού εργασιακού καθεστώτος». 
Αυτά είναι βέβαια προγράμματα αποσταθεροποίησης και πλήρους απορρύθμισης, ασύμβατα με την ανάγκη παραγωγικής ανασυγκρότησης και ανάπτυξης προς όφελος του λαού και του τόπου. Είναι σενάριο του κοινωνικού ολοκαυτώματος που αυτήν τη στιγμή εξελίσσεται μπροστά στα μάτια όλων μας. 
Φυσικά, κάποιοι κερδίζουν πολλά εκεί που άλλοι χάνουν και την ίδια τη ζωή τους. Και δεν πρόκειται μόνο για τους τραπεζίτες που, μέσω των πακέτων διάσωσης και επανακεφαλαιοποίησης, μετατρέπουν συνεχώς ιδιωτικό χρέος σε δημόσιο. Η κύρια αιχμή των κομμάτων των νεοφιλελεύθερων ιδεοληψιών για μικρότερο κράτος δεν έχει να κάνει με την προστασία των φορολογούμενων από δημόσιες επιχειρήσεις που κατασπαταλούν το δημόσιο χρήμα, κατάσταση για την οποία ευθύνονται ακριβώς οι ίδιοι. Αλλά με τις επιταγές πώλησης των φιλέτων όσον αφορά τις δημόσιες επιχειρήσεις -υποδομές, γη και κτήρια- σε ενδιαφερόμενους κοινοπρακτικούς πολυεθνικούς ομίλους κυριολεκτικά σε τιμή ευκαιρίας. Αυτό το στόχο τον πετυχαίνει η εσωτερική υποτίμηση, καθώς ανάμεσα στις πρώτες αξίες που εγκλωβίζονται στο καθοδικό σπιράλ είναι και η αξία της δημόσιας περιουσίας. Έτσι, ο κ. Όλι Ρεν, απαντώντας στον Νίκο Χουντή, υποστηρίζει ότι καλώς πουλήθηκαν για 40 εκατομμύρια ευρώ τα τέσσερα Airbus της Ολυμπιακής, που είχαν αγοραστεί 560 ευρώ και αποτιμηθεί μόλις ένα χρόνο πριν σε 100 εκατομμύρια ευρώ, εφόσον τα πάντα πρέπει να πωλούνται στην «αγοραία αξία» τους.
Ο κύριος Υπουργός απαρίθμησε χθες αυτό που άλλοι, πιο ντροπαλοί, αποφεύγουν να κάνουν: έναν ατέλειωτο κατάλογο περιουσιακών στοιχείων του δημοσίου προς πώληση. Απολύτως ενδεικτικά από δικιάς μου μεριάς -γιατί δεν υπάρχει ο χρόνος- αναφέρω:
Η Κυβέρνηση επισπεύδει την πώληση του τελευταίου πακέτου του δημοσίου στον ΟΠΑΠ. Τον περασμένο Νοέμβριο, όμως, ο τότε Πρόεδρος του ΤΑΙΠΕΔ, του Ταμείου Αξιοποίησης Ιδιωτικής Περιουσίας του Δημοσίου, δήλωνε στο «REUTERS» ότι δεν εξετάζεται η πώλησή του, επειδή η μετοχική του αξία είναι μόνο 2,31 δισεκατομμύρια ευρώ. Τώρα θα πουληθεί κάτω από 700 εκατομμύρια ευρώ, όταν μόνο το πρώτο τρίμηνο του 2012 ο ΟΠΑΠ είχε κέρδη 132 εκατομμύρια ευρώ. Και με αυτό απ’ ό, τι φαίνεται είναι σύμφωνη και η ΔΗΜΑΡ.
Ας έρθουμε στους τομείς στρατηγικής σημασίας για την ανάπτυξη της χώρας και την επιβίωση των ανθρώπων της, για παράδειγμα στον τομέα της ενέργειας: 
Ολόκληρη η χρηματιστηριακή αξία της ΔΕΗ έχει συρρικνωθεί στα 383 εκατομμύρια ευρώ. Άρα, πώληση του πακέτου του 17% της ΔΕΗ, που έχει περάσει από το δημόσιο στο ΤΑΙΠΕΔ, θα προσφέρει όλα κι όλα 65 εκατομμύρια ευρώ στο κράτος. Στο κράτος για να πάει στους δανειστές, γιατί οτιδήποτε πουλιέται από το ΤΑΙΠΕΔ πάει κατευθείαν στον ειδικό λογαριασμό για να πληρώνονται τα δάνεια. Το κράτος λοιπόν σκοπεύει να δώσει το 17% της ΔΕΗ για 65 εκατομμύρια ευρώ, όταν μόνο η αξία των παγίων της ΔΕΗ –σταθμοί παραγωγής, δίκτυα μεταφοράς και διανομής- ξεπερνούν τα 13,7 δισεκατομμύρια ευρώ. Τα ίδια και με θεαματική μάλιστα αύξηση των κερδών σε συνθήκες κρίσης ισχύουν και για το φυσικό αέριο, τη ΔΕΠΑ και τη ΔΕΣΦΑ, για τα οποία ο κ. Στουρνάρας μάς είπε ότι είναι έτοιμα άμεσα προς πώληση. 
Στις σιδηροδρομικές μεταφορές μάς είπε ότι ετοιμάζεται προς πώληση η «ΤΡΑΙΝΟΣΕ», που όχι μόνο δεν παράγει πλέον ελλείμματα, αλλά και σε λίγες εβδομάδες με τη σύνδεση Ικόνιο-Θριάσιο, δημιουργούνται προϋποθέσεις τεράστιας ανάπτυξης των εμπορευματικών σιδηροδρομικών μεταφορών και μεγάλης κερδοφορίας της εταιρείας. 
Με κριτήριο το περιβάλλον βρισκόμαστε μπροστά στην προωθούμενη εκποίηση της τελευταίας δυνατότητας συγκεντρωμένου πράσινου στην Αθήνα, παρά τις υποσχέσεις τριών Πρωθυπουργών για Μητροπολιτικό Πάρκο. Ή του σημαντικότερου παραθαλάσσιου οικοπέδου στην Ευρώπη, σύμφωνα με έναν από τους υποψήφιους αγοραστές που έχει καταθέσει πρόταση. Αναφέρομαι στο πρώην αεροδρόμιο του Ελληνικού. 
Ενώ ψηφιζόταν το μεσοπρόθεσμο ένα χρόνο πριν, άρθρο της “Wall Street Journal”, εκφράζοντας σαφώς όχι μόνο το φθόνο τού ανταγωνιστή, ξεκινούσε με τη φράση: «Η Ελλάδα πουλιέται φθηνά και η Γερμανία έχει βγει για ψώνια». 
Είναι αυτά τα «ψώνια» που όσο μπορέσαμε μέχρι σήμερα καθυστερήσαμε. Και είμαστε βέβαιοι ότι ο λαός, οι εργαζόμενοι με τους αγώνες τους θα μπορέσουν και τώρα να βάλουν φραγμό στο μεγάλο φαγοπότι. Εμείς δεσμευόμαστε να στηρίξουμε με όλες μας τις δυνάμεις αυτούς τους αγώνες. 
Και γι’ αυτό θα καταψηφίσω την Κυβέρνησή σας. 
Σας ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ – ΕΚΜ))","OΛΓΑ-ΝΑΝΤΙΑ ΒΑΛΑΒΑΝΗ",48
"141637"," Το λόγο έχει η κ. Φωτεινή Πιπιλή, Βουλευτής της Νέας Δημοκρατίας.
Κυρία Πιπιλή, έχετε το λόγο για έξι λεπτά, για να μιλήσουν πολλοί συνάδελφοι.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141638"," Καλημέρα.
Πρέπει να συστηθούμε και πρέπει να εξηγήσω γιατί στηρίζω τις Προγραμματικές Δηλώσεις.
Συστήνομαι, λοιπόν. Υπήρξα από δεκαεπτά χρονών, για τριάντα επτά χρόνια σκληρά εργαζόμενη αποκλειστικά στον ιδιωτικό τομέα. Ανήκω στη μεγάλη κατηγορία των Ελλήνων η οποία φορολογήθηκε, είναι έντιμη, δεν καταχράστηκε ούτε 1 ευρώ. Άρα, με καλύπτει επιτέλους, μια Κυβέρνηση η οποία θα απαλλάξει την ελληνική κοινωνία απ’ όλη αυτήν την καταιγίδα του κρατισμού, του εσμού των κρατικοδίαιτων συνδικαλιστών που τόσα στοίχισαν στους μικροσυνταξιούχους και στις περικοπές των μισθωτών. 
Κάποτε πρέπει να έχουμε και το θάρρος και την αλήθεια να λέμε για το τι οδήγησε την Ελλάδα μεταξύ άλλων πολιτικών λαθών –ναι- σκανδάλων –ναι- σ’ αυτήν την καταστροφή. 
Η τρομοκρατία του κρατισμού, λοιπόν, δεν μας επηρεάζει. Θα την πολεμήσουμε. Δεν θα υποκύψουμε σε απειλές του τύπου «θα κρεμαστείτε στο Σύνταγμα» γιατί την ίδια δυνατότητα την έχει και το κομμάτι της κοινωνίας που εγώ και πάρα πολλοί εκπροσωπούμε. Ξέρουμε και εμείς να «κρεμάμε» στο Σύνταγμα αυτούς που κατασπατάλησαν τους φυσικούς πόρους, που κατασπατάλησαν το δημόσιο χρήμα.
Η ζάχαρη, λοιπόν –επειδή ακούω αυτόν τον τραγικό λαϊκισμό να επαναλαμβάνεται και μέσα στη Βουλή- δεν οδηγεί Έλληνες σε αυτοκτονίες, επειδή είναι κρατική ή ιδιωτική. Κάποτε πρέπει να σεβαστούμε το θέμα της αυτοκτονίας. Εγώ δεν ξέρω κανέναν κρατικοδίαιτο να αυτοκτονεί και δεν ξέρω καμμιά γιαγιά που της περικόψαμε τη σύνταξη να την απασχολεί αν η σύνταξή της τής δίνει το δικαίωμα να πάρει κρατική ή ιδιωτική ζάχαρη. Ακούστηκε πολύ αυτή η κουβέντα για τη ζάχαρη. Η ζάχαρη δεν είναι εθνικό προϊόν. Είναι εισαγόμενο προϊόν. Τα σιλό της ζάχαρης δεν είναι εθνικός θησαυρός, όπως είναι το φράγμα του Αλιάκμονα, για παράδειγμα, ή του Πηνειού. 
Άρα με τη λογική του κρατισμού, που βλέπω να επικρατεί πολύ, θα πρέπει να κρατικοποιήσουμε τη σοκολατοβιομηχανία «ΙΟΝ», την Παυλίδη, τα πατατάκια Τσακίρη, γιατί δεν επιτρέπεται στην Ελλάδα να υπάρχουν πετυχημένες ιδιωτικές εταιρείες που κάνουν εξαγωγές. Όχι, κύριοι. Κατά τη λογική αρκετών θα πρέπει ξαφνικά η ζάχαρη να είναι κρατική, όπως θα πρέπει να ξαναγίνει κρατικός ο ΟΤΕ για να δουν οι καινούργιες γενιές ότι χρειάζεται μέσο και βουλευτικό ρουσφέτι για να βάλεις τηλέφωνο. Με αυτήν τη λογική θα πρέπει να κρατικοποιηθούν αυτές οι απαράδεκτες ανταγωνιστικές εταιρείες της κινητής τηλεφωνίας, γιατί πού ακούγεται να υπάρχει κάθε μήνα καινούργιο πακέτο προσφοράς υπέρ του καταναλωτή! Όχι, κύριοι Υπουργοί των Οικονομικών. Όλα κρατικά για να καταλάβουν και οι νέοι Έλληνες τι σημαίνει κρατισμός.
Άκουσα χθες να λέει ο κ. Τσίπρας –τον οποίον άκουσα με προσοχή- ότι δεν πρέπει να πουληθεί το παραμικρό ή να αξιοποιηθεί –γιατί δεν μιλάμε για ξεπούλημα- από τη δημόσια περιουσία διότι κατά τον ΣΥΡΙΖΑ υπάρχει μια πρόταση. 
Ακούστε ποια είναι η πρόταση: Να συγκεντρωθεί όλη η δημόσια περιουσία να αποδοθεί σ’ έναν καινούργιο φορέα. Ξέρετε τι σημαίνει αυτό; Φορέας, διοικητικά συμβούλια, ρουσφέτια, όλα αυτά τα καταστροφικά. Να παραχωρήσουμε στον καινούργιο φορέα, που θα είναι τα ασφαλιστικά ταμεία και οι ασφαλιστικοί οργανισμοί, όλη τη δημόσια περιουσία για να μπορέσει –άκουσον, άκουσον!- το 2012 να αξιοποιηθεί η δημόσια περιουσία που σαπίζει τα τελευταία είκοσι χρόνια. 
Έχω ψάξει –και θα τα καταθέσω και στα Πρακτικά- πολλάκις και θα το ξανακάνω τη δημόσια περιουσία. Οι οργανισμοί, τα ασφαλιστικά ταμεία εγκλημάτησαν, κυρίες και κύριοι, τόσα χρόνια με τις περιουσίες τους, τις οποίες θα καταγράψω και τις οποίες έχουν αφήσει να ρημάζουν. Το ξενοδοχείο «LA MIRAGE» του Μετοχικό Ταμείο Αεροπορίας στην Ομόνοια έκλεισε. Το ξενοδοχείο «ESPERIA» στη Σταδίου του Ταμείου Νομικών, δέκα χιλιάδες τετραγωνικά, καταρρέει. Στην Κάνιγγος 21, το ξενοδοχείο «AMBASSADEUR» του Ταμείου Υπαλλήλων Ασφαλιστικών Ταμείων, πρώην Εφετείο, με εννέα χιλιάδες ογδόντα επτά τετραγωνικά μέτρα, έγινε καταφύγιο όλων των κακοποιών και άλλων στοιχείων. Ταμείο Επικουρικής Ασφάλισης Ιδιωτικού Τομέα ο ιδιοκτήτης. Το κυριότερο είναι το ΙΚΑ στην Πειραιώς. Είναι δεκατρείς χιλιάδες επτακόσια δέκα τετραγωνικά μέτρα. Εδώ και είκοσι χρόνια μετά τους σεισμούς, καταρρέει και πληρώνει το ΙΚΑ 600.000 ευρώ σε κτήριο στην πλατεία Θεάτρου. Οι 600.000 ευρώ είναι περικοπές συντάξεων. 
Να συνέλθουμε, λοιπόν. Να πάψει ο λαϊκισμός. Σας είπα ότι δεν αυτοκτονεί κανείς επειδή η ζάχαρη είναι κρατική. Αυτοκτονεί γιατί δεν υπάρχουν θέσεις εργασίας με τα παλιά καταστροφικά μυαλά. 
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΦΩΤΕΙΝΗ ΠΙΠΙΛΗ",430
"141639"," Ευχαριστούμε και εμείς την κ. Πιπιλή.
Ο κ. Τατσόπουλος έχει το λόγο.
ΠΕΤΡΟΣ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141640"," Δεν θα σας κουράσω. Θα περιοριστώ μονάχα στα σημεία των Προγραμματικών Δηλώσεων που άπτονται του πολιτισμού. Όπως, ίσως, έχετε ήδη διαπιστώσει, επειδή αυτά είναι εξίσου δυσεύρετα με το Μποζόνιο του Χιγκς, αν δεν κάνω λάθος –και μακάρι να κάνω λάθος- στις Προγραμματικές Δηλώσεις του Πρωθυπουργού η λέξη, ως λέξη και μόνο, «πολιτισμός» ακούστηκε μια φορά και μετά την πήρε ο άνεμος. Θα είμαι και εγώ εξαιρετικά σύντομος.
Επίσης, επειδή είμαι στραβάδι στην πολιτική ως νιόφερτος, με το θράσος και την άγνοια του νιόφερτου θα μου επιτρέψετε να σας γκρινιάξω, γιατί αν οι περισσότεροι απ’ όσους είχαν πάρει το λόγο μέχρι τώρα είχαν τηρήσει το χρόνο και δεν ζητούσαν ανοχή από το προεδρείο, τότε και εγώ δεν θα μιλούσα τώρα αλλά στον ενδεδειγμένο χρόνο, ο οποίος ήταν χθες μετά τα μεσάνυχτα κατά τη 1:00΄-1:30΄. 
Αν ρωτήσετε οποιοδήποτε υψηλόβαθμο στέλεχος ιδιωτικού καναλιού αυτή τη στιγμή θα σας πει ότι αυτός πράγματι είναι ο ενδεδειγμένος χρόνος να μιλάμε για τον πολιτισμό, να παρακολουθούμε εκπομπές για τον πολιτισμό, γιατί ο πολιτισμός είναι ένα ιδιόμορφο υπνωτικό χάπι που πρέπει να το παίρνουμε πριν κοιμηθούμε για να κοιμηθούμε. Αυτή είναι η εκτίμηση και ένα είδος αυτοεκπληρούμενης προφητείας γιατί αυτά τα υψηλόβαθμα στελέχη με αυτές τις απόψεις προτείνουν όλες οι εκπομπές πολιτισμού να μπαίνουν μετά τα μεσάνυχτα αφού έχουν χαμηλή τηλεθέαση. Και αφού μπαίνουν μετά τα μεσάνυχτα έχουν χαμηλή τηλεθέαση. Οπότε και αυτοί είναι ικανοποιημένοι γιατί επιβεβαιώνονται. 
Από το βραχύτατο διάστημα που ήμουν Αντιπρόεδρος στο Εθνικό Κέντρο Βιβλίου μπόρεσα και συγκέντρωσα μερικά στατιστικά στοιχεία με τα οποία και πάλι δεν θα σας φορτώσω. Θα σας πω μονάχα ένα ενδεικτικό. Ο ένας στους δύο Έλληνες δεν διαβάζει κανένα βιβλίο στη ζωή του. Κανένα, κανένα. Θα το πω και τέταρτη φορά: Κανένα. Δεν ξέρω, ίσως πολλοί συμπολίτες μας να πιστεύουν ότι τις πληροφορίες τις έχουν στο αίμα τους, στο DNA τους και τις μεταφέρουν και έτσι δεν χρειάζεται να ψάξουν να τις βρουν και κάπου αλλού. Είναι βεβαίως και εξαιρετικά εχέμυθοι. Δεν τις μοιράζονται και με κανέναν άλλον. 
Μη νομίζετε, όμως, ότι αυτό το λέω μονάχα για να επιστήσω την προσοχή στο ποια είναι η κατάσταση του πολιτισμού στη χώρα μας αυτή τη στιγμή. Το ίδιο ισχύει και για εμάς τους Βουλευτές.
Αρκετοί από εσάς θα γνωρίζετε ότι μέχρι πρόσφατα στη Φιλεκπαιδευτική Εταιρεία, στη Στοά του Βιβλίου, γινόταν για χρόνια μία έκθεση όπου οι Βουλευτές καλούνταν να πουν ποιοι είναι οι αγαπημένοι τους συγγραφείς και ποια τα αγαπημένα τους βιβλία. Όπως έμαθα από τους ανθρώπους που διοργάνωναν την έκθεση, αναγκάστηκαν να τη σταματήσουν, διότι οι Βουλευτές μας, οι «πατέρες του έθνους μας» πήγαιναν από τον Καζαντζάκη στον Καβάφη και από τον Καβάφη στον Καζαντζάκη και ό,τι θυμόνταν, χαίρονταν από τα μαθητικά τους χρόνια. 
Εικόνα σου είμαι, λοιπόν, κοινωνία και σου μοιάζω. Δεν είμαστε διαφορετικοί από τους συμπολίτες μας. Έχουμε την ίδια άγνοια πολιτισμού, όπως και οι συμπολίτες μας.
Πώς φτάσαμε ως εδώ; Δύο στοιχεία θα σας πω μόνο:
Το ένα -συγκρατήστε τη λέξη- λέγεται «αυτορρύθμιση». Είναι η διαβόητη φράση «αυτορρύθμιση της αγοράς», το «αόρατο χέρι», που έλεγε ο Άνταμ Σμιθ, που μπορεί και όλα τα κανονίζει με μαγικό τρόπο, εναρμονίζοντας τη ζήτηση με την προσφορά, αυτό που θέλει πραγματικά ο κόσμος, αυτό που έχει ανάγκη. Και αντίστοιχα εναρμονίζει και τις τιμές, στις οποίες προσφέρεται αυτό το προϊόν.
Αυτή η διαβόητη «αυτορρύθμιση» μέσα σε είκοσι χρόνια και κάτι ιδιωτικής τηλεόρασης, μας έφτασε στο σημείο όλα τα σκουπίδια τα μεταμεσονύκτια να διολισθήσουν σε όλες τις τηλεοπτικές ζώνες, να μπουν ακόμη και στην prime time ζώνη, να διεμβολίσουν ακόμη και το δελτίο ειδήσεων και όλες οι εκπομπές πολιτισμού, οι εκπομπές έρευνας να πάνε μετά τα μεσάνυχτα. Φανταστείτε την παράνοια της αυτορρύθμισης. 
Μπορείτε να ακούτε φοβερές πομφόλυγες, φοβερά παχιά λόγια, ότι ο πολιτισμός είναι η βαριά βιομηχανία αυτής της χώρας. Είναι υποκριτικά λόγια, ψεύτικα. Εγώ θα σας πω ότι ο πολιτισμός είναι η πορνοβιομηχανία αυτής της χώρας, γι’ αυτό και τη βάζουμε μετά τα μεσάνυχτα, για να μη σοκάρονται τα παιδιά μας, να κοιμούνται εκείνη την ώρα. 
Η αυτορρύθμιση μας οδήγησε στο απίστευτο φαινόμενο όλη η πρώτη ζώνη της ελληνικής τηλεόρασης να κυριαρχείται αυτήν τη στιγμή από τουρκικά σίριαλ. Γιατί; Όχι για λόγους συνωμοσίας, όχι επειδή θέλουν να μας εκτουρκίσουν, αλλά επειδή η θεωρία της συμπίεσης του κόστους οδήγησε τα κανάλια στο να προμηθευτούν τα πιο φθηνά τηλεοπτικά προϊόντα και να μας βομβαρδίσουν με αυτά. Ξέχασαν μέσα σε μία μέρα την πολιτιστική μας ταυτότητα, ξέχασαν την εθνική μας κληρονομιά. Μπορούμε να βλέπουμε από το πρωί έως το βράδυ τουρκικά σίριαλ.
Η αυτορρύθμιση οδήγησε στην πλήρη εξαθλίωση ολόκληρη γενιά καλλιτεχνών. Ηθοποιοί άνεργοι που δεν βρίσκουν δουλειά στην πατρίδα τους και που πρέπει να πάνε στο εξωτερικό, πρέπει να πάνε στην Κύπρο. Μόνο τα realities επικράτησαν, διότι με βάση την αυτορρύθμιση τα realities ήταν τα πιο φθηνά προϊόντα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε, και τελειώνω.
Απέναντι σε όλα αυτά, το Υπουργείο Πολιτισμού –το αλήστου μνήμης Υπουργείο Πολιτισμού, διότι τώρα πια είναι παράρτημα Υπουργείου- δεν ήταν παρά ένα είδος ιδιότυπου καθαρτηρίου, ένας τόπος τιμωρίας των άτακτων Υπουργών, χαμηλά στην ιεραρχία. Είτε τους έστελναν εκεί μέχρι να ξαναγίνουν καλά παιδιά, είτε τους έστελναν για να εκπολιτιστούν οι ίδιοι. Εξ ου και ακούγαμε από τα χείλη τους αδιανόητες κενές ασυναρτησίες, βαρύγδουπες πομφόλυγες. 
Δεν ήταν, όμως, μονάχα αυτή η αποστολή του. Ξέρουμε τη δύσοσμη υπόθεση Ζαχόπουλου, που έφερε στην επιφάνεια όλα εκείνα τα φανερά και μυστικά κονδύλια που μοιράζονταν στους πιο απίθανους τύπους, στον πολιτιστικό σύλλογο της Κάτω Παναγιάς ή της Άνω Παναγιάς, σε πολιτιστικούς συλλόγους σφραγίδες, που ο μόνος λόγος ύπαρξής τους ήταν να πάρουν λεφτά από το Υπουργείο Πολιτισμού και ταυτόχρονα να λοιδορηθούν ως κρατικοδίαιτοι οι πραγματικοί καλλιτέχνες, οι συγγραφείς που πένονται, που είναι ανασφάλιστοι. Και δεν σας λέω για τους αγνώστους συγγραφείς. Σας λέω για τους πιο γνωστούς συγγραφείς της χώρας που είναι ανασφάλιστοι αυτήν τη στιγμή και που λοιδορούνται ως κρατικοδίαιτοι, οι άνθρωποι που τους θυμόμαστε μονάχα στις κηδείες τους και λέμε «τι καλοί και τι χαμηλών τόνων ήταν αυτοί οι άνθρωποι».
Τελειώνω με ένα παράδειγμα, κύριε Πρόεδρε. Ο Φρανσουά Μιτεράν κάποια στιγμή, θέλοντας να περάσει ένα υψηλό κονδύλι για τον πολιτισμό, λοιδορήθηκε από δημοσιογράφους για το πώς είναι δυνατόν να δίνει τόσα πολλά λεφτά για τον πολιτισμό. Και γύρισε και είπε σε ένα δημοσιογράφο: «Δεν μου λες παιδί μου, πότε εκδόθηκε η Madame Bovary;» «Νομίζω το 1857, κύριε Πρόεδρε.» «Μπράβο. Σωστά. Ποιος ήταν Πρωθυπουργός της Γαλλίας το 1857;» «Δεν γνωρίζω, κύριε Πρόεδρε.» «Γι’ αυτό πρέπει να πάνε τα κονδύλια στον Πολιτισμό. Επειδή δεν θυμάσαι τον Πρωθυπουργό της Γαλλίας το 1857, αλλά θυμάσαι τη Madame Bovary.»
Ελπίζω αυτήν την επώδυνη δοκιμασία να μην τη θέσετε σε κανέναν Έλληνα δημοσιογράφο ή σε κανέναν Έλληνα πολιτικό. Ελπίζω, όμως, κι εύχομαι το Υπουργείο Παιδείας, πια, και Πολιτισμού να ακολουθήσει το παράδειγμα του Φρανσουά Μιτεράν.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ- ΕΚΜ)","ΓΕΩΡΓΙΟΣ ΤΑΤΣΟΠΟΥΛΟΣ",483
"141641"," Ο Βουλευτής Κυκλάδων κ. Παναγιώτης Ρήγας έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141642"," Κυρίες και κύριοι συνάδελφοι, είμαστε μπροστά σε ένα πολιτικό εγχείρημα πολύ μεγάλης δυσκολίας, υψηλού ρίσκου, αλλά με την πρόκληση ότι αν επιτύχει, θα δώσει στο όραμα και στην ελπίδα του ελληνικού λαού σάρκα και οστά. Δύσκολο το έργο. Χρειάζονται υπερβάσεις. Υπερβάσεις και σε συλλογικό και σε ατομικό επίπεδο. 
Όσοι συμμετέχουμε σε αυτήν την προσπάθεια πρέπει να ξεχάσουμε παλιές πρακτικές, αντιλήψεις και νοοτροπίες τις οποίες μετήλθαμε για ένα πολύ μεγάλο χρονικό διάστημα.
Σε ό,τι μας αφορά, συμμετέχουμε σε αυτήν την Κυβέρνηση με ειλικρινή πρόθεση να στηρίξουμε, να προτρέψουμε και να ελέγξουμε. Από την κρίση οφείλουμε να βγούμε με σχέδιο, το οποίο έχουμε καταθέσει, με αποφασιστικότητα, με τόλμη και κυρίως με αποτελέσματα.
Οι άνεργοι, που μας ακούνε, δεν έχουν ανάγκη από τα κομματικά μοιρολόγια, που ακούστηκαν πολλά σε αυτήν την Αίθουσα, δεν έχουν ανάγκη από συλλυπητήρια. Έχουν ανάγκη από αποτελέσματα, από πράξεις. 
Και για να υπάρξει αντιμετώπιση αυτού του μεγάλου προβλήματος που έχει οδηγήσει σε μία τεράστια ανθρωπιστική κρίση, χρειάζεται να επανεκκινήσει η οικονομία, χρειάζεται να μπει μπροστά πάλι το τρένο της ανάπτυξης, με σχέδιο, όμως, όχι απλώς με ρευστότητα, η οποία μπορεί να ρίξει στη μαύρη τρύπα του παρασιτισμού και της παραοικονομίας τεράστιους πόρους. Χρειάζονται στοχευμένες παρεμβάσεις σε τομείς που η ελληνική οικονομία διαθέτει συγκριτικά πλεονεκτήματα. 
Πρέπει επιτέλους, αγαπητοί συνάδελφοι -και απευθύνομαι κυρίως στους συναδέλφους που στηρίζουμε αυτήν την Κυβέρνηση- να αποφασίσουμε ότι δεν μπορούμε να μιλάμε στο όνομα των ανέργων και να στηρίζουμε συμφέροντα συντεχνιών. Δεν μπορούμε να συνεχίσουμε να αβαντάρουμε συμπεριφορές πανίσχυρων συντεχνιακών ομάδων της ελληνικής οικονομίας εάν θέλουμε να μπορέσουμε να στηρίξουμε αυτήν τη στιγμή το χαμηλοσυνταξιούχο, το χαμηλόμισθο, τον άνεργο. Πρέπει να αποφασίσουμε ότι αυτά για τα οποία δεσμευτήκαμε, θα τα κάνουμε πράξη, θα τα φέρουμε σε πέρας.
Άκουσα χθες τον Υπουργό επί των Εσωτερικών να αναφέρεται στα σχέδια της Κυβέρνησης στον τομέα αυτό. Έχει γίνει σημαντικό έργο. Έχουν υπάρξει πρόσφατα σημαντικές μεταρρυθμίσεις οι οποίες αφορούν κυρίως το χώρο της αυτοδιοίκησης. Οι μεταρρυθμίσεις δεν θεσπίζονται κι εκεί τελειώσαμε. Χρειάζεται να αξιολογούνται, να διορθώνονται, να βελτιώνονται. Και ο «Καλλικράτης», ο οποίος θεσπίστηκε σε μία άσχημη οικονομική συγκυρία, οφείλει να προσαρμοστεί, να διορθωθεί, να βελτιωθεί.
Άκουσα –και πιστεύω αυτό να γίνει πράξη- ότι οι περιφέρειες θα αποτελέσουν τον αναπτυξιακό θεσμό, θα επιτελέσουν το έργο για το οποίο έγιναν και οι δήμοι θα αποτελέσουν τους μοχλούς της τοπικής ανάπτυξης και το θεσμό που θα παρέχει ποιοτικές υπηρεσίες στους πολίτες. 
Αυτό πρέπει να το ξεκαθαρίσουμε. Δεν είναι δυνατόν να συνεχίζουν οι περιφέρειες να εμπλέκονται στην παροχή διοικητικών αρμοδιοτήτων, οφείλουν να παίξουν τον πραγματικό και αναπτυξιακό τους ρόλο. Για να γίνει αυτό, όμως, πρέπει όλη η αλλαγή, που αφορά την ηλεκτρονική διακυβέρνηση, τους όρους και τους κανόνες διοίκησης, να περάσει σ’ όλη τη δομή της αυτοδιοίκησης. Πρέπει, επίσης, να γίνει πράξη αυτό που πολλά χρόνια λέμε για την αποκεντρωμένη υλοποίηση του προϋπολογισμού. Μεγαλύτερη εμπιστοσύνη στην αυτοδιοίκηση. 
Σε αυτές τις κρίσιμες ώρες είναι ο μόνος θεσμός, ο οποίος μπορεί να διαχειριστεί με επιτυχία προγράμματα κοινωνικής στήριξης. Είναι ο μόνος θεσμός που με βάση την αρχή της επικουρικότητας και της εγγύτητας μπορεί να παρέχει ποιοτικές υπηρεσίες στους πολίτες, μπορεί να κάνει πράξη εκείνα τα κοινωνικά προγράμματα τα οποία έχει σήμερα ανάγκη ο τόπος. Η προώθηση του προγράμματος της αυτεπιστασίας, δεν μπορεί να περιμένει άλλο. Είναι μια ανάσα, μια αναγκαία αλλά όχι ικανή συνθήκη για να μπορέσουμε να αντιμετωπίσουμε το πρόβλημα της ανεργίας που υπάρχει ιδιαίτερα έντονο, κυρίως στις περιφέρειες της χώρας.
Για να γίνουν όλα αυτά, όπως είπα και στην αρχή της ομιλίας μου, χρειάζεται θάρρος, τόλμη και αποφασιστικότητα. Οφείλουμε όλοι να απαλλαγούμε από τους ζωτικούς μύθους που επί χρόνια ολόκληρα καλλιεργήσαμε και ζήσαμε με αυτούς. Δεν είναι δυνατόν να συνεχίζουμε με τα ιδεολογήματα που παρελθόντος, να τάζουμε τα πάντα σ’ όλους, τα προγράμματά μας να είναι μαξιλάρια για όλα τα όνειρα. Δεν είναι δυνατόν αυτήν τη στιγμή σε περίοδο κρίσης να συνεχίζουμε ως πολιτικά κόμματα και ως πολιτικό σύστημα να χαϊδεύουμε τους πάντες. Είναι ανάγκη να έχουμε καθαρό, σαφή, συγκεκριμένο πολιτικό λόγο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εάν, αγαπητές και αγαπητοί φίλοι, αυτή η Κυβέρνηση κατορθώσει παρά τις αμαρτίες του παρελθόντος γιατί ο τρώσας και ιάσεται, παρά τα σφάλματα τα οποία έχουν γίνει, να δρομολογήσει τις αναγκαίες αλλαγές, τις αναγκαίες προοδευτικές μεταρρυθμίσεις, τότε πράγματι αποτελεί την τελευταία ελπίδα, το τελευταίο καταφύγιο για την έξοδο απ’ αυτήν την κρίση. 
Σε αυτό το χρονικό διάστημα που παρακολούθησα τη συζήτηση στη Βουλή, είδα ότι κάποιοι προτείνουν και άλλους δρόμους. Οι δρόμοι αυτοί είναι οι δρόμοι της ευκολίας και της απλούστευσης, όχι διαπραγμάτευση, τέρμα πλέον στην υποτέλεια, μονομερής καταγγελία. Βέβαια, όλα αυτά δεν συνάδουν με τα επιχειρήματα που χρησιμοποιούν προηγουμένως.","ΠΑΝΑΓΙΩΤΗΣ ΡΗΓΑΣ",443
"141643"," Συντομεύετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141644"," Τελειώνω, κύριε Πρόεδρε.
Θυμίζω ότι κάποιοι έλεγαν «διαγραφή μονομερή του χρέους», αποκρύβοντας όμως ότι κάνοντας διαγραφή μονομερή του χρέους η υποτίμηση των ομολόγων που είχαν στα χέρια τους τα ασφαλιστικά ταμεία και οι τράπεζες δεν θα ήταν της τάξης του 53%, αλλά θα ήταν της τάξης του 100%. Κάποιοι λένε για εθνικό τραπεζικό σύστημα και σήμερα μας προτείνουν ανακεφαλαιοποίηση του τραπεζικού συστήματος από τους μηχανισμούς στήριξης όταν ξέρουν ότι μ’ αυτόν τον τρόπο η εποπτεία θα περάσει σ’ αυτούς τους μηχανισμούς. Από εκεί, λοιπόν, που από τη μια πλευρά απέκρουαν αυτές τις λύσεις, τώρα προσχωρούν σ’ αυτές. Και πολλά άλλα τα οποία δείχνουν με ποια επιπολαιότητα και ευκολία κάποιοι χειρίζονται τόσο σοβαρές υποθέσεις.
Να είμαστε, λοιπόν, συγκεκριμένοι και σοβαροί. Η χώρα έχει ανάγκη από την προσπάθεια όλων μας. Θα πρέπει, λοιπόν, για να πετύχουμε να διαψεύσουμε την ιστορία μας. Δυστυχώς, η ιστορία μας δεν είναι σύμμαχός μας, γιατί όλες οι εθνικές κρίσεις σ’ αυτόν τον τόπο τελείωναν με εθνικές τραγωδίες. Όταν έπρεπε να κάνουμε πρόσθεση, κάναμε διαίρεση. Αυτήν τη στιγμή, λοιπόν, ας μην επαναλάβουμε τα ίδια σφάλματα. Ας στηρίξουμε αυτήν την προσπάθεια με την ελπίδα ότι ο ελληνικός λαός θα μπορέσει να ανασάνει και θα μπορέσει η χώρα μας να βγει από αυτήν την κρίση.
Δίνω ψήφο εμπιστοσύνης στην Κυβέρνηση.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΝΑΓΙΩΤΗΣ ΡΗΓΑΣ",443
"141645"," Και εμείς σας ευχαριστούμε.
Το λόγο έχει ο Υπουργός Παιδείας, Θρησκευμάτων, Πολιτισμού και Αθλητισμού κ. Κωνσταντίνος Αρβανιτόπουλος για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141646"," Κύριε Πρόεδρε, κυρίες και κύριοι συνάδελφοι, η ανάληψη των καθηκόντων του Υπουργού Παιδείας, Θρησκευμάτων, Πολιτισμού και Αθλητισμού αποτελεί υψίστη τιμή και ευθύνη και θέλω να ευχαριστήσω τον Πρωθυπουργό Αντώνη Σαμαρά, αλλά και τους Προέδρους των κομμάτων που συγκροτούν αυτήν την Κυβέρνηση εθνικής σωτηρίας, τον κ. Βενιζέλο και τον κ. Κουβέλη, για την εμπιστοσύνη τους.
Κυρίες και κύριοι συνάδελφοι, το αίτημα για τη βελτίωση της παιδείας αποτελεί διαχρονική και καθολική απαίτηση των Ελλήνων πολιτών. Το σταθερό συμπέρασμα κάθε κριτικής συγκεφαλαιώνεται τα τελευταία χρόνια πάντα στην ίδια επωδό. Το εκπαιδευτικό μας σύστημα χρειάζεται τομές. Το όραμα για μια καλύτερη παιδεία στο επίπεδο του πολιτικού αιτήματος εκφράστηκε από το διαχρονικό σύνθημα της εκπαιδευτικής μεταρρύθμισης. Οι εκπαιδευτικές μεταρρυθμίσεις, όμως, στην Ελλάδα τις τελευταίες δεκαετίες απέκτησαν ένα στενά προκαθορισμένο πλαίσιο, μεταρρυθμίσεις που εστιάστηκαν στα δομικά χαρακτηριστικά του συστήματος και όχι στα ποιοτικά, στο περίγραμμα και όχι στην ουσία. Από εκεί και πέρα η εικόνα έμεινε σταθερή και αναλλοίωτη. Η παιδεία μας εξαντλείται από το δημοτικό έως το πανεπιστήμιο στην άχαρη γυμναστική της διάνοιας με την απομνημόνευση. Διδάσκουμε τους νέους και τις νέες να απομνημονεύουν γνώσεις και πληροφορίες που ξεχνιούνται σύντομα, αντί να τους μαθαίνουμε τις μεθόδους για την απόκτησή τους. Δεν μαθαίνουμε τους νέους και τις νέες πώς να κρίνουν αυτά που διαβάζουν. Δεν τους διδάσκουμε να αρθρώνουν προφορικό λόγο με νοήματα και επιχειρήματα βασισμένα σε στέρεη λογική βάση. Στις τελευταίες τάξεις της δευτεροβάθμιας εκπαίδευσης η εκπαίδευση γίνεται εισιτήριο εισόδου στις ανώτατες σχολές. Αλλά και στις ανώτατες σχολές έχει επικρατήσει η εμπορευματοποίηση του πτυχίου. Το σημερινό εκπαιδευτικό σύστημα ετοιμάζει καταναλωτές, όχι πολίτες. Η γνώση γίνεται ανταλλάξιμο αγαθό για να διασφαλίσει το διορισμό και όχι σπουδή που σκοπεύει στην ανθρώπινη καλλιέργεια. Πώς μπορεί να αλλάξει αυτή η πραγματικότητα;
Είναι προφανές, κυρίες και κύριοι συνάδελφοι, ότι το πρόβλημα της παιδείας ούτε αντιμετωπίζεται ούτε εξαντλείται σε μια εκπαιδευτική μεταρρύθμιση. Χρειάζεται αλλαγή νοοτροπίας παντού. Χρειάζεται μια επανάσταση αξιοκρατίας για την ανανέωση και αναβάθμιση του εκπαιδευτικού συστήματος και του εκπαιδευτικού δυναμικού της χώρας, γιατί η παιδεία αποτελεί εγγύηση των ίσων ευκαιριών, της κοινωνικής συνοχής, της κοινωνικής κινητικότητας, γιατί διαμορφώνει χαρακτήρες και προετοιμάζει του νέους Έλληνες να γίνουν πολίτες της Ευρώπης και του κόσμου.
Κυρίες και κύριοι συνάδελφοι, σ’ αυτήν την κατεύθυνση η πολιτική μας για την παιδεία στηρίζεται σε τέσσερις άξονες. Πρώτος άξονας είναι οι άνθρωποι της εκπαίδευσης. Οι μόνοι που μπορούν να δώσουν σάρκα και οστά στο πάνδημο αίτημα της αναβάθμισης της παιδείας μας πέρα από τη συνθηματολογία των μεταρρυθμίσεων είναι οι εκπαιδευτικοί, όλοι όσοι δίνουν καθημερινά τη μάχη για τη μάθηση συχνά με προσωπικό κόστος και θυσίες. Προσβλέπουμε στη δική τους συμβολή, στην αναγεννητική προσπάθεια του εκπαιδευτικού συστήματος. Για να μπορέσουν, όμως, οι εκπαιδευτικοί μας να ανταποκριθούν στις απαιτήσεις του λειτουργήματός τους είναι απαραίτητη η διαρκής επιμόρφωσή τους, η βελτίωση των ικανοτήτων τους, αλλά και η παροχή από την πολιτεία όλων των απαραίτητων υλικοτεχνικών εφοδίων που απαιτούνται. 
Εμείς δεσμευόμαστε για την εξασφάλιση των εφοδίων αυτών, για τη συνεχή και ανατροφοδοτούμενη αξιολόγηση συνολικά της εκπαιδευτικής διαδικασίας και των συντελεστών της. Προωθούμε άμεσα την αξιολόγηση διαδικασιών και του ανθρωπίνου δυναμικού των εκπαιδευτικών μας με στόχο την ανάδειξη των τομέων που χρειάζονται βελτιωτικές παρεμβάσεις.
Δεύτερος άξονας είναι η ποιότητα της προσφερόμενης παιδείας για όλες τις Ελληνίδες, τους Έλληνες και τις οικογένειές τους. Σε όλες τις βαθμίδες εκπαίδευσης από το κέντρο της Αθήνας, στην ακριτική Ελλάδα και σε κάθε γωνιά του κόσμου όπου υπάρχουν Έλληνες και Ελληνόπουλα η ποιότητα της εκπαίδευσης ορίζει τη ζωή τους, προσδιορίζει την ταυτότητά τους. Δίνουμε προτεραιότητα στην παιδευτική σκοπιμότητα, να μαθαίνουν να μιλάνε και να γράφουν σωστά τη γλώσσα, να σκέφτονται και να κρίνουν, να μην απομνημονεύουν τη γνώση, αλλά να ξέρουν πού και πώς θα την βρουν, σε ποιες πηγές και με ποια μέθοδο. 
Η ποιότητα πρέπει να διαπερνά και να αναβαθμίζει σε περιεχόμενο και μορφή τα αναλυτικά προγράμματα και τη διδακτέα ύλη, τις μεθόδους διδασκαλίας και τα σχολικά βιβλία, τη διδασκαλία ξένων γλωσσών ως και τον τρόπο αντιμετώπισης των εκπαιδευτικών ανισοτήτων. Ιδιαίτερα η εξασφάλιση ισότητας ευκαιριών στη νέα γενιά σ’ όλους τους μαθητές, σ’ όλους τους νέους, στα παιδιά με κινητική αναπηρία, με νοητική στέρηση, με σεβασμό στις ιδιαιτερότητες και τη διαφορετικότητα, με ουσιαστική αντιμετώπιση των μαθησιακών δυσκολιών, με ψυχοπαιδαγωγική υποστήριξη συνιστούν όχι απλά προτεραιότητες, αλλά αδήριτο καθήκον.
Ποιότητα, λοιπόν, στη βάση ενός κεντρικού εκπαιδευτικού σχεδιασμού με την αναβάθμιση του ρόλου του Ινστιτούτου Εκπαιδευτικής Πολιτικής αλλά και της Ανεξάρτητης Αρχής Διασφάλισης Ποιότητας στην ανώτατη εκπαίδευση. 
Τρίτος άξονας η ενίσχυση των υποδομών της κτηριολογικής και υλικοτεχνικής υποδομής. Τα έξυπνα βιοκλιματικά εκπαιδευτήρια και τα σύγχρονα ψηφιακά εποπτικά μέσα, η τεχνολογία του ηλεκτρονικού βιβλίου, η υλοποίηση της ψηφιακής τάξης, η ψηφιοποίηση των σχολικών βιβλιοθηκών συνθέτουν και δημιουργούν ένα σύγχρονο εκπαιδευτικό περιβάλλον. Κεντρικό εργαλείο εφαρμογής πολιτικών ενίσχυσης των υποδομών αυτών είναι η απορρόφηση κονδυλίων από το ΕΣΠΑ και το επιχειρησιακό πρόγραμμα «Εκπαίδευση και Διά Βίου Μάθηση», το οποίο σήμερα προσεγγίζει το 28%.
Τέταρτος άξονας της πολιτικής μας είναι ο συγκερασμός και η σύνθεση των στόχων της στρατηγικής «Ευρώπη 2020», με το διαχρονικό πνεύμα της ελληνικής παιδείας. Στόχος στρατηγικής της «Ευρώπη 2020» είναι μια Ευρώπη χωρίς αποκλεισμούς, με ανάπτυξη για όλους. Και εμείς θέλουμε την Ελλάδα να πρωταγωνιστεί ξανά στη διαμόρφωση της σύγχρονης σκέψης και της παιδείας. Η Ευρώπη θέτει τη γνώση ως βάση μιας δυναμικής και ανταγωνιστικής οικονομίας, κάτι που αποτελεί ευκαιρία και πρόκληση συνάμα για τη χώρα μας, όχι μόνο για να ακολουθήσουμε τα βήματά της, όχι μόνο για να μη μείνουμε πίσω, αλλά για να μπολιάσουμε και πάλι με τη γνώση και τις βασικές αξίες της ελληνικής σκέψης και δημιουργίας, για να συνδιαμορφώσουμε τα βήματα της ευρωπαϊκής πορείας.
Κυρίες και κύριοι συνάδελφοι, σε κάθε βαθμίδα της εκπαίδευσης, σε κάθε δράση του Υπουργείου, επιτελική, εκτελεστική και υποστηρικτική, βασιζόμαστε σε αυτούς τους άξονες που προανέφερα. Στην πρωτοβάθμια εκπαίδευση στοχεύουμε σε ένα υποχρεωτικό διετές νηπιαγωγείο. Αναβαθμίζουμε και επεκτείνουμε το θεσμό του ολοήμερου δημοτικού σχολείου. Αναμορφώνουμε τα αναλυτικά προγράμματα, ενισχύοντας τις δεξιότητες, τη δημιουργικότητα και την ομαδικότητα των μαθητών. Επανασχεδιάζουμε και υλοποιούμε τα ψηφιακά προγράμματα της εκπαίδευσης, ώστε όχι μόνο να ενισχύσουμε τις υποδομές, αλλά και να στηρίξουμε μέσα από μια ουσιαστική επιμορφωτική διαδικασία το έργο των δασκάλων. Το ψηφιακό σχολείο παίρνει σάρκα και οστά τη σχολική χρονιά 2013-2014. 
Στη δευτεροβάθμια εκπαίδευση θα καταθέσουμε νομοσχέδιο εντός του έτους για τη μεταρρύθμιση του γενικού και επαγγελματικού λυκείου. Στοχεύουμε στη μορφωτική αυτοτέλεια του λυκείου, στο γνωσιακό επαναπροσδιορισμό του, στην αντιμετώπιση της σχολικής διαρροής. Στα δομικά χαρακτηριστικά του λυκείου θα δίνεται έμφαση στην ανθρωπιστική παιδεία, θα προωθείται η σταδιακή εμβάθυνση στα γνωστικά αντικείμενα και όχι η κάθετη εξειδίκευση και θα καθιερώνεται η ταύτιση της διδακτέας με την εξεταστέα ύλη. Ιδιαίτερη μέριμνα θα ληφθεί, ώστε να εξασφαλιστεί η σωστή αντιμετώπιση όλων των διδακτικών αντικειμένων. 
Στο επαγγελματικό λύκειο επιδιώκουμε την αναβάθμιση της τεχνικής και επαγγελματικής εκπαίδευσης, με στόχο τη σύνδεσή της και την ευκολότερη πρόσβαση στην αγορά εργασίας, σε τέχνες ή επαγγέλματα αιχμής, τη δυνατότητα πρόσβασης στην ανώτατη εκπαίδευση και την πιστοποίηση γνώσεων και την κατοχύρωση επαγγελματικών δικαιωμάτων, σύμφωνα με τα δεδομένα της Ευρωπαϊκής Ένωσης. 
Στη μεταλυκειακή εκπαίδευση και κατάρτιση ολοκληρώνουμε τη μεταφορά, τις αρμοδιότητες, τις λειτουργίες των δημοσίων ινστιτούτων επαγγελματικής κατάρτισης στην περιφερειακή αυτοδιοίκηση. Στόχος ο εξορθολογισμός του συστήματος και η προσαρμογή του στις περιφερειακές και τοπικές αναπτυξιακές προτεραιότητες. 
Στηρίζουμε, αλλά και ελέγχουμε το θεσμό των κέντρων μεταλυκειακής εκπαίδευσης, με στόχο την παροχή υψηλής ποιότητας υπηρεσιών και την προστασία του πολίτη από χορήγηση πτυχίων χωρίς κόπο και αντίκρισμα. Προχωράμε, τέλος, στην αναγνώριση των επαγγελματικών προσόντων, εναρμονίζοντας τις πολιτικές μας με το ευρωπαϊκό γίγνεσθαι.
Η εκπαίδευση των ελληνοπαίδων του εξωτερικού ενισχύεται αποφασιστικά μέσα από τη συνέργεια της ελληνικής πολιτείας, του Οικουμενικού Πατριαρχείου, των άλλων πατριαρχείων και των ελληνικών κοινοτήτων της διασποράς και σε όλα τα επίπεδα εκπαίδευσης, από την πρωτοβάθμια έως την ανώτατη εκπαίδευση και την ενίσχυση των πανεπιστημιακών εδρών Ελληνικής Γλώσσας και Πολιτισμού. 
Στην ανώτατη εκπαίδευση ο στόχος μας είναι η ποιοτική αναβάθμιση, η απρόσκοπτη λειτουργία και η ενίσχυση του δημόσιου πανεπιστημίου, ιδιαίτερα σήμερα, στην περίοδο της πιο οξείας οικονομικής και κοινωνικής κρίσης που αντιμετωπίζει η χώρα. 
Στο πλαίσιο αυτό, μέσα από έναν ουσιαστικό διάλογο, προχωράμε σε μεταβολές στην ανώτατη εκπαίδευση, βασισμένες στους επόμενους άξονες.
Πρώτον, στον εξορθολογισμό του χάρτη της ανώτατης εκπαίδευσης της χώρας, με βάση ακαδημαϊκά κριτήρια, αλλά και την κοινωνική και οικονομική γεωγραφία της χώρας, καθώς όλοι γνωρίζουμε ότι το στρεβλό μοντέλο ανάπτυξης που ακολουθήθηκε τα τριάντα τελευταία χρόνια, πρέπει να αλλάξει. Προχωράμε, όμως, με εθνικό στρατηγικό σχέδιο, μέσα από έναν εθνικό διάλογο, με συγκεκριμένο χρονοδιάγραμμα. 
Το δεύτερο είναι η ολοκλήρωση της εφαρμογής του νόμου για την ανώτατη εκπαίδευση. 
Θα μου επιτρέψετε να στείλω ένα μήνυμα στο σημείο αυτό, σαφές και αδιαπραγμάτευτο και προς τους αρνητές και προς τους ζηλωτές της μεταρρύθμισης και όλους αυτούς που τις τελευταίες μέρες έχουν γίνει δικαστές προθέσεων της ηγεσίας του Υπουργείου αλλά και της Κυβέρνησης, πριν καν την ανάγνωση των Προγραμματικών Δηλώσεων. Ο μοναδικός γνώμονας των αποφάσεών μας είναι το δημόσιο συμφέρον. Και το δημόσιο συμφέρον στην ανώτατη εκπαίδευση επιβάλλει δύο πράγματα: 
Πρώτον, την ολοκλήρωση της μεταρρύθμισης, το οποίο σημαίνει την εφαρμογή του νόμου και στο σκέλος της διοίκησης. Προς την κατεύθυνση αυτή, όπου και αν χρειαστεί, θα γίνουν οι απαραίτητες διασαφηνίσεις και προσαρμογές, χωρίς να αλλοιώνεται ο πυρήνας, η κατεύθυνση και η φιλοσοφία της μεταρρύθμισης.
Δεύτερον, τη διασφάλιση της εύρυθμης λειτουργίας των ελληνικών ανωτάτων ιδρυμάτων, το οποίο σημαίνει ανοιχτά ιδρύματα για να παρέχουν το δημόσιο αγαθό της παιδείας σε αυτή την περίοδο της βαθιάς οικονομικής και κοινωνικής κρίσης.
Προχωράμε, επίσης, σε μελέτη του συστήματος συγγραμμάτων για τον εξορθολογισμό του. 
Επίσης, προχωράμε και θα προχωρήσουμε στη βελτίωση των υποδομών της φοιτητικής μέριμνας.
Αφού ολοκληρωθούν οι μεταρρυθμίσεις τόσο της δευτεροβάθμιας όσο και της τριτοβάθμιας εκπαίδευσης, τότε και μόνο μπορούμε να συζητήσουμε σοβαρά για τον επανασχεδιασμό του εξεταστικού συστήματος εισαγωγής στα ανώτατα ιδρύματα, με ορίζοντα εφαρμογής του νέου συστήματος την ακαδημαϊκή περίοδο 2016-2017.
Ενισχύουμε, τέλος, δράσεις υποστήριξης, έκφρασης και κινητικότητας της νέας γενιάς. Αναβαθμίζουμε και προωθούμε δράσεις, όπως το Παρατηρητήριο για τα Δικαιώματα του Παιδιού, την ενίσχυση της επιχειρηματικότητας, τη συμμετοχή, όπως τα τοπικά συμβούλια νέων, με ενίσχυση του ρόλου τους στα δημοτικά δρώμενα. Με αιχμή τη Γενική Γραμματεία Νέας Γενιάς, προχωράμε στη χάραξη εθνικής στρατηγικής για τον εθελοντισμό και το ρόλο και το λόγο της νέας γενιάς στα εθνικά και ευρωπαϊκά δρώμενα. 
Ο εκπαιδευτικός μας σχεδιασμός εμπλουτίζεται και επικαιροποιείται με την ενίσχυση του θεσμού «Ζώνες Εκπαιδευτικής Προτεραιότητας», με δράσεις για την πρόληψη εξαρτήσεων, την πρόληψη προβλημάτων ψυχικής υγείας και ενδοσχολικής βίας, με στόχο τόσο την άρση των ανισοτήτων όσο και την αποφυγή της μαθητικής διαρροής. 
Κυρίες και κύριοι συνάδελφοι, όσον αφορά τα θρησκεύματα, έναν άλλο κρίσιμο τομέα της αρμοδιότητάς μου, η ελληνική πολιτεία παραμένει σταθερά προσηλωμένη στο σεβασμό της θρησκευτικής ελευθερίας σε όλες τις εκφάνσεις της. Πέραν αυτού, όμως, προσβλέπουμε σε μια συνεργατική σχέση με την Εκκλησία μας, υποστηρίζοντας το κοινωνικό της έργο και τη βιωσιμότητα των δράσεών της, που αποκτούν καίρια σημασία για τη διατήρηση της κοινωνικής συνοχής.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"141647"," Κύριε Υπουργέ, συντομεύετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141648"," Κυρίες και κύριοι συνάδελφοι, ξεκινήσαμε τη σκληρή δουλειά με το βλέμμα στραμμένο ταυτόχρονα στο παρόν και το μέλλον, αντιμετωπίζοντας την καθημερινότητα αποτελεσματικά, με χαρακτηριστικό παράδειγμα την ομαλή ολοκλήρωση της βαθμολόγησης και της υποβολής των μηχανογραφικών δελτίων των Πανελλαδικών Εξετάσεων, χωρίς παρατάσεις και προβλήματα. Προετοιμάζουμε τη νέα σχολική χρονιά για την έγκαιρη παροχή των σχολικών βιβλίων και την πλήρωση των θέσεων δασκάλων και καθηγητών. Στόχος και μέλημά μας είναι από την πρώτη μέρα του αγιασμού τα σχολεία να λειτουργούν ομαλά και χωρίς κενά.
Εργαζόμαστε, τέλος, για την οργανωτική και λειτουργική ενοποίηση του Υπουργείου, με στόχο την ολοκλήρωση της συγχώνευσης μέσα στο πρώτο τρίμηνο της θητείας μας. 
Πρώτος στόχος της ενοποίησης είναι η περιστολή των δαπανών του ενιαίου Υπουργείου, διά μέσου οικονομιών κλίμακας, δεύτερος στόχος είναι η ανάπτυξη διαδικασιών συνέργειας και τρίτος και τελικός στόχος είναι η ποιοτική αναβάθμιση των παρεχόμενων υπηρεσιών προς όλους τους πολίτες.
Κυρίες και κύριοι συνάδελφοι, το ενιαίο Υπουργείο αναπτύσσει συνεργατικές πολιτικές παιδείας, πολιτισμού και αθλητισμού. Ο πολιτισμός για μας είναι η ισχυρή ιστορική μας ρίζα αλλά και η δυναμική μας ταυτότητα. 
Η διαχρονική δύναμη του πολιτισμού μας, που επηρέασε και συνδιαμόρφωσε καθοριστικά την ευρωπαϊκή και παγκόσμια σκέψη, μπορεί και πρέπει σήμερα να συνεισφέρει στον αξιακό κώδικα της ανθρωπότητας, μπορεί και πρέπει σήμερα να ισχυροποιήσει τη θέση της χώρας μας στο δυναμικό περιβάλλον της παγκοσμιοποίησης. 
Την πολιτική μας για τον πολιτισμό αλλά και για τον αθλητισμό θα εξειδικεύσουν οι συνάδελφοι, ο Αναπληρωτής Υπουργός κ. Τζαβάρας και ο Υφυπουργός κ. Ιωαννίδης. 
Κυρίες και κύριοι συνάδελφοι, ο Ελληνισμός επιβίωσε μέσα στους αιώνες διά μέσου της παιδείας και του πολιτισμού. Η πνευματική του πραμάτεια ήταν πρόταση νοηματοδότησης του βίου με καθολική, πανανθρώπινη εμβέλεια και δυναμική.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"141649"," Κύριε Υπουργέ, σας παρακαλώ, πρέπει να ολοκληρώσετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141650"," Πρέπει να ξαναχτίσουμε ένα εκπαιδευτικό σύστημα που θα μαθαίνει τους νέους μας και τις νέες μας να κοινωνούν τη ζωή, να συγκροτούν κοινωνία προσώπων και προσωπικών σχέσεων και όχι πολτό απρόσωπης μάζας. 
Ας γίνουν τα λάθη και οι αστοχίες του παρελθόντος μάθημα ζωής για όλους μας και οι προσδοκίες των παιδιών μας οδικός χάρτης για το μέλλον. 
Σας ευχαριστώ. 
(Χειροκροτήματα)","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"141651"," Εμείς σας ευχαριστούμε. 
Κυρίες και κύριοι συνάδελφοι, υπήρξε ανοχή στον κύριο Υπουργό, γιατί δεν ήξερε ότι οι ομιλίες έχουν περιοριστεί στα δώδεκα λεπτά. Όμως, αγαπητοί συνάδελφοι, επειδή στερούμε το χρόνο από τους Βουλευτές, την επόμενη ώρα τουλάχιστον που θα είμαι εγώ στο Προεδρείο, θα σας παρακαλούσα να είμαστε αυστηροί στο χρόνο των έξι λεπτών. 
Σας ευχαριστώ. 
Το λόγο έχει ο Βουλευτής του ΣΥΡΙΖΑ κ. Απόστολος Αλεξόπουλος.
Κύριε Αλεξόπουλε, ο κλήρος έπεσε σε σας να μιλήσετε έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141652"," Πάντα οι Βουλευτές πληρώνουν το τίμημα, κύριε Πρόεδρε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"141653"," Όπως είδατε, κύριε Κουρουμπλή, κανείς Βουλευτής δεν την πλήρωσε μέχρι στιγμής.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141654"," Κυρίες και κύριοι Βουλευτές, ξεκινώ την ομιλία μου σχολιάζοντας μία από τις χθεσινές δηλώσεις του Κυβερνητικού Εκπροσώπου που ήταν η εξής: «Μερικοί δεν έχουν καταλάβει τίποτα. Παραμένουν αδιόρθωτοι». Πράγματι, μερικοί δεν έχουν καταλάβει τίποτα. Δεν έχουν καταλάβει ότι κατά τη διάρκεια της παρελθούσας διετίας, κατά τη διάρκεια της πιστής εφαρμογής και υλοποίησης των μέτρων που απορρέουν από τα συνεχώς επικαιροποιούμενα μνημόνια και δανειακές συμβάσεις, ο λαός οδηγείται σε εξαθλίωση, ότι ο αριθμός των ανέργων και ιδιαίτερα των νέων έχει φτάσει σε τρομακτικά ύψη, ότι έχουν καταρρακωθεί οι εργασιακές σχέσεις, ότι έχει αποδομηθεί το κοινωνικό κράτος, ότι έχει διαλυθεί η παιδεία και η Δημόσια Διοίκηση, ότι έχουν πληγεί ανεπανόρθωτα τα μικρομεσαία και λαϊκά στρώματα, ότι έχουν λεηλατηθεί τα ασφαλιστικά ταμεία και έχουν καταστρατηγηθεί τα συνταξιοδοτικά δικαιώματα των εργαζομένων, ότι έχουν εξανεμιστεί οι καταθέσεις των μικροκαταθετών, ότι έχουν κληθεί χιλιάδες φορολογούμενοι να καταβάλλουν έκτακτες εισφορές και φόρους από εισοδήματα που δεν υπάρχουν πια. 
Πράγματι, μερικοί δεν έχουν καταλάβει τι σημαίνουν οι αποκρατικοποιήσεις, οι ιδιωτικοποιήσεις. Φαίνεται πως οι κυβερνώντες δεν γνωρίζουν ή κάνουν πως δεν γνωρίζουν τι έχουν ψηφίσει και τι έχουν δεσμευθεί να πράξουν, επιμένοντας για παράδειγμα στη λειτουργία του περιβόητου Ταμείου Αξιοποίησης Ιδιωτικής Περιουσίας του Δημοσίου. 
Θα σας θυμίσω μερικά πράγματα γι’ αυτό το ταμείο. 
Στο Ταμείο Αξιοποίησης Ιδιωτικής Περιουσίας του Δημοσίου μεταβιβάζεται και περιέρχεται –προσέξτε τις εκφράσεις που χρησιμοποιεί ο νόμος- χωρίς αντάλλαγμα κατά πλήρη κυριότητα, νομή και κατοχή όλη η δημόσια περιουσία κάθε τύπου και μορφής. 
Είναι, λοιπόν, τυχαίο το γεγονός ότι σε νόμο, κύριε Μανιάτη, που ψήφισε η προηγούμενη κυβέρνηση αναφέρεται ρητά και κατηγορηματικά ότι όλα τα δικαιώματα έρευνας, αξιοποίησης και εκμετάλλευσης των υδρογονανθράκων στη δυτική Ελλάδα, από την Κέρκυρα μέχρι νοτιοδυτικά της Κρήτης, ανήκουν στο δημόσιο;
Δεύτερον, το πράγμα ή το δικαίωμα που μεταβιβάστηκε ή παραχωρήθηκε στο Ταμείο, δεν μπορεί να μεταβιβαστεί στον προηγούμενο κύριο ή δικαιούχο καθ’ οιονδήποτε τρόπο. 
Τρίτον, στο μεσοπρόθεσμο πρόγραμμα που ψηφίστηκε πέρυσι τέτοια εποχή περίπου δηλώνεται ευθύς εξαρχής με ρητή διάταξη ότι τα έσοδα από την πώληση ή εκμετάλλευση της δημόσιας περιουσίας πηγαίνουν κατευθείαν στην εξυπηρέτηση των υποχρεώσεών μας απέναντι στους δανειστές μας. 
Τέταρτον, τον περασμένο Νοέμβριο, πριν ακόμα προλάβει να στεγνώσει το μελάνι των υπογραφών των συμμετοχόντων στο υπό τον κ. Παπαδήμο κυβερνητικό σχήμα, με απόφαση της Διυπουργικής Επιτροπής Αναδιαρθρώσεων και Αποκρατικοποιήσεων, μεταβιβάστηκε στο Ταμείο Αξιοποίησης Ιδιωτικής Περιουσίας του Δημοσίου μεταξύ των άλλων το πετρελαϊκό σύστημα «Νότια Καβάλα». Αυτό το αναφέρω –προσέξτε τη διατύπωση- για τον εξής λόγο: «Μεταβιβάστηκαν τα υφιστάμενα και μελλοντικά περιουσιακής φύσεως δικαιώματα του δημοσίου. Δικαιώματα διαχείρισης και εκμετάλλευσης, κεκτημένα οικονομικά συμφέροντα, άυλα δικαιώματα και δικαιώματα λειτουργίας που απορρέουν από την 23 Νοεμβρίου 1999 σύμβαση μεταξύ του δημοσίου και της εταιρείας «ΚΑΒΑΛΑ OIL Α.Ε.»». Δεν ξεφεύγει τίποτα, ακόμα και τα άυλα δικαιώματα. 
Επισημαίνω ότι με προηγούμενη διυπουργική απόφαση έχει ήδη μεταβιβαστεί στο ταμείο το 35,77% της εταιρείας «ΕΛΛΗΝΙΚΑ ΠΕΤΡΕΛΑΙΑ Α.Ε.», ενώ με μεταγενέστερες αποφάσεις ήδη έχουν μεταβιβαστεί στο ταμείο αυτό όλα όσα μας ανέφερε ο κύριος Πρωθυπουργός στην προχθεσινή ομιλία. 
Δημόσια κοινωνικά αγαθά εκποιούνται, ξεπουλιούνται χωρίς περίσκεψη και χωρίς αυτό το ξεπούλημα να έχει τον παραμικρό αντίκτυπο στην ανακούφιση του σκληρά δοκιμαζόμενου λαού. Μεταξύ των άλλων, ξεπουλιέται και το νερό, αυτό το δημόσιο κοινωνικό αγαθό που δεν πρέπει να είναι εμπόρευμα, που είναι πηγή ζωής, που δεν μπορεί η αξιοποίησή του να επαφίεται σε πολιτικές που έχουν ως προτεραιότητα και σκοπό μόνο το κέρδος. 
Επισημαίνω κάτι που είναι ευρέως γνωστό και κοινά αποδεκτό. Δεν μπορεί κανείς να προχωρήσει στο σχεδιασμό και πολύ περισσότερο στην εφαρμογή αναπτυξιακού ή αναπτυξιακών προγραμμάτων εάν δεν έχει προσεγγίσει, εκτιμήσει και διαχειριστεί ορθολογικά με αειφορική και οικολογική προοπτική και μέριμνα τους υδατικούς πόρους. Ενδεικτικά αναφέρω τη σημασία που έχει το νερό στη χάραξη της τουριστικής πολιτικής, στη χάραξη της αγροτικής πολιτικής, στη χωροθέτηση των βιομηχανικών περιοχών και άλλα. 
Και, όμως, παρά την αναγκαιότητα και αξία του παραπάνω αξιώματος ως χώρα, παρά το γεγονός ότι πολλάκις έχουν αναπτυχθεί ή διατυπωθεί ή ψηφιστεί, αναθεωρηθεί σχέδια που αφορούν τους επιφανειακούς και υπόγειους υδατικούς πόρους, ποτέ δεν έχουμε εφαρμόσει μία βιώσιμη διαχείριση των υδατικών πόρων. Ακόμα και υποχρεώσεις που απορρέουν από τη συμμετοχή μας στην Ευρωπαϊκή Ένωση και αποδεδειγμένα θα έδιναν ώθηση στην οικονομία μας, αλλά και στην πανευρωπαϊκή προσπάθεια για τη διαφύλαξη της ποιότητας του νερού και την εξασφάλιση των αναγκαίων προς διάφορες χρήσεις ποσοτήτων νερού, ακόμα και αυτές οι υποχρεώσεις μας δεν τηρούνται. Χαρακτηριστικό παράδειγμα είναι η ανάγκη εκπόνησης διαχειριστικών σχεδίων σε επίπεδο λεκάνης απορροής στην επικράτεια που πηγάζουν από την κοινοτική οδηγία 60/2000. Τα σχέδια αυτά θα έπρεπε να είχαν ολοκληρωθεί το 2009. Είμαστε στο 2012 και ακόμα βρίσκονται σε εκτέλεση. 
Είναι προφανές ότι αφού δεν υπάρχουν διαχειριστικά σχέδια που θα διασφαλίζουν την καλή και ποιοτική κατάσταση των υδατικών πόρων, πολλώ μάλλον δεν θα υπάρχουν σχέδια διαχείρισης υδατικών πόρων που θα υποστηρίζουν και θα προωθούν αντίστοιχα αναπτυξιακά σχέδια. Κάτι τέτοιο είναι λογικό, γιατί δεν υπάρχουν συγκροτημένα και ολοκληρωμένα αναπτυξιακά σχέδια, σχέδια που να αφορούν για παράδειγμα τη στήριξη και ανάπτυξη της αγροτικής παραγωγής, στην αξιοποίηση και εκμετάλλευση των θερμομεταλλικών και ιαματικών νερών, στην ανάπτυξη του οικοτουρισμού σε συνδυασμό με την ανάδειξη και προστασία των βιοτόπων και των περιοχών «Natura».
Μειονέκτημα προς την ίδια κατεύθυνση είναι η έλλειψη βάσεων δεδομένων με ελεύθερη πρόσβαση από όλους σε όλες αυτές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παραλείπω μερικά κομμάτια για να είμαι μέσα στο χρόνο.
Κύριε Πρόεδρε, τελειώνω σε λίγο. 
Κυρίες και κύριοι συνάδελφοι, επιτρέψτε μου να αναφερθώ με δύο λόγια στις έρευνες των υδρογονανθράκων.
Είναι θετικό το γεγονός ότι θα εκτελεστούν γεωφυσικές έρευνες για την ανεύρεση κοιτασμάτων υδρογονανθράκων φυσικού αερίου. Όμως, αυτές οι έρευνες γίνονται στη δυτική Ελλάδα. Γιατί; Είπα προηγουμένως ότι όλα τα δικαιώματα έρευνας, αξιοποίησης και εκμετάλλευσης ανήκουν πλέον με το νόμο στο ελληνικό δημόσιο. Ό,τι όμως, ανήκει σε αυτό, μπαίνει στο Ταμείο Αξιοποίησης Ιδιωτικής Περιουσίας του Δημοσίου. Άρα τι θα κερδίσει η πατρίδα μας από αυτά; 
Τα συμπεράσματα δικά σας.
Από την άλλη μεριά, τα αποτελέσματα των ερευνών δεν είναι κτήμα του ελληνικού δημοσίου. Αυτά θα τα διαθέτουν κατά το δοκούν οι εταιρείες που θα κάνουν τις έρευνες. Ποιο θα είναι το οικονομικό όφελος του δημοσίου από τη διάθεση αυτών των δεδομένων; Κανείς δεν ξέρει. Είναι θέμα διαπραγμάτευσης του δημοσίου με τις ερευνητικές εταιρείες. 
Τι προκύπτει από όλα αυτά; Προκύπτει ότι έχει ξεκινήσει ένα καλοσχεδιασμένο πανηγύρι ξεπουλήματος κάθε πλουτοπαραγωγικής πηγής της χώρας μας. Και όταν τελειώσει το πανηγύρι, τι θα έχει απομείνει; Εμείς, οι Έλληνες, σκλάβοι των επικυρίαρχων ευρωπαϊκών χωρών μέσα σε ελεύθερες ζώνες εμπορίου.
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)","ΑΠΟΣΤΟΛΟΣ ΑΛΕΞΟΠΟΥΛΟΣ",13
"141655"," Κύριε συνάδελφε, πρέπει να ολοκληρώσετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141656"," Δεν μας αξίζει τέτοια τύχη. Θα αντισταθούμε μέσα και έξω από τη Βουλή. Θα αντισταθεί ο ελληνικός λαός.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΠΟΣΤΟΛΟΣ ΑΛΕΞΟΠΟΥΛΟΣ",13
"141657"," Και εμείς ευχαριστούμε τον κ. Αλεξόπουλο. 
Το λόγο έχει η κ. Σοφία Βούλτεψη, Βουλευτής της Νέας Δημοκρατίας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141658"," Ευχαριστώ, κύριε Πρόεδρε. 
Λαμβάνω το λόγο, γιατί αισθάνομαι την ανάγκη ότι πρέπει να υπενθυμίσω δύο τινά. Το πρώτο είναι ότι η εντολή του ελληνικού λαού μετά τις δύο τελευταίες εκλογικές αναμετρήσεις ήταν σαφής. Έξοδος από το μνημόνιο με επανεκκίνηση της οικονομίας και επιστροφή στην παραγωγή. 
Δεν υπήρξαν ποτέ διχασμοί. Οι διχασμοί ήταν τεχνητοί. Χωρίστηκαν οι Έλληνες τεχνητά προεκλογικά σε δοσίλογους και πατριώτες και μετεκλογικά σε τρομοκρατημένους και ατρόμητους. Η πραγματικότητα είναι ότι όλοι οι Έλληνες θέλουν αυτό. Απλώς, κάποιοι Έλληνες πίστεψαν ότι μπορούν να ξυπνήσουν τη Δευτέρα των εκλογών και να μην υπάρχει μνημόνιο. Παραπλανήθηκαν συνειδητά από εκείνους οι οποίοι υποστήριζαν ότι είναι δυνατόν η Ελλάδα με νόμιμα εκλεγμένη Κυβέρνηση –κακή τη μοίρα, θέλετε;- με δέκα μονάδες διαφορά όμως υπέγραψε ως Δημοκρατία της Ελλάδας μαζί με το Βασίλειο της Δανίας, το Βασίλειο της Ολλανδίας, τη Δημοκρατία της Γαλλίας μια σύμβαση. Παραπλανήθηκαν οι Έλληνες και πίστεψαν ότι μπορούν μέσα σε ένα πρωί αυτό να πάψει να υπάρχει. Όχι, αυτό δεν μπορεί να πάψει να υπάρχει έτσι. Όμως, πρέπει να πάψει να υπάρχει και δεν υπάρχει άλλη ευκαιρία. Το καταπληκτικό, βέβαια, είναι ότι πολλοί από εκείνους που έλαβαν μέρος σε εκείνη την παραπληροφόρηση του «λεφτά υπάρχουν» έχουν πάει τώρα στο ΣΥΡΙΖΑ και καταγγέλλουν. 
Το δεύτερο που θέλω να πω είναι ότι η ψήφος που θα λάβει σήμερα η Κυβέρνηση δεν θα είναι μια τυφλή ψήφος, θα είναι μια άγρυπνη ψήφος που θα παρακολουθεί τα πάντα. Υπ’ αυτήν την έννοια, ο Υπουργός των Οικονομικών οφείλει να λάβει υπ’ όψιν του κάποια θέματα. 
Επειδή ακούω αυτές τις ημέρες από το εσωτερικό και το εξωτερικό διάφορα, ότι τάχα μου δεν είναι έτοιμοι στην Ευρώπη, δεν είναι σίγουροι, ότι η Φινλανδία και η Ολλανδία διαφωνούν με τις αποφάσεις που μόλις έλαβαν στις 29 του μήνα και επειδή έχει δοθεί μια ατυχής συνέντευξη στους «FINANCIAL TIMES», οφείλουμε να πούμε απ’ αυτό το Βήμα και απ’ αυτήν την Αίθουσα στον Υπουργό των Οικονομικών ότι το βράδυ θα έχει εντολή από μια Κυβέρνηση συνεργασίας με ψήφο εμπιστοσύνης από τη Βουλή για πρώτη φορά μετά από πολύ καιρό σε πραγματικές συνθήκες και όχι σε συνθήκες του «λεφτά υπάρχουν» και αύριο στο Eurogroup, όπου ακούστηκαν διάφορες διαρροές απ’ έξω ότι δεν θα προλάβουμε και θέλουμε μήνες για να αποφασίσουμε και ίσως στο τέλος Αυγούστου, να τους πει «εντάξει, έχουμε περάσει τρία χρόνια δημαγωγίας στην αρχή και ολέθριων επιλογών μετά, έχουμε περάσει εννέα μήνες απόλυτης ακινησίας, έχουμε περάσει τρεις μήνες εκλογικών διαδικασιών, έχουμε δείξει ότι δεν μπορέσαμε να κάνουμε τίποτα, όμως και εσείς έχετε περάσει κάτι χρόνια που πηγαίνετε από Eurogroup σε Eurogroup και από Σύνοδο Κορυφής σε Σύνοδο Κορυφής είτε για να επικυρώσετε την προηγούμενη απόφαση, επειδή δεν μπορέσατε να την εφαρμόσετε, είτε για να την ακυρώσετε είτε για να την βελτιώσετε». Την Ελλάδα την έχουν σώσει δεκαπέντε μετρημένες φορές –δεν έχω χρόνο να τις απαριθμήσω- ενώ πέντε-έξι φορές ακόμη έχει σωθεί η υπόλοιπη Ευρώπη χωρίς την Ελλάδα και ελπίζουμε να κολλήσουμε. Επομένως εμείς περιμένουμε –να το μεταφέρετε αυτό στον Υπουργό των Οικονομικών- και στις σημερινές του συναντήσεις με την τρόικα και αύριο στο Eurogroup να υψωθεί φωνή και για τις δικές τους αδυναμίες, διότι έφτιαξαν ένα πρόγραμμα υφεσιακό, αντιαναπτυξιακό, τιμωρητικό, χωρίς να λάβουν υπ’ όψιν τις ειδικές συνθήκες της χώρας και αυτό δεν μπορεί να συνεχιστεί. 
Θα τελειώσω με αυτό, διότι στη δημοσιογραφία το ταλέντο είναι τις χίλιες λέξεις να τις κάνεις εκατό. Θα σας πω ότι δεν μου άρεσε, επίσης, που η διαρροή του Υπουργείου Οικονομικών ήταν ότι εν πάση περιπτώσει δεν θα περάσει καλά ο Υπουργός στο Eurogroup. Δεν μου άρεσε ούτε η απάντηση «το γνωρίζω». Όχι, θα υπάρξουν απαντήσεις και στο Eurogroup και στην Ευρωπαϊκή Ένωση. Έχουν αδυναμίες, έχουν προβλήματα και αυτοί. Θα πρέπει να διαλέξει και ο Υπουργός των Οικονομικών εάν θέλει να περνά καλά έξω ή μέσα. Εδώ η ψήφος που θα δοθεί είναι άγρυπνη ψήφος για έξοδο από το μνημόνιο. 
Ευχαριστώ πολύ. 
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)","ΣΟΦΙΑ ΒΟΥΛΤΕΨΗ",73
"141659"," Ευχαριστούμε την κ. Βούλτεψη και για τήρηση του χρόνου. 
Το λόγο έχει η κ. Χρυσούλα-Μαρία Γιαταγάνα για έξι λεπτά. 
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141660"," Κύριε Πρόεδρε, επειδή είναι η παρθενική μου παρουσία σε αυτήν την Αίθουσα, θα παρακαλούσα να έχω την ανοχή σας.","ΜΑΡΙΑ ΓΙΑΤΑΓΑΝΑ",104
"141661"," Υπάρχουν πολλές παρθενικές παρουσίες στην Αίθουσα. Χαθήκαμε! Είναι εκατόν εβδομήντα πέντε, αν δεν απατώμαι. 
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141662"," Να μη γίνονται διακρίσεις όμως. Σε άλλους δίνεται δέκα λεπτά παράταση…","ΜΑΡΙΑ ΓΙΑΤΑΓΑΝΑ",104
"141663"," Καταλαβαίνετε ότι αν δίνεται παράταση, θέλουμε άλλες τρεις ώρες. 
Συνεχίστε, κυρία συνάδελφε. 
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141664"," Ευχαριστώ, κύριε Πρόεδρε. 
Κυρίες και κύριοι συνάδελφοι, κατά τη διάρκεια της προεκλογικής μου εκστρατείας συνάντησα ανθρώπους εξαθλιωμένους, όπως και εσείς θα συναντήσατε, ανθρώπους που προσέφευγαν στα συσσίτια και στα κοινωνικά παντοπωλεία, ανθρώπους που έτρωγαν από τα σκουπίδια, άρρωστους που δεν μπορούσαν να αγοράσουν τα φάρμακά τους, που όφειλαν να τους τα παρέχουν τα ασφαλιστικά τους ταμεία και δεν τους τα παρείχαν. Συνάντησα οικογένειες που είχαν χάσει τον πατέρα και έμειναν ορφανά παιδιά, γιατί αυτοκτόνησε λόγω της οικονομικής κρίσης. 
Στο σημείο αυτό θα ήθελα να παρακαλέσω –έχω προκληθεί- τους συναδέλφους της Συμπολίτευσης να είναι πολύ προσεκτικοί, όταν αναφέρονται σε αυτοκτονίες. Οι αυτοκτονίες που έχουν καταντήσει καθημερινό φαινόμενο είναι αποτέλεσμα της δικής τους πολιτικής που ανέπτυξαν τόσα χρόνια και κυρίως της υπογραφής και ψηφίσεως των μνημονίων. Αιδώς, Αργείοι, λοιπόν! Προσέχετε, όταν μιλάτε για αυτοκτονίες! 
Μπήκαν λουκέτα σε μικρομεσαίες επιχειρήσεις και αυτές που λειτουργούν αυτήν τη στιγμή αντιμετωπίζουν τεράστια προβλήματα με υποχρεώσεις τους προς τα δημόσια ταμεία, τους οργανισμούς και τις τράπεζες. 
Συνάντησα ολόκληρες στρατιές ανέργων, αφού η ανεργία έχει ξεπεράσει το 25% και η ανεργία των νέων το 50%. Όλοι αυτοί οι άνθρωποι ήταν μέχρι πρότινος νοικοκυραίοι, αξιοπρεπείς άνθρωποι, άνθρωποι της μεσαίας τάξης, της τάξης που ανέκαθεν στήριζε την οικονομία και μέσω αυτής και την κοινωνία. Αυτή η τάξη σχεδόν εξαφανίστηκε. Είναι έργο αυτής της συγκυβέρνησης των τελευταίων ετών. 
Αυτοί οι άνθρωποι, λοιπόν, μου έδωσαν μια βασική εντολή, να αγωνιστώ, ώστε οι πολιτικοί που τους στέρησαν όχι μόνο το εισόδημά τους, αλλά κυρίως την αξιοπρέπειά τους να πάνε φυλακή. Ο ελληνικός λαός απαιτεί όσοι πλούτισαν από την εξαθλίωση του ελληνικού λαού να τιμωρηθούν ποινικά και να δημευθούν οι περιουσίες τους. Δεσμεύτηκα απέναντι στους εντολείς μου ότι θα παλέψω με όλες μου τις δυνάμεις γι’ αυτόν το σκοπό. 
Αξιότιμε κύριε Πρόεδρε, κύριοι συνάδελφοι, άκουσα με προσοχή τις δηλώσεις του κυρίου Πρωθυπουργού. Έκανε μία απλή περιγραφή της κατάστασης που βιώνει ο ελληνικός λαός ως απλός παρατηρητής, λες και δεν είναι ο ίδιος υπεύθυνος και με τη συγκυβέρνηση του ΠΑΣΟΚ και της Νέας Δημοκρατίας για τον Αρμαγεδδώνα που έχει ξεσπάσει στη χώρα μας λόγω των μνημονίων. Αυτοί ψήφισαν τα μνημόνια. 
Δεν είπε λέξη για τη σύσταση εξεταστικής επιτροπής, ώστε να ερευνηθούν οι ποινικές ευθύνες των μελών των προηγούμενων κυβερνήσεων, ενώ είχε εξαγγελθεί ότι θα γίνει από τον κύριο Πρωθυπουργό στο Ζάππειο 2, 3, 4. Πού να θυμάμαι τώρα σε ποιο Ζάππειο το είπε! Κάπου εκεί το είπε πάντως. 
Ως υπεύθυνη του τομέα δικαιοσύνης, διαφάνειας και ανθρωπίνων δικαιωμάτων των Ανεξάρτητων Ελλήνων εξετάζω σοβαρότατα το ενδεχόμενο να ζητήσω τη σύσταση ειδικής κοινοβουλευτικής επιτροπής, που προβλέπεται από το άρθρο 86 παράγραφος 3 του Συντάγματος, για τη δίωξη και τιμωρία των μελών των δύο προηγουμένων κυβερνήσεων που διέπραξαν εγκλήματα εις βάρος του ελληνικού λαού, γιατί μεταξύ αυτών διέπραξαν και το έγκλημα της εσχάτης προδοσίας. Και τούτο μάλιστα, όταν καθημερινά οδηγούνται στα δικαστήρια με τη διαδικασία του αυτοφώρου άνθρωποι που δεν εκπληρώνουν τις φορολογικές τους υποχρεώσεις, όχι γιατί δεν θέλουν, αλλά γιατί δεν μπορούν εξαιτίας της οικονομικής κρίσης που δημιούργησαν ακριβώς οι υπαίτιοι της καταστροφής τους, οι οποίοι τελικά θα μείνουν και ατιμώρητοι, εάν δεν δημιουργηθεί μια τέτοια εξεταστική επιτροπή. 
Κύριε Πρόεδρε, η προηγούμενη Βουλή που σχηματίστηκε από τις εκλογές τις 6ης Μαΐου 2012 ομόφωνα αποφάσισε την αναθεώρηση του άρθρου 86 του Συντάγματος, που αφορά στην ευθύνη των Υπουργών.
Οι Ανεξάρτητοι Έλληνες θα αναλάβουμε πρωτοβουλία ώστε να αναθεωρηθεί το άρθρο 86 του Συντάγματος. Επίσης, αναλαμβάνουμε νομοθετική πρωτοβουλία για την τροποποίηση του νόμου περί ποινικής ευθύνης των Υπουργών. Δεν παρίσταται αυτήν τη στιγμή ο Υπουργός Δικαιοσύνης. Απευθύνομαι, όμως, σε αυτόν και του λέω πως πιστεύω ότι και ο ίδιος επιθυμεί να τιμωρηθούν όσα μέλη προηγούμενων κυβερνήσεων με αξιόποινες πράξεις οδήγησαν το λαό στην εξαθλίωση και ουσιαστικά τη χώρα μας στην υποδούλωση στο «Τέταρτο Ράιχ», προκειμένου οι ίδιοι να πλουτίσουν παράνομα. 
Αυτή τη στιγμή, λοιπόν, παρ’ όλες τις δυσκολίες που παρουσιάζονται από το άρθρο 86 παράγραφος 3 του Συντάγματος, του λέω και τον καλώ για το εξής: Διενεργείται προκαταρκτική εξέταση από τον εισαγγελέα κ. Κορέα για τα CDS, η οποία εκκρεμεί περί τα δύο έτη. Η καθυστέρηση οφείλεται στην απροθυμία του Διοικητή της Τράπεζας της Ελλάδος να δώσει τα στοιχεία για τη διακίνηση των κεφαλαίων για την εξαγορά των CDS. Τα στοιχεία δόθηκαν πρόσφατα μετά από αίτημα που επέβαλε ο Πρόεδρος των Ανεξάρτητων Ελλήνων κ. Καμμένος. Η διερεύνηση αυτής της υπόθεσης επιβάλλεται να περατωθεί τάχιστα. Είναι βέβαιον ότι όταν γίνει γνωστό το πόρισμα της έρευνας αυτής, θα γελάσει κάθε πικραμένου χείλι.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΜΑΡΙΑ ΓΙΑΤΑΓΑΝΑ",104
"141665"," Ολοκληρώστε, παρακαλώ.
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141666"," Ένα λεπτό, κύριε Πρόεδρε. 
Ας ετοιμάζονται κάποιοι να φύγουν από τη χώρα όσο είναι καιρός. Γιατί όταν θα θελήσουν να φύγουν με το ελικόπτερό τους μπορεί να έχει ξεμείνει η χώρα από βενζίνη. 
Το δεύτερο θέμα είναι το σκάνδαλο της υπόθεσης «SIEMENS», το μεγαλύτερο σκάνδαλο που ταλάνισε τη χώρα μας.","ΜΑΡΙΑ ΓΙΑΤΑΓΑΝΑ",104
"141667"," Συντομεύετε, όμως, κυρία συνάδελφε. 
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141668"," Σας παρακαλώ, αφήστε με μισό λεπτό ακόμα για να ολοκληρώσω τη σκέψη μου.","ΜΑΡΙΑ ΓΙΑΤΑΓΑΝΑ",104
"141669"," Δεν μπορώ να σας αφήσω, έχετε πάει σε άλλα θέματα.
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141670"," Μισό λεπτό, κύριε Πρόεδρε, και ολοκληρώνω. 
Αυτό, λοιπόν, είναι το μεγαλύτερο σκάνδαλο που ταλάνισε τη χώρα μας και δεν τιμωρήθηκε κανένας. Η ζημιά, όμως, που υπέστη το ελληνικό κράτος από τις υποθέσεις «SIEMENS» υπερβαίνει κατά τους μετριότερους υπολογισμούς τα 4 με 5 δισεκατομμύρια ευρώ. Προκλήθηκε τεράστια ζημιά σε βάρος του ελληνικού δημοσίου, όχι μόνο από την προγραμματική σύμβαση 8002 του ΟΤΕ με τις υπερτιμολογήσεις που έκανε που έφταναν και 256%, αλλά και από τις άλλες υποθέσεις του ΟΣΕ, του C4Ι και των νοσοκομείων.","ΜΑΡΙΑ ΓΙΑΤΑΓΑΝΑ",104
"141671"," Κυρία Γιαταγάνα, σας παρακαλώ. 
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141672"," Με πιέζει ο χρόνος …","ΜΑΡΙΑ ΓΙΑΤΑΓΑΝΑ",104
"141673"," Σας παρακαλώ! 
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141674"," Ολοκληρώνω, κύριε Πρόεδρε.","ΜΑΡΙΑ ΓΙΑΤΑΓΑΝΑ",104
"141675"," Δεν θα είναι ευγενικό εκ μέρους μου …
ΧΡΥΣΟΥΛΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141676"," Σας παρακαλώ, κύριε Πρόεδρε. 
Έχει ετοιμαστεί, λοιπόν, από την προηγούμενη κυβέρνηση να γίνει ένας εξώδικος συμβιβασμός για 80-81 εκατομμύρια. Σας προειδοποιώ: όποιος υπογράψει αυτό το συμβιβασμό θα μας βρει μπροστά του. Θα καταθέσω μήνυση για απιστία εις βάρος του ελληνικού κράτους κατά παντός υπευθύνου.
Ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)","ΜΑΡΙΑ ΓΙΑΤΑΓΑΝΑ",104
"141677"," Ο Βουλευτής του ΠΑΣΟΚ κ. Ιωάννης Μανιάτης έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141678"," Κυρίες και κύριοι συνάδελφοι, η χώρα μας σήμερα πρέπει να έχει μια πειστική, ισχυρή και αξιόπιστη φωνή. Δεν υπάρχει καμμία χώρα ενταγμένη σε πρόγραμμα στήριξης που να μην υπάρχει ευρύτατη πολιτική συναίνεση. Αυτό διδάσκει η εμπειρία της Ιρλανδίας, της Πορτογαλίας, της Ισπανίας, της Ιταλίας. Αυτό απαιτεί η σκληρή διεθνής πραγματικότητα που με έναρξη το 2008 βρίσκει σήμερα το παγκοσμιοποιημένο καπιταλιστικό σύστημα και ειδικά την ευρωπαϊκή συνιστώσα του στη δίνη ενός αυτοκαταστροφικού σπιράλ ύφεσης. 
Σήμερα περισσότερο παρά ποτέ τα ευρωπαϊκά σοσιαλιστικά πατριωτικά δημοκρατικά κόμματα, οι δυνάμεις του ριζοσπαστισμού της κοινωνικής αλληλεγγύης και της οικολογίας πρέπει να δώσουμε τη δική μας ιδεολογική, αξιακή και κυρίως πρακτική απάντηση σε μάκρο και μικροοικονομικό επίπεδο. Σε αυτήν την κατεύθυνση το ΠΑΣΟΚ για τη χώρα μας έχει καταθέσει ένα πολύ σαφές και συγκεκριμένο περίγραμμα στρατηγικής για ένα επικαιροποιημένο ρεαλιστικό μεσοπρόθεσμο πρόγραμμα δημοσιονομικής προσαρμογής. Απαιτείται νέα πολιτική κουλτούρα και νέος τρόπος λειτουργίας του κοινοβουλευτισμού για τις πολλές εκτός μνημονίου και εκτός δανειακής σύμβασης πολιτικές. 
Το εθνικό Κοινοβούλιο αποκτά επιτέλους, το σημαντικό θεσμικό νομοθετικό και ελεγκτικό του ρόλο σε σχέση με την εκτελεστική εξουσία. Η Ελλάδα πια εφεξής δεν θα κυβερνάται μόνο από τα γραφεία των Υπουργών αλλά και από τις επιλογές που θα γίνονται στην ολομέλεια και στις επιτροπές της Βουλής των Ελλήνων. Η προοπτική αυτή συνιστά μια πλήρη ανατροπή τόσο στον τρόπο λειτουργίας συνολικά του πολιτικού συστήματος όσο και στον τρόπο λειτουργίας του στενού και ευρύτερου δημόσιου τομέα που πρέπει να γίνει πολύ αποτελεσματικότερος. Αποκτούν έτσι ιδιαίτερη σημασία οι εκτός μνημονίου πολιτικές από την αγροτική ανάπτυξη και τον τουρισμό μέχρι την εξωτερική πολιτική και την αξιοποίηση του ορυκτού πλούτου της χώρας. 
Κυρίες και κύριοι συνάδελφοι, η μεθοδικότητα και η αξιοπιστία είναι κλειδιά για το μέλλον της χώρας. Όταν στέλνουμε το σωστό μήνυμα υπάρχει και ενθαρρυντική ανταπόκριση. Είδαμε όλοι πριν λίγες ημέρες το ενδιαφέρον για τους διεθνείς διαγωνισμούς έρευνας και αξιοποίησης υδρογονανθράκων στη χώρα μας που ξεπέρασε κάθε προσδοκία και εγώ θέλω να το θεωρήσω αυτό το ενδιαφέρον ως προάγγελο και των νέων διαγωνισμών που πρέπει να προκηρυχθούν πριν το τέλος του έτους για δέκα - δώδεκα νέες χερσαίες περιοχές της χώρας όπου έχουμε ενδείξεις ύπαρξης κοιτασμάτων υδρογονανθράκων. Αυτή είναι η Ελλάδα που μπορεί να κερδίσει επενδυτές. Όταν οκτώ σοβαροί διεθνείς όμιλοι που δραστηριοποιούνται στον τομέα εκδηλώνουν το ενδιαφέρον τους για να συμμετάσχουν στους διαγωνισμούς των περιοχών Πατραϊκού, Κατακόλου και Ιωαννίνων, τότε έχουμε την αδιάψευστη απόδειξη πως καλά αποτελέσματα υπάρχουν όταν υπάρχουν ταυτόχρονα πολιτική βούληση, υπευθυνότητα, επιμονή, επαγγελματισμός και διαφάνεια. Η εξέλιξη αυτή επιβεβαιώνει ότι οι Έλληνες μπορούμε να διαμορφώσουμε ένα νέο παραγωγικό μοντέλο που να στηρίζεται στην αξιοποίηση του σημαντικού ορυκτού μας πλούτου με σεβασμό της αειφορίας και του περιβάλλοντος. Ένα μοντέλο που ταυτόχρονα προσφέρει ισχυρά οικονομικά αντισταθμιστικά οφέλη στις τοπικές κοινωνίες, αλλά και σημαντικά δημόσια έσοδα για τον κρατικό προϋπολογισμό. 
Με αφορμή τη σημερινή μου ομιλία επαναφέρω στο δημόσιο διάλογο την πρόταση που έχουμε καταθέσει και στηρίζουμε εδώ και δυο χρόνια για τη δημιουργία ενός ταμείου κοινωνικής αλληλεγγύης γενεών από τα έσοδα αξιοποίησης των υδρογονανθράκων κατά το νορβηγικό πρότυπο ως ενός κουμπαρά που θα διασφαλίσει τη βιωσιμότητα του ασφαλιστικού μας συστήματος. Τις αμέσως επόμενες εβδομάδες το ΠΑΣΟΚ θα καταθέσει σχετική πρόταση νόμου για τη δημιουργία του ταμείου, πρόταση την οποία ήδη επεξεργαζόμαστε και πιστεύουμε ότι μπορεί να υιοθετηθεί από το σύνολο των πολιτικών δυνάμεων του εθνικού Κοινοβουλίου.
Ο ορυκτός μας πλούτος είναι ο νέος μεγάλος ελπιδοφόρος πυλώνας ανάπτυξης και προόδου. Τα 40 δισεκατομμύρια ευρώ του υπεδάφους μας εκτός των υδρογονανθράκων μπορούν να στηρίξουν τη νέα εθνική αναπτυξιακή προσπάθεια.
Κυρίες και κύριοι συνάδελφοι, σεβόμενος το χρόνο όλων σας, κλείνω με την επισήμανση πως δεν είναι η ώρα να θέτουμε όρους και όρια στις προσπάθειές μας για τη σωτηρία της πατρίδας. Αυτό πρέπει να είναι και το δικό μας παράδειγμα προς την κοινωνία, η υπέρβαση αυτών που μας χωρίζουν μπροστά στο πατριωτικό πρόταγμα για ενότητα και συσπείρωση όλων των εθνικών δυνάμεων. 
Σας ευχαριστώ. 
(Χειροκροτήματα από τις πτέρυγες του ΠΑΣΟΚ και της Νέας Δημοκρατίας)","ΙΩΑΝΝΗΣ ΜΑΝΙΑΤΗΣ",297
"141679"," Εμείς σας ευχαριστούμε για την τήρηση του χρόνου. 
Το λόγο έχει ο Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού κ. Κωνσταντίνος Τζαβάρας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141680"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, η ουσία του Ελληνισμού είναι πρωταρχικά πολιτισμική. Σε όλη τη διάρκεια της ιστορίας μας από την κλασική και την ύστερη αρχαιότητα, μέχρι τη Βυζαντινή και νεότερη εποχή αυτό που διαφοροποιούσε τον Ελληνισμό, αυτό που συνιστά μέχρι και σήμερα ακόμα την ελληνική ετερότητα είναι τάξης πολιτισμικής. 
Θεωρώ ότι με αυτές τις σκέψεις όποιος καλείται να υπηρετήσει τον πολιτισμό από κυβερνητική θέση, θα πρέπει να προσέλθει για να ανταποκριθεί στην αρμοδιότητά του. Και δεν είμαι μόνο εγώ που εμφορούμαι απ’ αυτές τις απόψεις. Θεωρώ ότι και οι προκάτοχοί μου ακριβώς με τις ίδιες σκέψεις και τις ίδιες αρχές προσπάθησαν και πέτυχαν αρκετά. Έτσι, λοιπόν, για μένα που έχω την αρμοδιότητα του πολιτισμού στην Κυβέρνηση, πρωταρχική, η πρώτη, η βασική μου φροντίδα είναι να συνεχίσω το πλούσιο έργο που παραλαμβάνω από τους προκατόχους. Αυτό έχει να κάνει με την εν εξελίξει προσπάθεια που έχει εντάξει τετρακόσια πενήντα έργα στο ΕΣΠΑ, συνολικού προϋπολογισμού 600 εκατομμυρίων ευρώ. Είναι πράγματι ένας άθλος. Τον επισημαίνω και βεβαίως επαινώ και τους υπηρεσιακούς φορείς αλλά και τα υπόλοιπα στελέχη του Υπουργείου που κατάφεραν να δώσουν πράγματι αυτό το έργο σε όλους μας.
Στις συνθήκες κρίσης που περνάμε θα πρέπει να δούμε και πώς ο πολιτισμός μπορεί να γίνει αντίδοτο, πώς ο πολιτισμός μπορεί να μας χρησιμεύσει, να μας δώσει αυτές τις απαντοχές και τα κουράγια που χρειαζόμαστε για να ενισχύσουμε την κοινωνική συνοχή και έτσι να αποφευχθούν οι περιπτώσεις αυτές που καθημερινά βλέπουμε και διαπιστώνουμε να οδηγούν ανθρώπους σε απόγνωση και απελπισία. 
Αυτό, λοιπόν, που θεωρώ ως βασική προσπάθεια, με την οποία θα αναμετρηθώ, είναι το να μπορέσω να βγάλουμε όλοι μαζί τον πολιτισμό από τα μουσεία. Γιατί υπάρχει ένας πολιτισμός που βρίσκεται εκτός μουσείων. Είναι ο πολιτισμός που η UNESCO στη Διεθνή Σύμβαση του 2003 για την προστασία της άυλης πολιτιστικής κληρονομιάς τον έχει περιγράψει και που εμείς δεν τον έχουμε υπηρετήσει όσο θα έπρεπε. Ήδη όμως υπάρχει εν εξελίξει μια προσπάθεια την οποία θα φροντίσω με τους συνεργάτες στο Υπουργείο να την ολοκληρώσουμε, να την υπερασπίσουμε και όσο γίνεται πιο πολύ να την προβάλουμε και να την αξιοποιήσουμε. 
Η υπόθεση λοιπόν, της προστασίας της άυλης πολιτιστικής κληρονομιάς είναι ένα πολύ μεγάλο μέγεθος. Είναι ο εκτός μουσείων και αρχαιολογικών χώρων πολιτισμός, είναι η ζωντανή πολιτιστική μας κληρονομιά, είναι αυτή που μεταφέρεται από γενιά σε γενιά, που έχει να κάνει με μεγέθη αξιακά, έχει να κάνει με μεγέθη που έχουν σχέση με τον ιδιαίτερο τρόπο που οι Έλληνες σε όλη τη διάρκεια της ιστορίας τους έδιναν απαντήσεις στα βασικά ερωτήματα που απασχολούν την κοινωνική συμβίωση αλλά και τη σχέση τους με τη φύση και τους άλλους λαούς. Γι’ αυτό λοιπόν, μέσα απ’ αυτές τις δράσεις θα προσπαθήσουμε τον πολιτισμό, σ’ αυτές τις ώρες της κρίσης να τον κάνουμε οδηγό μας για να ξεπεράσουμε τις δυσκολίες του παρόντος, θα τον κάνουμε πηγή έμπνευσης για να αντιμετωπίσουμε με περισσότερη ελπίδα το μέλλον, θα τον κάνουμε πρεσβευτή μας για να κατακτήσουμε ξανά το σεβασμό και να εμπνεύσουμε ξανά την αξιοπιστία στους εταίρους μας. 
Υπάρχει όμως και ένα άλλο θέμα. Αυτός ο πολιτισμός που βρίσκεται καταχωνιασμένος στη μνήμη των ανθρώπων. Αυτός ο πολιτισμός που είναι ξεχασμένος γιατί έχει υποχωρήσει μπροστά στη δύναμη της υποβολής πολιτιστικών προτύπων που έρχονται από τον άλλο κόσμο, από τη Δύση ή την Ανατολή. Αυτόν τον πολιτισμό, τον πολιτισμό της καθημερινής ζωής, θα τον υπηρετήσουμε επίσης και θα αναπτύξουμε πρωτοβουλίες οι οποίες θα εισάγουν μέσα από την επιμελή φροντίδα για ανάκληση ξεχασμένων τρόπων για εκφράσεις, για γλωσσικά παίγνια για ομάδες που έχουν να κάνουν με οργανωμένους τρόπους αντιμετώπισης των βασικών γεγονότων της ζωής, από τα μοιρολόγια της Μάνης μέχρι όπου αλλού μπορεί να πει κανένας ότι είναι στη μνήμη των ανθρώπων καταχωνιασμένα και ξεχασμένα πρότυπα πολιτιστικής συμπεριφοράς, που έχουν, όπως είπα και προηγουμένως, υποχωρήσει μπροστά στη δύναμη της δημοσιότητας, μπροστά στη δύναμη αυτού του κοσμοπολιτισμού, με την κακή έννοια, που έχει επ’ εσχάτων δημιουργήσει κακές συμπεριφορές πολιτισμού στον τόπο μας. 
Επίσης, ένα από τα ζητήματα που πρέπει να μας απασχολήσει είναι και ο γλωσσικός μας πολιτισμός, δηλαδή αυτά τα αξιακά στοιχεία που μεταφέρονται ανά τους αιώνες μέσα από την ελληνική γλώσσα και βεβαίως υπογραμμίζουν, υπομνηματίζουν και επιβεβαιώνουν αυτήν την ελληνική ετερότητα. Υπάρχουν όμως και πιο πεζά πράγματα τα οποία δεν θα υποτιμήσουμε. Ένα απ’ αυτά βεβαίως που μας απασχολεί είναι το θέμα της προστασίας και της φύλαξης των αρχαιολογικών θησαυρών, ώστε να έχουμε ασφαλή μουσεία και αρχαιολογικούς χώρους που να επιτηρούνται με σύγχρονα μέσα.
Επίσης, υπάρχει και το θέμα του να έχουμε ανοιχτά μουσεία σε όλους εκείνους που έρχονται από την άκρη του κόσμου, τους προσκυνητές στα μεγάλα και αξεπέραστα δημιουργήματα του κλασικού μας πολιτισμού αλλά και του πολιτισμού της νεότερης φάσης της ιστορίας μας. 
Θα πρέπει, επίσης, να αντιμετωπίσουμε και ήδη έχουμε αρχίσει το θέμα του στεγαστικού προβλήματος που έχουν οι υπηρεσίες του Υπουργείου Πολιτισμού. Είναι κατεσπαρμένες σε δεκαεπτά κτήρια, για τα οποία το ελληνικό δημόσιο πληρώνει 3,5 εκατομμύρια ευρώ το χρόνο μισθώματα. Είναι μια εξοικονόμηση δαπάνης την οποία οφείλουμε να κάνουμε και πιστεύω ότι με τη συνεργασία και των εργαζομένων και των συνδικάτων και των υπηρεσιακών παραγόντων θα δώσουμε μια λύση που τουλάχιστον θα σέβεται το υστέρημα του ελληνικού λαού από το οποίο σχηματίζονται τα φορολογικά έσοδα. 
Πέρα απ’ όλα αυτά αξίζει σ’ αυτές τις ώρες της κρίσης να αναζητήσουμε παράλληλες πηγές χρηματοδότησης για τον πολιτισμό, γιατί όπως έχει συνηθίσει καθένας μας να λέει, πολιτισμός χωρίς χρήματα δεν γίνεται. Βέβαια εγώ θα ήθελα ή τουλάχιστον θα προτιμούσα τον πολιτισμό που γίνεται χωρίς χρήματα, αυτόν δηλαδή που είναι ενσωματωμένος στην καθημερινή μας ζωή και γι’ αυτόν που όλοι μας πρέπει να συνεισφέρουμε. Κυρίως σε συνεργασία με τον Υπουργό κ. Αρβανιτόπουλο θα μπορέσουμε να δώσουμε μέσα από την εκπαίδευση και μαθήματα καθημερινού πολιτισμού, τα οποία θα εισάγουμε στα σχολεία. 
Επίσης, καταλήγοντας θα ήθελα να πω ότι είναι ανάγκη να μεταρρυθμίσουμε το νόμο για τις χορηγίες. Δεν είναι δυνατόν να ζητάμε από ανθρώπους που διαθέτουν χρήματα να υποστηρίξουν πολιτιστικές δράσεις όταν απ’ αυτές, έστω και σε συμβολικό επίπεδο, δεν παίρνουν μια στοιχειώδη αναγνώριση. Θα πρέπει, λοιπόν, να οργανώσουμε μια διαφορετική αντίληψη για την πολιτιστική χορηγία καθώς επίσης θα πρέπει να εμπνεύσουμε και ένα κίνημα εθελοντών πολιτισμού. Ποιος δεν θα ήθελε να συμμετέχει σε αυτά τα νέα αλλά και τα παλιά προτάγματα μιας κυβερνητικής δράσης για την υπεράσπιση και την καλλιέργεια του ελληνικού πολιτισμού; Ποιος δεν θα ήθελε να είναι εθελοντής σε αυτού του είδους τις διαδικασίες και να απολαμβάνει την αναγνώριση της πολιτείας και της κοινωνίας, να έχει ένα συγκεκριμένο τρόπο, ώστε να του αναγνωρίζεται αυτό που κάνει; 
Και με αυτήν την έννοια, θα πρέπει να βρούμε μέσα από την κοινωνία ανθρώπους-πολίτες ενεργούς που μπορεί να συμβάλουν σε αυτό που σήμερα δεν μπορούμε να το έχουμε λόγω της στενότητας των χρημάτων που είναι διαθέσιμα.
Όμως και πέραν τούτου θα πρέπει οπωσδήποτε να ασχοληθούμε και με το σύγχρονο πολιτισμό. Ήδη πολλά έργα βρίσκονται σε εξέλιξη. Θα πρέπει οπωσδήποτε να εξάρω και να υπογραμμίσω τη σπουδαιότητα του νέου Μουσείου Μοντέρνας Τέχνης που σε έξι-επτά μήνες θα το παραλάβουμε ως κτήριο και που πράγματι, όπως και εγώ διαπίστωσα σε συνεργασία με τους αρμόδιους που υπηρετούν αυτό το όραμα, πρόκειται για έναν άθλο στο χώρο της τέχνης.
Θα πρέπει ακόμη να αναφέρω και τη Λυρική Σκηνή καθώς επίσης και το χορό και τον κινηματογράφο, όπου σε όλους αυτούς τους δημιουργούς θα πρέπει να δώσουμε τη στήριξη, να δώσουμε αυτό που ζητούν από την πολιτεία, μια θαλπωρή και μια δυνατότητα διαλόγου, ώστε να μπορούμε όλοι μαζί σε αυτούς τους τομείς να κάνουμε δημιουργικά πράγματα. 
Τέλος, θα ήθελα να πω ότι σε αυτήν την εποχή που ζούμε θα ήταν παράλειψη να μην προσπαθήσουμε να χρησιμοποιήσουμε τους σύγχρονους τρόπους της τεχνολογίας για την ανάδειξη και την προβολή του πολιτιστικού μας πλούτου. Άλλωστε –και εδώ επιμένω- θα πρέπει όλοι μαζί σε αυτές τις δύσκολες ώρες να κάνουμε μια προσπάθεια, να κάνουμε την καθημερινή μας ζωή χωνευτήρι αξιών και τότε τα πράγματα θα καλυτερεύσουν, χωρίς να χρειάζεται ούτε να είμαστε καταγγελτικοί ούτε να προβαίνουμε σε μονομερείς ενέργειες που μας εκθέτουν απέναντι στους εταίρους μας και στους άλλους φίλους μας. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΤΖΑΒΑΡΑΣ",496
"141681"," Και εμείς ευχαριστούμε τον κ. Τζαβάρα. 
Ο κ. Γεώργιος Γερμενής, Βουλευτής της Χρυσής Αυγής, έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141682"," Ευχαριστώ, κύριε Πρόεδρε. 
Κυρίες και κύριοι Βουλευτές, μπήκαμε στο Διεθνές Νομισματικό Ταμείο για να σώσουμε το ελληνικό κράτος και τον ελληνικό λαό ή για να σώσουμε τις τράπεζες; 
Με μια απλή ματιά τα πεπραγμένα του μνημονίου έχουν ως αποτέλεσμα το εξωπραγματικά πρωτόγνωρο ποσοστό του 40% αυξημένων αυτοκτονιών που οφείλονται σε οικονομικούς λόγους από τις αρχές του χρόνου. Βασική αιτία είναι η αδυναμία αποπληρωμής των υπέρογκων δανείων που μαστίζουν σχεδόν κάθε ελληνικό σπίτι. Ακόμα, αποτελεί δείγμα απανθρωπιάς να προχωρούν οι τράπεζες σε κατασχέσεις χαμηλόμισθων νοικοκυριών που το εισόδημά τους δεν ξεπερνά τα 1.000 ευρώ μηνιαίως. 
Παράλληλα, οι τράπεζες προχωρούν σε νέες διερευνητικές κρούσεις προσφέροντας δάνεια σαν εικονική ανακούφιση στις ελληνικές οικογένειες, κάνοντας καθημερινά τηλέφωνα σε σταθερά και κινητά και στέλνοντας μηνύματα. Βεβαίως, δεν αναφέρουν στις προσφορές που κάνουν ότι με το χαμηλό επιτόκιο η αποπληρωμή του χρέους θα φτάσει να γίνεται ακόμη και από εγγόνια έως και από δισέγγονα! Είναι συστηματική η προσπάθειά σας για να στερήσετε από τον ελληνικό λαό την αξιοπρέπειά του. Να είστε σίγουροι ότι θα μας βρείτε απέναντί σας σε αυτό!
Ας σημειώσω ότι η μείωση των καταναλωτικών δόσεων είναι, επί της ουσίας, εξευτελιστική μιας και μιλάμε για το ποσό των 5 έως 10 ευρώ το μήνα, που δεν ανακουφίζει τον μέσο Έλληνα. Αντιθέτως, τον υποδουλώνει σε μια συνεχή δανειοληψία και σε έναν νέο κυκεώνα δανείων χωρίς σταματημό. 
Κατ’ αυτόν τον τρόπο, ο Έλληνας όπως και το ελληνικό κράτος παίρνουν δάνεια για να πληρώνουν κατά κύριο λόγο τόκους, αφού το κύριο μέρος του κεφαλαίου παραμένει ανέγγιχτο, μια τακτική την οποία ακολούθησαν ΠΑΣΟΚ και Νέα Δημοκρατία παίρνοντας υπέρογκα δάνεια για να καλύψουν διαφημιστικές δαπάνες και παλαιότερα χρέη τους. Πώς περιμένουν να κυβερνήσουν την πατρίδα μας, αφού δεν μπορούν να νοικοκυρέψουν το ίδιο τους το σπίτι; 
Καταθέτω στα Πρακτικά έγγραφο για τα χρέη των δύο κομμάτων ΠΑΣΟΚ και Νέας Δημοκρατίας. 
(Στο σημείο αυτό ο Βουλευτής κ. Γεώργιος Γερμενής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αφού, λοιπόν, προεκλογικά έγινε παρέλαση συλληφθέντων για χρέη προς το δημόσιο, ας μας πληροφορήσουν τα εν λόγω κόμματα –Νέα Δημοκρατία και ΠΑΣΟΚ- για την κατάσταση των χρεών τους είτε προς το ΙΚΑ είτε προς άλλους φορείς του δημοσίου. Είναι δυνατόν τα πολιτικά κόμματα να θέτουν τις μελλοντικές κομματικές επιχορηγήσεις ως εγγύηση για να πάρουν δάνειο –θέμα φυσικά που βρίσκεται στα χέρια της δικαιοσύνης; 
Καταθέτω για τα Πρακτικά σχετικό έγγραφο. 
(Στο σημείο αυτό ο Βουλευτής κ. Γεώργιος Γερμενής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, ας επισημανθεί ότι το 1995 το 70% των Ελλήνων κατείχε ιδιόκτητη κατοικία χωρίς οφειλές σε τράπεζες. Από το 1995 έως το 2012 η κρατική πολιτική είχε έναν και μοναδικό σκοπό: να αφαιρέσει μακροπρόθεσμα το ρευστό από την ελληνική αγορά. Το κράτος δεν πρέπει να αφήνει τις τράπεζες να λειτουργούν ασύδοτα με μοναδικό σκοπό το κέρδος τους, αλλά θα πρέπει να είναι οι αρωγοί του λαού για την πρόοδο και την αναστήλωσή του. Η ελληνική κοινωνία έχοντας την ψευδαίσθηση μιας νέας κατοικίας, ενός νέου αυτοκινήτου ή γενικότερα ενός αχαλίνωτου καταναλωτισμού οδηγήθηκε με δόλιο τρόπο σκόπιμα στη σημερινή κρίση. 
Αναρωτιόμαστε σήμερα αν υπήρχε σκοπιμότητα των προηγούμενων κυβερνήσεων ή εάν ήταν προσχεδιασμένο να έλθει ένας νέος ξένος τραπεζικός κολοσσός και με το πρόσχημα της επενδυτικής συνεργασίας να εξαγοράσει πιθανόν συγχωνευμένες ελληνικές τράπεζες, όπως τώρα τελευταία ακούγεται στην αγορά. Αποκλειστικός και απώτερος σκοπός τους είναι η μεταβίβαση της περιουσίας των Ελλήνων σε ξένα χέρια, χωρίς καμμία άλλη διαδικασία και χωρίς να το πάρουν είδηση οι Έλληνες, με την απαραίτητη έγκριση της ελληνικής Κυβέρνησης. 
Η οικονομική πολιτική που ακολουθήθηκε τόσα χρόνια και συνεχίζουν εξακριβωμένα τώρα οδηγεί στο ξεπούλημα της πατρίδας μας. Αυτός ήταν και ο μοναδικός σκοπός των διεθνών τοκογλύφων: να εξασφαλίσουν ως και να επιβάλουν τη συνεργασία ΠΑΣΟΚ - Νέας Δημοκρατίας στη νέα Κυβέρνηση, με το πρωτοφανές γεγονός να έχουμε μέσα σε ένα μήνα δύο εκλογικές αναμετρήσεις. 
Στόχος τους, βάζοντας στον ελληνικό λαό το εκβιαστικό δίλημμα «μνημόνιο ή χρεοκοπία», ήταν να βγάλουν οι κάλπες το επιθυμητό αποτέλεσμα. Έτσι κι αλλιώς τα δύο πρώην μεγάλα κόμματα εξουσίας είχαν προσυμφωνήσει τα πάντα με τους πιστωτές μας. 
Ο ρόλος της Χρυσής Αυγής είναι να αποκαλύπτει στον ελληνικό λαό όλες τις προσχεδιασμένες συνωμοσίες της Κυβέρνησής σας εις βάρος του και να ρίχνει φως στο σκοτάδι της άγνοιάς του. Ο λαός μας μας εμπιστεύθηκε τη θέση της εθνικής αντιπολίτευσης, την οποία θα τιμήσουμε με όλες μας τις δυνάμεις. Ο καιρός που ήσασταν μόνοι σας, τελείωσε. 
Ευχαριστώ πολύ.","ΓΕΩΡΓΙΟΣ ΓΕΡΜΕΝΗΣ",90
"141683"," Και εμείς σας ευχαριστούμε. 
Θα ήθελα να σας ανακοινώσω ότι, μετά από συμφωνία των κομμάτων, ο χρόνος ομιλίας της παρέμβασης των Υπουργών είναι δέκα λεπτά. 
Σας ευχαριστώ. 
Καλείται στο Βήμα ο Βουλευτής της Νέας Δημοκρατίας κ. Άδωνις Γεωργιάδης. 
ΣΠΥΡΙΔΩΝ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141684"," Ευχαριστώ πολύ, κύριε Πρόεδρε. 
Ακούσαμε την Παρασκευή τις Προγραμματικές Δηλώσεις του κυρίου Πρωθυπουργού. Ήταν εντυπωσιακές. Έθεσε θέματα, τα οποία είχαν να ακουστούν πάρα πολλά χρόνια από χείλη Πρωθυπουργού των Ελλήνων στη Βουλή, με τρόπο σαφή και κατηγορηματικό και κυρίως διαψεύδοντας διάφορες Κασσάνδρες που διακινούσαν τις προηγούμενες μέρες πολλά διαφορετικά σενάρια. 
Η ανακήρυξη της ΑΟΖ, η αλλαγή του νόμου για την ιθαγένεια, οι άμεσες αποκρατικοποιήσεις είναι δεσμεύσεις, οι οποίες θα υλοποιηθούν από την Κυβέρνηση του Αντώνη Σαμαρά και πρέπει όλοι να τις υποστηρίξουμε, χωρίς μικροκομματισμούς. 
Θα μου επιτρέψετε όμως, κυρίες και κύριοι συνάδελφοι, να κάνω μια πολύ σύντομη ιστορική αναδρομή, γιατί έχω ζήσει τα τελευταία χρόνια εδώ όλη την εξέλιξη αυτής της οικονομικής κρίσης. Ο ελληνικός λαός τα τελευταία χρόνια έζησε με ορισμένους βασικούς και θεμελιώδεις μύθους, από τους οποίους αν δεν ξυπνήσουμε εγκαίρως, η χώρα θα καταστραφεί. 
Μύθος πρώτος. Για όλα ευθύνεται το μνημόνιο. Πρέπει να σας υπενθυμίσω ότι το χρέος της χώρας φτιάχτηκε πριν μπούμε στο μνημόνιο και το μνημόνιο ήταν απλώς ο τρόπος να διαχειριστούμε αυτό το χρέος που είχαμε ήδη δημιουργήσει. Αντί να ασχολούμαστε στη Βουλή, στα κανάλια και στο πολιτικό μας σύστημα με τις παθογένειες που δημιούργησαν αυτό το τερατώδες χρέος, ασχολούμασταν μόνο με το μνημόνιο. Τεράστιο λάθος. Αυτός ο μύθος στηρίχθηκε κυρίως στην άποψη που διακινήθηκε από διάφορους πολιτικούς σχηματισμούς, νέους και παλαιούς, ότι δήθεν υπήρχαν χρήματα από άλλες χώρες, ότι μας προσέφεραν αφειδώς χρήματα χώρες όπως η Ρωσία και η Κίνα, τα οποία εμείς για λόγους συνωμοσίας δεν λάβαμε. Όπως απέδειξε το πρόσφατο παράδειγμα της Κύπρου, επρόκειτο για παραμύθια της Χαλιμάς. Χρήματα και μάλιστα του μεγέθους που χρειάζεται η ελληνική οικονομία, για να παραμείνει αξιόχρεη, μας δίνει μόνο η Ευρωπαϊκή Ένωση και η τριμερής κανένας άλλος. Όσο γρηγορότερα το συνειδητοποιήσουμε, τόσο το καλύτερο για να κάνουμε ταχύτερα τις αναγκαίες μεταρρυθμίσεις.
Μύθος δεύτερος που καλλιεργήθηκε ιδιαίτερα από τους αγανακτισμένους. Έζησα ως Βουλευτής την περασμένη περίοδο –περίπου τέτοια εποχή ήταν- όλες αυτές τις συγκεντρώσεις απ’ έξω, που δυστυχώς το πολιτικό μας σύστημα δεν αντιμετώπισε με θάρρος, φωνάζοντας «Να καεί, να καεί η Βουλή» και όλα τα υπόλοιπα. Πολλοί από αυτούς που πήγαιναν σ’ αυτές τις συγκεντρώσεις, έγιναν και Βουλευτές. Ερώτημα: Αυτοί που κατηγορούσαν απ’ έξω αυτούς που ήμασταν μέσα για τα δήθεν μεγάλα προνόμια των Βουλευτών απαρνούνται τη βουλευτική αποζημίωση; Απαρνούνται τους επιστημονικούς συνεργάτες; Απαρνούνται τα αυτοκίνητα; Απολύτως τίποτα. Γιατί στην πραγματικότητα φωνάζαμε τότε ματαίως ότι η προηγουμένη Βουλή έκανε τις μεγαλύτερες περικοπές, άνω του 50%, για να προασπίσουμε το πολιτικό μας σύστημα και αυτό δυστυχώς δεν ακούστηκε πουθενά στην Ελλάδα και να αφήνουμε τη Βουλή βορά στους δημαγωγούς και στο λαϊκισμό.
Μύθος τρίτος. Πάμε, λέει, για ξεπούλημα. Να μου επιτρέψετε, κύριοι του ΣΥΡΙΖΑ, να σας δώσω μία συμβουλή από τη μικρή μου εμπειρία. Ο τρόπος που κινήθηκε χθες ο κ. Τσίπρας είναι, κατά τη γνώμη μου, εξαιρετικά επικίνδυνος και δημαγωγικός. Ιδιαίτερα η φράση ότι θα μπλέξουν με δικαστήρια και οι επενδυτές είναι μία φράση που αγγίζει τα όρια της εθνικής μειοδοσίας. Την ώρα που η χώρα εξαρτά το μέλλον των παιδιών μας και των εγγονών μας από το εάν θα πετύχει το πρόγραμμα αποκρατικοποιήσεων, αυτό που έκανε χθες στη Βουλή ο Αρχηγός της Αξιωματικής Αντιπολιτεύσεως, ήταν να αποθαρρύνει τον οποιονδήποτε υποψήφιο από το να αγοράσει πράγματα στην Ελλάδα και μάλιστα με τη δήλωσή του αυτή σίγουρα όπλισε όλους όσους θέλουν να αγοράσουν πράγματα στην Ελλάδα με ένα επιπλέον επιχείρημα για να ρίξουν περαιτέρω τις τιμές. Γιατί το πρώτο που θα πει κάποιος καθήμενος σε ένα τέτοιο τραπέζι θα είναι «Η Αξιωματική σας Αντιπολίτευση μας απειλεί με δικαστήρια. Ρίξτε και άλλο την τιμή». Δυστυχώς ο ΣΥΡΙΖΑ έρχεται στη Βουλή των Ελλήνων χωρίς να έχει συνειδητοποιήσει ποιο είναι το μέγεθος της πολιτικής του ισχύος. Θεωρεί ακόμα ότι είναι το κόμμα του 4,6%. 
Θέλω, λοιπόν, να σας δώσω μία μικρή συμβουλή από αυτά που έζησα εδώ. Εάν το μήνα που μεσολαβεί μέχρι τη δόση του Αυγούστου που είναι 32 δισεκατομμύρια, ο ΣΥΡΙΖΑ ανεβάσει τους τόνους μέσα και έξω από τη Βουλή, όπως υπεσχέθη χθες ο κ. Τσίπρας, προσωπικά θεωρώ εξαιρετικά πιθανό το ενδεχόμενο κάποιοι στην Ευρώπη να σκεφθούν ότι για να είναι αξιόπνοο το πρόγραμμα, θέλουμε και υπογραφή της Αξιωματικής Αντιπολιτεύσεως. Και αν αυτό το πει, όπως το έχουν πει και σε άλλες χώρες, και εμείς θα μπλέξουμε ως Ελλάδα και εσείς θα μπλέξετε. Κρατήστε χαμηλότερα τους τόνους. 
Μία κυβέρνηση τριών κομμάτων πρόσφατα εκλεγμένη και μάλιστα με τη διαδικασία διπλών εκλογών έχει την πλήρη πολιτική νομιμοποίηση να εφαρμόσει το πρόγραμμά της. Στο δε αρχικό επιχείρημα του κ. Τσίπρα χθες ότι δεν είχαμε ενημερώσει επαρκώς τον ελληνικό λαό για τις αποκρατικοποιήσεις πριν τις εκλογές, θέλω να υπενθυμίσω ότι στην κεντρική συνέντευξη του Αντώνη Σαμαρά για το προεκλογικό πρόγραμμα της Νέας Δημοκρατίας προ των εκλογών, ένα από τα δεκαοχτώ σημεία ήταν αποκρατικοποιήσεις και πέραν των ορίων του προγράμματος. Πήγαμε στις εκλογές, λοιπόν, έχοντας όλοι ενημερώσει τον ελληνικό λαό ότι αν γίνει κυβέρνηση από εμάς, θα έχουμε αποκρατικοποιήσεις και πέραν των ορίων του προγράμματος, ο ελληνικός λαός μας ψήφισε εγκρίνοντας αυτό που είπαμε και δεν έχετε ούτε το δημοκρατικό ούτε το ηθικό δικαίωμα να πάτε κόντρα στη βούληση του ελληνικού λαού.
Κλείνοντας, λόγω της μικρής μου θητείας στο Υπουργείο Ναυτιλίας, θέλω να επισημάνω έναν τεράστιο κίνδυνο και θέλω να κάνω μία έκκληση στην Κυβέρνηση να είναι δίπλα στον Υπουργό κ. Μουσουρούλη, ο οποίος πράγματι από την πρώτη στιγμή έχει δει το θέμα αυτό με πολύ μεγάλη ζέση και με πολύ μεγάλη υπευθυνότητα. Το ζήτημα της ακτοπλοϊκής συνδέσεως των νησιών μας είναι σε πολύ μεγάλο κίνδυνο. Εάν δεν λάβει η Κυβέρνηση επείγοντα μέτρα πάρα πολύ γρήγορα, θα κινδυνεύσουμε το χειμώνα με ολική κατάρρευση του συστήματος. Ο κ. Μουσουρούλης έχει ξεκινήσει σχετικές πρωτοβουλίες. Πρέπει όλη η Κυβέρνηση να είναι μαζί του από τώρα, γιατί αργότερα θα είναι πάρα πολύ αργά.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΑΔΩΝΙΣ ΓΕΩΡΓΙΑΔΗΣ",96
"141685"," Το λόγο έχει ο κ. Χρήστος Κατσώτης, Βουλευτής του ΚΚΕ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141686"," Η κρίση και το χρέος είναι του καπιταλιστικού συστήματος, είναι αυτής της μορφής οργάνωσης της οικονομίας που υπηρετείτε, των μονοπωλιακών και επιχειρηματικών ομίλων. Και αυτήν την κρίση και το χρέος τα φορτώνετε με την πολιτική σας στις πλάτες των εργαζομένων των λαϊκών στρωμάτων. Οι προγραμματικές δηλώσεις της συγκυβέρνησης Νέας Δημοκρατίας–ΠΑΣΟΚ–ΔΗΜΑΡ δεν έχουν καμμία σχέση με τα συμφέροντα της εργατικής τάξης, των λαϊκών στρωμάτων. 
Εμείς είμαστε βέβαιοι ότι θα μεγαλώσει η αντιλαϊκή επίθεση, θα μεγαλώσουν τα βάσανα, η φτώχεια και η ανεργία. Ήδη η πλειοψηφία της εργατικής τάξης, των αυτοαπασχολουμένων, της φτωχής αγροτιάς ζει τα μεγάλα αδιέξοδα από την πολιτική που ακολουθείτε και φορτώνετε την κρίση και τα χρέη στην πλάτη τους. Αυτές τις ημέρες με τις φορολογικές δηλώσεις και τα απανωτά χαράτσια οδηγείτε τη μεγάλη πλειοψηφία σε απόγνωση σε συνάρτηση βέβαια με τη γενίκευση της απλήρωτης δουλειάς η κατάσταση γίνεται ακόμα πιο δύσκολη. 
Πρέπει να πω ότι σε πρόσφατη απεργία των εργαζομένων στον τουρισμό, κύριε Ρουπακιώτη, κύριε Υπουργέ Δικαιοσύνης, οι εισαγγελείς της Ρόδου και της Κέρκυρας προσπάθησαν να τρομοκρατήσουν εκεί τους εργαζόμενους και τους κάλεσαν προληπτικά να μην εμποδίσουν όσους θέλουν να δουλέψουν. Η απλήρωτη δουλειά δεν είναι παράνομη. Οι αγώνες είναι αυτοί που είναι παράνομοι και είναι στο μάτι των εισαγγελέων. 
Ο μονόδρομος της Ευρωπαϊκής Ένωσης που ακολουθείτε –και ομολογουμένως εδώ είστε η μεγάλη πλειοψηφία- είναι καταστροφικός για την πλειοψηφία του λαού. Υπηρετεί τις ανάγκες της πλουτοκρατίας, τις ανάγκες των μονοπωλίων. Αυτός ο δρόμος θα οδηγήσει σε κατεδάφιση ό,τι απέμεινε από τα εργατικά και τα ασφαλιστικά δικαιώματα. Εξάλλου το είπε ο Πρωθυπουργός. Οι διαρθρωτικές αλλαγές που βελτιώνουν την ανταγωνιστικότητα της ελληνικής οικονομίας είναι πρωτίστως δικός μας στόχος, όπως είπε. 
Η ανταγωνιστικότητα, η κερδοφορία των μονοπωλίων και επιχειρηματικών ομίλων απαιτεί να επιταχυνθεί η δραστική μείωση των μισθών και το σάρωμα των ασφαλιστικών και εργασιακών δικαιωμάτων. Ο Πρωθυπουργός απέφυγε να πει το παραμικρό για τους μισθούς και τις συντάξεις, αλλά και τις άγριες περικοπές των κοινωνικών δαπανών που περιλαμβάνονται στο νέο μνημόνιο. Θέλει προφανώς να παρατείνει την ανοχή των εργαζομένων, των λαϊκών στρωμάτων στη νέα συγκυβέρνηση. Ξεχάστηκαν η μετενέργεια, η μείωση του κατώτατου μισθού της εθνικής συλλογικής σύμβασης κατά 22%, η μείωση για τους νέους στο 32%, η κατάργηση ουσιαστικά των συλλογικών συμβάσεων εργασίας, η επαναφορά των περικοπών στις κύριες και επικουρικές συντάξεις. Δεν ειπώθηκε τίποτα για τις ρυθμίσεις για τις εργασιακές σχέσεις που έχουν καταργήσει τη σταθερή δουλειά, το σταθερό ημερήσιο χρόνο εργασίας. Έχουν γενικεύσει τις ελαστικές μορφές εργασίας με τραγικές συνέπειες για τη ζωή της εργατικής οικογένειας. Αλλά ναι, είστε της λογικής ότι αυτά τα λύνει μόνη της η αγορά. Αυτή η θέση των ευέλικτων μορφών υποστηρίχθηκε και προωθήθηκε από την περίοδο της Συνθήκης του Μάαστριχτ από τις δυνάμεις της Νέας Δημοκρατίας, του ΠΑΣΟΚ και του ΣΥΝ-ΣΥΡΙΖΑ. Ο ΣΥΡΙΖΑ θεωρούσε και θεωρεί αναγκαιότητα την ευελιξία και την στήριζε στα όργανα που συμμετείχε και στον κοινωνικό διάλογο που έπαιρνε μέρος. Η θέση των νέων σήμερα με όλες αυτές τις ευέλικτες μορφές δουλειάς με τα αδιέξοδα που ζουν είναι και δικό τους αποτέλεσμα. 
Είπε ο Πρόεδρος του ΣΥΡΙΖΑ ότι θα φέρει πρόταση νόμου που θα προβλέπει την άρση της μετενέργειας και την επαναφορά του κατώτατου μισθού στο επίπεδο του 2011. Οι κλαδικές συμβάσεις τι θα γίνουν; Ποιες είναι οι θέσεις σας; Δεν λέτε κουβέντα για τους μισθούς που είναι πάνω από την εθνική σύμβαση και έχουν μπει στο στόχο του Συνδέσμου Ελλήνων Βιομηχάνων.
Η πολιτική σας υπηρετεί τις ανάγκες του κεφαλαίου. Έχει καταδικάσει τους εργαζόμενους και ιδιαίτερα τους νέους και τις νέες να ζουν με εισόδημα που κυμαίνεται από 250 έως 350 ευρώ. 
Ναι, αυτό είναι το εισόδημα ενός νέου που δουλεύει με τρίωρα, τετράωρα, μ’ όλο αυτό το «μωσαϊκό» των εργασιακών σχέσεων που έχετε διαμορφώσει για να αυξάνονται η εκμετάλλευση των εργαζομένων και τα κέρδη των επιχειρηματικών ομίλων. 
Προβάλατε προεκλογικά την ευαισθησία σας για τους ανέργους και δεν είπατε τίποτα στις Προγραμματικές Δηλώσεις για το επίδομα ανεργίας που το μειώσατε στα 360 ευρώ και αυτό για το 30% των ανέργων που είναι εγγεγραμμένοι. Αναφέρατε ότι θα δείτε την αύξηση της διάρκειας με κοινοτικά κονδύλια από τον ένα χρόνο που είναι σήμερα -και αυτό ισχύει για όσους έχουν τις προϋποθέσεις- σε δύο. 
Λέτε ότι δεν θα γίνουν απολύσεις στο δημόσιο. Απολύσεις θα γίνουν. Δεν είναι εργαζόμενοι συμβασιούχοι όλοι αυτοί που δουλεύουν με μπλοκάκι; Εμείς βέβαια δεν είμαστε σίγουροι ότι δεν θα γίνουν απολύσεις και εργαζομένων αορίστου χρόνου. 
Είπατε ότι οι ιδιωτικοποιήσεις ή οι αποκρατικοποιήσεις θα φέρουν εκατόν πενήντα χιλιάδες θέσεις εργασίας. Αλήθεια, μιας και επικαλεσθήκατε την αλήθεια, ποια επιχείρηση ιδιωτικοποιήθηκε και αύξησε τις θέσεις εργασίας; Ναι, μπορεί κάποιες να αύξησαν τις θέσεις εργασίας, αλλά είναι θέσεις μερικής απασχόλησης, ωρομισθίων και άλλων τέτοιων μορφών που μειώνουν συνολικά το ετήσιο εισόδημα των εργαζομένων και αυξάνουν την εκμετάλλευσή τους. Οι επενδύσεις σε τομείς προηγμένης τεχνολογίας, ανανεώσιμες πηγές ενέργειας και άλλα είναι γνωστό και ομολογημένο ότι θα δημιουργήσουν λίγες θέσεις εργασίας στη διάρκεια της δημιουργίας τους και πολύ λιγότερες στη διάρκεια της λειτουργίας τους. 
Η μείωση των απαιτήσεων των λαϊκών στρωμάτων στο ελάχιστο, η υποχώρηση των αξιώσεων να ζήσουν οι ίδιοι και τα παιδιά τους καλύτερα είναι ο δρόμος που οδηγεί σε όλο και πιο βαριές θυσίες για το κεφάλαιο και τα κέρδη του. Aυτός ο δρόμος είναι αδιέξοδος. Η κρίση και ο καπιταλιστικός δρόμος ανάπτυξης αποκλείουν κάθε ελπίδα και δυνατότητα για βελτίωση της θέσης των εργαζομένων χωρίς αγώνα, χωρίς ισχυρό κίνημα, χωρίς ρήξεις και ανατροπές. 
Η διέξοδος για το λαό από την κατάσταση που αντιμετωπίζει σήμερα προϋποθέτει να σταθεί όρθιος απέναντι στην αντιλαϊκή πολιτική, να νικήσει το φόβο και την απογοήτευση, να αναμετρηθεί με τον ταξικό του αντίπαλο, να μη χρησιμοποιηθεί η ψήφος ως συνενοχή, να σηκώσει τη σημαία της πάλης για τις σύγχρονες, ρεαλιστικές ανάγκες της λαϊκής οικογένειας, τις ανάγκες που αντιστοιχούν στον πλούτο που παράγεται και να διεκδικήσει όσα δικαιούται και σήμερα του τα στερούν.
Το ΚΚΕ και μέσα και έξω από τη Βουλή θα δώσει τις δυνάμεις του για την οργάνωση της πάλης των εργαζομένων, των λαϊκών στρωμάτων.","ΧΡΗΣΤΟΣ ΚΑΤΣΩΤΗΣ",214
"141687"," Σας ευχαριστούμε.
Το λόγο έχει η κ. Μαρία Γιαννακάκη, Βουλευτής της Δημοκρατικής Αριστεράς.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141688"," Ευχαριστώ, κύριε Πρόεδρε.
Κυρίες και κύριοι Βουλευτές, η Δημοκρατική Αριστερά στην πιο κρίσιμη φάση της μεταπολιτευτικής μας ιστορίας δεν επέλεξε τον εύκολο, ασφαλή και ψηφοθηρικό δρόμο της Αντιπολίτευσης. Αντί να καταγγέλλει αύριο τα αντιλαϊκά μέτρα και την κατάργηση των εργασιακών δικαιωμάτων, είναι εδώ σήμερα και τα σταματάει. Πιστή και σταθερή στις προεκλογικές της δεσμεύσεις, τόλμησε να συμμετάσχει σ’ αυτή την Κυβέρνηση εθνικής ευθύνης «μπολιάζοντάς» τη με τις θέσεις και τις αξίες της, παίρνοντας πρωτοβουλίες και στρέφοντάς την ουσιαστικά και όχι κατ’ όνομα προς μια προοδευτική κατεύθυνση προς όφελος του κοινωνικού συνόλου. Πρόκειται για ένα πολύ φιλόδοξο εγχείρημα σε μια χώρα όπου δεν υπάρχει καμμία κουλτούρα πολιτικής συνεργασίας. 
Κυρίες και κύριοι Βουλευτές, η κρίση που συγκλονίζει την Ευρωζώνη εδώ και περισσότερο από δύο χρόνια αποκάλυψε δραματικά τα ευάλωτα θεμέλια του ευρωπαϊκού οικοδομήματος και ιδιαίτερα του οικοδομήματος της Ευρωζώνης. Τα μέτρα που υιοθετήθηκαν για την αντιμετώπιση της κρίσης έχουν αποδειχθεί αποσπασματικά, αναποτελεσματικά και ατελέσφορα. Η μέχρι τώρα ενοποίηση έχει μονόδρομη κατεύθυνση, οικονομική, στενά νομισματική, με «ατροφικό» κοινωνικό σκέλος. Η παρούσα όμως έκφραση της διεθνούς κρίσης δεν οφείλεται σ’ αυτό. Απλώς θα εκδηλωνόταν διαφορετικά αν τα πράγματα ήταν αλλιώς. Αν υποθετικά υφίστατο κοινή δημοσιονομική πολιτική, οι «κλυδωνισμοί» θα κατανέμονταν διαφορετικά. 
Σήμερα στο πλαίσιο της Ευρωπαϊκής Ένωσης ούτε ο ενιαίος δήμος υπάρχει ούτε μία ενιαία και μοναδική κρατική εξουσία ούτε ισχυρές υπερεθνικές πανευρωπαϊκού τύπου οργανώσεις, κόμματα, συνδικάτα ή κινήματα, ούτε φυσικά ισχυρές υπερεθνικές ταυτότητες. Το πολιτικό σχέδιο μιας ισχυρής παρέμβασης της ευρωπαϊκής Αριστεράς στο πλαίσιο αυτής της αποθεσμοποιημένης Ευρωπαϊκής Ένωσης καλείται να επηρεάσει ένα πολιτικό σύστημα χωρίς ισχυρή κεντρική δημόσια εξουσία. Μία προοδευτική στρατηγική θα έπρεπε να εκκινήσει από την προσπάθεια κοινής οργάνωσης και διεκδίκησης των συμφερόντων των εργαζομένων σ’ όλη την Ευρώπη, από την ανάπτυξη της επικοινωνίας και της αλληλεγγύης μεταξύ τους και την καταπολέμηση των μεγάλων ανισοτήτων που συντηρούνται ποικιλοτρόπως. 
Πολυποίκιλες δυνάμεις τόσο της κατ’ όνομα Αριστεράς όσο και της Δεξιάς σήμερα επιδίδονται σ’ ένα διαρκές καταγγελτικό «σφυροκόπημα» της Ευρωπαϊκής Ένωσης. Ενδιαφέρονται περισσότερο για μία «κατεδάφιση» παρά για μία εναλλακτική ευρωπαϊκή «οικοδόμηση». Η διεθνής πολυσύνθετη κρίση όμως έχει καταστήσει φανερή όσο ποτέ την ανάγκη προώθησης μιας κοινής ευρωπαϊκής οικονομικής και πολιτικής διακυβέρνησης. Αυτή είναι η μόνη ορατή δυνατότητα για να επανακτήσει η πολιτική την κυριαρχία έναντι των πανίσχυρων αγορών, ώστε να ανοίξει ο δρόμος για την επιβολή κανόνων και ρυθμίσεων υπέρ των εργαζομένων και των κοινωνικά πιο αδύναμων. Η στασιμότητα ισοδυναμεί με αποδιάρθρωση και αυτή τη στιγμή η Ευρωπαϊκή Ένωση πορεύεται με ηγεσίες που συνεχίζουν να αργοπορούν και να διστάζουν, εφαρμόζοντας το ίδιο όπως και προ κρίσης ανεπαρκές πρότυπο άσκησης πολιτικών. 
Το πεδίο της Ευρώπης οφείλει να είναι το πεδίο του μεταρρυθμισμού. Ο πόλεμος θέσεων, όχι ο πόλεμος κινήσεων, είναι το κεντρικό διακριτικό του γνώρισμα. Χρειάζεται εναλλακτικό σχέδιο και αλλαγή συσχετισμών για αλλαγή πολιτικών στην πορεία οικοδόμησης της ενιαίας Ευρώπης. 
Ένα τέτοιο σχέδιο προϋποθέτει μια ευρωπαϊκή Αριστερά που δεν θα είναι μόνο δύναμη αντίστασης και γενικόλογης καταγγελίας, αλλά θα καταθέτει πειστικές εναλλακτικές προτάσεις, θα προωθεί την εφαρμογή τους με κινηματική λογική και θεσμική συμμετοχή, επιδιώκοντας ταυτόχρονα τη συγκρότηση μιας νέας κοινωνικής και πολιτικής πλειοψηφίας για τον ευρωπαϊκό κοινωνικό μετασχηματισμό. 
Οι δυνάμεις της Αριστεράς σε ευρωπαϊκή κλίμακα που αντιλαμβάνονται το σοσιαλισμό ως δημοκρατική διαδικασία δεν πρέπει να περιορίζονται στο πεδίο της οικονομίας. Χρειάζεται να επαναφέρουν δυναμικά την αναγκαιότητα ενός Συντάγματος που θα προωθεί την ενοποίηση με εκλεγμένη απευθείας από τους λαούς της Ευρώπης συντακτική συνέλευση. Έτσι μπορούμε να υπερβούμε ουσιαστικά την εθνική περιχαράκωση και να ξαναπιάσουμε το νήμα ενός πραγματικού, όχι θεωρητικού και αδιέξοδου «από τα κάτω» διεθνισμού. Η ευρωπαϊκή πολιτική ενοποίηση αποτελεί την ορατή απάντηση στις ανεξέλεγκτες αγορές και στην κυριαρχία του οικονομικού επί του πολιτικού και ουσιαστικό βήμα για την αναγκαία πολιτική διεύθυνση της παγκοσμιοποίησης. 
Για τη Δημοκρατική Αριστερά, ιστορικό συνεχιστή του ρεύματος της ευρωπαϊκής ανανεωτικής Αριστεράς, η ευρωπαϊκή ενοποίηση σε πολιτικό και οικονομικό επίπεδο είναι «στην καρδιά» του πολιτικού και ιδεολογικού προβληματισμού. Οραματιζόμαστε μία Ευρωπαϊκή Ένωση που θα είναι η συνισταμένη πολιτισμών και όχι το άθροισμα των επιμέρους πολιτισμών, μία Ευρωπαϊκή Ένωση που θα έχει κερδίσει την ιδεολογική μάχη των περιχαρακώσεων και του στείρου και οπισθοδρομικού εθνικισμού.
Κυρίες και κύριοι Βουλευτές, η Δημοκρατική Αριστερά συμμετέχει σ’ αυτήν την Κυβέρνηση εθνικής ευθύνης έχοντας πλήρη συναίσθηση των υποχρεώσεων που αναλαμβάνει. Δεσμευόμαστε να είμαστε εδώ και να παλεύουμε καθημερινά για να βγει η χώρα από την κρίση. 
Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΜΑΡΙΑ ΓΙΑΝΝΑΚΑΚΗ",100
"141689"," Ευχαριστούμε την κ. Γιαννακάκη.
Το λόγο έχει ο Βουλευτής της Νέας Δημοκρατίας κ. Παύλος Σιούφας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141690"," Κυρίες και κύριοι συνάδελφοι, η μακρόχρονη επαγγελματική μου δραστηριότητα συνδέθηκε ιδιαίτερα με τη ναυτιλία. Ως εκ τούτου νιώθω την ανάγκη στην εξαιρετικά δύσκολη αυτή περίοδο που διέρχεται η πατρίδα μας -και ιδιαίτερα η εθνική μας οικονομία- να καταθέσω μερικές σκέψεις για το πώς η ναυτιλία μας μπορεί να συμβάλει αποφασιστικά στον τομέα της ανάπτυξης, ζητούμενο που είναι καθοριστικό για την πορεία της χώρας, να συμβάλει στη μείωση της ανεργίας και στην αύξηση του εθνικού πλούτου.
Η παγκόσμια οικονομική κρίση έπληξε και τη ναυτιλία, όπως ήταν εύλογο. Εν τούτοις, η ελληνική και ελληνόκτητη ποντοπόρος ναυτιλία δείχνει να αντέχει και συνεχίζει να διατηρεί την πρώτη θέση στην παγκόσμια ναυτιλία, γεγονός που αποτελεί τιμή για τη χώρα, ισχυρό όπλο για τη διεθνή παρουσία της αλλά και πηγή πλούτου και ισχύος γι’ αυτήν.
Πρέπει να επισημάνω ότι η ναυτιλία αποτελεί τη βαριά βιομηχανία της χώρας, ενισχύει τη συναλλαγματική θέση της με τεράστια ποσά, ενώ δεν την επιβαρύνει σχεδόν με τίποτε.
Σήμερα η ελληνική και ελληνόκτητη ποντοπόρος ναυτιλία μπορεί να αποτελέσει και πάλι, όπως υπήρξε πάντοτε, αληθή και ακόμα πιο ισχυρό πυλώνα για την ανάπτυξη της εθνικής μας οικονομίας. Μπορεί να βοηθήσει στη δημιουργία θέσεων εργασίας τόσο στην ξηρά όσο και στη θάλασσα. Και ασφαλώς πρέπει να συνεχιστεί και να ενταθεί η προσέλκυση νέων στο ναυτικό επάγγελμα και στις συναφείς προς τη ναυτιλία υπηρεσίες.
Προς τούτο, είναι απολύτως απαραίτητο να εκσυγχρονιστεί και να βελτιωθεί ποιοτικά η ναυτική εκπαίδευση, ώστε οι παραγόμενοι αξιωματικοί γεφύρας και μηχανής να ανταποκρίνονται στις σύγχρονες απαιτήσεις. Η υψηλή ποιότητα των παραγομένων αξιωματικών είναι πράγματι υπόθεση αίσθησης ευθύνης για το μέλλον της πατρίδας. Μια τέτοια πολιτική, που αποβλέπει στην παραγωγή ποιοτικών στελεχών, πρέπει να επιτρέψει τη σοβαρή εξέταση της εισαγωγής και της ιδιωτικής εκπαίδευσης στο χώρο αυτόν. 
Επίσης, επιβάλλεται κάποια στιγμή να ερευνήσουμε αναλυτικά και κυρίως με ειλικρίνεια και σεβασμό στην αλήθεια το γιατί έφυγαν τα πλοία από την ελληνική σημαία και να αναζητηθεί τρόπος, ώστε να επανέλθουν. Ο επαναπατρισμός των υπό ξένη σημαία ελληνόκτητων πλοίων πρέπει να γίνει ο υπ’ αριθμόν ένα στόχος του Υπουργείου Εμπορικής Ναυτιλίας. Πρέπει, επίσης, να δούμε γιατί άλλες χώρες, όπως η Αγγλία, η Ολλανδία, η Νορβηγία, έχουν εκτός από εθνικά και άλλα νηολόγια διευκολύνσεων και ποια είναι τα οφέλη τους από αυτά.
Είναι προφανές ότι το κόστος τού υπό ελληνική σημαία πλοίου είναι σημαντικά υψηλότερο από αυτό τού υπό κυπριακή σημαία ή του υπό σημαία Μάλτας ή του υπό άλλη ξένη σημαία πλοίου. Αλλά δεν είναι μόνο αυτό που επιβαρύνει και αναγκάζει τα πλοία να φεύγουν. Η χείριστη οργάνωση των περί τη ναυτιλία υπηρεσιών, όπως του ΥΕΝ, του ΝΑΤ, της ΔΟΥ πλοίων, των νηολογίων, κλπ, δημιουργούν σωρεία προβλημάτων που αυξάνουν περαιτέρω το κόστος. Η απλοποίηση, ενοποίηση, μηχανοργάνωση και εκσυγχρονισμός των υπηρεσιών αυτών σε συνδυασμό με την παραγωγή ικανών αξιωματικών και άλλων κατηγοριών ναυτικών αποτελεί προφανή όρο για την προσέλκυση πλοίων στο εθνικό νηολόγιο.
Και κάτι ακόμα: Η ναυτιλία είναι σπουδαία βιομηχανία για τη χώρα. Λόγω δε του χαρακτήρος της ως διεθνούς επιχειρήσεως, χρειάζεται εξαιρετικά προσεκτική διαχείριση. Σκοπός κάθε υπεύθυνης πολιτικής πρέπει να είναι η ανάπτυξή της στη χώρα μας, γιατί δίνει καλά αμειβόμενη δουλειά σε χιλιάδες Έλληνες. Και πρέπει να παραμείνει στην Ελλάδα. Επιπολαιότητες στον ευαίσθητο χώρο της ναυτιλίας είναι ανεπίτρεπτες. Γι’ αυτό και θλίβει βαθιά η διαχείριση αυτού του ζητήματος από τον αξιότιμο κύριο Πρόεδρο του ΣΥΡΙΖΑ, καθώς και από άλλα στελέχη του. 
Τα όσα προεκλογικά ανέφεραν, ενέσπειραν φόβο και οδήγησαν πολλούς να σταματήσουν έργα που ήταν σε εξέλιξη και τα οποία εγγυούνταν δουλειά για τους Έλληνες. Οι δηλώσεις αυτές ήταν και αστόχαστες και ανούσιες. Αποδεικνύουν δε άγνοια του ισχύοντος συνταγματικού πλαισίου και είναι κυριότατα επικίνδυνες. Τέτοιες πολιτικές αγνοούν την πραγματικότητα, διαπνέονται από παρωχημένες ιδεολογικές αντιλήψεις, δημιουργούν σύγχυση και κολακεύουν τα χαμηλά ένστικτα του λαού, παρεμποδίζοντας τη νηφάλια σκέψη και την ψύχραιμη αντιμετώπιση. Το ορθό για τον κύριο Πρόεδρο του ΣΥΡΙΖΑ θα ήταν να πει ότι θα επιβάλει τον οποιονδήποτε φόρο στα πλοία, αφού πρώτα όμως αναθεωρηθεί το Σύνταγμα της Ελλάδος, δεδομένου ότι ο ν. 27/1975, που ρυθμίζει τα της φορολογίας των πλοίων, είναι κατοχυρωμένος από το άρθρο 107 του Συντάγματος.
Επιτρέψτε μου να διατυπώσω και μερικές ακόμα σκέψεις μου, πέρα από τα της ναυτιλίας:
Είναι καιρός επιτέλους να λειτουργήσει σωστά στο Σύνταγμα και η εκτελεστική εξουσία να διαχωριστεί από τη νομοθετική και να λειτουργήσουν ανεξάρτητα μεταξύ τους οι εξουσίες του Συντάγματος, αφού δεν μπορεί και δεν είναι νοητό ο ελέγχων να είναι και ελεγχόμενος. Επίσης, έχει υποχρέωση η Κυβέρνηση να ορίσει τον αριθμό των Βουλευτών τής επόμενης Βουλής στο μίνιμουμ που ορίζει το Σύνταγμα: στους διακόσιους.
Ο Πρωθυπουργός, από την πρώτη στιγμή που ανέλαβε τα καθήκοντά του, έδειξε σαφή δείγματα των προθέσεών του να κοπούν και να περιοριστούν οι σπατάλες του κράτους. Προτείνω, λοιπόν, προς την κατεύθυνση αυτή, αλλά και σαν δείγμα συμβολισμού, να καταργηθούν οι πάσης φύσεως δαπάνες που επιβαρύνουν την πολιτεία για τους τέως υψηλούς πολιτειακούς αξιωματούχους, εκτός βέβαια εκείνων που είναι σήμερα Βουλευτές. Από κανέναν δεν κινδυνεύουν για να τυγχάνουν αστυνομικής προστασίας και δεν χρειάζεται να έχουν γραμματείς αμειβόμενους από το κράτος. Αν χρειαστεί η πατρίδα και ο Πρόεδρος της Δημοκρατίας ή η Κυβέρνηση ή ο Πρόεδρος της Βουλής τις συμβουλές τους, τότε είμαι βέβαιος ότι όλοι αυτοί θα σπεύσουν να τις δώσουν απλόχερα.
Αυτό που συμβαίνει σήμερα ίσως υπό άλλες συνθήκες θα ήταν κατανοητό. Όμως, οι έκτακτες συνθήκες της παρούσης οικονομικής συγκυρίας επιβάλλουν δραστική συρρίκνωση των δαπανών λειτουργίας του πολιτικού συστήματος. Οι δαπάνες αυτές σήμερα δείχνουν και είναι πολυτελείς. Έχοντας στο μυαλό μας τις εξαγγελίες της Κυβέρνησης, αλλά και το παράδειγμα του Πρωθυπουργού, έχουμε την υποχρέωση και το καθήκον να περιορίσουμε παντού και σε όλα τα επίπεδα τις σπατάλες του κράτους. Αυτό επιβάλλεται περισσότερο από ποτέ σήμερα για τη σωτηρία της πατρίδας.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΠΑΥΛΟΣ ΣΙΟΥΦΑΣ",460
"141691"," Κι εμείς σας ευχαριστούμε.
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Αντώνης Ρουπακιώτης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"141692"," Ευχαριστώ, κύριε Πρόεδρε. 
Κυρίες και κύριοι συνάδελφοι, είναι τιμή μου να παρουσιάζω στη Βουλή των Ελλήνων τις προγραμματικές θέσεις του Υπουργείου Δικαιοσύνης, Διαφάνειας και Ανθρωπίνων Δικαιωμάτων, ένα τρίπτυχο που δεν προσδιορίζει μόνο έναν εύληπτο συμβολισμό, αλλά αναδεικνύει κυρίως τα τρία πεδία, στα οποία διακινείται η απαίτηση του πολίτη, η αγωνία του πολίτη για αξιόπιστη δικαιοσύνη, για διαφάνεια που εδραιώνει τον κοινωνικό διάλογο, για ανθρώπινα δικαιώματα που δεινά δοκιμάζονται, ιδίως στα εργασιακά. Αυτά που κονιορτοποιήθηκαν με την εφαρμογή διατάξεων του μνημονίου ή με την επίκληση αυτών, όπως είναι οι συλλογικές διαπραγματεύσεις, η μετενέργεια, η επεκτατικότητα της συλλογικής σύμβασης, η επιλογή του καλύτερου όρου, ο ΟΜΕΔ. Είναι φροντίδες και χρέη αυτά για την Κυβέρνηση.
Κυρίες και κύριοι συνάδελφοι, είναι αέναη η προσδοκία του ανθρώπου από τότε που μέτρησε τα πρώτα βήματά του στη γη, αναζητώντας δικαιοσύνη, με διάθλαση στην κοινωνία και δίνοντας το περιεχόμενο για κοινωνική δικαιοσύνη. Παρούσα είναι και η απαίτηση σήμερα του Έλληνα πολίτη για αξιοπιστία. Η δικαστική εξουσία -έτσι την ορίζει το Σύνταγμα- δεν είναι μόνη στον ωκεανό. Συνυπάρχει με άλλες εξουσίες. Και συνυπάρχοντας με άλλες εξουσίες, έχει την παθογένεια και των άλλων κρατικών εξουσιών. Και, επιπρόσθετα, δέχεται στο χώρο της τις τοξίνες εκείνες από τις άλλες εξουσίες, με συνέπεια να προσδιορίζονται συμπεριφορές και να δημιουργούνται δυσλειτουργίες. Έτσι, στο αίτημα του πολίτη για γρήγορη και αξιόπιστη δικαιοσύνη λέμε: «Πώς; Όταν δεν υπάρχουν οι συνθήκες, δεν υπάρχουν οι άνθρωποι;». Είναι γνωστά στους παλαιότερους από σας. 
Μόνο που εγώ θα σας πω κάτι που μπορεί να μην είναι γνωστό. Για παράδειγμα, θα σας πω ότι, επειδή λείπουν γραμματείς, υπάλληλοι -γιατί απολύθηκαν χιλιάδες σε εφαρμογή των τελευταίων διατάξεων- έχουμε ειρηνοδικεία –και γόνιμα ειρηνοδικεία- όπου βλέπετε την ταμπέλα: «Κλειστό. Τα κλειδιά απέναντι στο αστυνομικό τμήμα». Ή θα δείτε ειρηνοδικείο όπου δεν υπάρχει υπάλληλος. Και εκεί επιστρατεύεται η καθαρίστρια, εγγράμματη ούσα, για να προσφέρει τις υπηρεσίες. Ή θα πάτε στα δικαστήρια του Πειραιά και θα δείτε ότι εκεί συμφύρονται οι πάντες. Στενάζουν στην κυριολεξία οι υπάλληλοι στο Διοικητικό Πρωτοδικείο Πειραιά. Αυτά είναι ζητήματα. Και μπορεί να μιλάμε με μεγάλη ευχέρεια για δικαιοσύνη. Το πώς είναι το δύσκολο. Εδώ αναδεικνύεται και το χρέος της πολιτείας.
Εμείς προωθούμε μια διαδικασία μετατάξεων όσο ο νόμος το επιτρέπει. Προωθούμε την επιμήκυνση του χρόνου, προκειμένου οι νέοι και οι νέες που πέτυχαν σε ένα διαγωνισμό να ενταχθούν στο δικαιακό μας σύστημα ως δικαστικοί υπάλληλοι. Πώς είναι δυνατόν, όμως, να μιλάμε για επιτάχυνση της δικαιοσύνης, όταν σε εφαρμογή αυτών των διατάξεων αποκόπηκαν τα οδοιπορικά στους κλητήρες, στους υπαλλήλους που επιδίδουν τις αποφάσεις;
Τότε πώς θα τρέξουν οι προθεσμίες; Πώς θα επιταχυνθεί η δικαιοσύνη; Μιλάμε για τέτοια ζητήματα. 
Κυρίες και κύριοι Βουλευτές, είναι αλήθεια ότι υπάρχουν πόλεις με καλά κτήρια. Πηγαίνετε και πάλι στον Πειραιά. Δείτε πού στεγάζεται το διοικητικό πρωτοδικείο και το ειρηνοδικείο. 
Και ενώ αυτή είναι η κατάσταση με προτροπή του προέδρου του Δικηγορικού Συλλόγου Πειραιά πήγαμε και είδαμε το παλαιό καπνεργοστάσιο «ΚΕΡΑΝΗΣ». Νομίζαμε ότι θα δούμε ό,τι ο χρόνος άφησε. Είδαμε όμως ένα πολυτελέστατο κτήριο διαρρυθμισμένο γιατί, λέει, ότι εκεί προοριζόταν από το 2005 να μεταφερθεί το τάδε Υπουργείο. Δεν συμφωνήθηκε όμως γιατί είπαν μετά ότι θα μεταστεγαστεί το άλλο Υπουργείο. Και όμως από το 2005 αυτό το πολυτελές κτήριο είναι κλειστό. Αν σκεφθείτε ότι το ελληνικό δημόσιο για τα δικαστήρια σε ποικίλες περιοχές –και όχι τις καλύτερες του Πειραιά- καταβάλει 1.300.000 ευρώ το χρόνο και αν σκεφτείτε ότι η μεταστέγαση όλων των δικαστηρίων σε αυτό το περίλαμπρο κτήριο θα στοίχιζε μόνο 2,5 εκατομμύρια, μπορείτε να αντιληφθείτε πλέον τις συνέπειες μιας αβελτηρίας, αλλά και το χρέος της πολιτείας απέναντι στη δικαιοσύνη. 
Η μηχανοργάνωση είναι πάντα ζητούμενο. Γίνονται βήματα. Για μας είναι στόχος, έτσι ώστε οι ανθρώπινες συνθήκες να διασφαλιστούν αλλά και η επιτάχυνση της δικαιοσύνης να είναι πραγματικότητα. Αυτές είναι οι συνέπειες, κυρίες και κύριοι. Έχουμε φτάσει στο σημείο να εκκρεμούν χιλιάδες υποθέσεις στα δικαστήρια. Εκκρεμούν τετρακόσιες σαράντα χιλιάδες στα διοικητικά δικαστήρια της χώρας. Για να καταθέσει ένας δημόσιος υπάλληλος ή υπάλληλος δημόσιου οργανισμού μια αγωγή θα πάρει δικάσιμο μετά πενταετία. Για να καταθέσει ένας εργαζόμενος μια αγωγή να διεκδικήσει τις αποδοχές του θα πάρει δικάσιμο μετά δυόμισι χρόνια. Στο Ειρηνοδικείο Περιστερίου παίρνουν δικάσιμο για το 2017. Αν μάλιστα εφαρμοστούν οι τελευταίες διατάξεις του ν.4055 που αυξάνει την καθ’ ύλην αρμοδιότητα των δικαστηρίων θα υπερβούμε το 2020. Ε, δεν είναι αυτό δικαιοσύνη, κυρίες και κύριοι Βουλευτές. 
(Στο σημείο αυτό την Προεδρική Έδρα καταλαμβάνει η ΣΤ’ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Το δημόσιο είναι ο καλύτερος και ο χειρότερος πελάτης. Ασκεί κατά κόρον όλα τα ένδικα μέσα. Γιατί; Ή από ευθυνοφοβία, είτε για έτσι νομίζει ότι ασκεί μια ιδιότυπη δημοσιονομική πολιτική. Όσο μακραίνεις τις υποχρεώσεις σου τόσο κερδίζεις εσύ. Ένα μόνο παράδειγμα. Στο Συμβούλιο της Επικρατείας, το Β΄ Τμήμα, το 2009 είχαν κατατεθεί εκ μέρους του δημοσίου οκτακόσιες οκτώ αναιρέσεις. Το 2010 κατέθεσε δύο χιλιάδες εκατόν ογδόντα τέσσερις αναιρέσεις. Άρα υπάρχει μια συνευθύνη. 
Με βάση αυτά, στην κατάσταση αυτή, οι Ελληνίδες και οι Έλληνες δικαστές, κυρίες και κύριοι Βουλευτές επιχειρούν τα πάντα. Αισθάνομαι την ανάγκη από τη μακρά πορεία μου στο χώρο της δικαιοσύνης και όχι με την ιδιότητα του Υπουργού Δικαιοσύνης, να διαβεβαιώσω το Σώμα ότι η μεγάλη πλειονότητα των Ελληνίδων και Ελλήνων δικαστών στέκεται σε υψηλό επίπεδο ευθύνης και οφείλουμε να τους τιμήσουμε, κυρίες και κύριοι. Το επίπεδο αξιοπιστίας των περισσοτέρων Ελληνίδων και Ελλήνων δικαστών δεν είναι κατώτερο από δικαστήρια άλλων χωρών της Ευρωπαϊκής Ένωσης. Κάθε άλλο. 
Υπάρχουν όμως και άλλοι, οι λιγότεροι, αλλά προκειμένου για τη δικαιοσύνη είναι μεγάλο ποιοτικό μέγεθος, οι οποίοι είτε δε θέλουν, είτε δεν μπορούν. Γι’ αυτούς τα συμβούλια πρέπει να πουν το λόγο τους. Όπως υπάρχουν και οι ελάχιστοι, εκείνοι για τους οποίους τα συμβούλια έπρεπε να έχουν πει τον τελευταίο τους λόγο, τον τελικό λόγο, γιατί δεν μπορούν να μένουν στο χώρο της δικαιοσύνης. Αναμένουμε αυτόν τον τελικό λόγο. 
Αναγνωρίζουμε επαναλαμβάνω, το έργο που παράγεται στα συμβούλια. Ενισχύουμε το κύρος τους. Αλλά πρέπει να λέμε κάποτε τα πράγματα με το όνομά τους. 
Θα έχετε ακούσει από το Βήμα αυτό, πολλούς να μιλάνε για την ανεξαρτησία της δικαιοσύνης από θέση ισχύος. Αλλά να την αμφισβητούν όταν χάνουν αυτήν την ισχύ τους. Για μας, κυρίες και κύριοι, η ανεξαρτησία της ελληνικής δικαιοσύνης είναι διασφαλισμένη από το Σύνταγμα και τους νόμους. Είναι κοινή αντίληψη αυτή. Περισσότερο από οποιαδήποτε άλλη χώρα της Ευρωπαϊκής Ένωσης. Αυτά όμως για την εξωτερική ανεξαρτησία. 
Για την εσωτερική ανεξαρτησία, το πώς διαρθρώνονται οι υπηρεσίες, το πώς παρεμβαίνει ο ανώτερος στον κατώτερο, εκεί υπάρχει πρόβλημα. Και εδώ παρακαλούνται τα θεσμικά όργανα της δικαιοσύνης να πουν το δικό τους λόγο. Να διευκρινίσουμε. Μιλάμε, κυρίες και κύριοι Βουλευτές, για τη δικαιοσύνη όλου του Δικαστικού Σώματος. Η ελληνική κοινωνία απαιτεί δικαιοσύνη από όλους. Δεν αναζητεί τον έναν και να τον επικαλείται. Ας αφήσουμε πλέον τη μυθολογία, να επικαλούμαστε τον Τερτσέτη και τον Πολυζωίδη ή στα βάθη των αιώνων τον ταπεινό εκείνον Πρώσσο μυλωνά που υπερηφανευόταν γιατί υπάρχει, δικαιοσύνη στην πρωτεύουσα της χώρας. Εμείς ζητούμε μακριά από το εικονοστάσιο των θεσμών, δικαιοσύνη από όλους, ανεξαρτησία από όλους. 
Οι Έλληνες και οι Ελληνίδες δικαστές έχουν τη διασφάλιση, έχουν την κοινωνία μαζί τους αρκεί να το θέλουν και οι ίδιοι. Γιατί, λυπάμαι, δεν είναι λίγες οι περιπτώσεις εκείνων που αναζητούν ερείσματα σε κέντρα εξουσίας ή επιλέγουν συνάφειες που τους εκθέτουν. Και εν όψει των τοποθετήσεων κατά το Σύνταγμα σε θέσεις, όπως αυτό προβλέπει και που θα αποφασίσει το Υπουργικό Συμβούλιο, ο Υπουργός και ο Υφυπουργός Δικαιοσύνης χρεώνονται ότι τα κριτήρια κάθε άλλο παρά κομματικά, πολιτικά θα είναι. Για μας αυτό τελείωσε. Αλλάζει ρότα το Υπουργείο Δικαιοσύνης. Η τοποθέτηση σε θέση ευθύνης, οι προαγωγές όπως προβλέπεται από το Σύνταγμα, η συμμετοχή σε νομοπαρασκευαστικές επιτροπές δεν είναι για δικούς μας, γιατί όλοι είναι δικοί μας. Είναι με βάση άλλα κριτήρια. Στο μέλλοντα χρόνο οι επόμενοι ας χρεωθούν τη συνέχιση αυτής της τακτικής, κυρίες και κύριοι. 
Ο τρίτος παράγοντας είναι οι δικηγόροι. Καλά λένε ότι οι δικηγόροι αποτελούν συλλειτουργούς. Δεν παραλείπουμε, όμως κάποιες φορές να τους κατηγορήσουμε για τα πάντα, με την έννοια ότι δεν ανοίγουν το επάγγελμα. Ποιο επάγγελμα; Το επάγγελμα είναι τόσο ανοιχτό που στην Ελλάδα μόνο όποιος δεν θέλει δεν γίνεται δικηγόρος, αρκεί να έχει αποκτήσει πτυχίο εδώ και 50 χρόνια. Κατά συνέπεια, αυτές τις δοξασίες που προβάλλονται εμείς δεν τις δεχόμαστε. Και την ιδιότητα που μου είχαν δώσει οι δικηγόροι δεν την αξιοποιώ, αλλά δεν με παρεμποδίζει να πω τούτο. Όσο δεν θέλω τους νεόπτωχους δικηγόρους, τους χιλιάδες δικηγόρους, οι οποίοι αναζητούν σε γραφεία δουλειά με 300 ή 500 ευρώ ως αντιμισθία, άλλο τόσο δεν δικαιούμαστε να τους δώσουμε τροφή σε δοξασίες που μιλούν για κλειστό επάγγελμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε. Θα παρακαλέσω να έχω ένα λεπτό, αν έχετε την καλοσύνη. Για τη δικαιοσύνη παρακαλώ. 
Κυρίες και κύριοι, οι δικηγορικοί σύλλογοι συντηρούν τη δικαιοσύνη ο καθένας δίνοντας το κατιτίς του. Άλλος δίνοντας χαρτί, άλλος κομπιούτερ και άλλος δίνοντας δικηγόρους για κάλυψη θέσεων ευθύνης. 
Το φυλακιστικό σύστημα που το λένε και σωφρονιστικό το γνωρίζετε όλοι. Εμείς με τον κ. Καραγκούνη επισκεφθήκαμε τις φυλακές Κορυδαλλού. Επικοινωνήσαμε με τους κρατουμένους. Ξέραμε ότι οι καταστάσεις είναι θλιβερές. Θα κάνουμε συγκεκριμένες επιλογές και προτάσεις. Όχι μόνο με το άνοιγμα νέων φυλακών, αλλά και με την εφαρμογή διατάξεων ρυθμίσεων, όπως είναι ο σωφρονιστικός κώδικας που έγινε υπό τον καθηγητή Πανούση, όπως είναι ο νόμος περί ναρκωτικών, αφού τον θέσουμε σε διάλογο, αφού τον εξορθολογήσουμε, γιατί οι περισσότεροι εκεί μέσα είναι για ναρκωτικά. 
Κυρίες και κύριοι, τέλος, έχω το χρέος να αναφερθώ και πάλι στην ανάγκη υπεράσπισης των ανθρωπίνων δικαιωμάτων και για τους πολλούς και για τους λίγους. Αντιλαμβάνεστε τι εννοώ. Δεν πρέπει να υπάρξει αντιπαλότητα στον τομέα αυτόν. Η υπεράσπιση των πολλών δεν πρέπει να είναι παράλειψη για την υπεράσπιση των λίγων. Οφείλουμε να υπερασπιστούμε μια ολιστική δικαιική αντίληψη και να εφαρμόσουμε μια ολιστική πολιτική. Τόσο διασφάλιση των δικαιωμάτων των πολλών όσο και διασφάλιση των δικαιωμάτων των ολίγων. Έτσι θα αναδειχθεί ο πολιτισμός και η υπευθυνότητα της ελληνικής κοινωνίας, χωρίς αντιπαλότητες, χωρίς οξύνσεις. 
Τέλος, η ασφάλεια δικαίου δεν είναι ασφάλεια που παραπέμπει αλλού είτε είναι ασφάλεια σε ατομικό δικαίωμα είτε είναι ασφάλεια που συνδέεται με το δικαίωμα να ζω στο σπίτι μου, στη γειτονιά μου, να είμαι ελεύθερος, να πορεύομαι να διαδηλώνω. Αντιλαμβάνεστε ότι η ασφάλεια είναι για όλους και για τους πολλούς και για τους λίγους.
Κυρίες και κύριοι, ευχαριστώ το Φώτη Κουβέλη και τη Δημοκρατική Αριστερά, που σ’ αυτήν την περίοδο της ζωής μου επέμεναν και μου ανέθεσαν τα δύσκολα, σε δύσκολους καιρούς, σε δύσκολες συνθήκες. Με τον κύριο Υφυπουργό θα προσπαθήσουμε και ελπίζω να τα καταφέρουμε. Λέμε να τα καταφέρουμε. Αλλά και αν δεν τα καταφέρουμε όλα και αποδειχθούμε εραστές της ουτοπίας και αυτό έχει τη γοητεία του.
Σε κάθε περίπτωση ο δρόμος για τη δικαιοσύνη και τα ανθρώπινα δικαιώματα μένει πάντα ανοιχτός.
Σας ευχαριστώ.
(Χειροκροτήματα)","ΑΝΤΩΝΙΟΣ ΡΟΥΠΑΚΙΩΤΗΣ",1
"141693"," Κυρίες και κύριοι συνάδελφοι, επειδή πρώτη φορά είμαι στην Έδρα, θα ήθελα να ευχαριστήσω πολύ όλους τους συναδέλφους που με τίμησαν με την ψήφο τους, όπως και τους συμπολίτες μου Σερραίους και Σερραίες που όλα αυτά τα χρόνια με περιβάλουν με πολλή αγάπη και εμπιστοσύνη.
Προχθές διάβασα κάτι, που θα ήθελα να το μοιραστώ μαζί σας. Δεν θα βρέξει ποτέ τριαντάφυλλα. Αν θέλουμε, να έχουμε περισσότερα τριαντάφυλλα, πρέπει να φυτέψουμε «περισσότερες τριανταφυλλιές». Κι αν πραγματικά όλες και όλοι μας θέλουμε ένα καλό Κοινοβούλιο, πρέπει να βάλουμε το μικρό λιθαράκι αξιοπιστίας, με πολλή προσπάθεια ομολογουμένως. Έτσι μόνο θα μπορέσουμε να κάνουμε καλύτερο και τον κόσμο και την πατρίδα μας. 
Το λόγο έχει η κ. Χαρά Καφαντάρη, Βουλευτής ΣΥΡΙΖΑ, από τη Β’ Αθηνών.
ΧΑΡΟΥΛΑ (ΧΑΡΑ) ΚΑΦΑΝΤΑΡΗ: Κυρία Πρόεδρε, κυρίες και κύριοι Βουλευτές, στην Ελλάδα του μνημονίου, μέσα στη δίνη της παγκόσμιας οικονομικής κρίσης, πέρα από τα δικαιώματα, τις εργασιακές σχέσεις, τους μισθούς, τις συντάξεις, κατεδαφίζεται η περιβαλλοντική νομοθεσία και ο φυσικός πλούτος της χώρας μας λεηλατείται από τις δυνάμεις του κεφαλαίου και της αγοράς.
Η ανάπτυξη είναι πράγματι μία διάσταση που μπορεί να δώσει απάντηση κι έξοδο της χώρας μας από την κρίση. Ακόμα και τα κόμματα του μνημονίου μιλάνε για ανάπτυξη, κακοποιώντας, όμως, την πραγματικότητα.
Ακούσαμε την Παρασκευή τον κύριο Πρωθυπουργό στις Προγραμματικές Δηλώσεις της Κυβέρνησης να αναφέρεται ειδικά στο δίπολο ανάπτυξη – επενδύσεις. Ακούσαμε και τον Υπουργό Οικονομίας, τον κ. Στουρνάρα, σαν οδοστρωτήρα, να προτείνει μέτρα που βαφτίζει αναπτυξιακά, ενώ ουσιαστικά αποτελούν ξεπούλημα της δημόσιας γης. 
Το μοντέλο ανάπτυξης, όμως, που προτείνουν, βασίζεται σε ελαστικές εργασιακές σχέσεις, χωρίς δικαιώματα, σε μισθούς επιπέδου Βουλγαρίας και Ρουμανίας και σε άνευ όρων παράδοση των φυσικών μας πόρων και του ορυκτού μας πλούτου σε κάθε λογής επενδυτές.
Χαρακτηριστικό παράδειγμα για τον ορυκτό πλούτο αποτελεί και η εξόρυξη χρυσού στη Χαλκιδική, ο τρόπος και οι όροι με τους οποίους γίνεται, που είναι ολέθριοι για το περιβάλλον, για την τοπική οικονομία και για την κοινωνία.
Προτεραιότητα, όμως, μιας κυβέρνησης της Αριστεράς, που εμείς προτείνουμε και ο λαός θα κάνει πραγματικότητα, είναι η ανάπτυξη η οποία οφείλει πρώτα απ’ όλα να απαντά στο εξής ερώτημα: «Ποια ανάπτυξη και για ποιον;» 
Εμείς μιλάμε για μία ανάπτυξη με κοινωνική ανταποδοτικότητα, που οφείλει να είναι ισόρροπη, να έχει χαρακτηριστικά αειφορίας, να σέβεται το περιβάλλον και τον άνθρωπο, ανάπτυξη η οποία θα συνοδεύεται με παραγωγική ανασυγκρότηση της χώρας μας στην κατεύθυνση της επάρκειας. 
Η μονόπλευρη εστίαση στο Ακαθάριστο Εγχώριο Προϊόν μάς έχει οδηγήσει στο σημείο που βρισκόμαστε σήμερα, σε κοινωνίες χαοτικών ανισοτήτων, τόσο μεταξύ κρατών όσο και εντός των συνόρων τους. 
Μόνο εάν η οικολογική, οικονομική και κοινωνική διάσταση θεωρηθούν μία ενιαία συμπαγής ολότητα, η μετάβαση προς μία οικονομία, που θα εστιάζει στις περιβαλλοντικές και κοινωνικές ανάγκες, είναι εφικτή.
Ο παράγοντας «κλιματική αλλαγή» με ορατές συνέπειες στο περιβαλλοντικό κόστος, αναγνωρίζεται και σε παλαιότερη έκθεση της Τράπεζας της Ελλάδας. Σύμφωνα με την Τράπεζα της Ελλάδας η ανάγκη θωράκισης της Ελλάδας έναντι των κινδύνων της κλιματικής αλλαγής και το κόστος αντιμετώπισης των αλλαγών, είναι κατά πολύ μικρότερο από εκείνο που θα προκύψει εάν την αφήσουμε να εξελιχθεί. Σύμφωνα με την Τράπεζα της Ελλάδας το 2100 η σωρευτική ζημία για την οικονομία θα φτάσει τα 701 δισ. ευρώ, υπερτριπλάσια του σημερινού ΑΕΠ. Αντίθετα, οι επενδύσεις σε μέτρα προσαρμογής θα διασφαλίσουν μείωση του κόστους από την κλιματική αλλαγή κατά 30% περίπου.
Θα γίνω, όμως, αγαπητές και αγαπητοί συνάδελφοι, πιο συγκεκριμένη: 
Πρότυπο ανάπτυξης κατά τον Πρωθυπουργό είναι και η ανάπλαση του παραλιακού μετώπου, από το Φάληρο μέχρι το Σούνιο και η αξιοποίηση, το ξεπούλημα, ουσιαστικά, του Ελληνικού, που θα προχωρήσει, όπως είπε, σαν πιλότος για παραπέρα αξιοποίηση της ακίνητης περιουσίας του δημοσίου.
Σε μία εποχή που διεθνώς αναγνωρίζεται η κλιματική αλλαγή σαν ένα μεγάλο παγκόσμιο ζήτημα και ο πρόσφατος Μάιος, σύμφωνα με στοιχεία επιστημόνων διεθνώς, ήταν ο θερμότερος όλων των εποχών, η Κυβέρνηση σχεδιάζει να μετατρέψει το χώρο του τέως αεροδρομίου σε μία απέραντη τσιμεντούπολη, μία κωμόπολη πολυτελείας. 
Η Κυβέρνηση θα καταργήσει τη νομοθετική ρύθμιση 4062/2012 περί αξιοποίησης του πρώην αεροδρομίου του Ελληνικού; Όχι βέβαια, διότι υπάρχει μία συνέχεια στις Προγραμματικές Δηλώσεις της τριμερούς συγκυβέρνησης, συνέχεια των μνημονιακών κυβερνήσεων και της τελευταίας, του κ. Παπαδήμου, που προϊόν της είναι και ο εν λόγω νόμος για το Ελληνικό που ψηφίστηκε τον Απρίλιο, δηλαδή πρόσφατα. 
Με τη ρύθμιση αυτή παραδίδονται στην άγρια ανάπτυξη περίπου έξι χιλιάδες διακόσια στρέμματα, που περιλαμβάνουν το πρώην αεροδρόμιο του Ελληνικού, όλη την παραλία του Ελληνικού, από τον Άλιμο ως τη Γλυφάδα, τον αιγιαλό, τον υποθαλάσσιο χώρο. Δεν παραχωρείται μόνο η παραλία και ο αιγιαλός, πράγμα όντως παράνομο και αντισυνταγματικό, αλλά ουσιαστικά και ο βυθός και η θάλασσα, με σοβαρές συνέπειες στο περιβάλλον και τη βιοποικιλότητα.
Ετοιμάζονται να παραχωρηθούν δικαιώματα σε ελληνικά και ξένα ιδιωτικά συμφέροντα, να δομηθούν περίπου τρία εκατομμύρια επτακόσια τετραγωνικά μέτρα με τσιμέντο, να κτισθούν δηλαδή. Και αυτό φυσικά αφορά κατοικίες, αφορά ουρανοξύστες στην παραλία, αφορά τουριστικές εγκαταστάσεις, εμπορικά κτήρια, κτήρια εκπαίδευσης κ.λπ.. 
Προφανώς όλα αυτά, για να επαληθευτούν οι προσδοκίες του αξιότιμου κύριου Υπουργού Οικονομικών, που σε περσινή του δήλωση σε καθημερινό Τύπο είχε πει ότι αναμένει τα πλήθη Κινέζων εκατομμυριούχων που θα έρθουν να αγοράσουν σπίτια στην πολυτελή κωμόπολη του Ελληνικού.
Το ξεπούλημα του αεροδρομίου είναι θέμα περιβαλλοντικό, είναι θέμα σοβαρό. Στην Αττική σε κάθε κάτοικο αντιστοιχούν δύο τετραγωνικά μέτρα πρασίνου όταν σε πανευρωπαϊκό επίπεδο ο αριθμός κυμαίνεται μεταξύ είκοσι πέντε και πενήντα τετραγωνικά μέτρα ανά κάτοικο. 
Σε αντίθεση με αυτή την πολιτική, ο ΣΥΡΙΖΑ – Ενωτικό Κοινωνικό Μέτωπο πιστεύει σε ένα μοντέλο ανάπτυξης του πρώην αεροδρομίου του Ελληνικού και του Αγίου Κοσμά με γνώμονα την κάλυψη πραγματικών κοινωνικών αναγκών και όχι συμφερόντων κάποιων επενδυτών. Μιλάμε για αξιοποίηση υπαρχόντων ολυμπιακών εγκαταστάσεων και άλλων που υπάρχουν στο χώρο, για πολιτιστικές και αθλητικές δραστηριότητες στο πλαίσιο ενός αυτοχρηματοδοτούμενου μητροπολιτικού πάρκου υψηλού πρασίνου που θα αποτελεί συγχρόνως μία γραμμή περιβαλλοντικής άμυνας για το ήδη υποβαθμισμένο Λεκανοπέδιο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Κλείνοντας –αν και είχα κι άλλα να πω- είναι προδήλως καθαρό ότι οι Προγραμματικές Δηλώσεις της Κυβέρνησης υλοποιούν ένα προδιαγεγραμμένο σχέδιο. Δεν είναι δυνατόν να επιδιώκουμε την ανάπτυξη της χώρας, ξεπουλώντας τη δημόσια περιουσία, τη δημόσια γη, υποβαθμίζοντας το φυσικό και πολιτιστικό περιβάλλον, αδιαφορώντας για την ιστορία αυτής της χώρας και του λαού.
Κυρία Πρόεδρε, κυρίες και κύριοι Βουλευτές, η πατρίδα δεν πουλιέται. Και δεν πουλιέται απλά γιατί δεν το θέλει ο ελληνικός λαός! Γι’ αυτό αγωνίζεται και γι’ αυτό θα αγωνίζεται.
(Χειροκροτήματα από την πτέρυγα του ΣΥΡΙΖΑ - ΕΚΜ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141694"," Σας ευχαριστούμε πολύ.
Ο κ. Χρίστος Δήμας, Βουλευτής Κορινθίας της Νέας Δημοκρατίας, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141695"," Κυρίες και κύριοι συνάδελφοι, ποια είναι η Ελλάδα του 2012; Δυστυχώς, δεν είναι η χώρα που όλοι οραματιζόμασταν πριν κάποια χρόνια. Είναι η χώρα που μέρα μεσημέρι, στο κέντρο της πρωτεύουσας, περίπου πεντακόσια μέτρα από την Αίθουσα στην οποία βρισκόμαστε τώρα, βλέπουμε στους δρόμους γύρω από τη Νομική Αθηνών χρησιμοποιημένες σύριγγες στο έδαφος. Οι έμποροι ναρκωτικών έχουν αποθρασυνθεί εντελώς και κάνουν συναλλαγές χωρίς κανένα φόβο να τους δουν, πόσω μάλλον να τους συλλάβουν.
Αυτοκτονίες: Ο αριθμός αυτοκτονιών ολοένα και αυξάνεται λόγω της οικονομικής εξαθλίωσης.
Παράνομη μετανάστευση: Έχουμε καταντήσει αποθήκη παράνομων μεταναστών. 
Αγορά: Εάν περπατήσει κάποιος στον κεντρικότερο δρόμο οποιασδήποτε πόλης, θα δει τα ξενοίκιαστα διαμερίσματα να αυξάνονται συνεχώς, θα δει τα λουκέτα που έχουν μπει στα καταστήματα να πολλαπλασιάζονται. Και θα δει τη μιζέρια στα πρόσωπα των εναπομεινάντων καταστηματαρχών.
Δημόσια υγεία: Οι ελλείψεις τόσο σε προσωπικό όσο και σε υλικό την καθιστούν αιχμάλωτη της οικονομικής κρίσης.
Νέα γενιά: Οι συνομήλικοί μου έχουν πέσει σε κατάθλιψη και δεν μπορούν να διεκδικήσουν τα όνειρά τους, όπως έκαναν οι προηγούμενες γενιές, μεταναστεύουν για να διεκδικήσουν τα όνειρά τους, η περίφημη διαρροή εγκεφάλων.
Κυρίες και κύριοι συνάδελφοι, αυτή είναι η Ελλάδα του 2012. Αυτή είναι η Ελλάδα, όμως, που όλοι θέλουμε να αλλάξει. Σε αυτήν την Κυβέρνηση δίνω ψήφο εμπιστοσύνης, διότι χρειαζόμαστε κατ’ αρχάς λιγότερο κράτος. Επιτέλους έχει φτάσει η στιγμή που οι περισσότεροι από εμάς συνειδητοποιούμε πως το κράτος δεν μπορεί να κάνει τον επιχειρηματία. Θέλουμε λιγότερο κράτος, αλλά ταυτόχρονα να είναι πιο αποδοτικό, πιο αποτελεσματικό και πιο λειτουργικό.
Δημόσια Διοίκηση: Οργανισμοί που δεν χρειάζονται είναι αναγκαίο να συγχωνευτούν, ακόμη και να κλείσουν. Οι Έλληνες φορολογούμενοι πρέπει να πληρώνουμε μόνο όσους οργανισμούς είναι απολύτως απαραίτητοι. 
Επιχειρηματικό περιβάλλον: Αντί να βάζουμε αντικίνητρα στους ιδιώτες που θέλουν να επενδύσουν, οφείλουμε να τους δίνουμε κίνητρα μειώνοντας κατ’ αρχάς τη γραφειοκρατία. Χαρακτηριστικό παράδειγμα είναι τα startups.
Νέα τεχνολογία: Ζούμε στην εποχή όπου όλες οι συναλλαγές γίνονται ηλεκτρονικά. Με τη χρήση της νέας τεχνολογίας μπορούμε να μειώσουμε τη διαφθορά, το χρόνο που απαιτείται για τις συναλλαγές, αλλά και το κόστος των συναλλαγών, τόσο για τον πολίτη όσο και για το κράτος. 
Φορολογικό σύστημα: Χρειαζόμαστε ένα καινούργιο, απλό και δίκαιο φορολογικό σύστημα σταθερό για τουλάχιστον μια δεκαετία. Αν δεν καταφέρουμε να έχουμε ένα σταθερό φορολογικό σύστημα, τότε δεν θα προσελκύσουμε τους επενδυτές που τόσο χρειαζόμαστε, οι οποίοι θα συνεισφέρουν στο να γεννηθούν νέες θέσεις εργασίας και θα μας βοηθήσουν να φύγουμε από την ύφεση πιο γρήγορα. 
Αγροτικά προϊόντα: Δεν μπορούν να μένουν αδιάθετα τα προϊόντα, όπως τα βερίκοκα, παραδείγματος χάριν, ή να μη μεταποιούνται στη χώρα μας, όπως το ελαιόλαδο και πρέπει να πωλούνται ως ελληνικά προϊόντα σε αξιοπρεπείς τιμές.
Τουρισμός: Επιθυμώ να δω οργανωμένη προβολή της Ελλάδας, όχι μόνο για τους καλοκαιρινούς μήνες, αλλά και για τους χειμερινούς μήνες μιας και έχουμε μοναδικούς χειμερινούς προορισμούς, όπως, παραδείγματος χάριν στην ορεινή Κορινθία. Επίσης, θέλω να δω μια πιο σύγχρονη, λιγότερο δαπανηρή και πιο αποδοτική τουριστική προβολή μέσω του διαδικτύου.
Εξωτερική πολιτική: Πρέπει να επανακτήσουμε τη διεθνή μας αξιοπιστία, η οποία δεν χαρίζεται, κερδίζεται.
Πολιτικό σύστημα: Είναι επιβεβλημένη πλέον η κατάργηση του νόμου περί ευθύνης των Υπουργών και της βουλευτικής ασυλίας. 
Κυρίες και κύριοι συνάδελφοι, σαφέστατα δεν υπάρχει κάποιο μαγικό ραβδί για να αλλάξουν τα πράγματα από τη μια στιγμή στην άλλη, όμως, όπως λέει μια παροιμία: «το ταξίδι των χιλίων χιλιομέτρων ξεκινάει με το πρώτο βήμα». Αυτό το πρώτο βήμα καλούμαστε όλοι μας να το κάνουμε μαζί σήμερα δίνοντας ψήφο εμπιστοσύνης σε μια κυβέρνηση όχι μόνο τριών κομμάτων, αλλά και της πλειοψηφίας των συμπολιτών μας. Αυτό το βήμα δεν είναι σε καμμία περίπτωση εύκολο, είναι όμως και αναγκαίο και απαίτηση της κοινωνίας.
Κυρίες και κύριοι συνάδελφοι, είναι η τελευταία μας ευκαιρία. Στόχος μας δεν είναι να μην απογοητεύσουμε τους Ευρωπαίους. Στόχος μας είναι να μην απογοητεύσουμε τους συμπολίτες μας που αγωνιούν για το μέλλον της χώρας και της οικογένειάς τους. Δεν πρέπει να κοιτάζουμε μόνο τους αριθμούς, αλλά κυρίως τους συμπολίτες μας, ειδικά τις πιο ευπαθείς ομάδες, όπως τους ανέργους, τους χαμηλοσυνταξιούχους, τους ανθρώπους με ειδικές ανάγκες και τις μονογονεϊκές οικογένειες. Όλοι μας ξέρουμε πως δεν υπάρχει ούτε μια ημέρα για χάσιμο.
Κυρίες και κύριοι της Κυβέρνησης, προχωρήστε άμεσα στις δομικές αλλαγές που χρειάζονται λειτουργώντας πάντοτε υπέρ του κοινωνικού συνόλου ακόμα και αν έρθετε σε σύγκρουση με συντεχνιακά συμφέροντα. Απέναντι σ’ όσους λειτουργούν εις βάρος του κοινωνικού συνόλου δεν είναι μόνο η Κυβέρνηση, είναι πια όλη η χώρα.
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)","ΧΡΙΣΤΟΣ ΔΗΜΑΣ",127
"141696"," Ευχαριστούμε και εμείς, κύριε Δήμα.
Το λόγο έχει η κ. Θεανώ Φωτίου, Βουλευτής Επικρατείας του ΣΥΡΙΖΑ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141697"," Κυρίες και κύριοι συνάδελφοι, θα αρνηθώ την ψήφο εμπιστοσύνης στην Κυβέρνηση για τους λόγους που θα εξηγήσω.
Άκουσα τις δηλώσεις του Υπουργού Παιδείας για την ανώτατη εκπαίδευση και αναρωτιέμαι εάν γνωρίζει ο Υπουργός τις ομόφωνες αποφάσεις όλων των Συγκλήτων των πανεπιστημίων της χώρας, όλων των συνόδων πρυτάνεων που δηλώνουν ότι αδυνατούν πια να λειτουργήσουν τα ιδρύματα από το Σεπτέμβριο. 
Τα ΑΕΙ της χώρας απαξιώθηκαν, λεηλατήθηκαν, συκοφαντήθηκαν και έφτασαν στα όρια της χρεοκοπίας από τη μνημονιακή πολιτική που άσκησε το Υπουργείο Παιδείας, στην οποία ο σημερινός Υπουργός συμμετείχε. 
Μίλησε για τη δημόσια ανώτατη εκπαίδευση, λησμόνησε όμως -όχι τυχαία- το δωρεάν. Ζήτησε εξορθολογισμό του χάρτη των πανεπιστημίων, λησμόνησε όμως ότι ο άναρχος ρουσφετολογικός σχεδιασμός έγινε από τις κυβερνήσεις της Νέας Δημοκρατίας και του ΠΑΣΟΚ. Δεν είπε κουβέντα για τη χρηματοδότηση, όμως οι κατά κεφαλήν δαπάνες ανά φοιτητή προ κρίσης ήταν ψηλότερες μόνο από χώρες όπως η Λετονία, η Βουλγαρία και η Ρουμανία. Σήμερα αυτή η υποχρηματοδότηση έχει φτάσει σε περικοπές ύψους 50% έτσι ώστε τα πανεπιστήμια και τα ΤΕΙ να μην μπορούν να πληρώσουν τη σίτιση, τη στέγαση, τη θέρμανση, τα λειτουργικά τους έξοδα. 
Μίλησε για την κατάργηση της αποστήθισης που σημαίνει αλλαγή του τρόπου διδασκαλίας, δηλαδή εργαστηριακό και όχι από καθέδρας μάθημα, δηλαδή λιγότερους φοιτητές ανά διδάσκοντα όταν σήμερα απολύθηκαν οι περισσότεροι συμβασιούχοι διδάσκοντες του π.δ.407 που στήριζαν τα περιφερειακά πανεπιστήμια και οδηγήθηκαν όλοι στην ανεργία και στην ετεροαπασχόληση. Δεν διορίζονται, κρατούνται όμηροι οι εκλεγέντες εδώ και δύο χρόνια διδάσκοντες των πανεπιστημίων με αποτέλεσμα να μεταναστεύουν στο εξωτερικό και να συντελείται μια νέα πνευματική γενοκτονία. 
Παράλληλα, τα μαθήματα δεν μπορούν να υλοποιηθούν στα ΑΕΙ και τα πτυχία πλέον πραγματικά κινδυνεύουν. Στην αρχιτεκτονική σχολή του ΕΜΠ, που γνωρίζω καλά και τιμώ, συνταξιούχοι καθηγητές προσφέρουν εθελοντικά τις εργασίες τους για να καλύψουν τις ελλείψεις των μαθημάτων, ώστε να μην πέσει το επίπεδο των σπουδών.
Με το κούρεμα, τέλος, του PSI χάθηκαν 97,8 εκατομμύρια σε σύνολο 138,5 εκατομμυρίων που κάλυπταν από τα ιδρύματα υποτροφίες και επιπλέον ανάγκες για τη φοιτητική μέριμνα που βεβαίως δεν πλήρωνε το κράτος. Σήμερα αν εφαρμοστεί ο ν. 4009 κινδυνεύουν με εκποίηση και οι περιουσίες των ιδρυμάτων για να εξοφληθούν οι εταίροι δανειστές μας. 
Αιχμή βεβαίως του δόρατος της μνημονιακής πολιτικής υπήρξε ο ν. 4009 που φιλοδοξούσε να αλλάξει το DNA των ΑΕΙ κατά την προσφιλή ρήση της κ. Διαμαντοπούλου, η οποία προφανώς αγνοούσε ότι τέτοιες αλλαγές δημιουργούν τερατογενέσεις. 
Κυρίες και κύριοι Βουλευτές, πριν έντεκα μήνες μέσα σ’ αυτήν την Αίθουσα, μέσα στο κατακαλόκαιρο, τέλος Αυγούστου, με διαδικασίες κατεπείγοντος ψηφίστηκε με μεγάλη πλειοψηφία από το ΠΑΣΟΚ, τη Νέα Δημοκρατία και το ΛΑΟΣ ο ν. 4009. Ήταν η πλειοψηφία αυτή προπομπός της κυβέρνησης Παπαδήμου. Το ν. 4009 είχε απορρίψει ομόφωνα σύμπασα η ακαδημαϊκή κοινότητα ανεξαρτήτως πολιτικών πεποιθήσεων, όλες οι σύγκλητοι, όλες οι φοιτητικές παρατάσεις από τη Δεξιά μέχρι την άκρα Αριστερά, όλοι οι σύλλογοι εργαζομένων. 
Πώς συνέβη αυτή η ακραία αναντιστοιχία κοινοβουλευτικής εκπροσώπησης και βούλησης ολόκληρης της ακαδημαϊκής κοινότητας στο όνομα του ελληνικού λαού; Συνέβη εξαιτίας του κατεπείγοντος, εξαιτίας της επικείμενης πολιτικής συνεργασίας ή διότι το διακύβευμα ήταν πολύ μεγάλο, δηλαδή ιδιωτικοποίηση του δημόσιου δημοκρατικού δωρεάν πανεπιστημίου; 
Αυτήν την αναντιστοιχία νομίζω ότι αυτή η Βουλή πρέπει να την διορθώσει. Επιστρατεύτηκε προφανώς μια τεράστια εκστρατεία συκοφάντησης και παραπληροφόρησης σε συνεργασία με ισχυρά εκδοτικά βιβλιακά συγκροτήματα που εποφθαλμιούν την εξαιρετικά κερδοφόρα αγορά της ιδιωτικής τριτοβάθμιας εκπαίδευσης.
Το τρίπτυχο που χρησιμοποιήθηκε για τον ελληνικό λαό «ανίκανοι - τεμπέληδες - διεφθαρμένοι, που δεν παράγουν τίποτε», μεταφέρθηκε στους ακαδημαϊκούς δασκάλους, που απαξιώθηκαν με βάση την απερίγραπτη «Λίστα της Σαγκάης».
Όταν αποκαλύφθηκε από την Ευρωπαϊκή Ένωση και από τον ΟΟΣΑ ότι πέντε ελληνικά πανεπιστήμια (το Θεσσαλονίκης, το ΕΜΠ, το Πατρών, το Οικονομικό και το Αθηνών) βρίσκονται στη λίστα των διακοσίων κορυφαίων όλου του κόσμου σε σύνολο είκοσι χιλιάδων και το ΕΜΠ ήταν δέκατο στα πρώτα εκατό της Ευρώπης, η Υπουργός Παιδείας δεν ζήτησε δημόσια συγγνώμη. 
Εμείς ως Αξιωματική Αντιπολίτευση ζητάμε σήμερα συγγνώμη από τους Έλληνες ακαδημαϊκούς δασκάλους, για όσα υπέστησαν, τους οποίους τιμούμε. Και γνωρίζουμε ότι ολόκληρη η εκπαίδευση του τόπου σε συνθήκες κρίσης βασίζεται στον πατριωτισμό των εκπαιδευτικών, για να παραφράσω το άρθρο του Συντάγματος.
Κυρία Πρόεδρε, επί ένα χρόνο ο ν. 4009 πλανιέται ως φάντασμα πάνω από τα ελληνικά ΑΕΙ. Είναι ανεφάρμοστος, ανενεργός, κλινικά νεκρός. Πρέπει να αποσυρθεί. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού).
Κυρία Πρόεδρε, θα μου δώσετε λίγο χρόνο; Σε ένα λεπτό θα τελειώσω.","ΘΕΑΝΩ ΦΩΤΙΟΥ",531
"141698"," Παρακαλώ ολοκληρώστε, κυρία Φωτίου. Θα έχουμε χρόνο να τα πούμε στο μέλλον.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141699"," Θα ολοκληρώσω. 
Θέλω απλά να εξηγήσω, κυρία Πρόεδρε, στον ελληνικό λαό τι θα πει ιδιωτικοποίηση, τι σημαίνει να πληρώνουν εσαεί οι οικογένειές τους για να μορφώνονται τα παιδιά τους, για να μπορούν να βρουν μία δουλειά, γιατί καταργούνται τα πτυχία και οι σχολές, γιατί στη θέση τους μπαίνουν τίτλοι σπουδών που πρέπει να πιστοποιούνται μόνο από οργανισμούς εκτός ΑΕΙ, γιατί όλους τους τίτλους θα τους πληρώνουν οι οικογένειες και οι φοιτητές, εκτός από τον πρώτο, γιατί οι σπουδές που θα γίνονται έτσι, θα είναι κατακερματισμένες, γρήγορα αναλώσιμες. Επομένως θα πρέπει να εκπαιδεύονται συνεχώς. Αυτό είναι το ευφυολόγημα της διά βίου μάθησης. 
Η κ. Διαμαντοπούλου ήξερε βεβαίως ότι η ακαδημαϊκή κοινότητα δεν θα συναινούσε με αυτήν την αλλαγή. Έπρεπε, λοιπόν, να την καθυποτάξει. Γι’ αυτό ήθελε να καταργήσει με το ν. 4009 το αυτοδιοίκητο των ιδρυμάτων και τη δημοκρατία των Συλλογικών Οργάνων. Γι’ αυτό βάζει ρήτρες πειθαρχικές, προσκρούοντας ευθέως, κατά την άποψη όλων, στη συνταγματική επιταγή του άρθρου 16 και καθιστώντας το νόμο αντισυνταγματικό, σε μία πιστεύουμε…","ΘΕΑΝΩ ΦΩΤΙΟΥ",531
"141700"," Ολοκληρώστε, κυρία Φωτίου, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141701"," Ολοκληρώνω, κυρία Πρόεδρε, και σας ευχαριστώ.","ΘΕΑΝΩ ΦΩΤΙΟΥ",531
"141702"," Με συγχωρείτε που διακόπτω τη σκέψη σας, αλλά πρέπει να ολοκληρώσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141703"," Κύριε Υπουργέ, τα ΑΕΙ πρέπει να τα αφήσετε να λειτουργήσουν το Σεπτέμβριο. Εμείς ως ΣΥΡΙΖΑ καταθέτουμε και θα καταθέσουμε τις επόμενες ημέρες άμεσες θεσμικές προτάσεις για τη λειτουργία τους σε τέσσερα σημεία: έγκριση τώρα των προϋπολογισμών τους, θεσμική και οικονομική διασφάλιση της φοιτητικής μέριμνας, άμεσο διορισμό των αδιόριστων μελών ΔΕΠ, ρύθμιση της λειτουργίας όλων των ακαδημαϊκών οργάνων (τομέας –τμήμα- Σύγκλητος).
Ο ΣΥΡΙΖΑ καλεί όλα τα ΑΕΙ της χώρας με τις προτάσεις τους να διαμορφώσουν ένα νέο καταστατικό χάρτη για την παιδεία και να ηγηθούν της αναγέννησης της παιδείας του τόπου μας σε συνθήκες κρίσης.
Σας ευχαριστώ, κυρία Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΘΕΑΝΩ ΦΩΤΙΟΥ",531
"141704"," Ευχαριστώ κα Φωτίου.
Το λόγο έχει η κα Θεοδώρα Τζάκρη, Βουλευτής ΠΑΣΟΚ του Νομού Πέλλας.
Πριν πάρει το λόγο η κ. Τζάκρη, προτείνω στο Σώμα, κυρίες και κύριοι συνάδελφοι, να μην κάνουμε μεσημεριανή διακοπή, για να μπορέσουν να μιλήσουν περισσότεροι συνάδελφοι.
Το Σώμα συμφωνεί;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141705"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"141706"," Το Σώμα συνεφώνησε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141707"," Το χρόνο να εφαρμόσετε για να μπορέσουμε να μιλήσουμε και εμείς.","ΜΙΧΑΗΛ ΚΑΣΣΗΣ",206
"141708"," Ναι, κύριε Κάσση.
Κυρία Τζάκρη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141709"," Κυρίες και κύριοι συνάδελφοι, μετά από σχεδόν τρεις μήνες πολιτικής και οικονομικής ακινησίας στην πιο δύσκολη μεταπολεμικά περίοδο του ελληνικού κράτους, η χώρα ξαναβρίσκει το βηματισμό της και αποκτά το αυτονόητο, κυβέρνηση, δηλαδή, να κυβερνάει και να διαπραγματεύεται με τους δανειστές μας.
 Είναι πλέον ιστορία ποιος έχει την ευθύνη γι’ αυτές τις πρόωρες εκλογές, οι οποίες κινδύνεψαν να τινάξουν στον αέρα τη μεγαλύτερη σύγχρονη στρατηγική επιτυχία της ελληνικής κοινωνίας, τη συμμετοχή μας, δηλαδή, στην Ευρωπαϊκή Ένωση, όπως ιστορία αποτελεί και ο προεκλογικός, χειμαρρώδης και καταγγελτικός λόγος ενάντια στο ΠΑΣΟΚ όλων των κομμάτων, που αυτή τη στιγμή βρίσκονται είτε στην Κυβέρνηση είτε στην Αντιπολίτευση.
Το ΠΑΣΟΚ, κυρίες και κύριοι συνάδελφοι, μέσα σε όλη αυτή την πολιτική σπέκουλα, που εμπόδισε να γίνει αντιληπτό από τον κόσμο ακόμη και το αυτονόητο, το γεγονός δηλαδή ότι απαλλάξαμε την ελληνική οικονομία από 100 δισεκατομμύρια χρέος, κατασυκοφαντήθηκε, λοιδορήθηκε και καταποντίστηκε και εκλογικά και πολιτικά, στη βάση μιας υποτιθέμενης άλλης πολιτικής που δεν εφαρμόσαμε, στη βάση μιας μαγικής στρατηγικής για την ανάπτυξη, στη βάση μιας νέας εθνικής πολιτικής, που δήθεν ήμασταν ανάξιοι να υπηρετήσουμε.
Τώρα όμως όλα αυτά, προσωρινώς τουλάχιστον, αποτελούν παρελθόν. Το ΠΑΣΟΚ στηρίζει την Κυβέρνηση και θέλει να πετύχει στο έργο της. Στηρίζουμε την Κυβέρνηση, αλλά δεν ταυτιζόμαστε πολιτικά ή αξιακά με τις επιλογές της και ειδικά με τη Νέα Δημοκρατία που φέρει το κύριο και αποκλειστικό βάρος στην καθοδήγησή της. Στηρίζουμε την Κυβέρνηση, διότι η επιτυχία της είναι άρρηκτα δεμένη με την επιτυχία του τόπου. Εάν αποτύχουμε, πολύ φοβάμαι ότι απλά δεν θα έχουμε άλλη ευκαιρία. 
Η αποτυχία, λοιπόν, της Κυβέρνησης σε αυτή την εξαιρετικά δύσκολη συγκυρία, είναι αποτυχία της Ελλάδας και όχι αποτυχία της Νέας Δημοκρατίας. Αυτό, όμως, δεν φαίνεται να το έχει καταλάβει ο κ. Τσίπρας, που απείλησε θεούς και δαίμονες χθες στην ομιλία του. Τη στιγμή που στελέχη του το πρωί δήλωναν πως ωριμάζουν πολιτικά και είναι έτοιμοι για μία ρεαλιστική πολιτική, ο ίδιος διατύπωνε τις γνωστές μαξιμαλιστικές ανεφάρμοστες πολιτικές του, οι οποίες βέβαια οδηγούν τη χώρα στον γκρεμό, από τον οποίο προσπάθησε το ΠΑΣΟΚ να κρατήσει τη χώρα μακριά.
Ας έρθουμε όμως, κυρίες και κύριοι συνάδελφοι, στα ζητήματα της δικαιοσύνης και στις δυνατότητες της νέας Κυβέρνησης να συνεχίσει ένα σημαντικό έργο που ξεκίνησε και ολοκλήρωσε σε ένα βαθμό το ΠΑΣΟΚ, αλλά και να σχεδιάσει νέες δράσεις σε αυτό το ευαίσθητο πεδίο πολιτικής. Και λέω «ευαίσθητο», διότι τα ζητήματα δικαιοσύνης, παρότι δεν φαίνεται να βρίσκονται στην πρώτη γραμμή της πολιτικής και οικονομικής λειτουργίας, είναι ίσως ο πιο ζωτικός πυλώνας πάνω στον οποίο μπορεί να στηριχθεί η εύρυθμη λειτουργία της οικονομίας. Είναι, άλλωστε, γνωστό πως σημαντικός αποτρεπτικός παράγοντας των επενδύσεων στη χώρα μας είναι αυτή η ιδιότυπη αρνησιδικία που υπάρχει στην Ελλάδα με τις πολύχρονες και πολυδαίδαλες διαδικασίες. 
Επιπλέον, η δικαιοσύνη καλείται να διαδραματίσει έναν εξαιρετικά σημαντικό ρόλο στο πλαίσιο της συνολικής αναμόρφωσης της λειτουργίας του ελληνικού κράτους, ώστε να αποτελέσει πραγματικά το τελικό καταφύγιο νομιμότητας του πολίτη, που προσπαθεί να σταθεί αξιοπρεπώς, να εργαστεί και να δημιουργήσει μέσα σε μία εξαιρετικά δύσκολη καθημερινότητα και σε ένα διαρκώς μεταβαλλόμενο περιβάλλον.
Τα ελλείμματά της είναι γνωστά. Η καθυστέρηση στην απονομή της δικαιοσύνης, που εμφανίζεται τόσο στην πολιτική και την ποινική δικαιοσύνη, όσο και κυρίως στη διοικητική δικαιοσύνη, δεν ταλαιπωρούν μόνο τον Έλληνα πολίτη, που μετά από πολυετείς και πολυτελείς διαδικασίες βλέπει τελικά τις νόμιμες απαιτήσεις του να εκμηδενίζονται, καθώς αυτές οι απαιτήσεις του, όταν του αναγνωρίζονται και του επιδικάζονται με δικαστικές αποφάσεις είναι πια πολύ αργά για να πετύχει την έμπρακτη ικανοποίησή τους από τον αντίδικό του, αλλά κυρίως στραγγαλίζουν και κάθε έννοια επιχειρηματικότητας και δημιουργίας. Επιχειρηματικά σχέδια που μπορούν να απασχολήσουν εργαζόμενους και να δώσουν εργασιακό αντικείμενο σε σειρά παρεμφερών επαγγελματιών, βουλιάζουν και στραγγαλίζονται μέσα από πολυετείς διαδικασίες επί προσφυγών, που τις περισσότερες φορές δεν έχουν ούτε νομική ούτε πραγματική βάση.
Την τελευταία διετία έγινε πράγματι μία σημαντική προσπάθεια στην κατεύθυνση της επιτάχυνσης της απονομής της δικαιοσύνης. Και αναφέρομαι στους πρόσφατους νόμους, τόσο στο ν.3995/2011, για τον εξορθολογισμό και τη βελτίωση στην απονομή της δικαιοσύνης, με τον οποίο διευρύνθηκε η αρμοδιότητα των ειρηνοδικείων και των μονομελών πρωτοδικείων, αλλά και η δυνατότητα εξωδικαστικής επίλυσης των διαφορών, όσο και στο ν.4055/2012, με τον οποίο πραγματοποιήθηκε μία πραγματική τομή με τη μετακίνηση ενός μεγάλου όγκου υποθέσεων στα ειρηνοδικεία, με αποτέλεσμα την άμεση έκδοση αποφάσεων-διατάξεων από τα ειρηνοδικεία.
Με τον ίδιο νόμο αναμορφώθηκε και η διαδικασία σε ό,τι αφορά τις δίκες που αναφέρονται στην αναγκαστική εκτέλεση, ενώ επιχειρήθηκε και σύντμηση των προθεσμιών έκδοσης των αποφάσεων από το σύνολο των δικαστηρίων.
Συγχρόνως –και αυτό είναι εξαιρετικά σημαντικό- θεσμοθετήθηκε η δυνατότητα ηλεκτρονικής υποβολής δικογράφων, προτάσεων, αλλά και ηλεκτρονικής έκδοσης των αποφάσεων, που θα βοηθήσει ουσιαστικά στην επιτάχυνση της απονομής της δικαιοσύνης.
Περαιτέρω, με το νόμο αυτό επιχειρήθηκαν αλλαγές και στην ποινική δικαιοσύνη σε συνέχεια του προηγούμενου νόμου, του ν.3904/2010 και πράγματι υποβιβάστηκαν σε πταίσματα ορισμένα ελαφράς φύσης πλημμελήματα, όπως και ορισμένα υγειονομικά αδικήματα, ομοίως ελαφράς φύσης και χαμηλής απαξίας.
Θέλω, επίσης, να επισημάνω ότι τόσο με το ν.4043/2012 και το ν.4045/2012, όσο και με το ν.3904, δόθηκε έμφαση στην αποσυμφόρηση των φυλακών. 
Περαιτέρω, με το ν. 4022/2011 περί ταχείας εκδίκασης πράξεων διαφθοράς πολιτικών και κρατικών αξιωματούχων, υποθέσεων μεγάλου κοινωνικού ενδιαφέροντος και μείζονος δημοσίου συμφέροντος, δόθηκε η δυνατότητα στους εισαγγελικούς λειτουργούς και ανακριτές, αλλά και τα νομικά και τεχνικά εργαλεία για να προχωρήσουν οι μεγάλες υποθέσεις που ταλανίζουν τη χώρα, ενώ με το ν.3932/2011 με τον οποίο συνεστήθη η Αρχή Καταπολέμησης της Νομιμοποίησης Εσόδων από Εγκληματικές Δραστηριότητες και της Χρηματοδότησης της Τρομοκρατίας και του Ελέγχου των Δηλώσεων Περιουσιακής Κατάστασης, έχει ήδη καταγραφεί πολύ σημαντικό έργο προς την κατεύθυνση της δεσμεύσεως κεφαλαίων, τα οποία έχουν δεκαπλασιαστεί σε σύγκριση με το παρελθόν, προερχομένων από πάσης φύσεως εγκληματικές δραστηριότητες, από τον παράνομο τζόγο μέχρι και της πάσης φύσεως υποθέσεις διαφθοράς κρατικών αξιωματούχων.
Κατά την ανάγνωση των προγραμματικών δηλώσεων, ο Πρωθυπουργός αναφέρθηκε στη συμφωνία της τρικομματικής Κυβέρνησης να επέλθουν αλλαγές τόσο στο νόμο περί ευθύνης Υπουργών, όσο και στις διατάξεις περί βουλευτικής ασυλίας.
Θέλω, όμως, να τονίσω ότι σε ό,τι αφορά το νόμο περί ευθύνης Υπουργών, επήλθαν όσες βελτιώσεις επήλθαν στο πλαίσιο του υφιστάμενου Συντάγματος με τις προηγούμενες νομοθετικές παρεμβάσεις και βεβαίως μπορεί να επέλθουν και κάποιες καινούργιες βελτιώσεις, αλλά θέση του ΠΑΣΟΚ και θέλω να πιστεύω και πάγια θέση όλων κομμάτων, είναι να επέλθει εξ ολοκλήρου μεταβολή στην επικείμενη συνταγματική αναθεώρηση του άρθρου 86 του Συντάγματος.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού).
Όσον αφορά τις διατάξεις περί βουλευτικής ασυλίας, θέλω να πω ότι πραγματικά ίσως είναι ιστορική ευκαιρία για να προχωρήσουμε στην αναμόρφωση αυτών των διατάξεων με μπούσουλα και τις αποφάσεις του Ευρωπαϊκού Δικαστηρίου που πλέον δέχονται τον περιορισμό στην άσκηση του δικαιώματος πρόσβασης στη δικαιοσύνη, μόνο εάν οι επίδικες πράξεις συνδέονται με την άσκηση των καθηκόντων του Βουλευτή υπό στενή έννοια.","ΘΕΟΔΩΡΑ ΤΖΑΚΡΗ",497
"141710"," Κυρία Τζάκρη, ολοκληρώστε, σας παρακαλώ. Είστε παλιά Βουλευτής και ξέρετε από το χρόνο. Δεν δικαιολογείται άλλη ανοχή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141711"," Σας ευχαριστώ, κυρία Πρόεδρε. 
Κλείνω, λοιπόν, με τους βασικούς άξονες στους οποίους κατά την άποψή μου πρέπει να κινηθεί η Κυβέρνηση όσον αφορά τη δικαιοσύνη. 
Θα πρέπει να αποφασίσει με πολλή περίσκεψη και κατόπιν συνεννόησης με όλους τους φορείς της δικαιοσύνης ποιες πράξεις κρίνει ότι πρέπει να αναχθούν σε πταίσματα ή πλημμελήματα και ποιες θα μπορούσαν να αποποινικοποιηθούν και να υποβιβαστούν σε διοικητικές παρεμβάσεις με αυστηρές και αποτελεσματικές ποινές και να νομοθετήσει ανάλογα με σταθερότητα και ορίζοντα κάποιων ετών εφαρμογής, ώστε να μπορέσουν οι καινούργιες διατάξεις να εμπεδωθούν από τον κόσμο. 
Επίσης, θα πρέπει να προχωρήσει με περίσκεψη στον έλεγχο του συστήματος των ποινών του συνολικού δικαιΐκού μας συστήματος και να εξετάσει τη δυνατότητα επέκτασης του θεσμού της ποινικής συνδιαλλαγής υπέρ του παθόντα και ακολούθως της θέσπισης μικρότερου πλαισίου ποινής στα επιμέρους αδικήματα, που όμως θα εκτίονται πραγματικά και θα επιτελούν το γενικό και ειδικό ρόλο της ποινής. 
Επιπλέον, στο πλαίσιο τόσο της πολιτικής όσο και της ποινικής δικαιοσύνης θα πρέπει να εξετάσει με προσοχή το θέμα του ωραρίου των δικαστηρίων και των αναβολών, ώστε να εξασφαλιστεί η σύντομη εκδίκαση των υποθέσεων που θα εμπεδώσει μια αίσθηση ασφάλειας στη χώρα. 
Ακόμα, στο πλαίσιο της πολιτικής δικαιοσύνης θα πρέπει να εξετάσει από κοινού με τους λειτουργούς της δικαιοσύνης τη δυνατότητα έκδοσης αποφάσεων σε συντομότερο χρόνο και δη στα όρια που θέτουν τα τελευταία νομοθετήματα, αλλά χωρίς έκπτωση στην ποιότητα των αποφάσεων και στην ουσιαστική απονομή του δικαίου. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας της κυρίας Βουλευτού)","ΘΕΟΔΩΡΑ ΤΖΑΚΡΗ",497
"141712"," Κυρία Τζάκρη, σας παρακαλώ ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141713"," Κυρία Πρόεδρε, ολοκληρώνω σε μισό δευτερόλεπτο.","ΘΕΟΔΩΡΑ ΤΖΑΚΡΗ",497
"141714"," Δεν έχει μισό λεπτό. Θα πρέπει να ολοκληρώσετε για να πάρουν το λόγο και οι επόμενοι συνάδελφοι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141715"," Ολοκληρώνω, κυρία Πρόεδρε. 
Επίσης, θα πρέπει να επεκταθεί η μηχανοργάνωση στο σύνολο της δικαιοσύνης, ώστε να αποφορτιστούν και οι δικαστικοί υπάλληλοι από τον όγκο εργασίας και τα δικαστήρια από αυτό το κόστος. 
Τέλος, στο σύστημα σωφρονισμού και έκτισης ποινών πρέπει να αναζητηθούν και άλλοι τρόποι αποσυμφόρησης των φυλακών, πλην των αθρόων αποφυλακίσεων που καμμιά φορά φαντάζουν και ως ευτελισμός όλης της δικαιοσύνης και να αναζητηθεί η εφαρμογή εναλλακτικών τρόπων έκτισης ποινών με παροχή κοινωφελούς εργασίας, αλλά και η δυνατότητα έκτισης στον τόπο καταγωγής των αλλοδαπών καταδικασθέντων.","ΘΕΟΔΩΡΑ ΤΖΑΚΡΗ",497
"141716"," Κυρία Τζάκρη, ολοκληρώσατε. Σας ευχαριστώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141717"," Σας ευχαριστώ και εγώ, κυρία Πρόεδρε.","ΘΕΟΔΩΡΑ ΤΖΑΚΡΗ",497
"141718"," Το λόγο έχει για δέκα λεπτά ο Υπουργός Εθνικής Άμυνας κ. Πάνος Παναγιωτόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141719"," Ευχαριστώ, κυρία Πρόεδρε. 
Θα ξεκινήσω με τις ευχές μου στον Πρόεδρο της Βουλής, στα μέλη του Προεδρείου και σε όλους τους συναδέλφους από τη μία άκρη της Βουλής μέχρι την άλλη. Κανείς δεν βρίσκεται τυχαία εδώ. Όλοι είμαστε εντολοδόχοι του κυρίαρχου ελληνικού λαού. Εύχομαι να είμαστε καλορίζικοι για να μπορέσουμε να φέρουμε σε πέρας την αποστολή που μας ανέθεσε ο ελληνικός λαός. 
Κυρίες και κύριοι συνάδελφοι, σε λίγες ώρες η Κυβέρνηση με Πρωθυπουργό τον Αντώνη Σαμαρά, η Κυβέρνηση συνασπισμού θα ζητήσει την ψήφο εμπιστοσύνης της Εθνικής Αντιπροσωπείας και θεωρώ ότι αυτήν την ψήφο εμπιστοσύνης πρέπει να τη δώσουμε, παρέχοντας στον Πρωθυπουργό, στην Κυβέρνηση συνασπισμού, στην Κυβέρνηση εθνικής σωτηρίας όσο το δυνατόν πιο ευρεία πολιτική και κοινοβουλευτική στήριξη, για να μπορέσει να πετύχει την εθνική της αποστολή, που είναι απλά και ξεκάθαρα η εθνική ανασυγκρότηση και η σωτηρία της χώρας. 
Όμως, για να μπορέσει να πετύχει η Κυβέρνηση σ’ αυτήν την εθνική της προσπάθεια, υπάρχει μια πολύ σοβαρή προϋπόθεση. Δεν πρέπει να επιτρέψουμε στην οικονομική κρίση να μετατραπεί σε κρίση εθνικής κυριαρχίας, εθνικής ασφάλειας, κρίση εθνικής ακεραιότητας και εθνικής ανεξαρτησίας της χώρας. Αυτό είναι το μείζον και το πρώτιστο μέλημά μας από την πρώτη στιγμή που αναλάβαμε τα τιμητικά καθήκοντα της πολιτικής ηγεσίας του Υπουργείου Εθνικής Άμυνας μαζί με τους Υφυπουργούς κυρίους Παναγιώτη Καράμπελα και Δημήτριο Ελευσινιώτη. 
Κυρίες και κύριοι συνάδελφοι, γνωρίζουμε ότι η χώρα πορεύεται μέσα σε ένα περιβάλλον που χαρακτηρίζεται από αστάθεια και ρευστότητα. Έχουμε δυναμικά εξελισσόμενες κινήσεις στην ευρύτερη γεωπολιτική και γεωστρατηγική περιφέρεια στην οποία ανήκει η Ελλάδα και είμαστε υποχρεωμένοι να λάβουμε υπ’ όψιν ότι παρά τη φιλειρηνική διάθεση του απλού Τούρκου πολίτη, του τουρκικού λαού, υπάρχει μια ισχυρή μερίδα της ιθύνουσας πολιτικής και στρατιωτικής ελίτ στη γειτονική μας Τουρκία, η οποία έχει κάνει την επιλογή να αμφισβητεί με κάθε ευκαιρία εθνικά, κυριαρχικά δικαιώματα της χώρας μας. Δυστυχώς, αυτή η συμπεριφορά δεν αρμόζει σε μια χώρα που ανήκει στην ίδια συμμαχία με την Ελλάδα και φιλοδοξεί να καταστεί μέλος της ευρωπαϊκής οικογένειας. 
Απέναντι στην τουρκική συμπεριφορά, η χώρα μας δεν μπορεί παρά να αντιτάξει μια σταθερή πολιτική αποτροπής με ισχυρές και αξιόμαχες Ένοπλες Δυνάμεις, αλλά και με ξεκάθαρες «κόκκινες γραμμές» από τις οποίες δεν κάνουμε ούτε ένα βήμα πίσω, λαμβάνοντας συνάμα πρωτοβουλίες που αφορούν στην προώθηση των δικαίων μας και στην αποκατάσταση κλίματος ειρηνικής συνύπαρξης και αρμονικής συνεργασίας των λαών στην ευρύτερη περιοχή μας. 
Θέλω να σταθώ ιδιαίτερα και να τονίσω ότι αποτελεί υψίστη προτεραιότητα της Κυβέρνησης η εγγύηση της ασφάλειας του κυπριακού ελληνισμού και των ελληνικών μειονοτήτων-κοινοτήτων που ζουν εκτός των συνόρων της ελληνικής επικράτειας. 
Σε ό,τι αφορά τώρα τις βασικές αρχές της αμυντικής μας πολιτικής, η Ελλάδα θα διευρύνει το ρόλο της ως παράγοντας σταθερότητας στην ευρύτερη περιοχή μέσα από την αναβαθμισμένη συμμετοχή μας στους διεθνείς οργανισμούς για τους οποίους, όπως είναι γνωστό ιστορικά, έχουμε πρωτοστατήσει. 
Επίσης, προβλέπουμε την αναβάθμιση των διμερών σχέσεων με χώρες της Ευρώπης που είτε ανήκουν στην Ευρωπαϊκή Ένωση και με τις οποίες έχουμε παραδοσιακά διμερείς σχέσεις σε θέματα αμυντικής πολιτικής, όπως είναι η Γερμανία, η Γαλλία, η Ολλανδία και άλλες χώρες, αλλά και με χώρες της Ευρώπης που βρίσκονται εκτός Ευρωπαϊκής Ένωσης, καθώς επίσης και με παραδοσιακούς συμμάχους της Ελλάδος, όπως είναι οι Ηνωμένες Πολιτείες, διεκδικώντας σε κάθε τομέα και σε κάθε βαθμίδα το συμφέρον της Ελλάδος, του έθνους και του ελληνικού λαού.
Επίσης, θεωρούμε απολύτως σκόπιμο να προχωρήσει η συνεργασία σε αμυντικά θέματα όχι μόνο με το κράτος του Ισραήλ, χωρίς αυτό να σημαίνει ότι η χώρα θα εγκαταλείψει και θα προδώσει τις παραδοσιακά καλές και αρμονικές σχέσεις με τις αραβικές χώρες όπου αναδύονται, όπως ξέρετε, νέα πολιτικά συστήματα και προσβλέπουν στην αποκατάσταση «γέφυρας» επαφής με το ευρωπαϊκό πολιτικό γίγνεσθαι. Αυτή τη «γέφυρα» μπορεί να την εξασφαλίσει η Ελλάδα, η οποία σε σχέση με τις αραβικές χώρες δεν έχει το αποικιοκρατικό ιστορικό παρελθόν που έχουν άλλες ευρωπαϊκές δυνάμεις. 
Είμαστε αποφασισμένοι να ενισχύσουμε τον τομέα της αμυντικής διπλωματίας διατηρώντας και ενισχύοντας τη θέση της Ελλάδας στη διεθνή κοινότητα. 
Σε ό,τι αφορά τη διαχείριση των κρίσεων, η εθνική ακεραιότητα, κυρίες και κύριοι συνάδελφοι, αφορά όχι μόνο την εδαφική ακεραιότητα της χώρας, αλλά και όλες τις άλλες συνιστώσες της εθνικής ισχύος. Από την άποψη αυτή, η εθνική κυριαρχία είναι σε πολύ μεγάλο βαθμό ταυτισμένη με την ικανότητα διαχείρισης των κάθε είδους κρίσεων. Γι’ αυτό προχωρούμε στη μελέτη δημιουργίας Συμβουλίου Εθνικής Ασφαλείας, όπως έχουν όλες οι σύγχρονες και προηγμένες χώρες, το οποίο θα απαρτίζεται από κορυφαίους ανώτατους επιτελείς και υψηλόβαθμους υπηρεσιακούς παράγοντες. Το Συμβούλιο Εθνικής Ασφαλείας θα είναι το κατ’ εξοχήν συμβουλευτικό όργανο χειρισμού κρίσεων.
Αντιλαμβάνεται, λοιπόν, εύκολα κανείς ότι απαιτείται αναπροσαρμογή της στρατηγικής μας σκέψης και δημιουργία ενός οργανωμένου πλέγματος για την πρόληψη, την αποτροπή και αν χρειαστεί την επιτυχή αντιμετώπιση οιωνδήποτε προκλήσεων στο επίπεδο της εθνικής ασφάλειας. 
Κυρίες και κύριοι συνάδελφοι, υπό το φως των σημερινών δεδομένων, συνεχίζουμε την πορεία ανασυγκρότησης των Ενόπλων Δυνάμεων. Θα τηρηθούν απαρέγκλιτα η ορθή λειτουργία των δομών και της ιεραρχίας και θα διαμορφώσουμε μαζί με τη στρατιωτική ηγεσία νέα δεδομένα στην οργανωτική, αλλά και στην επιχειρησιακή σχεδίαση. 
Σταθερός στόχος θα είναι η ενίσχυση της αποτρεπτικής ικανότητας των Ενόπλων Δυνάμεων και η μετεξέλιξή τους επί τη βάση των αρχών της κάθετης δομής διοίκησης, της διακλαδικότητας και της διαλειτουργικότητας στις Ένοπλες Δυνάμεις του 21ου αιώνα που χρειάζεται ο ελληνικός λαός για τη θωράκιση της εθνικής του ασφάλειας. 
Προς αυτήν την κατεύθυνση, θεωρούμε απαραίτητο ο νέος εθνικός σχεδιασμός για τις Ένοπλες Δυνάμεις να οδηγήσει σε λιγότερες δαπάνες για τους εξοπλισμούς, αλλά σε πιο σύγχρονα και πιο αποτελεσματικά οπλικά συστήματα, σε μεγαλύτερη ταχύτητα και ευελιξία στο χειρισμό κρίσεων, σε ταχύτερη αντίδραση, δηλαδή σε καλύτερα και αποτελεσματικότερα ανακλαστικά και σε μείωση του λειτουργικού κόστους των Ενόπλων Δυνάμεων.
Σε κάθε περίπτωση, επιτρέψτε μου να πω ότι κοινός παρανομαστής σε όλες αυτές τις επιδιώξεις είναι ανάγκη να κρατήσουμε ψηλά και να ενισχύσουμε ακόμα περισσότερα την αξιοπρέπεια των Ενόπλων Δυνάμεων, το ηθικό και το φρόνημά τους. 
Οι παρεμβάσεις μας θα εστιαστούν στην αναδιοργάνωση των γενικών επιτελείων, στη μείωση εκεί που χρειάζεται ή στην αναδιάταξη σχηματισμών και μονάδων, με βάση όμως τις απαιτήσεις της εθνικής στρατηγικής, στην κατάργηση μη άμεσα χρήσιμων στρατιωτικών εγκαταστάσεων, στην εκλογίκευση σε αριθμό και στον εκσυγχρονισμό των κέντρων εκπαίδευσης, στην ανάπτυξη ενός σύγχρονου, αξιόπιστου και ενοποιημένου συστήματος διοίκησης και ελέγχου των επιχειρήσεων, στη διατήρηση και αναβάθμιση της ναυτικής και αεροπορικής ισχύος της χώρας, στη διαμόρφωση νέας εγκυκλίου εθνικού αμυντικού σχεδιασμού της χώρας. 
Σε ό,τι αφορά τους εξοπλισμούς και τις υποδομές - έναν τομέα για τον οποίον στο παρελθόν έχουν ακουστεί πολλά - να πω ότι θα συνεχισθεί με εντατικότερους ρυθμούς ο εξορθολογισμός και ο προσδιορισμός εκ νέου των απαιτήσεων και των αναγκών με βάση αποκλειστικά τεκμηριωμένες επιχειρησιακές ανάγκες και προτεραιότητες ανάλογες του σκοπού και της απειλής. Σκοπός μας είναι να αναδιαμορφώσουμε το νόμο περί προμηθειών επί τω αυστηρότερω και κατά τέτοιον τρόπο, ώστε να εξασφαλίζεται περισσότερο η διαφάνεια, να κατοχυρώνονται περισσότερο τα συμφέροντα του ελληνικού λαού και να λαμβάνεται υπ’ όψιν η σχετική κοινοτική οδηγία. 
Θέλω να τονίσω ότι σε αυτόν τον ιδιαίτερα κρίσιμο τομέα όλα, κυρίες και κύριοι συνάδελφοι, θα γίνονται στο φως, υπό απόλυτη διαφάνεια και υπό τον άμεσο έλεγχο των αρμοδίων επιτροπών της Βουλής, καθώς επίσης και υπό τον άμεσο έλεγχο των αρμοδίων θεσμικών οργάνων που προβλέπονται από τους νόμους της ελληνικής πολιτείας και από το κράτος δικαίου.
Θέλω να σας ενημερώσω ότι στους προϋπολογισμούς των Ενόπλων Δυνάμεων έχουν γίνει δραστικές περικοπές. Η δαπάνη για τους εξοπλισμούς έχει μειωθεί κατά 68,18% από το 2009, οι λειτουργικές δαπάνες έχουν μειωθεί κατά 43,45% επίσης από το 2009, ενώ η δαπάνη για τις αμοιβές όσων υπηρετούν στις Ένοπλες Δυνάμεις έχει μειωθεί περίπου κατά 37%, κάτι που όπως συμβαίνει και με άλλα κομμάτια του ελληνικού λαού –άλλωστε, οι Ένοπλες Δυνάμεις είναι ένα κομμάτι του ελληνικού λαού- έχει οδηγήσει πάρα πολλές οικογένειες αυτών που υπηρετούν στις Ένοπλες Δυνάμεις σε πολύ δύσκολη καθημερινότητα, σε πολύ δύσκολη οικονομική κατάσταση. Θέλω να τονίσω ότι σκοπός μας είναι να αξιοποιήσουμε και τις δυνατότητες που παρέχει το ΕΣΠΑ, για να αντλήσουμε όλους τους δυνατούς πόρους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κλείνω, γιατί ο χρόνος δεν επαρκεί. Θέλω να καλέσω όλους τους συναδέλφους, όπως οι Ένοπλες Δυνάμεις στέκονται δίπλα στον ελληνικό λαό -κομμάτι του οποίου αποτελούν- να σταθούμε και εμείς ως Βουλή των Ελλήνων δίπλα στις Ένοπλες Δυνάμεις, να υπερασπίσουμε με κάθε ευκαιρία την αξιοπρέπεια και το κύρος τους. Οι Ένοπλες Δυνάμεις, κυρίες και κύριοι συνάδελφοι, είναι χώρος που μας ενώνει, είναι χώρος στον οποίο πρέπει να συναντώμεθα όλες οι πτέρυγες της Βουλής των Ελλήνων. Θέλω να σας διαβεβαιώσω κατηγορηματικά ότι αντιλαμβάνομαι πλήρως τις θυσίες των στελεχών των Ενόπλων Δυνάμεων και ότι πιστεύω πως τους αξίζει δημόσιος έπαινος. 
Θέλω να κλείσω με δυο-τρεις ακόμη σκέψεις, απευθυνόμενος προς όλους και όλες εσάς. Κυρίες και κύριοι συνάδελφοι, έχουμε μπροστά μας ένα πάρα πολύ δύσκολο εγχείρημα όλοι μας. Εγώ προσωπικά και εσείς, πιστεύω, όλος ο ελληνικός λαός στεκόμαστε με ιδιαίτερο σεβασμό απέναντι στην ιστορία των Ενόπλων Δυνάμεων και στην ένδοξη προσφορά τους στην πατρίδα. 
(Χειροκροτήματα από την πτέρυγα της Νέας Δημοκρατίας)
Φέτος, το 2012, συμπληρώνονται εκατό χρόνια από τους νικηφόρους βαλκανικούς πολέμους. Θέλω να σας πω ότι αυτοί οι πόλεμοι του 1912-1913 ξεκίνησαν δεκαπέντε χρόνια μετά από το 1897, μια περίοδο στην οποία η Ελλάδα δοκίμασε μια από τις βαρύτερες και τις πλέον επονείδιστες ήττες στην ιστορία της. Μέσα σε δεκαπέντε χρόνια ο ελληνικός λαός μπόρεσε και ανασυγκροτήθηκε και κατάφερε να διπλασιάσει την Ελλάδα κατά τους πολέμους 1912-1913, η οποία Ελλάδα τότε έφθανε μέχρι τα σύνορα της Μελούνας. Το λέω, όχι για να σας κάνω αντιστοίχιση με στρατιωτικές επιχειρήσεις και άλλα τέτοια, το λέω για να σας τονίσω την ανάγκη του φρονήματος και του ηθικού, την ανάγκη να ανασυγκροτηθούμε όλοι, να ανατάξουμε τις δυνάμεις μας, να αφήσουμε έξω αυτά που μας χωρίζουν και να αναζητήσουμε αυτά που μας ενώνουν, να αφήσουμε έξω κομματικές και πολιτικές προκαταλήψεις και να ξαναβρούμε τον ιστό της εθνικής ενότητας, της εθνικής ομοψυχίας, της εθνικής προσπάθειας. 
Αυτός ο αγώνας ήδη ξεκίνησε και εξελίσσεται μέσα από τις Ένοπλες Δυνάμεις. Ας προχωρήσουμε όλοι μαζί. Έχω απόλυτη πεποίθηση ότι όλοι μαζί μπορούμε και πρέπει να πετύχουμε. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΠΑΝΟΣ ΠΑΝΑΓΙΩΤΟΠΟΥΛΟΣ",387
"141720"," Σας ευχαριστούμε, κύριε Υπουργέ.
Το λόγο έχει ο κ. Χρήστος Μαντάς, Βουλευτής του ΣΥΡΙΖΑ στο Νομό Ιωαννίνων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141721"," Κυρίες και κύριοι συνάδελφοι, έχω μαζέψει καμμιά δεκαριά lapsus που έχουν γίνει σε αυτήν την Αίθουσα και ως ψυχίατρος σκέπτομαι να τα συλλέξω, γιατί νομίζω ότι είναι μια καλή προετοιμασία για τη βουλευτική μου πορεία. 
Κυρίες και κύριοι Βουλευτές, αποτελεί τραγική ειρωνεία στη διακυβέρνηση της χώρας να βρίσκεται αυτό το πολιτικό προσωπικό που σχεδίασε και εκτελεί απαρέγκλιτα σε αγαστή συνεργασία με την τρόικα ένα σχέδιο κοινωνικής ισοπέδωσης και ολοκληρωτικής εκποίησης της δημόσιας περιουσίας. Εάν έχει κάτι αλλάξει από το προηγούμενο κυβερνητικό σχήμα, είναι η παρουσία και στήριξη της ΔΗΜΑΡ στο πιο σκληρό νεοφιλελεύθερο πρόγραμμα που έχει γνωρίσει ο τόπος μας με το μανδύα της δήθεν εθνικής συνευθύνης σε ένα τρικομματικό απεχθές κυβερνητικό μόρφωμα βαθιάς γαλάζιας απόχρωσης. 
Όλοι αυτοί, λοιπόν, που μας έσωσαν τόσες φορές, βυθίζοντας τη χώρα στην ύφεση και διαλύοντας τα κοινωνικά δικαιώματα, σαν να μην κατάλαβαν αυτοί πραγματικά τίποτε, οι συνεχιστές της μνημονιακής ιδεοληψίας, από τις διπλές εκλογές της 6ης Μάη και της 17ης Ιούνη ισχυρίζονται ανερυθρίαστα ότι δήθεν όλοι ενωμένοι θα ξεπεράσουμε τα προβλήματα στα ασφαλή ύδατα της Ευρώπης και του ευρώ και επικαλούνται λίγο-πολύ το γνωστό «ξανά προς τη δόξα τραβά».
Κυρίες και κύριοι συνάδελφοι, δεν γνωρίζω εάν βρισκόμαστε σε επιδημία τυφλότητας, όπως στο γνωστό έργο του Ζοζέ Σαραμάγκου, μη μπορώντας όμως να έχουμε ούτε καν αυτόπτες μάρτυρες για να μας πουν τι βλέπουν να συμβαίνει γύρω μας, αλλά σίγουρα η κοινωνία, δηλαδή οι από κάτω, βιώνουν μια επιδημία μελαγχολίας, που όμοιά της δεν έχουμε ξαναζήσει μετά τον πόλεμο.
Στις αρχές της δεκαετίας του ’90 όλοι ξαφνικά μαθαίναμε μέσα από ένα γνωστό ντοκιμαντέρ του BBC για το κολαστήριο της Λέρου, ενώ με το ν.815/1984 είχε ήδη ξεκινήσει στη χώρα μας, ελέω κοινοτικών κονδυλίων, η ψυχιατρική μεταρρύθμιση. Είκοσι δυο χρόνια μετά, στα χρόνια του μνημονίου, οι εργαζόμενοι και η διοίκηση του Ψυχιατρείου της Λέρου αναζητούν τρόφιμα, για να σιτίσουν τους ασθενείς. 
Το πιο ευαίσθητο κομμάτι μιας κοινωνίας, οι ψυχικά πάσχοντες και οικογένειές τους πιέζονται ασφυκτικά από την απίστευτη κρίση που δημιούργησαν και εντείνουν οι πολιτικές σας, κυρίες και κύριοι της Κυβέρνησης. Πώς είναι δυνατόν την ίδια ώρα που παραδίδεται κτηριακά το Πολυδύναμο Κέντρο Αντιμετώπισης του Αλκοολισμού και των Χρηστών Ναρκωτικών στα Γιάννενα, αξίας άνω των 9 εκατομμυρίων ευρώ που με την πολιτική σας θα μείνει ένα κτηριακό κουφάρι, πώς είναι δυνατόν να οδηγείτε χιλιάδες ανθρώπους που πάσχουν από σοβαρά ψυχικά νοσήματα να στήνονται μήνες στην ουρά, για να εξεταστούν από τις εξαφανισμένες επιτροπές, ενώ τους έχετε κόψει τα επιδόματα από τα οποία επιβιώνουν αυτοί και οι οικογένειές τους; Πώς είναι δυνατόν να αφαιρείτε από τις συντάξεις των ψυχικά ασθενών ποσά για τα λειτουργικά έξοδα των αντίστοιχων δομών, να βάζετε σε απίστευτη αγωνία αυτούς τους ανθρώπους και τις οικογένειές τους για το αν θα μπορούν να βρουν το φάρμακο τους, διότι η συντριπτική τους πλειοψηφία δεν έχει να το πληρώσει, το οποίο μπορεί και κάθε μήνα να αλλάζει, ανάλογα, παραδείγματος χάριν, με την τροφοδοσία σε γενόσημα του νοσοκομείου, με όλες τις συνέπειες ειδικά γι’ αυτήν την κατηγορία των ασθενών; Πώς είναι δυνατόν να γνωρίζετε ότι μέσα στους χιλιάδες αστέγους, ιδιαίτερα της Αθήνας, βρίσκονται υψηλά ποσοστά ασθενών με ψυχικά νοσήματα και εξαρτήσεις και να μην κάνετε σχεδόν τίποτα γι’ αυτό; 
Το πιο δραματικό, ωστόσο, είναι ότι με τις πολιτικές της φτώχειας και της ανεργίας που πιστά υπηρετείτε, όπως πρόσφατα ερευνητικά δεδομένα δείχνουν, αυξάνεται δραματικά η τάση των ανθρώπων σε υπερτριπλάσια συχνότητα στους άνεργους και σε εξαπλάσια συχνότητα σε άτομα με σοβαρές οικονομικές δυσκολίες που θεωρούν το θάνατο ως λύση για τα προβλήματά τους. Η καθημερινή τραγική πραγματικότητα το επιβεβαιώνει.
Αν θέλετε, λοιπόν, κάτι να κάνετε για όλους αυτούς τους ανθρώπους και να μην υπονομεύετε ακόμα και το όποιο Πρόγραμμα «Ψυχαργιός» 2011-2020, που έπρεπε να είχε ξεκινήσει από το 2011, αλλά το υπογράψατε τρεις μέρες πριν από τις πρώτες εκλογές χωρίς ουσιαστική διαβούλευση, είναι: Να εγκαταλείψετε τις πολιτικές της λιτότητας και της απαξίωσης. Να στηρίξετε την ουσιαστική ένταξη αυτών των ανθρώπων στην κοινωνία. Να στηρίξετε τις δομές και τους εργαζόμενους ως δημόσιες και κοινωνικές δομές όπου θα διασφαλίζεται η απρόσκοπτη πρόσβαση όλων. Να στηρίξετε ένα δημόσιο κοινωνικά δωρεάν σύστημα υγείας ριζικά διαφορετικό από το σημερινό κακέκτυπο, όπως το έχετε καταντήσει με τις πολιτικές σας. Μόνο που δυστυχώς, κυρίες και κύριοι συνάδελφοι, η τρικομματική Κυβέρνηση δεν φαίνεται να έχει ούτε καν μύχιες σκέψεις σ’ αυτή την κατεύθυνση. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι, με τη μικρή μου ακαδημαϊκή εμπειρία θα ήθελα να σας επισημάνω ότι αυτό το περίεργο κατασκεύασμα που ήρθε στα πανεπιστήμια ως ν. 4000/09 με τη λυσσώδη στήριξη της απερχόμενης Υπουργού κ. Διαμαντοπούλου και πολλών άλλων ομολογουμένων και ανομολόγητων συμφερόντων ήταν ένα μίγμα φτωχής αντιγραφής άλλων προτύπων και επιθετικής προσαρμογής στην ελληνική πραγματικότητα, πάντα με τις ευλογίες των κατευθύνσεων της Μπολόνια για ένα πανεπιστήμιο επιχείρηση. Το τι κατάφερε αυτή η διαδικασία μαζί και με την εξέλιξη της εφαρμογής του μνημονίου φαίνεται, για παράδειγμα, στο Πανεπιστήμιο Ιωαννίνων που έχασε 1,1 εκατομμύρια από το κούρεμα των αποθεματικών του και κινδυνεύει να μην μπορεί να λειτουργήσει από τη νέα ακαδημαϊκή χρονιά, που διαθέτει πάνω από σαράντα εκλεγμένους αλλά μηδέποτε διορισμένους συναδέλφους κ.λπ.. 
Κύριοι της ηγεσίας του Υπουργείου Παιδείας το πτώμα του ν. 4000/09 έχει κακοφορμίσει, είναι για απόσυρση, δεν ξαναζωντανεύει και η επιμονή σας για την εφαρμογή αυτού του νόμου έστω και με κάποιες οριακές αλλαγές να γνωρίζετε ότι μόνο δεινά μπορεί να φέρει στην ανώτατη εκπαίδευση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και κάτι τελευταίο, κυρίες και κύριοι της Κυβέρνησης. Μην επιχειρήσετε να ολοκληρώσετε το ξεπούλημα της γαλακτοβιομηχανίας «ΔΩΔΩΝΗ» μέσα στον οίστρο των αποκρατικοποιήσεων. Ο μόνος δρόμος για να σωθεί η βιομηχανία σύμβολο των κτηνοτρόφων και της περιοχής μας αλλά και όλης της Ελλάδας είναι να ακυρωθεί τώρα ο διαγωνισμός, να τηρηθεί το καταστατικό της επιχείρησης και αυτή να περάσει στα χέρια των παραγωγών και των εργαζομένων με νέους καλύτερους όρους για να είναι μια επιχείρηση με κοινωνικό κέρδος και με ουσιαστική προσφορά στον τόπο και στους κατοίκους της Ηπείρου.","ΧΡΗΣΤΟΣ ΜΑΝΤΑΣ",299
"141722"," Ευχαριστούμε πολύ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141723"," Ολοκληρώνω, κυρία Πρόεδρε...","ΧΡΗΣΤΟΣ ΜΑΝΤΑΣ",299
"141724"," Σας παρακαλώ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141725"," Ολοκληρώνω αμέσως.","ΧΡΗΣΤΟΣ ΜΑΝΤΑΣ",299
"141726"," Σας παρακαλώ, τα είπατε πολύ καλά, προχωρήστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141727"," Ένα δευτερόλεπτο μόνο, κυρία Πρόεδρε, ευχαριστώ.
Το θέμα, κυρίες και κύριοι συνάδελφοι, δεν είναι αν θα φτιάξει η ψυχολογία των αγορών με τις κυβερνητικές επιλογές σκορπίζοντας την εξαθλίωση και την εξόντωση παντού. Το θέμα είναι αν οι από κάτω θα μπορέσουν να κατανοήσουν τη δύναμή τους και με ταξική αυτοσυνείδηση να διαλύσουν δημιουργικά αυτή την καρικατούρα που ενδημεί στις δυνάμεις του συστήματος. Εμείς, λοιπόν, σ’ αυτή την πορεία θα δώσουμε όλες μας τις δυνάμεις. Η δική μας ευθύνη είναι αυτή ακριβώς: Με όρους πραγματικής δημοκρατίας, η οποία δεν συμβιβάζεται με τη φτώχεια και την εξαθλίωση, που είναι η πιο θανατηφόρα μορφή βίας, όπως έλεγε και ο Μάρτιν Λούθερ Κίνγκ, να αλλάξουμε ριζικά αυτή τη ζοφερή πραγματικότητα που ζούμε καθημερινά. Αυτή είναι μια πορεία πραγματικής ελπίδας. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΜΑΝΤΑΣ",299
"141728"," Και εμείς σας ευχαριστούμε. 
Πριν δώσω το λόγο στην Βουλευτή από τη Β’ Αθηνών κ. Κατερίνα Παπακώστα, προτείνω μετά για τις άλλες δύο κυρίες που ακολουθούν, την κ. Κουντουρά και την κ. Γκερέκου να μειωθεί ο χρόνος στα πέντε λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141729"," Όλα οι Βουλευτές θα τα πληρώνουν;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"141730"," Δυστυχώς, οι Βουλευτές. 
(Θόρυβος στην Αίθουσα)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141731"," Δεν συμφωνεί η Αίθουσα. Δεν θα επιβάλλει το Προεδρείο κάθε φορά τις απόψεις του.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"141732"," Πρέπει να μιλήσουν πολλοί συνάδελφοι και αν όλοι περιορίσουμε το χρόνο από μόνοι μας, θα μπορέσουμε να προχωρήσουμε πολύ καλύτερα. Ήδη είναι πολλοί λίγοι οι συνάδελφοι που έχουν μιλήσει...","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141733"," Ας συνεδριάζαμε και το πρωί του Σαββάτου που δεν θέλατε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"141734"," Η κ. Παπακώστα έχει το λόγο για έξι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141735"," Ευχαριστώ πολύ, κυρία Πρόεδρε.
Κυρίες και κύριοι συνάδελφοι, προσωπικά θα δώσω ψήφο εμπιστοσύνης στην Κυβέρνηση και θα εργαστώ με όλες μου τις δυνάμεις για να πετύχει και όχι για να αποτύχει, όπως η Αξιωματική Αντιπολίτευση αλλά και η Ελάσσονα Αντιπολίτευση δυστυχώς έκανε χθες, αποδεικνύοντας ότι δεν αντιλαμβάνεται ποιο είναι το πατριωτικό της καθήκον και μάλιστα –λυπούμαι να το πω- και με εμπάθεια, όπως συγκεκριμένα έκανε προηγουμένως ο αγαπητός συνάδελφος ψυχίατρος, κάνοντας αναφορά περί τυφλότητας. Αυτός είναι ο ορισμός της εμπάθειας νομίζω, κυρίες και κύριοι συνάδελφοι. 
Έχω να πω ότι δυστυχώς, αυτοί οι οποίοι λειτουργούν με αυτό τον τρόπο δεν κατάλαβαν ότι η Ελλάδα γύρισε πολιτική σελίδα, ότι η χώρα εγκαινιάζει μια νέα εποχή για το πολιτικό σύστημα, όπου για πρώτη φορά όλες και όλοι υπερβαίνουμε τα κομματικά στεγανά, υπερβαίνουμε τις ιδεολογίες –ναι, ακόμη αν θέλετε,τις διαφορές- και εστιάζουμε και εργαζόμαστε πάνω στα σημεία εκείνα τα οποία μας ενώνουν.
Σήμερα η χώρα μετά από μια μεγάλη περιπέτεια, μετά από δύο δραματικές εκλογικές αναμετρήσεις απέκτησε επιτέλους, Κυβέρνηση, η οποία -μην το ξεχνάτε και μην κάνετε το λάθος- έχει αποκτήσει ισχυρή και μάλιστα νωπή λαϊκή εντολή, να διασφαλίσει την ευρωπαϊκή πορεία της χώρας και την παραμονή της στο ευρώ, να κυβερνήσει με ενότητα, με αποτελεσματικότητα ώστε ο τόπος να βγει από την κρίση. Άρα, μην απεύχεσθε –είναι κρίμα- να μην πετύχει αυτή η Κυβέρνηση. Και εν πάση περιπτώσει δεν άκουσα και αντιπρόταση. Δεν άκουσα εναλλακτική πρόταση, δεν άκουσα λύσεις, δεν άκουσα ούτε καν στοχευμένες αναφορές για το τι διαφορετικό πρέπει να γίνει για να πάει η χώρα προς το καλύτερο. Στόχος αυτής της Κυβέρνησης είναι να επαναφέρει τη χώρα στο δρόμο της ανάπτυξης, να αναθεωρήσει τους όρους της δανειακής σύμβασης, το Μνημόνιο όπως λέμε, με στόχο να βγούμε από το αυτό. Μέχρι τότε, όμως, θα πρέπει να προχωρήσουμε σε διαρθρωτικές αλλαγές.
Ο Πρωθυπουργός ήταν σαφής στις δεσμεύσεις που έδωσε στον ελληνικό λαό. Μίλησε για δέσμευση ανάπτυξης, δέσμευση κοινωνικής δικαιοσύνης, δέσμευση ασφάλειας. Ανάπτυξη, δηλαδή επενδύσεις και θέσεις εργασίας, κοινωνική δικαιοσύνη, δηλαδή αποκατάσταση των κοινωνικών αδικιών και ασφάλεια, γιατί χωρίς την ασφάλεια δεν υπάρχει ελευθερία του ατόμου ή ελευθερία του πολίτη ή ελευθερία του κοινωνικού συνόλου, κυρίες και κύριοι συνάδελφοι. Στους στόχους μας αυτούς περιθώρια για λάθος δεν υπάρχουν. Πρέπει να πετύχουμε. Για να το κάνουμε αυτό, όμως, θα πρέπει να λειτουργήσουμε συνεργατικά με τους συνεταίρους εταίρους μας για να ανταποκριθούμε στις υποχρεώσεις μας διασφαλίζοντας όμως παράλληλα τους όρους εκείνους και τις προϋποθέσεις, τις αναγκαίες πολιτικές για την ανάπτυξη, για την επιτυχία της κοινωνικής συνοχής και της κοινωνικής αλληλεγγύης. Όμως, πρώτο μέλημα αναμφίβολα είναι να σταματήσουμε την άνοδο της ανεργίας και παράλληλα να εργαζόμαστε ώστε να δημιουργήσουμε νέες θέσεις εργασίας.
Κυρίες και κύριοι συνάδελφοι, η κοινωνία δεν αντέχει άλλο. Χρειάζεται να πάμε μπροστά. Άρα, χρειάζεται σήμερα να δώσουμε ανάσα σε εκείνους τους Έλληνες που βρίσκονται –ένας στους τρεις Έλληνες- στα όρια της φτώχειας σύμφωνα με τα στοιχεία της EUROSTAT και υποφέρουν. Χρειάζεται να δώσουμε ανακούφιση σε μια κοινωνία που είχε χάσει την ελπίδα της, σε μια κοινωνία η οποία γονάτισε από τους φόρους και τα χαράτσια χωρίς ανταπόδοση, σε μια κοινωνία που ξενιτεύτηκε και ξενιτεύεται, σε μια κοινωνία που έχει προς το κράτος μόνο υποχρεώσεις αλλά καμμία πρόνοια και σε μια κοινωνία που δεν μπορείς να είσαι ούτε ανάπηρος, ούτε πολύτεκνος, ούτε καρκινοπαθής, ούτε καν να ονειρεύεσαι να δημιουργήσεις οικογένεια. Αυτή η Κυβέρνηση αυτό πρέπει να το αλλάξει. 
Μας βρίσκει λοιπόν, και με βρίσκουν σύμφωνη οι προγραμματικές δεσμεύσεις της νέας Κυβέρνησης, αλλά προσωπικά οφείλω να επισημάνω και να τονίσω τις προτεραιότητες που εγώ έχω αντιληφθεί ότι πρέπει να αναδείξω με την εμπιστοσύνη και το ρόλο που μου ανέθεσαν εδώ οι συμπολίτες μου της Β΄ εκλογικής περιφέρειας της Αθήνας και τους ευχαριστώ γι’ αυτό. Δεσμεύομαι να εργαστώ με όλες μου τις δυνάμεις για να πετύχω ακριβώς στο καθήκον που μου ανέθεσαν. 
Έχω να επισημάνω τα εξής ζητήματα, που θεωρώ πάρα πολύ σημαντικά. Πρώτον, πρέπει η Κυβέρνηση και τα τρία κόμματα που τη στηρίζουμε –η Νέα Δημοκρατία, το ΠΑΣΟΚ και η Δημοκρατική Αριστερά, όπως έχουμε δεσμευθεί- να επαναφέρουμε τη μετενέργεια. Θεωρώ ότι αν συνεχιστεί η σημερινή κατάσταση, το πρόβλημα θα γιγαντώνεται, άρα επιβάλλεται η επαναφορά της μετενέργειας, δηλαδή η επιστροφή στην προτέρα κατάσταση. 
Όσον αφορά στην ίση μεταχείριση γυναικών, γιατί είναι θέμα που το Σύνταγμα της χώρας και οι νόμοι επιβάλλουν, πρέπει να το αναδείξουμε ως στοιχείο που ενώνει και δίνει ίσες ευκαιρίες στους ανθρώπους και δεν τους διαφοροποιεί, με μέτρα πολιτικής που βαθμιαία θα περιορίζουν το μειονέκτημα των γυναικών στην αγορά εργασίας, καθώς και ενίσχυση των παραγωγικών χαρακτηριστικών των εργαζομένων γυναικών. Πρέπει να υπάρξει δημιουργία των συνθηκών εκείνων, οι οποίες είναι απαραίτητες για την ισότιμη με τους άνδρες συμμετοχή στην αγορά εργασίας ανδρών-γυναικών, διότι είναι πολύτιμοι οι ανθρώπινοι πόροι που έχουμε ανάγκη για να αυξήσουμε το ΑΕΠ και δεν πρέπει να τους βάζουμε στο περιθώριο. Και να ενισχύσουμε το εισόδημα της γυναίκας ως ισότιμο με εκείνο του άνδρα, διότι ενισχύει την οικογένεια. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Βεβαίως, πρέπει, κυρία Πρόεδρε, να επαναφέρουμε τα μέτρα που ίσχυαν για τους πολυτέκνους διότι είναι άμεσα μέτρα που η προηγούμενη Κυβέρνηση της Νέας Δημοκρατίας, αλλά και οι κυβερνήσεις του ΠΑΣΟΚ σε κάποια σημεία τους είχαν και τα οποία ανεστάλησαν τα τελευταία τρία χρόνια, και παρ’ ότι έχουν μηδενικό κόστος. Παράδειγμα; Οι διορισμοί πολυτέκνων γονέων εκπαιδευτικών. Οι εγγραφές, μετεγγραφές των πολυτέκνων φοιτητών να ισχύσουν και πάλι χωρίς ποσοτικό περιορισμό και μία σειρά από άλλα μέτρα που στη νομοθετική μας λειτουργία θα έχω την ευκαιρία να ξεδιπλώσω. 
Για τα ΑΜΕΑ, να μου επιτρέψετε να αναφερθώ, κυρία Πρόεδρε. Πρέπει να μειωθεί ο ΦΠΑ σε όλα τα αγαθά και τα τεχνικά βοηθήματα των ατόμων με αναπηρία. Πρέπει να επανεξεταστούν τα οριζόντια μέτρα που υποβλήθηκαν κατ’ επιταγήν του μνημονίου σε συντάξεις, μισθούς και επιδόματα των αναπήρων. Πρέπει να εκσυγχρονιστεί ο ν. 2643/98 και να θεσπιστεί νέο σύστημα ποσόστωσης, σχετικά με το ξεχωριστό ποσοστό των ΑΜΕΑ, προκειμένου να μειωθεί το τραγικά υψηλό ποσοστό ανεργίας.
ΠΡΟΕΔΡEΥΟΥΣΑ (Μαρία Κόλλια-Τσαρουχά): Ολοκληρώστε, παρακαλώ.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"141736"," Ολοκληρώνω, κυρία Πρόεδρε, λέγοντας ότι θα πρέπει και όσον αφορά στα Σώματα Ασφαλείας αλλά και τις Ένοπλες Δυνάμεις –άκουσα προηγουμένως τον κύριο Υπουργό- να δούμε με πολύ μεγάλη σοβαρότητα το θέμα της μη περαιτέρω μείωσης των ειδικών τους μισθολογίων. Αν θέλουμε να έχουμε ασφάλεια, αν θέλουμε να έχουμε ισχυρή εθνική άμυνα, αν θέλουμε να μην έχουμε εκπτώσεις σε αυτά τα ζητήματα θα πρέπει να δούμε και το πρακτικό κομμάτι τη μη περαιτέρω μείωσης των ειδικών μισθολογίων.
Τέλος, νομίζω ότι όλοι, αντιλαμβανόμενοι ότι το ύψιστο εθνικό μας καθήκον ξεπερνάει τα κόμματά μας, θα δώσουμε σε αυτή τη Βουλή τη δυνατότητα να μπορέσει να ανταποκριθεί στις ανάγκες των πολιτών, οι οποίοι μας έδωσαν ισχυρή εντολή στον καθένα ξεχωριστά να εργαστούμε προς όφελος αυτής της χώρας και όχι προς όφελος των δικών μας, κομματικών σχηματισμών.
Παρέχω, λοιπόν, ψήφο εμπιστοσύνης στην Κυβέρνηση με την ευχή και την επίπονη δική μου προσπάθεια να εργαστεί προς την σωστή κατεύθυνση. 
Ευχαριστώ, κυρία Πρόεδρε.
(Χειροκροτήματα από την πτέρυγα της Νέας Δημοκρατίας)
 ΠΡΟΕΔΡEΥΟΥΣΑ (Μαρία Κόλλια-Τσαρουχά): Σας ευχαριστούμε.
 Το λόγο έχει η κ. Κουντουρά εκ μέρους των Ανεξαρτήτων Ελλήνων, Α’ Αθηνών.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"141737"," Ευχαριστώ πολύ, κυρία Πρόεδρε.
Κυρίες και κύριοι συνάδελφοι, σε δυόμισι χρόνια μέσα καταφέραμε η πατρίδα μας να έχει ανθρωπιστική κρίση. Εδώ, βέβαια, ζούμε μια υποκρισία. Η Νέα Δημοκρατία κατηγορούσε το ΠΑΣΟΚ για την καταστροφή της Ελλάδος και μέχρι προχθές μιλούσε για εξεταστική επιτροπή για το πώς μπήκαμε στο μνημόνιο. 
Την Παρασκευή, όμως, ο Πρωθυπουργός συνεχάρη τον κ. Βενιζέλο για το θάρρος του να μπει στην Κυβέρνηση και σύσσωμη η Κοινοβουλευτική Ομάδα της Νέας Δημοκρατίας χειροκροτούσε τον κ. Βενιζέλο μόλις τελείωσε την ομιλία του, ο οποίος να σας θυμίσω μαζί με τον κ. Παπανδρέου και κ. Παπακωνσταντίνου οδήγησαν την πατρίδα μας στην γκιλοτίνα του Διεθνούς Νομισματικού Ταμείου, που με το λεγόμενο επιτυχημένο PSI ρήμαξαν ασφαλιστικά ταμεία, πανεπιστήμια, νοσοκομεία αφήνοντας ανέγγιχτους τους ξένους κερδοσκόπους. 
Φυσικά, μεθοδευμένα μπήκαμε στο Διεθνές Νομισματικό Ταμείο, για να βρεθούμε με νέα δάνεια προκειμένου να πληρώσουμε τα παλιά δάνεια και φυσικά τους τόκους και τα χρεολύσια, δεσμεύοντας φυσικά την ίδια ώρα τον εθνικό μας πλούτο, παραδίδοντας εθνική κυριαρχία και υιοθετώντας ένα μνημόνιο που φέρνει οριζόντιες μειώσεις σε μισθούς και συντάξεις, άγρια φορολόγηση σε εισοδήματα που δεν υπάρχουν, φτώχεια, ανέχεια, ισοπέδωση της αγοράς, λουκέτα και όλο περισσότερη ανεργία. 
Έντρομοι ακούμε και διαβάζουμε για τις καθημερινές αυτοκτονίες. Άνθρωποι, συμπολίτες μας, οικογενειάρχες που πελαγώνει η ψυχή τους από την απόγνωση, τα χρέη, τις εισπρακτικές που τους ενοχλούν, πηδούν από τα μπαλκόνια, ακόμα και από την Ακρόπολη. Η μία αυτοκτονία έγιναν δύο και προχθές έγιναν πέντε. 
Μιλάμε για αρρώστους που δεν μπορούν να πάρουν τα φάρμακά τους, δεν τα βρίσκουν και αν τα βρουν δεν μπορούν να τα αγοράσουν. Για το 68% των Ελλήνων που είναι στο όριο της φτώχειας. Για τα τετρακόσιες χιλιάδες υποσιτισμένα παιδιά, για τους ανθρώπους στην ηλικία των γονιών μας που τρώνε μέσα από τα σκουπίδια, που στη δική μου περιφέρεια, στην Α΄ Αθήνας, δυστυχώς, αυτό είναι πολύ σοβαρό πρόβλημα. Και φυσικά θα ακούσατε για τη μάνα στην Κρήτη που έκλεψε ένα γάλα για τα παιδιά της και πήγε φυλακή.
Εδώ μας έχει οδηγήσει το μνημόνιο, κυρίες και κύριοι συνάδελφοι, στην εποχή του Γιάννη Αϊγιάννη, στους «Άθλιους» του Βίκτωρος Ουγκό. Αυτή την πολιτική που στηρίζετε εσείς σήμερα με την παρουσία σας εδώ και θέλετε το βράδυ να δώσετε ψήφο εμπιστοσύνης σε αυτήν την Κυβέρνηση. Τι ακριβώς εννοείτε λέγοντας ότι θα δώσετε ψήφο εμπιστοσύνης; Για να φέρει η Κυβέρνηση τη φορολογική επιδρομή που ξεσπάει αυτές τις μέρες εναντίον εκατομμυρίων οικονομικά, κοινωνικά εξασθενισμένων συμπολιτών μας; Πού θα βρουν τα λεφτά να πληρώσουν; Θα τους πάρουν τα σπίτια και την περιουσία, αυτά που οι ταλαίπωροι κατάφεραν όλα αυτά τα χρόνια να αποκτήσουν και τους βάζετε άδικους φόρους γιατί το μεγάλο πάρτι έγινε και σήμερα θα πληρώσουν το λογαριασμό οι απλοί πολίτες; Με την απειλή κατάσχεσης ακόμη και για χρέη 300 ευρώ και την απειλή σύλληψης για χρέη άνω των 3.000 ευρώ; 
Σα να μην έφταναν όλα αυτά, η κοινωνία οδηγείται στην πλήρη εξόντωσή της με το πρόβλημα της εγκληματικότητας. Τεράστιο πρόβλημα του οποίου μέρος οφείλεται στην παράνομη μετανάστευση. Πάνω από ένα εκατομμύριο, τουλάχιστον στο Λεκανοπέδιο. Τον ακριβή αριθμό δεν τον ξέρουμε, όμως, αυτό που ξέρουμε είναι ότι οι κάτοικοι είναι όμηροι μέσα στις ίδιες τους τις γειτονιές και σφαγιάζονται μέρα μεσημέρι για 50 ευρώ. 
Είχα παρέμβει με άρθρο μου στις 30 Μαρτίου μιλώντας για δράση τώρα, πρόληψη μετά. Διότι, άλλα περιθώρια δεν υπάρχουν. Εμείς, λοιπόν, οι Ανεξάρτητοι Έλληνες φέρνουμε νόμο για κατάργηση του νόμου Ραγκούση περί απόδοσης ιθαγένειας που άνοιξε την πόρτα στην απόλυτη ασυδοσία. Τον φέρνουμε τη Δευτέρα και σας καλούμε, κυρίες και κύριοι συνάδελφοι, να τον στηρίξετε όλοι. 
Για να δώσουμε, λοιπόν, ένα τέλος σε όλα αυτά θα περίμενε κανείς η Κυβέρνηση να αναλάβει δράση για την προστασία της ελληνικής οικογένειας, όπως μας είπαν, για τη στήριξη της κοινωνίας, για την ανάπτυξη και πάνω από όλα για την κατάργηση του μνημονίου, γιατί αυτό είναι το πρόβλημα και όχι η λύση. Αντί, όμως, για δράση, τι ακούσαμε; Τον Πρωθυπουργό να διαβάζει μία λίστα ευχών, να αναγγέλλει παζάρι πωλήσεων και να μην δεσμεύεται για κανένα φιλοκοινωνικό μέτρο. 
Κυρίες και κύριοι συνάδελφοι, πρέπει να το καταλάβετε. Δεν μπορούμε πια να ζούμε με δανεικά. Μιλάμε για μεταρρυθμίσεις, για ανάπτυξη, για ασφάλεια με αόριστα και άτολμα μέτρα. Και όλα αυτά τα ακούμε στη θεωρία συνέχεια. Στην πράξη δεν βλέπουμε τίποτα. Παραδείγματος χάριν, στον τουρισμό, πολύ σωστά να κατέβει ο ΦΠΑ. Εμείς οι Ανεξάρτητοι Έλληνες λέμε στο 5%, η Κυβέρνηση λέει στο 13%. Γιατί τώρα; Γιατί δεν έγινε με την προηγούμενη συγκυβέρνηση; Γιατί δεν έχει γίνει τόσα χρόνια κάτι που να μπορεί πραγματικά να έχει όφελος η Ελλάδα όταν ξέρουμε πολύ καλά ότι ο τουρισμός είναι η βαριά μας βιομηχανία; Αυτή την στιγμή συγκεκριμένα αιμορραγεί ο τουρισμός στα Δωδεκάνησα και στο ανατολικό Αιγαίο από τη μεταφορά τουριστών προς τη Μικρά Ασία με ανεξέλεγκτα τουρκικά τουριστικά πλοιάρια. 
Κυρίες και κύριοι συνάδελφοι, αφού τρομοκράτησαν τον ελληνικό λαό, τον παραπλάνησαν με ψεύτικα διλήμματα, του αρπάξανε την ψήφο, ξέχασαν όλες τις προεκλογικές τους υποσχέσεις. Ο Υπουργός Οικονομικών, ο οποίος είναι τεχνοκράτης, είπε την αλήθεια. Είπε «ξεχάστε τη διαπραγμάτευση, δεν μπορεί να γίνει διαπραγμάτευση, πρώτον, γιατί είμαστε πιστοί και αφοσιωμένοι στις υπογραφές μας και δεύτερον, για να γίνει διαπραγμάτευση χρειάζονται δύο κι εμείς δεν έχουμε τη δύναμη ούτε την ικανότητα να ζητήσουμε από τους άλλους να διαπραγματευτούν». Αυτή είναι η αλήθεια.
Οι Ανεξάρτητοι Έλληνες, λοιπόν, θα είμαστε παρόντες σ’ αυτήν τη Βουλή παρεμβαίνοντας δυναμικά για την προστασία της εθνικής κυριαρχίας μας, την προστασία της ελληνικής οικογένειας και για να δοθεί επιτέλους ένα τέλος στον κατήφορο αυτής της πολιτικής του μνημονίου της λιτότητας που απαγορεύει την ανάπτυξη. Η Ελλάδα μπορεί αλλιώτικα, μπορεί καλύτερα, απαλλαγμένη από δυνάστες και δανειστές και στηριζόμενη στο μεγάλο εθνικό πλούτο της και στις δικές της μεγάλες κοινωνικές δυνάμεις, στις δυνατότητες των δικών μας ανθρώπων. Για μια Ελλάδα ελεύθερη για να έχουμε εμείς και τα παιδιά μας ένα μέλλον.
Γι’ αυτό καταψηφίζω την Κυβέρνηση αυτή.
Ευχαριστώ πολύ.","ΕΛΕΝΑ ΚΟΥΝΤΟΥΡΑ",248
"141738"," Ευχαριστούμε και εμείς, κυρία Κουντουρά. 
Το λόγο έχει ο Βουλευτής της Νέας Δημοκρατίας στο Νομό Δωδεκανήσου κ. Βασίλειος-Νικόλαος Υψηλάντης για πέντε λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141739"," Κυρία Πρόεδρε, ποιος αποφάσισε τη μείωση του χρόνου;","ΝΙΚΟΛΑΟΣ ΣΥΡΜΑΛΕΝΙΟΣ",488
"141740"," Κυρία Πρόεδρε, η δική μου σειρά ήταν τώρα.","ΑΓΓΕΛΙΚΗ ΓΚΕΡΕΚΟΥ",109
"141741"," Με συγχωρείτε, με συγχωρείτε. Έκανα λάθος. Ήταν η σειρά της κ. Γκερέκου, αλλά μιας και ανέβηκε ήδη στο Βήμα ο κ. Υψηλάντης ας μιλήσει εκείνος και θα ακολουθήσει η κ. Γκερέκου. Παρακαλώ δικαιολογήστε ένα λάθος στην Προεδρεύουσα. 
Ορίστε, κύριε Υψηλάντη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141742"," Ευχαριστώ, κυρία Πρόεδρε. 
Κύριοι Υπουργοί, κυρίες και κύριοι συνάδελφοι, είναι ιδιαιτέρως μεγάλη η τιμή για εμένα να εκπροσωπώ στο εθνικό μας Κοινοβούλιο τα Δωδεκάνησα, ένα από τα πιο σημαντικά κομμάτια της ακριτικής νησιωτικής Ελλάδας. Συνάμα, είναι και μεγάλη η ευθύνη έναντι των συμπατριωτών μου που με τίμησαν με την ψήφο τους και μάλιστα αυτή την ιδιαίτερη και κρίσιμη για τη χώρα μας περίοδο. 
Στο ξεκίνημα της ΙΕ΄ Βουλευτικής Περιόδου καλούμαστε να εγκρίνουμε τις, κατά το Σύνταγμα και τον Κανονισμό της Βουλής, προγραμματικές δηλώσεις της Κυβέρνησης εθνικής συνευθύνης υπό τον κ. Αντώνη Σαμαρά. 
Είναι γνωστό ότι η ΙΔ΄ Βουλευτική Περίοδος διήρκησε μόλις λίγες μέρες, αφού παρά τη σαφή λαϊκή εντολή για σχηματισμό κυβέρνησης –τώρα θα κοιτώ και προς αυτή την πλευρά, συνήθως οι συνάδελφοι βλέπουν μόνο προς τα αριστερά- για ευνόητους λόγους και με κύρια ευθύνη της σημερινής Αξιωματικής Αντιπολίτευσης δεν κατέστη δυνατό στη χώρα μας να σχηματιστεί κυβέρνηση. 
Έτσι, στις εκλογές της 17ης Ιουνίου ο ελληνικός λαός, κατά τρόπο καταλυτικό, έδειξε το δρόμο. Ο λαός μας ζήτησε από τον πολιτικό κόσμο της χώρας να του μιλήσει με ξεκάθαρα χαρτιά, να του διασφαλίσει την ευρωπαϊκή προοπτική της χώρας μας και την παραμονή μας στην Ευρωζώνη, με αναδιαπραγμάτευση των άδικων και αναποτελεσματικών μέτρων του μνημονίου που ζημιώνουν και τη χώρα μας και συντηρούν την ύφεση και την οπισθοδρόμησή της.
Άλλωστε –και ειπώθηκε και κατά τη συζήτηση- αυτό είναι και η πεμπτουσία λειτουργίας των οργάνων της Ευρωπαϊκής Ένωσης, δηλαδή η συνεχής διαβούλευση και η συνεχής διασφάλιση και των εθνικών συμφερόντων μέσα από διαφανείς και ξεκάθαρες διαδικασίες και μεθόδους.
Ο λαός μας, λοιπόν, ζήτησε από την Κυβέρνηση τη -με γρήγορους ρυθμούς- εξάλειψη του σπάταλου, γραφειοκρατικού και μη αποδοτικού κράτους, να αγωνιστεί για την καταπολέμηση της διαφθοράς, να λάβει μέτρα που με ασφάλεια οδηγούν στην ανάκαμψη και την ανάπτυξη, με την ενίσχυση της ανταγωνιστικότητας, με την κατάργηση των αντικινήτρων που απονευρώνουν την πραγματική οικονομία μας και το επιχειρείν, που θα δημιουργεί νέες θέσεις εργασίας και θα μειώνει την ανεργία. 
Και η Κυβέρνηση εθνικής συνευθύνης αποτελεί ακριβώς αυτή την έκφανση της θέλησης της μεγάλης πλειοψηφίας του λαού μας που επιθυμεί σύντομα να βγει από τον εφιάλτη που ζει, την πλειοψηφία του λαού μας που δεν βάζει κράνη, αλλά αναζητεί την εθνική ομοψυχία και τη συμπόρευση και ταυτόχρονα κράτησε δικλίδες ασφαλείας από εκείνους που θέλησαν να εκμεταλλευθούν αυτή την εθνική αναγκαιότητα, προκειμένου με ευχέρεια να συνεχίσουν το γνωστό τους έργο, εκείνο του λαϊκισμού, του κρατισμού, της εσωστρέφειας της χώρας, της οπισθοδρόμησης και των ξεπερασμένων και καταδικασμένων από τις κοινωνίες της Ευρώπης πολιτικών συστημάτων, αλλά και έναντι εκείνων των πολιτικών κενολόγων που αυτοαναγορεύονται σε εισαγγελείς του δημοσίου βίου, εφαρμόζοντας όμως το δικό τους αυθαίρετο και έωλο νόμο και που σαφώς ξεχνούν και ξεπερνούν το αναγκαίο, ειδικότερα σήμερα για τη χώρα μας, ελληνικό μέτρο. 
Ο Πρωθυπουργός κ. Αντώνης Σαμαράς με την παρέμβασή του επί των προγραμματικών δηλώσεων έδωσε με σαφήνεια το στίγμα αυτό. Το ίδιο έπραξαν και οι μέχρι τώρα Υπουργοί της Κυβέρνησης που έλαβαν το λόγο. Το αποδεικνύουν επίσης και οι μέχρι σήμερα επιλογές του κυρίου Πρωθυπουργού με την επανίδρυση των Υπουργείων Εμπορικής Ναυτιλίας και Τουρισμού, δύο τομέων που άμεσα μπορούν να υποβοηθήσουν τη βελτίωση της σημερινής κρίσιμης κατάστασης της χώρας μας. 
Επίσης, μας έδωσε τη δυνατότητα να ελπίζει και η νησιωτική Ελλάδα, η οποία αντιμετωπίζει σε μεγαλύτερο βαθμό το οικονομικό και κοινωνικό πρόβλημα της χώρας, λόγω των προβλημάτων που προκαλεί η νησιωτικότητα, υπενθυμίζοντας στην Εθνική Αντιπροσωπεία το άρθρο 101 παράγραφος 4 του Συντάγματος, ότι ακόμα και στις σημερινές συνθήκες κρίσης, αυτές που περνά η χώρα μας, ο κοινός νομοθέτης και η διοίκησης όταν δρουν κανονιστικά, υποχρεούνται να λαμβάνουν υπ’ όψιν τις ιδιαίτερες συνθήκες των νησιωτικών ορεινών περιοχών, μεριμνώντας για την ανάπτυξή τους. 
Εντυπωσιακός, επίσης, είναι και ο τρόπος με τον οποίο παρουσιάζεται η Κυβέρνηση στον ελληνικό λαό, με σεμνότητα και με διάθεση περιστολής των περιττών, γεγονότα που ενισχύουν τη σημερινή μου απόφαση να δώσω ψήφο εμπιστοσύνης. 
Κυρίες και κύριοι συνάδελφοι, θα μου επιτρέψετε να κάνω ορισμένες εξειδικευμένες παρατηρήσεις σχετικά με τα Δωδεκάνησα, παρατηρήσεις συμβατές με τις προγραμματικές δηλώσεις της Κυβέρνησης. 
Η πρώτη παρατήρηση αφορά στην αναγκαιότητα δημιουργία ενός αποτελεσματικού νησιωτικού συστήματος υγείας, ώστε κανένας νησιώτης να μην αισθάνεται πλέον ανασφαλής. Η αναφορά στο Θεραπευτήριο της Λέρου έχει μέχρις ενός σημείου δόση αληθείας. Από εκεί και πέρα, πραγματικά πρέπει να δούμε τη μετεξέλιξη του και είναι θέμα πολύ σημαντικό. 
Η δεύτερη παρατήρηση αφορά στη χάραξη ενός λειτουργικού συστήματος συγκοινωνιακής κάλυψης της Δωδεκανήσου, ώστε κανείς Δωδεκανήσιος να μην αισθάνεται πλέον απομονωμένος. 
Η τρίτη παρατήρηση αφορά στη διόρθωση των κακώς κειμένων της διοικητικής μεταρρύθμισης. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Παρακαλώ, κυρία Πρόεδρε, δώστε μου ένα επιπλέον λεπτό. 
Ο «Καλλικράτης» αδίκησε ιστορικά, διοικητικά, λειτουργικά, αναπτυξιακά, πολιτισμικά τα Δωδεκάνησα. Για το γεγονός αυτό σαφώς δεν ευθύνονται οι Κυκλαδίτες ούτε οι Κυκλάδες. Η λεγόμενη Περιφέρεια Νοτίου Αιγαίου δεν λειτουργεί, δυσλειτουργεί. Οι δύο πρώην Νομοί Δωδεκανήσου και Κυκλάδων είναι έτοιμοι να διαχωριστούν και να λειτουργήσουν αποτελεσματικά επ’ ωφελεία και των πολιτών αλλά και της εθνικής οικονομίας. Ακόμη, άμεσα πρέπει να δώσουμε λύσεις για την υποστελέχωση των μικρών νησιωτικών δήμων. 
Στον τομέα του τουρισμού, πράγματι –και με αφορμή το νέο Υπουργείο και την κυρία Υπουργό- πρέπει να αντιμετωπιστούν οι φετινές απώλειες και άμεσα να στηριχθεί η τουριστική επιχειρηματικότητα, ενδεχομένως μέσα από κοινοτικά κονδύλια. 
Επιπλέον, θα πρέπει να εφαρμόσουμε μέτρα που θα ενισχύουν την επιμήκυνση του τουρισμού. Δεν είναι δυνατόν –ας το καταλάβουμε όλοι- να δουλεύουμε τρεις μήνες για να τρώμε δώδεκα. Αυτό δεν συμφέρει ούτε τη χώρα ούτε τους πολίτες ούτε βέβαια και την εθνική οικονομία.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"141743"," Παρακαλώ ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141744"," Ολοκληρώνοντας, κυρία Πρόεδρε, θέλω να καλέσω την Κυβέρνηση να αναλάβει πρωτοβουλία διάσωσης εκείνων των ιστορικών μνημείων, ιδιαίτερα της Ρόδου, που καταρρέουν. Είναι εθνική ανάγκη, είναι ιστορική ευθύνη μας. Με αυτή την έννοια, θα δώσω ψήφο εμπιστοσύνης στην Κυβέρνηση, με τη βεβαιότητα ότι θα πετύχει στο έργο της και σύντομα θα ξαναδούμε τον ελληνικό λαό να χαμογελά. 
(Χειροκροτήματα από την πτέρυγα της Νέας Δημοκρατίας)","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"141745"," Σας ευχαριστούμε πολύ, κύριε Υψηλάντη. 
Το λόγο έχει τώρα η κ. Αγγελική Γκερέκου, Βουλευτής του ΠΑΣΟΚ στο Νομό Κερκύρας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141746"," Κυρίες και κύριοι συνάδελφοι, σε αυτή την ύστατη προσπάθεια δημοσιονομικής ανάκαμψης και επαναπροσδιορισμού της σύγχρονης εθνικής μας ταυτότητας μέσα στην Ευρώπη, μαζί με την Ευρώπη, πιστεύω πως το εγχείρημα μιας κυβέρνησης αποτελούμενης από τρία κόμματα δημιουργεί, έστω και κάτω από αυτές τις έκτακτες συνθήκες, την αρχή μιας νέας αντίληψης για το πολιτικό μας σύστημα, αυτή της συνεργασίας. 
Πρώτη και απόλυτη προτεραιότητα αυτής της Κυβέρνησης είναι η δημιουργία ενός περιβάλλοντος σταθερότητας και η άμεση αποκατάσταση της απαξιωμένης εικόνας της χώρας μας σε διεθνές επίπεδο. Μόνο έτσι θα ξεπαγώσει και θα λειτουργήσει ξανά η σχεδόν αδρανοποιημένη μηχανή της χιλιοειπωμένης ανάπτυξης. 
Μπορούμε να το πετύχουμε αυτό; Γνώμη μου είναι πως ναι. Δυνατότητες έχουμε πάρα πολλές, όμως –ως συνήθως- είτε δεν τις βλέπουμε είτε ιεραρχούμε τα πράγματα με λανθασμένο τρόπο. Ένα κλασικό και πιο κραυγαλέο, θα έλεγα, παράδειγμα αυτής μας της αντιμετώπισης είναι και ο τουρισμός. 
Κυρίες και κύριοι συνάδελφοι, θεωρώ ότι πολύ λίγοι στο πολιτικό σύστημα έχουν κατανοήσει πραγματικά το εύρος και το βάθος της τουριστικής δραστηριότητας στη χώρα μας. Δεν είναι μόνο ότι ο τουρισμός συμβάλλει έως και 20% του ΑΕΠ της χώρας και απασχολεί σχεδόν το 20% του ανθρώπινού της δυναμικού. Είναι κάτι πολύ περισσότερο. Με την έννοια της διάχυσης των θετικών αποτελεσμάτων θα μπορούσαμε να πούμε πως ο τουρισμός είναι ο τομέας με την ευρύτερη λαϊκή συμμετοχή και την βαθύτερη διείσδυση από κάθε άλλη οικονομική δραστηριότητα στην ελληνική κοινωνία.
 Για όλους αυτούς τους λόγους αλλά και για πολλούς άλλους ακόμα ο τουρισμός θα έπρεπε να έχει μαζί με τη ναυτιλία ύψιστη προτεραιότητα για μια χώρα όπως η Ελλάδα. Και όμως δεν έχει. 
Επιτρέψτε μου λοιπόν να αναφερθώ συνοπτικά σε κάποιες βασικές παρατηρήσεις και προτάσεις για τον τομέα του τουρισμού. Κύριοι συνάδελφοι, η επαναδημιουργία ξεχωριστού Υπουργείου Τουρισμού είναι μια ενέργεια η οποία δεν μπορεί παρά να βρίσκει σύμφωνους όσους κατ’ ελάχιστα έχουν ασχοληθεί με τον τουρισμό. Όμως, αγαπητοί συνάδελφοι, αν μπείτε στον κόπο και μελετήσετε τη διαχρονική διοικητική εξέλιξη και δομή του τουρισμού στη χώρα μας, θα δείτε ότι μέχρι σήμερα οι υπηρεσίες τουρισμού έχουν στεγαστεί σε διαφορετικό Υπουργείο και με διαφορετική νομική μορφή ούτε μια ούτε δύο ούτε τρεις αλλά είκοσι τέσσερις φορές. Αν προσθέσουμε τα λογότυπα που είναι μέχρι δεκαπέντε από το 1991, καταλαβαίνετε την απόλυτη σύγχυση. Για να το πούμε απλά, ούτε συνέπεια υπάρχει ούτε συνέχεια. 
Αν επιθυμούμε πραγματικά να επιλύσουμε τα διαρθρωτικά προβλήματα που ταλανίζουν τον ελληνικό τουρισμό για περισσότερες από τρεις δεκαετίες, θα πρέπει αυτή τη θεσμική αναβάθμιση που σήμερα επιχειρούμε ξανά, να τη θωρακίσουμε και να την εξοφλήσουμε. Όσο για τον τόσο σημαντικό και πολύπαθο ΕΟΤ, αν κάποια στιγμή αυτοί οι δύο οργανισμοί δεν λειτουργήσουν ως ένα Σώμα με διακριτούς όρους, τότε αναγκαστικά ο ένας από τους δύο θα περιπέσει σε αχρηστία. 
Πώς να υπάρξει όμως συνέπεια και συνέχεια στον τουρισμό, κύριοι συνάδελφοι, όταν λείπει η πρώτη και πιο αναγκαία ουσιαστική προϋπόθεση που είναι ο συντονισμός; Εάν θεωρούμε τον τουρισμό ως την κεντρική αρτηρία άμεσης τροφοδότησης της ελληνικής οικονομίας, ιδιαίτερα σε αυτή την κρίσιμη περίοδο, αλλά και της περιφερειακής ανάπτυξης, θα πρέπει πρωτίστως να πάψουμε να τον αντιμετωπίζουμε ως το ζιζάνιο στα χωράφια των περισσοτέρων Υπουργείων. Σκεφτείτε το λίγο. 
Το Υπουργείο Περιβάλλοντος είναι υπεύθυνο για το χωροταξικό και τον τουρισμό. Το Υπουργείο Ανάπτυξης καθορίζει τις επενδυτικές πολιτικές για τον τουρισμό, ενώ το Υπουργείο Ναυτιλίας ρυθμίζει τα ζητήματα θαλάσσιου τουρισμού αλλά και ζητήματα όπως είναι η τόσο σημαντική για την Ελλάδα κρουαζιέρα και η πλήρης άρση του καμποτάζ που ξεκίνησε από το 2010. Το Υπουργείο Παιδείας συνδέεται με την ανώτατη εκπαίδευση της τουριστικής εκπαίδευσης. Για να μην αναφέρουμε ότι πολλά μουσεία και αρχαιολογικοί χώροι υπαγόμενοι φυσικά στο Υπουργείο Πολιτισμού κλείνουν στις 14.00 το μεσημέρι την ίδια στιγμή διαφημιζόμενοι από το Υπουργείο Τουρισμού. Ο κατάλογος είναι τεράστιος, ατέλειωτος. 
Υπάρχει, λοιπόν, ορατό, σαφές σχέδιο εθνικής κεντρικής πολιτικής για τον τουρισμό; Υπάρχει πουθενά κεντρική πολιτική για συντονισμό των θέσεων και των στόχων με μετρήσιμα, ορατά αποτελέσματα; Υπάρχει κεντρικός έλεγχος για το να υλοποιούνται οι στόχοι που έχουν τεθεί; Η απάντηση είναι προφανώς όχι. Παρ’ όλες τις καλές προσπάθειες που έχουν γίνει κατά καιρούς αν συνεχίσουμε έτσι, δεν θα μπορέσουμε ποτέ να λύσουμε χρόνια προβλήματα του ελληνικού τουρισμού που όχι μόνο δεν μας ζητάνε χρήματα αλλά θα μας φέρουν μεγάλα έσοδα στη χώρα μας σε αυτή την τόσο δύσκολη περίοδο. 
Παραδείγματα. Νομοθετήματα όπως εκείνα για τον αγροτουρισμό συνδέονται με το Υπουργείο Αγροτικής Ανάπτυξης. Ο ιαματικός τουρισμός συνδέεται με το Υπουργείο Υγείας. Αυτά είχαν παραδοθεί σχεδόν ολοκληρωμένα κατά τη θητεία μου στο αρμόδιο Υπουργείο και δεν έχουν βρει μέχρι σήμερα το δρόμο για την Βουλή. Πώς μπορούμε να μιλάμε ακόμα για τουριστική ανάπτυξη, όταν δεν έχουμε μέχρι σήμερα ένα κοινά αποδεκτό χωροταξικό πλαίσιο που θα οργανώσει με αίσθηση του μέτρου, της κάθε τοπικής ταυτότητας που είναι αναγκαία για την καινούργια μας εθνική ταυτότητα, τις χρήσεις γης και θα δώσει όπως είναι για παράδειγμα σε πολύ ανεπτυγμένες τουριστικές περιοχές όπως είναι το νησί μου η Κέρκυρα, η Ρόδος, η Κρήτη, η Χαλκιδική μια νέα πνοή ακόμα και σε μικρούς και όχι τόσο γνωστούς προορισμούς. 
Πόσο κοστίζει επιτέλους η συνεργασία στα συναρμόδια Υπουργεία ώστε να κατατεθεί ένα σχέδιο νόμου για τα υδατοδρόμια, που είχαμε δουλέψει από το 2010; Είναι έτοιμο. Είναι ζωτικότατης σημασίας για την περιφερειακή και νησιωτική ανάπτυξη. Εμείς στο Ιόνιο το γνωρίζουμε πολύ καλά, αλλά και στο Αιγαίο φυσικά. Αρκεί να προσθέσουμε λοιπόν και μόνο τα παραπάνω παραδείγματα και θα έχουμε μπροστά μας τη μεγάλη προβληματική αντιμετώπιση και εντέλει εικόνα του ελληνικού τουρισμού. 
Σήμερα, λοιπόν, περισσότερο από ποτέ είναι η κατάλληλη στιγμή να σκεφτούμε και να συζητήσουμε ότι η πολυσύνθετη υποστήριξη του τουριστικού φαινομένου απαιτεί την αναβάθμιση και την ουσιαστική μετεξέλιξη της δομής του Υπουργείου Τουρισμού σε έναν κεντρικό φορέα συντονισμού τουριστικής ανάπτυξης με ό,τι αυτό συνεπάγεται. Το παράδειγμα της οργάνωσης, της προετοιμασίας των Ολυμπιακών Αγώνων της Αθήνας, που ήταν ένα μεγάλο αθλητικό, πολιτιστικό αλλά και τουριστικό γεγονός, μπορεί να μας δείξει το δρόμο. Ας το συζητήσουμε σοβαρά, ειλικρινά με όσους γίνεται περισσότερους. 
Όμως, κύριοι συνάδελφοι, έχουμε μπροστά μας το μεγάλο εμπόδιο του καταιγισμού της αρνητικής δημοσιότητας και του σοβαρού κλίματος που έχει δεχθεί η εικόνα της χώρας μας στο εξωτερικό και εδώ χρειάζεται πολύ επείγουσα και οργανωμένη προσπάθεια. Σε όλη αυτή την προσπάθεια ανάκαμψης του τουριστικού τομέα σταθεροί συνομιλητές μας πρέπει να είναι όλοι οι φορείς και οι εργαζόμενοι, όλοι εκείνοι δηλαδή που διαθέτουν και τεχνοκρατική αλλά και βιωματική προσέγγιση του ελληνικού τουριστικού προϊόντος. 
Τέλος, ας μην ξεχνάμε κάτι. Όλες αυτές οι αρνητικές επιθέσεις στη χώρα μας είχαν και το αντίθετο αποτέλεσμα και αυτό δεν είναι άλλο από τη δημιουργία ενός νέου κύματος φιλελλήνων. Αυτό το θετικό για τη χώρα μας, αυτό το ανθρώπινο παγκόσμιο κεφάλαιο σε συνδυασμό με τους Έλληνες της διασποράς, αυτόν τον κοιμώμενο σχεδόν γίγαντα για την Ελλάδα πρέπει με κάθε τρόπο να το αγκαλιάσουμε, να το ενισχύσουμε και να το αξιοποιήσουμε. Είναι μια απτή απόδειξη του πώς ο τουρισμός μπορεί να λειτουργήσει ως μια ήπια μορφή εξωτερικής πολιτικής και πολιτισμικής διπλωματίας.
Κύριοι συνάδελφοι, οι καιροί για τον ελληνικό τουρισμό είναι πιο απαιτητικοί από ποτέ. Όσο πιο γρήγορα, μεθοδικά, με τόλμη και αποφασιστικότητα το επιχειρήσουμε, τόσο πιο μεγάλα θα είναι τα οφέλη για τη χώρα μας. 
Κλείνοντας θα ήθελα να ευχηθώ δημόσια και από καρδίας καλή επιτυχία στην κ. Κεφαλογιάννη στο Υπουργείο Τουρισμού, ένα τόσο σημαντικό και δύσκολο Υπουργείο. Θέλω να τη διαβεβαιώσω ότι η πρόθεσή μας για μια δημιουργική συνεργασία, για αυτήν την εθνική προσπάθεια για τον ελληνικό τουρισμό είναι δεδομένη. Θα είμαστε εδώ για να ενισχύουμε ό,τι θετικό και να διαφοροποιούμαστε εκεί που διαφωνούμε. Είναι όμως στόχος όσο γίνεται περισσότερο να ασχοληθούμε με αυτό το εθνικό μας σύστημα. Οι εγκλωβισμένες δυνάμεις του ελληνικού τουρισμού είναι ανεξάντλητες. Ας τις ελευθερώσουμε. 
Ευχαριστώ πολύ. 
(Χειροκροτήματα από τις πτέρυγες του ΠΑΣΟΚ και της Νέας Δημοκρατίας)","ΑΓΓΕΛΙΚΗ ΓΚΕΡΕΚΟΥ",109
"141747"," Το λόγο έχει ο Υπουργός Αγροτικής Ανάπτυξης και Τροφίμων κ. Αθανάσιος Τσαυτάρης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141748"," Ευχαριστώ, κυρία Πρόεδρε. 
Κυρίες και κύριοι Βουλευτές, αισθάνομαι μεγάλη τιμή που μου δίνεται η ευκαιρία να μιλώ σε αυτό το Σώμα από το Βήμα αυτό. Θα επιχειρήσω στην παρουσίασή μου ύστερα από μια πολύ σύντομη εισαγωγή και ορισμένα σχόλια να περιγράψω με αδρές γραμμές την υφιστάμενη κατάσταση στον τομέα που κληθήκαμε να θεραπεύσουμε και να σας δώσω ορισμένες από τις προτεραιότητες και τους σκοπούς της συγκεκριμένης μας πολιτικής σε ό,τι αφορά τον τομέα της γεωργίας αναφερόμενος σίγουρα στα εργαλεία που έχουμε στη διάθεσή μας, που κυρίως είναι το ανθρώπινο δυναμικό, ο τόπος μας, τα εργαλεία του ΕΣΠΑ , το «Μπαλτατζής 1» και το ερχόμενο «Μπαλτατζής 2» με την νέα ΚΑΠ. 
Θα μπορούσα να πω με δύο λόγια και να συνοψίσω από την αρχή ό,τι είπαμε αναλαμβάνοντας το Υπουργείο με τον Αναπληρωτή Υπουργό κ. Χαρακόπουλο, δηλαδή ότι σκοπός μας είναι η γεωργία που ήταν ο πιο σημαντικός πυλώνας ανάπτυξης του τόπου μας, να μπορεί να ξαναγίνει. Αν τα καταφέρουμε θα τα καταφέρει και ο τόπος. 
Η γεωργία με την ευρύτερη έννοια, δηλαδή της φυτικής, ζωικής, δασικής παραγωγής, της ιχθυοπαραγωγής με την παράλληλη ανάπτυξη της περιφέρειας αποτέλεσε πυλώνα πάνω στον οποίο στηρίχθηκε η επίλυση γιγάντιων προβλημάτων που αντιμετώπισαν δύο γενιές προγόνων μας, και η γενιά των παππούδων μας μετά τη Μικρασιατική Καταστροφή και η γενιά των πατεράδων μας από το Β΄ Παγκόσμιο Πόλεμο και τον Εμφύλιο. 
Η ανάπτυξη της γεωργίας και της περιφέρειας έλυσε το επισιτιστικό πρόβλημα του τόπου μας, δηλαδή χορτάσαμε ψωμί και γίναμε αυτάρκεις σε τρόφιμα, κάτι που χάσαμε στα χρόνια μας. Έδωσε δουλειά σε μεγάλο αριθμό εργαζομένων. Είναι μεγάλη «δεξαμενή» η απασχόληση στη γεωργία. Αποτέλεσε βάση για την ανάπτυξη του δευτερογενούς και του τριτογενούς τομέα και υποστήριξε την εξωστρέφεια, υποστηρίζοντας τις εξαγωγές. Ελληνικά προϊόντα όπως ο καπνός, η σταφίδα, τα σιτηρά, τα όσπρια, το βαμβάκι, το αμπέλι, τα τεύτλα, τα φρούτα, τα πρώιμα κηπευτικά, στήριξαν την ελληνική βιομηχανία και είχαν θετικές συνέπειες στο εξαγωγικό συνάλλαγμα. Η γεωργία βελτίωνε συνεχώς το δημογραφικό μας πρόβλημα με τις πολυμελείς οικογένειές της.
Τέλος, η γεωργία υποστήριξε κι άλλες πολιτικές του τόπου μας, αυτές της ανοικοδόμησης των αστικών κέντρων. Από κει ήταν οι εργάτες οικοδόμοι. Από κει άρχισε η ανάπτυξη της βιομηχανίας. Από κει ήταν οι βιομηχανικοί εργάτες και του τόπου μας και της Γερμανίας και του Βελγίου. 
Να γιατί προείπα ότι η γεωργία ήταν πυλώνας ανάπτυξης της χώρας τα προηγούμενα εκατό χρόνια. Η κοινωνία μας χρωστάει στη γεωργία και θα πρέπει κάποια στιγμή να πει μπράβο σ’ αυτούς τους ανθρώπους γι’ αυτά τους τα κατορθώματα. Θέλω απ’ αυτό το Βήμα να τους πω να είναι περήφανοι για ό,τι έκαναν και κάνουν και σήμερα.
Πρέπει να πούμε ότι γεωργοί, γεωτεχνικοί, επιστήμονες, ερευνητές, γεωπονικές σχολές, βιομήχανοι, βιοτέχνες κ.λπ. κατάφεραν για μία καλλιέργεια σαν το βαμβάκι -που δεν το είχαν ξαναδεί- να κάνουν να μιλάει όλος ο κόσμος. Τα θερμοκήπια δεν τα είχαν ξαναδεί ποτέ στην καλλιέργεια και έκαναν όλη την Ευρώπη να μιλάει γι’ αυτά και να γεμίσει από ελληνικά φρέσκα φρούτα και λαχανικά.
Κατά την περίοδο των προηγούμενων χρόνων βελτιώθηκε η κοινωνία μας και κατά συνέπεια και το κομμάτι της κοινωνίας μας που απαρτίζεται από το γεωργικό κόσμο. Είναι σίγουρο ότι η γενιά μας περνάει καλύτερα απ’ ό,τι περνούσαν οι γονείς μας και πολύ καλύτερα απ’ ό,τι περνούσαν οι παππούδες μας. Μια σειρά όμως διεθνών εξελίξεων, τεχνολογικών επιτευγμάτων και λανθασμένων προτεραιοτήτων τόσο στην Ευρωπαϊκή Ένωση όσο και στη χώρα μας συρρίκνωσαν τη γεωργία. Μια γεωργία με αυτάρκεια την έκαναν ελλειμματική, το εμπορικό ισοζύγιο των αγροτικών μας προϊόντων γίνεται τα τελευταία χρόνια σταθερά αρνητικό με τις εισαγωγές αγροτικών προϊόντων να κοστίζουν περί τα 6,5 δις, ενώ οι εξαγωγές μας είναι 4,5 δισεκατομμύρια. Το εισόδημα των γεωργών μας μειώνεται σταδιακά. Μόνο τον τελευταίο χρόνο το εισόδημα των γεωργών συρρικνώθηκε κατά περίπου 5%, ενώ δεν μειώθηκε η παραγωγή τους ούτε η αξία των παραγόμενων προϊόντων. Αυτό ήταν κυρίως αποτέλεσμα της αύξησης του κόστους παραγωγής ένεκα της αύξησης του κόστους των εισροών στην παραγωγική διαδικασία, δηλαδή πετρέλαια, ενέργεια, λιπάσματα, φάρμακα, σπόροι κ.λπ.. Όλα αυτά στρέβλωσαν την ισορροπία φυτικής και ζωικής παραγωγής στη γεωργία μας, οδηγώντας σ’ ένα γιγάντιο έλλειμμα κυρίως στη ζωική παραγωγή και στα προϊόντα της, με εξαίρεση ίσως την ιχθυοπαραγωγή όπου η χώρα μας προχωράει πολύ ικανοποιητικά. 
Στρεβλώσεις είχαμε και στη φυτική παραγωγή, δηλαδή ειδικά στα ξηρικά, τα μη αρδευόμενα χωράφια μας που είναι και κοντά στο 70% της καλλιεργούμενης έκτασης όπου για χιλιάδες χρόνια εναλλάσσονταν τα σιτηρά με τα όσπρια, τα ψυχανθή δηλαδή, φασόλια, βίκη, φακές, λαθούρια, τριφύλλι και δευτερευόντως καπνός, διασφαλίζοντας ικανοποιητική και καλή τροφή στον άνθρωπο και φυσικά και ζωοτροφές. Τα όσπριά μας ήταν κύριο συστατικό της διατροφής μας. Οι επιδοτήσεις όμως στα ξηρικά χωράφια μόνο των σιτηρών ουσιαστικά εξαφάνισαν τα όσπρια από το τραπέζι μας και από την κτηνοτροφία, οδηγώντας τα χωράφια αυτά στη μονοκαλλιέργεια μ’ όλες τις δυσάρεστες συνέπειές της.
Έτσι, μία χώρα που θέλετε να λέγεται γεωργική, πέρσι κατανάλωσε έντεκα χιλιάδες οκτακόσιους τόνους φακής εκ των οποίων οι έντεκα χιλιάδες διακόσιοι ήταν εισαγωγής. Όσοι αντιταχθήκαμε τότε σ’ αυτό το μέτρο –και εγώ προσωπικά- δεν εισακουστήκαμε, για να μη πω ότι προσωπικά χλευάστηκα με δύο μεγάλα πρωτοσέλιδα εφημερίδων, όπως γίνεται και σήμερα με τόση ευκολία να σπιλώνονται άνθρωποι και προσπάθειες. 
Δεν εναντιωθήκαμε στην υποστήριξη και στην ενίσχυση των σιτηρών, δηλαδή στις επιδοτήσεις. Είχαμε πει ότι θα επιδοτούνται στα ξηρικά χωράφια και τα όσπρια και τα σιτηρά με μία προϋπόθεση, ότι δηλαδή δεν θα παίρνει κανείς χρήματα αν στα δύο τελευταία χρόνια είχε την ίδια καλλιέργεια. Έτσι θα είχε επιβληθεί η αμειψισπορά. Γυρίζει σήμερα η Ευρώπη στη νέα ΚΑΠ τριάντα χρόνια μετά και λέει: «Νούμερο ένα προϋπόθεση για τις επιδοτήσεις θα είναι η αμειψισπορά και η εναλλαγή των καλλιεργειών». 
Η απασχόληση στον αγροτικό τομέα παρουσιάζει ήδη αρνητική τάση, συρρικνώνεται. Οι παραγωγοί μας δοκιμάζονται από άνισους ανταγωνισμούς. Περιορίζονται οι φυσικοί πόροι, νερό κ.λπ.. 
Τέλος, η παγκοσμιοποίηση των μεταφορών φέρνει επίσης προϊόντα από ένα άλλο παραγωγικό μοντέλο μαζικής παραγωγής από χώρες μεγάλες που δεν μπορούμε να τις ανταγωνιστούμε στη χώρα μας. Ήταν λάθος να «παίξουμε» σ’ ένα παιχνίδι μειωμένου κόστους. Έπρεπε να «παίξουμε» και θα «παίξουμε» σ’ ένα «γήπεδο» ίσως μεγαλύτερου κόστους, αλλά ποιοτικών προϊόντων, προϊόντων ονομασίας προέλευσης, προϊόντων πιστοποιημένων που έχουν να δώσουν λύση σαν πρώτη ύλη είτε στη μεταποιητική βιομηχανία, είτε στον τελικό χρήστη, δηλαδή τον καταναλωτή ώστε να τον βοηθήσουν.
Κυρίες και κύριοι συνάδελφοι, έτσι έχουν τα πράγματα. Θα πω δυο λόγια για το τι πρέπει να κάνουμε για να βγούμε απ’ αυτό το αδιέξοδο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Ζητώ συγγνώμη, κυρία Πρόεδρε. Μου είχαν πει να ετοιμάσω την ομιλία μου για δεκαέξι λεπτά, το πρωί μου είπαν δεκατέσσερα, μετά μου είπαν δώδεκα. Τώρα προσπαθώ να δω τι μπορώ να κόψω.","ΑΘΑΝΑΣΙΟΣ ΤΣΑΥΤΑΡΗΣ",511
"141749"," Κάντε μια προσπάθεια, κύριε Υπουργέ. Σας καταλαβαίνω, αλλά πρέπει να μιλήσουν και συνάδελφοι Βουλευτές. Επισπεύστε όσο μπορείτε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141750"," Έκανα όμως την προσπάθειά μου γιατί βλέπετε ότι έσβησα πολλά. Αφήστε με να συνεχίσω για ένα λεπτό.","ΑΘΑΝΑΣΙΟΣ ΤΣΑΥΤΑΡΗΣ",511
"141751"," Εντάξει, κύριε Υπουργέ. Συνεχίστε για λίγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141752"," Απ’ όσα απαρίθμησα νομίζω ότι είναι πρόδηλο το τι πρέπει να κάνουμε αν θέλουμε να αντιστρέψουμε αυτό το κλίμα. Η γεωργία και η ανάπτυξη της περιφέρειας πρέπει να ξαναγίνουν η «ραχοκοκαλιά» του έθνους για να πάρει ξανά πάνω της τις λύσεις των προβλημάτων του δημογραφικού, της αποκέντρωσης, της απασχόλησης, της προστασίας του περιβάλλοντος και των φυσικών πόρων, την ανάπτυξη της βιομηχανίας, την υποστήριξη του τουρισμού μας, την εξωστρέφεια και την ενίσχυση των εξαγωγών.
Γι’ αυτό αναφέρω ορισμένες από τις προτεραιότητές μας που ο χρόνος δεν μου επιτρέπει να αναπτύξω. Για παράδειγμα, αν διαστρεβλώθηκε η παραγωγική διαδικασία και περιορίστηκε η ζωική παραγωγή, νούμερο ένα προτεραιότητα της πολιτικής μας είναι η ανάπτυξη της κτηνοτροφίας και η ενίσχυση της παραγωγής ζωικών προϊόντων. Είναι μεγάλη η ευκαιρία για ορισμένα κομμάτια της ζωικής παραγωγικής διαδικασίας όπως η αιγοπροβατοτροφία όπως υλοποιούνται σήμερα εκτατικά. Δεν υπάρχει κατά την άποψή μου καλύτερος και πιο εκτατικός ή βιολογικός τρόπος να παράξεις σήμερα κρέας και γαλακτοκομικά προϊόντα από τον τρόπο που το κάνουμε ήδη με ελάχιστη προσπάθεια. Αν εξασφαλίζαμε λίγες βιολογικές ζωοτροφές για το χειμώνα, θα είχαμε μετατρέψει το σύνολο σχεδόν αυτής της παραγωγικής διαδικασίας σε τέτοια προϊόντα.
Παράλληλα η ενίσχυση των ψυχανθών που θα φέρει τα ευεργετήματα της αμειψισποράς εξασφαλίζει και αυτές τις τροφές βοηθώντας φυσικά και ξαναφέρνοντας ξανά τα όσπρια στο τραπέζι μας και βελτιώνοντας με τον τρόπο αυτό τη διατροφή μας. Ισχυρό μας ατού σ’ αυτή την προσπάθεια, πέραν των άλλων, είναι οι βοσκότοποί μας, εξαιρετική πηγή για την συγκεκριμένη μορφή κτηνοτροφίας. Πρέπει να το διαχειριστούμε σωστά. Θα έρθουν στον τόπο μας 850 εκατομμύρια ευρώ το χρόνο για τους κτηνοτρόφους αν καταφέρουμε να διαχειριστούμε σωστά και αειφόρα το συγκεκριμένο πόρο. 
Αν πραγματικά μειώθηκε το εισόδημα των γεωργών, όπως σας είπα, από τους συγκεκριμένους τρόπους, πρέπει να μειώσουμε το κόστος αυτό των εισροών. Να μειώσουμε το ΦΠΑ, μειώνοντας το ΦΠΑ στις εισροές της γεωργίας μας. Να φροντίσουμε για την έγκαιρη πληρωμή του ειδικού φόρου κατανάλωσης πετρελαίου. Να φροντίσουμε για μια σειρά άλλων πραγμάτων προκειμένου να μειωθεί το κόστος παραγωγής. 
Το ίδιο ισχύει και για τις δράσεις μας σε ό,τι αφορά στο ανθρώπινο δυναμικό της γεωργίας που συρρικνώθηκε. Μπορεί με λιγότερο νερό να τα καταφέρνουμε στη γεωργία, μπορεί ίσως χωρίς φυτοφάρμακα να παράξουμε κάτι, ίσως με ένα μη βελτιωμένο σπόρο, με μια παραδοσιακή μας ποικιλία θα μπορούσαμε να παράξουμε κάτι. Δεν παράγουμε τίποτα, όμως, χωρίς να υπάρχει γεωργός. Ο άνθρωπος είναι ο πρώτος σπόρος που πρέπει να ενισχύσουμε στη γεωργία μας. 
Λυπάμαι που ο περιορισμένος χρόνος δεν μου επιτρέπει να αναλύσω την υποστήριξή μας και τις δράσεις μας για την ιχθυοπαραγωγή. Λίγοι θα ξέρετε ότι η παραγωγή και η εξαγωγή ψαριών και ειδικά τσιπούρας, έχει σήμερα την πρώτη θέση σε αξία στην λίστα των εξαγώγιμων προϊόντων στη χώρα μας. Έχει αντικαταστάσει, δηλαδή, από καιρό καπνούς, βαμβάκια και άλλα τέτοια προϊόντα. Έχουμε χρέος να την ενισχύσουμε. Θυμηθείτε ότι ο ιχθυοπαραγωγός σε αντίθεση με το γεωργό, το βιοτέχνη, το βιομήχανο που μπορούν να έχουν ένα δικό τους χωράφι, μια έκταση να αναπτύξουν τη δραστηριότητά τους, είναι ο μόνος που δεν μπορεί να έχει κάτι ανάλογο στη διάθεσή του, γιατί δεν υπάρχει ιδιωτική θάλασσα.","ΑΘΑΝΑΣΙΟΣ ΤΣΑΥΤΑΡΗΣ",511
"141753"," Ολοκληρώστε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141754"," Θα σας πούμε τις δράσεις μας για τέτοιου είδους θέματα, για τη διαχείριση του νερού της άρδευσης, τη λειτουργία των δημοπρατηρίων του ηλεκτρονικού εμπορίου και του ηλεκτρονικού τιμολογίου που θα μπορούσε να βγάλει ακαριαία τις ελληνοποιήσεις πολλών γεωργικών προϊόντων που μας ταλανίζουν από το εξωτερικό σε κρίσιμες περιόδους του έτους, τον εξορθολογισμό του συνεταιριστικού κινήματος, την υποστήριξη των ομάδων νέων αγροτών, την ολοκλήρωση ενός σύγχρονου νομοθετικού πλαισίου κ.ο.κ.
Θα πούμε περισσότερα σε εξειδικευμένες συνεδρίες, προσπαθώ όμως να σας δώσω το στίγμα της πολιτικής μας. 
Εννοείται ότι πυλώνες μας γι’ αυτή την προσπάθεια θα είναι η ιστορία και ο πολιτισμός μας, η ποιότητα και η ταυτότητα, το εξαιρετικό και ποικίλο περιβάλλον μας, τα εξαιρετικής ποιότητας προϊόντα που τόνισα, το αξιόλογο επιστημονικό και ερευνητικό δυναμικό του τόπου μας, ο ελληνισμός και της διασποράς που έχει επίσης σημαντικούς επιστήμονες κ.ο.κ., η συμβολαιοποιημένη γεωργία, η ανάπτυξη της βιομηχανίας, η ύπαρξη παράλληλων δραστηριοτήτων στον τριτογενή τομέα, όπως είναι ο αγροτουρισμός, οι μεταφορές κ.λπ.. Είναι πολιτικές που πρέπει να βοηθήσουν τη γεωργία και είμαι σίγουρος ότι θα βοηθηθούν από την ανάπτυξή της και αυτοί: Η πλούσια βιοποικιλότητά μας και ιδιαίτερα αυτή των αρωματικών και φαρμακευτικών φυτών, το πολλαπλασιαστικό υλικό και οι δράσεις που κάναμε τόσο για τη συντήρηση και πολλαπλασιασμό των κλασσικών μας παραδοσιακών φυτών όσο και αυτές για τις παλιές μας ποικιλίες και το πλούσιο γενετικό υλικό του τόπου μας. 
Τα εργαλεία σας τα ανέφερα. Προσπαθώ να περάσω γρήγορα λέγοντάς σας ορισμένες από τις πρώτες ενέργειες που έγιναν ειδικά από το πρόγραμμα «Μπαλτατζής 1». Σ’ αυτή την κρίσιμη οικονομική περίοδο λογικό είναι να έχουμε την πιο μεγάλη προσπάθειά μας στραμμένη στο να μη χάσουν οι γεωργοί μας ούτε ένα ευρώ, να μπορούν να παίρνουν έγκαιρα τις προβλεπόμενες χρηματοδοτήσεις. Μέσα σε τέσσερις με πέντε μέρες δώσαμε αρκετά χρήματα όσα έπρεπε να δοθούν στις σωστές μέρες, δηλαδή, περίπου 6-7 εκατομμύρια οι επιδοτήσεις, 3 εκατομμύρια ειδικά για τα πρόβατα -λέγοντας αυτά αρχικά, καταλαβαίνετε τη σημασία τους για την προστασία και τις αγροτοπεριβαλλοντικές δράσεις- 6,5 εκατομμύρια για τα μειονεκτικά μας νησιά και πολλά άλλα. Αλλά δε θέλω να σας κουράσω. 
Αγωνιζόμαστε μέσα στο καλοκαίρι να δοθούν τα εξισωτικά χρήματα των κτηνοτρόφων και να γίνει η επιστροφή του ειδικού φόρου κατανάλωσης. Επίσης, εγγυώμεθα –έχει γίνει συμφωνία και με τον νέο Υπουργό Εθνικής Οικονομίας- ότι μετά την 15η Οκτωβρίου που λήγει το ευρωπαϊκό έτος, μέσα σε δυο εβδομάδες θα δώσουμε το 1,1 δισεκατομμύριο ευρώ, που είναι η προκαταβολή των ενισχύσεων για το συγκεκριμένο έτος και την πρώτη εβδομάδα του Δεκεμβρίου, δηλαδή, περίπου ενάμιση μήνα αργότερα, θα δώσουμε και το υπόλοιπο 1 δισεκατομμύριο ευρώ. Αναλογίζεστε τι σημασία έχει αυτή την κρίσιμη στιγμή για τον τόπο μας να πέσουν ειδικά στην περιφέρεια -γιατί εκεί πάνε τα χρήματα αυτά- 2,5 δισεκατομμύρια ευρώ. 
Τέλος, απ’ όλα τα παραπάνω φαίνεται η τεράστια πρόκληση και ευκαιρία για μια ακόμα φορά που μας δίνεται μέσω της γεωργίας να αναπτύξουμε τον τόπο, να ανεβάσουμε δηλαδή την πίτα. Λυπάμαι για την μεμψιμοιρία που μας διακρίνει. Να τρώμε τις ψυχές μας εδώ πώς μια συνεχώς συρρικνούμενη πίτα θα τη μοιράσουμε κόβοντας από εδώ αυτό, δίνοντας στον άλλον, ο ένας δυσαρεστημένος, ο άλλος ευχαριστημένος, αντί να κοιτάξουμε από την άλλη μεριά να δούμε πώς θα μεγαλώσουμε την πίτα για να πάρουμε όλοι περισσότερο. Και αυτό θέλουμε να κάνουμε.
Θέλω να πιστεύω ότι όσα είπα βρίσκουν σύμφωνους όλα τα κόμματα και τους αρχηγούς που βοήθησαν στο σχηματισμό αυτής της Κυβέρνησης. Θα ήθελα φυσικά να τους ευχαριστήσω και τους τρεις για την εμπιστοσύνη που έδειξαν στο πρόσωπό μας. Είμαι σίγουρος ότι βρίσκω σύμφωνους και την Αξιωματική Αντιπολίτευση και τα υπόλοιπα κόμματα της Βουλής γιατί θεωρώ ότι όλοι σ’ αυτή την προσπάθεια είμαστε απ’ αυτή τη μεριά. 
Αν πραγματικά πιστεύετε ότι υπάρχουν παραλείψεις, προτεραιότητες που έμειναν πίσω και έπρεπε να πάνε πιο μπροστά, μέτρα που ξεχάστηκαν και θα μπορούσαν να βοηθήσουν στην επίλυση αυτών των προβλημάτων είμαστε εδώ να τα συζητήσουμε και να τα ενσωματώσουμε. Θέλω να πιστεύω ότι σ’ αυτόν τον αγώνα έχουμε μαζί μας και όλο τον ελληνικό λαό, φυσικά τη γεωργική κοινότητα γιατί εδώ που είμαστε δεν επιτρέπεται να μην καταφέρουμε.
Σας ευχαριστώ για την προσοχή σας.
(Χειροκροτήματα)","ΑΘΑΝΑΣΙΟΣ ΤΣΑΥΤΑΡΗΣ",511
"141755"," Ευχαριστούμε, κύριε Υπουργέ. Να είστε βέβαιος ότι πάρα πολλοί πολίτες σας ακούν και σας παρακολουθούν και έχουν μεγάλο ενδιαφέρον γιατί η περιφέρεια έχει μεγάλη ανάγκη από μέτρα στήριξης του αγροτικού εισοδήματος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141756"," Κυρία Πρόεδρε, θα ήθελα το λόγο.","ΝΙΚΟΛΑΟΣ ΒΟΥΤΣΗΣ",75
"141757"," Παρακαλώ, κύριε Βούτση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141758"," Κυρία Πρόεδρε, θα ήθελα να θέσω επί της διαδικασίας ένα ζήτημα. Να το θέσω τώρα γιατί δεν έχει νόημα να το θέσω το βράδυ.
Ουσιαστικά με την διαδικασία που έχει ακολουθηθεί, όχι με ευθύνη του Προεδρείου –το λέω ευθέως- αλλά με την ευθύνη της χθεσινής απόφασης, έχει στερηθεί και στερείται από την Αξιωματική Αντιπολίτευση η δυνατότητα να ασκήσει κριτική σε οποιοδήποτε κύριο Υπουργό που μιλάει από δέκα ως είκοσι λεπτά. Έχουν μιλήσει από χθες, από τον κ. Τσίπρα μέχρι τώρα, δέκα μόνο από την Αξιωματική Αντιπολίτευση. Έχουν μιλήσει 46 Βουλευτές, συν 10 Υπουργοί από πολλαπλάσιο χρόνο, γιατί τόσο χρειάζονταν –δεν υπεισέρχομαι σ’ αυτό το θέμα- αλλά δεν έγινε δεκτό να υπάρξει χθες το πρωί διαδικασία. Το απόγευμα στις 6 θα μιλήσουν οι Κοινοβουλευτικοί Εκπρόσωποι και θα βαίνουμε σε λίγο προς το τέλος. 
Ο κατάλογος έχει εκατόν πενήντα εγγεγραμμένους. Σε όλες τις διαδικασίες, οι οποίες έχουν γίνει στο παρελθόν, είναι τουλάχιστον εκατόν σαράντα, με εκατόν ογδόντα αυτοί που μιλάνε. Με τη διαδικασία η οποία…","ΝΙΚΟΛΑΟΣ ΒΟΥΤΣΗΣ",75
"141759"," Όχι, κύριε συνάδελφε. 
Εν πάση περιπτώσει, ολοκληρώστε, για να σας απαντήσω.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141760"," Εάν φτάσουμε μόνο μέχρι το εβδομήντα ή το ογδόντα, δεν θα δοθεί η δυνατότητα ούτε στους υπεύθυνους των Επιτροπών Κοινοβουλευτικού Ελέγχου από την Αξιωματική Αντιπολίτευση έστω για πέντε λεπτά να δώσουν τις στοιχειώδεις θέσεις. Το ότι είναι τρικέφαλη η Κυβέρνηση και μιλάνε και από τις τρεις πλευρές κλπ., δεν είναι δυνατόν να αφαιρεί το ουσιώδες δικαίωμα αυτό. Δεν ξέρω αν και από άλλους συναδέλφους της Ελάσσονος Αντιπολίτευσης υπάρχει θέμα, δεν μπορούμε, όμως, από την πλευρά μας να εργαστούμε.","ΝΙΚΟΛΑΟΣ ΒΟΥΤΣΗΣ",75
"141761"," Ευχαριστώ, κύριε συνάδελφε. Έγινε αντιληπτή η θέση σας στο Προεδρείο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141762"," Αν θέλετε να πάμε δίπλα, να πάμε δίπλα.","ΝΙΚΟΛΑΟΣ ΒΟΥΤΣΗΣ",75
"141763"," Ολοκληρώστε σας παρακαλώ. Μη μακρηγορείτε άλλο. Να σας απαντήσω, για να συνεχίσουμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141764"," Έτσι είναι, κυρία Πρόεδρε.","ΝΙΚΟΛΑΟΣ ΒΟΥΤΣΗΣ",75
"141765"," Υπάρχει ήδη απόφαση του Προεδρείου, η οποία έγινε αποδεκτή από το Σώμα. Είναι αλήθεια ότι οι Υπουργοί πρέπει να τοποθετούνται. Βέβαια, βλέπετε ότι όλοι παίρνουν παραπάνω χρόνο από αυτόν που έχει οριστεί ήδη από την πρώτη ημέρα. 
Πρέπει να σας πω, επίσης, ότι σύμφωνα με τη συνεννόηση που κάναμε, ακούγεστε πολύ περισσότερο από συναδέλφους άλλων κομμάτων της Αντιπολίτευσης. Καλώς. Δεν το κατακρίνω. Απλά συμβαίνει. Δυστυχώς ή ευτυχώς αυτός είναι ο χρόνος ο οποίος μας απομένει. Συνήθως στις Προγραμματικές Δηλώσεις δεν μιλούν πολλοί συνάδελφοι. Συνήθως. Κακώς, αλλά συνήθως δεν μιλούν. 
Επομένως, συνεχίζουμε με τον κ. Σπυρίδωνα Χαλβατζή εκ μέρους του Κομμουνιστικού Κόμματος Ελλάδας. 
Έχετε πέντε λεπτά, κύριε Χαλβατζή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141766"," Κυρία Πρόεδρε, δεν μπορούμε να ασκήσουμε έτσι τα καθήκοντά μας.","ΝΙΚΟΛΑΟΣ ΒΟΥΤΣΗΣ",75
"141767"," Το αντιλαμβάνομαι. Ίσως σε επόμενη συζήτηση το Προεδρείο αποφασίσει αλλιώς. Είναι, όμως, ειλημμένη απόφαση και από τον Πρόεδρο και από τους Αντιπροέδρους.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141768"," Οι κύριοι Υπουργοί σε λίγο μπορεί να αρχίσουν να λένε ότι δεν υπάρχουν προτάσεις από την Αξιωματική Αντιπολίτευση. Δεν θέλουν να τις ακούσουν αυτές τις προτάσεις; Πού θα τις ακούσουν;","ΝΙΚΟΛΑΟΣ ΒΟΥΤΣΗΣ",75
"141769"," Πρέπει να ακουστούν και οι προτάσεις των Υπουργών όπως είναι αντιληπτό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141770"," Σημειώματα θα δίνουμε;","ΝΙΚΟΛΑΟΣ ΒΟΥΤΣΗΣ",75
"141771"," Κύριε Χαλβατζή, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141772"," Κυρία Πρόεδρε, θεωρούμε ότι το να μειώνεται ο χρόνος των Βουλευτών στα επτά, στα έξι, στα πέντε και οι Υπουργοί να μιλάνε υπερδιπλάσιο χρόνο, είναι επιεικώς απαράδεκτο. Εν πάση περιπτώσει, οι Προγραμματικές Δηλώσεις δόθηκαν. Η πολιτική που θα προωθηθεί, την ξέρουμε. Όλες αυτές οι αναλύσεις μπορούν να γίνουν και σε άλλες συνεδριάσεις. 
Ήθελα να πω, κυρίες και κύριοι Βουλευτές, ότι όχι μόνο από τον Πρωθυπουργό και από τους Αρχηγούς των κομμάτων της Συγκυβέρνησης, αλλά από πάρα πολλούς Βουλευτές και Υπουργούς της, έγινε πολύ μεγάλη προσπάθεια να εξωραΐσουν την επέλαση ενάντια στα εργατικά λαϊκά δικαιώματα και στο ξεπούλημα του δημόσιου πλούτου που σηματοδότησαν οι Προγραμματικές Δηλώσεις.
Ποια είναι η αλήθεια; Μία κυβέρνηση τριών κομμάτων η οποία στηρίζει μία αντεργατική, αντιλαϊκή πολιτική, είναι πολύ πιο επικίνδυνη για το λαό και τον τόπο από μία μονοκομματική κυβέρνηση. 
Οι Προγραμματικές Δηλώσεις που ανέγνωσε ο Πρωθυπουργός κινούνται στην ίδια αντεργατική και αντιλαϊκή ρότα όλων των προηγούμενων κυβερνήσεων, μονοκομματικών, τρικομματικών, δικομματικών. Πρόκειται για μία σκληρή ταξική πολιτική. Οι ιδιωτικοποιήσεις, οι απολύσεις, το ξεπούλημα της ακίνητης περιουσίας, η μόνιμη εγκατάσταση της φτώχειας και της εξαθλίωσης για τα πιο πλατιά λαϊκά εργατικά στρώματα χαράχθηκαν με τις Προγραμματικές Δηλώσεις. Είναι η πολιτική η οποία ενισχύει σταθερά και διασφαλίζει τα κέρδη των επιχειρηματικών ομίλων. Και αυτό με συγκεκριμένα πολιτικά μέτρα. Μία καθαρά αστική πολιτική, που οι αστικές πολιτικές δυνάμεις στήριξαν και στηρίζουν με όλες τους τις εκδοχές.
Ο Υπουργός Οικονομίας ανάμεσα στα άλλα τόνισε ότι, εάν δεν λαμβάνονταν τα μέτρα τα οποία ελήφθησαν, θα είχε καταβαραθρωθεί το εισόδημα των εργαζομένων. Αλήθεια, που βρίσκεται ο Υπουργός των Οικονομικών; Στα τρία τελευταία χρόνια, με τη βαθιά καπιταλιστική οικονομική κρίση, η εργατική τάξη, τα πιο πλατιά λαϊκά στρώματα και οι συνταξιούχοι, έχασαν περίπου το 40% των εισοδημάτων τους. Και αυτό, γι’ αυτούς που έχουν ακόμη δουλειά.
Πέρα από αυτούς, υπάρχουν εκατοντάδες χιλιάδες άνεργοι που προστέθηκαν στις προηγούμενες στρατιές των ανέργων, εκατοντάδες χιλιάδες μικροεπιχειρηματίες, αυτοαπασχολούμενοι που έβαλαν λουκέτο στις επιχειρήσεις τους, εκατοντάδες χιλιάδες νέοι που βγαίνουν με πολλά εφόδια, επιστημονικά και άλλα, στη ζωή και δεν βρίσκουν μόνο κλειστές πόρτες, αλλά ένα τείχος και τους ακυρώνουν την ίδια τη ζωή.
Δηλαδή, ποια άλλη καταβαράθρωση ετοιμάζετε;
Στη συνέχεια, ο Υπουργός μίλησε για ανάπτυξη. Ποια ανάπτυξη; Την είπε: Θα γίνουν δρόμοι, λιμάνια, αεροδρόμια, μαρίνες. Και ύστερα μίλησε για το πώς βλέπει η συγκυβέρνηση το παραπέρα ξεπούλημα της δημόσιας περιουσίας -των υδρογονανθράκων, του ορυκτού πλούτου, της ενέργειας, των νερών, αλλά και τα ακίνητα- αλλά και για καταργήσεις, συγχωνεύσεις οργανισμών. 
Αλήθεια, ο Οργανισμός Εργατικής Κατοικίας, ο Οργανισμός Εργατικής Εστίας, η περιουσία τους, ο ρόλος τους, η συμβολή τους στην ποιότητα ζωής των εργαζομένων, γιατί ξεπουλιούνται; Γιατί λεηλατούνται τα περιουσιακά τους στοιχεία; Γιατί απλά πρέπει και αυτά να ιδιωτικοποιηθούν όπως κι άλλες υπηρεσίες και δραστηριότητες των οργανισμών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Για ριβιέρα μίλησε ο Υπουργός των Οικονομικών, από το Φάληρο μέχρι το Σούνιο. Όλα για ξεπούλημα, για να εξοριστούν οριστικά οι κάτοικοι των παράλιων δήμων μακριά από τη θάλασσα, που θα εμπορευματοποιηθεί.
Μιλάτε για τουρισμό, αλλά δεν λέτε ότι εκεί υπάρχουν συμβάσεις μιας ημέρας, δεν λέτε ότι υπάρχουν εργαζόμενοι με 400 ευρώ το μήνα! Για ποιον τουρισμό μιλάμε; Και μιλάει η Συγκυβέρνηση.
Πέρα από αυτά, έχουμε μία συνεχή χειροτέρευση της ποιότητας ζωής των εργαζομένων. Ο ΕΟΠΠΥ, το καύχημα της προηγούμενης κυβέρνησης, είναι τρανή απόδειξη αυτής της σκληρής ταξικής πολιτικής. Στα δημόσια νοσοκομεία οι ελλείψεις προσωπικού, φαρμάκων και υλικών οδηγεί σε τραγικές καταστάσεις. Καρκινοπαθείς, χρονίως πάσχοντες, ΑΜΕΑ κινδυνεύουν κυριολεκτικά. Δηλαδή, κινδυνεύουν ανθρώπινες ζωές.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
Και χάνονται ανθρώπινες ζωές από την έλλειψη φαρμάκων και υγειονομικής φροντίδας! Και χάνονται φτωχοί και εξαθλιωμένοι άνθρωποι! Και φταίει η πολιτική σας γι’ αυτό!
Την ίδια στιγμή οι φαρμακοβιομηχανίες θησαυρίζουν κατά την περίοδο της καπιταλιστικής κρίσης.
Αυτά δεν είναι τυχαία. Είναι αποτελέσματα της πολιτικής σας. Ναι, αυτή είναι η Ελλάδα της Ευρωπαϊκής Ένωσης για την οποία όλοι καυχάστε! Είναι η Ελλάδα της Ευρωπαϊκής Ένωσης με την αθλιότητα στα δημόσια νοσοκομεία! Είναι η Ελλάδα της Ευρωπαϊκής Ένωσης με το ενάμισι εκατομμύριο ανέργους! Είναι η Ελλάδα της Ευρωπαϊκής Ένωσης των εκατοντάδων χιλιάδων λουκέτων! Είναι η Ελλάδα την οποία υπερασπίζεστε όχι μόνο τα τρία κόμματα, αλλά και ο ΣΥΡΙΖΑ και οι Ανεξάρτητοι Έλληνες. Αυτά είναι τα αποτελέσματα της πολιτικής σας.
Κυρίες και κύριοι Βουλευτές, στις διατυπώσεις δόθηκαν πολύ ωραία πράγματα. Ο Υπουργός Γεωργίας μίλησε είκοσι ένα λεπτά. Κύριε Υπουργέ, την Κοινή Αγροτική Πολιτική την ξέρετε; Τις ποσοστώσεις τις ξέρετε; Γιατί ο καπνός έφτασε εκεί που έφτασε; Γιατί το βαμβάκι έπαψε να καλλιεργείται; Γιατί η ελιά, η σταφίδα, τα εσπεριδοειδή έφτασαν σε αυτή την κατάσταση; Εσείς τα αποφασίσατε, οι κυβερνήσεις της Νέας Δημοκρατίας και του ΠΑΣΟΚ. Αυτή είναι η πολιτική.","ΣΠΥΡΙΔΩΝ ΧΑΛΒΑΤΖΗΣ",534
"141773"," Κύριε Χαλβατζή, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141774"," Είχαμε πέντε εργοστάσια ζάχαρης κι έχουμε ένα το οποίο και αυτό ετοιμάζεστε να το πουλήσετε. Είχαμε πέντε εργοστάσια λιπασμάτων. Κι έχουμε ένα το οποίο θέλετε να ξεπουλήσετε. Αυτή είναι η πραγματικότητα. Και αυτές οι πολιτικές δεν είναι τυχαίες.
Η Κοινή Αγροτική Πολιτική και οι επιπτώσεις είναι ολέθριες.","ΣΠΥΡΙΔΩΝ ΧΑΛΒΑΤΖΗΣ",534
"141775"," Παρακαλώ, κύριε Χαλβατζή, να ολοκληρώσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141776"," Τελειώνω αμέσως, κυρία Πρόεδρε.
Θα καταθέσω στα Πρακτικά ορισμένες προτάσεις μας.
(Στο σημείο αυτό ο Βουλευτής κ. Σπυρίδων Χαλβατζής      καταθέτει για τα Πρακτικά τις προαναφερθείσες προτάσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κοιτάξτε να δείτε: Αυτά τα πράγματα έρχονται από πολύ μακριά. Δεν είναι το μνημόνιο, η δανειακή σύμβαση. Έρχονται από τη Συνθήκη του Μάαστριχτ, την οποία ψήφισαν και η Νέα Δημοκρατία και το ΠΑΣΟΚ και ο Συνασπισμός. Έρχονται από τη στρατηγική της Λισαβόνας. Έρχονται από αυτή την πολιτική.
Εμείς θεωρούμε ότι απέναντι σ’ αυτήν τη βάρβαρη πολιτική που καταβαραθρώνει όχι απλά το επίπεδο ζωής, αλλά συνολικά τη ζωή των εργαζομένων, των πλατιών λαϊκών στρωμάτων είναι ανάγκη να υψωθεί ένα ισχυρό, μαζικό, ενωτικό, ταξικά προσανατολισμένο εργατικό λαϊκό κίνημα κόντρα στον πυρήνα αυτής της πολιτικής. Αυτό το λαϊκό κίνημα, το λαϊκό μέτωπο θα γίνει. Αυτός είναι ο μονόδρομος για τους εργαζόμενους.
Το Κομμουνιστικό Κόμμα Ελλάδας θα συνεχίζει να στηρίζει αυτούς τους ενωτικούς, μαζικούς, ταξικά προσανατολισμένους αγώνες.
Ευχαριστώ.","ΣΠΥΡΙΔΩΝ ΧΑΛΒΑΤΖΗΣ",534
"141777"," Ευχαριστούμε πολύ. 
Κύριε Βούτση, να σας απαντήσω σ’ αυτό που είπατε προηγουμένως με στοιχεία από τις υπηρεσίες της Βουλής. Τον Οκτώβριο του 2009, τότε στην κυβέρνηση του κ. Γεωργίου Παπανδρέου, είχαν γραφεί να μιλήσουν εκατόν σαράντα δύο και μίλησαν ογδόντα δύο Βουλευτές στις Προγραμματικές Δηλώσεις, το 2007 στην κυβέρνηση Κωνσταντίνου Καραμανλή είχαν γραφεί εκατόν τριάντα τέσσερις και μίλησαν εξήντα ένας, το 2004 είχαν γραφεί εκατόν εννιά και μίλησαν τριάντα έξι. Όπως καταλαβαίνετε σεβόμαστε αυτό που λέτε. Το Προεδρείο θέλει να ακουστούν όλες οι φωνές των Βουλευτών. Θα έχουμε ευκαιρία σε επόμενο χρόνο να ακούσουμε οπωσδήποτε τις τοποθετήσεις πολλών συναδέλφων. Όσο πιο σύντομοι είμαστε όλοι, τόσο πιο πολλοί θα μιλήσουν.
Σας ευχαριστώ.
Ο κ. Πάρις Μουτσινάς, από τη Δημοκρατική Αριστερά, Βουλευτής Μαγνησίας, έχει το λόγο για πέντε λεπτά.
ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ: Αγαπητοί συνάδελφοι, παρακολουθώντας κάποιος τη σοβαρή διαδικασία των Προγραμματικών Δηλώσεων των κυβερνήσεων στη διάρκεια της Μεταπολίτευσης διαπιστώνει ότι υπήρξαν και αξιόλογες Προγραμματικές Δηλώσεις, αλλά η έλλειψη πολιτικής βούλησης, οι παθογένειες του πολιτικού συστήματος, τα μικρά και μεγάλα συμφέροντα δεν επέτρεψαν την υλοποίησή τους.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Οι Προγραμματικές Δηλώσεις του Πρωθυπουργού της Κυβέρνησης του κ. Σαμαρά, όμως, είναι αποτέλεσμα πολιτικών δεσμεύσεων της κυβέρνησης εθνικής συνευθύνης και πραγματοποιούνται σε μια ιδιαίτερα κρίσιμη πολιτική συγκυρία και στο φόντο των πρόσφατων ευρωπαϊκών εξελίξεων. Είναι δε η μοναδική ευκαιρία να πετύχουμε την ανατροπή, βασανιστικά και σταθερά, του αρνητικού κοινωνικού κλίματος της χώρας και να εμπνεύσουμε αισιοδοξία και εμπιστοσύνη στον ελληνικό λαό.
Θεωρώ, λοιπόν, ότι η σημερινή Κυβέρνηση, την οποία στηρίζει και το κόμμα μου η Δημοκρατική Αριστερά, είναι αίτημα των καιρών και της ανάγκης και δεν έχει δικαίωμα να αποτύχει. Με κόκκινες γραμμές που αφορούν τη μη περαιτέρω μείωση μισθών και συντάξεων, την επιβολή νέων φόρων, την αποφυγή απολύσεων, αλλά και τη λήψη άμεσων μέτρων για την ενίσχυση της κοινωνικής οικονομίας έχουμε μια ιστορική ευκαιρία να προχωρήσουμε στις επί χρόνια αναγκαίες μεταρρυθμίσεις και αναδιαρθρώσεις του πολιτικού συστήματος και του δημόσιου τομέα και επιπλέον να στηρίξουμε την κοινωνική συνοχή ως βασικό αντίδοτο στην αφυδάτωση της αγοράς, στην ύφεση και την ανεργία.
Ο εκσυγχρονισμός του κράτους, βέβαια, έχει πολιτικό πρόσημο και συνδέεται άμεσα με την εξυπηρέτηση των ευρύτερων κοινωνικών στρωμάτων. Η αξιοποίηση, λοιπόν, της δημόσιας περιουσίας, για παράδειγμα μπορεί και πρέπει να γίνει με βήματα προσεκτικά, να περιφρουρεί τη δημόσια ιδιοκτησία των δικτύων και υποδομών και να διασφαλίζει το δημόσιο συμφέρον εθνικού χαρακτήρα επιχειρήσεων και δράσεων.
Σε κάθε περίπτωση, όμως, πρέπει να έχουμε πάντα κατά νου και ιδιαίτερα ο Υπουργός Οικονομικών, κ. Στουρνάρας, ότι πίσω από τους ψυχρούς, οικονομικούς, λογιστικούς δείκτες υπάρχουν άνθρωποι. Αυτό δυστυχώς το αυτονόητο αξίωμα της πολιτικής οι αρχιτέκτονες του πρώτου μνημονίου όχι μόνο το απεμπόλησαν, αλλά και με τις αντισυνταγματικές πολιτικές τους δυσφήμισαν τη χώρα και τον ελληνικό λαό διεθνώς.
Επιπλέον, ήθελα να κάνω μια αναφορά, η οποία έχει σχέση με το Υπουργείο Εθνικής Άμυνας. Ακούσαμε με προσοχή τον Υπουργό Εθνικής Άμυνας και θα συμφωνήσουμε ότι ο ευαίσθητος χώρος των Ενόπλων Δυνάμεων πρέπει να είναι ο χώρος που μας ενώνει στο πλαίσιο της εθνικής ασφάλειας, κύριε Υπουργέ και δεν πρέπει επουδενί να εμπλακεί σε πολιτικές ή άλλου τύπου αντιπαραθέσεις και αυτό πρέπει να αποτυπωθεί στις επικείμενες κρίσεις των στρατιωτικών της ηγεσίας του Σώματος. 
Πολλά θα μπορούσαμε να πούμε στα γενικά, θέλω όμως να εστιάσω στο σύντομο χρονικό διάστημα που έχω σ’ ένα σοβαρό τομέα: του πρωτογενούς τομέα παραγωγής, ο οποίος χρόνια τώρα στη χώρα μας υποτιμήθηκε αν και θα μπορούσε να είναι η ατμομηχανή της ανάπτυξης και υποτιμήθηκε συνολικά από το ελληνικό Κοινοβούλιο, απ’ όλες τις πτέρυγες και θα το πούμε με σοβαρότητα αυτό. Είναι ο πρωτογενής τομέας παραγωγής που δυστυχώς, αφέθηκε απ’ όλες τις κυβερνήσεις στον αυτόματο πιλότο των ευρωπαϊκών επιδοτήσεων και στο φιλότιμο του Έλληνα αγρότη. 
Η γεωργία είναι η μητέρα της οικονομίας, έλεγε ο Θεόφραστος και αυτή η ρήση τηρουμένων των αναλογιών δεν έχει χάσει τη σημερινή της αξία. Θεωρούμε ότι η ανάπτυξη του τομέα αυτού είναι άρρηκτα συνδεδεμένη με την ολοκληρωμένη ανάκτηση της υπαίθρου με όρους οικονομικούς, κοινωνικούς και περιβαλλοντικούς. 
Οι κατευθυντήριοι άξονες, που είναι αποτέλεσμα μιας συλλογικής προσπάθειας του κόμματός μας και κάποιες εμπειρίες δικές μου από την επαγγελματική μου δραστηριότητα -δεν έχω τη δυνατότητα να τις αναλύσω, γιατί ο χρόνος πιέζει και θα είμαι όσο το δυνατόν πιο σύντομος- είναι οι εξής: ποιότητα παραγομένων προϊόντων, ΠΟΠ, τοπικά προϊόντα βιολογικά, σταδιακή εξισορρόπηση φυτικής και ζωικής παραγωγής με ενίσχυση της οικογενειακής εκμετάλλευσης κτηνοτροφίας, αναδιάρθρωση καλλιεργειών, διασφάλιση ανταγωνιστικότητας του τομέα με μείωση του κόστους παραγωγής, με ειδικό έλεγχο των καρτέλ προμηθειών και εφοδίων κ.λπ., σύγχρονες δράσεις εμπορίου αγροτικών προϊόντων, (οργάνωση, έρευνα αγοράς), που θέλει σοβαρή δουλειά εδώ, προβολή μεσογειακού μοντέλου διατροφής, οργάνωση σύγχρονων δημοπρατηρίων, στήριξη υγιών συνεταιριστικών δράσεων και επιχειρήσεων με εξαγωγικό προσανατολισμό, συνεργασία με δείκτη καταναλωτών και ξένων αγορών, καθετοποίηση παραγωγής, παραγωγή οικονομιών κλίμακας, καθώς επίσης και τυποποίηση -που έχει εγκαταλειφθεί- προβολή και προώθηση των ελληνικών προϊόντων στις αγορές του εξωτερικού.
Αυτές είναι δουλειές, για τις οποίες πρέπει πραγματικά να αναληφθούν σημαντικές προσπάθειες και πιστεύω ο Υπουργός Γεωργίας, που είναι και ενήμερος και γνώστης, θα συμβάλλει -και εμείς θα συμβάλλουμε- στην κατεύθυνση αυτή ώστε να ξεπεραστούν χρόνια προβλήματα στον τομέα αυτό.
Επιπλέον, η ανάπτυξη έργων υποδομής και θεσμών μεταξύ των οποίων είναι η αναβάθμιση του μητρώου αγροτών ως εργαλείο ανάπτυξης και δίκαιης κατανομής των πόρων και τέλος, κάτι που είναι ιδιαίτερα σημαντικό -και θέλω να κάνω ιδιαίτερη επισήμανση σε αυτό- είναι η ανάπτυξη των ανθρώπινων πόρων.
Για την υλοποίηση όλων των παραπάνω δράσεων, που δεν τις ανέπτυξα γιατί δεν είχα το χρόνο, θεωρώ ότι ο παράγοντας αυτός, του ανθρώπινου δυναμικού, είναι ιδιαίτερα σημαντικός και καταλύτης είναι η αξιοποίηση, η διαρκής επιμόρφωση και η κατάρτιση του ανθρώπινου δυναμικού τόσο του επιστημονικού - διοικητικού όσο και των ίδιων των αγροτών, οι οποίοι πρέπει επιτέλους να αποκτήσουν οργανική σχέση ιδιαίτερα με το προσωπικό του Υπουργείου Αγροτικής Ανάπτυξης και των υπηρεσιών της περιφέρειας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα ένα ακόμα λεπτό, κύριε Πρόεδρε.
Η πρωτοβάθμια αυτοδιοίκηση, έχει συμπληρωματικό χαρακτήρα στην ανάπτυξη του πρωτογενούς τομέα παραγωγής και σε καμμία περίπτωση δεν μπορεί να ασκήσει αγροτική πολιτική, όπως προβλέπει ο «Καλλικράτης» και αυτό πρέπει να αρθεί. Το ζητούμενο, λοιπόν, είναι η δημιουργία ενός αποτελεσματικού συστήματος τεχνοοικονομικών συμβούλων προς τους αγρότες και η επιστημονική καθοδήγησή τους για το ξεπέρασμα των ποικίλων προβλημάτων σε εθνικό και ευρωπαϊκό επίπεδο.
Η Αγροτική Τράπεζα -και κλείνω μ’ αυτό το θέμα- είναι η μόνη τράπεζα που διατηρεί εξειδικευμένα στελέχη και κυρίως τεχνογνωσία, τεχνολογία και οργάνωση για να στηρίξει άμεσα και αποτελεσματικά τη χρηματοδότηση του πρωτογενούς τομέα παραγωγής. Είναι γνωστό ότι τα τελευταία χρόνια οι κυβερνήσεις χρησιμοποίησαν την ΑΤΕ για εξυπηρέτηση πελατειακών και κομματικών συμφερόντων, αδιαφορώντας παντελώς για την αξιοποίηση του μεγάλου αυτού κεφαλαίου της, η οποία από την ίδρυσή της το ’29 μέχρι πρόσφατα έχει συμβάλει σημαντικά στην ανάπτυξη της αγροτικής οικονομίας και της υπαίθρου, στην αυτάρκεια της χώρας. Σήμερα που όλοι ενδιαφερόμαστε - αν και κάποιοι υποκριτικά- για την ανάπτυξη του πρωτογενούς τομέα παραγωγής θεωρούμε ότι η Αγροτική Τράπεζα έχει τη δυνατότητα με τις τεράστιες υποδομές σε πανελλαδικό επίπεδο, την τεχνογνωσία και τη σχέση εμπιστοσύνης που έχει αναπτύξει με τους αγρότες, το brand name, καθώς επίσης και με ένα από τα καλύτερα εκπαιδευτικά κέντρα της Ευρώπης, να συμβάλει τα μέγιστα στην κατεύθυνση αυτή και να αποτελέσει τη βάση για ένα δημόσιο τραπεζικό πυλώνα.
Θεωρούμε, λοιπόν, ότι η ανακεφαλαιοποίηση της τράπεζας, η ενίσχυση, η στήριξη του σημαντικού δυναμικού του προσωπικού της μπορούν να ανατρέψουν τα σχέδια των διαφόρων στημένων οικονομικών παιχνιδιών, που θέλουν την Αγροτική Τράπεζα και το καλό κομμάτι της να πηγαίνει σε ιδιωτική τράπεζα μ’ έναν τρόπο, ο οποίος είναι απαράδεκτος.
Εμείς θα αντισταθούμε και θα παλέψουμε για μια τράπεζα στο πλευρό του αγρότη.
Ευχαριστώ.
(Χειροκροτήματα από την πτέρυγα της Δημοκρατικής Αριστεράς)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"141778"," Ευχαριστούμε και εμείς.
Το λόγο έχει ο κ. Νικήτας Κακλαμάνης, Βουλευτής Α΄ Αθήνας της Νέας Δημοκρατίας, για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141779"," Κύριε Πρόεδρε, αγαπητέ κύριε Δραγασάκη, καλορίζικος.","ΝΙΚΗΤΑΣ ΚΑΚΛΑΜΑΝΗΣ",173
"141780"," Ευχαριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141781"," Κύριοι της Κυβέρνησης, κυρίες και κύριοι συνάδελφοι, δράττομαι της ευκαιρίας που η πολιτική ηγεσία του Υπουργείου Αγροτικής Ανάπτυξης είναι παρούσα για να πω μόνο την αιτία και όχι όσα είχα ετοιμάσει -θα τα καταθέσω στα Πρακτικά- πως ένας Βουλευτής της Α΄ Αθήνας προκρίνει μέσα στα θέματα που είχα ετοιμάσει για να μιλήσω και θέματα αγροτικής ανάπτυξης.
Ο λόγος είναι ότι ως Βουλευτής της Αθήνας οφείλω να ασχοληθώ με το κρίσιμο ζήτημα της ποιότητας, της επάρκειας και του κόστους της τροφής των κατοίκων των αστικών κέντρων, άρα και της πόλης μου, διότι και αυτοί πλήττονται σοβαρά όσο η ελληνική γεωργία φθίνει. Παράλληλα, θέτω ως προτεραιότητα την αγροτική πολιτική, γιατί η ελληνική ύπαιθρος έχει τεράστιες δυνατότητες να παρέχει θέσεις απασχόλησης στους πολίτες των πόλεων όπως ακούσαμε και από τον κύριο Υπουργό.
Εκείνο το οποίο δεν υπάρχει είναι ότι δεν υπάρχει φορέας υποδοχής των όποιων αστών θέλουν να πάνε στην ύπαιθρο και πολύ περισσότερο δεν υπάρχει φορέας εκπαίδευσής τους για το τι θα κάνουν εάν πάνε εκεί και ενοικιάσουν ή αγοράσουν χωράφια. 
Καταθέτω στα Πρακτικά, λοιπόν, τις προτάσεις, γιατί ο χρόνος δεν μου το επιτρέπει, όπως και προτάσεις για την αναδιοργάνωση του τομέα υγείας, αφού στα πέντε λεπτά δεν είναι δυνατόν να ασχοληθώ με αυτά. 
 (Στο σημείο αυτό ο Βουλευτής κ. Νικήτας Κακλαμάνης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Απόψε η Κυβέρνηση θα λάβει την κοινοβουλευτική νομιμοποίησή της με την ψήφο εμπιστοσύνης και εγώ θα είμαι ένας απ’ αυτούς που θα την παράσχει. Έχουν δοθεί πολλές ερμηνείες για το ποιο ήταν το νόημα των εκλογών. Ένα είναι σίγουρο: πλην του Κομμουνιστικού Κόμματος που με τελείως ξεκάθαρο τρόπο -δεν μασάει τα λόγια του- έχει ταχθεί εναντίον της Ευρώπης, έχει πει ποια είναι η θέση του για την Ευρώπη …","ΝΙΚΗΤΑΣ ΚΑΚΛΑΜΑΝΗΣ",173
"141782"," Της Ευρωπαϊκής Ένωσης.","ΣΠΥΡΙΔΩΝ ΧΑΛΒΑΤΖΗΣ",534
"141783"," Της Ευρωπαϊκής Ένωσης, σωστά, κύριε Χαλβατζή. 
Ακόμη και ο ΣΥΡΙΖΑ όταν μιλούσε για καταγγελίες του μνημονίου, έλεγε ότι θέλει την Ευρώπη. Άρα, είναι σίγουρο ότι η μεγάλη πλειοψηφία του ελληνικού λαού λέει «ναι» στην Ευρωπαϊκή Ένωση. 
Εκείνο, όμως, το οποίο δεν είπαμε στον ελληνικό λαό είναι για ποια Ευρωπαϊκή Ένωση και για ποια Ευρώπη μιλάμε. Μιλάμε για την Ευρώπη των ιδρυτικών της πατέρων, μιλάμε για την Ευρώπη των μεγάλων ιστορικών ηγετών της, του Ντε Γκολ, του Αντενάουερ, του Σμιτ, του Μιτεράν, όλων αυτών των ανθρώπων οι οποίοι στέριωσαν μια Ευρώπη της αλληλεγγύης, της εργασίας, των ανθρωπίνων δικαιωμάτων, των ίσων ευκαιριών, της πολυγλωσσίας, του πολιτισμού ή μιλάμε για μια Ευρώπη η οποία κατήντησε, εξαιτίας νάνων ηγετών που διαδέχθηκαν αυτούς τους γίγαντες της Ευρώπης και τη μετέτρεψαν σε Ευρώπη των τραπεζιτών και των στρατηγών;
Γιατί πολύ γρήγορα ξεχάσαμε, κυρίες και κύριοι συνάδελφοι, ότι αυτή η Ευρώπη ήταν η ορντινάντσα των Ηνωμένων Πολιτειών στους βομβαρδισμούς της Σερβίας, που ισοπέδωσαν μια ολόκληρη χώρα στο όνομα δήθεν ανθρωπίνων δικαιωμάτων. Αυτή ήταν η κυρίαρχη αιτιολογία τότε, όταν βομβαρδίστηκε η Σερβία. ‘Aλλως ποια ήταν η αλήθεια και ο πραγματικός λόγος; 
Στις 2 Μαΐου του 1998 έγινε η ψηφοφορία στο Ευρωπαϊκό Κοινοβούλιο για το ευρώ. Εγώ ήμουν Ευρωβουλευτής. Δεν ψήφισα το ευρώ, ενώ εκπρόσωποι της παράταξής σας το ψήφισαν, ο αείμνηστος, για παράδειγμα, Μιχάλης Παπαγιαννάκης. Εγώ με τον Αλέκο Αλαβάνο είπαμε «όχι». Και είπα «όχι», γιατί ήξερα ότι μας κορόιδευαν. Μίλαγαν για ΟΝΕ, Οικονομική και Νομισματική Ένωση, ενώ εκπρόκειτο για ΝΕ, μόνο για Νομισματική Ένωση. Οικονομική και πολιτική ένωση στην Ευρώπη δεν έγινε ποτέ. Και αυτά πληρώνει η Ευρώπη ολόκληρη σήμερα και εμείς, συν τα όποια και όσα λάθη βεβαίως κάναμε, για να μην πετάμε από πάνω μας τις ευθύνες οι οποίες μας αναλογούν είτε ως πολιτικό σύστημα είτε ως λαός.
Κυρίες και κύριοι συνάδελφοι της Κυβέρνησης, να πάρετε την ομιλία του κ. Προκόπη Παυλόπουλου και να τη δώσετε σε όλα τα μέλη της Κυβέρνησης. Ήταν συγκλονιστική στην επιχειρηματολογία που μπορείτε να χρησιμοποιείτε στη διαπραγμάτευση είτε με την τρόικα είτε στο Eurogroup είτε στη Σύνοδο Κορυφής, η οποία πρέπει να αρχίσει τώρα και όχι να τους δώσουμε πρώτα δείγματα. Τη Δευτέρα ο κ. Στουρνάρας, που ξέρει από διαπραγματεύσεις, γιατί εκείνος έκανε τις διαπραγματεύσεις, για να μην ξεχνιόμαστε, το 2000 που μπήκαμε στην ΟΝΕ, γιατί δεν εκπρόκειτο περί ΟΝΕ, πρέπει να τα βάλει ταυτόχρονα αυτά τα δυο. Και αυτά που είπε ο κ. Παυλόπουλος, είναι κομμάτι της κυρίαρχης ιδεολογίας της Νέας Δημοκρατίας, όπως αυτή καθορίστηκε στο συνέδριο της Χαλκιδικής και είναι ο κοινωνικός φιλελευθερισμός. 
Και επειδή ακούστηκαν εδώ κορώνες για το ποιος προστατεύει τους φτωχούς και ποιοι εκπροσωπούν τους πλούσιους, κάποια στιγμή, κυρίες και κύριοι συνάδελφοι, να μιλήσουμε για το ποιοι είναι οι πλούσιοι και οι φτωχοί μέσα σ’ αυτό το Κοινοβούλιο και να δούμε ποιοι είναι αυτοί που δικαιούνται να μιλούν για φτώχεια και για προστασία των φτωχών, για να δείτε σε τι εκπλήξεις θα βρεθείτε μπροστά σε σχέση με ό,τι ακούστηκε, όπως και για τον πατριωτισμό. 
(Στο σημείο αυτό χτυπάει το κουδούνι λήξης του χρόνου ομιλίας του κυρίου Βουλευτή)
Και κλείνω με τις αποκρατικοποιήσεις. Θεωρώ πολιτικό ολίσθημα τη θέση του ΣΥΡΙΖΑ. Δεν έχω χρόνο να το αναπτύξω, αλλά απευθύνομαι σε εσάς. Καμία αποκρατικοποίηση σοβαρή δεν θα περάσει, εάν δεν περάσει μέσα από το Κοινοβούλιο, ιδιαίτερα αυτές που έχουν να κάνουν με τα δίκτυα, την ενέργεια και το νερό, με διάφανο τρόπο, με συζήτηση εξαντλητική και με επιχειρηματολογία, όχι γιατί φοβήθηκα τα όσα άκουσα από τον κ. Τσίπρα –σε καμμία περίπτωση- αλλά διότι πρέπει να έχουμε αξιοπιστία σε αυτά που είπαμε προεκλογικά. 
Να ξέρετε ότι οι τρεις Κοινοβουλευτικές Ομάδες που απαρτίζουν τη σημερινή Κυβέρνηση –πρωτοφανές πείραμα, που ευχόμεθα όλοι να πετύχει- θα σας στηρίξουμε και θα σας βοηθήσουμε, αλλά ταυτόχρονα θα σας επιτηρούμε. 
Και ένα από τα θέματα που έχω ακούσει ως παράδειγμα κατασυκοφάντησης δημόσιου οργανισμού είναι ο ΟΣΕ. Βεβαίως ο ΟΣΕ έχει ελλείμματα, αλλά το 75% των ελλειμμάτων του οφείλεται στο ότι το κράτος δεν ξεπλήρωσε τις υποχρεώσεις του, για παράδειγμα στα συγχρηματοδοτούμενα έργα. Έβαζε να έχουμε κοινωνικό εισιτήριο –ορθώς- αλλά δεν το επιδοτούσε.","ΝΙΚΗΤΑΣ ΚΑΚΛΑΜΑΝΗΣ",173
"141784"," Κύριε Κακλαμάνη, σας παρακαλώ να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141785"," Τελειώνω, κύριε Πρόεδρε.
Η γνώμη μου, λοιπόν, είναι –και απευθύνομαι σε σας- ότι πέραν της αποκρατικοποίησης-ιδιωτικοποίησης πρέπει να δείτε και τη λύση συγχρηματοδότησης δημόσιου και ιδιωτικού τομέα στον ΟΣΕ, με ένα business plan δεκαετίας, που θα διασφαλίσει θέσεις εργασίας, μισθούς στους εργαζόμενους, θα δημιουργήσει νέες θέσεις εργασίας και θα κρατήσει και την ιστορική σημασία αυτού του οικολογικού μέσου μεταφοράς. 
Κύριε Πρόεδρε, σας ευχαριστώ πάρα πολύ. 
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)","ΝΙΚΗΤΑΣ ΚΑΚΛΑΜΑΝΗΣ",173
"141786"," Το λόγο έχει ο Υφυπουργός Οικονομικών κ. Γεώργιος Μαυραγάνης για δέκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141787"," Κυρίες και κύριοι συνάδελφοι, είναι εξαιρετική τιμή για μένα να απευθύνομαι για πρώτη φορά στα μέλη του Κοινοβουλίου της πατρίδας μας με την ευκαιρία των Προγραμματικών Δηλώσεων της Κυβέρνησης. Ο Πρωθυπουργός μού έχει αναθέσει μια εξαιρετικά δύσκολη, αλλά και τιμητική αποστολή, που συνίσταται στην αλλαγή του φορολογικού μας συστήματος, γεγονός από το οποίο εξαρτάται σε μεγάλο βαθμό η οικονομική επιβίωση της χώρας μας. 
Θα προσπαθήσω να ανταποκριθώ στην αποστολή αυτή και να σημειώσω ότι η επιλογή ενός εξωκοινοβουλευτικού ειδικού στα θέματα αυτά, ο οποίος αναλαμβάνει το βάρος αυτής της προσπάθειας, σηματοδοτεί την ανάγκη να προχωρήσουμε όλοι μαζί, πέρα από κόμματα και παρατάξεις, με ιδέες, προτάσεις και συνεργασία στη σύνθεση ενός αξιόπιστου και σύγχρονου φορολογικού συστήματος. 
Πρόθεση της Κυβέρνησης είναι να αλλάξει το φορολογικό μας σύστημα με μια ριζοσπαστική φορολογική μεταρρύθμιση, που θα βασίζεται στο σεβασμό των δέκα αρχών, με τις οποίες θα αξιολογείται ένα σύγχρονο φορολογικό σύστημα, δηλαδή διαφάνεια, ουδετερότητα, ευρύτητα φορολογικής βάσης, απλότητα, σταθερότητα, λειτουργικότητα, αναπτυξιακή διάσταση, ισορροπία φόρων, ισότητα και νομιμότητα. 
Θέλουμε να εμπεδώσουμε μια νέα φιλοσοφία στη λειτουργία και στους στόχους του συστήματος με βάση πρώτον, την εμπιστοσύνη του κράτους προς το φορολογούμενο, αλλά και του φορολογούμενου προς το κράτος. 
Δεύτερον, την αυστηρή τιμωρία, εφόσον η εμπιστοσύνη αυτή διαρραγεί με υπαιτιότητα του φορολογούμενου και όταν αυτό οφείλεται σε πράξεις φοροδιαφυγής ή φοροαποφυγής. 
Τρίτον, τη δραστική μείωση της γραφειοκρατίας και τυπολατρείας, που ταλαιπωρούν άσκοπα το φορολογούμενο στις σχέσεις του με τις φορολογικές αρχές. 
Τέταρτον, την ελάφρυνση των φορολογουμένων με βάση τις αντοχές και την πορεία της οικονομίας. 
Πέμπτον, την αντιμετώπιση με θετικό πνεύμα του επιχειρείν και έκτον, την αξιοποίηση του έμψυχου δυναμικού της φορολογικής διοίκησης με ανάδειξη των άξιων και ικανών, χωρίς να υπάρχουν κρυφά κριτήρια αξιολόγησης. 
Στο σημείο αυτό θα ήθελα να αναφέρω ενδεικτικά και πολύ περιληπτικά μερικές από τις δράσεις που θα αναλάβουμε. 
Στη φορολογία εισοδήματος, πρώτον, απλοποίηση του Κώδικα Φορολογίας Εισοδήματος με διατάξεις απαραίτητες, σαφείς και ουσιαστικές και αποφυγή τυπολατρικών και γραφειοκρατικών ρυθμίσεων. 
Δεύτερον, προσπάθεια, ώστε κάθε φορολογικό νομοσχέδιο που θα περιλαμβάνει διατάξεις που επηρεάζουν τη φορολόγηση επιχειρήσεων και φυσικών προσώπων, να συζητείται αμέσως μετά την ψήφιση του ετήσιου προϋπολογισμού του κράτους και άπαξ του έτους, εκτός εξαιρετικών και έκτακτων περιπτώσεων.
 Τρίτον, επανεξέταση του αριθμού των κλιμακίων φορολογίας εισοδήματος φυσικών προσώπων με στόχο τη μείωση των κλιμακίων και επανεξέταση του αφορολόγητου προς τα πάνω. 
Τέταρτον, επανεξέταση της έννοιας της «φορολογικής κατοικίας», δεδομένου ότι ορισμένες από τις ισχύουσες διατάξεις μπορεί να μην είναι τόσο δίκαιες. Παράλληλα, μελέτη για θέσπιση κινήτρων απόκτησης «φορολογικής κατοικίας» οικονομικά εύρωστων αλλοδαπών, με σκοπό αφ’ ενός την ανάπτυξη της κατοικίας αλλοδαπών ευκατάστατων συνταξιούχων στην Ελλάδα και αφ’ ετέρου την προσέλκυση επιχειρηματιών και στελεχών για να εγκατασταθούν στη χώρα μας. 
Πέμπτον, αξιολόγηση φοροαπαλλαγών με βάση εισοδηματικά, κοινωνικά και δημογραφικά κριτήρια. 
Έκτον, υποβολή δηλώσεων ηλεκτρονικά σε συγκεκριμένη ημερομηνία χωρίς παρατάσεις. 
Έρχομαι σε μερικά μέτρα κατά της φοροδιαφυγής. 
Στην κατεύθυνση καταπολέμησης της φοροδιαφυγής, προτείνουμε τα ακόλουθα μέτρα καταπολέμησης, καθώς και ορισμένες τροποποιήσεις υφιστάμενων μέτρων που δεν αρμόζουν σε ένα κράτος δικαίου. 
Πιο συγκεκριμένα, προτείνουμε τα εξής:
Πρώτον, σε περιπτώσεις εκ προθέσεως φοροδιαφυγής για ποσά πάνω από ένα όριο ανά έτος, ο φορολογικός συμβιβασμός και η πληρωμή των φόρων δεν θα καταργούν τον αξιόποινο χαρακτήρα της φοροδιαφυγής. 
Δεύτερον, εφαρμογή του ηλεκτρονικού περιουσιολογίου το 2013 για κινητή και ακίνητη περιουσία στην Ελλάδα και το εξωτερικό. Για όποιον δεν συμμορφωθεί και δεν δηλώσει την περιουσία του, εκτός από τις χρηματικές ποινές, θα προβλεφθεί και αυστηρή ποινή μέσω θέσπισης ποινικού αδικήματος. 
Τρίτον, αλλαγή του συστήματος των χρηματικών προσαυξήσεων για μη καταβληθέντες πόρους με θέσπιση προστίμου ως ποσοστό επί του κυρίου φόρου που δεν θα μειώνεται σε περίπτωση συμβιβασμού –ίσως μόνο σε κάποιες περιπτώσεις οικειοθελούς συμμόρφωσης- και επιβολή τόκου υπερημερίας στον οφειλόμενο φόρο. Για τις περιπτώσεις πλαστών και εικονικών τιμολογίων, θα υπάρχει ειδικό πρόστιμο, το ύψος του οποίου θα επαναπροσδιοριστεί. 
Τέταρτον, θέσπιση ειδικής νομοθεσίας για τις εξωχώριες εταιρείες, όπως έχουν οι περισσότερες προηγμένες χώρες στον κόσμο, η λεγόμενη «controlled foreign corporation legislation» που θα περιέχει τεκμήρια για την ανίχνευση των ελεγχόμενων εταιρειών που έχουν συσταθεί μόνο για φορολογικούς σκοπούς, όπως αυτό της πραγματικής διοίκησης επιχείρησης για να αποκαλυφθούν επιτέλους και να φορολογηθούν στην Ελλάδα οι εξωχώριες εταιρείες. 
Πέμπτον, θέσπιση γενικής, αλλά πλήρους διάταξης για τη φοροαποφυγή, όπως διαθέτουν οι προηγμένες χώρες, ώστε να μπορούν να ακυρωθούν φορολογικές συναλλαγές οι οποίες γίνονται με αποκλειστικό σκοπό την αποφυγή φόρου χωρίς κανένα πραγματικό οικονομικό αντικείμενο. 
Έκτον, ενοποίηση του μηχανισμού φορολογικών ελέγχων και αναδιάρθρωσή του, με σκοπό τη διενέργεια γρήγορων και στοχευμένων ελέγχων με βάση την επιλογή από την επεξεργασία των στοιχείων του προφίλ του φορολογούμενου. 
Έβδομον, ενίσχυση με ανθρώπινο δυναμικό και σύγχρονο τεχνολογικό εξοπλισμό του φοροεισπρακτικού μηχανισμού και κεντρικός συντονισμός του ελεγκτικού έργου, για να ελεγχθούν οι ανέλεγκτες υποθέσεις και οι μελλοντικές υποθέσεις προς έλεγχο. 
Όγδοον, εξοπλισμός των τελωνείων συνοριακών και εισαγωγής με τα απαραίτητα τεχνικά μέσα για την αντιμετώπιση του λαθρεμπορίου. 
Ένατον, ενοποίηση της νομοθεσίας περί ενδοομιλικών συναλλαγών σε ένα νομοθέτημα με πρόβλεψη για έλεγχο από το Υπουργείο Οικονομικών και με ειδική εκπαίδευση στελεχών του, αλλά και με αξιοποίηση στελεχών άλλων τομέων που ήδη έχουν εκπαιδευτεί. 
Όσον αφορά τώρα την ακίνητη περιουσία, προτείνουμε την αντικατάσταση από το 2013 του έκτακτου ειδικού τέλους ηλεκτροδοτούμενων δομημένων επιφανειών και του φόρου μεγάλης ακίνητης περιουσίας από ενιαίο προοδευτικό φόρο ακινήτων. 
Δεύτερον, εξέταση, υπαγωγής σε αυτοτελή φορολογία του ποσού της αποπληθωρισμένης υπεραξίας που προκύπτει από την πώληση ακινήτων ιδιωτών για ποσά πάνω από κάποιο όριο. 
Τρίτον, επανεξέταση του συντελεστή φόρου μεταβίβασης ακινήτων με βάση τα ισχύοντα στις περισσότερες χώρες της Ευρωπαϊκής Ένωσης. 
Τέταρτον, επέκταση της εφαρμογής των αντικειμενικών αξιών, όπου αυτές δεν υφίστανται. 
Και έρχομαι τώρα σε μία τελευταία δέσμη ειδικών προτάσεων, οι οποίες πιστεύω ότι είναι αρκετά ενδιαφέρουσες ξεκινώντας πρώτον, από την κατάργηση του Κώδικα Βιβλίων και Στοιχείων όχι με λόγια και σχέδια που ουσιαστικά τον μετονομάζουν και ενσωμάτωση ορισμένων αναγκαίων διατάξεων σε επιμέρους φορολογίες. 
Δεύτερον, επαναξιολόγηση των φόρων υπέρ τρίτων με σκοπό την κατάργησή τους για αποκατάσταση της ανταγωνιστικότητας και αποτροπή στρεβλώσεων στην αγορά. 
Τρίτον, επανεξέταση του συστήματος υποβολής δηλώσεων, βεβαίωσης και καταβολής του φόρου προστιθέμενης αξίας, καθώς και δυνατότητας μετάβασης σε καθεστώς ΦΠΑ πραγματικού χρόνου. 
Τέταρτον, εξίσωση του πετρελαίου θέρμανσης με το πετρέλαιο κίνησης που έχει ήδη νομοθετηθεί για πάταξη του λαθρεμπορίου και διαφυγόντων φορολογικών εσόδων, αλλά με ταυτόχρονη επιδότηση στη βάση γεωγραφικών, οικονομικών και κοινωνικών κριτηρίων. 
Πέμπτον, κατάργηση των επιτροπών διοικητικής επίλυσης φορολογικών διαφορών για διαφορές πάνω από συγκεκριμένο όριο και υπαγωγή των υποθέσεων προς συμβιβασμό στο θεσμό της φορολογικής διαιτησίας, στην οποία θα προσφεύγει ο φορολογούμενος πριν πάει στο δικαστήριο και χωρίς να εξαρτάται από το αν θα συναινέσει ο εκάστοτε Υπουργός. 
Έκτον, δημοσίευση στο διαδίκτυο των αποφάσεων της Επιτροπής Φορολογικής Διαιτησίας για να επιτευχθεί επιτέλους διαφάνεια και για να ξέρουμε πώς κλείνουν οι υποθέσεις.
Έβδομον, δυνατότητα ηλεκτρονικής υποβολής στοιχείων, μεταβολών και δικαιολογητικών από τους φορολογούμενους, για να σταματήσουν οι ουρές στις εφορίες. 
Όγδοον, επανεξέταση με τη συνεργασία του Υπουργείου Δικαιοσύνης του αδικήματος της μη καταβολής ληξιπρόθεσμων χρεών προς το δημόσιο που δημιουργήθηκαν από τη μη πληρωμή φόρων. Εφόσον για τη φοροδιαφυγή θα υπάρχει ξεχωριστή αυστηρή ποινική τιμωρία, η ποινικοποίηση των χρεών λειτουργεί στην πράξη ως προσωποκράτηση. Αυτό αντίκειται στην ισότιμη σχέση πολιτείας και φορολογούμενου. Είναι κάτι που θα το εξετάσουμε με το Υπουργείο Δικαιοσύνης και πιστεύουμε να καταλήξουμε στην καλύτερη ρύθμιση. 
Ένατον, επανεξέταση του καθεστώτος λήψης διασφάλισης μέτρων υπέρ του δημοσίου, ώστε να μην οδηγούνται οι επιχειρήσεις σε κλείσιμο εξαιτίας αυτών των μέτρων. 
Δέκατον, ίδρυση Διεύθυνσης Φορολογικών Μελετών στο Υπουργείο, με σκοπό την εκπαίδευση των υπαλλήλων σε τεχνικά θέματα και την εκπόνηση μελετών για εξειδικευμένα φορολογικά θέματα με τη συνδρομή των εφοριών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Σας περιέγραψα μερικές από τις πολλές πρωτοβουλίες που θα αναλάβουμε για να αλλάξουμε το φορολογικό μας σύστημα. 
Εγώ θα ήθελα να σας διαβεβαιώσω ότι δεν προτίθεμαι να αρκεστώ σε βελτιώσεις, αλλά υπόσχομαι ότι θα κάνω κάθε δυνατό για να αλλάξουμε αυτό το φορολογικό σύστημα και όχι απλώς να το διορθώσουμε. 
Τελειώνοντας, θα ήθελα να πω πως πιστεύω ότι το στοίχημα της οικονομικής προσαρμογής δεν πρόκειται να κερδηθεί από την πατρίδα μας αν δεν αλλάξουμε σε βάθος το φορολογικό μας σύστημα. Αν δεχόμαστε αυτήν την άποψη, πρέπει όλοι όσοι ασχολούμεθα με τα φορολογικά θέματα από οποιαδήποτε θέση να συμβάλλουμε στην προσπάθεια που το Υπουργείο θα επιχειρήσει με ολοκληρωμένες προτάσεις όπου χρειάζεται, αλλά και με γόνιμη και καλοπροαίρετη κριτική, όπου είναι αναγκαίο, ώστε να αποκτήσουμε επιτέλους ένα σύγχρονο φορολογικό σύστημα αντίστοιχο των όσων εφαρμόζουν προηγμένες χώρες. Αυτό το σύστημα θα καταστεί αποτελεσματικό εργαλείο για την έξοδο από την οικονομική κρίση και την επιβίωση της Ελλάδας και του ελληνικού λαού. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΜΑΥΡΑΓΑΝΗΣ",312
"141788"," Ευχαριστούμε τον κύριο Υπουργό. 
Το λόγο έχει ο Βουλευτής Κυκλάδων του ΣΥΡΙΖΑ κ. Συρμαλένιος Νικόλαος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141789"," Κύριε Πρόεδρε, κυρίες και κύριοι συνάδελφοι, θα ήθελα να πω εξαρχής ότι και από αυτό το Βήμα θα ήθελα να σφίξω το χέρι στους χιλιάδες Κυκλαδίτες και Κυκλαδίτισσες που για πρώτη φορά από την ίδρυση του ελληνικού κράτους έστειλαν Βουλευτή της Αριστεράς από τις Κυκλάδες. 
Είναι σαφές και ξεκάθαρο ότι αυτό το οποίο βγήκε αβίαστα από τις Προγραμματικές Δηλώσεις του Πρωθυπουργού με τη συμφωνία και των άλλων δύο κομμάτων της Συγκυβέρνησης, είναι το γενικό ξεπούλημα της χώρας, ένα γενικό ξεπούλημα με το οποίο σε λίγα χρόνια δεν θα υπάρχουν ακόμα και μεγάλες εκτάσεις της ελληνικής γης, ενώ θα υπάρχουν μόνο οι άνθρωποι οι οποίοι θα έχουν επιβιώσει από την τεράστια ανθρωπιστική κρίση την οποία βιώνουμε. 
Στα νησιά μας αυτό το γενικό ξεπούλημα μεταφράζεται με την πολιτική των fast track εκποιήσεων, όπου σε συνδυασμό με την προβλεπόμενη αναθεώρηση ακόμα και του νόμου Σουφλιά για το χωροταξικό του τουρισμού, θα πάμε στο απόλυτο ξεπούλημα ακτογραμμών, περιοχών φυσικού κάλους και βραχονησίδων στο όνομα της ανάπτυξης της λεγόμενης «σύνθετης τουριστικής κατοικίας», της λεγόμενης «παραθεριστικής κατοικίας» κατά τα πρότυπα του ισπανικού μοντέλου, με το οποίο ολόκληρες ακτογραμμές δομήθηκαν και σήμερα παραμένουν άδεια κτηριακά κουφάρια. 
Έτσι, το εναπομείναν συγκριτικό πλεονέκτημα των νησιών μας, που είναι το φυσικό περιβάλλον και το φυσικό τοπίο, θα παραδοθούν αμαχητί στα μεγάλα εργολαβικά και κατασκευαστικά συμφέροντα, γνωρίζοντας βεβαίως μία χωρίς επιστροφή περιβαλλοντική καταστροφή.
Το απαράμιλλο φυσικό περιβάλλον πρέπει να επαναλάβουμε ότι δεν είναι μόνο φυσικός πόρος, αλλά είναι και πολύτιμος οικονομικός πόρος, χάριν του οποίου υπήρξε και η αλματώδης τουριστική ανάπτυξη όλα τα τελευταία χρόνια στα νησιά μας. 
Προφανώς, η μείωση της τουριστικής ανάπτυξης τα τελευταία χρόνια και ιδιαίτερα του εσωτερικού τουρισμού οφείλεται στην τεράστια αφαίμαξη των εισοδημάτων, των μισθών, των συντάξεων, οφείλεται στην κατάργηση της εργατικής εστίας και στην παρεπόμενη κατάργηση του προγράμματος του κοινωνικού τουρισμού, οφείλεται στην τεράστια ύφεση που έχει οδηγήσει σε χιλιάδες λουκέτα μαγαζιά και μικρομάγαζα και σε εκατοντάδες χιλιάδες άνεργους. 
Άρα, για να υπάρξει τουριστική ανάπτυξη, πρώτη προϋπόθεση είναι η κατάργηση του μνημονίου που έφερε σε αυτήν την κατάσταση την ελληνική οικογένεια, που είναι αδύνατον μία τετραμελής οικογένεια να ταξιδέψει στα ελληνικά νησιά φέτος με τέτοιο κόστος που έχει να αντιμετωπίσει. 
Εφόσον μιλάτε για τουριστική ανάπτυξη και για ποιότητα τουρισμού, πώς αυτή η ποιότητα συνδυάζεται με απλήρωτους ξενοδοχοϋπαλλήλους σε μεγάλα νησιά με μεγάλες ξενοδοχειακές μονάδες, όπως είναι η Ρόδος και η Κως; Και αυτοί οι ξενοδοχοϋπάλληλοι έχουν να πληρωθούν από πέρυσι, ενώ ταυτόχρονα αντικαθίστανται από τους λεγόμενους μαθητευόμενους, που πέρα από κάθε νομοθεσία, χωρίς ασφάλιση και χωρίς καν κάρτα υγείας δουλεύουν στη θέση των ξενοδοχοϋπαλλήλων.
Πέραν αυτών, ο τουρισμός και οι μεταφορές προσώπων και εμπορευμάτων απαιτούν μια ριζικά διαφορετική πολιτική για την ακτοπλοΐα. Η ακτοπλοΐα σήμερα είναι ένα χώρος ολιγοπωλιακός, που τον λυμαίνονται λίγες ακτοπλοϊκές εταιρείες, με τιμές ακριβότερες απ’ όλες τις χώρες της Ευρωπαϊκής Ένωσης, χωρίς κεντρικό σχεδιασμό ούτε γραμμών ούτε ωραρίων, με εξαντλητικά ωράρια για τους εργαζόμενους. Είναι χαρακτηριστικό παράδειγμα ότι ιδίως στις δυτικές Κυκλάδες, το χειμώνα τουλάχιστον, υπάρχουν μόνο δύο με τρεις φορές δρομολόγια για τα νησιά μας, ενώ πολλά νησιά, όπως η Κίμωλος για παράδειγμα, μένουν απ΄ έξω από τις διαδρομές πλοίων, τα οποία περνούν σε απόσταση αναπνοής.
Οι λεγόμενες άγονες γραμμές δημοσίου συμφέροντος επιδοτούνται αδρά με 100 εκατομμύρια ευρώ, χωρίς όμως να ικανοποιούν το σχεδιασμό μεταξύ των γραμμών ενδοεπικοινωνίας και των κεντρικών γραμμών, αφήνοντας χωρίς εξυπηρέτηση τις πραγματικές ανάγκες μεταφοράς επιβατών και προϊόντων.
Ο ΣΥΡΙΖΑ εδώ και χρόνια έχει προτείνει να υπάρξει ενιαίο κέντρο αποφάσεων για τη χάραξη και το σχεδιασμό των δρομολογίων. Έχει προτείνει τη θεσμοθέτηση του μεταφορικού ισοδύναμου. Έχει προτείνει τη δημιουργία ενός δημόσιου κοινωνικού φορέα ακτοπλοΐας κατά τα πρότυπα των σκανδιναβικών χωρών, που θα αναλάβει κυρίως την ενδοεπικοινωνία, για να μπορέσει να υπάρξει εξυπηρέτηση των κατοίκων, των επισκεπτών και του τουρισμού. Αυτός ο δημόσιος φορέας μπορεί να χρηματοδοτηθεί, εφόσον το δημόσιο συμμετέχει ως κοινοπραξία με βάση αυτά τα οποία ρητά έχουν δηλώσει και επίτροποι από την Ευρωπαϊκή Ένωση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ο χρόνος με πιέζει. Είναι πολλά αυτά που ήθελα να πω και για τα νησιά και για την υγεία και για τα θέματα της βιώσιμης ανάπτυξης, αλλά θα κλείσω, για να σεβαστώ το χρόνο. 
Μιλήσατε για φορολογικό σύστημα. Δεν αναφέρατε ούτε καν αυτό που είχατε πει στη δέσμευση των τριών κομμάτων για τη μείωση του φόρου για τον επισιτισμό, του ΦΠΑ στο χώρο της εστίασης, όπως επίσης δεν αναφέρατε τίποτα για το εάν θα διατηρηθεί ο μειωμένος ΦΠΑ στο Αιγαίο, που ούτως ή άλλως έχει τεθεί σε αμφισβήτηση από το ίδιο το μνημόνιο. Τι θα κάνετε; Δεσμεύεστε ότι θα τον διατηρήσετε ή διά της διολισθήσεως προσπαθείτε να αποφύγετε τις δεσμεύσεις; Ο κόσμος στο Αιγαίο περιμένει μια ξεκάθαρη απάντηση.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΝΙΚΟΛΑΟΣ ΣΥΡΜΑΛΕΝΙΟΣ",488
"141790"," Σας ευχαριστούμε.
Το λόγο έχει ο κ. Κωνσταντίνος Τασούλας, Βουλευτής Ιωαννίνων της Νέας Δημοκρατίας, για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141791"," Κυρίες και κύριοι συνάδελφοι, παρακολουθώντας κανείς τις εξελίξεις του τελευταίου τριμήνου και τη συμπύκνωση των εξελίξεων τις τελευταίες ημέρες μετά το σχηματισμό Κυβερνήσεως, η οποία και άγεται ενώπιον της Εθνικής Αντιπροσωπείας για διαπίστωση της δεδηλωμένης, αντιλαμβάνεται ότι υπάρχουν και καλά και κακά νέα για τη χώρα, για το λαό της και για την προοπτική μας. 
Τα καλά νέα είναι ότι το τελευταίο τρίμηνο βαδίζουμε ανηφορικά, δύσκολα, αλλά βαδίζουμε έχοντας συνειδητοποιήσει τη δυσκολία της καταστάσεως. Και είναι καλό νέο αυτό, ιδίως εάν σκεφθεί κανείς ότι το βάδισμα που γινόταν τα τελευταία τριάντα χρόνια, μετά τη λεγόμενη Μεταπολίτευση, ήταν κυρίως βασισμένο σε ψευδαισθήσεις και αυταπάτες για την ισχύ της χώρας και για την πηγή ευημερίας της χώρας.
Τα κακά νέα είναι ότι αρκετοί από εμάς σ’ αυτήν την Αίθουσα δεν αντιλαμβάνονται το πρόβλημα της χώρας. Και όταν λέω ότι δεν αντιλαμβάνονται το πρόβλημα της χώρας, δεν παίρνω θέση πάνω στην ερμηνεία που ο καθένας έχει δικαίωμα να δώσει για την προέλευση του προβλήματος, που συνήθως είναι συνωμοτική για πολλούς, για άλλους είναι η μαρξιστική, για άλλους είναι πολύ πιο απλή, πιο σκέτη, πιο πεζή, όπως κατά τη δική μου άποψη, ότι δηλαδή το πρόβλημα της χώρας είναι η αδυναμία μας επί σειρά ετών να αντισταθούμε στο λαϊκισμό, ο οποίος εκφράζεται, δόξα τω Θεώ, και σήμερα μέσα σε αυτό το Κοινοβούλιο. Εν πάση περιπτώσει το ταρακούνημα το οποίο συνέβη στη χώρα τα τελευταία χρόνια έθεσε κάποιους από εμάς ενώπιον των ευθυνών μας -άλλους λιγότερο και άλλους περισσότερο- και πάντως προ των ευθυνών μας έναντι της αντιμετωπίσεως αυτού του θηρίου, που κατά τη γνώμη μου αποκαλείται λαϊκισμός. 
Καλά και κακά νέα, λοιπόν, σήμερα που η Κυβέρνηση πιστεύω ότι θα λάβει ψήφο εμπιστοσύνης. Συμπληρώνονται τα καλά νέα, εάν κανείς παρακολουθήσει με προσοχή ιδίως την ομιλία του Πρωθυπουργού, του κ. Σαμαρά, ο οποίος έθεσε με τρόπο απερίσπαστο και τρόπο ο οποίος είναι πέραν πάσης αμφιβολίας το πρόβλημα της χώρας και τους στόχους αυτής της Κυβερνήσεως με ειλικρίνεια και χωρίς καμμία ψευδαίσθηση. 
Ο κύριος Πρωθυπουργός, μιλώντας χθες στη Βουλή, είπε...","ΚΩΝΣΤΑΝΤΙΝΟΣ ΤΑΣΟΥΛΑΣ",493
"141792"," Προχθές.","ΣΠΥΡΙΔΩΝ ΧΑΛΒΑΤΖΗΣ",534
"141793"," Ήταν σαν να ήταν χθες. 
Ο Πρωθυπουργός, μιλώντας στη Βουλή, είπε ότι η χώρα χρειάζεται διόρθωση, αποκατάσταση ακραίων αδικιών -και είναι γνωστό σε όλους ποιες είναι αυτές οι ακραίες αδικίες, οι οποίες σημειώθηκαν μετά το Μάιο του 2010- και στροφή προς τον ιδιωτικό τομέα, προς τις επενδύσεις, προς την παραγωγικότητα, προς τις αποκρατικοποιήσεις. 
Αυτό το δίπτυχο, για να συνοψίσω –αδικώντας βέβαια- την ομιλία του κυρίου Πρωθυπουργού, είναι τα καλά νέα του ότι αυτή η Κυβέρνηση, η οποία στηρίζεται από τρία κόμματα, έχει αντιληφθεί την πραγματικότητα και είναι αποφασισμένη να δαμάσει αυτήν την πραγματικότητα, η οποία τα τελευταία δυόμισι χρόνια δυναστεύει τον ελληνικό λαό και κυρίως δυναστεύει τις προοπτικές του ελληνικού λαού και τη δυνατότητά του να ελπίζει βάσιμα για έξοδο από την κρίση.
Ο δικομματισμός, που για πολλούς ίσχυε στη χώρα μας, στα δικά μου μάτια έχει άλλη όψη. Ο δικομματισμός στην Ελλάδα δεν ισχύει θεσμικά. Διότι δεν μπορώ να αντιληφθώ πως, όταν οι πολίτες ψηφίζουν για παράδειγμα την Αριστερά ή το ΣΥΡΙΖΑ, είναι χειραφετημένοι και όταν δεν ψηφίζουν την Αριστερά, είναι εγκλωβισμένοι, παραπλανημένοι, τρομοκρατημένοι. 
Δεν μπορώ να αντιληφθώ ας πούμε, γιατί ο λαός που για πρώτη φορά από τη σύσταση ελληνικού κράτους βγάζει Βουλευτή της Αριστεράς στις Κυκλάδες έχει δίκιο τώρα και γιατί δεν είχε δίκιο επί εκατόν πενήντα χρόνια που δεν έβγαζε Βουλευτή της Αριστεράς στις Κυκλάδες. Εμένα μου φαίνεται ότι είχε δίκιο τα εκατόν πενήντα χρόνια, ας πούμε, που δεν έβγαζε Βουλευτή της Αριστεράς.
Θέλω να πω, δηλαδή, ότι πρέπει να ξεφύγουμε από κάποια στερεότυπα και να αντιληφθούμε ότι ο δικομματισμός που λέτε εσείς, δεν ήταν το ΠΑΣΟΚ και η Νέα Δημοκρατία, γιατί τότε θα πρέπει να παραδεχθούμε ότι ο λαός δεν ήταν ελεύθερος ή δεν ήταν ώριμος. Ο λαός είναι ώριμος διαρκώς και ο δικομματισμός στην πραγματικότητα ήταν η εναλλαγή στην εξουσία των κομμάτων που όταν κυβερνούσαν λεγόταν «αναβάλλοντες» και όταν δεν κυβερνούσαν, συμπεριλαμβανομένης και της Αριστεράς, που συνεχίζει το τροπάριό της, ήταν «καταγγέλλοντες». Αυτά ήταν τα δύο κόμματα που κυβέρνησαν τη χώρα τα τελευταία χρόνια. Οι «αναβάλλοντες» και οι «καταγγέλλοντες». Αυτός ήταν ο δικομματισμός ο οποίος βύθισε τη χώρα σε μία κρίση και όχι η Λέσχη Μπίλντεμπεργκ ή όλες αυτές οι φαντασιώσεις οι οποίες είναι ανάγνωσμα προσφιλές, αλλά δεν βοηθούν στο να βγούμε από την κρίση. Σήμερα αυτός ο δικομματισμός καταρρέει και στη θέση του, εάν κρίνω καλά από τις δηλώσεις του κυρίου Πρωθυπουργού και των κυρίων Υπουργών, αναδύεται ένας νέος δικομματισμός, τουλάχιστον όσον αφορά στο σκέλος της Κυβερνήσεως. Στη θέση των «αναβαλλόντων» φαίνεται ότι έχουμε εκείνους οι οποίοι είναι αποφασισμένοι να πράξουν. Και αν κρίνω από κάποιες ώριμες τοποθετήσεις συναδέλφων της Αντιπολιτεύσεως, βλέπω ότι στις θέσεις των «καταγγελλόντων» είναι κάποιοι οι οποίοι είναι αποφασισμένοι να προτρέψουν. Εάν, λοιπόν, στη θέση του θανόντος δικομματισμού «αναβάλλοντες-καταγγέλλοντες» δημιουργήσουμε τον δικομματισμό «πράττοντες-προτρέποντες» θα είναι πολύ πιο εύκολο απ’ ό,τι φανταζόμαστε, η χώρα να βγει από την κρίση. Αρκεί να το πιστέψουμε. Και επειδή ένας συνάδελφος προηγουμένως μίλησε για τους πατέρες της Ευρωπαϊκής Ένωσης, τελειώνω και κατεβαίνω από το Βήμα, κάνοντας χρήση ενός ποιήματος του Κωστή Παλαμά που έχει τον τίτλο «Πατέρες» και που παρουσιάζει, νομίζω, αυτό το οποίο έχουμε μπροστά μας και αυτή την απόφαση που πρέπει να πάρουμε. Διερωτάται σε αυτό το ποίημα που έγραψε το 1915 ο εθνικός μας ποιητής εάν μπροστά μας είναι ένας «όρθρος θαμπός χρυσής αυγής καθάριας ή κάποιο ανάδομα στερνό στο σβήσιμο μιάς φλόγας». Εμείς θα διαλέξουμε εάν θα είμαστε αυτός ο όρθρος, ο καινούργιος ή θα είμαστε μία τελευταία αναλαμπή μιας φωτιάς που πάει να σβήσει».","ΚΩΝΣΤΑΝΤΙΝΟΣ ΤΑΣΟΥΛΑΣ",493
"141794"," Το 1923 το έγραψε.","ΣΠΥΡΙΔΩΝ ΧΑΛΒΑΤΖΗΣ",534
"141795"," Το 1915.
Αυτή η Βουλή νομίζω μπορεί να διαλέξει και ήδη δίνοντας τη δεδηλωμένη έχει διαλέξει. Νομίζω ότι ο ελληνικός λαός θα μας κρίνει όλους, εμείς έχουμε πάρει τις αποφάσεις μας, επιλέγουμε να είμαστε με τη μεριά της ευθύνης, επιλέγουμε να είμαστε κατά του λαϊκισμού και δίνουμε ψήφο εμπιστοσύνης στην Κυβέρνηση Σαμαρά.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΤΑΣΟΥΛΑΣ",493
"141796"," Ευχαριστούμε τον κ. Τασούλα.
Τον λόγο έχει ο κ. Βαρεμένος, Βουλευτής Αιτωλοακαρνανίας του ΣΥΡΙΖΑ για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141797"," Κύριοι Βουλευτές, για πρώτη φορά και τέτοια ώρα, θα μπορούσα να απευθυνθώ ονομαστικά στον καθένα σας. Τέλος πάντων, αυτό δεν είναι τίποτε μπροστά στη θανάσιμη περιδίνηση που έχει περιέλθει η χώρα μας τα δύο τελευταία χρόνια. 
Στην τελευταία Σύνοδο Κορυφής της Ευρωπαϊκής Ένωσης, που εμείς λέγαμε ότι εάν είχε εκλεγεί ο ΣΥΡΙΖΑ, η Ελλάδα θα ήταν στο επίκεντρο του ενδιαφέροντος και των διεργασιών, αντιθέτως η απουσία της χώρας μας ήταν εκκωφαντική. Το ηγετικό κλαμπ της Ένωσης προσπέρασε την Ελλάδα με τον απλό χαρακτηρισμό «ειδική περίπτωση», πράγμα που σημαίνει ότι την κατέταξε σε μία ιδιόμορφη ευρωπαϊκή «Σπιναλόγκα». Κατά την προσωπική μου γνώμη αυτό σημαίνει ντεφάκτο μερική ακύρωση της ιδιότητάς μας ως μέλος της Ένωσης. Σε αυτή, λοιπόν, τη Σπιναλόγκα συνεχίζονται τα σκληρά πειράματα τα οποία δεν είναι μόνο οικονομικά, εργασιακά, κοινωνικά και πολιτικά, είναι όπως κατέδειξε με τη σημαντική παρέμβασή του χθες ο κ. Παυλόπουλος και πειράματα κατάργησης του ίδιου του ευρωπαϊκού νομικού κεκτημένου, με σκοπό την εκθεμελίωση εργασιακών και άλλων δικαιωμάτων.
 Ο κύριος Πρωθυπουργός, πριν τις Προγραμματικές Δηλώσεις, έσπευσε να στείλει μία επιστολή, με την οποία διακήρυσσε την ιδιοκτησία επί του προγράμματος προσαρμογής. Και με τις προγραμματικές δηλώσεις καταλάβαμε ότι ιδιοκτησία του προγράμματος προσαρμογής σημαίνει απώλεια της ιδιοκτησίας της χώρας επί της δημόσιας περιουσίας. 
Είπε προηγουμένως νομίζω ο κ. Κακλαμάνης, να εξοπλισθεί ο κύριος Υπουργός Οικονομίας με τα επιχειρήματα που παρέθεσε ο κ. Παυλόπουλος. Και το ερώτημα είναι προς τι; Αφού ο Υπουργός Οικονομίας έσπευσε κατηγορηματικά και κάθετα με την συνέντευξή του στους «FINANCIAL TIMES» να πει ότι δεν υπάρχει κανένα περιθώριο διαπραγμάτευσης. Και τίθεται το ερώτημα. Όταν αυτό το λέει apriori ο Έλληνας Υπουργός Οικονομικών, ποιον λόγο έχει αυτός που κάθεται απέναντι στο τραπέζι της διαπραγμάτευσης να μετακινηθεί έστω και κατά μία ίντσα από τις άκαμπτες θέσεις του;
Ένα άλλο μεγάλο θέμα που προέκυψε με τις δηλώσεις του Υπουργού Οικονομικών είναι η τεράστια διεσπαρμένη, μάλιστα, με μπόλικο κυνισμό απόσταση μεταξύ προεκλογικών εξαγγελιών και μετεκλογικής πρακτικής που θέτει το ερώτημα αν πράγματι έχουμε υφαρπαγή της ψήφου του ελληνικού λαού και ελπίζω αυτό ο κ. Τασούλας να μη το θεωρεί λαϊκίστικο. 
Σε αυτές τις συνθήκες του μνημονιακού καιάδα είναι προφανές ότι δεν μπορεί να ασκηθεί εξωτερική πολιτική ανεξάρτητου κράτους. Και δεν είναι κατανοητές οι εξαγγελίες περί νέων δογμάτων στην εξωτερική πολιτική, οι οποίες μοιάζουν ανεδαφικές αν όχι και κρίση ανεξήγητου μεγαλείου. 
Ως προς την αμυντική θωράκιση της χώρας πρέπει να πούμε ότι αυτή προσδιορίζεται από την εξής εύθραυστη ισορροπία. Από τη μία η οικονομική καταρράκωση δεν την αφήνει άθικτη και από την άλλη, το πείσμα των ανδρών των ενόπλων δυνάμεων και του ελληνικού λαού, ένα πείσμα που πηγάζει και από το θιγμένο αίσθημα περηφάνιας και αξιοπρέπειας. 
Κύριοι Βουλευτές, ούτε Ελλάδα ούτε οικονομία ούτε άμυνα υπάρχει μόνο με αριθμούς, χωρίς ανθρώπους. Επιτρέψτε μου σε αυτό το σημείο να σας μεταφέρω την εξομολόγηση ενός πατέρα από το Παναιτώλιο της Αιτωλοακαρνανίας. Μου είπε ότι το Πάσχα σούβλιζε το αρνί και έκλαιγε διότι η κόρη του υπηρετεί στο Αφγανιστάν. Μου περιέγραψε μάλιστα τις περικοπές που έκαναν στον μισθό της. Η Ελλάδα, λοιπόν, που δεν έχει να θρέψει τα παιδιά της, στέλνει υποτιμημένες ζωές στο Αφγανιστάν, στο όνομα της υπηρεσίας άραγε ποιών ιδανικών και ποιας πολιτικής; Και ποιο είναι άραγε το αντίκρισμα αυτής της πολιτικής. 
Είναι γεγονός ότι η κατάσταση έχει φτάσει στο απροχώρητο. Εάν συνεχιστεί θα έχουμε εικόνες αποκάλυψης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω να υπογραμμίσω κύριοι Βουλευτές ότι ο ΣΥΡΙΖΑ δεν επενδύει στην καταστροφή. Αν είναι να έρθει, θα έρθει επειδή ο λαός αναγνωρίζει τον ιστορικό του ρόλο και το γεγονός ότι στέκεται αταλάντευτα στο πλευρό του δοκιμαζόμενου λαού. Ακούω επίσης κατά καιρούς τον κ. Βενιζέλο να λέει ότι καραδοκεί ο ΣΥΡΙΖΑ και δεν καταλαβαίνω τι εννοεί; Τι είναι άραγε ο ΣΥΡΙΖΑ; Μήπως είναι μία σέχτα κρυμμένη σε κάποιο θάμνο; Δεν είναι ένα κόμμα -δεν λέω μεγάλο- που απέσπασε την επιδοκιμασία του 27% του ελληνικού λαού; Και μήπως παρακαλώ αυτή η αντιμετώπιση υποκρύπτει περιφρόνηση της λαϊκής θέλησης; Και καταλήγω, κύριοι Βουλευτές, λέγοντας ότι σε αυτή τη δραματική κατάσταση το αίτημα για αλληλεγγύη αποκτά υπόσταση υψίστης πολιτικής προτεραιότητας. Ανεξάρτητα τι θα κάνει ο καθένας ξεχωριστά, ανάλογα με τις δυνάμεις του, πρέπει να αναπτυχθεί μία συλλογική δράση αλληλεγγύης, η οποία θα έχει την μορφή μιας μεγάλης κοινωνικής συμμαχίας και θα καλύπτεται από ένα πολιτικό υποκείμενο εμείς λέμε ότι θα είναι μία πλατιά παράταξη αριστερή, ριζοσπαστική, πατριωτική.
Θέλω να εξηγήσω το τελευταίο λέγοντας ότι η πατρίδα δεν ανήκει μόνο σε αυτούς που την επικαλούνται δημαγωγικά είτε για να διχάσουν το λαό. Ανήκει σε εκείνους που την υπερασπίζονται στις πιο κρίσιμες στιγμές της ιστορίας και αυτός είναι ένας αγώνας που δεν σταματάει ποτέ. Συνεχίζεται...
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΒΑΡΕΜΕΝΟΣ",54
"141798"," Ευχαριστούμε τον κ. Βαρεμένο.
Η κ. Κεφαλογιάννη, Υπουργός Τουρισμού, έχει το λόγο για δέκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141799"," Κυρίες και κύριοι συνάδελφοι, έχω την τιμή να σας απευθύνομαι από το Βήμα της Βουλής εκπροσωπώντας το αυτόνομο πλέον Υπουργείο Τουρισμού. Ένα στόχο που αποτελούσε κεντρική προεκλογική μας δέσμευση και δέσμευση του ίδιου του σημερινού Πρωθυπουργού Αντώνη Σαμαρά και τον υλοποιήσαμε αμέσως ώστε να πάρουμε σύγχρονες, ισχυρές θεσμικές βάσεις στην άσκηση τουριστικής πολιτικής στη χώρα. 
Ανάλογα αναλαμβάνουμε την τεράστια ευθύνη να προχωρήσουμε σε όλους τους στόχους μας, σε μία πρωτοφανούς δυσκολίας συγκυρία για τη χώρα, σχηματίσαμε κυβέρνηση εθνικής συνεννόησης. Συμφωνήσαμε οι μετέχοντες σε αυτή την ανάγκη να εγγυηθούμε σταθερή διακυβέρνηση και γρήγορη έξοδο από το καθεστώς της πολιτικής και οικονομικής αβεβαιότητας των τελευταίων μηνών, αντιμετώπιση της κρίσης με τη δημιουργία θέσεων εργασίας και την εγγύηση ρευστότητας στην αγορά αναθεώρηση των δυσμενών όρων της δανειακής σύμβασης για να μπορέσει η Ελλάδα να επιστρέψει στην ανάπτυξη χωρίς να διακινδυνεύσει ούτε στο ελάχιστον την ευρωπαϊκή προοπτική της. 
Αυτό το βασικό πλαίσιο-στόχο θέσαμε και ξεκινήσαμε αμέσως δουλειά για να το πετύχουμε. Δεν υπάρχει περιθώριο καμμίας παρέκκλισης, καμμίας καθυστέρησης και αυτό είναι σαφές. Οι ανάγκες είναι πολλές, τα προβλήματα μεγάλα, οι κίνδυνοι ορατοί για την οικονομία και για την κοινωνία. Οφείλουμε και θα το κάνουμε να κινηθούμε γρήγορα με πράξεις και απτά αποτελέσματα. Και στον τουρισμό επιβάλλεται να κινηθούμε γρήγορα και αποτελεσματικά. Άλλωστε, σε περιβάλλον κρίσης, όταν αυξάνεται η ανεργία στερεύει η αγορά και υπάρχει τέτοια οξυμένη ανάγκη να εισρεύσουν έσοδα οφείλουμε να επενδύσουμε στα συγκριτικά μας πλεονεκτήματα. Να τονώσουμε την ανταγωνιστικότητα, να βελτιώσουμε την ποιότητα, να εντατικοποιήσουμε την ανάδειξη και προβολή τους. Δεν υπάρχει άλλος δρόμος. Η ανάπτυξη του τουρισμού για την Ελλάδα είναι μονόδρομος για την ανάπτυξη της οικονομίας και για την κοινωνική συνοχή, ιδίως σε αυτή την κρίσιμη περίοδο. 
Δυστυχώς, αυτό δεν είχε γίνει αντιληπτό στο διάστημα της προηγούμενης διακυβέρνησης, όχι στο βαθμό που θα έπρεπε για να λειτουργήσει πραγματικά ο τουρισμός ως μοχλός ανάκαμψης. Η δυναμική των αυξημένων αφίξεων του 2011 δεν μπόρεσε να έχει συνέχεια γιατί ήταν συγκυριακή και εξαρτημένη από εξωγενείς παράγοντες. Η διαφήμιση του τουριστικού προϊόντος ατόνησε, η Επιτροπή Διαχείρισης Κρίσεων στον Τουρισμό έμεινε ανενεργή, οι πόροι του ΕΣΠΑ παρέμειναν παγωμένοι, απαξιώθηκε δραματικά στη διεθνή αγορά η εικόνα της χώρας, κατέρρευσε κυριολεκτικά ο εσωτερικός τουρισμός. 
Αυτή την εικόνα που σας περιγράφω είμαστε εδώ για να την αλλάξουμε και θα το κάνουμε. Βήμα – βήμα η Ελλάδα μπορεί και αλλάζει. Αφήνουμε πίσω τις άσχημες εικόνες, αλλάζουμε κεφάλαιο, επιστρέφουμε στη δουλειά. Αυτό θα πρέπει να είναι και το μήνυμά μας στο εξωτερικό. Μήνυμα αποφασιστικότητας και αλλαγών. Μήνυμα της Ελλάδας που μπορεί και ξεπερνάει τις δυσκολίες.
Κυρίες και κύριοι συνάδελφοι, σύμφωνα με έρευνα του Ξενοδοχειακού Επιμελητηρίου Ελλάδας η μέχρι τώρα πορεία της τουριστικής δραστηριότητας είναι καθοδική. Συνολικά οι εκτιμήσεις για τη χρονιά που διανύουμε δεν είναι ιδιαίτερα ενθαρρυντικές. Ο κλάδος έχει υποστεί σημαντικά πλήγματα. Το μεγάλο, λοιπόν, και κρίσιμο ζητούμενο είναι τώρα να ξεμπλοκάρουμε τα εμπόδια που έχουν μπει στην ανάπτυξή του. Δεν μπορούμε να κάνουμε θαύματα προφανώς, δεν αλλάζουν όλα από τη μία μέρα στην άλλη, μπορούμε όμως, να κάνουμε άμεσης απόδοσης βελτιωτικές κινήσεις που θα περιορίσουν τη ζημιά και θα αυξήσουν το ρεύμα του τουρισμού, εσωτερικού και εξωτερικού της τελευταίας στιγμής. Ήδη η πολιτική σταθερότητα που προέκυψε από τις εκλογές της 17ης Ιουνίου έφερε τα πρώτα θετικά μηνύματα. Παράλληλα, μπορούμε και θα κάνουμε άμεσα ένα σφιχτό σχεδιασμό με επιλεγμένες κινήσεις για να καλύψουμε τα υφιστάμενα κενά και να εγγυηθούμε θετικές επιδόσεις για την επόμενη χρονιά. Αυτό είναι το μεγάλο διπλό στοίχημα που έχουμε μπροστά μας. Το 2012 να κλείσει με τις λιγότερες δυνατές απώλειες και αρχής γενομένης από το 2013 να ξεκινήσει και πάλι η σταθερή, μακροπρόθεσμη, βιώσιμη άνοδος για τον ελληνικό τουρισμό. 
Απόλυτη ανάγκη είναι να θέσουμε συγκεκριμένες προτεραιότητες. Ξεχωρίζω ανάμεσα σε δύο επίπεδα εκείνες που εξυπηρετούν το βραχυπρόθεσμο στόχο κι εκείνες που θα μας επιτρέψουν στο άμεσο μέλλον να μιλάμε για ανάκαμψη της Ελλάδας και καθιέρωσή της ανάμεσα στους ανταγωνιστικότερους, πιο σύγχρονους και ελκυστικούς προορισμούς διεθνώς. Στο πρώτο επίπεδο ή αλλιώς για τις επόμενες δέκα εβδομάδες θέτουμε άμεσα σε λειτουργία σχέδιο δράσης άμεσης εφαρμογής επτά συγκεκριμένων κινήσεων. 
Επτά δράσεις σε δέκα εβδομάδες, πάντα με τα ελάχιστα μέσα που μας δίνει η εξαιρετικά δύσκολη δημοσιονομική μας κατάσταση χωρίς την ελάχιστη σπατάλη με απόλυτο σεβασμό στον Έλληνα φορολογούμενο. 
Πρώτον, με την προβολή του ελληνικού τουρισμού στο εξωτερικού προπαντός στις αγορές πρώτης προτεραιότητας όπως είναι η Γερμανία, Αγγλία, Σκανδιναβία και παράλληλα στις αγορές υψηλού ενδιαφέροντος για τη χώρα όπως είναι η Βόρεια Αμερική, η Ρωσία και η Κίνα. 
Δεύτερον, άμεση λειτουργία της Επιτροπής Διαχείρισης Κρίσεων. 
Τρίτον, ενεργοποίηση των προγραμμάτων κοινωνικού τουρισμού που αποτελούν καθοριστική προϋπόθεση για την αναθέρμανση του εσωτερικού τουρισμού και την εγγύηση ρευστότητας στην αγορά. Το πρόγραμμα «Τουρισμός για όλους» υπογράφηκε προχθές και ενεργοποιείται την προσεχή εβδομάδα με στόχο να κινήσουμε την εσωτερική αγορά που βρίσκεται σε κατάρρευση. 
Τέταρτον, δρομολόγηση της θεσμοθετημένης κοινής εταιρείας μάρκετινγκ, με τη σύμπραξη δημόσιου και ιδιωτικού τομέα.
Πέμπτον, επιτάχυνση και απλοποίηση των διαδικασιών έκδοσης βίζας σε συνεργασία, βέβαια, με το Υπουργείο Εξωτερικών.
Έκτον, δομική ανασυγκρότηση του Υπουργείου Τουρισμού, αλλά και του ΕΟΤ με συγκέντρωση των απαραίτητων αρμοδιοτήτων έτσι ώστε να μπορέσουν να λειτουργήσουν αποτελεσματικά χωρίς αγκυλώσεις και αδυναμίες στις τεράστιες θεσμικές ανάγκες του τουρισμού. 
Έβδομον, σύναψη συμφωνίας κοινωνικής ειρήνης. Δεν μπορούμε να ελπίζουμε σε αναστροφή του κλίματος για τον τουρισμό μέσα σε συνθήκες κοινωνικής πόλωσης. Είδαμε τι συμβαίνει σε αντίθετη περίπτωση. 
Πρέπει κι εσείς, κύριοι συνάδελφοι της Αντιπολίτευσης, να αναλάβετε τώρα την ευθύνη σας για την ανάκαμψη της οικονομίας, την επιβίωση των τουριστικών επιχειρήσεων, την εισροή εσόδων και τη δημιουργία θέσεων εργασίας. Το έχω πει πολλές φορές και το επαναλαμβάνω. Ο τουρισμός είναι για την Ελλάδα εθνική υπόθεση. Δεν είναι ευθύνη μόνο της εκάστοτε κυβέρνησης. Όλοι οφείλουμε να τον προστατεύσουμε και να τον θωρακίσουμε, ειδικά στη σημερινή τόσο κρίσιμη συγκυρία. 
Αυτή την συνευθύνη σας καλώ να συμφωνήσουμε τώρα στη Βουλή στη βάση ενός νέου συμβολαίου για την κοινωνική ειρήνη και την ομαλότητα. Ας κάνουμε το πρώτο βήμα. Ας στείλουμε το μήνυμα ότι αλλάζουμε, ότι μπορούμε από κοινού να προστατεύσουμε τους παραγωγικούς μας πόρους χωρίς αντιπαλότητες. 
Πρέπει να γνωρίζετε ότι αυτή τη στιγμή οι καλύτεροι διαφημιστές του ελληνικού τουρισμού θα είναι όσοι επισκέπτες μας γυρίσουν στις πατρίδες τους και στείλουν το μήνυμα ότι η Ελλάδα είναι ασφαλής και φιλόξενη χώρα. Είναι στο χέρι όλων μας να το πετύχουμε. Οφείλουμε -και θα το κάνουμε- να ταυτίσουμε και πάλι τον τόπο μας με θετικά μηνύματα αισιοδοξίας, δημιουργικότητας, κοινωνικής ειρήνης, θέλησης για εξέλιξη και πρόοδο σε όλα τα επίπεδα. 
Περνάω στο δεύτερο φάσμα των μέτρων μακροπρόθεσμης απόδοσης, δηλαδή, την εκπόνηση μιας σύγχρονης στρατηγικής για τον τουρισμό με ορίζοντα δεκαετίας. Ένα εθνικό σχέδιο που θα ξεπερνάει τα όρια μιας κυβερνητικής θητείας ή ενός υπουργού και θα μπορεί να υπηρετήσει σε βάθος την ανάκαμψη του τουρισμού ως εθνική υπόθεση υψίστης σημασίας. Στόχος η μεγιστοποίηση του τουριστικού εισοδήματος και η μετατροπή της Ελλάδας σε παγκόσμια ισχυρή τουριστική δύναμη. Ένα τέτοιο εθνικό σχέδιο θα στηρίζεται σε τέσσερις βασικές αρχές. Στην ενίσχυση της επιχειρηματικότητας αποτελεσματικότητας με διευκόλυνση των επενδύσεων. Στην ανάπτυξη ενός σύγχρονου θεσμικού πλαισίου για τον τουρισμό και τις ειδικές μορφές του. Στη διασφάλιση της ποιότητας στις υποδομές και στις υπηρεσίες του τουρισμού. Στην επένδυση στο ανθρώπινο δυναμικό της πατρίδας μας.
Όλα τα παραπάνω προϋποθέτουν βαθιές τομές και αλλαγές. Χαρακτηριστικό παράδειγμα ο τρόπος με τον οποίο αδειοδοτείται η τουριστική επένδυση ή ο τρόπος με τον οποίο φορολογείται η τουριστική επιχείρηση. Σταθερή και απλή φορολόγηση από τη μία, μείωση της γραφειοκρατίας με απλοποίηση των διαδικασιών από την άλλη και ξεκαθάρισμα αρμοδιοτήτων στην αδειοδότηση. Είναι τα πρώτα βήματα που θα γίνουν. Με αυτόν τον τρόπο θα καταφέρουμε επιτέλους να προσελκύσουμε υψηλού επιπέδου επενδύσεις που τόσο έχει ανάγκη η ελληνική οικονομία. 
Παράλληλα θέλουμε να κινηθούμε άμεσα για να καλύψουμε χρόνιες αδυναμίες που βαρύνουν το τουριστικό προϊόν μας. Γίνομαι πιο συγκεκριμένη. Αξιοποίηση των παγωμένων κονδυλίων του ΕΣΠΑ για τον εκσυγχρονισμό των τουριστικών υπηρεσιών και τουριστικών εγκαταστάσεων. Διαμόρφωση κανονιστικού πλαισίου για με τις ειδικές μορφές τουρισμού με ιδιαίτερη έμφαση σε κρίσιμες για τη χώρα ειδικές μορφές του όπως είναι ο πολύ σημαντικός ιατρικός τουρισμός, το γκολφ, ο θρησκευτικός τουρισμός, ο ιαματικός τουρισμός, ο συνεδριακός τουρισμός ή ο θαλάσσιος τουρισμός που πλήττεται σημαντικά από την κρίση και χρειάζεται άμεση αναβάθμιση των υφιστάμενων μαρίνων και σίγουρα κατασκευή νέων. 
Ιδιαίτερα για την ανάπτυξη της κρουαζιέρας, χρειάζεται και εδώ η αναβάθμιση λιμένων, πέραν του Πειραιά, ως home porting λιμανιών κρουαζιέρας και άλλωστε η άρση του καμποτάζ –που τόσο πολύ παλέψαμε να γίνει- ανοίγει μεγάλες προοπτικές για την κρουαζιέρα. 
Ακόμη, απολύτως απαραίτητα βήματα στον μακροπρόθεσμο σχεδιασμό μας αποτελούν η αναθεώρηση του χωροταξικού σχεδιασμού για τον τουρισμό, με ξεκάθαρους κανόνες και όρους για την ανάπτυξη των τουριστικών δραστηριοτήτων σε διάφορες περιοχές της χώρας, η θέσπιση νέου επενδυτικού νόμου, η διαμόρφωση στρατηγικής αερομεταφορών, η αναβάθμιση της τουριστικής εκπαίδευσης που περιλαμβάνει και το ριζικό επανασχεδιασμό του ΟΤΕΚ. 
Στοχεύουμε παράλληλα, μέσω του ΕΣΠΑ, να εξασφαλίσουμε πόρους για την επιμόρφωση των εργαζομένων σε ξενοδοχειακές επιχειρήσεις εκτός τουριστικής περιόδου, όταν εντάσσονται στο ταμείο ανεργίας. 
Τέλος, είμαστε αποφασισμένοι να πετύχουμε την εξέλιξη του τουριστικού μας μοντέλου με ριζικό επανασχεδιασμό του τουριστικού μας προϊόντος, να εξελίξουμε δηλαδή το μοντέλο ήλιος και θάλασσα με σκοπό τον περιορισμό της εποχικότητας του ελληνικού τουρισμού. 
Κυρίες και κύριοι συνάδελφοι, τα πολλά τελευταία χρόνια η πολυνομία και οι αποσπασματικές νομοθετικές παρεμβάσεις για θέματα τουρισμού έχουν δημιουργήσει ένα προβληματικό περιβάλλον με αδυναμίες, κενά και χαώδεις διατάξεις. Είναι επιτακτική η ανάγκη μιας δυναμικής και στοχευμένης νομοθετικής παρέμβασης με ένα νομοσχέδιο που θα εισάγει το νέο, εκσυγχρονισμένο και απλουστευμένο θεσμικό πλαίσιο για τον τουρισμό. Στους αμέσως επόμενους μήνες θα κατατεθεί στη Βουλή πολυνομοσχέδιο που θα λύνει χρόνια προβλήματα και παθογένειες του κλάδου. Η εποχή των λοιπών διατάξεων και των ευκαιριακών προσεγγίσεων έχει περάσει ανεπιστρεπτί για τον ελληνικό τουρισμό. 
(Στο σημείο αυτό κτυπά το κουδούνι λήξεως του χρόνου ομιλίας της κυρίας Υπουργού)
Επιτρέψτε μου στο σημείο αυτό και πριν κλείσω να αναφερθώ ξεχωριστά στην Αθήνα και τη μετατροπή της ξανά σε ελκυστικό τουριστικό προορισμό. Ο στόχος είναι εξαιρετικά φιλόδοξος, όμως δεν έχουμε κανένα περιθώριο να μην τον πετύχουμε.","ΟΛΓΑ ΚΕΦΑΛΟΓΙΑΝΝΗ",222
"141800"," Κυρία Υπουργέ, παράκληση –αν μπορείτε- να μην επεκταθείτε περισσότερο από το χρόνο σας, γιατί θα χρειαστεί μετά να μειώσουμε το χρόνο για όλους τους Υπουργούς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141801"," Μέσα στην επόμενη διετία η Αθήνα θα πρέπει να έχει ανακάμψει. Για το λόγο αυτό αναζητούμε άμεσα τη συνεργασία όλων των εμπλεκόμενων Υπουργείων και φορέων για την πάταξη της εγκληματικότητας, την αντιμετώπιση του μεταναστευτικού, τη σταδιακή αναβάθμιση του αστικού χώρου με αναπλάσεις και αξιοποιήσεις, την κοινωνική ηρεμία με έξοδο της πρωτεύουσας από την ομηρία των διαδηλώσεων και τέλος για την αναθέρμανση της εμπορικής ζωής του κέντρου που τα τελευταία δύο χρόνια είναι σε πλήρη καταστολή. 
Κλείνω, κυρίες και κύριοι συνάδελφοι, λέγοντας ότι αυτή η Κυβέρνηση πιστεύει στην αναπτυξιακή δυναμική που έχει ο τουρισμός και θα τον στηρίξει με κάθε τρόπο. Οι στόχοι που βάλαμε είναι σύνθετοι. Έχουμε πολλή δουλειά μπροστά μας. Τίποτα δεν θα γίνει από τη μια μέρα στην άλλη και τίποτα δεν μπορεί να γίνει με μαγικό τρόπο. 
Θα γίνουν τομές, θα δοθούν λύσεις σε κρίσιμα προβλήματα, θα αναζητηθούν συνέργειες και συνεργασίες για να ξεπεραστούν πολλά προβλήματα συναρμοδιοτήτων. Μέσα από τη συνεννόηση θα μπορέσουμε να εξασφαλίσουμε τον εθνικό μας στόχο: τη μακροπρόθεσμη, βιώσιμη ανάπτυξη του τουρισμού και μαζί την ανάκαμψη της οικονομίας μας. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΟΛΓΑ ΚΕΦΑΛΟΓΙΑΝΝΗ",222
"141802"," Ευχαριστούμε και εμείς. 
Το λόγο έχει ο κ. Κουκουλόπουλος, Βουλευτής του ΠΑΣΟΚ στο Νομό Κοζάνης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141803"," Κύριε Πρόεδρε, κυρίες και κύριοι συνάδελφοι, το βάθος της κρίσης, η έκταση των προβλημάτων που βιώνουν οι συμπατριώτες μας, όλοι ανεξαίρετα, κυρίως οι ασθενέστερες ομάδες και κυρίως και πάνω απ’ όλα η νέα γενιά, η πύκνωση του χρόνου που βιώνουν όλοι οι Έλληνες –και τη βιώσαμε ιδιαίτερα όσοι είχαμε την τύχη ή την ατυχία να είμαστε τα προηγούμενα δυόμισι χρόνια στη Βουλή- επιτάσσουν και επιβάλλουν ψυχραιμία, ηρεμία και νηφαλιότητα. Είναι δύσκολο σε περιόδους κρίσης να ξεχωρίσει κανείς το μείζον από το δευτερεύον. 
Πιστεύω πως όλοι θα συμφωνήσουμε –και όλοι σε αυτή την Αίθουσα- ότι η περίοδος που διανύουμε τα τελευταία δύο-δυόμισι χρόνια αλλά και τώρα χαρακτηρίζεται από μία λέξη: τη λέξη ευθύνη και τα παράγωγά της. Ποιος ευθύνεται για την κρίση, πώς καταλογίζονται οι ευθύνες και γιατί δεν τιμωρείται κανείς, αλλά και τι ευθύνη αναλαμβάνει ο καθένας για το ξεπέρασμα της κρίσης. 
Κάποιοι –και ήταν απολύτως σαφές χθες στις ομιλίες των πολιτικών Αρχηγών- καβάλα στα ποσοστά των εκλογών παριστάνουν τους πρωτοεμφανιζόμενους στη Βουλή και προτιμούν μόνο το πρώτο σκέλος των ευθυνών, δηλαδή να αποδίδουν μονομερώς την ευθύνη, μιας και οι ίδιοι –ξαναλέω- παριστάνουν τους πρωτοεμφανιζόμενους. Αν πραγματικά κάποιοι είναι πρωτοεμφανιζόμενοι, τότε ισχύει το «ο αναμάρτητος πρώτος τον λίθον βαλέτω». Όμως, είναι έτσι; 
Υπάρχει, κατά τη γνώμη μου, ένα παράδειγμα καταλυτικό. Πριν έντεκα χρόνια επιχειρήθηκε από την τότε Κυβέρνηση του ΠΑΣΟΚ να έλθει στη Βουλή ένα ασφαλιστικό νομοσχέδιο που –ειρήσθω εν παρόδω- προέβλεπε πολύ ηπιότερες ρυθμίσεις από αυτές που σήμερα ισχύουν. Τότε, μια ολόκληρη κοινωνία και ένα ολόκληρο πολιτικό σύστημα είπε όχι. Ο κ. Καμμένος, ο κ. Τσίπρας, ο κ. Μιχαλολιάκος, αλλά και ο κ. Κουβέλης, ο κ. Σαμαράς τότε είχαν μια συγκεκριμένη στάση. Δεν ήταν κανένας στην άλλη πλευρά του λόφου. 
Αναφέρω αυτό το παράδειγμα, κυρίες και κύριοι συνάδελφοι, γιατί ο λογαριασμός είναι συγκεκριμένος. Το έλλειμμα που παρήγαγε το ασφαλιστικό από το 2001 μέχρι σήμερα είναι 142 δισεκατομμύρια ευρώ και αν προσθέσουμε και άλλα 53 δισεκατομμύρια που είναι το έλλειμμά του μέχρι τα τέλη του μεσοπρόθεσμου –τον 12/2014- τότε αθροίζεται το έλλειμμα σε 195 δισεκατομμύρια ευρώ, δηλαδή το μισό χρέος της χώρας πριν το κούρεμα. Αυτό το έλλειμμα παρήγατε η αφροσύνη μας να μην εισάγουμε κάποιες ρυθμίσεις. 
Βέβαια, για να είμαι δίκαιος, αυτός ο λογαριασμός επιβαρύνθηκε τόσο από την ύφεση όσο φυσικά και από τον εκτροχιασμό των δαπανών σε φάρμακα και διαγνωστικά την πενταετία 2004-2009, όπου από 9 δισεκατομμύρια που δαπανούσαν το 2004 τα ασφαλιστικά ταμεία, κατέληξαν να δαπανούν το 2009 18 δισεκατομμύρια! Υπάρχουν, λοιπόν, συγκεκριμένες αιτίες που φθάσαμε εδώ, αν θέλουμε να έχουμε μια νηφάλια ματιά. 
Τα λέω αυτά, κυρίες και κύριοι συνάδελφοι, γιατί πιστεύω ότι είναι πρόκληση για όλους μας –όχι για τους μισούς, αλλά για όλους μας!- το καινοφανές δεδομένο που έχει δημιουργήσει η σύνθεση της Βουλής με τους συγκεκριμένους συσχετισμούς και η τρικομματική στήριξη της Κυβέρνησης. 
Είναι καινοφανές δεδομένο για την Τρίτη Ελληνική Δημοκρατία και είναι θετική η πρόκληση για όλους, γιατί το εφιαλτικό «να καεί, να καεί η Βουλή» δεν πρέπει να ξανακουστεί στις πλατείες και τους δρόμους. Και αυτό είναι ευθύνη όλων και όχι των μισών μόνο εδώ μέσα. Γι’ αυτό και είπα και το συγκεκριμένο παράδειγμα, για το οποίο κανείς δεν μπορεί να αποποιηθεί των δικών του ευθυνών. 
Εμείς, από την πλευρά μας, έχοντας πληρώσει βαρύ πολιτικό τίμημα –δικαίως, κατά τα άλλα, γιατί είχαμε ευθύνες για ό,τι βίωσε η χώρα- πιστεύω πως πάθαμε και μάθαμε και έχουμε μια συγκεκριμένη πρακτική στάση και αντίληψη για τα πράγματα. Προτείνω, λοιπόν, σε μερικά προφανή να εκπέμψουμε ένα κοινό μήνυμα στους Έλληνες πολίτες, ανεξάρτητα από την επιμέρους οπτική που έχει ο καθένας από εμάς με βάση την πολιτική και ιδεολογική του αντίληψη. 
Πρώτον, να πούμε στους Έλληνες πολίτες πως στην προτεραία κατάσταση ούτε μπορούμε ούτε πρέπει να γυρίσουμε. Δεν μπορούμε και δεν πρέπει να γυρίσουμε στην Ελλάδα των ελλειμμάτων γιατί το έλλειμμα του 2009 ήταν 25 δισεκατομμύρια με έσοδα 50 δισεκατομμύρια: 50 δισεκατομμύρια έσοδα, 75 δισεκατομμύρια έξοδα. Δεν μπορούμε και δεν πρέπει να γυρίσουμε! 
Δεύτερον, δεν μπορούμε και δεν πρέπει να γυρίσουμε σε ένα μοντέλο αντιπαραγωγικό που κατέρρευσε, μιας Ελλάδος που δεν παράγει πλούτο και αγωνίζεται το πολιτικό σύστημα πώς θα διανείμει πλούτο που δεν παράγεται, ένας πλούτος που είναι δανεικός. Κάποιοι υιοθετούν μια πολιτική ατζέντα που κατέπεσε και νομίζουν ότι είναι πρωτοεμφανιζόμενοι. Δεν είναι έτσι. Αυτή είναι η ατζέντα της χρεοκοπίας. 
Εμείς αναλαμβάνουμε την ευθύνη μας και ακούσαμε νωρίτερα τον Υπουργό Γεωργίας σε μια πραγματικά εμπνευσμένη ομιλία να μιλά για μια επανάσταση στην ύπαιθρο και τον πρωτογενή τομέα. Με μια τέτοια οπτική, κυρίες και κύριοι συνάδελφοι, εμείς στηρίζουμε αλλά και ελέγχουμε την Κυβέρνηση. 
Και εδώ θέλω να διατυπώσω, κύριε Πρόεδρε, κυρίες και κύριοι συνάδελφοι, μια στήριξη, αλλά και επιφύλαξη παράλληλα γι’ αυτά που ακούστηκαν από τον Πρωθυπουργό για τις επενδύσεις στην Αθήνα. Αν πραγματικά πιστεύουμε ότι αυτό που χρεοκόπησε είναι η Ελλάδα που δεν παράγει, τότε αυτό πουθενά αλλού δεν αποτυπώνεται καλύτερα από την υπερσυγκέντρωση πλούτου, δύναμης και ανθρώπων στο Λεκανοπέδιο. Από το 37% του ΑΕΠ στα μέσα της δεκαετίας του ’90, φθάσαμε στο 55% αισίως. 
Αυτό σημαίνει ότι πρέπει να είμαστε λίγο επιφυλακτικοί για να γίνουν μια σειρά από επενδύσεις στο Λεκανοπέδιο αποκλειστικά και μόνο, που κατήντησε να είναι αίτιο και αιτιατό της κρίσης, αφού είναι συνώνυμο της εγκατάλειψης κάθε παραγωγικής δραστηριότητας και μάλιστα της υπαίθρου. 
Με την ίδια οπτική θέλω να προσθέσω σε αυτά που είπε ο Πρωθυπουργός για τη ΔΕΗ τέσσερις φράσεις που έχουν κομβική σημασία –και καλώ όλες τις πτέρυγες της Βουλής να με ακούσουν, μιας και διεκδικώ ένα τεκμήριο γνώσης για την ενέργεια και τη ΔΕΗ λόγω και επαγγελματικής ενασχόλησης και περιοχής- και είναι συγκεκριμένες:
Πρώτον, άμεση επαναλειτουργία της Εθνικής Επιτροπής Ενεργειακού Σχεδιασμού. Δεύτερον, όποια εξέλιξη και αν έχουμε σε επιμέρους τμήματα της ΔΕΗ θα πρέπει να τηρούνται οι δημόσιες δεσμεύσεις που έχουν αναληφθεί από τη ΔΕΗ και αναφέρομαι κυρίως σε ζητήματα μετεγκαταστάσεων. Τρίτον, ο λιγνίτης πρέπει να αποκατασταθεί γιατί είναι για λέβητες υπερσύγχρονης τεχνολογίας και όχι για το «πυρ το εξώτερο» και είναι η βάση της φθηνής κιλοβατώρας. Τέταρτον, όλο το σχέδιο που παρουσιάστηκε με τίτλους από τον Πρωθυπουργό θα πρέπει να στοχεύει στην παλινόρθωση του μεγαλύτερου γίγαντα της ελληνικής οικονομίας που είναι η ΔΕΗ η οποία σήμερα τρίζει συθέμελα και απειλείται πραγματικά με χρεοκοπία. 
Κλείνω κύριε Πρόεδρε, λέγοντας ότι χθες είχα μια εμπειρία καθώς με τον κ. Σαχινίδη πλαισιώναμε τον κ. Βενιζέλο στη συνάντηση με την τρόικα. Χρόνο χρειάζεται η πατρίδα μας και αυτό κάναμε σαφές στην τρόικα με τον Πρόεδρο του ΠΑΣΟΚ τον κ. Βενιζέλο, προκειμένου να αξιοποιήσουμε τα θετικά της δανειακής σύμβασης, αλλά και να εκπονήσουμε και να αφήσουμε να λειτουργήσουν πολιτικές κεϊνσιανές που είχαν δουλέψει με την προηγούμενη κυβέρνηση, όσο και αν ακούγεται μέσα στην Αίθουσα παράδοξο, από την αυτεπιστασία μέχρι τα ληξιπρόθεσμα και από το Ταμείο Εγγυοδοσίας, μέχρι μια σειρά από άλλες πολιτικές. Γιατί χρόνο χρειάζεται η πατρίδα μέσα όμως στην Ευρωπαϊκή Ένωση και όχι έξω από αυτήν. 
Στην παρούσα περίοδο η λαϊκή ρήση «μόνος ούτε στον παράδεισο» μας πάει γάντι. Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",245
"141804"," Το λόγο έχει ο κ. Πάντζας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141805"," Κύριε Πρόεδρε, αγαπητοί συνάδελφοι, ο Πρωθυπουργός στις προγραμματικές του δηλώσεις μίλησε για αλήθεια, προοπτική, ελπίδα και κουράγιο. Στο Διεθνές Νομισματικό Ταμείο και στα μνημόνια δεν μπήκαμε από τη μία μέρα στην άλλη, αλλά με την πολιτική που εφάρμοσαν τα κόμματα του ΠΑΣΟΚ και της Νέας Δημοκρατίας και μας οδήγησαν με μαθηματική ακρίβεια στη χρεοκοπία και την πτώχευση. Μας οδήγησαν στη διάλυση του κράτους, στην έλλειψη διοίκησης και βλέπουμε αποσπασματικά σε όλα τα κομμάτια της διακυβέρνησης της χώρας ανθρώπους που κλέβουν, αρπάζουν, διαλύουν. Με λίγα λόγια αυτά τα χρόνια φτιάχτηκε μία κυβέρνηση που εκπροσωπεί και λέγεται «ο κλέψας του κλέψαντος και ο εξαπατήσας του εξαπατήσαντος». Αυτή είναι η προοπτική που υπάρχει. 
Υπάρχουν οπωσδήποτε και αλήθειες. Το «δια ταύτα» όμως είναι κυρίες και κύριοι συνάδελφοι, ότι ΠΑΣΟΚ και Νέα Δημοκρατία κατέστρεψαν την Ελλάδα οικονομικά, κοινωνικά, ηθικά, οικολογικά, πατριωτικά. 
Η αλήθεια που είπε ο κύριος Πρωθυπουργός; Η αλήθεια είναι κυρίες και κύριοι συνάδελφοι, ότι έχουμε ενάμισι εκατομμύριο άνεργους, πεντακόσιες πενήντα χιλιάδες επιχειρήσεις και μαγαζιά κλειστά. Έχουμε πεινασμένους συνταξιούχους, εργαζόμενους με μισθούς πείνας, εργαζόμενους που δεν πληρώνονται και τα παιδιά μας και τα εγγόνια μας φεύγουν μετανάστες στο εξωτερικό. Οι άνθρωποι πηδάνε από τα μπαλκόνια και τις ταράτσες, ψάχνουν τα σκουπίδια για να φάνε, τρέχουν στα συσσίτια και θυμίζουν την εποχή της κατοχής που πολλοί από εσάς δεν ζήσατε, αλλά εγώ την έζησα την εποχή της φασιστικής γερμανικής και ιταλικής κατοχής. Σήμερα δεν υπάρχουν συλλογικές συμβάσεις που εξασφαλίζουν την εργασιακή ειρήνη.
Γενικά, κυρίες και κύριοι της Νέας Δημοκρατίας και του ΠΑΣΟΚ δημιουργήσατε μία ανθρωπιστική καταστροφή που ούτε ο Όργουελ δεν θα μπορούσε να περιγράψει. Αυτή είναι η αλήθεια που είπε ο κύριος Πρωθυπουργός. Εσείς κυβερνήσατε όλα τα τελευταία αυτά χρόνια και η ευθύνη είναι αποκλειστικά δική σας και μόνο δική σας. 
Στις τελευταίες εκλογές κλέψατε την ψήφο του ελληνικού λαού μιλώντας για επαναιδιαπραγμάτευση και αλλαγή του μνημονίου. Ούτε διαπραγμάτευση κάνατε, ούτε τίποτα. Απλά ΠΑΣΟΚ και Νέα Δημοκρατία είπατε «ναι» σε όλα. Ακολουθήσατε τις εντολές των αφεντικών σας. Σήμερα στόχος της συγκυβέρνησης είναι να εφαρμόσει το μνημόνιο που έχετε υπογράψει πιστά. 
Πρώτος στόχος σας είναι η περιουσία του ελληνικού λαού. Οι «καρχαρίες» και τα «λαμόγια» της πλουτοκρατίας τρίβουν τα χέρια τους από τη χαρά τους και λένε μεταξύ τους: καλά, εδώ στην Ελλάδα θα γίνει το μεγάλο φαγοπότι, όλα στο τζάμπα, όλα κοψοχρονιά. Πώς θα γίνει αυτό, κύριοι της Νέας Δημοκρατίας και του ΠΑΣΟΚ; Έχετε το δικαίωμα να ξεπουλήσετε την περιουσία του λαού μας; Σας την κληροδότησαν η μάνα σας και ο πατέρας σας ώστε να μπορείτε να κάνετε ό,τι θέλετε;
Ο ελληνικός λαός και ο ΣΥΡΙΖΑ δεν θα σας το επιτρέψουν. Για μας αυτές οι πωλήσεις είναι αντισυνταγματικές και παράνομες. Δεν τις αναγνωρίζουμε ούτε τώρα ούτε στο μέλλον.
(Χειροκροτήματα από την πτέρυγα του ΣΥΡΙΖΑ-ΕΚΜ)
Σχετικά με την φορολογική καταιγίδα που έρχεται, θα ήθελα να σας επισημάνω, κύριοι συνάδελφοι της Νέας Δημοκρατίας και του ΠΑΣΟΚ , ότι ο λαός μας πραγματικά δεν μπορεί να αντέξει τη φορολογική καταιγίδα που έρχεται και που εσείς αποφασίσατε. Πρέπει οπωσδήποτε αυτά τα μέτρα να τα πάρετε πίσω. Διαφορετικά, κυρίες και κύριοι συνάδελφοι, θα έχουμε μεγάλη κοινωνική έκρηξη την οποία δεν θα μπορεί κανείς να την σταματήσει και όλοι αυτοί που θα εκραγούν –και να είστε σίγουροι ότι θα εκραγούν- θα έχουν υπ' όψιν τους να εφαρμόσουν το νόμο του Λιντς. Σκεφθείτε αυτό το πράγμα. 
Δεν έχουν τη δυνατότητα. Έχουν πρόβλημα επιβίωσης αυτοί οι άνθρωποι. 
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή)","ΓΕΩΡΓΙΟΣ ΠΑΝΤΖΑΣ",392
"141806"," Παρακαλώ, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141807"," Μας ζητάτε να κάνουμε υπεύθυνη αντιπολίτευση. Αυτό ακριβώς κάνουμε κυρίες και κύριοι. Λέμε ότι εάν εφαρμόσετε τα 77 σημεία του μνημονίου νούμερο 2 , θα δώσετε τη χαριστική βολή στην ελληνική οικογένεια και στον ελληνικό λαό. Αυτό το βεβαιώνουν δεκάδες επιστήμονες, οικονομολόγοι, Υπουργοί σε όλο τον κόσμο. 
Η πρότασή μας είναι πρώτα απ΄όλα, το άλφα και το ωμέγα, η αντικατάσταση του μνημονίου. Αν δεν αντικατασταθεί αυτό, ζωή για τον ελληνικό λαό δεν υπάρχει. 
Δεύτερον, εθνικό σχέδιο ανόρθωσης. Τρίτον, αναδιανομή του πλούτου. Επιμένουμε σ' αυτό. Τέταρτον, άμεση κατάργηση εφαρμοστικών νόμων. Πέμπτον, επαναφορά μισθών και συντάξεων. Έκτον, διαγραφή χρεών. Έβδομον, άρση ασυλίας Υπουργών. Όγδοον -και επιμένουμε χρόνια πολλά σ' αυτό- απλή αναλογική, δημοκρατικές διαδικασίες.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"141808"," Ολοκληρώστε κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141809"," Τελειώνω, κύριε Πρόεδρε, αλλά σε πέντε λεπτά πώς να ολοκληρώσω; Ούτε κόκορας να ήμουν. Δεν γίνεται.","ΓΕΩΡΓΙΟΣ ΠΑΝΤΖΑΣ",392
"141810"," Δυστυχώς, είναι απόφαση για όλους.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141811"," Άρση ασυλίας Υπουργών, απλή αναλογική και βασικά πώς μπήκαμε στο ΔΝΤ και στα μνημόνια. Μπήκαμε στα μνημόνια αυτά και δεν ξέρω εάν η σύσταση μιας ειδικής επιτροπής θα μπορέσει να ξεκαθαρίσει το θέμα όταν σε αυτήν την επιτροπή συμμετέχουν το ΠΑΣΟΚ και η Νέα Δημοκρατία. Τι θα γίνει; Θα αθωώσουν ο ένας τον άλλο. 
Πάω παρακάτω. Νέα Δημοκρατία και ΠΑΣΟΚ ισχυρίζεστε ότι μπήκατε στο Διεθνές Νομισματικό Ταμείο και στα μνημόνια για τη σωτηρία της πατρίδας, από αγάπη για την πατρίδα. Ποια πατρίδα εννοείτε; Αυτή που παραχωρήσατε στην κ. Μέρκελ και στην τρόικα; Σε ποια πατρίδα το ταμείο του κράτους είναι στο Λουξεμβούργο, νομικά θέματα δικάζονται με το βρετανικό δίκαιο, υπάρχει πρωθυπουργός γκαουλάιντερ με το συμβολικό όνομα Ράιχενμπαχ, ειδικοί τοποτηρητές που ελέγχουν Υπουργούς και Υπουργεία; Αυτή η πατρίδα που λέγατε δεν υπάρχει πλέον, κυρίες και κύριοι συνάδελφοι. Είναι γερμανικό προτεκτοράτο. 
Ο ΣΥΡΙΖΑ, ο λαός που στηρίζει τον ΣΥΡΙΖΑ, ένα εκατομμύριο εξακόσιες πενήντα τρεις χιλιάδες άνθρωποι που μας ψήφισαν καταψηφίζουμε αυτή τη συγκυβέρνηση του μνημονίου. Λέμε όχι στο μνημόνιο.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)
ΠΡΟΕΔΡEΥΩΝ (Ιωάννης Δραγασάκης): Το πρόβλημα με το χρόνο είναι ότι κάθε παραβίασή του θα στερήσει τη δυνατότητα σε κάποιους ομιλητές να πάρουν το λόγο. Αυτό ισχύει και για Βουλευτές και για Υπουργούς.","ΓΕΩΡΓΙΟΣ ΠΑΝΤΖΑΣ",392
"141812"," Άλλοι συνάδελφοι είχαν εφτά λεπτά, άλλοι έξι, τώρα έχουμε πέντε. Σε λίγο θα ανεβαίνουμε πάνω, θα λέμε το όνομά μας και θα κατεβαίνουμε!","ΤΕΡΕΝΣ- ΣΠΕΝΣΕΡ-ΝΙΚΟΛΑΟΣ-ΚΟΥΙΚ",243
"141813"," Κύριε Κουίκ, έχετε απόλυτο δίκιο. Πιστεύω ότι θα βγουν συμπεράσματα από τη σημερινή συνεδρίαση συλλογικά απ’ όλο το Προεδρείο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141814"," Ο κ. Δένδιας που χαμογελάει απέναντι θα έχει το δεκάλεπτο για να μιλήσει. Ο Βουλευτής που θα θέλει να μιλήσει ίσως να μην μπορέσει.","ΤΕΡΕΝΣ- ΣΠΕΝΣΕΡ ΝΙΚΟΛΑΟΣ-ΚΟΥΙΚ",243
"141815"," Παράκληση και προς τους Υπουργούς να περιοριστούν στο δεκάλεπτο.
Ο κ. Μιχαήλ Ταμήλος, Βουλευτής Τρικάλων της Νέας Δημοκρατίας, έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141816"," … (Δεν ακούστηκε)","ΤΕΡΕΝΣ- ΣΠΕΝΣΕΡ-ΝΙΚΟΛΑΟΣ-ΚΟΥΙΚ",243
"141817"," Κύριε Τέρενς Κουίκ, επιτρέψτε μας. Πρώτη φορά μιλάμε. 
Λέγομαι Μιχάλης Ταμήλος. Είμαι νεοεκλεγείς Βουλευτής της Νέας Δημοκρατίας, αλλά από την Τοπική Αυτοδιοίκηση και από άλλες διαδικασίες εκπροσωπώ το Δήμο Τρικκαίων και την περιοχή μου, έχοντας συμπληρώσει είκοσι πέντε χρόνια. Από το 1986 ασχολούμαι με θέματα κοινής πολιτικής και μπορώ να πω ότι έχω το θάρρος να παραδεχθώ τα λάθη και να προτείνω και κάποιες λύσεις.
Αγαπητοί συνάδελφοι, άκουσα με προσοχή τον κ, Πάντζα, το λατρευτό από τα παιδικά μας χρόνια ηθοποιό. Κύριε Πάντζα, νομίζω ότι τελείωσαν οι εκλογές και τώρα πρέπει να πούμε τι θα κάνουμε μετά τις εκλογές. Ο λαός αποφάνθηκε. Ούτως ή άλλως τα είπατε αυτά προ των εκλογών και ο κ. Τσίπρας και όλοι, αλλά οι εκλογές τελείωσαν. Τώρα πρέπει να δούμε τι θα κάνουμε μετά τις εκλογές και δεν μπορούμε πια να μιλάμε για τα δέκα σημεία που λέγατε προ των εκλογών. Τα είπατε και ο λαός δεν σας έβγαλε πρώτους. Δεν ξέρω και αν θέλατε κιόλας να βγείτε σαν ΣΥΡΙΖΑ στην κυβέρνηση.
Άρα, πριν από είκοσι μέρες ο λαός με την ψήφο του καθόρισε την παραμονή της χώρας στο ευρώ και στην Ευρώπη και στην Ευρωζώνη. Καθόρισε την περαιτέρω σύγκλιση της χώρας με τις προηγμένες ευρωπαϊκές χώρες. Τους τελευταίους δύο μήνες ειπώθηκαν τα πάντα και σήμερα γνωρίζουμε την αλήθεια. Πιστεύω ότι δεν υπάρχει σήμερα Έλληνας, που να δικαιούται να πει ότι δεν ξέρει την αλήθεια. Άρα, ξέρουμε πώς φτάσαμε εδώ, ξέρουμε ποιοι ευθύνονται. Ο καθένας ας τους κρίνει. Αν κάποιοι απ’ αυτούς που έχουν ευθύνες έφτασαν πάλι με την ψήφο του λαού εδώ, καλώς έφτασαν. Ο λαός αποφασίζει στο τέλος ποιος είναι αυτός που τον εκπροσωπεί. 
Έχουμε τώρα μία κοινή προσπάθεια ενός εθνικού μετώπου σωτηρίας της χώρας και προέκυψε Κυβέρνηση συνεργασίας τριών κομμάτων με επικεφαλής Πρωθυπουργό τον Αντώνη Σαμαρά, τον οποίο καλούμαστε σήμερα να στηρίξουμε στη δύσκολη αποστολή που αναλαμβάνει.
Αγαπητοί συνάδελφοι, στην κατάσταση που βρίσκεται η χώρα δεν υπάρχουν πολλές επιλογές. Πρέπει να σταματήσουμε τον κατήφορο για να ανακάμψει η οικονομία. Έχουν περιγραφεί από τον Πρωθυπουργό οι βασικοί άξονες των ενεργειών που πρέπει να εφαρμόσουμε και από τους άλλους δύο Αρχηγούς των κομμάτων έχουν περιγραφεί πολλές πτυχές των πολιτικών που πρέπει να αλλάξουν ώστε να αποκτήσουμε επιτέλους ένα σύγχρονο ευρωπαϊκό κράτος που θα υποστηρίζει και δεν θα παρεμποδίζει την επιχειρηματικότητα και την ανάπτυξη. Αυτό που χρειαζόμαστε σήμερα είναι ισχυρή πολιτική βούληση, όχι άλλες παλινωδίες, όχι άλλα πισωγυρίσματα. Χρειαζόμαστε ισχυρή πολιτική βούληση και στην Κυβέρνηση και στον καθένα από μας. Δεν υπάρχουν πλέον χρήματα για πέταμα. Να γίνουν τώρα αυτά που δεν έγιναν τα προηγούμενα χρόνια, να αρχίσουμε από τα αυτονόητα που δεν χρειάζονται χρήματα. 
Εδώ θα μου επιτρέψετε να πω ότι, ναι μεν χρειάζονται χρήματα, που δεν τα έχουμε για την ανάπτυξη, αλλά πολλά μπορούν να γίνουν για πράγματα που δεν χρειάζονται χρηματοδότηση από καμμία χώρα. Θα αναφέρω μόνο τίτλους, γιατί δεν έχω το χρόνο να τα αναπτύξω.
Κατ’ αρχάς, πρέπει να βελτιώσουμε το σύστημα διοίκησης και να αλλάξουμε μοντέλο ανάπτυξης. Πρώτον, μείωση του κράτους, έμφαση στην περιφερειακή αυτοδιοίκηση, αποκέντρωση αρμοδιοτήτων στην Αυτοδιοίκηση κυρίως του δεύτερου βαθμού, δηλαδή όλα αυτά που σήμερα επιβαρύνουν το κράτος, δασαρχεία, πυροσβεστικές, νοσοκομεία, όλα να πάνε στις περιφέρειες και από κει και μετά οι τοπικές κοινωνίες με τους εκλεγμένους περιφερειάρχες ας αποφασίσουν τι είναι το καλύτερο που μπορούν να κάνουν γι’ αυτούς. Αυτοί πρέπει να αλλάζουν τους διοικητές και να μην τους βάζει ο κάθε Βουλευτής και ο κάθε πολιτευτής και να μη στέλνουμε συνταξιούχους αποτυχημένους πολιτικούς για διοικητές των νοσοκομείων και μετά να λέμε πώς τα νοσοκομεία δεν πάνε καλά.
Δεύτερον, συνταγματικές ρυθμίσεις που θα ρυθμίζουν την αυτονομία των περιφερειακών αρχών. Οι περιφερειακές αρχές πρέπει να έχουν έσοδα. Δεν μπορεί να δημιουργούμε πρώτο και δεύτερο βαθμό χωρίς έσοδα. Να αποδεσμευτεί η ιδιωτική πρωτοβουλία για την υλοποίηση των επενδύσεων από τη γραφειοκρατία, να απεξαρτηθούμε κάποια φορά από τις κρατικές επιχορηγήσεις. Εύχομαι κάποια στιγμή επί των ημερών μας να γίνονται επενδύσεις χωρίς κρατικές επιχορηγήσεις που πριμοδοτούν τη διαφθορά. Πρέπει να ελαφρυνθούν τα φορολογικά βάρη των επιχειρήσεων και των πολιτών με σταδιακή μείωση των φόρων, του ΦΠΑ κλπ.
Τι πρέπει να γίνει που δεν χρειάζεται λεφτά; Να απλοποιηθεί η πολεοδομική νομοθεσία, η χωροθέτηση, η έγκριση των πολεοδομικών σχεδίων και όλα αυτά τα πράγματα τα οποία μέχρι σήμερα μας ταλαιπωρούν, να γίνουν επενδύσεις χωρίς επιχορηγήσεις. Πώς δηλαδή; Απλοποίηση της διαδικασίας σε συμβάσεις παραχώρησης για κατασκευή κοινωφελών έργων, πάρκινγκ, αθλητικά πάρκα, υπόγεια γκαράζ. Ξέρετε ότι σαν δήμος Τρικάλων είχαμε υποβάλει αίτηση για δύο γκαράζ και άλλαξε ο νόμος, δεν μπορέσαμε να πάρουμε την έγκριση και δεν έγιναν; 
Λαϊκή κατοικία: Καταργήθηκε ο ΟΕΚ. Στη Γαλλία μπορούν οι δήμοι να κάνουν λαϊκή κατοικία με επενδύσεις πάνω σε δημοτικές εκτάσεις. Συνεταιριστική δόμηση: Τη σταματήσαμε, δεν την επιτρέπουμε. Τουριστική δόμηση σε εγκαταλελειμμένες περιοχές άγονων νησιών που ζητάνε διάφοροι οργανισμοί να φτιάξουν παραθεριστικές κατοικίες. Αγροτική δόμηση: Ξέρετε ότι δεν μπορεί να γίνει ένα ποιμνιοστάσιο σε μία περιοχή ζώνης οικιστικού ελέγχου και χρειάζονται άδειες για ένα σχέδιο βελτίωσης ενός κτηνοτρόφου και πρέπει να έλθει στην Αθήνα να πάρει μία άδεια για μία μικρή μονάδα; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΜΙΧΑΗΛ ΤΑΜΗΛΟΣ",492
"141818"," Ολοκληρώστε, κύριε συνάδελφε, σας παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141819"," Τελειώνω, κύριε Πρόεδρε. Θα καταθέσω ούτως ή άλλως τις προτάσεις μου για τα Πρακτικά.
Πάμε στις βιομηχανικές περιοχές. Έχουμε πολλές ΒΙΠΕ άδειες. Γιατί δεν δίνουμε δωρεάν σε όποιους θέλουν τα οικόπεδα για να χτίσουν; Γιατί δεν αξιοποιούμε εγκαταλελειμμένα κτήρια στην περιοχή της Θράκης για να μπουν εκεί άλλες βιομηχανίες και να μην ξαναχρηματοδοτούμε καινούργια κτήρια; Μόνο στη Θράκη από τις ογδόντα πέντε βιομηχανίες που εντάχθηκαν με παλιούς νόμους λειτουργούν οκτώ και οι εβδομήντα οκτώ δεν λειτουργούν. 
Κτηματολόγιο: Να γίνει με αυτοχρηματοδότηση για να έχουμε επιτέλους Κτηματολόγιο.
Αγαπητοί συνάδελφοι, μετά τη διάλυση της κραταιάς Σοβιετικής Ένωσης…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΜΙΧΑΗΛ ΤΑΜΗΛΟΣ",492
"141820"," Ολοκληρώστε, κύριε συνάδελφε. Βλέπετε το χρόνο. Τι άλλο να κάνουμε κι εμείς από δω;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141821"," Δεν έφτασα τα επτά λεπτά, κύριε Πρόεδρε.
Το 1990, όταν διαλύθηκε η Σοβιετική Ένωση, υπό το φόβο της μετάδοσης της κρίσης στην Κίνα ο μεταρρυθμιστής Ντενγκ Ξιάο Πινγκ απελευθέρωσε τις ξένες επενδύσεις καθιερώνοντας χαμηλούς φόρους 5% και 10% και διατύπωσε την άποψη ότι όσοι περισσότεροι Κινέζοι εργάζονται σε επιχειρήσεις ξένων, τόσους λιγότερους συντηρεί η κινεζική κυβέρνηση. Αντίθετα, στην Ελλάδα όσο λιγότεροι εργάζονται στις ελληνικές και ξένες επιχειρήσεις, τόσους περισσότερους επιφορτίζεται το ελληνικό κράτος.
Πιστεύω ότι η νέα Κυβέρνηση με τη στήριξη όλων μπορεί να τα καταφέρει. Οφείλουμε να αγωνιστούμε για την επιτυχία της χώρας ακόμα και αν δεν συμφωνούμε σ’ όλα με την Κυβέρνηση την οποία έχουμε μπροστά μας αυτή τη στιγμή.
Εγώ θα είμαι εδώ πάντα με καλοπροαίρετο τρόπο να τη στηρίζω πάντα θετικά και εύχομαι το ίδιο και για την Αντιπολίτευση, ώστε να συνεισφέρει και με τις δικές της προτάσεις.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
(Στο σημείο αυτό ο Βουλευτής κ. Μιχαήλ Ταμήλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΜΙΧΑΗΛ ΤΑΜΗΛΟΣ",492
"141822"," Ο Υπουργός Δημόσιας Τάξης και Προστασίας του Πολίτη κ. Δένδιας έχει το λόγο, για δέκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141823"," Κυρίες και κύριοι συνάδελφοι, θα μου επιτρέψετε να κρατήσω πάρα πολύ χαμηλούς τόνους ακριβώς λόγω της σοβαρότητας της κατάστασης που αντιμετωπίζουμε και ευρύτερα και στο συγκεκριμένο τομέα.
Λέω πάντα ότι σ’ αυτή τη φάση η χώρα μας βρίσκεται σε υπαρξιακή αγωνία. Δεν θα επικαλεσθώ αριθμούς, δεν έχει νόημα. Η πραγματικότητα είναι γνωστή σ’ όλους σας, όμως αυτό το οποίο λέγω είναι ότι αν η κατάσταση δεν αντιμετωπιστεί στον τομέα της δημόσιας ασφάλειας, τότε σε ορατό χρονικό διάστημα ο συνολικός τρόπος ζωής στη χώρα, το συνολικό πρότυπο ζωής κινδυνεύει να ανατραπεί. Θα μου επιτρέψετε να οριοθετήσω τους παράγοντες που θεωρώ ότι λειτουργούν ως απειλή στο μοντέλο ζωής της χώρας και να σας κάνω ορισμένες επισημάνσεις, για τις οποίες πάντα είναι ιδιαίτερα ενδιαφέρουσες και οι απόψεις του Κοινοβουλίου.
Όμως αρχίζοντας θα ήθελα ευθύς εξαρχής να διατυπώσω το σεβασμό μου και αν θέλετε τις ευχαριστίες μου στους άνδρες και τις γυναίκες των Σωμάτων Ασφαλείας για την προσφορά τους στο μέγα αγαθό της ασφάλειας του πολίτη και να δηλώσω, πέραν αυτού, ξεκάθαρα προς πάσα κατεύθυνση ότι η Ελληνική Δημοκρατία δεν μπορεί μέσα στο συγκεκριμένο συνταγματικό και αξιακό πλαίσιο να αποδεχθεί ούτε την αμφισβήτηση του ρόλου των Σωμάτων Ασφαλείας ούτε με κανένα τρόπο την οποιαδήποτε προσπάθεια υποκατάστασής τους. Σε αυτό είμαστε και θα είμαστε απόλυτοι.
Κυρίες και κύριοι, μέγιστη πρόκληση για τη χώρα αποτελεί η παράνομη μετανάστευση. Κατ’ αρχήν θα πάρω τα πράγματα με τη λογική σειρά που δημιουργεί το πρόβλημα. Η ροή της παράνομης μετανάστευσης σ’ αυτή τη φάση είναι μέσω της γείτονος Τουρκίας. Εκεί υπάρχει μέγα θέμα στις διαδικασίες επαναπροώθησης. Δεν είμαστε καθόλου, μα καθόλου ευχαριστημένοι από τη βοήθεια των γειτόνων μας στο θέμα αυτό. Γίνεται διαπραγμάτευση Ευρωπαϊκής Ένωσης- Τουρκίας για τη συμφωνία επαναπροώθησης. 
Θα μου επιτρέψετε όμως να σας αναφέρω τελείως επιδερμικά δυο αριθμούς για να έχετε μια εικόνα. Έχουμε υποβάλει στην Τουρκία πάνω από εκατόν δώδεκα χιλιάδες αιτήματα –αν θυμάμαι καλά- για επιστροφές. Η Τουρκία έχει αποδεχθεί τις έντεκα χιλιάδες όλα αυτά τα χρόνια. Εξ αυτών μόνο τρεις χιλιάδες περίπου έχουν επιστραφεί, λόγω γραφειοκρατικών προβλημάτων που δημιουργούνται ακόμα και σ’ αυτές τις έντεκα χιλιάδες. 
Θα πρέπει επίσης να συζητήσουμε το ρόλο της FRONTEX. Θα πρέπει να στοχεύσουμε τους διακινητές των παρανόμων μεταναστών. Θα πρέπει να προχωρήσουμε άμεσα στην ολοκλήρωση του φράχτη. Θα πρέπει να περπατήσουμε το θέμα του ν. 3907/2011 που ψηφίστηκε από τη Βουλή ως προς τις διαδικασίες ασύλου. Δηλαδή, να κάνουμε τις αναγκαίες μετατάξεις για να λειτουργήσει η υπηρεσία ασύλου, να γίνουν μετατάξεις για τη λειτουργία της υπηρεσίας πρώτης υποδοχής, να φτιαχτούν τα κέντρα πρώτης υποδοχής, να λειτουργήσει η αρχή προσφυγών, να δημιουργηθούν τα κέντρα φιλοξενίας ώστε να μπορέσουμε να έχουμε ένα σύγχρονο πλαίσιο αντιμετώπισης των μεταναστευτικών ροών. 
Σε επίπεδο διεθνούς διαπραγμάτευσης θα πρέπει να παλέψουμε πάρα πολύ και το κάνουμε ήδη για την αλλαγή στη συνθήκη Δουβλίνο ΙΙ. Η συνθήκη Δουβλίνο ΙΙ όταν υπεγράφη από την τότε κυβέρνηση του ΠΑΣΟΚ ίσως δεν ήταν ορατό τι θα σήμαινε για τη χώρα, αλλά συνιστά ένα μέγιστο πρόβλημα. Επίσης, πρέπει να επαναδιαπραγματευθούμε τους κανονισμούς 366 και 367 που αφορούν τα δυο ταμεία. Το ταμείο εξωτερικών συνόρων και τα ταμείο επαναπροωθήσεων, ώστε να έχουμε τα χρήματα αυτά που είναι απαραίτητα για να γίνουν αυτά που σας είπα προηγουμένως. Δηλαδή, για να μπορέσουμε να δημιουργήσουμε ένα πλαίσιο χειρισμού αυτής της απίστευτα δύσκολης κατάστασης. 
Κυρίες και κύριοι, ένας δεύτερος παράγων, που δυστυχώς συνδυάζεται με τον πρώτο είναι η εγκληματικότητα, η μικρή, η μεσαία και η μεγάλη. 
Γιατί συνδυάζεται με τον πρώτο; Θα σας δείξω μόνο δυο διαγράμματα. Έχουν μια έννοια. Αυτά τα διαγράμματα δείχνουν τις ανθρωποκτονίες με ληστείες. Θα δείτε εδώ ότι το 51,66% από τους ανακαλυφθέντες δράστες είναι αλλοδαποί. Έλληνες είναι μόνο το 14,25% και το 33,87% δεν έχουν αποκαλυφθεί. Κοιτάξτε τώρα τον επόμενο χρόνο. Ανεβαίνουμε στο 52,46%. Μειώνονται οι Έλληνες στο 11,48% και μένει το 36% που δεν έχουν ανακαλυφθεί. Είναι απίστευτα μεγάλος ο αριθμός των αλλοδαπών που μετέχει στο σοβαρό έγκλημα. 
Τα καταθέτω στα Πρακτικά.
(Στο σημείο αυτό ο Υπουργός Δημόσιας Τάξης και Προστασίας του Πολίτη κ. Νικόλαος-Γεώργιος Δένδιας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Στην πραγματικότητα, κυρίες και κύριοι συνάδελφοι, έχει αμφισβητηθεί η ελεύθερη χρήση του δημόσιου χώρου για τους Έλληνες πολίτες και φοβούμαι ότι πλέον αρχίζει να δημιουργείται στον Έλληνα πολίτη η αίσθηση ότι αμφισβητείται ο ιδιωτικός χώρος πλέον, το σπίτι του, το γραφείο του. 
Το όργανο της κοινωνίας για την αντιμετώπιση αυτής της κατάστασης είναι η Ελληνική Αστυνομία. Υπάρχει η αντίληψη στο μέσο άνθρωπο ότι δεν έχουμε αρκετούς αστυνομικούς. Δεν είναι αλήθεια. Έχουμε πάρα πολλούς αστυνομικούς. Έχουμε πενήντα πέντε χιλιάδες αστυνομικούς. Δεν χρειαζόμαστε περισσότερη αστυνομία. Χρειαζόμαστε καλύτερη αστυνομία, διαφορετική αστυνομία, ένα νέο οργανωτικό πλαίσιο. 
Αυτοί οι άνθρωποι κάνουν μια τεράστια προσπάθεια με κίνδυνο ζωής –έχετε δει τι υφίστανται- μια προσπάθεια με αυτοθυσία με εξαιρετικά χαμηλούς μισθούς. Οφείλουμε να τους δημιουργήσουμε ένα τελείως διαφορετικό οργανωτικό πλαίσιο, που θα τους επιτρέψει να αναδείξουν τις τεράστιες προσωπικές δυνατότητες που έχουν και την αφοσίωση που τους διακατέχει. Και αυτό πρέπει να γίνει με διάλογο όλων μας, με συμφωνία όλων μας. Να δημιουργήσουμε μια Αστυνομία αυτού του χρονικού διαστήματος και αυτών των προκλήσεων, γιατί το πλαίσιό της είναι πλαίσιο μεταπολεμικό. Ο νόμος της ήταν μια πρόχειρη συγχώνευση το 1984. Η Ελληνική Αστυνομία χρειάζεται μια σημαντική αλλαγή.
Θα ήθελα να σας πω ορισμένα πράγματα για το κέντρο της Αθήνας, σεβόμενος το χρόνο. Θα κάνουμε προσπάθεια ανάκτησης του κέντρου της Αθήνας και ανάκτησης του κέντρου των ελληνικών πόλεων. Νομίζω συμφωνείτε όλοι μαζί μου ότι η υπάρχουσα κατάσταση δεν είναι παραδεκτή. Αν περπατήσουμε το βράδυ στο κέντρο της πρωτεύουσας του κράτους, αυτό που θα συναντήσουμε δεν συνιστά κατάσταση που μπορούμε να αποδεχθούμε σαν μέλη του Εθνικού Κοινοβουλίου, αν θέλετε σαν Κυβέρνηση. Και από την άλλη πρέπει να δημιουργήσουμε τις συνέργειες εκείνες με άλλα Υπουργεία, όπως παραδείγματος χάριν το Υπουργείο Δικαιοσύνης –χάρηκα πάρα πολύ για όσα άκουσα να λέει ο αγαπητός Υπουργός κ. Ρουπακιώτης το πρωί- ώστε να υπάρξει και θέμα αλλαγών μέσα στο σωφρονιστικό σύστημα, διότι δυστυχώς το έγκλημα έχει εξελιχθεί πάρα πολύ. Επικοινωνεί το έγκλημα πλέον μέσα από τις φυλακές με το έγκλημα εκτός των φυλακών. Όλα αυτά είναι αδύνατον να γίνουν χωρίς τη βοήθεια της δικαιοσύνης.
Θα σας πω λίγα πράγματα επίσης για την Πυροσβεστική Υπηρεσία. Τώρα που συζητάμε έχουμε μια πολύ μεγάλη φωτιά στο Βαρνάβα της Αττικής.
Κυρίες και κύριοι, δεν είμαστε σε ιδιαίτερα καλή κατάσταση από πλευράς υποδομής για να αντιμετωπίσουμε το καλοκαίρι που έρχεται. Και το λέω κομψά. Θεωρητικά έχουμε είκοσι ένα αεροσκάφη. Τα τρία απ’ αυτά είναι εκτός λειτουργίας. Δηλαδή, ξεκινάμε με δεκαοκτώ. Αν δείτε τους πίνακες καθημερινής δυνατότητας χρήσης των αεροσκαφών θα δείτε ότι είναι μάλλον σε χαμηλά επίπεδα. Προχθές είχαμε 10 διαθέσιμα αεροσκάφη, παρά προχθές είχαμε έντεκα, ανεβαίνουν στα δεκατρία, δεκατέσσερα. Έχουμε πρόβλημα. Κάνουμε ό,τι μπορούμε. Μιλάμε με ευρωπαϊκές χώρες για να δημιουργήσουμε ένα μηχανισμό ενίσχυσης. Μιλάμε με την Ευρωπαϊκή Ένωση, ώστε να έχουμε εξελιγμένο το μηχανισμό της Ευρωπαϊκής Πολιτικής Προστασίας. Όμως, πρέπει να σας πω -γιατί πρέπει να γνωρίζετε ακριβώς τι συμβαίνει- ότι η υλικοτεχνική υποδομή του πυροσβεστικού Σώματος, όπως παρελήφθη, δεν είναι στο επίπεδο που θα θέλαμε και θα μας δημιουργούσε την ασφάλεια, που είναι απαραίτητη για το δύσκολο καλοκαίρι που έρχεται.
Τελειώνω προσπαθώντας να μην χρησιμοποιήσω ούτε το δεκάλεπτο το οποίο μου δώσατε, κύριε Πρόεδρε. 
Κυρίες και κύριοι συνάδελφοι, νομίζω ότι εκτός από την οικονομία η δημόσια ασφάλεια είναι ακριβώς στο σημείο στο οποίο θα παίξουμε ή θα χάσουμε το μέλλον της κοινωνίας, όπως τη γνωρίσαμε. Είναι τόσο δύσκολες οι καταστάσεις, τόσο απίθανα εφιαλτικά τα προβλήματα, που χωρίς τη συνεργασία και τη βοήθεια όλων δεν είναι δυνατόν ούτε ένα Σώμα ούτε ένας Υπουργός ούτε μια κυβέρνηση να πετύχουν. Χρειάζονται απόλυτη εθνική συστράτευση και στοίχιση. Με τη βαθιά αυτή παράκληση πιστεύω ότι η παρούσα Κυβέρνηση έχει τη θέληση να πετύχει αλλά μπορεί να πετύχει μόνο με τη συστράτευση όλων. 
Σας ευχαριστώ πολύ.","ΝΙΚΟΛΑΟΣ-ΤΕΡΕΝΣ-ΣΠΕΝΣΕΡ ΚΟΥΪΚ",243
"141824"," Ευχαριστούμε και εμείς. Ευχαριστούμε ιδιαίτερα και για το χρόνο. 
Το λόγο έχει ο κ. Νταβρής, Βουλευτής Αχαΐας από τους Ανεξάρτητους Έλληνες.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141825"," Κύριε Πρόεδρε, επιτρέψτε μου κατ’ αρχάς να ευχηθώ σε εσάς και σε όλους τους συναδέλφους υγεία, ούτως ώστε το Κοινοβουλευτικό Έργο να ανταποκριθεί στις προσδοκίες του ελληνικού λαού. 
Είχα σκοπό αλλιώς να αρχίσω την ομιλία μου. Ο κ. Υπουργός Δημόσιας Τάξης και Προστασίας του Πολίτη, κινήθηκε στο χώρο των διαπιστώσεων, ενώ εγώ περίμενα να ακούσω τι πρόκειται να γίνει μ’ αυτό το θέμα, που ίσως να είναι και προτεραιότητας στην ελληνική κοινωνία.
Για τα χρήματα πολύς λόγος γίνεται. Και χθες, όταν μιλούσε ο Υπουργός Οικονομικών, σχεδόν όλοι οι Υπουργοί έλειπαν. Και ο κύριος Υπουργός Οικονομικών μάλλον διάβαζε αυτά που του είχε γράψει η τρόικα και ξεπέρασε το χρόνο. 
Θα ήθελα να πω, λοιπόν, και να τονίσω ότι τα αεροσκάφη είναι με χαμηλή διαθεσιμότητα και πως το ανθρώπινο δυναμικό δουλεύει έναντι πινακίου φακής. Το είπε και ο Υπουργός Εθνικής Άμυνας. Υπάρχουν τεράστια προβλήματα στους ένστολους αξιωματικούς και στους υπόλοιπους. 
Οι αξιωματικοί, όμως, από τους οποίους προέρχομαι, είναι σε θέση «να φάνε και πέτρες» ακόμα. Δεν ξέρω αν είναι η πολιτική τάξη, αυτή η οποία είναι υπεύθυνη για το ότι έφτασε η χώρα εδώ. Διότι άκουσα και τον κ. Κουκουλόπουλο πριν, ο οποίος έλεγε «μπήκαμε μέσα, γιατί τότε αν παίρναμε μέτρα για το ασφαλιστικό, δεν θα πήγαινε αυτή η ιστορία». 
Γιατί δεν παραιτηθήκατε; Γιατί δεν εμμένατε; Γιατί; Διότι το «εγώ» και η νομή της εξουσίας, κύριε Κουκουλόπουλε, κατά την άποψή μου είναι ισχυροτέρα του εθνικού συμφέροντος. Γι’ αυτό το δεχθήκατε και φτάσατε τη χώρα εδώ που τη φτάσατε.
Υπάρχουν, βέβαια, κι άλλες απόψεις, όπως και αλήθειες. Και με αυτό είχε σκοπό να αρχίσω. Εδώ διαπίστωσα ότι την αλήθεια θα πρέπει να τη βάλω συνώνυμο με τη διαταγή που είχαμε στο στράτευμα. «Κάθε νεοτέρα αλήθεια καταργεί την προηγουμένη.»
Ο Πρωθυπουργός κ. Σαμαράς, κάθε φορά ανεβαίνει στο Βήμα -ή από την τηλεόραση- και μας λέει μία καινούργια αλήθεια η οποία καταργεί την προηγούμενη.
Εγώ θα ήθελα να διαβεβαιώσω τους συναδέλφους ότι όσο ανεβαίνω σε αυτό το Βήμα θα λέω αλήθειες. 
Σε αυτή τη γραμμή, θέλω να πω το εξής: Πιστεύει κανείς ή είναι αλήθεια ότι ακολουθώντας το μνημόνιο θα βγούμε από την κρίση και τελικά αυτό που τη μιάμιση μέρα η Κυβέρνηση λέει ότι πέτυχε και της έδωσε την έγκριση ο ελληνικός λαός, δηλαδή την παραμονή στην Ευρώπη και στο ευρώ, θα επιτευχθεί; Με το μνημόνιο, με ύφεση μείον δέκα θα παραμείνουμε στην Ευρώπη; Ήδη υπάρχουν φωνές ειδημόνων, εκτιμήσεις, ότι το πράγμα δεν βγαίνει. Πώς θα επιτευχθεί ο στόχος;
Η αλήθεια, λοιπόν, είναι ότι με το μνημόνιο δεν πάμε πουθενά. Ο βέβαιος δρόμος για να βγούμε από την Ευρώπη –το έλεγα και προεκλογικά- και για να φύγουμε από το ευρώ είναι να ακολουθούμε τη συνταγή του μνημονίου.
Δεύτερη αλήθεια πριν κλείσω: Ο κύριος Υπουργός Εθνικής Άμυνας ζήτησε εθνική συστράτευση για να συγκροτηθούμε και να σωθεί η χώρα. Μάλιστα, είπε πως θα κάνει ό,τι περνάει από το χέρι του. Και ζήτησε τη συνεργασία -την οποία θα την έχει- για τις Ένοπλες Δυνάμεις της χώρας κλπ.. 
Θα ήθελα να του πω ότι σε αυτόν το χώρο, ο οποίος είναι σκεπασμένος με δάφνες κι έχει χύσει πολύ αίμα, υπάρχει και μεγάλη διαπλοκή. Με διαλυμένο τον κοινωνικό ιστό δεν υφίσταται εθνική ισχύς. Καλά είναι τα εξοπλιστικά προγράμματα, καλά είναι τα αεροπλάνα, καλά είναι τα άρματα υπό μία προϋπόθεση: Να υπάρχει κοινωνικός ιστός. Με το μνημόνιο, αυτό είναι τελειωμένο.
Κύριε Πρόεδρε, στο λίγο χρόνο που μου δόθηκε, εγώ είπα τις αλήθειες μου και θα συνεχίσω να τις λέω.
Σας ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)","ΓΕΩΡΓΙΟΣ ΝΤΑΒΡΗΣ",367
"141826"," Σας ευχαριστούμε κι εμείς, ιδιαίτερα για τη συνέπεια ως προς το χρόνο.
Το λόγο έχει ο κ. Γκόκας, Βουλευτής Άρτης του ΠΑΣΟΚ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"141827"," Κύριε Πρόεδρε, κυρίες και κύριοι συνάδελφοι, συζητάμε τις προγραμματικές δηλώσεις της νέας Κυβέρνησης μέσα σε ένα κλίμα αγωνίας και ανησυχίας της ελληνικής κοινωνίας, τόσο για το παρόν, όσο και για το μέλλον, μέσα σε μία κατάσταση κρίσιμη για την οικονομία και οριακή για τις αντοχές της ελληνικής κοινωνίας, με ένταση της ύφεσης και αύξηση της ανεργίας.
Η νέα Κυβέρνηση ανταποκρίνεται στη μια από τις εντολές του ελληνικού λαού μέσα από τις τελευταίες εκλογές, για σχηματισμό Κυβέρνησης συνεργασίας. Κι έχει αυτή η Κυβέρνηση μπροστά της πολύ δύσκολο έργο, με ασφυκτικό πλαίσιο χρόνου και επιλογών, που δεν επιτρέπουν λάθη ή παραλείψεις. 
Η τρικομματική, τελικά, στήριξη, μετά την άρνηση του ΣΥΡΙΖΑ να αναλάβει τις ευθύνες που του αναλογούσαν στην αντιμετώπιση της δύσκολης πραγματικότητας και με την προϋπόθεση της πολιτικής βούλησης της Κυβέρνησης, μπορεί να διορθώνει την πορεία του κυβερνητικού έργου που έχει συμφωνηθεί.
Θέλω να θυμίσω σε αυτό το σημείο το γεγονός ότι ο ΣΥΡΙΖΑ πριν τις εκλογές της 6ης Μάη, απειλούσε να πάρει την τρίτη εντολή και να αναγκάσει την Ελληνική Βουλή, με την παρουσία στο Σύνταγμα εκατοντάδων χιλιάδων πολιτών, να του δώσει ψήφο ανοχής για σχηματισμό κυβέρνησης. Είναι γνωστό τι έγινε τότε και με ποια σπουδή επέλεξε το βολικό ρόλο της Αντιπολίτευσης μετά τις εκλογές της 17ης Ιουνίου.
Για την εντολή που αφορά στην πορεία της χώρας εντός της Ευρωπαϊκής Ένωσης, με παραμονή στο ευρώ, αλλά και στην ανάγκη για αλλαγές και αναθεώρηση της συμφωνίας για τη δανειακή σύμβαση, ήδη έχει γίνει αναφορά από πολλούς. Υπάρχει και αναλυτική πρόταση του Προέδρου του ΠΑΣΟΚ, του κ. Βενιζέλου, για την εθνική στρατηγική που καλύπτει την εθνική αυτή αναγκαιότητα. Αυτό αποδεικνύει για μία ακόμη φορά στην πράξη ότι η παράταξή μας βάζει το εθνικό συμφέρον πάνω από το οποιοδήποτε κομματικό.
Πάνω απ’ όλα, όμως, η εντολή του ελληνικού λαού είναι για όλους μας ανεξαιρέτως εντολή για έργα πια και όχι λόγια, εντολή όχι για αναφορές σε προβλήματα και ανάγκες, αλλά για λύσεις.
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΧΡΗΣΤΟΥ ΜΑΡΚΟΓΙΑΝΝΑΚΗ )
 Με το σκεπτικό αυτό δίνω ψήφο εμπιστοσύνης στη νέα Κυβέρνηση, με την απαιτούμενη στήριξη, αλλά και με τον αναγκαίο έλεγχο στο έργο της. Δεν μπορούμε πλέον παρά να μιλάμε τη γλώσσα της αλήθειας.Για την όποια δυνατότητα παραγωγής έχει απομείνει, για την επιβίωση των επιχειρήσεων, για την εργασία και την απασχόληση, το βασικό πρόβλημα είναι η ρευστότητα. Είναι ο αέρας για να ανασάνει και να μη σβήσει η αγορά. Ό,τι μπορεί να βοηθήσει προς αυτή την κατεύθυνση -ανακεφαλαιοποίηση τραπεζών, επιστροφή ΦΠΑ, καταβολή των οφειλών του Δημοσίου των 6,5 δισεκατομμυρίων- πρέπει να γίνουν άμεσα.
Μέσα, όμως, από το πλαίσιο της εθνικής στρατηγικής θα πρέπει να προσδιοριστούν οι αναπτυξιακές προτεραιότητες και κατευθύνσεις. Πρέπει να γίνουμε ξανά χώρα που παράγει. Με ανάπτυξη και παραγωγή θα υπάρξει εισόδημα, δουλειά, φορολογητέα ύλη για τα έσοδα του κράτους, αλλά και αποκατάσταση κοινωνικών αδικιών και στήριξη των οικονομικά αδύναμων. Και το κράτος θα πρέπει αποφασιστικά να στηρίξει τις αντίστοιχες πολιτικές, χωρίς κρατισμό, πελατειακές λειτουργίες και λαϊκισμούς, με τις αναγκαίες αλλαγές και μεταρρυθμίσεις στη δημόσια διοίκηση και με τη μείωση της γραφειοκρατίας, κάτι που πρέπει να αποτελέσει εθνικό στόχο. Διότι η υλοποίηση της κάθε πολιτικής, αλλά και όλες οι λειτουργίες της οικονομίας, περνούν μέσα από τη Δημόσια Διοίκηση. Και η γραφειοκρατία συνέχεια, δυστυχώς, σαν Λερναία Ύδρα βγάζει νέα κεφάλια. 
Κάποτε είχα αναφέρει με άλλη ιδιότητα, σε Υπουργό προηγούμενης κυβέρνησης, που νόμιζε ότι περιορίστηκαν τα δικαιολογητικά αδειοδότησης στις βιομηχανικές μονάδες, ότι μόνο σε μια από τις απαιτούμενες παράλληλες εγκρίσεις είχαν προκύψει πέντε επιπλέον γνωμοδοτήσεις φορέων και υπηρεσιών.
Κυρίες και κύριοι συνάδελφοι, ο κόσμος έχει αγωνία, αλλά και ελπίδα μαζί. Οφείλουμε να ανταποκριθούμε. Πέρα από την ανάγκη της ρευστότητας και την προσπάθεια αξιοποίησης της δημόσιας περιουσίας, η επανεκκίνηση των μεγάλων έργων, των εθνικών δικτύων και η συνέχιση της υλοποίησης του ΕΣΠΑ μπορούν πιο άμεσα από άλλες μακροπρόθεσμες πολιτικές να ενεργοποιήσουν την κίνηση στις τοπικές οικονομίες και να αλλάξουν το κλίμα.
Για την αναγκαιότητα της ολοκλήρωσης των οδικών αξόνων, πέρα από την οικονομική σημασία τους αναφέρονται σαν παράδειγμα η Ιόνια Οδός, όπου σήμερα το τμήμα Αγρίνιο - Άρτα - Γιάννενα είναι ίσως το πιο επικίνδυνο οδικό δίκτυο, όπως και το τμήμα Κορίνθου - Πατρών με τη δυσκολία στην κυκλοφορία των οχημάτων. 
Θα ήθελα να κάνω μια αναφορά στην περιφέρειά μου την Ήπειρο, θεωρώ όμως πως αυτό είναι ενδεικτικό του τρόπου εφαρμογής στην ελληνική περιφέρεια ενός εθνικού σχεδίου ανάπτυξης. Η Ιόνια Οδός θα δώσει ώθηση στην περιφερειακή ανάπτυξη της Ηπείρου και μαζί με την αναγκαία ενίσχυση αποκεντρωμένων λειτουργιών της περιφέρειας θα στηρίξουν την τοπική παραγωγή και την αξιοποίηση του οικολογικού και ενεργειακού αποθέματος που υπάρχει. Στο νέο μοντέλο ανάπτυξης για τη χώρα όλα αυτά πρέπει να έχουν προτεραιότητα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και για να περάσουμε από τα αόριστα στα συγκεκριμένα και στον τρόπο που γίνονται πράξη όσα λέμε για την παραγωγή και την ανάπτυξη υπάρχουν ορισμένα ζητήματα σ’ αυτήν την περιοχή και αντίστοιχα προφανώς και σ’ άλλες περιοχές: Είναι το χωροταξικό, είναι ο καθορισμός των χρήσεων γης, είναι έργα υποδομών όπως τα μεγάλα εγγειοβελτιωτικά έργα στην πεδιάδα της Άρτας και σε άλλες περιοχές που θα μπορούν να στηρίξουν μια οργανωμένη και αναδιαρθρωμένη αγροτική παραγωγή.","ΧΡΗΣΤΟΣ ΓΚΟΚΑΣ",112
"141828"," Συντομεύετε, συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141829"," Θα ήθελα μισό λεπτό, κύριε Πρόεδρε.
Είναι, επίσης, το πρόγραμμα για την ανάπτυξη του Αμβρακικού κόλπου, το θέμα της ενίσχυσης του ΤΕΙ Ηπείρου, που μπορεί να στηρίξει όλο τον πρωτογενή τομέα γεωργία, κτηνοτροφία και αλιεία στο πλαίσιο του νέου μοντέλου ανάπτυξης για τη χώρα. Επίσης είναι αναγκαίο να δοθεί ευκαιρία έστω και τώρα στους τοπικούς φορείς και παραγωγούς της Ηπείρου, ώστε να παραμείνει η Δωδώνη στους Ηπειρώτες, μια επιχείρηση που αποτελεί στοιχείο ταυτότητας για την Ήπειρο που έδωσε εισόδημα και κράτησε τους παραγωγούς στον τόπο τους.
Κυρίες και κύριοι συνάδελφοι, προχωράμε στο δύσκολο και μακρύ δρόμο. Μ’ όλες μας τις δυνάμεις και πολλή δουλειά πρέπει να διατηρήσουμε την ελπίδα και να δώσουμε προοπτική και λύση στα προβλήματα της χώρας μας, με ειλικρίνεια, ευθύνη και προσήλωση στην εθνική ανάγκη.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΧΡΗΣΤΟΣ ΓΚΟΚΑΣ",112
"141830"," Ευχαριστούμε, κύριε συνάδελφε.
Το λόγο έχει ο κ. Παναγιώτης Ηλιόπουλος, Βουλευτής της Χρυσής Αυγής από το Νομό Μαγνησίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141831"," Κυρίες και κύριοι Βουλευτές, ο κύριος Υπουργός Δημόσιας Τάξης έθεσε το θέμα: Τουρκία και λαθρομετανάστες και ανέφερε ότι η Τουρκία δεν δέχεται τις επαναπροωθήσεις. Εμείς, λοιπόν, γιατί επιτρέπουμε στους λαθρομετανάστες, κύριε Υπουργέ, να μπαίνουν στη χώρα μας, γιατί δεν φυλάμε τα σύνορά μας; Λείπει, βέβαια, ο κύριος Υπουργός, στον αέρα το απευθύνω το ερώτημα. 
Και όσον αφορά το κέντρο της Αθήνας ανέφερε ο κύριος Υπουργός, πως θα αντιμετωπίσουμε μια θλιβερή κατάσταση αν περπατήσουμε στο κέντρο της πρωτεύουσάς μας. Μπορούμε, κύριε Υπουργέ, να περπατήσουμε νύχτα και χωρίς αστυνομική συνοδεία στο κέντρο της Αθήνας; Μάλλον όχι, ρητορικό ήταν το ερώτημα. 
Κλείνω την παρένθεση μου και προχωρώ στο ζήτημα της παιδείας που με αφορά ως υπεύθυνο τομεάρχη της Χρυσής Αυγής. Βασικός πυλώνας, λοιπόν, ανάπτυξης κάθε χώρας είναι η παιδεία. Πέρα από το στενό μαθησιακό χαρακτήρα, οφείλουμε να δώσουμε ένα βαθύτερα παιδευτικό χαρακτήρα στο ελληνικό σχολείο, με στόχο τη διαμόρφωση υγιών και ολοκληρωμένων προσωπικοτήτων. Θεωρούμε, δε, αναπόσπαστο κομμάτι της ολοκληρωμένης προσωπικότητας τη συνειδητή δημιουργία εθνικής ταυτότητας και μας ανησυχεί η τάση εξάλειψής της. 
Έχουμε διαπιστώσει τα τελευταία χρόνια ότι η παιδεία σιγά - σιγά και με συγκεκριμένο σχέδιο χάνει την εθνική της κατεύθυνση και προσανατολίζεται σε μια παγκοσμιοποιημένη θεώρηση των ιστορικών γεγονότων, με σκοπό την τελική μαζοποίηση των Ελλήνων. Ο Έλληνας νέος γίνεται έρμαιο στις άγριες διαθέσεις των παγκόσμιων εξουσιαστών που επιζητούν τον αφανισμό κάθε ισχυρής εθνικής συνείδησης και την αντικατάσταση της από την παγκοσμιοποιημένη πλέον συνείδηση της αγοραστικής μάζας. Ψηφίζουμε, παρακολουθούμε και αγοράζουμε ό,τι μας επιβάλλουν. Η Χρυσή Αυγή θα επιδιώξει τον επαναπροσανατολισμό της παιδείας, αλλά και της παραγωγής πολιτισμού της χώρας, με γνώμονα τα εθνικά ιδεώδη και πρότυπα.
Ξεκίνησε, λοιπόν, το έργο της μια νέα Κυβέρνηση, με γνώμονα όπως ειπώθηκε τετραετίας, αλλά δεν βρέθηκε να ειπωθεί από τον κύριο Πρωθυπουργό ούτε μισή λέξη για το βασικότερο συστατικό ενός έθνους, την παιδεία. 
Γι’ εμάς αποτελεί μείζον πρόβλημα η διδασκαλία της ιστορίας στα σχολεία. Ξέρετε πως διδάσκεται η άλωση της Κωνσταντινούπολης και η καταστροφή της Σμύρνης στο ελληνικό σχολείο; Διδάσκεται με φόβο να μην θεωρηθεί εθνικιστικά φορτισμένη η παρουσίαση των γεγονότων, που στοίχισαν εκατοντάδες χιλιάδες ζωές και στιγμάτισαν γενιές Ελλήνων, που δεν ήταν κάποιοι άγνωστοι και ανώνυμοι πρόγονοι, αλλά οι παππούδες και οι προπαππούδες μας. 
Θα σταθώ στο περιβόητο βιβλίο της έκτης δημοτικού, το οποίο συνεγράφη μεν από τη νυν τομεάρχη Παιδείας της Δημοκρατικής Αριστεράς, προωθήθηκε δε από κυβέρνηση της Νέας Δημοκρατίας. Από τότε φαίνεται πως υπήρχε μια έλξη που σήμερα μετατράπηκε σε συγκυβέρνηση. Η έννοια συνωστισμός, λοιπόν, ταυτίζεται απόλυτα με την εικόνα που είδαμε όλοι εχθές κατά την έξοδο των Βουλευτών της Αριστεράς απ’ αυτήν την Αίθουσα πριν την ομιλία του Γενικού Γραμματέα της Χρυσής Αυγής. Συνωστισμός δεν είναι οι μάνες και τα νεογέννητα παιδιά που πνίγονται μπροστά στην προκυμαία της Σμύρνης προτού οι Τούρκοι κάνουν στάχτη την πόλη. 
Τα περισσότερα ιστορικά γεγονότα που τονίζουν το αίσθημα υπερηφάνειας του ελληνικού λαού τροποποιούνται στα σχολικά βιβλία τόσο ώστε να μοιάζουν με απλά παιδικά παραμύθια. Μετατρέπουμε τους ποταμούς αίματος των προγόνων μας σε ένα ήρεμο ρυάκι φιλίας με τους γείτονες Τούρκους. Εκπαιδευτικοί δηλώνουν ότι αποφεύγουν αναφορές στο ένδοξο ιστορικό παρελθόν μας, με το φόβο να μην θεωρηθούν εθνικιστές από τους μαθητές που γαλουχούνται στις οικογένειές τους πια, όχι με τα ιδανικά της αγάπης και του σεβασμού για την πατρίδα, αλλά με μια τάση υποτίμησής της και χλευασμού κάθε εκδήλωσης υπέρ αυτής.
Είναι απαράδεκτο τα παιδιά των λαθρομεταναστών να έχουν προτεραιότητα στην είσοδό τους στους βρεφονηπιακούς σταθμούς και οι σκληρά εργαζόμενοι Έλληνες γονείς να αδυνατούν να καλύψουν τα έξοδα ενός ιδιωτικού σταθμού. Η θέση μας είναι ξεκάθαρη: Πρώτα οι Έλληνες παντού. Δεν πολέμησαν οι πρόγονοί μας να ελευθερώσουν την πατρίδα μας για να φτάσουμε το 2012 οι Έλληνες να είναι μειονότητα στη χώρα τους. Δεν είναι ανάγκη να ανήκει κανείς στη Χρυσή Αυγή για να διαπιστώσει αυτήν τη νέα πραγματικότητα που διαμορφώνεται στο ελληνικό σχολείο και κατά συνέπεια στους μελλοντικούς Έλληνες πολίτες. Είναι, όμως, χρέος του κόμματός μας να επισημάνει τους κινδύνους και να καταβάλει τις μέγιστες προσπάθειες για να τους αποτρέψει. 
Πιστεύουμε ότι δεν θα βελτιωθεί τίποτα σ’ αυτήν τη χώρα που λέγεται Ελλάδα αν ο πολίτης αντί να νιώθει περήφανος γι’ αυτήν ντρέπεται που είναι Έλληνας και ντρέπεται ή φοβάται να αγαπάει την πατρίδα του. Μόνο η παιδεία, λοιπόν, μπορεί να οδηγήσει στη σωστή κατεύθυνση, η εθνική παιδεία και η γνώση του παρελθόντος.
Κλείνοντας, οφείλουμε να ξεκαθαρίσουμε μια τεράστια παρανόηση, η οποία αγγίζει τα όρια της προπαγάνδας. Η περίφημη φράση του Ισοκράτους από τον Πανηγυρικό: «Οι Έλληνες καλούνται οι της ημετέρας παιδείας μετέχοντες» δεν αφορά βαρβάρους που δήθεν μετέχουν της ελληνικής παιδείας, καθότι δεν υπήρχε τέτοιο φαινόμενο εκείνους τους χρόνους. Η φράση αυτή αφορά την αθηναϊκή παιδεία, η οποία πράγματι είχε εξαπλωθεί σ’ ολόκληρο τον ελληνικό κόσμο και είχε καταστεί με τον τρόπο αυτό συνώνυμο του Έλληνα. Μόνο από τους αδαείς διαφεύγει άλλωστε ότι ο Ισοκράτης ήταν φανατικός υπέρμαχος της στρατιωτικής ένωσης των απανταχού Ελλήνων και της εκστρατείας κατά των βαρβάρων.
Ευχαριστώ πολύ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"141832"," Και εμείς σας ευχαριστούμε, κύριε συνάδελφε.
Το λόγο έχει ο Υπουργός Μακεδονίας και Θράκης, κ. Καράογλου Θεόδωρος, για δέκα λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141833"," Κυρίες και κύριοι συνάδελφοι, διανύουμε μια από τις κορυφαίες κοινοβουλευτικές διαδικασίες, αυτή της ανάγνωσης των Προγραμματικών Δηλώσεων και της παροχής ψήφου εμπιστοσύνης στην Κυβέρνηση.
Η περίοδος που διανύουμε είναι κρίσιμη για την πατρίδα μας, για το λαό, για τους Έλληνες πολίτες. Το τελευταίο διάστημα η χώρα μας πραγματικά έζησε ιστορικές στιγμές, τις σημαντικότερες στη μεταπολιτευτική της ιστορία. Αποτέλεσμα όλων όσων διαδραματίστηκαν την προηγούμενη περίοδο ήταν η παρούσα Κυβέρνηση, η δημιουργία της Κυβέρνησης, δηλαδή, εθνικής ευθύνης, με τη στήριξη τριών κομμάτων, της Νέας Δημοκρατίας, του ΠΑΣΟΚ, της Δημοκρατικής Αριστεράς. Η Κυβέρνηση που προέκυψε κατά την τελευταία εκλογική διαδικασία καλείται να διαδραματίσει έναν ιδιαίτερα σημαντικό ρόλο που θα κρίνει το μέλλον και την πορεία της πατρίδας μας.
Ο στόχος αυτής της Κυβέρνησης έχοντας ως μοναδική πυξίδα την ευρωπαϊκή πορεία της χώρας και την παραμονή της στο ευρώ είναι η αντιμετώπιση της κρίσης, η στοχευμένη ανάπτυξη και η αναθεώρηση συγκεκριμένων όρων της δανειακής σύμβασης. Ως κυβέρνηση εθνικής ευθύνης οφείλουμε να δημιουργήσουμε εκείνες τις συνθήκες, έτσι ώστε αφ’ ενός η χώρα να εξέλθει οριστικά από την κρίση και αφ’ ετέρου να απεγκλωβιστεί από την ανάγκη εξάρτησης από δανειακές συμβάσεις στο μέλλον. 
Κυρίες και κύριοι συνάδελφοι, οι Έλληνες πολίτες είναι γεγονός αναμφισβήτητο ότι βιώνουν εξαιρετικά δύσκολες και οδυνηρές καταστάσεις στην καθημερινότητά τους. Το μήνυμα που έστειλαν στις εκλογές τις 17ης Ιουνίου ήταν ένα ισχυρό μήνυμα. Ο ελληνικός λαός επέλεξε συνειδητά την ευρωπαϊκή πορεία της χώρας μας και την παραμονή μας στο ευρώ. Επέλεξε εκείνες τις πολιτικές που θα δημιουργήσουν συνθήκες εργασίας, ανάπτυξης και ασφάλειας. Απέρριψε πολιτικές και τάσεις που έθεταν σε αμφιβολία τη θέση της Ελλάδας στην Ευρώπη. Απέρριψε ευκαιριακές υποσχέσεις και επέλεξε σταθερότητα και προοπτική. 
Μ’ αυτές τις κατευθύνσεις, άλλωστε, πορεύεται και η νέα Κυβέρνηση, έτσι ώστε να πετύχουμε τους εθνικούς μας στόχους στα πλαίσια της ευρωπαϊκής ολοκλήρωσης. Η χώρα βρίσκεται στην αρχή μιας νέας εποχής, από την οποία εξαρτάται η πορεία και το μέλλον της. 
Μ’ αυτές τις σκέψεις, άλλωστε, πορευόμαστε και στο νεοϊδρυθέν Υπουργείο Μακεδονίας-Θράκης του οποίου έχω τη μεγάλη τιμή να ηγούμαι. Άλλωστε, η τιμή που μου έκανε ο Πρωθυπουργός της χώρας Αντώνης Σαμαράς να μου αναθέσει την ευθύνη ενός Υπουργείου με τόσο μακρά και ιστορική πορεία είναι ιδιαίτερα μεγάλη. Το γεγονός της επανίδρυσης του Υπουργείου Μακεδονίας-Θράκης αποδεικνύει τη σημασία που αποδίδει η Κυβέρνησή μας και ο Πρωθυπουργός της χώρας Αντώνης Σαμαράς για τη Βόρεια Ελλάδα, για τη Μακεδονία και τη Θράκη μας, διότι αυτό το Υπουργείο είναι απαραίτητο και συμβολικά, αλλά και ουσιαστικά. Η επανίδρυση του Υπουργείου Μακεδονίας-Θράκης αποτελεί απτή απόδειξη του υψηλού ενδιαφέροντος του Πρωθυπουργού και της Κυβέρνησής μας για τη βόρεια Ελλάδα. Για εμάς η Μακεδονία και η Θράκη αποτελούσαν και αποτελούν πάντοτε απόλυτη προτεραιότητα. Αναμφίβολα η επανίδρυση του Υπουργείου είχε θετικό αντίκτυπο στους πολίτες, στους φορείς και στην τοπική κοινωνία. Οι συμπολίτες μας είδαν τη δέσμευση του Πρωθυπουργού για επανασύσταση του Υπουργείου να γίνεται πράξη, δίνοντας στη βόρεια Ελλάδα το ρόλο που της αξίζει. 
Η αναγκαιότητα ή όχι της ύπαρξης του εν λόγω Υπουργείου αποτέλεσε κατά το παρελθόν σοβαρό προϊόν προβληματισμού. Αναντίρρητα η ύπαρξη ενός περιφερειακού Υπουργείου σε μια άλλη χώρα της Ευρώπης θα αποτελούσε ίσως περιττή πολυτέλεια. Όμως, στην πατρίδα μας με τα σημαντικά προβλήματα ύφεσης και υπανάπτυξης των τελευταίων δυόμισι ετών, με τις ιδιορρυθμίες των συνόρων μας, με την περιθωριοποίηση των ακριτικών περιοχών είναι αναγκαία όσο ποτέ άλλοτε η ανάπτυξη όλων εκείνων των θεσμών και των δυνάμεων που θα έχουν ως γνώμονα αφ’ ενός μεν τη βελτίωση του βιοτικού επιπέδου των συμπολιτών μας και αφ’ ετέρου την προάσπιση των δικαίων και των συμφερόντων της πατρίδας μας. Σ’ αυτό ακριβώς το σημείο επαφίεται και η επιτυχία της αποστολής και του ρόλου του νέου Υπουργείου. 
Το Υπουργείο Μακεδονίας-Θράκης φέρει ένα ξεχωριστό ρόλο με περιεχόμενο και συμβολισμούς απολύτως αναγκαίους στην τρέχουσα περίοδο. Ο στόχος της ύπαρξής του δεν είναι άλλος από την ευημερία των συμπολιτών μας στη βόρεια Ελλάδα και παράλληλα την ανάδειξη του χώρου της Μακεδονίας και της Θράκης σε ισχυρό οικονομικό και εθνικό βραχίονα της χώρας. Η επίτευξη αυτού του στόχου μπορεί να γίνει και θα γίνει μέσω της αξιοποίησης όλων των πλεονεκτημάτων και των δυνατοτήτων της περιοχής, καθώς επίσης και του αξιολογότατου ανθρώπινου δυναμικού της περιοχής. 
Αξιοποιώντας πλήρως το σύνολο των δυνατοτήτων της βόρειας Ελλάδας και έχοντας στενές επαφές και συνεργασίες και δράσεις με όλους τους φορείς, την τοπική αυτοδιοίκηση, τα επιμελητήρια, τους συλλόγους, τα σωματεία θα κινηθούμε προς κάθε κατεύθυνση, έτσι ώστε το Υπουργείο Μακεδονίας-Θράκης να παράξει ουσιαστικό έργο και να καταξιωθεί στη συνείδηση του πολίτη. 
Βασική δέσμευση της Κυβέρνησής μας αποτελεί η εφαρμογή μιας ολοκληρωμένης στρατηγικής για την ανάπτυξη με σκοπό την αύξηση της απασχόλησης, τη δημιουργία πρωτογενών πλεονασμάτων και την τόνωση της εξωστρέφειας. 
Έως τον Οκτώβριο του 2009 το Υπουργείο Μακεδονίας-Θράκης αποτελούσε το επιτελικό όργανο για την άσκηση, ενεργοποίηση και εναρμόνιση της κυβερνητικής πολιτικής στη Μακεδονία και τη Θράκη. 
Κατά την άσκηση και εκτέλεση των νομοθετημένων αρμοδιοτήτων του και συναρμοδιοτήτων του συγκέντρωνε και επεξεργαζόταν στοιχεία που αφορούσαν τις τοπικές κοινωνίες και λειτουργούσε ως επιτελικός φορέας εκπόνησης, διαβούλευσης και διαμόρφωσης προτάσεων και πολιτικών, προκειμένου να εφαρμοστούν αυτά από τα ανάλογα αρμόδια Υπουργεία. 
Συντόνιζε, βοηθούσε, υποστήριζε και καθοδηγούσε τις δράσεις των περιφερειακών οργάνων και υπηρεσιών στη Μακεδονία και τη Θράκη. Μεριμνούσε για την ισόρροπη ανάπτυξη των περιφερειών του χώρου ευθύνης του προσπαθώντας να καταστήσει το χώρο της Μακεδονίας και της Θράκης πρότυπο περιφερειακής ανάπτυξης και αναδεικνύοντας παράλληλα τον ιστορικό πολιτικό, πολιτισμικό και οικονομικό ρόλο του στην ευρύτερη περιοχή. 
Το Υπουργείο είχε ένα ξεχωριστό ρόλο, καθώς αποτελούσε ένα τμήμα της πολιτείας κοντά στην περιφέρεια. Γι’ αυτό το λόγο, άλλωστε, μπορούσε να κατανοεί, να αφομοιώνει και να δίνει λύσεις ιδιαίτερα σε ευαίσθητες περιφέρειες, οι οποίες ήταν χρόνια μακριά από το ενδιαφέρον της κεντρικής διοίκησης. 
Το Υπουργείο Μακεδονίας-Θράκης είχε πλούσια δράση σε θέματα που σχετίζονταν με το χαρακτηρισμό και την προστασία των διατηρητέων κτηρίων και οικισμών σε όλη τη Μακεδονία και Θράκη, το χαρακτηρισμό και την προστασία του φυσικού πλούτου της βόρειας Ελλάδας σε θέματα που σχετίζονται με την ανάπτυξη και την προστασία του ευαίσθητου Θερμαϊκού Κόλπου, την προστασία και διαχείριση της κιβωτού της Ορθοδοξίας της Αγιορείτικης κληρονομιάς μέσω του γνωστού ΚεΔΑΚ, ενώ ταυτόχρονα είχε αποκτήσει μια τέλεια και άρτια υλικοτεχνική και τεχνολογική υποδομή. 
Η επακόλουθη κατάργησή του και η μετατροπή του σε Γενική Γραμματεία, σήμανε και την υποβάθμιση της ευρύτερης περιοχής. Οι υπηρεσίες του Υπουργείου παρέμειναν αδρανείς σε μεγάλο βαθμό και το υπαλληλικό προσωπικό άνευ αντικειμένου. Ακόμα και οι φορείς της περιοχής και της πόλης της Θεσσαλονίκης παρέμειναν ασυντόνιστοι ως προς τις δράσεις τους. 
Η σημαντικότερη συνέπεια, όμως, της κατάργησης του Υπουργείου ήταν ο συγκεντρωτισμός και η μεταβίβαση των υπηρεσιών και των αρμοδιοτήτων του στην πρωτεύουσα, κάτι που είχε σαν αποτέλεσμα την αυξανόμενη ταλαιπωρία των συμπατριωτών μας, οι οποίοι ακόμα και για κάτι απλό θα έπρεπε να απευθυνθούν και να μεταβούν στην Αθήνα. 
Η διαφαινόμενη, λοιπόν, αυτή απαξίωση του Υπουργείου Μακεδονίας-Θράκης έφτασε στο τέλος. Το στοίχημα της νέας εποχής που ξεκίνησε με την επανίδρυση του Υπουργείου από την Κυβέρνηση εθνικής ευθύνης είναι η αναβάθμισή του και η επακόλουθη βελτίωση της ποιότητας ζωής των συμπολιτών μας. 
Για να λειτουργήσει το Υπουργείο Μακεδονίας-Θράκης ως πυλώνας ανάπτυξης και ανάκαμψης της οικονομίας και για να μπορέσει να προωθήσει τις επενδύσεις και να στηρίξει την αγορά στην ευρύτερη περιοχή της βορείου Ελλάδας, χρειάζεται να αναλάβει την αποκλειστική εποπτεία φορέων που εδρεύουν στη Θεσσαλονίκη και τη βόρεια Ελλάδα και η λειτουργία τους και το έργο τους αφορούν την ευρύτερη περιοχή της βορείου Ελλάδας. 
Οι αρμοδιότητες του νεοσύστατου Υπουργείου θα πρέπει να διευκολύνουν επί της ουσίας την εξυπηρέτηση των πολιτών στην καθημερινότητά τους, ώστε να λειτουργήσει αποκεντρωτικά και να μη χρειάζεται να μεταβαίνουν οι πολίτες στην Αθήνα, προκειμένου να διευθετήσουν υποθέσεις τους με φορείς που εδρεύουν στη Θεσσαλονίκη, αλλά υπάγονται σε Υπουργεία που εδρεύουν στην Αθήνα. 
Χρειάζεται αποκέντρωση της κεντρικής εξουσίας, κάτι στο οποίο μπορεί να συμβάλει και η διαδικασία της ανοιχτής διαβούλευσης με τους πολίτες της Μακεδονίας και της Θράκης, ώστε με τον εντοπισμό και την καταγραφή των αναγκών τους να γίνουν τέτοιες προσαρμογές στις αρμοδιότητες του Υπουργείου Μακεδονίας-Θράκης που να διευκολύνουν επί της ουσίας τις υποχρεώσεις των πολιτών. 
Είναι επιτακτική ανάγκη σήμερα να υπάρξει πρόοδος των γραφειοκρατικών υποθέσεων που κρατούν σε ομηρία την ανάπτυξη της οικονομίας, της αγοράς, των επενδύσεων και των έργων στη Μακεδονία και τη Θράκη. 
Για την ανάπτυξη ουσιαστικού έργου σε θέματα επενδύσεων και εποπτείας της αγοράς προϋπόθεση αποτελεί η ένταξη των αρμοδιοτήτων του καταργημένου διοικητικού τομέα με την ονομασία «Επιχειρησιακή Μονάδα Ανάπτυξης» από Υπουργείο Ανάπτυξης, Ανταγωνιστικότητας, Υποδομών, Μεταφορών και Δικτύων στο Υπουργείο Μακεδονίας-Θράκης.
Οι αρμοδιότητες της Επιχειρησιακής Μονάδας που αφορούν την υποδοχή, επεξεργασία και αξιολόγηση επενδυτικών προτάσεων στο σχεδιασμό, την προώθηση και εκτέλεση αναπτυξιακών προγραμμάτων και δράσεων της ευρύτερης περιοχής της Μακεδονίας και της Θράκης θα πρέπει να ανήκουν αποκλειστικά και να ασκούνται από το Υπουργείο Μακεδονίας-Θράκης, ώστε να προχωρήσουν όλες οι απαραίτητες διαδικασίες για την υλοποίηση και εφαρμογή των προγραμμάτων. 
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Υπουργού)
Ενδεικτικό είναι το γεγονός ότι σήμερα εκκρεμούν περίπου ενενήντα σχέδια επενδυτικών προτάσεων που είχαν υποβληθεί στην Επιχειρησιακή Μονάδα Ανάπτυξης –ΕΜΑ- συνολικής αξίας περίπου 500 εκατομμυρίων. 
Η ανάπτυξη ουσιαστικού έργου μπορεί να προχωρήσει με την τροποποίηση του νέου επενδυτικού ν. 3908/2011.","ΘΕΟΔΩΡΟΣ ΚΑΡΑΟΓΛΟΥ",195
"141834"," Κύριε Υπουργέ, εσείς πρέπει να δίνετε το καλό παράδειγμα. Θα πρέπει να είστε ακριβής στο χρόνο σας. 
Έχετε, λοιπόν, ακόμα μισό λεπτό για να ολοκληρώσετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141835"," Κύριε Πρόεδρε, ως γνήσιος Κρητικός, που ξέρω πόσα πολλά έχουν συμβάλει οι Κρητικοί πρόγονοί σας για την απελευθέρωση της Μακεδονίας, είμαι βέβαιος ότι θα δείξετε μια ιδιαίτερη ευαισθησία και σε μας…","ΘΕΟΔΩΡΟΣ ΚΑΡΑΟΓΛΟΥ",195
"141836"," Θα συμβάλω και στην απελευθέρωση του Βήματος!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141837"," Επιπλέον, αιτούμενο είναι η ένταξη του αριθμού υπαλλήλων του Υπουργείου Μακεδονίας-Θράκης στα μητρώα των ελεγκτών της Γενικής Γραμματείας Βιομηχανίας του Υπουργείου Ανάπτυξης σε θέματα ποιότητας προϊόντων για την ανάπτυξη μικτών κλιμακίων ελέγχου στη Μακεδονία και τη Θράκη.
Χάρη του χρόνου είμαι αναγκασμένος να συντομεύσω και να κλείσω σε ένα λεπτό.
Για να έχει τη δυνατότητα το Υπουργείο να ασκεί ολοκληρωμένες δράσεις ανάπτυξης σε επίπεδο τουρισμού, περιβάλλοντος, ενέργειας, έργων υποδομής και γεωργίας απαιτείται και η καλύτερη και άμεση εποπτεία των διαδικασιών απορρόφησης των κοινοτικών πόρων. 
Επομένως, ο συντονισμός διαχείρισης των περιφερειακών επιχειρησιακών προγραμμάτων του ΕΣΠΑ, αρμοδιότητας του Υπουργείου Ανάπτυξης, θα πρέπει να εκχωρηθεί στο Υπουργείο Μακεδονίας-Θράκης για το χώρο ευθύνης του, για τον καλύτερο έλεγχο και συντονισμό τους. 
Προφανώς, πρέπει να παραχωρηθούν αρμοδιότητες και μάλιστα πολύ σοβαρές αρμοδιότητες σε σχέση με τη διαχείριση του «Interreg», αυτού του διασυνοριακού ευρωπαϊκού προγράμματος, μια που, θυμίζω ότι, δεκατρείς από τους δεκαεπτά νομούς του Υπουργείου Μακεδονίας-Θράκης είναι ακριτικοί νομοί της χώρας.
Επίσης, θα πρέπει να δοθεί και η αρμοδιότητα εποπτείας και ελέγχου του μεγαλύτερου δημόσιου έργου που γίνεται αυτήν τη στιγμή στη χώρα, του μετρό Θεσσαλονίκης, το οποίο καρκινοβατεί επικίνδυνα και ο χρόνος υλοποίησής του πάει συνεχώς προς τα πίσω. 
Κλείνοντας, αγαπητοί συνάδελφοι, η πολιτική επιλογή και απόφαση για την επανασύσταση του Υπουργείου Μακεδονίας και Θράκης δεν έγινε για τυπικούς ή μόνο συμβολικούς λόγους. Είμαστε αποφασισμένοι να ενισχύσουμε το νέο Υπουργείο με όλα εκείνα τα εφόδια τόσο για την ανάπτυξη της περιοχής όσο και για την καθημερινότητα.
Κυρίες και κύριοι συνάδελφοι, επιδιώκουμε να καταστήσουμε το Υπουργείο Μακεδονίας και Θράκης το ισχυρότερο αναπτυξιακό εργαλείο για τη βόρεια Ελλάδα, έτσι ώστε να πετύχουμε την αποκέντρωση των δομών και την αναβάθμιση της ποιότητας των πολιτών. Το Υπουργείο Μακεδονίας και Θράκης είναι και πάλι εδώ, δίνοντας το συμβολικό εθνικό μήνυμα και φιλοδοξώντας να αποτελέσει έναν πυρήνα ανάπτυξης για όλη την βόρεια Ελλάδα.
Σας καλώ, λοιπόν, όλες τις πολιτικές δυνάμεις του τόπου να συμπράξετε μαζί μας, στηρίζοντας αυτήν την Κυβέρνηση, δίνοντας ψήφο εμπιστοσύνης, έτσι ώστε να ξαναδώσουμε την ελπίδα και το χαμόγελο και πάλι στους Έλληνες πολίτες. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΘΕΟΔΩΡΟΣ ΚΑΡΑΟΓΛΟΥ",195
"141838"," Ευχαριστούμε, κύριε Υπουργέ.
Το λόγο έχει ο κ. Ιωάννης Καράμπελας, Βουλευτής Βοιωτίας της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141839"," Κύριε Πρόεδρε, δεν πρέπει να γίνει εναλλαγή στη σειρά των Βουλευτών;","ΖΩΗ ΚΩΝΣΤΑΝΤΟΠΟΥΛΟΥ",272
"141840"," Το είπα και εγώ, αλλά μου είπαν…","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141841"," Κύριε Πρόεδρε, το συμφωνήσαμε χθες, ότι πάει η Αξιωματική Αντιπολίτευση μετά τον Υπουργό.","ΛΙΤΣΑ ΑΜΜΑΝΑΤΙΔΟΥ- ΠΑΣΧΑΛΙΔΟΥ",20
"141842"," Εντάξει. Τώρα, όμως, ανέβηκε ο συνάδελφος στο Βήμα. Δεν θα επαναληφθεί.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141843"," Άρα, μετά να πάνε δύο ομιλητές από την Αξιωματική Αντιπολίτευση.","ΛΙΤΣΑ ΑΜΜΑΝΑΤΙΔΟΥ- ΠΑΣΧΑΛΙΔΟΥ",20
"141844"," Κύριε Καράμπελα, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141845"," Κυρίες και κύριοι Βουλευτές, κατ’ αρχάς, αποτελεί ξεχωριστή τιμή για εμένα να απευθύνομαι ως νεοεκλεγείς Βουλευτής στο Σώμα, προκειμένου να εκφράσω τις απόψεις μου για τις προγραμματικές δηλώσεις του Πρωθυπουργού και της Κυβέρνησης. Θα ήθελα, όμως, να εκφράσω την πεποίθησή μου ότι θα ήταν πολύ πιο ουσιαστικό η Βουλή να συζητούσε θεσμοθετημένα και τον απολογισμό αυτών των προγραμματικών δηλώσεων κάθε δύο χρόνια τουλάχιστον, ώστε να αποδίδεται ευθύνη σε όσους Υπουργούς δεν κατάφεραν να είναι συνεπείς στις δεσμεύσεις τους. 
Εμείς οι Βουλευτές καλούμαστε να υποστηρίξουμε ή να ασκήσουμε κριτική στο κείμενο προθέσεων που αποτελεί ουσιαστικά την παράθεση των προγραμματικών δηλώσεων της Κυβέρνησης. Οι Έλληνες πολίτες είμαι βέβαιος ότι θα αναμένουν περισσότερο με ενδιαφέρον την επιτυχή τους υλοποίηση, με δεδομένο ότι πλέον δεν υπάρχει περιθώριο πολιτικάντικων ελιγμών και παλαιοκομματικών πρακτικών. 
Πιστεύω ακράδαντα ότι το κοινωνικό πρόσωπο της Κυβέρνησης θα είναι αυτό που κρίνει τη αξιοπιστία της έναντι του ελληνικού λαού. Τώρα επιβάλλεται να σχεδιαστούν και να υλοποιηθούν καινοτόμες δράσεις γρήγορα, αξιόπιστα, χωρίς την παλαιοκομματική λογική του πολιτικού κόστους. Οι αρμόδιοι Υπουργοί των χαρτοφυλακίων με κοινωνικό πρόσημο έχουν την πιο δύσκολη και απαιτητική δουλειά μετά τον Υπουργό Οικονομικών. Καλούνται να αναδιατάξουν μια χαώδη κατάσταση στον τομέα των υπηρεσιών υγείας και των ασφαλιστικών ταμείων.
Η αδυναμία επίλυσης του ζητήματος παροχής υπηρεσιών υγείας στους ασφαλισμένους της χώρας από τις κυβερνήσεις της τελευταίας τριετίας δείχνει ξεκάθαρα πόσο ανεπαρκές είναι το ασφαλιστικό σύστημα της χώρας μας και κυρίως πόσο ανεπαρκείς είναι όλοι όσοι έχουν υποχρέωση να το υπηρετούν. Ενδεικτικό παράδειγμα ο ΕΟΠΥΥ, ο οποίος κατέρρευσε πριν καλά-καλά σταθεί στα πόδια του. Ο νεοσύστατος Εθνικός Οργανισμός Παροχής Υπηρεσιών Υγείας ξεκίνησε τη λειτουργία του πριν από μερικούς μήνες, χωρίς πόρους, χωρίς ρεαλιστικό προγραμματισμό, χωρίς προσωπικό, χωρίς αποτελεσματική διοίκηση, κυρίως χωρίς την αναγκαία πολιτική βούληση να δοθεί μόνιμη και σταθερή λύση στο υπ’ αριθμόν ένα πρόβλημα που απασχολεί τον άνθρωπο από τη γέννηση έως το θάνατό του, την αποτελεσματική διαχείριση της υγείας του. 
Εκεί όπου η πολιτεία επιδεικνύει την ισχυρή της βούληση αποδεικνύεται ότι και χρήματα βρίσκονται και ρεαλιστικές λύσεις προκρίνονται και οι πολίτες αισθάνονται ασφαλείς. Κραυγαλέο παράδειγμα το τραπεζικό σύστημα της χώρας. Παρά τα τεράστια προβλήματα που έχουν ανακύψει με την οικονομική κρίση, την ύφεση, το μηδενισμό της αξίας των ελληνικών ομολόγων, την αδυναμία εξυπηρέτησης δανείων και τη μαζική φυγή κεφαλαίων στο εξωτερικό, εν τούτοις το εγχώριο τραπεζικό σύστημα συντηρείται από τα κεφάλαια και τις εγγυήσεις της Ευρωπαϊκής Κεντρικής Τράπεζας, χωρίς να υπάρχει κανένα πρόβλημα ρευστότητας. 
Στο εγχώριο σύστημα παροχής υπηρεσιών υγείας, όμως, δεν υφίσταται η ίδια πολιτική βούληση εξεύρεσης των αναγκαίων πόρων. Η πολιτεία υποκρίνεται και χύνει κροκοδείλια δάκρυα, όταν καλείται να αντιμετωπίσει το τεράστιο πρόβλημα της υγείας των Ελλήνων. 
Η Κυβέρνηση που προέκυψε από τις εκλογές της 17ης Ιουνίου έχει υποχρέωση να εξαφανίσει από τον Έλληνα πολίτη την ανασφάλειά του για το παρόν και το μέλλον του ασφαλιστικού συστήματος της χώρας, έχει υποχρέωση να εφαρμόσει λύσεις έξω από τη συνηθισμένη διαχείριση που μέχρι τώρα μας είχαν συνηθίσει. Θα πρέπει να υλοποιήσει μέτρα που ενδεχομένως να δυσαρεστήσουν τα καρτέλ στο χώρο της υγείας ή να ανατρέψουν κατεστημένες νοοτροπίες και παλαιομοδίτικες πρακτικές. 
Το ασφαλιστικό σύστημα της χώρας πρέπει να λειτουργήσει από το μηδέν με τις αντίστοιχες δομές και την πιστότητα του τραπεζικού συστήματος. Ίσως να έχει φτάσει τώρα η ώρα να εξεταστεί η δυνατότητα υλοποίησης ριζοσπαστικών προτάσεων αναφορικά με τη λειτουργία τραπεζικού ιδρύματος με μοναδικούς μετόχους τα ασφαλιστικά ταμεία της χώρας και σκοπό την εξυπηρέτηση των αναγκών των Ελλήνων ασφαλισμένων και συνταξιούχων με την εγγύηση της πολιτείας. Η χρονική συγκυρία με την ανακεφαλαιοποίηση των ελληνικών τραπεζών αποτελεί ευκαιρία ένταξης του ασφαλιστικού πυλώνα της οικονομίας στο εγχώριο τραπεζικό σύστημα με κρατική εγγύηση και εξασφάλιση των κόπων και θυσιών των Ελλήνων εργαζομένων. 
Κυρίες και κύριοι Βουλευτές, η Κυβέρνηση Σαμαρά δεν έχει ούτε περιθώρια χρονικά ούτε περιθώρια αποτυχίας. Αποτυχία της σημερινής Κυβέρνησης σημαίνει αποτυχία της αστικού τύπου δημοκρατίας μας. Ψηφίζοντας θετικά τις προγραμματικές δηλώσεις της Κυβέρνησης δεν σημαίνει ότι δεν θα παρακολουθούμε στενά την πορεία υλοποίησης του κυβερνητικού έργου, ότι δεν θα ασκούμε κριτική όταν διαπιστώνουμε ολιγωρίες, καθυστερήσεις και αναβολές.
Προσωπικά δεσμεύομαι να σταθώ αλληλέγγυος στις πολιτικές εκείνες που θα συντελέσουν στην υπέρβαση της κρίσης, αλλά θα παραμείνω πεισματικά αντίθετος σε παλινωδίες και παλαιού τύπου ψευδοϊσορροπίες, που τελικά επιτυγχάνουν τη συντήρηση της ίδιας αδιέξοδης κατάστασης. 
Επειδή, λοιπόν, η δέσμευση του Πρωθυπουργού περί του να τεθούν στοχοχρονοδιαγράμματα στον προγραμματισμό και στην υλοποίηση των κυβερνητικών εξαγγελιών με βρίσκει απολύτως σύμφωνο, θεωρώ ότι επιβάλλεται από τον Πρόεδρο της Βουλής η αναβάθμιση του ελεγκτικού ρόλου της νομοθετικής εξουσίας έναντι της εκτελεστικής και η συνεχής και αποτελεσματική παρακολούθηση του κυβερνητικού έργου από τις αντίστοιχες επιτροπές, προκειμένου και οι Υπουργοί να κάνουν καλύτερα τη δουλειά τους και το πολιτικό μας σύστημα να ανακτήσει τη χαμένη του αξιοπιστία.
Κλείνοντας, κύριες και κύριοι Βουλευτές, με αίσθημα ευθύνης θα δώσω ψήφο εμπιστοσύνης στην Κυβέρνηση το βράδυ και με μια επισήμανση πολύ σοβαρή για εμένα. Εύχομαι και ελπίζω, σε κάποια μελλοντική απολογιστική του κυβερνητικού έργου συζήτηση, να έχει μειωθεί ο αριθμός των ανέργων στην πατρίδα μας, να μπορεί ο Έλληνας συνταξιούχος και εργαζόμενος να λαμβάνει τα φάρμακά του, χωρίς να υπόκειται στην εξευτελιστική σημερινή ταλαιπωρία, να μην χρειάζεται ο Έλληνας απόμαχος να λαμβάνει τη σύνταξή του μετά από δύο χρόνια από την κατάθεση της σχετικής αίτησης, να κατορθώσει δηλαδή το αναξιόπιστο ελληνικό κράτος να αποκτήσει δομές και αξιοπιστία.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΚΑΡΑΜΠΕΛΑΣ",192
"141846"," Σας ευχαριστούμε.
Το λόγο έχει η κ. Λιάνα Κανέλλη, Βουλευτής ΚΚΕ Α’ Αθήνας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141847"," Ευχαριστώ, κύριε Πρόεδρε.
Κυρίες και κύριοι συνάδελφοι, έχω τριάντα έξι χρόνια ένσημα και δώδεκα χρόνια σε αυτό το Κοινοβούλιο. Σε αυτό το Κοινοβούλιο έχω πάρει μέρος σε έξι εκλογικές αναμετρήσεις από το 2000. Επομένως, η φράση «εν τοις πράγμασι Κυβέρνηση τετραετίας» πόρρω απέχει από τη βιωματική πραγματικότητα του 21ου αιώνα.
Το δεύτερο και πολύ σημαντικό είναι ότι εδώ, σ’ αυτήν τη Βουλή, η οποία μοιάζει να αυτοπροσδιορίζεται ως ιστορική, έχοντας αλλάξει την παραδοσιακή δικομματική της μορφή από τη Μεταπολίτευση και μετά, έχουν περισσέψει δύο λέξεις σ’ αυτήν την τριήμερη συζήτηση, οι οποίες είναι άκρως επικίνδυνες, θα έλεγα, στον τρόπο με τον οποίο χρησιμοποιούνται. Περίσσεψε το έθνος. Έχει περισσέψει σε τέτοιο βαθμό το έθνος, όπου εν ονόματι ιστορικών στιγμών του έθνους δεν έχει μείνει κολυμπηθρόξυλο όρθιο από το έθνος ούτε ως κουλτούρα. Ούτε καν μεταπολιτευτική κουλτούρα δεν έμεινε όρθια. 
Και επειδή αρέσκεται πάρα πολύ ο Πρωθυπουργός στον Ελύτη και επειδή είμαστε οι επιλογές μας, άρα και από τον Ελύτη μπορεί ο καθένας να διαλέξει οτιδήποτε. Για να μην πω τι είπε ο Κλίντον στο Μπους: «Είναι η οικονομία, ηλίθιε», για να μην πω τι είπε ο Νίκος: «Είναι ο καπιταλισμός, ηλίθιε», θα πω ότι έχουν ακουστεί πάρα πολλά πράγματα εδώ εκτός από τη λέξη κεφάλαιο. Η λέξη «κεφάλαιο» ακούγεται μόνο ως σύνθετο στη λέξη ανακεφαλαιοποίηση των τραπεζών.
Ακούσαμε μέχρι και για ιδεοληψία. Προσέξτε, ιδεοληψία! Αρχίζουμε και μιλάμε με ψυχιατρικούς όρους στο ελληνικό Κοινοβούλιο. Μιλούμε με ψυχιατρικούς όρους στο ελληνικό Κοινοβούλιο, αυτό το ελληνικό Κοινοβούλιο, το οποίο πάρα πολλοί δεν ήθελαν να βρίσκεται έτσι όπως είναι αυτή τη στιγμή. 
Ο αντικομμουνισμός είναι κάτι το οποίο μπορεί να διαχέεται -δεν σημαίνει ότι δεν γίνεται και κατανοητό- και να κρύβεται πίσω από ιδιοκτησιακές μορφές της πατρίδας, ιδιοκτησιακές μορφές της κουλτούρας, ιδιοκτησιακές μορφές της άμυνας, της ασφάλειας και πηγαίνοντας παραπέρα. Είναι τόσο σχετικά τα μεγέθη, ειδικά στην αντιπροσωπευτική δημοκρατία που αυτοκαταργούνται, λέει ο ποιητής. Αυτοκαταργούνται. Ένα ικανό μυρμήγκι βαρύνει σε απόλυτο μέγεθος –και δεν είναι δικές μου οι κουβέντες, είναι του νομπελίστα- σε απόλυτη αξία περισσότερο από έναν μέτριο Πρωθυπουργό. 
Επομένως, εδώ δεν είμαστε για να κρίνουμε μέτριους ή μη μέτριους πρωθυπουργούς, τρικομματικές, πεντακομματικές ή δικομματικές κυβερνήσεις. Είμαστε ο καθένας γι’ αυτό που εκπροσωπεί. Η σκέψη μπορεί να ξεβάφει, ο νους ποτέ. Και δεν θα τον χάσουμε εδώ μέσα -πιστέψτε με- ακόμα και αν κάποιος διαστρεβλώσει το λεξιλόγιο με οποιονδήποτε τρόπο. Δεν μπορεί κάποιος να μιλάει για την πατρίδα και για την ανεξαρτησία και να θεωρεί όλους τους άλλους κάτι ανάμεσα σε προδότες και μη ανεξάρτητους όταν συμμετέχει σε σχηματισμό, όπως είναι η Ευρωπαϊκή Ένωση, ο οποίος έχει προαπαιτούμενο υλοποιημένο και θεσμοθετημένο -ειδικά από το Μάαστριχτ και μετά- την εκχώρηση τμήματος εθνικής κυριαρχίας. Δεν μπορεί να μιλάει κάποιος εδώ μέσα για ΑΟΖ, αγνοώντας ότι εξαρτάται από τη συμμετοχή της χώρας στο ΝΑΤΟ, από τη μη υλοποίηση επί τεράστιο χρονικό διάστημα δικαιωμάτων που απορρέουν από το δίκαιο της θάλασσας. Δεν μπορεί κάποιος να καμώνεται ότι ενδιαφέρεται για το Καστελόριζο, το οποίο δεν είναι σε θέση να φτιάξει ένα φούρνο να δίνει ψωμί στους ντόπιους -γιατί είναι εκατόν είκοσι, εκατόν τριάντα ψυχές- και την ίδια ώρα να το χρησιμοποιεί ως ντεκόρ αναγγελίας μείζονος εκχώρησης άλλων πραγμάτων. 
Περίσσεψε η υποκρισία σε ένα συγκεκριμένο βαθμό, αν είναι προτεκτοράτο ή αν δεν είναι προτεκτοράτο. Ανακαλύψαμε το γερμανικό κεφάλαιο και το γαλλικό κεφάλαιο μόνο δια των σκανδάλων της «SIEMENS». Τώρα ήρθαν; Στην ελληνική πραγματικότητα τώρα ήρθαν; Διακόσια χρόνια είναι το ξένο κεφάλαιο εδώ. Και το ντόπιο τι κάνει; Η εργατική τάξη αυτή τη στιγμή βάλλεται παγκοσμίως και ευθέως. Γιατί βάλλεται; Γιατί χρειάζονται δούλοι και εδώ καθόμαστε και θεσμοθετούμε τα μυρμήγκια, αν θα έχουν ή δεν θα έχουν δικαιώματα. Με μέτρα. Πότε χτίστηκαν αυτά τα μέτρα; Δεν χτίστηκαν επί χούντας και μετά; Δεν χτίστηκαν από τη μορφή που έχει η σχέση μας με την Ευρωπαϊκή Ένωση; Για την τελευταία λακκούβα ανοίγει μια συζήτηση και παραπέμπεται στις Βρυξέλλες. Η συμμετοχή μας στις Βρυξέλλες είναι ακριβότατο τίμημα και καθόμαστε και μιλάμε με όρους αγορών για να κρύψουμε πίσω από τις αγορές, τι; Φάντασμα είναι οι αγορές; Συσσωρευμένο κεφάλαιο είναι. Μια βαθύτατη καπιταλιστική κρίση, η οποία τζογάρει κυριολεκτικά πάνω στο πόσοι θα ζήσουν και πόσοι θα πεθάνουν με συμβόλαια θανάτου. Δεν ακούστηκε εδώ μέσα από τις προγραμματικές δηλώσεις τίποτε που να αφορά πραγματικά τους εργαζόμενους. 
«Η απόσταση» –λέει ο ποιητής- «ανάμεσα στο τίποτε και στο ελάχιστο είναι πολύ μεγαλύτερη από το ελάχιστο στο κατιτίς». Επομένως, δεν είμαστε εδώ για να παλέψουμε για το κατιτίς. Είμαστε εδώ για να παλέψουμε και να συντηρήσουμε αυτούς που παλεύουν. Γιατί αν δεν το κάνουμε, η ιστορικότητα των στιγμών θα είναι ένα εντελώς σχετικό μέγεθος. Και θυμηθείτε καλά. Κάπου-κάπου «πρέπει να κόβει κανείς» –λέει ο ποιητής- «τα νύχια της ιστορίας». Γιατί άμα μεγαλώσουν πάρα πολύ σκοτώνουν και εσένα και την αλήθεια. Δεν είναι κανένας εδώ μέσα προδότης και είναι όλοι εκλεγμένοι αντιπροσωπευτικά και προσωρινά, προσωρινότατα, εκφραστές ιδεών, ρευμάτων και θέσεων.","ΛΙΑΝΑ ΚΑΝΕΛΛΗ",182
"141848"," Ευχαριστούμε κυρία Κανέλλη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141849"," Και με αυτόν τον τρόπο η εργατική τάξη εκπαιδεύεται στο να υποκύπτει σε αλλοίωση ουσιαστική ακόμα και των νοημάτων. Η εργασία έχει γίνει ευκαιρία, η κοινωνική πρόνοια έχει γίνει λαχείο, ο πλούτος έχει γίνει ιδιοκτησία και χορηγία του κεφαλαίου και χωρίς αυτόν δεν μπορεί να υπάρξει ανάπτυξη. 
Αυτή η πολιτική δεν μπορεί να ανατραπεί με φαμφάρες και λεξιλόγια. Τέλος η προεκλογική περίοδος. Περνάμε σε μια συγκεκριμένη πραγματικότητα και στη συγκεκριμένη πραγματικότητα το θέμα δεν είναι αν θα μείνουν όρθιοι οι χαλυβουργοί, αλλά είναι ποιος τους κρατάει απλήρωτους αλλά όρθιους, αντιστεκόμενους στο κεφάλαιο αλλά όρθιους, με τα παιδιά τους να μπορούν να μαθαίνουν πέντε γράμματα, για να μπορούν να συνεχίσουν.","ΛΙΑΝΑ ΚΑΝΕΛΛΗ",182
"141850"," Αν έχετε την καλοσύνη, τελειώνετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141851"," Κατ’ αυτήν την έννοια δεν έχει κανένα νόημα να ασχοληθεί κάποιος με το αν θα πει, ναι ή όχι. Τα μεγέθη θα επαναπροσδιορισθούν από ένα λαό, ο οποίος δεν θα πάψει να σκέφτεται επειδή τον εκπαιδεύουμε να μην ξέρει ούτε ποιος είναι.","ΛΙΑΝΑ ΚΑΝΕΛΛΗ",182
"141852"," Ευχαριστούμε πολύ. 
Το λόγο έχει ο Βουλευτής της ΔΗΜΑΡ, κ. Δημήτριος Αναγνωστάκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141853"," Κύριε Πρόεδρε, κυρίες και κύριοι Βουλευτές, λένε ότι η αλήθεια είναι γυμνή για να μπορεί να τη ντύνει ο καθένας με τα ρούχα που θέλει. 
Είναι γεγονός ότι το διήμερο έχουν ακουστεί απόψεις, θέσεις, κριτικές που πηγάζουν από διαφορετική φιλοσοφία, από διαφορετική οπτική γωνία. Δεν φιλοδοξώ να καταθέσω την απόλυτη αλήθεια, φιλοδοξώ, όμως, να συνεισφέρω σε έναν προβληματισμό, γιατί θα ήταν ανόητο πολιτικά κάποιος να προσδοκά να μεταβάλει τη θέση κάποιου άλλου συναδέλφου σε αυτήν την Αίθουσα. 
Έτσι, λοιπόν, κυρίες και κύριοι Βουλευτές, νομίζω ότι η σύνθεση της νέας Βουλής αποτυπώνει με πλήρη σαφήνεια τη νέα πολιτική πραγματικότητα, το νέο συσχετισμό των πολιτικών δυνάμεων του τόπου μας και αναδεικνύει περίτρανα την απαίτηση της ελληνικής κοινωνίας για συνεργατικές κυβερνήσεις. 
Οι Έλληνες αξίωσαν από το πολιτικό προσωπικό της χώρας την παραμονή της χώρας στην Ευρωζώνη και το ευρώ και ταυτόχρονα απαίτησαν την επαναδιαπραγμάτευση του μνημονίου, την απαγκίστρωση απ’ αυτό και την απαλλαγή από τους επαχθείς όρους της δανειακής σύμβασης. Η ελληνική κοινωνία με κατηγορηματικό θέλω να πιστεύω τρόπο, ξεπέρασε και αποδοκίμασε το χρεοκοπημένο, παρωχημένο μοντέλο των μονοκομματικών κυβερνήσεων και έθεσε τους όρους και τις προϋποθέσεις για να υπάρξουν προγραμματικές συγκλίσεις και προγραμματικές συμφωνίες. Απαίτησε δηλαδή, η πολιτική διαχείριση των θεμάτων που ταλανίζουν, που απασχολούν την ελληνική κοινωνία να γίνει στη βάση ενός ρεαλιστικού και αποτελεσματικού σχεδίου, ενός σχεδίου που θα έχει τη μεγαλύτερη δυνατή πολιτική στήριξη και θα δίνει μια προοπτική ανάκαμψης και ανάταξης της ελληνικής οικονομίας και της ελληνικής πραγματικότητας. 
Η υλοποίηση αυτής της νωπής λαϊκής εντολής προϋποθέτει τη δημιουργία μιας άλλης πολιτικής κουλτούρας, ενός άλλου πολιτικού πολιτισμού, μιας άλλης πολιτικής αντίληψης, μιας άλλης πολιτικής προσέγγισης. 
Σήμερα, κυρίες και κύριοι Βουλευτές, όσο ποτέ άλλοτε το χρέος και το καθήκον απέναντι στην πατρίδα μάς υποχρεώνει να υποτάξουμε το παραταξιακό και μικροπολιτικό συμφέρον, να αφήσουμε στην άκρη τους όποιους μικροκομματικούς υπολογισμούς και να αναλάβει ο καθείς μας την ευθύνη που του αναλογεί. 
Εμείς ως Δημοκρατική Αριστερά φιλοδοξούμε να είμαστε η σύγχρονη ευρωπαϊκή μεταρρυθμιστική δημοκρατική και σοσιαλιστική δύναμη που ως εγγυήτρια δύναμη της ελληνικής κοινωνίας θα συμβάλουμε αποτελεσματικά με εποικοδομητικές προτάσεις, με καθημερινή παρουσία, με συστηματικό έλεγχο και συστηματική παρακολούθηση στην υλοποίηση του κοινού συμφωνημένου προγραμματικού πλαισίου, ενός προγραμματικού πλαισίου που έχει προοδευτικό πρόσημο κατά τη γνώμη μας, που έχει και αριστερό αντιμνημονιακό πρόσημο, που προωθεί μεταρρυθμίσεις και προοδευτικές αλλαγές στο πολιτικό σύστημα, που προωθεί την αναδιοργάνωση της χώρας στη βιομηχανία, την ενέργεια, τις μεταφορές και τα δίκτυα, τις υπηρεσίες και φυσικά στον πρωτογενή τομέα, ενός κοινού προγραμματικού πλαισίου που αποκαθιστά και επαναφέρει την ισχύ των συλλογικών συμβάσεων σύμφωνα με το ευρωπαϊκό κεκτημένο και το κοινοτικό δίκαιο, μιας προγραμματικής συμφωνίας που περιέχει την πολιτική δέσμευση ότι δεν υπάρξουν περαιτέρω περικοπές σε μισθούς και συντάξεις.
Σε ό,τι αφορά τον κατώτατο μισθό –γιατί για μας έχει σπουδαία και πρώτιστη σημασία- υπάρχει η πολιτική απόφαση ότι αφενός δεν θα γίνει άλλη μείωση και αφετέρου ότι τα σημερινά επίπεδα θα επανεξεταστούν στο πλαίσιο της εθνικής συλλογικής σύμβασης εργασίας, μιας προγραμματικής συμφωνίας που διασφαλίζει ότι παραμένουν στο δημόσιο τα δίκτυα και οι υποδομές, ότι δεν θα γίνουν άλλες μειώσεις μισθών σε δημόσιο και ιδιωτικό τομέα. 
Κυρίες και κύριοι συνάδελφοι, εμείς στη Δημοκρατική Αριστερά αντιλαμβανόμαστε την αναδιαπραγμάτευση του μνημονίου ως μία συνεχή και επίπονη διαδικασία, ως μία σκληρή διαπραγμάτευση που βεβαίως δεν εξαντλείται σε μία ή περισσότερες συναντήσεις με την τρόικα. Για μας η απαγκίστρωση από το μνημόνιο αποτελεί καθημερινή πρόκληση και καθημερινό σκληρό αγώνα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Αγαπητές και αγαπητοί συνάδελφοι, η σκληρή πραγματικότητα της πολιτικής καθημερινότητας, δυστυχώς στέρησε και το τελευταίο επιχείρημα μιας άλλης εναλλακτικής πιο εύκολης λύσης, δηλαδή αυτής του δανεισμού από άλλες πηγές με ευνοϊκότερους όρους, όπως κάποιοι ισχυρίζονταν μέχρι χθες. Η περίπτωση της Κύπρου αποτελεί τη δραματική επιβεβαίωση της κατάρρευσης αυτού του μύθου των εύκολων λύσεων. Όμως, όλα όσα μέχρι σήμερα κατατέθηκαν ως προτάσεις, απόψεις και θέσεις θα μείνουν αίολες, κενές περιεχομένου, αν δεν οικοδομήσουμε μια σχέση εμπιστοσύνης ανάμεσα στους πολίτες και το πολιτικό δυναμικό της χώρας, αν δεν αποκατασταθεί μία σχέση ειλικρίνειας και καθαρότητας που θα καταργεί τις πελατειακές σχέσεις, που θα βάζει τέλος στο ρουσφέτι, στις σχέσεις εξάρτησης και υποταγής, αν δεν εδραιωθεί και δεν κατοχυρωθεί στη συνείδηση του κάθε Έλληνα και της κάθε Ελληνίδας ότι δεν θα επαναληφθούν τα ίδια λάθη, δεν θα υπάρξουν οι ίδιες παραβατικές συμπεριφορές είτε ηθικές είτε ποινικές. Τότε ναι, θα είναι απλά και αυτή η κοινοβουλευτική περίοδος μια χαμένη κοινοβουλευτική περίοδος, μία περίοδος σαν όλες τις άλλες.
Κυρίες και κύριοι συνάδελφοι, μας έδωσαν οι πολίτες μια ευκαιρία. Μια ευκαιρία να αποκαταστήσουμε την εθνική μας αξιοπρέπεια, να αποκαταστήσουμε την εθνική μας περηφάνεια, να δώσουμε ελπίδα και προοπτική στο λαό μας. 
Η Δημοκρατική Αριστερά, με αυτούς τους όρους, με αυτές τις συνθήκες στηρίζει την προγραμματική συμφωνία, δίνει ψήφο εμπιστοσύνης στην Κυβέρνηση για την υλοποίηση του κοινού προγραμματικού πλαισίου και βεβαίως ως κυβερνώσα πλέον Αριστερά, θα υπερασπιστεί και θα προασπίσει τις λαϊκές κατακτήσεις και συμφέροντα.
Σας ευχαριστώ πολύ, κύριε Πρόεδρε.
(Χειροκροτήματα)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"141854"," Ευχαριστούμε, κύριε συνάδελφε.
Ο Υπουργός Εργασίας, Κοινωνικής Ασφάλισης και Πρόνοιας, κ. Ιωάννης Βρούτσης έχει το λόγο για δέκα λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141855"," Κυρίες και κύριοι συνάδελφοι, θα με συγχωρέσετε για τη συμπύκνωση αυτών που έχω να πω και για πολλά που δεν θα ακούσετε. Καταλαβαίνετε ότι ο ορισμένος στα δέκα λεπτά χρόνος δεν μου επιτρέπει να αναπτύξω τις θέσεις σε ένα κρίσιμο θέμα, όπως αυτό του Υπουργείου που πρόσφατα ανέλαβα την πολιτική ευθύνη.
Θέλω να ξεκινήσω πολύ σύντομα -και πρέπει να το κάνω γιατί το αισθάνομαι- αποδίδοντας ένα μεγάλο ευχαριστώ στον Πρωθυπουργό που με τίμησε και με εμπιστεύτηκε σ’ αυτή την πολύ κρίσιμη στιγμή για τη χώρα στο τιμόνι του Υπουργείου Εργασίας, Κοινωνικής Ασφάλισης και Πρόνοιας. Επίσης, να ευχαριστήσω και τον κ. Βενιζέλο και τον κ. Κουβέλη που συναίνεσαν στην αποδοχή του προσώπου μου. 
Θέλω εκ προοιμίου να σας πω, απευθυνόμενος σε όλους τους Βουλευτές, σε όλα τα κόμματα της Βουλής, κυρίως όμως στα τέσσερα κόμματα που δεν συμμετέχουν υπό την έννοια της στήριξης στην Κυβέρνηση ότι λόγω και της κρισιμότητας των στιγμών, αλλά και της ιδιαιτερότητας του Υπουργείου, ο Υφυπουργός κ. Νικολόπουλος, εγώ ως Υπουργός, το Υπουργείο όλο θα είναι στη διάθεση όλων. Οι πόρτες μας θα είναι ανοικτές είκοσι τέσσερις ώρες το εικοσιτετράωρο. 
Καταλαβαίνω και κατανοώ και το ρόλο του καθενός κόμματος και Βουλευτών μέσα στα πλαίσια της Κοινοβουλευτικής Δημοκρατίας και αντιλαμβάνομαι και αποδέχομαι την καλοπροαίρετη αντιπολίτευση που πιστεύω ότι θα είναι και εποικοδομητική και γόνιμη. Αλλά και πέρα από τα όρια του Κοινοβουλίου είμαι έτοιμος για συζήτηση για να προσθέσουμε και όχι να διαιρέσουμε το κρίσιμο Υπουργείο, το στοίχημα που λέγεται «Φορείς κοινωνικής ασφάλισης». Η βιωσιμότητα των ταμείων, η ανεργία, οι εργαζόμενοι είναι πρώτη προτεραιότητα. Νομίζω ότι το αντιλαμβανόμαστε όλοι. 
Υπάρχει σχέδιο δράσης; Βεβαίως και υπάρχει. Υπάρχει ελπίδα; Βεβαίως και υπάρχει ελπίδα. Είναι εύκολα τα πράγματα; Όχι, δεν είναι εύκολα τα πράγματα. Με συλλογική όμως δουλειά όλοι μαζί ενωμένοι μπορούμε να τα καταφέρουμε και το αποδεικνύουν και τα νούμερα. 
Το σχέδιο δράσης, αυτό που χαράζει η πολιτική ηγεσία, είναι προσαρμοσμένο στο κοινό προγραμματικό πλαίσιο που οριοθέτησαν τα τρία κόμματα που στηρίζουν την Κυβέρνηση, αλλά και στο αντίστοιχο πλαίσιο των υποχρεώσεων της χώρας που περιλαμβάνονται στη δανειακή σύμβαση. Κυριότερα όμως είναι προσαρμοσμένο στις ανάγκες των εργαζομένων της αγοράς εργασίας και στην ανταπόκριση που οφείλει να επιδείξει ένα κοινωνικό Υπουργείο, όπως το Υπουργείο Εργασίας, στις πιεστικές καταστάσεις που έχουν ήδη διαμορφωθεί στον κόσμο της εργασίας.
Οι πολιτικές που θα αναπτύξουμε περιλαμβάνουν προτεραιότητες και πρωτοβουλίες που θα διασφαλίζουν το σύστημα κοινωνικής ασφάλισης και θα στηρίξουν την επάρκεια και τη βιωσιμότητα στις συντάξεις των Ελλήνων ασφαλισμένων και σε κάθε περίπτωση πολιτικές που αφορούν στη διατήρηση της κοινωνικής συνοχής και στην αντιμετώπιση της φτώχειας και του κοινωνικού αποκλεισμού.
Επιτρέψτε μου επιγραμματικά να πω: Πρώτον –και κύριο- άμεσα μέτρα στήριξης ανέργων, μέσω της αναμόρφωσης του επιχειρησιακού σχεδίου ανάπτυξης ανθρώπινου δυναμικού από χρήματα του ΕΣΠΑ, έτσι ώστε περισσότεροι πόροι να κατευθυνθούν στη δημιουργία ευκαιριών απασχόλησης. Είμαστε έτοιμοι τώρα να υλοποιήσουμε το Εθνικό Σύμφωνο για την απασχόληση των νέων μέσα στο 2012. Περισσότερα από 150.000.000 ευρώ είναι έτοιμα να τα διαθέσουμε και τα οποία με καινοτόμα μέτρα και παρεμβάσεις θα δώσουν δουλειά σε περισσότερους από ογδόντα χιλιάδες νέους ανέργους της χώρας μας.
Δεύτερον, στο κρίσιμο ζήτημα που ακούστηκε από πολλούς συναδέλφους θα πω ότι ανοίγουμε άμεσα διάλογο με τους κοινωνικούς εταίρους για το μείζον ζήτημα των συλλογικών διαπραγματεύσεων. Θεωρούμε το θεσμό των συλλογικών διαπραγματεύσεων και τη συλλογική αυτονομία ακρογωνιαίο λίθο των εργασιακών σχέσεων στη χώρα μας, τη μόνη ρεαλιστική οδό για την αποκατάσταση της ομαλότητας στην αγορά εργασίας. Όμως, στρεβλώσεις του παρελθόντος και υπερβολές εκτιμούμε ότι μπορεί σταδιακά να διορθωθούν με την ενεργό συμμετοχή των κοινωνικών εταίρων, των οποίων η ωριμότητα πλέον θα πρέπει να αποδεικνύεται και να δοκιμάζεται κάθε μέρα. 
Το Υπουργείο μας αναλαμβάνει κεντρικό ρόλο στο συντονισμό και σχεδιασμό των πολιτικών κοινωνικής προστασίας και πρόνοιας στη χώρα μας. Προσέξτε το. Τα υψηλά επίπεδα φτώχειας και κοινωνικής ανέχειας απαιτούν εξορθολογισμό, σαφή στοχοθέτηση και ανακατανομή των κοινωνικών μεταβιβάσεων. Πρέπει επιτέλους οι πόροι -που είναι αρκετοί- και η κοινωνική στήριξη να πηγαίνουν σε αυτούς που έχουν πραγματικά ανάγκη. Δεν μπορεί από τη μια ένα ολόκληρο σύστημα κοινωνικών μεταβιβάσεων να κατασπαταλιέται σε καταχρηστικές και παράνομες συμπεριφορές οργανωμένων ομάδων και ψεύτικων αναπήρων και από την άλλη ολοένα –και αυτό είναι μεγάλη αδικία- περισσότεροι συμπολίτες μας να βιώνουν προσωπικά και οικογενειακά αδιέξοδα που τους ωθούν σε ακραίες λύσεις. 
Σε ό,τι αφορά στο σύστημα κοινωνικής ασφάλισης πυλώνες μας είναι: Πρώτον, ένας φορέας ασφάλισης για όλους τους μισθωτούς. Δεύτερον, ένας φορέας επικουρικής ασφάλισης. Τρίτον, ένας φορέας ασφάλισης υγείας. Και διασφαλίζουμε τις συντάξεις για όλους τους Έλληνες. Και βέβαια οι δεσμεύσεις μας για την προστασία και αποκατάσταση των χαμηλοσυνταξιούχων και πολυτέκνων παραμένουν στο ακέραιο. 
Έρχομαι στο θεμελιώδες κομμάτι που αφορά την αποκατάσταση του κράτους δικαίου, την ομαλότητα στην αγορά εργασίας, τη διαφάνεια στην αποτελεσματικότητα της διοίκησης, στην καταπολέμηση της αδήλωτης εργασίας, της εισφοροδιαφυγής. Προωθούμε μεταρρυθμιστικά μέτρα από κοινού, την από κοινού είσπραξη εισφορών και φορολογικών εσόδων μέσω ενός ενιαίου εισπρακτικού μηχανισμού από μία και μόνο δημόσια αρχή.
Πρώτο βήμα, ταυτόχρονη καταβολή μισθών, φόρου μισθωτών υπηρεσιών και ασφαλιστικών υπηρεσιών για μισθωτούς μέσω τραπέζης, χτύπημα στην εισφοροδιαφυγή.
Επεκτείνουμε το φορολογικό πιστοποιητικό που ήδη υπάρχει θεσμοθετημένο στο Υπουργείο Οικονομικών σε φορολογικό και ασφαλιστικό πιστοποιητικό για επιχειρήσεις που ελέγχονται από ορκωτούς λογιστές. Ήδη έφερε πολλά πολλά εκατομμύρια, χτυπώντας τη φοροδιαφυγή στον πρώτο χρόνο λειτουργίας και το επεκτείνουμε και στο ασφαλιστικό κομμάτι.
Τρίτον, εξετάζουμε την υποχρέωση έκδοσης ασφαλιστικού πιστοποιητικού για όλες τις επιχειρήσεις. Ο πιστοποιημένος λογιστής θα υποβάλει μια φορά το χρόνο, μαζί με τη φορολογική δήλωση, τις ασφαλιστικές εκκρεμότητες της επιχείρησης. Αυτή η μεγάλη αλλαγή θα ενισχύσει τον εισπρακτικό μηχανισμό της πολιτείας, άρα τα έσοδα των ταμείων και σε καμμία περίπτωση –για να μην παρερμηνευθεί- δεν αποτελεί συγχωροχάρτι. Το ΙΚΑ, ο ελεγκτικός μηχανισμός του ΙΚΑ, θα κάνει απρόσκοπτα τη δουλειά του και αυτοί που θα υπογράφουν το ασφαλιστικό πιστοποιητικό θα έχουν μεγάλες ποινικές και διοικητικές κυρώσεις. 
Με έμφαση στον προληπτικό έλεγχο που έχει αποδειχθεί ότι είναι το κυριότερο μέσο σε σχέση με τον κατασταλτικό έλεγχο του κράτους, προχωράμε σε συνεννόηση με το Υπουργείο Οικονομικών σε συνένωση μεικτών κλιμακίων ΣΔΟΕ, ΙΚΑ, ΣΕΠΕ σε μια προοπτική ενοποίησης των ελεγκτικών μηχανισμών. 
Τι σημαίνει αυτό; Αποτελεσματικότητα, εξοικονόμηση ανθρώπινου δυναμικού σε όλο τον εισπρακτικό τομέα για να κάνουν τη δουλειά τους καλύτερα και το κυριότερο, λιγότερη επιβάρυνση στις επιχειρήσεις, που τη μια μέρα χτυπά την πόρτα το ΙΚΑ, την άλλη το ΣΕΠΕ, την άλλη το ΣΔΟΕ, την άλλη η Υγιεινή. Αυτό είναι εξέλιξη, είναι μεταρρύθμιση, πρέπει να το κάνουμε. 
Πρέπει να υπάρξει διασύνδεση ηλεκτρονικά ανάμεσα στο ΙΚΑ, το ΣΕΠΕ και τον ΟΑΕΔ. Είμαστε έτοιμοι, σε λίγες μέρες, με τη βοήθεια του Θεού, αν δεν συμβεί κάτι απρόβλεπτο στο μηχανογραφικό σύστημα, να κάνουμε ένα μεγάλο βήμα που έρχεται από παλιά και έπρεπε να το έχουμε κάνει, δηλαδή να διασυνδέσουμε τις τρεις αυτές μονάδες που είπα. 
Έτσι μπαίνει τέλος σε μια μεγάλη γραφειοκρατία που στοιχίζει ετήσια στον επιχειρηματικό κόσμο της χώρας 25 εκατομμύρια ευρώ. Τέλος πλέον η αυτοπρόσωπη παρουσία σε αυτούς τους τρεις οργανισμούς είτε λογιστών είτε επιχειρηματιών, για να δηλώνουν τους εργαζόμενους. 
Προχωρούμε με μια ακόμη μεγάλη τομή, σε κάτι που θα γίνει πρώτη φορά στη χώρα μας: στην απλοποίηση της εργατικής νομοθεσίας. Πρόκειται για ένα έργο ισοδύναμο με μια μεγάλη διαρθρωτική μεταρρύθμιση που γίνεται για πρώτη φορά. Καταλαβαίνετε το πόσο θετικό και ευεργετικό είναι και για τη δημιουργία ευνοϊκού επενδυτικού κλίματος και για θετικό κλίμα στην επιχειρηματικότητα, κυρίως όμως πόσο θα ευνοήσει μια απλούστευση του εργατικού δικαίου –που θα γίνει για πρώτη φορά- τους ίδιους τους εργαζόμενους. 
Εξορθολογίζουμε τα πρόστιμα που επιβάλλονται για τη μη καταβολή ασφαλιστικών εισφορών στην κατεύθυνση της πλήρους εναρμόνισης με τα αντίστοιχα πρόστιμα παρακρατούμενων φόρων, ΦΠΑ και μισθωτών υπηρεσιών. Αποκτούμε ενιαία αντίληψη για τα πρόστιμα στη χώρα. Τα ενοποιούμε και έχουν ίδια μορφή. 
Προχωρώ σε ένα άλλο σημαντικό ζήτημα που με ρωτήσατε πολλοί. Εντάσσουμε λειτουργικά στον ΟΑΕΔ τους καταργηθέντες Οργανισμούς της Εργατικής Εστίας και Εργατικής Κατοικίας. Διατηρούμε μέρος των κοινωνικών υπηρεσιών, όπως ο κοινωνικός τουρισμός, από τους οργανισμούς αυτούς προς όφελος των εργαζομένων. Ενισχύουμε το ΣΕΠΕ. 
Δημιουργούμε ενιαίο φορέα μέσω της συγχώνευσης της ΑΕΔΑΚ Ασφαλιστικών Οργανισμών και της ΕΔΕΚΤ-ΑΕΠΕΗ για την ασφαλή και αποτελεσματική διαχείριση των αποθεματικών των ασφαλιστικών ταμείων, αλλά και της ακίνητης περιουσίας. Να, ένας φορέας, μέσα από τα ασφαλιστικά ταμεία, που μπορεί να διαχειριστεί μόνος του και τα αποθεματικά και την αξιοποίηση της ακίνητης περιουσίας. 
Προχωράμε στο ενιαίο μητρώο ασφάλισης συντάξεων. Επιχειρούμε την ομογενοποίηση των οικονομικών και λογιστικών συστημάτων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Επίσης –κάτι πάρα πολύ σημαντικό- σε συνεννόηση με το Υπουργείο Οικονομικών προχωράμε άμεσα –ακούστε το- στην αναθεώρηση του πλαισίου που ορίζει διαφορετική μεταχείριση στις βουλευτικές συντάξεις και για λόγους ισότητας και ισονομίας το επεκτείνουμε σε όλους τους αιρετούς. Προβλέπουμε το διαχωρισμό μεταξύ νεοεκλεγέντων αιρετών και όσων ήδη έχουν κατοχυρώσει συνταξιοδοτικό δικαίωμα, δηλαδή υλοποιούμε τη δέσμευση όπως αυτή περιλαμβάνεται στη συμφωνία των Αρχηγών. 
Και κάτι ακόμα. Για την άρση των στρεβλώσεων και των ανισοτήτων στο σύστημα κοινωνικής ασφάλισης είναι σκόπιμο να ενιοποιήσουμε το ανώτατο όριο ποσού που μπορεί να υπάρχει σε επίπεδο σύνταξης. Με την ευκαιρία αυτή και με βασικό εργαλείο το ΚΕΠΥΟ και επειδή μέχρι τώρα δεν υπήρξε η δυνατότητα ξεκινάμε αμέσως διασταυρώσεις για όσους συνταξιούχους μέχρι σήμερα έπαιρναν ποσά από κύριες και επικουρικές συντάξεις που υπερέβαιναν το νόμιμο όριο, όπως έχει αυτό καθοριστεί.","ΙΩΑΝΝΗΣ ΒΡΟΥΤΣΗΣ",77
"141856"," Παρακαλώ, κύριε Υπουργέ, συντομεύετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141857"," Δυο λέξεις και τελειώνω, κύριε Πρόεδρε. Το θεωρώ σημαντικό –έκοψα πάρα πολλά πράγματα απ’ όσα ήθελα να αναφέρω- και είναι το θέμα που αφορά στην εξυπηρέτηση του πολίτη, για τα ΚΕΠΑ και για το ΙΚΑ. 
Το ΚΕΠΑ είναι ένας σύγχρονος θεσμός. Θεσμοθετήθηκε από τον κ. Κουτρουμάνη, τον προκάτοχό μου. Στηρίζω απόλυτα αυτό το θεσμό. Ξέρω ότι δημιουργεί ταλαιπωρία, καθυστερήσεις και ολιγωρίες. Δεν μπορούμε να κάνουμε διαφορετικά, είναι στο ξεκίνημά του. Είναι ένας καλός θεσμός. Τον στηρίζουμε. Όμως, ήδη προσλάβαμε γιατρούς και ήδη η ταλαιπωρία από το Σεπτέμβριο-Οκτώβριο θα αρχίσει να εξαλείφεται. 
Όσον αφορά το ΙΚΑ και την απονομή των συντάξεων, γνωρίζετε ήδη ότι υπήρξαν πρωτοβουλίες –είμαι σε συνεννόηση με τον κ. Σπυρόπουλο, τον Διοικητή του ΙΚΑ- και υπάρχει μια νέα μορφή. Κάποιοι, αρκετοί υπάλληλοι, γίνονται εισηγητές μέσα από το ΙΚΑ. Μειώνεται ο χρόνος απονομής –θα φανεί από 1η Σεπτεμβρίου- κατά 30% και πλέον με το νέο μηχανογραφικό σύστημα στο τέλος του 2014 –και αυτό δεν είναι ευχολόγιο, είναι πραγματικότητα- αρχές του 2015 πάμε στη σύνταξη της μίας μέρας. 
Κυρίες και κύριοι, με αυτές τις γενικές σκέψεις και πολλά άλλα, που ζητώ συγγνώμη, λόγω του λίγου χρόνου δεν μπόρεσα να σας πω, θέλω να σας ευχαριστήσω, να ευχηθώ καλή συνεργασία και είμαι πρόθυμος πάντα για τον καθένα και την καθεμία από εσάς. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"141858"," Σας ευχαριστούμε πολύ, κύριε Υπουργέ. 
(Θόρυβος από την πτέρυγα του ΣΥΡΙΖΑ-ΕΚΜ)
Παρακαλώ πάρα πολύ, κύριοι συνάδελφοι! Όταν θέλει κάποιος να ομιλήσει, να παίρνει την άδεια από το Προεδρείο. 
Το λόγο έχει ο κ. Δημήτριος Στρατούλης, Βουλευτής Β΄ Αθηνών του ΣΥΡΙΖΑ-ΕΚΜ, για πέντε λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141859"," Γεια χαρά, κυρίες και κύριοι συνάδελφοι!
Κύριε Υπουργέ Εργασίας, άκουσα προσεκτικά τις Προγραμματικές Δηλώσεις της Κυβέρνησης, όσον αφορά τον τομέα σας και διαπίστωσα όχι μόνο κάτι το οποίο περιμέναμε στον ΣΥΡΙΖΑ, ότι δηλαδή θα χωρίζει τις προγραμματικές εξαγγελίες μια αβυσσαλέα διαφορά σε σχέση με την ανάγκη αποκατάστασης που υπάρχει από τη συντελούμενη πρωτοφανή μνημονιακή, εργασιακή, μισθολογική και ασφαλιστική κατεδάφιση, αλλά είδα ότι όσα είπατε δεν έχουν καμμία σχέση με τα δεκαοκτώ συν έξι συν επτά προγραμματικά σημεία της Νέας Δημοκρατίας, του ΠΑΣΟΚ και της ΔΗΜΑΡ και δεν έχουν καμμία, μα καμμία σχέση ούτε καν με την προγραμματική συμφωνία, την οποία κάνατε πριν από δέκα μέρες για να συγκροτήσετε την Κυβέρνησή σας, την οποία συμφωνία οι Προγραμματικές Δηλώσεις που ανέγνωσε γι’ αυτά τα ζητήματα ο Πρωθυπουργός και εσείς προσωπικά, ουσιαστικά την κάνουν κουρελόχαρτο!
Είδα να μην αναφέρετε τίποτα για την ανάγκη αποκατάστασης των μισθών, που στα δυόμισι χρόνια του μνημονίου σφαγιάστηκαν κατά 50%, αν συνυπολογίσουμε στις μειώσεις των μισθών και τις φορομπηχτικές πολιτικές. 
Δεν είδα να αναφέρετε τίποτα για την αποκατάσταση του κατώτερου μισθού που μειώθηκε κατά 22% και ιδιαίτερα στα νέα παιδιά μέχρι είκοσι πέντε χρονών κατά 32%, με αποτέλεσμα να πληρώνονται με 400 ευρώ καθαρά το μήνα για οκτάωρο και που βέβαια αυτή η μείωση συμπαρέσυρε επιδόματα ανεργίας, ασθενείας, μητρότητας, ασφαλιστικές αποδοχές και μια σειρά άλλα πράγματα. 
Δεν είδα να αναφέρετε τίποτα για την αποκατάσταση των αρμοδιοτήτων του Οργανισμού Μεσολάβησης Διαιτησίας. Δεν άκουσα τίποτα, μα τίποτα, για την επαναφορά της μετενέργειας. Δεν άκουσα τίποτα, μα τίποτα, για την αποκατάσταση της επεκτασιμότητας των συλλογικών συμβάσεων εργασίας, αλλά και της αρχής της ευνοϊκότερης ρύθμισης, όταν συρρέουν πολλές από αυτές. 
Δεν άκουσα τίποτα για τις αποζημιώσεις και τα όρια των απολύσεων που τα αυξήσατε με τέτοιο τρόπο, ώστε να γίνονται πιο εύκολες και πιο φθηνές οι απολύσεις και να έχουν τη δυνατότητα οι επιχειρήσεις με πιο μαζικό τρόπο να απολύουν εργαζόμενους, να μεγαλώνουν την ανεργία που η πραγματική δεν είναι μόνο ενάμισι εκατομμύριο σήμερα, αλλά μπορεί να φθάσει τα τρία εκατομμύρια με τη συνέχιση των μνημονιακών πολιτικών σας. 
Δεν αναφέρατε τίποτα ουσιαστικό για την ανασύσταση και την ανασυγκρότηση των Οργανισμών Εργατικής Εστίας και Εργατικής Κατοικίας, μόνο για μία αρμοδιότητά τους και μάλιστα συρρικνωμένη, αυτή του κοινωνικού τουρισμού.
Δεν αναφέρατε τίποτα περί κατάργησης της εργασιακής εφεδρείας και της προσυνταξιοδοτικής διαθεσιμότητας και όσα ανέφερε ο Υπουργός Δημόσιας Διοίκησης περί των δεκαπέντε χιλιάδων απολύσεων φέτος και των εκατόν πενήντα χιλιάδων μέχρι το 2015 ήταν έπεα πτερόεντα, με την έννοια ότι περισσότερο μας μπέρδεψε παρά μας διαφώτισε για το τι θα γίνει, γιατί τα συνέδεσε όλα αυτά τα πράγματα με την εσωτερική αξιολόγηση που γίνεται των δημοσίων υπαλλήλων. 
Δεν άκουσα τίποτα σε αυτή την Αίθουσα δυο μέρες τώρα για τη δέσμευση που έχετε να μειώσετε κατά 20% από το μνημόνιο 2 τα ειδικά μισθολόγια που δεν είπατε, εάν θα το κάνετε ή όχι. 
Δεν αναφέρατε επίσης πώς θα στηριχθούν τα ασφαλιστικά ταμεία και ο ΕΟΠΥΥ που καταρρέουν, γιατί, εκτός των άλλων, κουρέψατε τα αποθεματικά τους. Τα λήστεψε κυριολεκτικά η προηγούμενη κυβέρνηση. Δεν άκουσα τίποτα για τα προνοιακά επιδόματα που εκκρεμούν να δοθούν σε εκατοντάδες χιλιάδες ανάπηρους συμπολίτες μας, άτομα με ειδικές ανάγκες οι οποίοι κυριολεκτικά πένονται και περιμένουν να τα πάρουν από το Μάρτη. Δεν άκουσα τίποτα για χιλιάδες άτομα με ειδικές ανάγκες που περιμένουν στις ουρές των υγειονομικών επιτροπών να κριθούν τα ποσοστά αναπηρίας για τις συντάξεις τους. Επί μήνες δεν παίρνουν σύνταξη και πεθαίνουν κυριολεκτικά στην πείνα. 
Θεωρώ ότι ακόμα και τα ελάχιστα που είπατε και αυτά δεν έχουν καμμία εφαρμοσιμότητα, με την έννοια ότι και αυτά τα θέσατε υπό την έγκριση της τρόικας. 
Άκουσα να λέτε τις προηγούμενες ημέρες και όχι εδώ, ότι θα κάνετε κάτι ενδεχομένως για τις συλλογικές συμβάσεις μετά από μήνες ή μετά από χρόνια, μέσα στα τέσσερα χρόνια. Βεβαίως, δεν θα κάνετε, γιατί δεν είπατε τίποτα σήμερα γι’ αυτό το θέμα. Μετά από μήνες και όχι από χρόνια, δεν θα έχει μείνει τίποτα όρθιο από συλλογικές συμβάσεις εργασίας, γιατί σε όσες δεν έχει τελειώσει ακόμη η μετενέργεια, τις έχουν καταγγείλει οι εργοδότες και θα είμαστε μόνο με ατομικές συμβάσεις εργασίας και σφαγιασμό των μισθών. 
Και βέβαια, αυτά που είπε ο Πρωθυπουργός, ότι οι μισθοί και οι συντάξεις δεν θα μειωθούν, δεν έχουν καμμία βάση. Έχετε δεσμευθεί σε νέο πρόγραμμα μέτρων ύψους 12 δισεκατομμυρίων το 2013-2014, σε νέο πρόγραμμα μειώσεων των δημόσιων δαπανών. Έχετε δεσμευθεί από το δεύτερο μνημόνιο ότι θα μειώσετε τον κατώτερο μισθό στα επίπεδα Ρουμανίας και Βουλγαρίας και έχετε δεσμευθεί επίσης ότι μέσα στον Ιούλη θα γίνει νέα μείωση του κατώτερου μισθού και μάλιστα με νομοθετικό τρόπο, αν δεν συμφωνήσουν τα συνδικάτα. 
Η υπόσχεσή σας για διπλασιασμό του χρόνου επιδότησης της ανεργίας και για επέκτασή της στους αυτοαπασχολούμενους -πέραν του ότι δεν την ακούσαμε ούτε από τον Πρωθυπουργό ούτε από εσάς, ως Υπουργό Εργασίας- ακόμα και εάν πούμε ότι ισχύει, δεν λέτε πότε θα γίνει και ποιοι ακριβώς είναι αυτοί οι κοινοτικοί πόροι που θα τα στηρίξουν.
Τέλος, εμείς, συνεπείς σε ό,τι έχουμε πει, θα φέρουμε προτάσεις νόμων το επόμενο διάστημα και για την επαναφορά του κατώτερου εγγυημένου μισθού των 751 ευρώ και για την επαναφορά του επιδόματος ανεργίας στα 461 ευρώ, το διπλασιασμό του χρόνου χορήγησής του και την επέκτασή του στους αυτοαπασχολούμενους. Κυρίως, θα φέρουμε το αμέσως επόμενο διάστημα πρόταση νόμου για αποκατάσταση των συλλογικών συμβάσεων εργασίας με επαναφορά, όχι μόνο της μετενέργειας, αλλά και της επεκτασιμότητας και της αρχής της ευνοϊκότερης ρύθμισης. 
Επίσης, θα φέρουμε πρόταση νόμου τις επόμενες ημέρες, όχι μόνο για επανασύσταση, αλλά και για αναβάθμιση και τριμερή χρηματοδότηση των Οργανισμών Εργατικής Κατοικίας και Εργατικής Εστίας.
Επίσης, ο ΣΥΡΙΖΑ το αμέσως επόμενο διάστημα και μέσα στη Βουλή και έξω από τη Βουλή, θα αγωνιστεί για μέτρα τα οποία θα αντιμετωπίζουν την ανεργία και για μέτρα στήριξης των ανέργων, θα επιδιώξει με κάθε τρόπο να μπει φρένο στις μειώσεις των συντάξεων και θα διεκδικήσει σταδιακή αποκατάστασή τους, με προτεραιότητα τους χαμηλόμισθους.
Κύριε Υπουργέ Εργασίας, σας συνάντησα και προσωπικά πριν από λίγες ώρες. Οι ηρωικοί εργάτες της Ελληνικής Χαλυβουργίας απεργούν εδώ και οκτώ μήνες ενάντια στην τρομοκρατία και τους εκβιασμούς της εργοδοσίας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Κύριε Υπουργέ Εργασίας, πάρτε αύριο το πρωί, μέρα Δευτέρα, πρωτοβουλία με βάση την προχθεσινή απόφαση της γενικής συνέλευσής τους, που σας εγχείρισα πριν από ώρες, να καλέσετε σωματείο και εργοδοσία σε συνάντηση για θετική διέξοδο. Είμαστε διατεθειμένοι ως ΣΥΡΙΖΑ-Ενωτικό Κοινωνικό Μέτωπο να βοηθήσουμε με τη παρουσία μας σε αυτήν, για να μπουν με ψηλά το κεφάλι μέσα στη δουλειά οι απεργοί εργάτες.
Οι Προγραμματικές Δηλώσεις της Κυβέρνησης βρίσκονται σε απόσταση από τις λαϊκές ανάγκες, αποτελούν χρυσόχαρτο περιτυλίγματος της συνεχιζόμενης μνημονιακής λεηλασίας για την απόκρουση της οποίας εμείς θα υψώσουμε Σινικά Τείχη. Γι’ αυτό το λόγο και καταψηφίζουμε τις Προγραμματικές Δηλώσεις.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"141860"," Το λόγο έχει ο Κοινοβουλευτικός Εκπρόσωπος του ΚΚΕ κ. Αθανάσιος Παφίλης για δώδεκα λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141861"," Παρά τους χαμηλούς τόνους, κυρίες και κύριοι Βουλευτές και τα διάφορα λεκτικά και λογοτεχνικά σχήματα που χρησιμοποίησε ο Πρωθυπουργός και ορισμένοι Υπουργοί, ένα πράγμα είναι σαφές, το οποίο εμείς τουλάχιστον το είχαμε καθαρό και πριν από τις εκλογές, ότι η Κυβέρνηση θα συνεχίσει ακριβώς την ίδια πολιτική, αυτή που γνωρίσαμε τα τελευταία χρόνια, αυτή που είναι υπεύθυνη για τη δραματική και τραγική κατάσταση που ζει ο ελληνικός λαός και πρώτα απ’ όλα, η εργατική τάξη και τα λαϊκά στρώματα. 
Και επειδή ακούμε για νέες αρχές, ότι μπαίνουν άλλες βάσεις για την ανάπτυξη της οικονομίας κ.λπ., μην μας δουλεύετε. Καπιταλιστικός δρόμος ανάπτυξης. Τίποτα το καινούργιο. Απλά βρισκόμαστε σε κρίση. Είναι ο δρόμος που οδήγησε σε αδιέξοδα και την ελληνική οικονομία και όχι μόνο, όλο τον καπιταλιστικό κόσμο, που οδηγεί σε σύγχρονο Μεσαίωνα και που δείχνει ότι τα όρια αυτού του συστήματος έχουν ξεπεραστεί ιστορικά και περνά στη βαρβαρότητα. 
Σε αυτές, λοιπόν, τις συνθήκες, που η κρίση είναι βαθιά και είναι κρίση του ίδιου του καπιταλιστικού συστήματος, ούτε χρηματοπιστωτική ούτε τίποτα άλλο, σε συνθήκες που οξύνεται η κρίση στην Ευρωζώνη, σε συνθήκες που οξύνονται οι διεθνείς ανταγωνισμοί ανάμεσα σε μεγάλα ιμπεριαλιστικά κέντρα, θα μεγαλώσει ακόμη περισσότερο, παρά τα όσα μπορεί να λέγονται, η επίθεση στους εργαζόμενους και τα λαϊκά στρώματα. Θα κλιμακωθεί ο πόλεμος, δηλαδή, που έχει αρχίσει εδώ και αρκετό καιρό, ένας γιγάντιος πόλεμος κατά των παραγωγών του πλούτου με ένα στόχο, να εξασφαλιστεί και να μεγαλώσει η κερδοφορία των μονοπωλίων και των επιχειρηματικών ομίλων.
Απευθυνόμαστε στο λαό και του λέμε πως δεν πρέπει να έχει αυταπάτες ούτε αναμονές. Τα τραγικά αδιέξοδα που ζει θα μεγαλώσουν, η ζωή του θα χειροτερέψει από την όποια αναδιαπραγμάτευση, αν γίνει και όπως γίνει, είτε με τη θέση του κ. Στουρνάρα, που ήταν και γλαφυρή –ότι χρειάζονται δύο για να γίνει η επαναδιαπραγμάτευση και ο ένας δεν θέλει, όπως είπε χαρακτηριστικά, όταν το ρώτησε κάποιος όταν ήταν στο Βήμα- είτε με τη διαπραγμάτευση του πληθωρικού κ. Βενιζέλου που θα είναι διαρκής, γιατί η διαπραγμάτευση είναι αέναη πάντα με την Ευρωπαϊκή Ένωση, είτε με τη μεταφορική και αλληγορική πρόταση του κ. Τσακαλώτου, να εξετάσουμε και να βαθμολογήσουμε την τρόικα. Νομίζω ότι καταλαβαίνουμε τι λέμε. Κατά τη γνώμη μας, δεν πρόκειται να υπάρξουν θετικά για τους εργαζόμενους αποτελέσματα.
Οι εκλογές τελείωσαν, κυρίες και κύριοι Βουλευτές και μαζί τους τελείωσαν και κάποιοι μύθοι που καλλιεργήθηκαν και προβλήθηκαν προεκλογικά. Ένας μεγάλος μύθος που έπαιξε και ρόλο και ήταν και κριτήριο ψήφου, ήταν ο άλλος αέρας που πνέει στην Ευρώπη. Ξαφνικά είδαμε όλες τις πτέρυγες της Βουλής, ανεξάρτητα από πολιτική και ιδεολογική τοποθέτηση, να στοιχίζονται πίσω από τον κ. Ολάντ, όπως «ο πνιγμένος που πιάνεται από τα μαλλιά του». Γιατί μέχρι την εμφάνιση του κ. Ολάντ, η πλειοψηφία του ελληνικού λαού αντιλαμβανόταν το πού το πάει η Ευρωπαϊκή Ένωση και συνεχίζεται αυτό από τη νέα υποτιθέμενη δυναμική συμμαχία του Νότου. Όμως, ο νέος αέρας ήταν παγερός και πολικός για τους εργαζόμενους και της χώρας μας, αλλά και της Ευρωπαϊκής Ένωσης και ιδιαίτερα τους εργαζόμενους του Νότου. Ο «αγωνιστής» Ολάντ ξεκαθάρισε σε ό,τι αφορά την Ελλάδα ότι πρέπει να τηρήσει τις δεσμεύσεις της και ταυτόχρονα, εξήγγειλε και προγράμματα λιτότητας για τη Γαλλία. Και ήρθε η τελευταία Σύνοδος Κορυφής, όπου ακούστηκαν από «διπλή ήττα της Μέρκελ στο ποδόσφαιρο και στη Σύνοδο» έως «νίκη του Νότου». 
Θα αναφερθώ σε τρία σημεία που προβλήθηκαν ότι ήταν η επιτυχία και ο άλλος αέρας και η νίκη. Το πρώτο είναι ο δανεισμός των τραπεζών απευθείας από το μηχανισμό στήριξης. Εδώ, είχαμε διασταύρωση, ξιφομαχία. Τάχα η Ελλάδα ήταν απούσα και δεν αξιοποίησε αυτό το καινούργιο και φοβερό μέτρο που δίνει 50 δισεκατομμύρια στις τράπεζες και κάμποσα ακόμα εκατομμύρια. Από την τραπεζοκρατία περάσαμε στην κριτική, γιατί δεν υποστηρίζουμε την τραπεζοκρατία.
Δεύτερον, ο Ευρωπαϊκός Μηχανισμός Στήριξης, να μπορεί υπό προϋποθέσεις να αγοράζει ομόλογα χρέους των κρατών-μελών που αντιμετωπίζουν υψηλά επιτόκια δανεισμού.
Ρωτάμε: Προς τι οι πανηγυρισμοί; Τι πρακτική αξία θα έχουν αυτά για τη ζωή των εργαζομένων; Καμμία ουσιαστικά. 
Πριν και επιστρέφοντας και ο κ. Μόντι και ο κ. Ραχόι και ο κ. Ολάντ, που υποτίθεται ότι ήταν οι νικητές της συνόδου, ανακοίνωσαν πακέτα αντιλαϊκών μέτρων μαζί με αυτές τις αποφάσεις. Σε ό,τι αφορά δε τις τράπεζες ήδη έχουν πάρει 5 τρισεκατομμύρια μέχρι τώρα και τώρα θα πάρουν και καινούρια.
Τι κρύβεται, όμως, επιμελώς πίσω από αυτές τις αποφάσεις; Γιατί μπορεί να αρχίσουν να λένε ότι θα μειωθεί το χρέος, θα πληρώνει λιγότερα ο εργαζόμενος κ.λπ.. Κρύβεται, πρώτον, ότι ο Ευρωπαϊκός Μηχανισμός Στήριξης είναι μηχανισμός ελεγχόμενης χρεοκοπίας και ότι με αυτό το μέτρο, γνωρίζοντας όλοι ότι μέσα στον Ευρωπαϊκό Μηχανισμό Στήριξης το πάνω χέρι έχουν οι Γερμανοί και κατά δεύτερο λόγο οι Γάλλοι, θα υπάρξει πλήρης έλεγχος του χρηματοπιστωτικού συστήματος σε όλες τις χώρες της Ευρωπαϊκής Ένωσης και ιδιαίτερα στις χώρες που προσφεύγουν εκεί. Άρα, δεν βγήκε χαμένη η Μέρκελ, όπως λένε, δηλαδή η γερμανική αστική τάξη και το γερμανικό κεφάλαιο.
Δεύτερον, για το δανεισμό ανακεφαλαιοποίησης των τραπεζών τα κράτη-μέλη πρέπει να υπογράψουν μνημόνια και αυτό δεν το λέτε στον ελληνικό λαό. Ισπανία θα υπογράψει μνημόνιο. Διαβάζω τη δήλωση της Επιτροπής: «Ζητούμε την ταχεία σύναψη του μνημονίου συμφωνίας που συνδέεται με την παροχή οικονομικής στήριξης προς την Ισπανία για την ανακεφαλαιοποίηση του τραπεζικού τομέα». Γιατί το κρύβετε αυτό εσείς που υποστηρίζετε ότι πάει η Ευρώπη καλύτερα; 
Τρίτον, τι λέει η απόφαση για την αγορά ομολόγων από τον Ευρωπαϊκό Μηχανισμό Στήριξης, που και αυτό θα είναι θετικό, όπως λένε οι ευρωπαϊστές και οι λάτρεις του ευρωμονόδρομου; Λέει επί λέξει, το διαβάζω: «Τα σχετικά κράτη-μέλη πρέπει να τηρούν τις ανά χώρα συστάσεις και τις λοιπές δεσμεύσεις τους, περιλαμβανομένων των σχετικών χρονοδιαγραμμάτων δυνάμει του ευρωπαϊκού εξαμήνου, του συμφώνου σταθερότητας και ανάπτυξης…» – επαναλαμβάνω του συμφώνου σταθερότητας και ανάπτυξης, η νίκη ήταν αυτή του νότου - «…και τις διαδικασίες μακροοικονομικών ανισορροπιών. Οι όροι αυτοί θα πρέπει να αποτυπωθούν σε μνημόνιο συμφωνίας». To επαναλαμβάνω για όσους δεν το άκουσαν ή δεν διάβασαν την απόφαση
Ποιος έχει δίκιο, λοιπόν; Εμείς που λέμε ότι υπάρχει ευρωπαϊκό μνημόνιο σε όλες τις χώρες της Ευρωπαϊκής Ένωσης και σε άλλες καπιταλιστικές χώρες, ανεξάρτητα αν υπάρχει μνημόνιο με την έννοια που υπάρχει στην Ελλάδα ή αυτοί που υποστηρίζουν πως η πηγή όλων των κακών είναι μόνο το μνημόνιο, το οποίο είναι αποτέλεσμα, φυσικά, της ίδιας της κρίσης;
Άρα, λοιπόν, ο όρος γι’ αυτά τα οποία πανηγύρισαν όσοι υποστηρίζουν τον ευρωμονόδρομο είναι ευρωπαϊκό μνημόνιο φτώχιας, εξαθλίωσης, η οποία γενικεύεται.
Τρίτο ζήτημα είναι το περιβόητο σύμφωνο για την ανάπτυξη. Αυτό ακούστηκε και προεκλογικά αλλά και σήμερα. Ανάπτυξη λέει ο κ. Ολάντ, ανάπτυξη λέει ο κ. Ομπάμα από την άλλη μεριά. Πρόκειται για μία μεγαλοπρεπή απάτη απέναντι στον ελληνικό λαό. Γιατί; Τι προβλέπει αυτή η περιβόητη ανάπτυξη;
Προβλέπει: Πρώτον, ενοποίηση της ενιαίας καπιταλιστικής αγοράς στην Ευρωπαϊκή Ένωση. Τι σημαίνει αυτό πρακτικά; Σημαίνει εφαρμογή και γενίκευση της οδηγίας Μπολγκενστάιν, όπου θα απελευθερωθούν και οι υπηρεσίες, όπου θα πέσει και άλλο η τιμή της εργατικής δύναμης. Σημαίνει ολοκλήρωση -αυτά περιγράφονται μέσα στην απόφαση που κρύβεται επιμελώς- της απελευθέρωσης της αγοράς, ιδιωτικοποιήσεις στους κλάδους της ενέργειας, των μεταφορών, των τηλεπικοινωνιών. Αυτή είναι η ανάπτυξη, η οποία προωθείται και η οποία αλλάζει το κλίμα. Δεν θυμάμαι πώς ακριβώς το είπε ο κ. Βενιζέλος. Γι’ αυτά δεν λέτε κουβέντα. Αυταπάτες ότι κάτι αλλάζει στην Ευρωπαϊκή Ένωση.
Δεύτερον, είναι απάτη η εξαγγελία, ακόμη και ως προς το ποσό. Κατ’ αρχήν, μιλάμε για ένα ποσό 130 δισεκατομμυρίων -ορισμένοι λένε 180- για είκοσι επτά χώρες συνολικά. Αν δεν κάνει κάποιος διαίρεση, δεν μπορεί να βγάλει το αποτέλεσμα. Όμως, και αυτό είναι απάτη, γιατί ένα ποσό 10 δισεκατομμυρίων θα δοθεί στην Ευρωπαϊκή Τράπεζα Επενδύσεων για να φτάσει στα 60 δισεκατομμύρια και να δανείζει τους επενδυτές, δηλαδή τους μονοπωλιακούς ομίλους. Τα υπόλοιπα χρήματα δεν είναι καινούρια, είναι χρήματα από το Ταμείο Συνοχής Και Περιφερειακής Ανάπτυξης. Σε ποιον θα πάνε, λοιπόν, αυτά και ποια ανάπτυξη θα υπάρξει; Σε μονοπωλιακούς ομίλους. Για τί πράγμα; Για έργα, για επενδύσεις υψηλής κερδοφορίας στην ενέργεια, σε μεταφορές, σε πράσινη τεχνολογία, που θα δημιουργήσουν ελάχιστες θέσεις εργασίας, πολύ λιγότερες από αυτές που χάνονται και θα χάνονται από το βάθεμα της κρίσης.
Έχουμε μία απορία προς όλους. Όλα αυτά τα χρόνια τι έγινε; Ακριβώς αυτό δεν έγινε; Τι έγινε από την Ευρωπαϊκή Ένωση και από την πολιτική που ακολουθήθηκε; Αυτά που περιγράφουμε τώρα, ακριβώς τα ίδια δεν έχουν γίνει; Ακριβώς, επί λέξει. Τι συνέβη; Μάζεψαν τα λεφτά του ελληνικού λαού και των εργαζομένων της Ευρώπης και τα έδωσαν στους μονοπωλιακούς ομίλους. Πώς έγινε το αεροδρόμιο της «HOCHTIEF»; Πόσα έβαλε η «HOCHTIEF»; Έβαλε 9,5%; Πώς έγινε η Αττική Οδός; Πόσα έβαλε η Κοινοπραξία; Έβαλε 8,5%; Πακτωλός χρημάτων για να γίνει η ανάπτυξη, η οποία ανάπτυξη οδήγησε εδώ.
Άρα, λοιπόν, δεν έχουμε τίποτα το καινούριο. Έχουμε ανάπτυξη σε όφελος των μονοπωλιακών ομίλων και ανάπτυξη σε συνθήκες «γαλέρας». Ο Υπουργός Εργασίας -δεν βλέπω αν έφυγε- δεν είπε κουβέντα για τις συνθήκες Μεσαίωνα που υπάρχουν στην ονομαζόμενη αγορά εργασίας. Για τέτοιες συνθήκες, λοιπόν, και για τέτοια ανάπτυξη μιλάμε.
Γι’ αυτό εμείς λέμε πως η ζωή και οι εξελίξεις επιβεβαιώνουν μερικά πράγματα. Και αυτό που επιβεβαιώνεται και από εδώ είναι ότι φιλολαϊκή ανάπτυξη μέσα στην Ευρωπαϊκή Ένωση δεν συμβιβάζεται.
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. Θα μου δώσετε και τα τρία λεπτά της δευτερολογίας μου και τελειώνω.","ΑΘΑΝΑΣΙΟΣ ΠΑΦΙΛΗΣ",425
"141862"," Δεν συνηθίζεται κανονικά, τέλος πάντων.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141863"," Αν θέλετε, κύριε Πρόεδρε. 
Αυτό που επιβεβαιώνεται είναι ότι μνημόνιο υπάρχει σε όλες τις ευρωπαϊκές χώρες είτε ονομάζεται μνημόνιο ή όχι. Τα ίδια μέτρα ισχύουν σε όλες τις χώρες της Ευρωπαϊκής Ένωσης.
Δεύτερη πλευρά που θέλω να αναφέρω είναι οι αποκρατικοποιήσεις. Είναι αιχμή του δόρατος της πολιτικής της Κυβέρνησης. Υπάρχει μία ιστορία στην Ελλάδα -δεν έχω χρόνο να την αναφέρω- που είναι η ιστορία του ίδιου του καπιταλιστικού συστήματος, βεβαίως, για το πώς έγιναν οι κρατικοποιήσεις και οι αποκρατικοποιήσεις μετά τον πόλεμο, για το πώς δόθηκαν το αίμα και ο ιδρώτας του ελληνικού λαού, των εργαζομένων από τα ασφαλιστικά ταμεία στους Μποδοσάκιδες, στους Τσάτσους και όλους τους υπόλοιπους για να χτίσουν εκείνες τις βιομηχανίες, τις οποίες όταν έπρεπε να κάνουν κάποιες αλλαγές, τις παράτησαν, τις πήρε το ΠΑΣΟΚ τότε για να τις κοινωνικοποιήσει και είτε έκλεισαν λόγω του ευρωπαϊκού ανταγωνισμού και άλλων λόγων είτε τις έδωσαν ξανά πίσω τζάμπα.
Η δεύτερη πλευρά, επειδή γράφεται και σε μία έγκριτη -όπως λένε- εφημερίδα σήμερα, είναι για τις κρατικοποιήσεις που έκανε ο Καραμανλής μετά το 1950. Μα, βέβαια και τις έκανε. Ποιος θα έκανε επενδύσεις, όπως για να φτιάξει τη ΔΕΗ, που έχουν απόδοση μετά από είκοσι και τριάντα χρόνια; Ανέλαβε να τις κάνει ο ελληνικός λαός και όταν γίνονται κερδοφόρες, τότε παραδίδονται στους ιδιώτες.
Επομένως, το θέμα των ιδιωτικοποιήσεων είναι ένας μηχανισμός για να ενισχυθεί η κερδοφορία του κεφαλαίου. Υπάρχουν υπερσυσσωρευμένα κέρδη, τα οποία πρέπει να επενδυθούν και να αποδώσουν. Αυτή ακριβώς την υπηρεσία προσφέρετε για το μεγάλο κεφάλαιο και αυτή δεν είναι σημερινή και βέβαια είναι η δεύτερη πλευρά για να πληρώσετε το χρέος. Πουλάτε τη λαϊκή περιουσία σε τιμή ευκαιρίας, για να δώσετε δυνατότητες στο κεφάλαιο να κερδοφορήσει και για να ξεπληρώσετε το χρέος, το οποίο δημιούργησαν πάλι αυτοί οι οποίοι κερδίζουν όλα αυτά τα χρόνια. 
Θα δημιουργηθούν νέες θέσεις εργασίας; Ψέμα! Όπου έγιναν ιδιωτικοποιήσεις, μειώθηκαν, όπως στον ΟΤΕ -εδώ μπροστά μας είναι- που τον έχει η «DEUTSCHE TELEKOM». Μειώθηκαν θέσεις εργασίας ή όχι; Στον ΟΣΕ ήδη μειώθηκαν κατά 55% και το προσωπικό έχει μειώσει κατά 45% τους μισθούς στη φάση της προετοιμασίας της αποκρατικοποίησης. Φανταστείτε τι θα συμβεί όταν θα γίνει και η ιδιωτικοποίηση. Τι θα έχουμε; Νέες αυξήσεις τιμών στο ρεύμα, στο νερό, στα εισιτήρια, στα ταχυδρομικά τέλη. Θα φτάσουν στα ύψη. Και ποιος θα τα πληρώσει; Η λαϊκή οικογένεια. Γιατί βέβαια, δεν πιστεύω να είναι κανείς αφελής που να πιστεύει ότι τα μεγαθήρια θα επενδύσουν για να χάσουν. Θα επενδύσουν για να κερδίσουν. Ποιος θα χάσει; Ο εργαζόμενος που θα δουλεύει και συνολικά ο ελληνικός λαός. 
Θα έχουμε επιδείνωση των εργασιακών σχέσεων. Πλασματικά πολλές φορές παρουσιάζονται θέσεις εργασίας αυξημένες, ενώ είναι θέσεις μερικής απασχόλησης που τις προτιμά σήμερα το κεφάλαιο. Θα έχουμε, επίσης, επιδείνωση των συνθηκών ζωής των εργαζομένων. Εδώ ανακοινώσατε «από το Φάληρο μέχρι το Σούνιο» στο σφυρί. Μένει κάτι όρθιο για να μπορέσει να ικανοποιήσει λαϊκές ανάγκες και αυτό το βγάζετε στο σφυρί για να το πουλήσετε.
Όσον αφορά την Αγροτική Τράπεζα, συμβαίνει κάτι εκπληκτικό. Το 70% της αγροτικής γης είναι αποθηκευμένο στην Αγροτική Τράπεζα. Πουλάτε, δηλαδή και την ίδια την αγροτική γη, με τεράστιες και εκρηκτικές συνέπειες για τους μικρούς και μεσαίους αγρότες, οι οποίοι θα καταστραφούν κυριολεκτικά.
Η δική μας υπόσχεση είναι ότι δεν θα περάσετε εύκολα. Αυτό δεν έχει να κάνει ούτε με εκλογικά ποσοστά ούτε με τίποτα. Δεν θα περάσετε εύκολα. Στον πόλεμο που προχωράτε, θα απαντήσουμε με πόλεμο όχι εμείς, αλλά οι ίδιοι οι εργαζόμενοι. Μη νομίζετε, επειδή προσωρινά ή πρόσκαιρα καταφέρατε να τους εκβιάσετε κάτω από πολλά και ψεύτικα διλήμματα, ότι θα καθίσουν να υπομείνουν. 
Εμείς με τις δυνάμεις που έχουμε, θα είμαστε μπροστά στους αγώνες των εργαζομένων –και θα είναι πολύ μεγάλοι- και αυτό δεν θα πάει πολύ μακριά, γιατί έχει ολόκληρη την κοινωνία απέναντι, τους εργαζόμενους και την πλειοψηφία του λαού. Είναι αδιέξοδη αυτή η πολιτική και είτε το θέλετε, είτε όχι και ανεξάρτητα από την προσωρινή οπισθοδρόμηση, ο δρόμος της άλλης πολιτικής, ο άλλος δρόμος ανάπτυξης, ο δρόμος της λαϊκής οικονομίας, ο δρόμος του σοσιαλισμού θα μπει αντικειμενικά στην ημερήσια διάταξη, όχι επειδή το θέλουμε εμείς, αλλά επειδή είναι απαίτηση των καιρών και θα κάνουμε το παν να τον εκλαϊκεύσουμε στους εργαζόμενους.
Ευχαριστώ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"141864"," Ευχαριστούμε, κύριε Παφίλη.
Ο κ. Κωνσταντίνος Κατσαφάδος, Βουλευτής Νέας Δημοκρατίας Α΄ Πειραιώς, έχει το λόγο για πέντε λεπτά.
Ορίστε, κύριε Κατσαφάδο, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141865"," Κυρίες και κύριοι συνάδελφοι, η συζήτηση επί των Προγραμματικών Δηλώσεων της Κυβέρνησης αποκτά άλλη διάσταση και δυναμική λόγω των έκτακτων συνθηκών που βιώνει η χώρα. Ο Πρωθυπουργός την Παρασκευή έδωσε το στίγμα του. Μίλησε με τη γλώσσα της αλήθειας και έδειξε το δρόμο της ελπίδας, γιατί αυτά τα δύο στοιχεία μας ζητούν σήμερα οι πολίτες, δηλαδή την αλήθεια και την ελπίδα. 
Τα τρία τελευταία χρόνια, οι Έλληνες πολίτες είδαν να ανατρέπονται κεκτημένα ζωής και διαβίωσής τους. Κυρίες και κύριοι συνάδελφοι, δεν διαγράφεται και δεν παραγράφεται καμμία ευθύνη για ό,τι έγινε και για ό,τι δεν έγινε. Τώρα, όμως, υπάρχει μόνο η Ελλάδα. Υπάρχουν οι Έλληνες πολίτες που θέλουν να ζήσουν με αξιοπρέπεια και ασφάλεια, να αισθάνονται αυτοπεποίθηση και αισιοδοξία. Όλοι αυτοί περιμένουν από εμάς αληθινή ελπίδα. Το μοναδικό που απαιτούν είναι σεβασμός. Αναφέρομαι σε όλους αυτούς εντός και εκτός των συνόρων της χώρας, που με δηλώσεις, παρεμβάσεις και πρακτικές τους προσβάλλουν τη χώρα και υπονομεύουν την προσπάθειά μας. Η Ελλάδα είναι ισότιμο μέλος της Ευρωπαϊκής Ένωσης και της Ευρωζώνης και διεκδικεί το αυτονόητο, το σεβασμό όλων.
Όμως, η Ελλάδα κάνει και ένα νέο ξεκίνημα. Τρία κόμματα από διαφορετικές πολιτικές και ιδεολογικές αφετηρίες, συμφώνησαν σε ένα κοινό προγραμματικό πλαίσιο. Είναι σίγουρα μία νέα αρχή. Η ουσιαστική συνεργασία και συναίνεση γίνεται πράξη. Συναίνεση δεν είναι να συμφωνεί ο άλλος μ’ αυτά που αποφασίζεις εσύ κάτω από το καθεστώς πιέσεων και εκβιασμών. Η συναίνεση και η συνεργασία προκύπτουν μέσα από το διάλογο, τη συνεννόηση και τη συναντίληψη.
Ο Πρωθυπουργός ήταν απόλυτα ξεκάθαρος. Δεν πουλάμε, αλλά παραχωρούμε για αξιοποίηση τη δημόσια ακίνητη περιουσία. Διατηρούμε το ιδιοκτησιακό δικαίωμα, αλλά και την υπεραξία που θα δημιουργηθεί από την αξιοποίησή της. Μία μονάδα που προσμετράται στην ανάπτυξη, αφαιρείται από το έλλειμμα. 
Έκπληξη, όμως, μου προκάλεσαν οι χθεσινές απειλές του κ. Τσίπρα και ιδιαίτερα το απειλητικό μήνυμα που έστειλε σε όσους θέλουν να επενδύσουν στη χώρα, τους οποίους θεωρεί αεριτζήδες εκ προοιμίου. Προφανώς, δεν έχετε αντιληφθεί πού βρισκόμαστε, αλλά και ο στόχος σας είναι ξεκάθαρος. Δεν θέλετε να γίνει τίποτα. Δεν θέλετε να γίνουν αποκρατικοποιήσεις, για να αυξηθεί η ανεργία, να συρθούμε σε περαιτέρω περικοπές μισθών και συντάξεων, ώστε να συνεχίσει να βυθίζεται η χώρα και να επέλθει το χάος. Μόνο αυτήν την Ελλάδα θέλετε να διαχειριστείτε, την Ελλάδα του χάους, της διεθνούς απομόνωσης και της δραχμής. 
Δεν μας λέτε πώς θα δημιουργήσετε νέες θέσεις εργασίας, πώς θα καταπολεμήσετε την ανεργία και θα μειώσετε τα ελλείμματα. Ακόμα και σήμερα δεν μας έχετε πει ποιο είναι το περίφημο «plan b», με το οποίο θα βγάζατε τη χώρα από την κρίση. Η δημοκρατία, όμως, κυρίες και κύριοι, έχει κανόνες, νόμους και θεσμούς. Η Κυβέρνηση έχει τη δημοκρατική νομιμοποίηση που της δίνει η κοινοβουλευτική και κοινωνική πλειοψηφία. Οφείλει και πρέπει να προχωρήσει. Το διχαστικό προεκλογικό σας σύνθημα «ή αυτοί ή εμείς» τα λέει όλα. Εμείς, όμως, λέμε ότι δεν υπάρχουν περιθώρια για νέους διχασμούς. Δεν υπάρχει «εγώ», δεν υπάρχει «αυτοί». Υπάρχει μόνο το «εμείς» και σ’ αυτό συμπεριλαμβάνουμε όλους τους Έλληνες, γιατί η εθνική ενότητα είναι αυτή που θα μας βγάλει από την κρίση. 
Οι διαχειριστικές και πελατειακές λογικές, κυρίες και κύριοι συνάδελφοι, πρέπει να τελειώσουν από σήμερα. Ο Πρωθυπουργός έδωσε συγκεκριμένες κατευθύνσεις, ανέλαβε δεσμεύσεις απέναντι στη Βουλή, στη χώρα, στους πολίτες και στις επόμενες γενιές. Προχωρούμε σε τολμηρές και εκτεταμένες αποκρατικοποιήσεις, με διαφάνεια και δημόσιο έλεγχο, για να αφαιρεθούν βάρη από τους πολίτες, για να δημιουργηθούν νέες θέσεις εργασίας, για να στηριχθεί η επενδυτική και επιχειρηματική δραστηριότητα που συντελεί στην ανάπτυξη. 
Ταυτόχρονα, η αξιοποίηση των 12,5 δισεκατομμυρίων ευρώ του ΕΣΠΑ δίνει οξυγόνο στην αγορά και στην οικονομία. Η δανειακή σύμβαση, μετά την εκταμίευση της μεγάλης δόσης του Αυγούστου, παρέχει ρευστότητα στο τραπεζικό σύστημα και στην αγορά. Μπορεί να λειτουργήσει ξανά το Ταμείο Εγγυοδοσίας των μικρομεσαίων επιχειρήσεων για τις επιχειρήσεις που έχουν μεγαλύτερη ανάγκη για ρευστότητα. Υπάρχουν επιχειρήσεις που τους οφείλει το δημόσιο και έχουν οδηγηθεί σε οικονομική ασφυξία. Αυτή η Κυβέρνηση δεσμεύεται ότι θα καταβάλει τις οφειλές και θα θεσμοθετήσει το συμψηφισμό οφειλών.
Κυρίες και κύριοι συνάδελφοι, η επανασύσταση του Υπουργείου Εμπορικής Ναυτιλίας αποτελεί μία θετική εξέλιξη και για τη χώρα και για τον Πειραιά, όπως και το Υπουργείο Τουρισμού. Ο Πειραιάς έχει αδικηθεί κατάφωρα τα τελευταία χρόνια. Έμεινε έξω από ολυμπιακά έργα και στερήθηκε υποδομές. Είναι καιρός, λοιπόν, να δρομολογηθούν νέες υποδομές, οι οποίες θα τον επανασυνδέσουν με τη ναυτιλία. Το χρηματιστήριο ναυτιλιακών αξιών και η μετατροπή του Πειραιά σε κέντρο ναυτιλιακής διαιτησίας είναι δύο προοπτικές για τις οποίες οφείλουμε να εργαστούμε. Κεντρική επιλογή του Υπουργείου Τουρισμού πρέπει να είναι η ανάδειξη και η μετατροπή του Πειραιά σε «home port» της κρουαζιέρας του θαλάσσιου τουρισμού της Ευρώπης και της Μεσογείου.
Θεωρώ, επίσης, ιδιαίτερα σημαντική την αναφορά στο δικαίωμα της ασφάλειας του πολίτη και αυτό το δικαίωμα για όσους το έχουν ξεχάσει, οφείλει να το εγγυηθεί η δημοκρατική και συντεταγμένη πολιτεία. Δεν μπορούμε να αποδεχθούμε ότι ζούμε και ότι θα συνεχίσουμε να ζούμε σε μία κοινωνία φόβου και ανεξέλεγκτης εγκληματικότητας. Τρεις είναι οι άξονες, στους οποίους οφείλουμε να κινηθούμε, στην ενίσχυση της αστυνόμευσης, στην επαναδιάταξη και στο νέο επιχειρησιακό σχεδιασμό των διωκτικών αρχών και στην ενίσχυση σε προσωπικό και σε υποδομές. Θα προσέθετα σ’ αυτούς τους άξονες και την έμπρακτη αναγνώριση από την πλευρά της πολιτείας της κοινωνικής προσφοράς του Έλληνα αστυνομικού, μία προσφορά που φθάνει ακόμα και στην αυτοθυσία.
Μία χώρα που έχει μάθει «να κρύβει τα προβλήματα κάτω από το χαλί», έχει έρθει η ώρα να αντιμετωπίσει και το θέμα της λαθρομετανάστευσης, να το αναδείξει στις πραγματικές του διαστάσεις, να το αντιμετωπίσει αποτελεσματικά και ουσιαστικά, με όπλο τη νομιμότητα και όχι την αυτοδικία.
Κυρίες και κύριοι συνάδελφοι, έργο αυτής της Κυβέρνησης είναι η αποκατάσταση της σχέσης εμπιστοσύνης πολίτη και πολιτικού. Η δική μου γενιά στην πλειοψηφία της εκφράζει δυσπιστία απέναντι στην πολιτική. Σε κάποιες περιπτώσεις αυτή η δυσπιστία προσλαμβάνει χαρακτηριστικά απαξίωσης και ευτελισμού. Στην κοινωνία υπάρχει οργή και αυτή εκφράστηκε στις δύο εκλογικές αναμετρήσεις και ιδιαίτερα στην πρώτη. Κάποιοι επένδυσαν και στην οργή και στη δραχμή, αλλά ευτυχώς έχασαν. Οι πολίτες αποφάσισαν διαφορετικά. Εγγυήθηκαν με την ψήφο τους την ευρωπαϊκή προοπτική της χώρας. Αυτή η οργή δεν εκτονώθηκε. Οι πολίτες περιμένουν να δουν αν πήραμε το μήνυμα που μας έστειλαν και αυτή η Κυβέρνηση οφείλει να αποδείξει ότι το πήρε το μήνυμα.
Το δικό μας μήνυμα, λοιπόν, φίλες και φίλοι, είναι ότι η Ελλάδα μπορεί. Όλοι μαζί αποκαθιστούμε την αξιοπιστία του πολιτικού συστήματος και της χώρας. Όλοι μαζί επαναδιαπραγματευόμαστε, συζητάμε και διεκδικούμε με τους εταίρους μας.
Κυρίες και κύριοι συνάδελφοι, ο σχηματισμός αυτής της Κυβέρνησης στηρίχθηκε στην εντολή του ελληνικού λαού –και αυτή η εντολή είναι νωπή- να κοιτάξουμε και να προχωρήσουμε μπροστά, να κάνουμε αλλαγές που έπρεπε να έχουν ήδη γίνει κόντρα σε προκαταλήψεις, ταμπού και εργατοπατέρες.
Αποδέκτης και εγώ αυτής της εντολής, δίνω ψήφο εμπιστοσύνης στην Κυβέρνηση.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΑΤΣΑΦΑΔΟΣ",211
"141866"," Ευχαριστούμε πολύ, κύριε Κατσαφάδο.
Το λόγο έχει ο Βουλευτής του ΣΥΡΙΖΑ κ. Ανδρέας Ξανθός από το Νομό Ρεθύμνης.
Ορίστε, κύριε συνάδελφε, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141867"," Κυρίες και κύριοι Βουλευτές, η μέχρι στιγμής παντελής απουσία οποιασδήποτε αναφοράς στον τομέα της υγείας από την πλευρά της Κυβέρνησης προϊδεάζει ότι θα συνεχιστεί η σημερινή πορεία κατεδάφισης και των τελευταίων υπολειμμάτων της δημόσιας περίθαλψης και του κοινωνικού κράτους στην πατρίδα μας. Κάνουν πως δεν καταλαβαίνουν ότι σήμερα εκατοντάδες χιλιάδες άνθρωποι είναι σε απόγνωση, επειδή αισθάνονται τελείως ανοχύρωτοι, όχι μόνο απέναντι στην ανεργία και τη φτώχεια, αλλά και απέναντι στην αρρώστια.
Όλο το ενδιαφέρον του Υπουργείου Υγείας εστιάζεται στη βαθμολογία της τρόικας και το μόνο στοιχείο που υπάρχει, το μόνο σχέδιο, είναι η υλοποίηση της μνημονιακής πολιτικής των περικοπών στις δημόσιες δαπάνες υγείας, πάντα βέβαια με το γνωστό δημαγωγικό πρόσχημα του εξορθολογισμού και της πάταξης της ρεμούλας. Μόνο που το όντως δομικό πρόβλημα της συναλλαγής και της διαφθοράς στο σύστημα υγείας δεν αντιμετωπίζεται με ευχολόγια ούτε πολύ περισσότερο με τη συνεχιζόμενη διαπλοκή με οργανωμένα επιχειρηματικά συμφέροντα και με την προώθηση εθνικών εργολάβων της υγείας, ειδικά στον τομέα της διάγνωσης και της εξειδικευμένης θεραπείας.
Έχουμε την εντύπωση, κύριοι της Κυβέρνησης, ότι έχετε άγνοια κινδύνου για τις παρενέργειες της διαλυτικής κατάστασης που επικρατεί σήμερα στον τομέα της υγείας. Όταν έχεις αφήσει τα νοσοκομεία χωρίς ταμειακά διαθέσιμα στο βωμό του PSI, όταν λείπει βασικό υγειονομικό υλικό, όταν οι καρκινοπαθείς χάνουν πολύτιμο χρόνο για να εξασφαλίσουν την ενδεδειγμένη θεραπεία, τότε το να δηλώνεις ότι δεν θα υπάρξουν νέοι πόροι στο σύστημα υγείας, αλλά απλώς καλύτερη διαχείριση της σημερινής μιζέριας, το να επιμένεις σε μηδενικές προσλήψεις στα υποστελεχωμένα νοσοκομεία, το να προωθείς κλείσιμο κλινικών και τμημάτων, κατάργηση κλινών, συγχωνεύσεις νοσοκομείων και ακρωτηριασμό των οργανισμών τους, δεν είναι μόνο ανεπάρκεια και ανευθυνότητα, είναι εγκληματική πολιτική επιλογή. 
Όταν στη φάση την αυξημένης ζήτησης προωθείται το φιάσκο του ΕΟΠΥΥ, που έβλαψε σοβαρά την υγεία την τσέπη και τον αυτοσεβασμό των ασφαλισμένων, όταν περικόπτονται δραστικά, όχι σπατάλες, αλλά οι άκρως απαραίτητες δαπάνες για τα νοσοκομεία, τα κέντρα υγείας, την ιατροφαρμακευτική περίθαλψη των πολιτών, τις κοινωνικές και προνοιακές παροχές, όταν αποκλείεται από οποιαδήποτε φροντίδα υγείας πάνω από 30% του πληθυσμού που είναι ανασφάλιστοι, τότε έχει ενεργοποιηθεί μία πραγματική υγειονομική βόμβα που απειλεί με δραματική τριτοκοσμικού τύπου επιδείνωση όλων των δεικτών υγείας. 
Σήμερα τα νοσοκομεία κινδυνεύουν, όμως όχι μόνο από τις ελλείψεις προσωπικού, υλικών και μέσων, αλλά και από την κατάρρευση ηθικού ανθρώπων εξουθενωμένων, απογοητευμένων, εξαθλιωμένων μισθολογικά, που τόσα χρόνια τα στήριζαν με το ζήλο, το φιλότιμο και την ανιδιοτέλεια τους και σήμερα αισθάνονται ότι έχει λεηλατηθεί το εισόδημα, τα δικαιώματα και η αξιοπρέπειά τους. 
Ο ΣΥΡΙΖΑ απέναντι στο μνημονιακό πείραμα κοινωνικού δαρβινισμού, που οδηγεί σε εξόντωση τους αδύναμους αυτής της χώρας, καταθέτει ένα ολοκληρωμένο σχέδιο σωτηρίας και ανασυγκρότησης του ΕΣΥ, που διασφαλίζει το θεμελιώδες δικαίωμα κάθε ανθρώπου που ζει και εργάζεται σε αυτή τη χώρα χωρίς διακρίσεις σε δημόσια και δωρεάν περίθαλψη ποιότητας. 
Σήμερα προέχει η οικονομική και λειτουργική διάσωση των νοσοκομείων και του ΕΟΠΥΥ, η παρέμβαση στο χώρο της τιμολόγησης και διάθεσης του φαρμάκου και του υγειονομικού υλικού με εθνική φαρμακαποθήκη και δημόσιο φορέα προμήθειας και αποθήκευσης υλικών, η αποπληρωμή των δεδουλευμένων στους γιατρούς και το προσωπικό του ΕΣΥ και των οφειλομένων στους ελεύθερους επαγγελματίες γιατρούς και φαρμακοποιούς, ο δημόσιος και κοινωνικός έλεγχος των μεγάλων ιδιωτικών επιχειρήσεων υγείας. 
Προέχει η γενικευμένη αναδιοργάνωση του ΕΣΥ, η ενίσχυση των νοσοκομείων και κέντρων υγείας, η εγγύηση της ασφαλούς εφημερίας τους, η στήριξη της επείγουσας περίθαλψης των ΤΕΠ και των Μονάδων Εντατικής Θεραπείας, η αναβάθμιση του ΕΚΑΒ και όχι η ιδιωτικοποίηση κρίσιμων λειτουργιών του, όπως οι αεροδιακομιδές, η στήριξη των κοινωνικών δομών και των δομών ψυχικής υγείας. 
Κυρίες και κύριοι συνάδελφοι, ο ΣΥΡΙΖΑ θεωρεί ότι η δημόσια περίθαλψη σήμερα είναι ζήτημα εθνικής προτεραιότητας, είναι όρος εξασφάλισης του αξιοβίωτου του λαού μας. Η υγεία για το ΣΥΡΙΖΑ είναι και ζήτημα δημοκρατίας, με την έννοια της ισοτιμίας όλων των πολιτών, την ώρα της πιο μεγάλης ανάγκης, την ώρα της αρρώστιας και του κινδύνου για τη ζωή. Το δικαίωμα στην περίθαλψη δεν μπορεί να συναρτάται με την εργασία ή την ασφάλιση, δεν μπορεί να εμπορευματοποιείται, αλλά οφείλει η πολιτεία να το διασφαλίζει σε όλους από τον κρατικό προϋπολογισμό μέσα από μία δίκαιη φορολόγηση του πλούτου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Για το ΣΥΡΙΖΑ επίσης η πολιτική υγείας πρέπει να έχει ολιστικό χαρακτήρα. Δεν μπορεί να είναι νοσοκομειοκεντρική και ιατροκεντρική. Οφείλει να παρεμβαίνει προληπτικά σε όλους τους νοσογόνους παράγοντες του φυσικού και κοινωνικού περιβάλλοντος. Με την έννοια αυτή είναι ανθυγιεινή και η ανεργία, η φτώχεια, η έλλειψη τροφής, στέγης, θέρμανσης, είναι ανθυγιεινή η έλλειψη διατροφικής ασφάλειας και σύγχρονου οδικού δικτύου, είναι ανθυγιεινή η αποκρατικοποίηση της ΔΕΗ και της ΕΥΑΘ γιατί θα στερήσει το ρεύμα και το νερό από τους φτωχούς, είναι ανθυγιεινές οι fast track επενδύσεις που υποβαθμίζουν το περιβάλλον και την ποιότητα ζωής των ανθρώπων. 
Ο ΣΥΡΙΖΑ- Ενωτικό Κοινωνικό Μέτωπο θα στηρίξει με όλες του τις δυνάμεις τους συλλογικούς αγώνες και τις κινηματικές δράσεις που υπερασπίζονται τη δημόσια περίθαλψη.","ΑΝΔΡΕΑΣ ΞΑΝΘΟΣ",372
"141868"," Συντομεύετε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141869"," Τελειώνω, κύριε Πρόεδρε.
Θα ενισχύσει τις πρωτοβουλίες κοινωνικής αλληλεγγύης, που προσφέρουν ένα πολύ σημαντικό δίκτυ ασφαλείας στον κόσμο που περιθωριοποιείται καθημερινά. Τα εξαιρετικά παραδείγματα του εθελοντικού ιατρείου του Ρεθύμνου, της Θεσσαλονίκης και δεκάδων άλλων περιοχών αναδεικνύουν το πολιτικό αίτημα ενός συστήματος υγείας με καθολικότητα, δωρεάν και ποιοτική φροντίδα, κοινωνική ευαισθησία, συλλογική και δημοκρατική λειτουργία. Προβάλλουν δηλαδή μία εικόνα από το μέλλον, την προοπτική μίας άλλης κοινωνίας με ανθρωπιά, ισότητα και δικαιοσύνη. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΔΡΕΑΣ ΞΑΝΘΟΣ",372
"141870"," Ευχαριστούμε πολύ.
Ο κ. Παναγιώτης Λαφαζάνης, Κοινοβουλευτικός Εκπρόσωπος του ΣΥΡΙΖΑ, έχει ζητήσει το λόγο.
Ορίστε, κύριε Λαφαζάνη, έχετε το λόγο για έξι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141871"," Ευχαριστώ, κύριε Πρόεδρε.
Άκουσα τον Υπουργό Εργασίας και «έτριβα τα μάτια μου». Είναι δυνατόν, κύριε Υπουργέ, να μην έχετε καταλάβει που ζείτε ακόμα; Σε ποια χώρα ζείτε; Είστε σε άλλο πλανήτη; Εδώ κάνατε μία ομιλία να μας πείτε για την ηλεκτρονική διακυβέρνηση στο Υπουργείο σας. Δεν έχετε πάρει χαμπάρι ότι στη χώρα αυτή υπάρχει μία εργασιακή ζούγκλα; Δεν το έχετε αντιληφθεί αυτό; Ότι αυτήν την εργασιακή ζούγκλα την έχει φέρει το κόμμα σας και το κόμμα του ΠΑΣΟΚ; 
Δεν έχετε αντιληφθεί ότι η ανεργία πνίγει σήμερα όλη την κοινωνία; Δεν έχετε αντιληφθεί ότι έχουν καταρρεύσει οι μισθοί, ότι δεν υπάρχει Εργατικό Δίκαιο στην Ελλάδα, ότι δεν υπάρχει παρά μόνο ο νόμος του εργοδότη; Τίποτα από αυτά δεν έχετε καταλάβει; 
Δεν έχετε καταλάβει ότι έχετε υπογράψει ένα μνημόνιο που διαλύει τις εργασιακές σχέσεις; Ούτε αυτό το έχετε πάρει χαμπάρι; Δεν έχετε καταλάβει ότι είχατε δεσμευθεί για κάποια μικροπράγματα βεβαίως προεκλογικά, τα οποία γράψατε στα παλιά σας τα παπούτσια και τα ξεχάσατε σήμερα που μιλήσατε; Δεν έχετε καταλάβει ότι προχθές κάνατε προγραμματική συμφωνία με τους άλλους δύο συνεταίρους σας -σιωπηροί και αυτοί- και δεν είπατε τίποτα γι’ αυτήν την συμφωνία; 
Ξέρετε, κύριε Υπουργέ, ότι οκτώ μήνες τώρα σε αυτήν τη χώρα γίνεται ένα ηρωικός αγώνας των χαλυβουργών. Μήπως δεν το γνωρίζετε και αυτό; Είναι ένας αγώνας που έχει προκαλέσει διεθνή συγκίνηση και διεθνή αλληλεγγύη. Αυτή η διεθνής αλληλεγγύη στηρίζει μέχρι τώρα μαζί με την εργατική αλληλεγγύη στη χώρα μας αυτούς τους απεργούς. 
Τι θα κάνετε γι’ αυτήν την απεργία; Υπουργείο εργοδοσίας θα συνεχίσει να είναι το Υπουργείο Εργασίας; 
Προχθές οι χαλυβουργοί έκαναν συνέλευση και έβγαλαν αιτήματα από εκεί, τα οποία είναι άκρως ρεαλιστικά και μπορούν να δώσουν εποικοδομητική διέξοδο στο πρόβλημα της απεργίας. Τι θα κάνετε; Διαβάσατε τι λέει η γενική τους συνέλευση; Διαβάσατε τις προτάσεις τους; Εσείς τι θα κάνετε επ’ αυτού; Δεν μας είπατε τίποτα.","ΠΑΝΑΓΙΩΤΗΣ ΛΑΦΑΖΑΝΗΣ",279
"141872"," Θέλετε να σας απαντήσω;","ΙΩΑΝΝΗΣ ΒΡΟΥΤΣΗΣ",77
"141873"," Βεβαίως πρέπει να το κάνετε. Πρέπει να αναλάβετε πρωτοβουλία.","ΠΑΝΑΓΙΩΤΗΣ ΛΑΦΑΖΑΝΗΣ",279
"141874"," Μην κάνετε διάλογο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141875"," Αυτό το αίσχος του κράτους του Μάνεση πρέπει να σταματήσει σε αυτήν τη χώρα. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Για τους απεργούς χαλυβουργούς δεν ξέρετε και δεν ξέρετε αν θα πάρετε πρωτοβουλία και τι θα κάνετε. Έχετε ακούσει τίποτα για τους εργαζόμενους στα Ναυπηγεία Σκαραμαγκά; Μήπως και γι’ αυτούς δεν έχετε ακούσει τίποτα; Ξέρετε ότι δουλεύουν μία ημέρα την εβδομάδα, εκ περιτροπής εργασία;","ΠΑΝΑΓΙΩΤΗΣ ΛΑΦΑΖΑΝΗΣ",279
"141876"," Κύριε Λαφαζάνη, να απευθύνεστε στη Βουλή, στους Βουλευτές. Ο Υπουργός θα απαντήσει αφού χρειαστεί.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141877"," Ξέρω που απευθύνομαι, κύριε Πρόεδρε, διότι αυτοί πρέπει να ακούν και αυτοί απευθύνονται σε εμάς και εμείς σε αυτούς. Στην Κυβέρνηση απευθυνόμαστε. Αλλοίμονο, σε ποιόν να απευθύνομαι;
Μία ημέρα τη βδομάδα, λοιπόν, δουλεύουν εκ περιτροπής. Ξέρετε τι σημαίνει αυτό; Τέσσερα μεροκάματα το μήνα για τους εργαζόμενους στα Ναυπηγεία. Ξέρετε τι σημαίνει τέσσερα μεροκάματα το μήνα; Ότι παίρνουν κάτω από το επίδομα ανεργίας οι εργαζόμενοι. Ξέρετε γιατί; Διότι έχετε εγκαταλείψει τα Ναυπηγεία. Διότι η απαράδεκτη σύμβαση που υπέγραψε η κυβέρνηση τότε έχει διαλύσει τα Ναυπηγεία Σκαραμαγκά. Εκεί επικρατεί ένας νόμος μόνο, ο νόμος της εργοδοσίας. Ξέρετε ότι το Υπουργείο Άμυνας είχε εγκληματήσει με τα Ναυπηγεία, πέρα από χίλια δύο άλλα πράγματα που έχουν προηγηθεί. 
Σας ρωτώ: θα πάρετε καμμία πρωτοβουλία; Μιλάτε για ανάπτυξη, μιλάτε για παραγωγική ανασυγκρότηση. Για ποια παραγωγική ανασυγκρότηση μπορεί να γίνει λόγος, όταν η κυριότερη από τις παραγωγικές δραστηριότητες της χώρας μας, τα Ναυπηγεία, καταρρέουν; 
Είστε μία μνημονιακή Κυβέρνηση, την οποία στηρίζουν τρία κόμματα και δυστυχώς και η ΔΗΜΑΡ.
Ο κ. Σαμαράς δεν άφησε καμμία αμφιβολία ότι το πλαίσιο που θα ακολουθήσει είναι το πλαίσιο του μνημονίου και μάλιστα με έναν αυστηρότατο τρόπο. Κι αν ο κ. Σαμαράς το είπε έμμεσα, ο κ. Στουρνάρας το είπε ευθέως και καθαρά. «Κύλησε ο τέντζερης και βρήκε το καπάκι». Τι μας είπε ο κ. Στουρνάρας; Θα σας διαβάσω από τα Πρακτικά, για να μη λέτε ότι τα λέμε με δικά μας λόγια: «Υπάρχει μια πραγματικότητα. Για να διαπραγματευτείς, πρέπει και το έτερο μέλος να θέλει να διαπραγματευθεί. Σας θυμίζω τη δήλωση της κ. Λαγκάρντ πριν από τρεις μέρες. Είπε ότι δεν έχει καμμία διάθεση διαπραγμάτευσης η κ. Λαγκάρντ». Αυτά τα λέει ο κ. Στουρνάρας.
Επομένως, όταν το έτερο μέλος δεν θέλει να διαπραγματευθεί κι εσύ δεν μπορείς να το εξαναγκάσεις, θα περιμένεις. Όταν, λοιπόν, δεν μπορείς να εξαναγκάσεις το έτερο μέλος κι εσύ δεν έχεις άλλο τρόπο να το πιέσεις, τότε θα περιμένεις. Ξέρετε τι σημαίνει αυτό; Παραπέμπετε την επαναδιαπραγμάτευση στις καλένδες. Θα περιμένετε πότε θα αλλάξει γνώμη η κ. Λαγκάρντ. Κι αν δεν αλλάξει ποτέ γνώμη η κ. Λαγκάρντ, δεν μπορείτε να την εξαναγκάσετε. Άρα, πάει περίπατο η επαναδιαπραγμάτευση. 
Να τη χαίρεστε, λοιπόν αυτήν την επαναδιαπραγμάτευση, να χαίρεστε και τον Υπουργό Οικονομικών που την εγκατέλειψε από το Βήμα της Βουλής, περιμένοντας πότε η κ. Λαγκάρντ θα αλλάξει γνώμη. 
(Στο σημείο αυτό χτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα να χρησιμοποιήσω και τα τρία λεπτά της δευτερολογίας μου.","ΠΑΝΑΓΙΩΤΗΣ ΛΑΦΑΖΑΝΗΣ",279
"141878"," Μάλιστα, κύριε Λαφαζάνη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141879"," Αυτή είναι, λοιπόν, η πολιτική σας: Η συνέχιση του μνημονίου μέχρι να αλλάξει γνώμη η κ. Λαγκάρντ για να επαναδιαπραγματευθείτε. Συνέχιση του μνημονίου ξέρετε τι σημαίνει; Σημαίνει συνέχιση της καταστροφής της χώρας, συνέχιση της ύφεσης, μιας ύφεσης η οποία έχει πάρει ασύλληπτες διαστάσεις. 
Σήμερα τα στοιχεία του BBC τι μας λένε; Μας λένε ότι η Ελλάδα, μετά τη Λιβερία και το Τατζικιστάν, είναι η πρώτη χώρα σε όλον τον κόσμο σε μακρόχρονη και βαθειά ύφεση. Και όπως πάμε θα ξεπεράσουμε και το Τατζικιστάν. Θα είμαστε η μόνη χώρα που θα έχει καταστραφεί πλήρως από τις μνημονιακές αυτές πολιτικές. Αυτό είναι το όραμά σας, αυτή είναι η προοπτική σας. Αυτή είναι η Κυβέρνησή σας. Αυτά είναι τα έργα σας, η καταστροφή αυτής της χώρας. 
Κι έρχεται ο κ. Στουρνάρας, περισπούδαστος περί τα οικονομικά, από τους συντάκτες του μνημονίου και λέει όλα αυτά. Διότι αν δείτε τι είπε για τις ιδιωτικοποιήσεις, θα συνειδητοποιήσετε ότι ο άνθρωπος αντέγραψε το μνημόνιο. Κι εγώ όπως είδα την ομιλία του –γιατί τη διάβασα προσεκτικά- δεν θα την ξεχώριζα από τις αντίστοιχες εκθέσεις που κάνει το Διεθνές Νομισματικό Ταμείο, κύριε Σταϊκούρα –που είστε και αναπληρωτής στο Υπουργείο- και ο ΟΟΣΑ. Τι ήρθε ο κ. Στουρνάρας να μας πει στη Βουλή; Αντέγραψε αυτές τις εκθέσεις και υπό τα χειροκροτήματα και των τριών πτερύγων που στηρίζουν την Κυβέρνηση μας τις ανέγνωσε ως Προγραμματικές Δηλώσεις της Κυβέρνησης. 
Και τι μας είπε ο κ. Στουρνάρας; Μας είπε ότι δεν έφερε το μνημόνιο την κρίση, αλλά η κρίση έφερε το μνημόνιο. Μεγάλα οικονομικά! Πρώτα απ’ όλα, την κρίση την έφερε ο καπιταλισμός και ο άγριος νεοφιλελευθερισμός. Αυτός την έφερε την κρίση. Και η κρίση δεν ξεκίνησε από την Ελλάδα, αλλά από τις Ηνωμένες Πολιτείες. Η κρίση ξεκίνησε από την κοιτίδα του νεοφιλελευθερισμού. 
Είναι, όμως, μονόδρομος το να αντιμετωπίσουμε την κρίση με το μνημόνιο; Η κρίση έφερε το μνημόνιο; Όχι. Το μνημόνιο το έφερε η Ευρωπαϊκή Ένωση, το Διεθνές Νομισματικό Ταμείο, η Ευρωπαϊκή Κεντρική Τράπεζα και φυσικά η κυβέρνηση Παπανδρέου, η κυβέρνηση του κ. Παπαδήμου που τη στηρίξατε από κοινού η Νέα Δημοκρατία και το ΠΑΣΟΚ και τώρα συνεχίζετε εσείς. Εσείς τα φέρατε τα μνημόνια αυτά. 
Και τι είναι το μνημόνιο; Είναι η πιο άγρια ταξική επιλογή –υποτίθεται- για να αντιμετωπιστεί η κρίση. Είναι η διάλυση, δηλαδή, για να αντιμετωπίσουμε την κρίση. Και δεν είναι μόνο η διάλυση της Ελλάδας, αλλά όλης της Ευρώπης, διότι μέσω της Ελλάδας και του πειραματόζωου έχει επεκταθεί το μνημόνιο παντού και το μνημόνιο αυτό οδηγεί όλη την Ευρώπη σε ζώνη Νοτιοανατολικής Ασίας, από άποψη εργασιακών και κοινωνικών σχέσεων. Αυτά, λοιπόν, είναι τα έργα σας. Αυτή είναι η δική σας προοπτική. 
Κι έτσι όπως βαδίζουμε –ολοκληρώνω με αυτό, κύριε Πρόεδρε- πηγαίνουμε σε εργασιακές σχέσεις Ασίας και μισθούς Βουλγαρίας. Ο κατώτατος μισθός ήταν 630 ευρώ και τον πήγατε 500 ευρώ, για τους νέους είναι 400 ευρώ και βεβαίως στο δεύτερο μνημόνιο για το οποίο δεν μας είπε τίποτα ο κύριος Υπουργός Εργασίας υπάρχει δέσμευση να πέσει σε επίπεδα –λέει- συγκρίσιμα με τα κράτη που είμαστε ανταγωνιστικά. Και ποια είναι τα κράτη αυτά σύμφωνα με το μνημόνιο; Είναι τα κράτη της Κεντρικής και Νοτιοανατολικής Ευρώπης. Θα τηρήσετε αυτήν τη δέσμευση του δεύτερου μνημονίου; Σας παρακαλώ να πάρετε θέση στο θέμα αυτό. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα προχωρήσετε με νομοθετική ρύθμιση σε περαιτέρω μείωση του κατώτατου μισθού στα 180 ευρώ όπως στη Βουλγαρία; Αυτή είναι η προοπτική σας; Αν δεν είναι, να δεσμευθείτε εδώ ότι αυτή η διάταξη του δεύτερου μνημονίου δεν θα ισχύσει. Περιμένετε, όμως, την κ. Λαγκάρντ να αλλάξει γνώμη για να επαναδιαπραγματευθείτε, θα μου πείτε.","ΠΑΝΑΓΙΩΤΗΣ ΛΑΦΑΖΑΝΗΣ",279
"141880"," Κύριε Λαφαζάνη, πρέπει να ολοκληρώσετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141881"," Τελειώνοντας, κύριε Πρόεδρε –κι ευχαριστώ για την ανοχή σας- θα ήθελα να πω ότι είναι προφανές πως καταψηφίζουμε την Κυβέρνηση, έχουμε όμως και εναλλακτική πρόταση και εναλλακτική λύση. 
Αυτή η Κυβέρνηση αν στηρίζεται στα τρία κόμματα, υπάρχουν και τα κόμματα της Αριστεράς, της ριζοσπαστικής Αριστεράς η οποία αντιπολιτεύεται το μνημόνιο και έχει μια νέα προοδευτική και ελπιδοφόρα προοπτική. Υπάρχουν και οι δυνάμεις της Αριστεράς, οι οποίες θα συμπαραταχθούν, θα διαμορφώσουν το δικό τους αριστερό προοδευτικό μέτωπο και πολύ σύντομα θα ανοίξει ο δρόμος για ελπιδοφόρες προοπτικές σε αυτόν τον τόπο, δρόμοι προόδου και δρόμοι σοσιαλιστικής προοπτικής. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"141882"," Κι εγώ σας ευχαριστώ.
Το λόγο έχει ο Κοινοβουλευτικός Εκπρόσωπος της Νέας Δημοκρατίας, Βουλευτής Ηρακλείου, κ. Εμμανουήλ Κεφαλογιάννης.
Ορίστε, κύριε Κεφαλογιάννη, έχετε το λόγο για έξι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141883"," Θα χρησιμοποιήσω και τα τρία λεπτά από τη δευτερολογία μου, κύριε Πρόεδρε.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"141884"," Εντάξει, κύριε Κεφαλογιάννη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141885"," Κυρίες και κύριοι συνάδελφοι, καλούμαστε σήμερα το βράδυ να δώσουμε ψήφο εμπιστοσύνης σε Κυβέρνηση εθνικού σκοπού, καλούμαστε να δώσουμε ψήφο εμπιστοσύνης σε Κυβέρνηση μακράς πνοής και θα ήθελα να πιστεύω σε κυβέρνηση τετραετίας. 
Ο ελληνικός λαός στις πρόσφατες εκλογές έδωσε σαφή εντολή. Η εντολή είναι να μείνει η Ελλάδα στην Ευρωπαϊκή Ένωση, να μείνει στο ευρώ, να μείνει προσανατολισμένη εκεί που όλα αυτά τα χρόνια ένιωθε ασφαλής. Βεβαίως, ο ελληνικός λαός έδωσε εντολή στην ελληνική Κυβέρνηση να επαναδιαπραγματευθεί το μνημόνιο. 
Κυρίες και κύριοι συνάδελφοι, η Κυβέρνηση θα κριθεί σε δυο τομείς, σε δυο ενότητες πολιτικής: Η μια ενότητα πολιτικής είναι ο εκσυγχρονισμός του πολιτικού μας συστήματος. Χαίρομαι που ο κύριος Πρωθυπουργός με σαφήνεια και συγκεκριμένα αναφέρθηκε σε αυτό το σημαντικό θέμα. Και βεβαίως το δεύτερο είναι αυτό που θα μας απασχολεί τα επόμενα χρόνια και είναι η πορεία της οικονομίας. 
Αγαπητοί συνάδελφοι, σε κρίσιμες ιστορικές περιόδους οι μεγάλοι της ιστορίας ποτέ δεν ασχολήθηκαν με τη διαχείριση. Η διαχείριση είναι ο ασφαλέστερος δρόμος για την αποτυχία. 
Από το Χαρίλαο Τρικούπη, ο οποίος κόντρα στο βασιλιά με την αρχή της δεδηλωμένης έδωσε τον κυρίαρχο ρόλο στο Κοινοβούλιο, από τον Ελευθέριο Βενιζέλο που το 1909 κόντρα ακόμη και στο λαό που του ζητούσε Συντακτική Βουλή χτύπησε το χέρι του στο Έδρανο και είπε «Είπα και ξαναλέω Αναθεωρητική», από τον Κωνσταντίνο Καραμανλή που έλυσε μετά το 1974 και την περιπέτεια της δικτατορίας, τα μεγάλα προβλήματα που απασχολούσαν τον ελληνικό λαό από την αρχή του αιώνα ήταν το γλωσσικό, το πολιτειακό και ο ευρωπαϊκός προσανατολισμός της χώρας μας. 
Αγαπητοί συνάδελφοι, σήμερα πρέπει να κάνουμε ένα μεγάλο βήμα. Και το μεγάλο βήμα είναι μια θεσμική κοινοβουλευτική επανάσταση, που έχει ανάγκη ο τόπος.
Πρέπει να προχωρήσουμε σε μία νέα μεταπολίτευση, μια νέα μεταπολίτευση όμως όπως αυτή που περιέγραψε ο κύριος Πρωθυπουργός στις Προγραμματικές Δηλώσεις, η οποία θα βάλει τους κανόνες για το επόμενο διάστημα. Υπάρχει, λοιπόν, πεδίο δόξης λαμπρό για όλους μας. Εδώ στο Κοινοβούλιο, σε πρωτοφανείς συνθήκες για την Ελλάδα, αλλά και σε νέα δεδομένα πολιτικής διακυβέρνησης, μπορούμε να ορίσουμε αυτούς τους κανόνες. 
Είναι πραγματικά τραγικό και πρέπει άμεσα να προχωρήσουμε σε αυτές τις ριζοσπαστικές τομές από τον τρόπο σύνταξης και εκτέλεσης του προϋπολογισμού. Είναι τραγικό σε μια χώρα που είχε ισοσκελισμένους προϋπολογισμούς, το 1980 από τα 370 δισεκατομμύρια του χρέους τα 240 δισεκατομμύρια να είναι τόκοι και τα 100 δισεκατομμύρια να μην έχουν περάσει ποτέ απολογιστικά από τη Βουλή. Δηλαδή, ο ρόλος του Κοινοβουλίου είναι ανύπαρκτος.
Ο νόμος περί ευθύνης Υπουργών. Ο έτερος της Κυβέρνησης, ο κ. Κουβέλης, είχε σηκώσει πολύ ψηλά τη σημαία γι’ αυτό, το ίδιο και ο κ. Σαμαράς. Συμφωνεί νομίζω και το ΠΑΣΟΚ. Να ένα άλλο ένα πολύ σοβαρό θέμα μέχρι την αναθεώρηση του Συντάγματος.
Η απονομή της δικαιοσύνης. Ανατρίχιασα ακούγοντας τον κ. Ρουπακιώτη σήμερα το πρωί να μας λέει ότι τετρακόσιες σαράντα χιλιάδες εκκρεμείς υποθέσεις υπάρχουν στα διοικητικά δικαστήρια της χώρας. Δηλαδή σε αυτή τη χώρα υπάρχει αρνησιδικία. Πώς είναι δυνατόν να νιώθει ασφάλεια ο πολίτης, όταν παρά τους καλούς δικαστικούς που έχουμε –και συμφωνώ απόλυτα μαζί του- η απονομή της δικαιοσύνης για να τελεσιδικήσει μία απόφαση χρειάζεται μία δεκαετία;
Όλα αυτά, λοιπόν, είναι θέματα τα οποία πρέπει να τα συζητήσουμε και να βάλουμε τις νέες βάσεις του πολιτικού μας συστήματος. Και ακόμη, αυτά που είπε και ο Πρόεδρος της Βουλής για τον Κανονισμό της Βουλής, αναλαμβάνοντας τα καθήκοντά του στο Εθνικό Κοινοβούλιο. 
Ακόμα-ακόμα να πάμε και στην αναθεώρηση του Συντάγματος. Το ’13 σταματάει αυτή η διαδικασία που μας απαγορεύει να προχωρήσουμε στην αναθεώρηση του Συντάγματος. Να δούμε ακόμα και την εκλογή του Προέδρου της Δημοκρατίας. Δεν μπορεί σε αυτό το κράτος κάθε τέσσερα χρόνια που πρέπει να εκλέξουμε Πρόεδρο Δημοκρατίας ένα χρόνο να μην λειτουργεί τίποτα. Να δούμε ακόμα κι αυτό που είπε ο κ. Σαμαράς πριν καιρό και το έχουμε πει πάρα πολλοί στη Βουλή, οι Βουλευτές να μην γίνονται Υπουργοί. Να αλλάξει η διαδικασία, αν θέλετε, με την οποία γίνεται η νομοθετική πρωτοβουλία και ο διαχωρισμός των εξουσιών.
Το δεύτερο μεγάλο κομμάτι είναι η οικονομία. Σε αυτή τη χώρα κάνουμε ένα μεγάλο λάθος. Πιστεύουμε ότι πρέπει να κάνουν οι άλλοι για μας, όταν εμείς πρέπει να κάνουμε πρώτοι αυτά που πρέπει να κάνουμε για τον εαυτό μας. Δεν μπορεί κάθε φορά να πλήττεται η αξιοπιστία της Ελλάδος, να ζητούμε απ’ όλους τους άλλους να κάνουν πράγματα τα οποία εμείς έπρεπε να είχαμε κάνει, ακόμα και αν δεν υπήρχε το μνημόνιο, ακόμα κι αν δεν υπήρχαν οι υποχρεώσεις προς την Ευρωπαϊκή Ένωση. Να κάνουμε, βρε αδελφέ, αυτό που κάνει κάθε καλός και συνετός οικογενειάρχης. Αυτό που κάνει ο καθένας στο σπίτι του, γιατί δεν πρέπει να το κάνουμε για την πολιτεία;
Εμείς, λοιπόν, σήμερα πρέπει όντως να εφαρμόσουμε ένα πρόγραμμα εκατό ημερών, ένα πρόγραμμα που θα εκπλήξει θετικά κυρίως την ελληνική κοινωνία, αλλά βεβαίως και τους εταίρους μας στην Ευρωπαϊκή Ένωση και τους πιστωτές μας. Αυτό είναι το στοίχημα το οποίο έχουμε σήμερα να ακολουθήσουμε. Διότι η λύση της Ελλάδος, κύριοι συνάδελφοι –ο χρόνος είναι λίγος και θα έχουμε πολλές ευκαιρίες να αναπτύξουμε αυτές τις ιδέες στο Κοινοβούλιο- είναι μέσα στην Ευρωπαϊκή Ένωση, η λύση της Ελλάδος είναι μέσα στην ευρωπαϊκή οικογένεια, εκεί που γίνονται μεγάλες αλλαγές. 
Και πάρα τα δικά μας λάθη, υπάρχουν και προβλήματα και λάθη που έγιναν από την ίδια την Ευρωπαϊκή Ένωση. Δεν μπορεί η Ευρώπη, η οποία εδώ και πενήντα χρόνια προσπαθεί να ολοκληρωθεί, να κάνει τα τραγικά λάθη που έκανε το 2000, να κάνει το μικρό βήμα, το ένα βήμα, το μετέωρο βήμα, δηλαδή να κάνει μόνο την κοινή νομισματική πολιτική, να έχουμε το ευρώ, αλλά να μην κάνει την κοινή οικονομική πολιτική που θα στηρίξει αυτό το εγχείρημα. Και σήμερα βρισκόμαστε σε μία κρίση κι αυτή την κρίση οφείλουν να την πληρώσουν και οι άλλες χώρες της Ευρωπαϊκής Ένωσης, αλλά πρώτα εμείς πρέπει να κάνουμε αυτό που πρέπει να κάνουμε.
Το δεύτερο θέμα, κύριοι συνάδελφοι, είναι το νοικοκύρεμα που είναι δικιά μας ευθύνη και το τρίτο θέμα είναι ότι για να κάνουμε κοινωνική πολιτική, για να μοιράσουμε χρήματα, πρέπει να δημιουργήσουμε νέο πλούτο. Κι εδώ υπάρχει άλλο ένα πεδίον δόξης λαμπρό –το λέω κυρίως προς την Αντιπολίτευση και κυρίως προς την Αξιωματική Αντιπολίτευση- να βοηθήσουμε να γίνουν οι γιγαντιαίες δημόσιες και ιδιωτικές επενδύσεις στον τόπο που δυστυχώς κωλυσιεργούν και ναρκοβατούν. Γιατί με 200 ευρώ ο κάθε πολίτης και κυρίως αυτοί με ιδιαίτερες ευαισθησίες, από την Αριστερά –χωρίς να λέω ότι είναι κακό να έχει κανείς ευαισθησίες περιβαλλοντικές- προσφεύγουν στα δικαστήρια, τα δημόσια έργα στοιχίζουν δυο φορές πάνω απ’ αυτά που προϋπολογίζονται και οι ιδιωτικές επενδύσεις κωλυσιεργούν για εικοσαετία.
Έχουμε, λοιπόν, πεδίο δόξης λαμπρό να συνεννοηθούμε, να συνεργαστούμε για μια Ελλάδα, όπως αξίζει σε εμάς και κυρίως στα παιδιά μας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"141886"," Το λόγο έχει ο κ. Τέρενς Κουίκ, Κοινοβουλευτικός Εκπρόσωπος των Ανεξάρτητων Ελλήνων, για έξι λεπτά. 
Κύριε Κουίκ, θα πάρετε και το χρόνο της δευτερολογίας σας;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141887"," Ναι, κύριε Πρόεδρε, αλλά μην ξεκινήσετε το χρόνο, γιατί θέλω να πω κάτι που δεν έχει σχέση με την ομιλία μου. Έχει σχέση με κάποιους ανθρώπους, κύριε Πρόεδρε -τους παρακολουθώ σαράντα χρόνια- οι οποίοι φέρνουν ένα ποτήρι νερό και ποτέ κανείς δεν τους είπε ούτε ένα «ευχαριστώ». Επίσης, αναφέρομαι στους ανθρώπους αυτούς –κύριε Πρόεδρε, μην μου βάζετε το χρόνο…","ΤΕΡΕΝΣ ΣΠΕΝΣΕΡ ΝΙΚΟΛΑΟΣ ΚΟΥΙΚ",243
"141888"," Σας είπα, θα σας δώσω στη συνέχεια το χρόνο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141889"," Σας παρακαλώ πολύ, έχει σημασία.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141890"," Είναι για το τυπικό της διαδικασίας. Θα σας δώσω χρόνο στη συνέχεια.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141891"," Θα ήμουν από εκείνους που υποχρεωτικά θα έλεγα ότι κακώς ζήτησαν το χιλιάρικο, αλλά όταν όμως πυροβολήθηκαν στον τοίχο οι υπάλληλοι της Βουλής, δεν βρέθηκε κανένας και κυρίως από τους παλαιότερους συναδέλφους, να πει «ήμαρτον». Γιατί όποτε γίνονται εκλογές, η Βουλή ανακατεύεται σαν τραπουλόχαρτο, ξαναφτιάχνονται νέα γραφεία από την αρχή και μπήκαν και καινούργια κόμματα και δεν βρέθηκε ένας λόγος συμπάθειας για αυτούς τους ανθρώπους.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141892"," Κάνετε λάθος.","ΘΕΟΔΩΡΟΣ ΔΡΙΤΣΑΣ",139
"141893"," Κάνω λάθος; Εάν κάνω λάθος, θα πω στη δική σας την πτέρυγα «ζητώ συγγνώμη», αλλά είναι βέβαιο όμως ότι από τις άλλες πτέρυγες δεν ακούστηκε το παραμικρό. Και έχω μάθει στη ζωή μου τους συνεργάτες μου να τους τιμώ και για μένα πλέον συνεργάτες μου είναι οι υπάλληλοι της Βουλής, εκτός από τους υπολοίπους.
Κύριε Πρόεδρε, μπορεί να αρχίσει ο χρόνος από τώρα. Έχω μιλήσει ένα λεπτό.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141894"," Θα σας τον δώσω στο τέλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141895"," Σας ευχαριστώ πολύ.
Κύριε Πρόεδρε, θέλω να καταθέσω στη Γραμματεία της Βουλής ένα απόσπασμα από την ομιλία του Αρχηγού του ΠΑΣΟΚ, του κ. Βενιζέλου, ο οποίος χθες απευθυνόμενος γενικότερα στην Αντιπολίτευση μίλησε για υπονομευτές. Και θέλω να του πω ότι εάν η Αντιπολίτευση είναι υπονομευτές, επειδή μπαίνουμε όρθιοι ανάμεσα σε εκείνους που υπονομεύουν την Ελλάδα και την εθνική κυριαρχία της, τότε ναι, είμαστε περήφανοι κι εγώ προσωπικά που είμαι υπονομευτής εκείνων που θέλουν να υπονομεύσουν την πατρίδα μου.
(Χειροκροτήματα από την πτέρυγα των Ανεξαρτήτων Ελλήνων)
(Στο σημείο αυτό ο Βουλευτής κ. Τέρενς-Σπένσερ-Νικόλαος Κουίκ καταθέτει για τα Πρακτικά την προαναφερθείσα ομιλία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Κι όχι μόνον αυτό, αλλά είναι υποχρέωσή μου, γιατί αυτή ήταν η εντολή που δόθηκε στις εκλογές και στις 6 Μαΐου και στις 17 Ιουνίου. Μπήκε φραγμός ανάμεσα σε εκείνους οι οποίοι εκχωρούν την εθνική κυριαρχία, σε εκείνους οι οποίοι εκποιούν τα ασημικά της πατρίδας. Συνεπώς, ναι, υπολογίστε μας σαν υπονομευτές και υπολογίστε μας σαν τα «κακά παιδιά» της Βουλής, όπως λέγαμε και προεκλογικά.
Και από εκεί και πέρα, επειδή είναι τομέας ευθύνης μου στους Ανεξάρτητους Έλληνες η εξωτερική πολιτική –μάλιστα έχω ζητήσει την Πέμπτη να δω τον Υπουργό Εξωτερικών και θα έχω στις 13.30 ραντεβού μαζί του- πρέπει να ξεκινήσουμε τα θέματα της εξωτερικής πολιτικής.
Ο Πρόεδρος του κινήματος και όλοι εμείς οι Ανεξάρτητοι Έλληνες είχαμε πει ότι μετεκλογικά σε ο,τιδήποτε έχει να κάνει με θετικές κατευθύνσεις, με ρεαλιστικές κατευθύνσεις, με πράγματα που θα βοηθήσουν την Ελλάδα, εμείς θα σταθούμε δίπλα. 
Ακούσαμε για τα θέματα της ΑΟΖ και λέμε προχωρήστε, αλλά με χρονοδιάγραμμα, με το σύμπλεγμα της Μεγίστης, με αυτά που κατά καιρούς ακούμε και διαβάζουμε από σοφούς ανθρώπους για το θέμα, όπως ο Νίκος ο Λυγερός ή ο Θόδωρος ο Καριώτης και όχι μόνον ή ο Αντώνης ο Φώσκολος. Προχωρήστε. Με αυτές τις προϋποθέσεις, όμως.
Αλλά από την άλλη πλευρά ακούω των Υπουργό Εξωτερικών να λέει ότι θα φτιάξει και μια διεθνή επιτροπή για να καθορίσουμε το νέο δόγμα εξωτερικής πολιτικής και μένω εμβρόντητος. Δηλαδή, θα φωνάξουμε την παρέα, θα φωνάξουμε τους ξένους για να μας πουν πώς εμείς θα πορευόμεθα στην εξωτερική μας πολιτική; 
Αυτό μπορεί να σταθεί στη λογική κανενός Έλληνα ο οποίος έχει ως γνώμονα στην εξωτερική του πολιτική, την ιστορία του, τους αγώνες του, το αίμα που χύθηκε; 
Ήμασταν μία χώρα η οποία ποτέ δεν ζητούσε επεκτατικά να κινηθεί. Πάντοτε κινούνταν αμυντικά και έχει μία ιστορία την οποία δεν θα την καθοδηγήσει καμμία επιτροπή και κανένας ξένος παράγοντας.
Απορώ που δεν βρέθηκε ένας να δώσει απάντηση στον κ. Αβραμόπουλο.
Μετά ο Υπουργός του Πρωθυπουργού –ο οποίος για την ονομασία της λέξης το 1993 γκρέμισε μία Κυβέρνηση- μας μίλησε για σύνθετη ονομασία.
Δεν θα κάνουμε πίσω σε σχέση με αυτά που λέγαμε προεκλογικά. Θυμάμαι πολύ καλά τι έλεγα στις συνεντεύξεις μου. Η Μακεδονία είναι ελληνική. Η Μακεδονία είναι μία. Δεν την εκχωρούμε στα Σκόπια.
(Χειροκροτήματα από την πτέρυγα των Ανεξαρτήτων Ελλήνων)
«Βαρντάσκα» για μας και αν θέλουν σύνθετη ονομασία, να κοιτάξουν στο συρτάρι του κ. Αβραμόπουλου.
Μίλησε για την Τουρκία, αλλά δεν άκουσα κουβέντα για τη Θράκη, δεν άκουσα κουβέντα για το Προξενείο της Κομοτηνής, δεν άκουσα κουβέντα για τις βόλτες του «Γκρίζου Λύκου», δεν άκουσα κουβέντα για τις συμπεριφορές του τουρκικού παράγοντα ακόμη και σε βάρος Ελληνίδων, όπως η ηρωική δασκάλα Χαρά Νικοπούλου, η οποία από φέτος θα είναι ξανά εκεί.
(Χειροκροτήματα από την πτέρυγα των Ανεξαρτήτων Ελλήνων)
Τα μνημόνια έκλεισαν στην Κομοτηνή την ελληνική βιβλιοθήκη, τη στιγμή που την επόμενη ημέρα άνοιγε η βιβλιοθήκη τουρκικής γλώσσας.
Φαντάζομαι ότι ο κ. Αβραμόπουλος και ο κ. Καράογλου -ο αρμόδιος Υπουργός Μακεδονίας και Θράκης- θα πρέπει να συγχαρούν ιδιαίτερα τον σκιώδη Υπουργό Μακεδονίας και Θράκης κ. Χατζή Οσμάν και συγκεκριμένα της Θράκης. Ήταν από τις «καλύτερες» κινήσεις που θα μπορούσε να κάνει ο κ. Βενιζέλος.
Θα καταθέσω για τα Πρακτικά τη σχετική φωτογραφία για να μπει στο αρχείο. Επίσης να θυμηθώ να στείλω μία ομπρέλα στον κ. Χατζή Οσμάν σαν αυτή που κρατούσε ως ορντινάτζα, όταν είχε πάει στην Κομοτινή επίσκεψη ο Τούρκος πρέσβης.
Επίσης, θα καταθέσω για τα Πρακτικά την ανακοίνωση του μουφτή τους στην οποία αναφέρει «ήλθε ο πρέσβης μας».
Ομογένεια. Αναφέρθηκε και σε αυτήν ο κύριος Υπουργός Εξωτερικών. Ωραία τα λόγια. Να τους κολακέψουμε. Ορθώς. Αν και δεν χρειάζεται γιατί οι ομογενείς πάντοτε παρεμβαίνουν υπέρ των εθνικών μας θεμάτων πριν καν το ζητήσουμε. Δεν είπε όμως κουβέντα για το αυτονόητο: για την ψήφο, που την γυρεύουν επί δεκαετίες οι ομογενείς και κανείς δεν τους τη δίνει.
Οι Ανεξάρτητοι Έλληνες δεσμεύονται ότι θα φέρουμε πρόταση νόμου. Το θέμα της ψήφου των ομογενών πρέπει να λυθεί εδώ και τώρα.
Κύπρος. Ακούσατε εδώ στη Βουλή να καταδικάζεται ο τουρκοκυπριακός παράγοντας, ο οποίος λοιδόρησε την Κυπριακή Προεδρία της Ευρωπαϊκής Ένωσης αυτό το εξάμηνο; Ακούσατε τον Υπουργό Εξωτερικών –αν και όφειλε ο ίδιος ο Πρωθυπουργός να το κάνει- να δίνει απάντηση στον κ. Κάμερον ο οποίος λοιδόρησε τους Έλληνες με τη γνωστή του δήλωση πριν από μερικές μέρες; Τι θα τον πείραζε τον κ. Σαμαρά να πάρει τηλέφωνο τον κ. Κάμερον και να του πει «μην προσβάλλεις έτσι έναν ολόκληρο λαό»; 
Στο κάτω-κάτω, κύριε Πρωθυπουργέ, δεν σας κρατάνε σακούλες της «SIEMENS» από πλευράς Αγγλίας για να του κάνετε μια παρατήρηση. Εντάξει, για την κ. Μέρκελ το καταλαβαίνω, εκεί θα έχετε κάποια ζόρια. Αλλά με τον Κάμερον γιατί; 
Κυρίες και κύριοι συνάδελφοι, το θέμα είναι ότι διανύουμε μια νέα εποχή Θατσερισμού εδώ στην Ελλάδα. Την ξεκίνησε το ΠΑΣΟΚ του Γιώργου Παπανδρέου, αυτό το νεοφιλελεύθερο, την ακολούθησε ο κ. Βενιζέλος, προσχώρησε σε αυτή την ιδέα ο κ. Σαμαράς και εμπλέκεται –και αυτό είναι παγκόσμια πρωτοτυπία- και ένα κόμμα της Αριστεράς, η ΔΗΜΑΡ. 
Την ώρα που ο Πρωθυπουργός στην ομιλία του μίλαγε για αλήθεια, προοπτική, ελπίδα και κουράγιο, εμένα ερχόντουσαν άλλες λέξεις στο μυαλό μου: ψέμα, αδιέξοδο, δυστυχία, αγανάκτηση.
Θα καταθέσω για τα Πρακτικά δηλώσεις του κ. Σαμαρά στις 22-3-2012 στον συνάδελφο κ. Κοτταρίδη στον ΑΝΤ1: «Το μεγαλύτερο σκάνδαλο της Μεταπολίτευσης δεν γίνεται να μείνει ατιμώρητο». Περιμένω στη δευτερολογία του να ακούσω αυτό που είπε ως προεκλογικό «τυράκι» για κάποιους οι οποίοι δυστυχώς τον πίστεψαν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από εκεί και πέρα, ποια είναι η προοπτική; Είναι σαφές ότι έχουμε μπροστά μας το σούπερ-μάρκετ ΑΒ. Και δεν αναφέρομαι στο γνωστό, αλλά αναφέρομαι στο σούπερ-μάρκετ Αντώνης-Βαγγέλης, με ολίγον Φώτης, όπου στα ράφια έχουν μπει διάφορα για εκποίηση. Έχει μπει η ΔΕΗ, η ενέργεια, τα νερά, τα λιμάνια, οι μαρίνες -ήδη έχουμε δώσει τη μαρίνα της Μυτιλήνης σε Τούρκο- τα αεροδρόμια, η δημόσια ακίνητη περιουσία. Θα καταθέσω για τα Πρακτικά σχετικά έγγραφα τα οποία αποδεικνύουν τι καλά που πέρασαν οι Αργεντίνοι για παράδειγμα όταν εκχώρησαν τα νερά τους. Υπενθυμίζω ότι ο επόμενος παγκόσμιος πόλεμος θα γίνει για τα νερά και όχι για τα πετρέλαια.
Εντάξει, δεν είναι ανάγκη να κουνάει τόσο πολύ την ουρά του ο Πρωθυπουργός, να δίνει και τα φιλέτα που δεν του ζήτησαν. Βέβαια, ο Υπουργός Οικονομικών κ. Στουρνάρας χθες στα είκοσι πέντε λεπτά ομιλίας του δεν νομίζω ότι θύμιζε Υπουργό Οικονομικών. Θα έλεγα ότι θύμιζε έναν sales manager, έναν διευθυντή πωλήσεων πολυεθνικής εταιρείας. Έφθασε στο σημείο να μιλήσει –και κανείς δεν αντέδρασε- για ενοικίαση περιφερειακών νοσοκομείων σε ιδιώτες. Κανείς δεν είπε κουβέντα.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141896"," Κύριε Κουΐκ, προ πολλού έχετε εξαντλήσει και τη δευτερολογία σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141897"," Τελειώνω, κύριε Πρόεδρε.
Και οι γερμανικές αποζημιώσεις, κύριε Υπουργέ των Οικονομικών, είναι δική σας αρμοδιότητα. Εκατό δισεκατομμύρια είναι αυτά, την ώρα που πεθαίνουν άνθρωποι για μια χούφτα ευρώ που δεν έχουν να αγοράσουν φάρμακα για τον καρκίνο.
(Στο σημείο αυτό ο Βουλευτής κ. Τέρενς Κουΐκ καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εμείς είμαστε είκοσι. Σας διαβεβαιώ, όμως, κύριοι της συγκυβέρνησης, ότι θα πολεμήσουμε σαν διακόσιοι μέσα στη Βουλή και σαν πολλά εκατομμύρια έξω μαζί με τους Ανεξάρτητους Έλληνες. Θα δώσουμε τη μάχη μας. Θα είμαστε τα κακά παιδιά. Ναι, θα είμαστε το αντίπαλό σας δέος.
Η Ελλάδα δεν εκχωρείται. Οι Ανεξάρτητοι Έλληνες θα πάρουν πίσω την Ελλάδα μια που εσείς τη δίνετε.
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"141898"," Ευχαριστούμε, κύριε Κουΐκ.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Μιχαήλ Χρυσοχοΐδης για έξι λεπτά.
Θα πάρετε και το χρόνο της δευτερολογίας σας, όπως οι προηγούμενοι συνάδελφοι;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141899"," Μάλιστα, κύριε Πρόεδρε.
Κυρίες και κύριοι συνάδελφοι, μιας και διαδέχθηκα στο Βήμα τον συνάδελφο των Ανεξαρτήτων Ελλήνων να πω ότι προσπαθώ με μεγάλο κόπο να καταλάβω αυτήν τη ρητορική. 
Σας συνιστώ, αγαπητοί συνάδελφοι, να διαβάσετε και να μελετήσετε πολύ σωστά την ιστορία του έθνους εδώ και δύο αιώνες περίπου. Θα ήθελα να μου πείτε σε ποια φάση της ιστορίας και της διαδρομής του έθνους, τέτοιες κορώνες, τέτοια ρητορική και τέτοια στάση απέναντι στα εθνικά ζητήματα, απέναντι στα κοινωνικά προβλήματα, απέναντι στις διεθνείς σχέσεις, είχαν νικηφόρο αποτέλεσμα. Μάλιστα, υπάρχουν και ιστορικές περίοδοι όπου αυτή η ρητορική, αυτές οι εθνικιστικές εξάρσεις οδήγησαν σε μεγάλες εθνικές καταστροφές. 
Επειδή λείπατε χθες από εδώ –και εννοώ η Αριστερά- να πω ότι ακούσαμε εδώ πρωτοφανή πράγματα…","ΜΙΧΑΗΛ ΧΡΥΣΟΧΟΪΔΗΣ",554
"141900"," Δεν λείπαμε.","ΠΑΝΑΓΙΩΤΗΣ ΛΑΦΑΖΑΝΗΣ",279
"141901"," Παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141902"," Επειδή την ώρα που μιλούσε κάποιος εκπρόσωπος και λείπατε από εδώ…","ΜΙΧΑΗΛ ΧΡΥΣΟΧΟΪΔΗΣ",554
"141903"," Τώρα το διευκρινίσατε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"141904"," Κάνετε λάθος, εδώ ήμασταν όλη την ημέρα.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"141905"," Κύριε συνάδελφε, μην παίρνετε το λόγο χωρίς να σας τον έχουν δώσει.
Κύριε Χρυσοχοΐδη, παρακαλώ συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"141906"," Κύριε συνάδελφε, δεν καταλάβατε σωστά τι είπα, δεν σας ψέγω.
Ακούσαμε λοιπόν για «υπανθρώπους», ακούσαμε μία ρητορική η οποία καταγράφεται στη φασιστική ρητορική και στη ναζιστική ρητορική.
Και θα ήθελα να ρωτήσω και αυτούς τους συναδέλφους: Υπάρχει χώρα στον κόσμο, υπάρχει στην ιστορία κράτος, λαός, έθνος που έχει επιλύσει τα προβλήματα της μετανάστευσης και τα προβλήματα της σχέσης μας με τους ξένους με αυτόν τον τρόπο; Δηλαδή με τις σφαγές και τα σαπούνια; Αλήθεια; Καλά θα κάνετε πολύ γρήγορα να τα πάρετε πίσω αυτά. Και επειδή εδώ μέσα είναι η Αίθουσα της δημοκρατίας, η Αίθουσα του διαλόγου, να αποδεχθούμε την πρόταση του Πρωθυπουργού και του Υπουργού Εσωτερικών και των άλλων κομμάτων να κουβεντιάσουμε πολύ συγκεκριμένα πάνω στο μεταναστευτικό ζήτημα.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ ) 
Κυρίες και κύριοι συνάδελφοι, με την Κυβέρνηση αυτή της εθνικής συνευθύνης ξεκινάει ένας νέος ιστορικός και πολιτικός κύκλος για τη χώρα μας. Λύσαμε το ζήτημα της διακυβέρνησης, ωστόσο το μεγάλο ζήτημα για τη χώρα παραμένει. Είναι η αποκατάσταση της εμπιστοσύνης στο εσωτερικό και στο εξωτερικό της χώρας. Χάσαμε χρόνο, χρόνο που δεν είχαμε. Το μέλλον και η πορεία της Ελλάδας είναι σε εκκρεμότητα. Δεν υπάρχουν πλέον περιθώρια για σκιαμαχίες, αμφιταλαντεύσεις και παλινωδίες. 
Η χώρα υποφέρει από το γεγονός ότι η αβεβαιότητα μιας πιθανής χρεοκοπίας και εξόδου από το ευρώ δεν απομακρύνεται. Η πραγματική οικονομία σταδιακά απονεκρώνεται. Υπάρχει και αυτός ο ιδιότυπος «ναυτικός αποκλεισμός» που υφίσταται η χώρα με τη συμμετοχή και συνευθύνη των εταίρων μας. Αναφέρομαι στο ζήτημα της ρευστότητας και της χρηματοδότησης που οδηγεί σε ένα ιδιότυπο οικονομικό αδιέξοδο. Σε αυτές τις συνθήκες, όχι μόνο υπονομεύεται η προσπάθειά μας να μειώσουμε τα ελλείμματα, αλλά κυρίως αποδυναμώνεται η δυνατότητά μας να πείσουμε την κοινωνία για τις αναγκαίες αλλαγές που πρέπει να γίνουν στο κράτος και στην κοινωνία. Επιβάλλεται, λοιπόν, η αναστροφή αυτής της κατάστασης. Με ποιον τρόπο; Με ένα ισχυρό δημιουργικό σοκ που θα ταρακουνήσει θετικά τόσο τους εταίρους μας όσο και την ελληνική κοινωνία και θα βασίζεται στο τρίπτυχο: εμπιστοσύνη, δικαιοσύνη, αποτελεσματικότητα.
Όσον αφορά στις σχέσεις μας με την τρόικα, οφείλουμε να κατανοήσουμε ότι η διαπραγμάτευση για τη βελτίωση του προγράμματος δεν είναι μια διαδικασία τεχνητής, «μια και έξω» σύγκρουσης όπου κάποιος θα χάσει και κάποιος θα κερδίσει. Είναι μια διαρκής διαδικασία η διαπραγμάτευση, απαιτεί διαρκώς γνώση βαθειά και δική μας πρωτοβουλία και ταυτόχρονα καθαρά μηνύματα προς κάθε κατεύθυνση ότι, πρώτον, αντιλαμβανόμαστε πλήρως τι πρέπει να κάνουμε πρώτα εμείς, η Ελλάδα, διαλύοντας μία διάχυτη εντύπωση που υπάρχει σήμερα στο εξωτερικό. Ποια είναι η διάχυτη εντύπωση; Ότι συζητάμε μόνο για όλα αυτά που δεν θέλουμε να κάνουμε. Δεύτερον, είμαστε αποφασισμένοι να υλοποιήσουμε άμεσα μια δέσμη αλλαγών, για τα οποία νομίζω όλη η Αίθουσα εδώ μέσα συμφωνεί, κυρίως σε ό,τι έχει σχέση με το κράτος και τις δομές της οικονομίας. Τρίτον, έχουμε ένα εθνικό σχέδιο ανασυγκρότησης το οποίο βελτιώνει, συμπληρώνει καθημερινά το δημοσιονομικό πρόγραμμα προσαρμογής. Έτσι δείχνουμε την αταλάντευτη βούλησή μας να αντιμετωπίσουμε τα ιδιαίτερα δομικά μας προβλήματα, ότι τελικώς, αγαπητοί συνάδελφοι και συναδέλφισσες, είναι στο δικό μας το χέρι να βγούμε από την κρίση. Και τέταρτον, λειτουργούμε στο πλαίσιο μιας μεσομακροπρόθεσμης λογικής, όχι με βάση τον μυωπικό κανόνα της επόμενης δόσης, όπως πάμε να το ξανακάνουμε σε λίγο. Λειτουργούμε μεσομακροπρόθεσμα. Με μια φράση, όσα περισσότερα αυτονόητα πράγματα κάνουμε εμείς για εμάς, τόσα περισσότερα πράγματα μπορούμε να διεκδικούμε, κερδίζοντας παράλληλα το μέλλον. Να μην υποτιμούμε την ιστορική εμπειρία. Όσοι δεν θυμούνται το παρελθόν είναι καταδικασμένοι δυστυχώς να το επαναλάβουν. 
Οι πολιτικές των κόκκινων γραμμών που μένουν απλά ρητορικά σχήματα προς χάριν εσωτερικής κατανάλωσης ή οι μάχες οπισθοφυλακής που δίνουμε καθημερινά για να μην αλλάξουμε ξεπερνιούνται γρήγορα από την οικονομική πραγματικότητα. Ας θυμηθούμε το παράδειγμα που ανέφερε προηγουμένως ο συνάδελφος κ. Κουκουλόπουλος που αναφερόταν στο ασφαλιστικό. Η διαχρονική ατολμία να γίνουν οι απαραίτητες αλλαγές δήθεν στο όνομα των συμφερόντων των εργαζομένων είχε ως αποτέλεσμα, αγαπητοί συνάδελφοι, να δεχθεί ο Έλληνας εργαζόμενος μια άγρια νεοφιλελεύθερη επίθεση που κόστισε 140 δισεκατομμύρια ευρώ στο χρέος της χώρας. Ο λαϊκισμός νίκησε, η κοινωνία ηττήθηκε και σε κάθε περίπτωση νομίζω ότι η δική μας σταθερή, βασική, σοβαρή στάση απέναντι στα πράγματα είναι η καλύτερη προϋπόθεση για να πετύχουμε.
Όμως, κυρίες και κύριοι συνάδελφοι, υπάρχει και ένα δεύτερο ζήτημα πολύ σημαντικότερο. Είναι η διαπραγμάτευση για την αναθεώρηση των σχέσεών μας με την κοινωνία, να αποκαταστήσουμε το κλίμα εμπιστοσύνης και να διαμορφώσουμε, να συνυπογράψουμε ένα νέο κοινωνικό συμβόλαιο με το λαό. Έχουμε ως λαός πληρώσει βαρύ οικονομικό, ηθικό τίμημα, ένα δυσβάσταχτο τίμημα, κόστος το οποίο μέχρι τώρα έχει κατανεμηθεί άδικα σε βάρος των ασθενεστέρων. Αλλά υπάρχει και μια άλλη κατηγορία πολιτών, οι έντιμοι πολίτες. Αλήθεια, ποια ήταν η διάκριση των μέτρων απέναντι σε έναν έντιμο πολίτη που όλα αυτά τα χρόνια πλήρωνε τους φόρους του και έναν που δεν πλήρωσε ποτέ ενδεχομένως; Έναν εργοδότη ο οποίος πληρώνει τις εισφορές των εργαζομένων του και έναν που δεν τις πληρώνει; Έναν ο οποίος νοθεύει μέσα από αυτά τον υγιή ανταγωνισμό και έναν που δεν το κάνει αυτό; Ως γνωστόν, τιμωρήσαμε πιο πολύ ακόμα τους έντιμους. Το απόθεμα, λοιπόν, δυσπιστίας είναι μεγάλο για το πολιτικό σύστημα. Όλοι πρέπει να κατανοήσουν ότι μέσα και έξω από τη χώρα είναι αδύνατον να πετύχει οποιοδήποτε οικονομικό σχέδιο, οποιοδήποτε σχέδιο οικονομικής ανασυγκρότησης με το λαό και την κοινωνία απέναντι, με το λαό και την κοινωνία γονατισμένη. Πρέπει να υπηρετήσουμε την αλήθεια. Κατ’ αρχάς, η αλήθεια σημαίνει ότι με υπεύθυνο και πραγματικό τρόπο περιγράφουμε τα προβλήματα. Οι πολίτες…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΜΙΧΑΗΛ ΧΡΥΣΟΧΟΪΔΗΣ",554
"141907"," Παρακαλώ, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141908"," Θα τελειώσω, κύριε Πρόεδρε. 
Οι πολίτες απαιτούν από εμάς ουσιαστικές συναινέσεις. Απαιτούν συμφωνίες πάνω στα μείζονα ζητήματα και ζητούν την αλήθεια. Το δεύτερο είναι η δικαιοσύνη, η αποκατάσταση του αισθήματος δικαίου των πολιτών, το οποίο δεν πρέπει να ειδωθεί ούτε με προσωρινά μέτρα ούτε με φτιασιδώματα, αλλά μέσα από συγκεκριμένα μέτρα που αποκαθιστούν τις αδικίες. Και τρίτον, να δώσουμε επιτέλους ως πολιτικό σύστημα εξετάσεις αποτελεσματικότητας.
Κυρίες και κύριοι συνάδελφοι, η νέα Κυβέρνηση λειτουργεί στο πλαίσιο εκτάκτων συνθηκών. Οι περίοδοι χάριτος ανήκουν σε άλλες εποχές. Τώρα χρειάζεται αυστηρή προσήλωση, στοχοθεσία και αποτέλεσμα. Η πολιτική αλλαγή στη Γαλλία που έγινε πρόσφατα ανοίγει ένα παράθυρο…","ΜΙΧΑΗΛ ΧΡΥΣΟΧΟΪΔΗΣ",554
"141909"," Παρακαλώ, κύριε συνάδελφε, έχετε υπερβεί κατά πολύ το χρόνο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141910"," Τελειώνω, κύριε Πρόεδρε.
Ανοίγει ένα παράθυρο ευκαιρίας για ανάπτυξη και για σημαντικές αλλαγές στην Ευρωζώνη. Ωστόσο, τίποτα δεν θα βελτιωθεί ριζικά στη χώρα, εάν εμείς οι ίδιοι δεν αποφασίσουμε να αλλάξουμε και να αλλάξουμε την Ελλάδα έχοντας πάρει το μέλλον μας στα χέρια. Η χώρα πρέπει να πετύχει. Εμείς, το ΠΑΣΟΚ, είμαστε εγγυητές της πολιτικής σταθερότητας. Θα σταθούμε όμως απέναντι και θα δώσουμε σκληρή μάχη με όσους δεν εκπληρώνουν σωστά το έργο τους, με όποιους εξακολουθούν να αντιλαμβάνονται το κράτος ως φέουδο, με εκείνους που καθυστερούν και κάνουν αστοχίες και πλήττουν τελικά τους πιο αδύναμους συμπολίτες μας και πλήττουν την κοινωνική ειρήνη και την κοινωνική συνοχή που τόσο πολύτιμη είναι στις μέρες μας.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΧΡΥΣΟΧΟΪΔΗΣ",554
"141911"," Το λόγο έχει η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδος κ. Αλέκα Παπαρήγα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141912"," Κυρίες και κύριοι Βουλευτές, είναι πασίγνωστο, κοινός τόπος, ότι στις 17 Ιουνίου η συντριπτική πλειοψηφία του ελληνικού λαού ψήφισε την πάση θυσία παραμονή της Ελλάδας στην Ευρωπαϊκή Ένωση κι όχι μόνο στη ζώνη του ευρώ και ψήφισε επίσης την αναδιαπραγμάτευση του μνημονίου. Έκανε ένα βήμα πίσω, δυστυχώς, -αλλά αυτό το βήμα οπωσδήποτε έγινε- σε σχέση με την ψήφο της 6ης Μαΐου. Και αυτό το βήμα πίσω δεν έγινε τυχαία, αλλά αφού εξαπολύθηκαν τρομοκρατικά διλήμματα απέξω και από μέσα, σε συνδυασμό με την ευελιξία που επέδειξαν η Νέα Δημοκρατία και το ΠΑΣΟΚ να υιοθετήσουν τον όρο της αναδιαπραγμάτευσης, της επαναδιαπραγμάτευσης, και ύστερα από τον απροκάλυπτο ενδοτισμό του ΣΥΡΙΖΑ που εγκατέλειψε τη θέση για κατάργηση εδώ και τώρα του μνημονίου. 
Παρά το αποτέλεσμα, εμείς θεωρούμε ότι κανένας δεν έχει δικαίωμα να πει στο λαό «έτσι ψήφισες. Καλά να πάθεις» και να αδιαφορήσει για τη στήριξη των αγώνων και τη μέχρι αυτοθυσίας υποστήριξη των δικαιωμάτων του, όπως βεβαίως κι ο ελληνικός λαός δεν πρέπει να σκέφτεται ότι είναι συνένοχος σε μία τέτοια κατάληξη. Η επαναδιαπραγμάτευση, η οποία κλίνεται σήμερα σε όλες τις πτώσεις, και μάλιστα όπως προσδιορίστηκε τώρα, μετά την 19η Σύνοδο της Ευρωπαϊκής Ένωσης, ακόμη και εάν οδηγήσει στο μαλάκωμα κάποιων στοιχείων του μνημονίου –που κι αυτό υποθετικό το θεωρούμε, αλλά δεν μπορεί κανείς να το αποκλείσει θεωρητικά, κι εάν υπάρχουν μεγάλοι αγώνες στον τόπο μας- ή και των γενικότερων πολιτικών με επίκεντρο την ακραία φτώχεια και τα ψίχουλα που πρόκειται να της δώσουν, ακόμη λοιπόν κι αν μαλακώσει ορισμένα ζητήματα, έστω και αναφορικά με τα θέματα των συμβάσεων, τη μετενέργεια κ.λπ., δεν μπορεί να αποτρέψει τη σχετική και απόλυτη εξαθλίωση, την επιδείνωση του βιοτικού επιπέδου του λαού και των δικαιωμάτων των εργαζομένων, γιατί οι όποιες οριακές αλλαγές γίνουν θα έχουν εξουδετερωθεί από τα μέτρα που εφαρμόζονται κι από τα καινούργια που δυστυχώς και αναπόφευκτα θα έρθουν. 
Θέλω με την ευκαιρία να ξεκαθαρίσουμε το εξής ζήτημα για άλλη μία φορά, αν και θεωρούμε ότι αυτό το ξεκαθαρίσαμε και προεκλογικά. Εμείς θεωρούμε ότι το αίτημα για κατάργηση του μνημονίου, παρά το όποιο εκλογικό αποτέλεσμα, αντικειμενικά είναι ένα αίτημα δίκαιο και δεν πρέπει να φύγει από τις «σημαίες» ή από τον προβληματισμό έστω των εργαζομένων, όπως και η μη αναγνώριση του χρέους και επομένως η διαγραφή του, καθώς επίσης –θα το πούμε και μπορεί να φανεί περίεργο, παρά το συσχετισμό που υπάρχει- και το αίτημα της αποδέσμευσης. Βεβαίως εμείς το συνδέουμε με αγώνες για γενικότερη πολιτική ανατροπή. Ωστόσο θεωρούμε ότι αυτά τα τρία αιτήματα, μαζί βεβαίως με όλα τα άλλα που μπορούν να αναλυθούν, είναι πολιτικά αιτήματα-κρίκοι για να μπορέσει ο λαός να αναπτύξει ένα κίνημα επιθετικό. Διαφορετικά, θα είναι συνεχώς κολλημένος στον τοίχο και θα επηρεάζεται πολύ εύκολα από τα διάφορα επιχειρήματα που μπορεί να επιστρατεύσει η Κυβέρνηση ή άλλα κόμματα της Αντιπολίτευσης, τα οποία υποστηρίζουν τον ευρωμονόδρομο κ.λπ. Και αν θέλετε αυτή είναι και η γραμμή πάλης, υπεράσπισης των συμφερόντων των εργατοϋπαλλήλων, των αυτοαπασχολουμένων και της φτωχής αγροτιάς. Όσο για όλα τα άλλα, όπως το να υπερασπιστούμε τα συμφέροντα των εργαζομένων στα ναυπηγεία, στον ΟΣΕ, στη Χαλυβουργία, εδώ κι εκεί, θα πω ότι μπορεί να υπερασπίζεσαι ένα σωρό τέτοια αιτήματα αλλά όταν η γενική γραμμή του μαζικού λαϊκού κινήματος δεν είναι όχι κομματικοποιημένη αλλά τουλάχιστον πολιτικοποιημένη στον αναγκαίο βαθμό, τότε είναι πολύ δύσκολο κανείς να έχει και οριακές και μερικού χαρακτήρα κατακτήσεις. 
Θέλω ιδιαίτερα να ξεκαθαρίσω το ζήτημα με το μνημόνιο. Αναμφισβήτητα μπορεί φιλολογικά κάποιος να αποδώσει στο μνημόνιο τα πάντα. Είναι ένα «τέρας» κυριολεκτικά. Δεν το συζητάμε. Όμως δεν συμφωνούμε καθόλου με τη θέση που διατυπώνεται, ότι το μνημόνιο γέννησε την κρίση ή έφερε την ύφεση. Η κρίση έφερε το μνημόνιο. Κι εμείς, όταν λέμε «όχι» στο μνημόνιο, έχουμε πολύ καθαρό το ότι σε μια σειρά από χώρες, κράτη-μέλη, και χωρίς μνημόνιο τα μέτρα πάρθηκαν και μάλιστα προ κρίσης, πριν να ξεσπάσει η κρίση το 2008, σε μία ή δυο χώρες της Ευρώπης. Αυτό που περιλαμβάνει το μνημόνιο είναι ακριβώς μία συγκροτημένη πολιτική απαξίωσης της αξίας της εργατικής δύναμης κι αν δεν υπήρχε το μνημόνιο, δεν θα υπήρχε ούτε το «κούρεμα» 21% ούτε το 50% «κούρεμα», με τα οποία βεβαίως εμείς διαφωνούμε. Έτσι γίνεται στο έδαφος του καπιταλισμού η διέξοδος από την κρίση, που ταυτίζεται με την ανάκαμψη της κερδοφορίας. Πρώτα θα απαξιωθεί η εργατική δύναμη και μετά θα καταστραφεί κι ένα μέρος του κεφαλαίου. Και καταστρέφεται κι ένα μέρος του κεφαλαίου και καπιταλιστικές επιχειρήσεις κλείνουν και θα κλείσουν κι άλλες. 
Εξηγούμαστε γιατί είμαστε εναντίον του μνημονίου. Διότι καλλιεργείται και η αντίληψη ότι αν φύγει από τη μέση το μνημόνιο, τελειώσαμε. Πολύ περισσότερο που στο μνημόνιο εντάχθηκαν μια σειρά από μέτρα που στην Ελλάδα ήταν προγραμματισμένα κι από τη Νέα Δημοκρατία και από το ΠΑΣΟΚ να παρθούν και δεν πάρθηκαν. Αφήνω την κριτική που γίνεται μεταξύ τους για φόβο πολιτικού κόστους ή για ανικανότητα. Αυτά μπορεί να τα συζητάνε μεταξύ τους στο ίδιο γήπεδο, αλλά ένας παράγοντας που δεν πάρθηκαν όλα τα μέτρα πριν από την κρίση –γιατί πολλά πάρθηκαν- είναι γιατί υπήρχαν αντιστάσεις μέσα στο κίνημα. Δεν πάρθηκαν τα μέτρα και χώθηκαν όλα μέσα στο μνημόνιο. Επομένως, με αυτήν την έννοια, όπως μπορώ σ’ αυτό το σύντομο χρονικό διάστημα να εξηγήσω, για μας μνημόνιο, χρέος και διαγραφή του, και αποδέσμευση, είναι πολιτικά αιτήματα τα οποία μπορεί να υιοθετήσουν, εφόσον το αποφασίσουν φυσικά, ευρύτερες δυνάμεις εργαζομένων, χωρίς απαραιτήτως να ταυτίζονται με τη θέση του ενός ή του άλλου κόμματος. 
Εμείς δεν θα ονοματίσουμε την Κυβέρνηση «μνημονιακή». Είναι μία κυβέρνηση η οποία σαφώς θα εφαρμόσει το μνημόνιο –δεν το συζητάμε- αλλά είναι μια κυβέρνηση η οποία θα συνεχίσει την πολιτική των προηγούμενων κυβερνήσεων. Δεν πρόκειται να αλλάξει πάνω στη γραμμή πλεύσης απολύτως τίποτε. Και μάλιστα αυτό θα γίνει με ακόμα περισσότερο νόμο και τάξη. Ο κ. Σαμαράς άλλωστε μίλησε στις Προγραμματικές Δηλώσεις και η ομιλία του περιείχε και αυτή την απειλή: «ο νόμος και η τάξη». Και δεν είναι τώρα για την κοινωνική εγκληματικότητα -που κανείς δεν τη χειροκροτεί και κανείς δεν λέει ότι πρέπει να υπάρχει ανοχή- αλλά για νόμο και τάξη απέναντι στους εργαζόμενους. 
Θα θυμίσω τα εξής πράγματα. Λέει ο κύριος Πρωθυπουργός: «Αποκρατικοποιήσεις. Εννοείται ότι για μας θα είναι βασικό μέτωπο πάλης, όχι βεβαίως και το μοναδικό ή το αποκλειστικό». Αποκρατικοποιήσεις μερικές, μερική αποκρατικοποίηση, σταδιακή, –γιατί εδώ που τα λέμε δεν ήταν και εύκολο να γίνει και 100%- έχουν γίνει τώρα εδώ και δεκαπέντε χρόνια. Θα ήθελα η σημερινή Κυβέρνηση, εκτός από το έργο το οποίο έχει κάνει, να μας φέρει και μία αποτίμηση, σε τι ωφέλησαν τον ελληνικό λαό αυτές οι αποκρατικοποιήσεις. Για τον ΟΤΕ, για παράδειγμα, να μας πει τι ωφελήθηκε ο λαός από την είσοδο της «DEUTSCHE TELEKOM», όπως και στα Ναυπηγεία του Σκαραμαγκά με τους Άραβες, στην Εθνική Τράπεζα, στα ΕΛΠΕ, στην «COSCO». Ο κύριος Πρωθυπουργός έχει πει ότι η «COSCO» δημιούργησε θέσεις εργασίας. Δημιούργησε όχι χίλιες πεντακόσιες θέσεις εργασίας που λέει, αλλά πολύ λιγότερες, τις μισές τουλάχιστον. Ο κατώτατος μισθός ξεκινάει από τα 800 ευρώ. Οι εργασιακές σχέσεις είναι απαράδεκτες. Ο συνδικαλισμός απαγορεύεται από τους Κινέζους και το κυριότερο είναι ότι χάνονται τριάντα χιλιάδες θέσεις εργασίας σε ναυτιλιακές εταιρείες που έκλεισαν ύστερα από τον ερχομό της «COSCO», σε μικρές μεταφορικές εταιρείες, συσκευαστήρια κ.λπ., στην περιοχή του Θριασίου. Οι αποκρατικοποιήσεις και δημιουργούν νέα κέρδη και συνοδεύονται και από καταστροφές. Βεβαίως εδώ στη Βουλή συζητάμε για τα δήθεν κέρδη, που είναι βεβαίως κέρδη των λίγων. Αυτά τα στοιχεία που σας λέω τώρα είναι στοιχεία των επιμελητηρίων. Δεν πρόκειται για στοιχεία ούτε του συνδικαλιστικού κινήματος ούτε βεβαίως του ΚΚΕ. Το γεγονός ότι η κυριότητα των υποδομών θα μείνει ενδεχομένως στα χέρια του δημοσίου δεν μας λέει απολύτως τίποτα. Διότι όταν νοικιάσουν τις υποδομές, πάρουν τις υποδομές και τις εκμεταλλεύονται για τριάντα ή σαράντα χρόνια, ακόμη και αν βάλουν οι ιδιώτες έργα στον εκσυγχρονισμό των υποδομών -και βεβαίως τα χρήματα θα τα πάρουν είτε με αναπτυξιακά κίνητρα είτε από κοινοτικές επιδοτήσεις κ.λπ.- αφού βγάλουν το παραδάκι που θα βγάλουν ύστερα από τριάντα ή σαράντα χρόνια κι όταν οι υποδομές θα έχουν παλιώσει –και ξέρουμε τώρα ότι πολύ πιο γρήγορα παλιώνουν οι υποδομές σε σχέση με το παρελθόν- το πολύ πολύ να φύγουν -τις παλιές υποδομές θα τις αφήσουν στο κράτος- ή να ζητήσουν νέο εκσυγχρονισμό των υποδομών για να συνεχίσουν τη δουλειά τους. Άλλωστε ξέρετε ότι νοικιάζονται υποδομές από είκοσι μέχρι ενενήντα εννέα χρόνια. 
Έτσι ξεκίνησε η Κίνα τις ειδικές οικονομικές ζώνες, με ενενήντα εννιά χρόνια ενοικίαση. Υπάρχει κι ένας λόγος που δεν γίνεται στρογγυλά εκατό χρόνια.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ I. ΜΕΪΜΑΡΑΚΗΣ )
Επομένως, όλα αυτά τα οποία ακούγονται ότι θα παρθούν τώρα, έχουν ξαναγίνει και έχουν γίνει σε όλες τις χώρες της Ευρωπαϊκής Ένωσης οι αποκρατικοποιήσεις και στις χώρες αυτές που χτυπήθηκαν από την κρίση και που θα χτυπηθούν και στην πορεία. Βεβαίως, δεν πρόκειται για καμμία καινοτόμα πολιτική.
Δυστυχώς, εδώ μέσα στη Βουλή υπάρχει ένα αλληλοτροφοδοτούμενο δίπολο το οποίο ανεξάρτητα του τι σημαίνει μέσα στη Βουλή -δεν έχει και τόση μεγάλη σημασία- σημασία έχει τι σημαίνει μέσα στο λαό. Και αναφέρομαι στο αλληλοτροφοδοτούμενο δίπολο, το ένα με κορμό τη Νέα Δημοκρατία και το άλλο με το ΣΥΡΙΖΑ, το οποίο δυσκολεύει το ριζοσπαστισμό ή την σταθεροποίηση του ριζοσπαστισμού του λαού και αυτό είναι που μας απασχολεί. Παραδείγματος χάριν, η ιστορία που έγινε μνημόνιο-αντιμνημόνιο, αναδιαπραγμάτευση έτσι ή αλλιώς είναι ένα δίπολο με διαφορές μεταξύ τους που το ένα, όμως, τροφοδοτεί το άλλο. 
Ένα παράδειγμα αυτού του δίπολου, που έγινε και φασαρία ανάμεσά τους, είναι ότι από τη μια μεριά χαιρέτησαν όλα τα κόμματα με διαφορετική διαβάθμιση τη 19η Σύνοδο της Ευρωπαϊκής Ένωσης, που μάλιστα δίνει τώρα και τη γραμμή της αναδιαπραγμάτευσης. Θα αξιοποιήσουμε τη συμφωνία που έγινε για την ανακεφαλαιοποίηση των ισπανικών και ιταλικών τραπεζών και ενδεχομένως και της Κύπρου ή θα μείνουμε στα παλιά; Γι’ αυτό λέω ότι είναι αλληλοτροφοδοτούμενο δίπολο. Η Κυβέρνηση λέει «άνοιξε ένα παράθυρο», ο άλλος λέει «μια πόρτα», «λίγα βήματα» λέει ο τρίτος, «απούσα η Κυβέρνηση» λέει ο άλλος. Γι’ αυτό είναι αλληλοτροφοδοτούμενο αυτό το δίπολο. 
Να ξεκαθαρίσουμε το εξής ζήτημα: Θεωρούμε ότι η 19η Σύνοδος της Ευρωπαϊκής Ένωσης απέδειξε το εξής πράγμα που έχει σημασία και για μέσα στην Ελλάδα: Πρώτον, ότι τα οικονομικά και πολιτικά όπλα διαχείρισης της καπιταλιστικής κρίσης γίνονται όλο και πιο χλωμά, όλο και πιο αδύναμα. Και αυτό έχει πολύ μεγάλη σημασία. 
Δεύτερον, ότι διέπονται από προσωρινούς συμβιβασμούς. Έτσι είναι. Όπως και στην Ευρώπη έχουμε διάφορα στρατόπεδα, έχουμε και στην Ελλάδα στρατόπεδα διαχείρισης. Και ούτε η Ευρωπαϊκή Ένωση θα μπορούσε να λειτουργήσει χωρίς την αντιπαράθεση και τελικά την αλληλοτροφοδότηση των δύο στρατοπέδων διαχείρισης, αλλά και εδώ και μέσα στη Βουλή και έξω από τη Βουλή υπάρχουν επίσης τα στρατόπεδα διαχείρισης της κρίσης του καπιταλισμού, που έτσι μπορεί και αποκαθιστά και μια ορισμένη ενότητα και κυρίως πειθάρχηση του λαού. 
Για μας το σύνθημα «περισσότερη Ευρώπη» εγκυμονεί σοβαρά πολιτικά προβλήματα. Ας πάρουμε αυτό που αποφασίστηκε στις τράπεζες, οι οποίες εν τω μεταξύ στην Ευρώπη έχουν πάρει 4 τρισεκατομμύρια από τη στιγμή που ξέσπασε η κρίση. Σημαίνει ότι η Ευρωπαϊκή Ένωση θα αποφασίζει ποιες τράπεζες θα κλείσουν, ποιες θα συγχωνευτούν, ποιες θα εξαγοραστούν και βεβαίως πάμε για λίγους χρηματοπιστωτικούς ομίλους. Από την πλευρά της εξέλιξης των εργαζομένων βεβαίως το ζήτημα μας απασχολεί. 
Αυτό δεν ήταν υποχώρηση της Μέρκελ. Από πού και ως πού υποχώρησε η Μέρκελ και νίκησαν ο Ολάν και ο εκατομμυριούχος Μόντι της «GOLDMAN SACHS» τη Μέρκελ; Είναι αστεία πράγματα. 
Δεύτερον, σχετικά με το Ταμείο για την επαναγορά του χρέους, τα ομόλογα χρέους, προχωρώντας σε αυτό, ταυτόχρονα εκχωρείτε το δικαίωμα κατάρτισης των εθνικών προϋπολογισμών των κρατών-μελών στα όργανα της Ευρωπαϊκής Ένωσης. Έτσι είναι. Ένα βήμα για τα ομόλογα έργων κι ένα βήμα για καινούργιες εκχωρήσεις κυριαρχικών δικαιωμάτων. Όχι ότι τώρα δεν υπάρχουν.
Τρίτον, ακούσαμε –αυτό ήταν η μεγάλη νίκη- το σύμφωνο για την ανάπτυξη, που έφτασαν να πουν ότι θα φέρει 180 δισεκατομμύρια. Ξεκίνησαν με 120 δισεκατομμύρια και έγιναν 130 δισεκατομμύρια για έργα σε όλη την Ευρώπη. Στην πραγματικότητα η μεγάλη πλειοψηφία των 120 δισεκατομμυρίων ήταν αποφάσεις να εκταμιευθούν. Πώς θα χρησιμοποιηθούν αυτά; Με καλύτερη εφαρμογή, δηλαδή αγριότερη της αντεργατικής οδηγίας Μπολγκενστάιν, για την οποία καταναλώθηκε πολύ συζήτηση παλαιότερα στη Βουλή. 
(Στο σημείο αυτό κτυπάει το κουδούνι λήξης χρόνου ομιλίας της κυρίας Γραμματέως της Κεντρικής Επιτροπής του Κομμουνιστικού Κόμματος Ελλάδος)
Τελειώνω. 
Θα φέρω ένα παράδειγμα: Μέσω ΕΣΠΑ θα δοθούν χρήματα, βεβαίως, σε μεγάλες καπιταλιστικές επιχειρήσεις. Από το 2007 ως το 2013 το ΕΣΠΑ περιλαμβάνει ποσά 24 δισεκατομμυρίων, ενώ για το 2011 το κράτος κατέβαλε από τις τσέπες βεβαίως των εργαζομένων 45 δισεκατομμύρια. Αυτό για να δούμε στο δούναι και λαβείν, αν το πάρουμε ταμειακά, το μεγάλο κέρδος που έχουμε από το ΕΣΠΑ. Και μάλιστα τώρα θα πάνε με πρόβλεψη μείωσης κονδυλίων. 
Ένα τελευταίο παράδειγμα για να ξεκαθαρίσουμε. Πόσες θέσεις εργασίας θα γίνουν; Βεβαίως κάποιες θέσεις εργασίας θα γίνουν, αλλά πόσες χάνονται; Στους ένα εκατομμύριο διακόσιες χιλιάδες ανέργους πόσες θέσεις εργασίας θα προστεθούν; Να σας πω. Σας έφερα το παράδειγμα της «COSCO», πόσες έγιναν και πόσες χάθηκαν, με επίσημα στοιχεία δημοσιευμένα. Τετρακόσιες έξι αποφάσεις έχουμε με υπαγωγή στον αναπτυξιακό νόμο από τις προηγούμενες κυβερνήσεις και για να γίνουν αυτά τα τετρακόσια έξι έργα στον τομέα της αιολικής ενέργειας -εδώ υπάγεται και το ΗΛΙΟΣ κ.λπ. που συζητούνται- θα επενδυθούν 224 εκατομμύρια ευρώ. Πόσες θέσεις εργασίας θα δημιουργηθούν; Ογδόντα τέσσερις. Δηλαδή για κάθε 2,7 εκατομμύρια ευρώ επένδυση θα γίνει μία θέση εργασίας. 
Σε ποιους τομείς θα γίνουν οι επενδύσεις; Στα δίκτυα ενέργειας, μεταφορών, πράσινης τεχνολογίας, ψηφιακής τεχνολογίας και περιβαλλοντικής βιομηχανίας που εδώ είναι το μεγάλο φαγοπότι και θα πέσει μεγάλο μαχαίρωμα ποιοι όμιλοι θα τα πάρουν αυτά. 
Μα, η Ελλάδα αντικειμενικά, ανεξάρτητα από το κοινωνικό σύστημα που ζούμε, έχει δυνατότητες ανάπτυξης τουλάχιστον σε τριάντα κλάδους βιομηχανίας. Αγροτική παραγωγή που συνδέεται και με τη βιομηχανία. Εδώ πουλάτε τα εργοστάσια της ζάχαρης στους Πολωνούς, οι οποίοι θα αγοράσουν το δικαίωμα των επιδοτήσεων και το δικαίωμα των ποσοστώσεων. Επειδή ακριβώς και αυτοί έχουν ποσόστωση και δεν τους φτάνει η ζάχαρη που παράγουν, θα πάρουν το δικαίωμα ποσόστωσης από την Ελλάδα και θα το μεταφέρουν στην Πολωνία και θα κάνουμε εισαγωγή περισσότερης πολωνικής ζάχαρης. 
Αυτή η θάλασσα των εισαγωγών που συνδέεται με την Ευρωπαϊκή Ένωση, με το Μάαστριχτ, με την ελευθερία κίνησης κεφαλαίου και με τα συμφέροντα των κεφαλαιοκρατών στην Ελλάδα δεν δημιουργούν ένα παθητικό ισοζύγιο; Αυτήν την ανάπτυξη πάει να φέρει η Κυβέρνηση. 
Μια κουβέντα ακόμα. 
Εμείς θα ασχοληθούμε με πολλά μέτωπα πάλης και με την εξωτερική πολιτική, που δεν έχω την ευχέρεια να αναπτύξω. 
Υπάρχει, όμως, ένα σοβαρό ζήτημα, αυτό που λέμε ότι θα ενταθεί η κρατική βία και καταστολή κατά των εργαζομένων. Κι εδώ υπάρχει ένα ιδιαίτερο πρόβλημα για προβληματισμό στην Κυβέρνηση, που συνδέεται και με το μεταναστευτικό. 
Έχουμε εδώ τη Χρυσή Αυγή η οποία πέρα από τη λεκτική βία ασκεί και σωματική βία κατά των μεταναστών. Δεν βλέπω να ανησυχεί κανέναν και πρέπει να ανησυχεί γιατί και δικαστικά πρέπει να αντιμετωπιστεί, εφόσον πιάνονται οι ένοχοι, αλλά και ουσιαστικά. 
Εμείς προειδοποιούμε για το εξής: Τώρα γυμνάζονται οι Χρυσαυγίτες -όχι μόνο κακώς, αλλά απαράδεκτα- πάνω στα σώματα των μεταναστών, αλλά αύριο θα γυμναστούν πάνω στα σώματα των Ελλήνων εργαζομένων. Δεν είναι θέμα αν είναι Έλληνες, μετανάστες, ξένοι ή μη ξένοι κ.λπ.. Είναι όλοι εργαζόμενοι και κάτω από το δέρμα τους το αίμα είναι κόκκινο για όλους και στους μαύρους και στους κίτρινους και σε όποιους να είναι. Επομένως, έχετε πολύ μεγάλη ευθύνη απέναντι σε αυτό που λέμε Χρυσή Αυγή. Καθαρά πράγματα. 
Άκουσα μάλιστα και τον Υπουργό να λέει: «Χαιρετίζω όλους τους εκπροσώπους». Βεβαίως, ο λαός τους έστειλε, δεν λέμε, πάντως εγώ δεν τους χαιρετίζω. Το ΚΚΕ δεν τους χαιρετίζει. Βεβαίως τους ψήφισε ο λαός, δεν τα βάζουμε με τους ανθρώπους που τους ψήφισαν, αλλά δεν τους χαιρετίζουμε. Τι να κάνουμε δηλαδή; Για να επιδείξουμε δημοκρατία, θα χαιρετίζουμε τους Χρυσαυγίτες που αυτήν τη στιγμή κάνουν λεκτική και σωματική βία, που απειλούν; 
Εν πάση περιπτώσει, είναι άλλο πράγμα και η ταξική πάλη έχει και αυτή τους όρους της. Ναι, βεβαίως, μην εξισώνετε -γιατί θα πλήξετε ολόκληρο τον ελληνικό λαό- τη βία της Χρυσής Αυγής και την όποια βία αναγκάζονται να ασκήσουν οι εργαζόμενοι για να υπερασπίσουν το δικαίωμά τους. Και εξίσωση κομμουνισμού και φασισμού μην δοκιμάσετε να διευρύνετε στην Ελλάδα, όπως έχει γίνει επίσημη κρατική ιδεολογία στην Ευρώπη.
Εμείς δεν φοβόμαστε, αλλά δεν είναι εκεί το θέμα. Δεν αφορά άλλωστε το ΚΚΕ.","ΑΛΕΞΑΝΔΡΑ ΠΑΠΑΡΗΓΑ",413
"141913"," Παρακαλώ τον κ. Νικόλαο Τσούκαλη να λάβει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"141914"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, σεβόμενοι απολύτως το θεσμικό ρόλο κάθε κόμματος και καθενός και καθεμιάς σε αυτήν εδώ την Αίθουσα θα θέλαμε σαν Δημοκρατική Αριστερά, να απευθύνουμε σε όλους μία δραματική έκκληση: θα θέλαμε, σας παρακαλώ πολύ, ο κοινός παρανομαστής όλων να είναι η πλήρης κατανόηση της κρισιμότητας της κατάστασης που βρίσκεται αυτήν τη στιγμή η χώρα. Ο καθένας να επιτελεί το καθήκον του, τις αρμοδιότητές του, συναισθανόμενος, όμως, αυτό το συγκεκριμένο βαρύ καθήκον, που έχει επιφορτιστεί σε καθέναν από εμάς. 
Κυρίες και κύριοι συνάδελφοι, ό,τι καταθέτει κάθε κόμμα σε αυτήν εδώ τη Βουλή, ό,τι λέει ο καθένας από εμάς καταγράφονται στα Πρακτικά αυτής της Βουλής και τα Πρακτικά αυτής της Βουλής θα είναι ιστορικά ντοκουμέντα και θα είναι ντοκουμέντα για τις επόμενες γενιές, όταν σε παρόμοιες στιγμές σαν αυτές που βιώνει η χώρα, θα ανατρέχει, θα επιβεβαιώνει και θα αξιολογεί αυτά που λέει ο καθένας και βεβαίως θα κατανέμει και θα καταλογίζει ευθύνες, θα καταλογίζει, όμως και επαίνους.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Κυρίες και κύριοι συνάδελφοι, η μεγάλη πλειοψηφία του ελληνικού λαού έχει αποδεχθεί με ανακούφιση το σχηματισμό αυτής της Κυβέρνησης. Η εκτίμησή μου, η αυθαίρετη, είναι ότι ακόμη μεγαλύτερο ποσοστό θέλει την επιτυχία αυτής της Κυβέρνησης γιατί απλούστατα ο ελληνικός λαός επιδεικνύει μία ωριμότητα πρωτόγνωρη και ανακόλουθη, δυστυχώς, από τις πολιτικές ηγεσίες που μέχρι αυτήν τη στιγμή τον διοικούσαν. Απαιτεί ο ελληνικός λαός απ’ όλους να επιτελέσει το θεσμικό του ρόλο. Η Βουλή αυτή για να πετύχει πρέπει να ανταποκριθεί σε κάποια κρίσιμα ζητήματα. Οι προϋποθέσεις είναι πάρα πολύ αυστηρές. 
Κυρίες και κύριοι συνάδελφοι, βρισκόμαστε σε μία τεράστια καμπή. Είναι από εκείνες τις στιγμές της ιστορίας όπου ο καθένας πρέπει να αποφασίσει με ποιον θα πάει και ποιον θα αφήσει. Είναι εκείνες οι στιγμές που οι επιλογές του καθενός μας είναι κρίσιμες. Πρέπει να αποφασίσει αυτή εδώ η Βουλή τον επαναπροσδιορισμό των χαρακτηριστικών αυτής εδώ της χώρας και αυτού εδώ του λαού. Πρέπει να προσδιορίσει την ταυτότητά του. Πρέπει να αποφασίσει για την ένταξη αυτής εδώ της χώρας στον ευρωπαϊκό και στο διεθνή καταμερισμό ανάπτυξης, κοινωνικό, παραγωγικό και καταναλωτικό καταμερισμό, για να μην πω και πολιτισμικό. 
Ποια είναι όμως η βασική προϋπόθεση, η κρίσιμη προϋπόθεση για να ανταποκριθεί στο ρόλο της αυτή εδώ η Βουλή;
Κυρίες και κύριοι συνάδελφοι, πρέπει να ξεφύγουμε από τη μιζέρια, να ανοίξουμε λίγο τα μυαλά μας, να συνειδητοποιήσουμε ότι αυτή εδώ η Βουλή είναι ένα από τα δεκαεπτά Κοινοβούλια της Ευρωζώνης και ένα από τα είκοσι επτά Κοινοβούλια της Ευρωπαϊκής Ένωσης. Πρέπει να συνειδητοποιήσουμε ότι αυτό εδώ το Κοινοβούλιο είναι ισότιμο με τα είκοσι επτά Κοινοβούλια της Ευρωπαϊκής Ένωσης και ότι μέσα σε αυτήν εδώ την Αίθουσα δεν αποφασίζουμε απλώς το ποιος είναι ο εχθρός για να τον πετροβολήσουμε ή ο,τιδήποτε άλλο, αλλά πρέπει να αποφασίζουμε εδώ και να σκεφτόμαστε όχι μόνο τι πρέπει να κάνει η Ευρώπη για εμάς, αλλά τι πρέπει να κάνουμε και εμείς για την Ευρώπη, γιατί η Ευρώπη κλυδωνίζεται, η Ευρώπη καταρρέει. Συνεχώς αποκτούμε, δυστυχώς, συνεταίρους στη μιζέρια μας, στην κακοδαιμονία μας, στην υπανάπτυξη και στη δυστυχία. Αυτό, λοιπόν, είναι το κρίσιμο στοιχείο, να αποφασίσουμε ότι είμαστε ένα ισότιμο μέρος της Ευρώπης. 
Βασική προϋπόθεση, κυρίες και κύριοι συνάδελφοι, για να κατακτήσουμε το σεβασμό όλων των υπολοίπων, είναι να ανακτήσουμε τον αυτοσεβασμό μας. Και καλύτερο είναι για εμάς να δούμε τι δεν έχουμε κάνει προκειμένου να διασφαλίσουμε την αξιοπρέπεια των πολιτών και του λαού μας, αντί να στρεφόμαστε και να ψάχνουμε εχθρούς έξω από αυτά τα σύνορα. Εξάλλου αυτή εδώ η χώρα μονίμως δυστυχεί λόγω της συμπεριφοράς του εξωτερικού εχθρού. Κάποια στιγμή θα πρέπει να το λύσουμε και αυτό το θέμα. Γιατί η Ελλάδα, κυρίες και κύριοι συνάδελφοι, χάνει τη μεγάλη μάχη. Και η μεγάλη μάχη δεν είναι στο αν θα νικήσουμε τους τραπεζίτες της Φρανκφούρτης ή τον κ. Σόιμπλε ή την κυρία Μέρκελ ή όλα τα άλλα «γεράκια», όπως τα λέμε, αλλά αν θα κερδίσουμε την εύνοια των λαών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα πάρω και το τρίλεπτο, κύριε Πρόεδρε.
Αυτό το οποίο πρέπει να συνειδητοποιήσουμε σε αυτήν εδώ την Αίθουσα είναι ότι δεν διαπραγματευόμαστε με όλους αυτούς που προανέφερα, αλλά διαπραγματευόμαστε με δεκαεπτά και είκοσι επτά Κοινοβούλια, διαπραγματευόμαστε με λαούς. Ό,τι πιο συγκλονιστικό βίωσα εγώ τουλάχιστον και θα έπρεπε να βιώνει όλη η Ελλάδα την τελευταία περίοδο είναι αυτά τα αποκαρδιωτικά ποσοστά της πρόσφατης δημοσκόπησης, όπου δείχνει φίλιους λαούς, φίλιες χώρες, πατροπαράδοτα κάστρα δικά μας, με συντριπτικά ποσοστά, να μας αποστρέφονται και να μας θεωρούν χαμένη υπόθεση. Αυτό το στοίχημα πρέπει να κερδίσουμε. 
Κυρίες και κύριοι συνάδελφοι, η Δημοκρατική Αριστερά έκανε την κρίσιμη επιλογή να υπερβεί τον εαυτό της. Έκανε την επιλογή που κάνει η Αριστερά σε τέτοιες κρίσιμες περιόδους. Ποια είναι η επιλογή σε τέτοιες κρίσιμες περιόδους; Η Αριστερά υπερβαίνει τον εαυτό της και γίνεται εθνική δύναμη. Αυτός είναι ο στόχος της Δημοκρατικής Αριστεράς απέναντι στην κρισιμότητα της κατάστασης αυτής.
Λέει κάποιος ότι στη ζωή συμβαίνει ό,τι και στην πολιτική. Δηλαδή, είναι μικρό το κακό να μετανιώνεις για κάτι που έκανες, όμως το μεγαλύτερο κακό είναι να μετανιώνεις για κάτι που δεν έκανες. Η Δημοκρατική Αριστερά δεν θέλει να μετανιώσει για κάτι που δεν έκανε. Ας μετανιώσει για κάτι που έκανε. Η ιστορία δεν γράφεται απ’ αυτούς που δεν έκαναν αλλά απ’ αυτούς που έκαναν και κάνουν. 
Κλείνω, λέγοντας ότι ο Φώτης Κουβέλης ξεκαθάρισε από αυτό εδώ το Βήμα χθες κάτι πολύ σημαντικό, ότι η Κοινοβουλευτική Ομάδα της Δημοκρατικής Αριστεράς θα είναι το «γκάζι» και το «φρένο» στις οποιεσδήποτε επιλογές της Κυβέρνησης. Κάναμε μία επιλογή να συμμετέχουμε στην Κυβέρνηση με αυτοπεποίθηση, με όρεξη, επειδή επιλέξαμε συνειδητά και κάναμε συνειδητά αυτήν την επιλογή. Είπαμε ότι αυτό εδώ το πρόγραμμα δεν είναι συγκόλληση των προγραμμάτων των τριών κομμάτων, δεν είναι αυτή η Κυβέρνηση μία ομόσπονδη κυβέρνηση των τριών κομμάτων, αλλά είναι μία Κυβέρνηση εθνικής ευθύνης. Αυτήν την Κυβέρνηση θα τη στηρίξουμε. Πρέπει, όμως, όλοι όσοι συμμετέχουν στην Κυβέρνηση να έχουν υπ' όψιν τους ότι η Κοινοβουλευτική Ομάδα της Δημοκρατικής Αριστεράς θα είναι φρουρός τήρησης της κοινής προγραμματικής συμφωνίας. 
Εξάλλου, διαβεβαιώσαμε δια στόματος του Προέδρου μας -και το διαβεβαιώνω και εγώ απ’ αυτό εδώ το Βήμα- ότι όλες οι κρίσιμες επιλογές θα είναι στη διάθεση όλων των συναδέλφων και όλων των κομμάτων, θα τίθενται υπό τη βάσανο του Σώματος, όλα θα έρχονται σε αυτήν εδώ την Αίθουσα και θα αποφασίζονται στο φως της ημέρας. Εδώ θα αξιολογούνται και οι ζημιές και τα οφέλη, εδώ θα λαμβάνονται οι αποφάσεις, τις οποίες εμείς τουλάχιστον από την πλευρά μας θα τις αξιολογούμε με ένα και μόνο κριτήριο, την προάσπιση του δημόσιου συμφέροντος, την προάσπιση των συμφερόντων των πολλών και όχι των λίγων, γιατί η Δημοκρατική Αριστερά σε καμμία περίπτωση δεν θέλει να επανέλθει η χώρα στα προ μνημονίου επίπεδα και καταστάσεις. 
Ευχαριστώ πολύ. 
(Χειροκροτήματα από τις πτέρυγες της Νέας Δημοκρατίας, του ΠΑΣΟΚ και της ΔΗΜΑΡ)","ΝΙΚΟΛΑΟΣ ΤΣΟΥΚΑΛΗΣ",520
"141915"," Το λόγο έχει ο Υφυπουργός Παιδείας, Θρησκευμάτων, Πολιτισμού και Αθλητισμού κ. Ιωάννης Ιωαννίδης, για δέκα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141916"," Ευχαριστώ, κύριε Πρόεδρε.
Κυρίες και κύριοι συνάδελφοι, μετά τις εκλογές της 17ης Ιουνίου επιτέλους κάτι ξεκίνησε να αλλάζει στη λειτουργία του πολιτικού συστήματος στη χώρα. Συγκροτήθηκε για πρώτη φορά Κυβέρνηση με διακομματική σύνθεση, με πλήρεις αρμοδιότητες και ευρύ χρονικό ορίζοντα. 
Είναι η σημαντική εξέλιξη που προϋποθέτει φυσικά συναινέσεις μεταξύ των κομμάτων, όπως είναι φυσικό.
Πρέπει να διασφαλιστεί η ευρωπαϊκή πορεία της χώρας και πρέπει να αλλάξουν πολλά για να πετύχουμε το στόχο μας, δηλαδή να βγει ο τόπος από την κρίση και να πιάσουν τόπο οι τόσες θυσίες του ελληνικού λαού. Η προϋπόθεση αυτή της προγραμματικής συναίνεσης ήδη έχει επιτευχθεί και είναι η πρώτη φορά που συμβαίνει αυτό και για πρώτη φορά τα τελευταία χρόνια δημιουργούμε ελπίδα. Τα τρία κόμματα που συνεργάστηκαν, έδειξαν την ευθύνη τους απέναντι στην κοινωνία αυτές τις δύσκολες ώρες που περνά ο τόπος. Σταθήκαμε ενώπιον του ελληνικού λαού, του παρουσιάσαμε την προγραμματική συμφωνία μας και δηλώσαμε την κοινή βούλησή μας να οδηγήσουμε τη χώρα στην αλλαγή πλεύσης. 
Η Κυβέρνηση που συγκροτήσαμε είναι Κυβέρνηση ευθύνης, είναι Κυβέρνηση εθνικής ενότητας και δημιουργήθηκε για να διαχειριστεί την κρίση, αλλά και να βγάλει τη χώρα από την κρίση. Επιθυμούσαμε όλοι στη Βουλή να στηρίξουν την προσπάθεια αυτή. Παραλαμβάνουμε μία πολύ δύσκολη κατάσταση και δεν αρνούμεθα να πολεμήσουμε για να την αλλάξουμε.
Κύριοι Βουλευτές, η απόφαση του Πρωθυπουργού να συμπεριλάβει τον αθλητισμό θεσμικά, οργανικά και λειτουργικά σε μία μεγάλη οικογένεια μαζί με την εκπαίδευση και τον πολιτισμό συνιστά σημαντική ιστορική εξέλιξη. Όπως είπε και ο Υπουργός ο κ. Αρβανιτόπουλος, η εθνική μας παιδεία και ο πολιτισμός αποτελούν την κιβωτό του Ελληνισμού, αποτελούν την ισχυρή και διαχρονική μας ταυτότητα. Το νέο δημοκρατικό περιβάλλον σηματοδοτεί μία αυξημένη ευθύνη, ώστε οι αποφάσεις μας να αναδεικνύουν τις κυρίαρχες αρχετυπικές αξίες που πηγάζουν από την ιερά άλτη της αρχαίας Ολυμπίας διατρέχοντες τους αιώνες. 
Σήμερα οι αξίες αυτές είναι ιδιαίτερα επίκαιρες και αναγκαίες απέναντι στην πολύπλευρη κρίση που μαστίζει τον παγκόσμιο αθλητισμό με τις αρνητικές του πλευρές, που είναι η βία, το ντόπινγκ, το παράνομο στοίχημα και η άκρατη εμπορευματοποίηση. 
Στη νέα αυτή, λοιπόν, εποχή θα απαντήσουμε με μέτρα και πολιτικές που θα ενισχύσουν αφ’ ενός μεν το παιδαγωγικό, κοινωνικό και εκπαιδευτικό ρόλο του αθλητισμού και αφ’ ετέρου θα συμβάλουν σε μία πιο καθαρή σχέση μεταξύ της πολιτείας, των φορέων και των πολιτών. Στη νέα αυτή πραγματικότητα καλούμεθα όλοι σε μία αρραγή ενότητα να αγωνιστούμε και να διαμορφώσουμε ένα καλύτερο και δικαιότερο αθλητικό περιβάλλον. 
Στο πλαίσιο αυτό, λοιπόν, καθορίζουμε τους βασικούς άξονες και το περιεχόμενο της πολιτικής μας χαράζοντας μία νέα οργανική πρόταση και μία νέα ελπίδα. 
Ειδικότερα στον τομέα ευθύνης μου:
Πρώτον, στις έδρες των περιφερειών της χώρας δημιουργούνται άμεσα γραφεία αθλητισμού, τα οποία θα εξελιχθούν στη συνέχεια σε ευρύτερες διοικητικές μονάδες υποστήριξης της περιφερειακής πολιτικής με αποκέντρωση πόρων και αρμοδιοτήτων καθώς και αντίστοιχης συμβολής αιρετών εκπροσώπων των αθλημάτων που έχει παράδοση η κάθε περιφέρεια. Με τον τρόπο αυτό θα επιλύονται άμεσα χρόνια αθλητικά προβλήματα ενισχύοντας έτσι το ρόλο του πολίτη στη διαμόρφωση των αντίστοιχων πολιτικών. Αυτό δεν κοστίζει τίποτα, μόνο θέληση.
Δεύτερον, ενισχύουμε τα προγράμματα του μαζικού λαϊκού αθλητισμού ενθαρρύνοντας τη δημιουργία αντίστοιχου λαϊκού φορέα Μαζικού Λαϊκού Αθλητισμού, ο οποίος σε συνεργασία τόσο με τις υπηρεσίες της ΓΓΑ όσο και τους ΟΤΑ αλλά και άλλους πρωτοβάθμιους Συλλόγους θα δημιουργήσει τις προϋποθέσεις ώστε οι αθλητικές δραστηριότητες μη συναγωνιστικού χαρακτήρα να συσπειρώνουν τη συμμαχία χιλιάδων Ελλήνων. Εφόσον δεν υπάρχει η νίκη, τότε δεν υπάρχει και πρόβλημα για να μαλώσουν. 
Στο σημείο αυτό να τονίσω ότι είναι πολύ σημαντικό γεγονός η επανένταξη στη Γενική Γραμματεία Αθλητισμού των αρμοδιοτήτων του μαζικού αθλητισμού, γιατί χωρίς αυτόν δε νοείται η ύπαρξη του Υφυπουργείου μας, αφού ένα από τα σημαντικά κοινωνικά αγαθά στη ζωή είναι η άθληση.
Τρίτον, το ίδιο ισχύει και για την επανένταξη των αρμοδιοτήτων για τους αθλητές με αναπηρία. Ο αθλητισμός των ΑΜΕΑ είναι υπόθεση του αθλητισμού. Άλλωστε οι συγκεκριμένοι αθλητές όχι σπάνια αναδεικνύονται πιο δυνατοί και έχουν καλύτερα αποτελέσματα από τους αρτιμελείς. Η εύρυθμη και ολοκληρωμένη δραστηριοποίηση των αθλητών με αναπηρία και των αντίστοιχων ομάδων αποτελεί ουσιαστική πρόταση της αθλητικής πολιτικής μας. Οι ίσες ευκαιρίες για όλους, η πρόσβαση σε αθλητικές εγκαταστάσεις, αλλά και η εύρυθμη και απρόσκοπτη λειτουργία τους είναι χρέος μιας ευνομούμενης δημοκρατικής πολιτείας.
Τέταρτον, ενεργοποιούμε το ΕΣΑΣ, δηλαδή το Εθνικό Συμβούλιο Αθλητικού Σχεδιασμού, ώστε η Αθλητική Κοινότητα να συμμετέχει στο σχεδιασμό και τις αποφάσεις της πολιτικής ηγεσίας με τους εκπροσώπους της κατακτώντας έτσι ένα ακόμα βήμα στην ποιότητα της δημοκρατίας.
Πέμπτον, προωθούμε άμεσα προεδρικό διάταγμα για την υποστήριξη των αθλητικών επιστημών στο χώρο του αθλητισμού με τη διοικητική και επιστημονική ανεξαρτησία του ΕΚΑΕΤ, του Εθνικού Κέντρου Αθλητικής Έρευνας και Τεχνολογίας και τη μετατροπή τους σε νομικό πρόσωπο ιδιωτικού δικαίου που καλείται να συμβάλει πιο αποτελεσματικά τόσο στην έρευνα όσο και στην άμεση επιστημονική καθοδήγηση αθλητών και ομάδων. Αυτό το περιμένουν πάνω από είκοσι πέντε-τριάντα χρόνια. 
Έκτον, σχεδιάζουμε τον επαναπροσδιορισμό των κινήτρων αθλητών και ομάδων με ρεαλιστικά κριτήρια που να ανταποκρίνονται στις πραγματικές ανάγκες του αθλητισμού που εμείς θέλουμε, ώστε να βοηθήσουμε περισσότερο τους αθλητές να εισαχθούν στα ΑΕΙ και στα ΤΕΙ. Έτσι όταν αποσυρθούν από τον αθλητισμό, που θα είναι σχετικά ακόμη νέοι, πέρα από τις εμπειρίες που απέκτησαν ως αθλητές θα είναι κατάλληλα μορφωμένοι και με επάρκεια γνώσεων ώστε να διεκδικήσουν πιο εύκολα και την επαγγελματική καταξίωση.
Έβδομον, θα διευρύνουμε τον επανασχηματισμό των ΤΑΔ και των ΕΤΑΛ, Τμημάτων Αθλητικής Διευκόλυνσης Γυμνασίου και Ειδικών Αθλητικών Τμημάτων Λυκείου σε αυτοτελή αθλητικά σχολεία συνδέοντας έτσι το σωματειακό με τον σχολικό αθλητισμό. Καμμία σχέση με τα ήδη αυτά υπάρχοντα τμήματα που ήταν σε κανονικά σχολεία. Εμείς μιλούμε για ειδικά αθλητικά σχολεία τα οποία θα είναι στην αρχή στις πρωτεύουσες των περιφερειών. Για το θέμα αυτό θα συζητήσουμε διεξοδικά με τους αντίστοιχους αθλητικούς και επιστημονικούς φορείς.
Όγδοο, τα ζητήματα της βίας, του ντόπινγκ και του παράνομου στοιχήματος αποτελούν κόκκινες γραμμές και είμαστε αποφασισμένοι να συγκρουστούμε με τα αρνητικά αυτά φαινόμενα δημιουργώντας έτσι ένα αρραγές κοινωνικό και αθλητικό μέτωπο. 
Πιστεύω ότι όλες οι παρατάξεις θα βοηθήσουμε για να μπορέσουμε να καταπολεμήσουμε αυτούς τους εχθρούς οι οποίοι κάνουν τη μεγάλη ζημιά στον αθλητισμό και στα παιδιά μας.
Ένατο, παρά τις μεγάλες οικονομικές δυσκολίες, την κρίση και την ύφεση, θα προσπαθήσουμε να ενισχύσουμε τα ερασιτεχνικά Σωματεία, τα κύτταρα του αθλητισμού, ώστε να περιοριστεί ή και να εξαλειφθεί το φαινόμενο, για παράδειγμα, οι γονείς να πληρώνουν για τη θέρμανση των κολυμβητηρίων. Είναι απαράδεκτο να είναι ταξικός ο αθλητισμός. Ο αθλητισμός είναι για όλους και πρέπει να είναι δωρεάν και αυτό αναφέρεται και στο Σύνταγμα.
Δέκατο, στις δέκα τάξεις της υποχρεωτικής εκπαίδευσης –αυτό θέλει προσοχή γιατί είναι πράγματι πάρα πολύ σοβαρό- θα εφαρμόσουμε πρόγραμμα καταπολέμησης της παιδικής παχυσαρκίας. Για την υλοποίησή του θα συνεργαστούν καθηγητές φυσικής αγωγής ενώ την επιστημονική καθοδήγηση και την παρακολούθησή του θα αναλάβει το Χαροκόπειο Πανεπιστήμιο, ο πλέον εξειδικευμένος εκπαιδευτικός φορέας στο θέμα αυτό. 
Ενδέκατο, η συνεργασία με τα διεθνή όργανα και τις αντίστοιχες αρχές θα είναι συνεχής και ουσιαστική.
Κυρίες και κύριοι συνάδελφοι, έχουμε μπροστά μας σε λίγες ημέρες τους Ολυμπιακούς Αγώνες του Λονδίνου. Αν και η οικονομική βοήθεια τα τελευταία χρόνια ήταν περιορισμένη μόλις στο 40% απ’ ό,τι ήταν πριν από το 2009, με τις φιλότιμες προσπάθειες των αθλητών των ομάδων αλλά και την προσφορά ανθρώπων που αγαπούν τον αθλητισμό έγινε κατορθωτό να έχουμε πολύ καλά αθλητικά αποτελέσματα κι έτσι θα εκπροσωπηθούμε στους Ολυμπιακούς Αγώνες του Λονδίνου με εκατόν έξι αθλητές. Χάσαμε το μπάσκετ, το οποίο ατύχησε. Τόσο η πολιτεία όσο και η Αθλητική Κοινότητα θα είμαστε αρωγοί και θα υποστηρίξουμε την Ολυμπιακή Ομάδα μας για μία ευπρόσωπη αγωνιστική παρουσία αλλά και διακρίσεις που εύχομαι γι’ αυτές. Το οφείλουμε όχι μόνο στην ιστορική μας παράδοση αλλά και στην αθλητική νεολαία της πατρίδας μας που αγωνίζεται και σηκώνει τη γαλανόλευκη στους διεθνείς στύλους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κλείνοντας, θέλω να δηλώσω ότι θα κάνουμε τα πάντα για σωθεί η χώρα μας και να παραμείνει σε ευρωπαϊκή τροχιά. Δεν θα διστάσουμε μπροστά στις δυσκολίες. Περιμένουμε τη στήριξη όλων των δυνάμεων του έθνους και όλων των εταίρων μας. Και όπως είπε ο Πρωθυπουργός, στο πολύ προσεχές διάστημα θα αποδείξουμε ότι αυτή τη στήριξη και τη δικαιούμαστε και την αξίζουμε.
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΙΩΑΝΝΙΔΗΣ",169
"141917"," Και εγώ σας ευχαριστώ.
Η Βουλευτής του ΣΥΡΙΖΑ κ. Ζωή Κωνσταντοπούλου, έχει το λόγο για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141918"," Κυρίες και κύριοι Βουλευτές, ζούμε περίοδο υπαρξιακής δοκιμασίας για τη χώρα μας. Και η Βουλή, η Εθνική Αντιπροσωπεία, έχει ιστορικό καθήκον να εκπροσωπήσει ευόρκως την κοινωνία και το λαό. Να προασπίσει τη δημοκρατία. Να διασφαλίσει την κοινωνική δικαιοσύνη και να θωρακίσει όλους εκείνους που η φωνή τους και η ζωή τους καταπνίγονται στο βόρβορο των μνημονίων.
Έχοντας πυξίδα την υποχρέωση σεβασμού στο Σύνταγμα και πίστη στην πατρίδα, τον όρκο του Βουλευτή που πριν από λίγες ημέρες όλοι δώσαμε, απευθύνομαι στο Σώμα, αλλά και στην Κυβέρνηση. 
Κύριοι της Κυβέρνησης, εγκαινιάσατε τη θητεία σας παραβιάζοντας το Σύνταγμα. Εκκινήσατε τη διαδικασία Προγραμματικών Δηλώσεων μετά την παρέλευση του συνταγματικού απώτατου ορίου. Και την ημέρα εξάντλησης της συνταγματικής προθεσμίας εμφάνισής σας στη Βουλή, προτιμήσατε, Πρωθυπουργός και Υπουργοί, να δείτε την τρόικα και να συναντηθείτε μ’ αυτήν. Και αποδείξατε έτσι περίτρανα πόσο εκτροχιασμένες από τη συνταγματική νομιμότητα είναι οι προτεραιότητές σας. 
Παρ’ όλη την αλαζονεία της εξουσίας, την οποία ποτέ δεν εγκαταλείψατε, μην ξεχνάτε ότι είστε μειοψηφία στην κοινωνία. Δεν αντιπροσωπεύετε ούτε το 50% του εκλογικού σώματος. Παρ’ όλη την κοινοβουλευτική υπεροχή που σας εξασφάλισε η στρέβλωση του εκλογικού νόμου, εμπνεύσεώς σας, και η Ιερά μνημονιακή συμμαχία σας, ως άλλης τρόικας εσωτερικού, μην ξεχνάτε ότι δεν συγκεντρώνετε ούτε τον απαιτούμενο αριθμό των εκατόν ογδόντα Βουλευτών για την κύρωση οιασδήποτε διεθνούς συμβάσεως και οποιουδήποτε νέου μνημονίου απ’ αυτά που καταδήλως απεργάζεστε. Και μη διανοηθείτε να επιχειρήσετε άλλο ένα κοινοβουλευτικό πραξικόπημα, γιατί θα βρείτε απέναντί σας εβδομήντα έναν Βουλευτές της υπεύθυνης Αξιωματικής Αντιπολίτευσης.
(Χειροκροτήματα από την πτέρυγα του ΣΥΡΙΖΑ-ΕΚΜ)
Η Κυβέρνησή σας αποδεικνύεται μνημονιακότερη του μνημονίου. Και είναι μνημειώδης ο κυνισμός με τον οποίο υπαναχωρείτε από τις δεσμεύσεις σας απέναντι σ’ ένα λαό που χειμάζεται και δοκιμάζεται και στον οποίο θα λογοδοτήσετε για τα ψέματα της προεκλογικής σας εκστρατείας και για τα εγκλήματα της μετεκλογικής σας πολιτείας.
Οι Προγραμματικές σας Δηλώσεις συνοψίζονται σε τρεις λέξεις «ΠΩΛΕΙΤΑΙ Η ΕΛΛΑΣ». Με ποιο δικαίωμα κρεμάσατε πωλητήριο στη χώρα μας; Με ποιο δικαίωμα ροκανίζετε το μέλλον των νέων και την προοπτική των γεννημένων και των αγέννητων παιδιών μας;
Σας ενημερώνω, λοιπόν, για να μην προφασιστείτε άγνοια νόμου, ότι αυτά που ετοιμάζεστε να ξεπουλήσετε, κύριοι της Κυβέρνησης, δεν σας ανήκουν. Ανήκουν στον ελληνικό λαό. Τα έχουμε όλοι δανειστεί από τις επόμενες γενιές. Είναι ο εμπράγματος και άυλος, περιουσιακός ενεργειακός, πολιτισμικός, περιβαλλοντικός πλούτος της πατρίδας μας. Και είναι ύψιστη ηθική υποχρέωση η διαφύλαξή του. 
Πριν συνεργήσετε, λοιπόν, με σύγχρονους μαυραγορίτες, να θυμάστε ότι οι ευθύνες για το δρομολογούμενο ξεπούλημα δεν είναι μόνο πολιτικές. Είναι και ποινικές και αστικές και θα αναζητηθούν. Θα περιμένω γι’ αυτές τις ευθύνες, κύριοι της Κυβέρνησης και κύριε Πρωθυπουργέ, να υλοποιήσετε ασμένως τις εξαγγελίες σας για άρση της βουλευτικής ασυλίας και για αλλαγή του νόμου περί ευθύνης Υπουργών. Γιατί γι’ αυτήν την καταστροφή θα απολογηθείτε προς τον ελληνικό λαό. Και τότε δεν θα σας φθάσουν ούτε τα πέντε σημεία ούτε τα εννέα βήματα ούτε τα δέκα συν οκτώ μέτρα ούτε οι τέσσερις λέξεις ούτε οι επτά πληγές του Φαραώ.
Κύριε Υπουργέ της Δικαιοσύνης, δεχθήκατε και εσείς την τρόικα, η οποία εξέφρασε μάλιστα την ικανοποίησή της, την ώρα που η κατάσταση της Δικαιοσύνης στη χώρα μας αποτελεί όνειδος για ένα κράτος δικαίου. Οι πολίτες στοιβάζονται σε άθλιες αίθουσες και βιώνουν τραυματικά την αρνησιδικία, την αδικία και την κακοδικία. Οι ευσυνείδητοι δικαστές εμποδίζονται από το να εκπληρώσουν το καθήκον τους, ενώ εντελώς ακατάλληλοι δικαστές παραμένουν στη θέση τους ή και προάγονται. Η λειτουργία της Δικαιοσύνης επαφίεται στον πατριωτισμό ορισμένων δικαστικών υπαλλήλων, που καταβάλλουν εξ ιδίων τα απαιτούμενα για τις υλικοτεχνικές ανάγκες. Και οι δικηγόροι, συλλειτουργοί και θεματοφύλακες της Δικαιοσύνης και υπερασπιστές των πολιτών, είναι πια μία νέα εξαθλιωμένη κοινωνική τάξη χάρη στους μνημονιακούς σας νόμους.
Σας ρωτώ, λοιπόν, ευθέως το εξής: Θα επιτρέψετε η Δικαιοσύνη στη χώρα μας να επιτηρείται και να εποπτεύεται από την τρόικα ως προϊόν που πρέπει να γίνει ανταγωνιστικό; Θα διατηρήσετε ή θα καταργήσετε τον εκτρωματικό νόμο που επέβαλε δυσθεώρητα χαράτσια 300 ευρώ σ’ αυτούς που αναζητούν το δίκιο τους, φορολογώντας την άσκηση των πιο θεμελιωδών δικαιωμάτων; Θα συνεχίσετε την ιδιωτικοποίηση της Δικαιοσύνης με ειδικούς συμβούλους της ανάκρισης και εκχώρηση δραστηριοτήτων σε ιδιωτικές εταιρείες; 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)","ΖΩΗ ΚΩΝΣΤΑΝΤΟΠΟΥΛΟΥ",272
"141919"," Κυρία συνάδελφε, σας παρακαλώ να ολοκληρώσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141920"," Τι θα κάνετε με τις αποφάσεις των ειρηνοδικείων που έκριναν αντισυνταγματικές τις περικοπές μισθών; Θα τις σεβαστείτε ή θα τις προσβάλλετε; Ο κ. Ρουπακιώτης και ο κ. Αθανασίου υπαινίχθηκαν ότι θα πρέπει να γίνουν σεβαστές, αλλά οι διαρροές από το Υπουργείο Οικονομικών αναγγέλλουν ένδικα μέσα απ’ αυτά που κατήγγειλε ο Υπουργός Δικαιοσύνης. Θα προστατεύσετε νομοθετικά τους υπερχρεωμένους ή θα τους εγκαταλείψετε σε δικαστικούς αγώνες με δικασίμους του 2015 και του 2017; 
Τι θα πράξετε, επίσης, για τις καταγγελίες παρεμβάσεων από ιθύνοντες της Δικαιοσύνης και της Κυβέρνησης σε υποθέσεις που αφορούσαν τον πρώην Πρωθυπουργό και επιτετραμμένους του πολιτικού συστήματος; Θα συνεχίσουν να προΐστανται υπηρεσιών και επιτροπών του Υπουργείου διαβλητά πρόσωπα;","ΖΩΗ ΚΩΝΣΤΑΝΤΟΠΟΥΛΟΥ",272
"141921"," Κυρία συνάδελφε, σας παρακαλώ να ολοκληρώσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141922"," Ολοκληρώνω, κύριε Πρόεδρε.
Θα συνεχίσουν δικαστές να μπαινοβγαίνουν στα υπουργικά γραφεία και να νομοθετούν αντί της Βουλής, φαινόμενο που αποθεώθηκε επί κυβέρνησης Παπαδήμου; 
Κύριοι της Κυβέρνησης, η υποκρισία σας προκαλεί αποστροφή. Προσπαθείτε να παραστήσετε την «Κυβέρνηση Εθνικής Ενότητας», αλλά δεν είστε παρά μία κυβερνητική κομματική κοινοπραξία με έργο σας την καταστροφή της χώρας. Προεκλογικά επιτεθήκατε συντονισμένα στο ΣΥΡΙΖΑ για πολυφωνία. Τι να πει κανείς σήμερα για τη δική σας πολυγλωσσία που παράγει αυτήν την ασύλληπτη κακοφωνία και μας έχει αφήσει άφωνους;","ΖΩΗ ΚΩΝΣΤΑΝΤΟΠΟΥΛΟΥ",272
"141923"," Κυρία συνάδελφε, δεν ολοκληρώνετε όμως!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141924"," Κλείνω με μία αναφορά στον κ. Βενιζέλο, ο οποίος χτυπώντας το χέρι του στα έδρανα και αυτής της Βουλής, αναφέρθηκε στην Ελλάδα ως «ελληνική περίπτωση». Κύριε Βενιζέλο, όταν αναφέρεστε στην Ελλάδα, θα αναφέρεστε στην ελληνική τραγωδία. Και επειδή αυτήν την ελληνική τραγωδία δημιουργήσατε και προκαλέσατε, ΠΑΣΟΚ και Νέα Δημοκρατία, δεν σας έχω καμμία εμπιστοσύνη και δεν θα σας δώσω ψήφο εμπιστοσύνης.
(Ζωηρά και παρατεταμένα χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"141925"," Το λόγο έχει η Βουλευτής της Νέας Δημοκρατίας κ. Φεβρωνία Πατριανάκου για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141926"," Αγαπητοί συνάδελφοι, κατά την προεκλογική περίοδο σε ένα χωριό της Λακωνίας ρώτησα τους συγκεντρωμένους πολίτες «τι θα θέλατε από την καινούργια κυβέρνηση;» και απάντησαν όλοι ομόφωνα «ισονομία», δηλαδή να εφαρμόζονται οι κανόνες και οι νόμοι ίσα για όλους! Οι πολίτες της Λακωνίας έκαναν την υπέρβασή τους και για πρώτη φορά έστειλαν στο Κοινοβούλιο μία γυναίκα. Ελπίζω, λοιπόν και το Κοινοβούλιο να κάνει την υπέρβασή του και να δώσει ξανά αυθεντικά αναβάθμιση του ρόλου του Βουλευτή! Μέσα από την αναβάθμιση του ρόλου του Βουλευτή και μέσα από τη μη διάκριση Βουλευτών δύο ταχυτήτων, θα μπορέσουμε να βρούμε ξανά αυτό που οι Έλληνες πολίτες ζητούν, δηλαδή όλοι ίσοι παντού σε όλα τα όργανα!
Κυρίες και κύριοι συνάδελφοι, η χώρα μας διέρχεται μία βαθιά και πολύμορφη κρίση. Είναι κρίση πολιτική, αφού το πολιτικό μας σύστημα κλυδωνίζεται διαβρωμένο από το λαϊκισμό, νοθευμένο από την ιδιοτέλεια, παραμορφωμένο από τη μικροπολιτική. Είναι κρίση κοινωνική, αφού η κοινωνική μας συνοχή κλυδωνίζεται από τα οικονομικά προβλήματα που περιθωριοποιούν, που οδηγούν επικίνδυνα στην έρημο του κοινωνικού αποκλεισμού πολλούς συμπολίτες μας. Τέλος, είναι κρίση οικονομική, γιατί η εθνική μας οικονομία στροβιλίζεται σε μία δίνη χωρίς σταματημό, με την ανεργία σε πρωτοφανή για τα μεταπολιτευτικά χρονικά επίπεδα, με την ύφεση απελπιστικά επίμονη και ολοένα και περισσότερο καταστροφική, με τα λουκέτα στην αγορά να σβήνουν ελπίδες και να συντρίβουν όνειρα, με συνταξιούχους, επιχειρηματίες, ανέργους να οδηγούνται στην αυτοκτονία, με την εγκληματικότητα και την ανασφάλεια να εδραιώνουν τον τρόμο και να στερούν την ελευθερία, με τη δημοσιονομική κατάσταση παρά τις θυσίες και παρά τις προσπάθειες να βρίσκεται διαρκώς στη ζώνη κινδύνου.
Κυρίες και κύριοι συνάδελφοι, η χώρα χρειάζεται όραμα. Άκουσα προηγουμένως τον Κοινοβουλευτικό Εκπρόσωπο του ΣΥΡΙΖΑ να λέει: «Ποιο είναι το όραμά σας;». Το όραμα δεν μπορεί να αποτελεί μεμονωμένη στρατηγική κομμάτων ή κυβερνήσεων. Το όραμα μιας χώρας χρειάζεται πολιτική ηγεσία ικανή να εμπνευστεί, ικανή να στηρίξει, να σχεδιάσει, να υλοποιήσει και πρέπει αυτό να διατρέχει οριζόντια όλο το πολιτικό φάσμα. Οι στόχοι μιας χώρας δεν συμπίπτουν απαραιτήτως με στόχους κομμάτων.
Σε όλα τα πολιτικά κόμματα, όμως, όπως και στην κοινωνία, υπάρχουν πατριωτικές, προοδευτικές και θαρραλέες δυνάμεις που μπορούν να βρουν αυτά που μας ενώνουν και να παρακάμψουν αυτά που μας χωρίζουν. Υπάρχει, όμως, ένας όρος απαράβατος, να αφήσουμε πίσω μας τον κακό δαίμονα της Μεταπολίτευσης. Τέλος ο λαϊκισμός, τέλος η ανεύθυνη υποσχεσιολογία. Να κοιτάξουμε μπροστά και να θυμηθούμε τη ρήση ενός μεγάλου Λάκωνα, ενός μεγάλου Έλληνα φιλόσοφου, του Ι. Ν. Θεοδωρακόπουλου, ο οποίος μίλαγε για την «πολιτική μιας μεγάλης γραμμής». Μια τέτοια πολιτική χρειαζόμαστε, με στρατηγική στόχευση σήμερα, με όραμα για την Ελλάδα, με προσανατολισμό για τους Έλληνες, με ελπιδοφόρες προοπτικές για τη νέα γενιά.
Κυρίες και κύριοι συνάδελφοι, πρώτη προτεραιότητα της πολιτικής μας οφείλει να είναι η επανατοποθέτηση της Ελλάδας στο διεθνές περιβάλλον ως μιας χώρας ισχυρής στην Ευρώπη. Πρέπει να ξαναγίνει πάλι η σχέση ισότιμου εταίρου και όχι αναξιοπρεπούς οφειλέτη προς έναν απαιτητικό δανειστή.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Συντομεύω, κύριε Πρόεδρε.
Δεύτερη προτεραιότητά μας οφείλει να είναι η ολόπλευρη ανάπτυξη της εθνικής μας οικονομίας. Τρίτη, η δημιουργία ισχυρού ιστού συγκράτησης της κοινωνικής συνοχής. Τέταρτη προτεραιότητα, είναι η ριζική μεταρρύθμιση και λειτουργικός εκσυγχρονισμός του κράτους. Πέμπτη, η τολμηρή μεταρρύθμιση του εκπαιδευτικού μας συστήματος. Τέλος, έκτη προτεραιότητά μας οφείλει να είναι ο επανεκδημοκρατισμός του πολιτικού μας συστήματος, η ηθική επαναθεμελίωση της πολιτικής.
Έχουμε σήμερα όσο ποτέ ανάγκη να θυμηθούμε τη ρήση του Πόπερ, να «ηθικοποιήσουμε την πολιτική και όχι να πολιτικοποιήσουμε την ηθική». Στην κατεύθυνση αυτή απαιτούνται βραχυπρόθεσμες κινήσεις άμεσης υλοποίησης, όπως η άρση των προνομίων Βουλευτών και κομμάτων, που ενοχλούν το αίσθημα δικαίου των πολιτών. Απαιτείται η δέσμευσή μας για την πραγματοποίηση μιας βαθιάς ριζοσπαστικής αλλαγής, με τροποποίηση, όπου χρειάζεται, των υφιστάμενων συνταγματικών διατάξεων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Κυρίες και κύριοι συνάδελφοι, το στοίχημά μας σήμερα είναι να αποδείξουμε ότι παρά την κρίση μπορούμε να βγούμε από αυτή τη δοκιμασία πιο δυνατοί, από το καμίνι της κρίσης πιο ώριμοι, πιο αποφασισμένοι, περισσότερο ανθρώπινοι, να κτίσουμε ό,τι έχει γκρεμιστεί, να διορθώσουμε τα λάθη μας, να παραδώσουμε στα παιδιά μας μια πατρίδα καλύτερη από αυτή που παραλάβαμε. Αυτό είναι το δικό μας χρέος. Αυτό είναι το χρέος της Κυβέρνησης, στην οποία και παρέχω ψήφο εμπιστοσύνης και ελπίζω να βρει τη δύναμη να υπερβεί τις δυσκολίες και να συνθέσει το αναγκαίο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΦΕΒΡΩΝΙΑ ΠΑΤΡΙΑΝΑΚΟΥ",422
"141927"," Το λόγο έχει ο Βουλευτής του ΣΥΡΙΖΑ κ. Μανώλης Γλέζος.
(Χειροκροτήματα από την πτέρυγα του ΣΥΡΙΖΑ / ΕΚΜ)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141928"," Αγαπητέ Πρόεδρε, Βουλευτές και Βουλευτίνες του ελληνικού Κοινοβουλίου. Εδώ, διακόνευσαν πάρα πολλοί σημαντικοί παράγοντες της πολιτικής ζωής της χώρας. Ας μου επιτραπεί, προσωπική εκτίμηση, να αποτίσω φόρο τιμής στον Ισαάκ Λαυρεντίδη της Νέας Δημοκρατίας, στον Σάκη Πεπονή του Πανελληνίου Σοσιαλιστικού Κινήματος, στον Κώστα Λουλέ του Κομμουνιστικού Κόμματος Ελλάδας και στον Λεωνίδα Κύρκο του Κομμουνιστικού Κόμματος Ελλάδας Εσωτερικού.
Πολλά ακούστηκαν. Το μεγάλο ερώτημα είναι ποιοι παράγοντες, ποιες αιτίες μάς έφεραν εδώ.
Με συνέχεια, η, από εδώ και χιλιάδες χρόνια, ομηρική φράση: «Τις ώδ’ ήγειρε, τίνα χρειώ τόσον ίκει», δηλαδή, «ποιος είναι αυτός που μας κάλεσε εδώ, ποια ανάγκη τον οδήγησε και μας έφερε εδώ». Όλους, βέβαια, κάτι μας συγκάλεσε και μας έφερε εδώ. Η αγωνία του λαού μας, όπως αποτυπώθηκε από όλες τις πλευρές, η τραγωδία του, η ανάγκη επιβίωσης και ύπαρξής του, οι αυτοκτονίες, ο υποσιτισμός, η ανεργία, η μετανάστευση ιδιαίτερα των νέων, το κλείσιμο των καταστημάτων, η εγκληματικότητα, η υποδούλωση της χώρας.
Δεν θέλω να αμφισβητήσω τις προθέσεις κανενός. «Μας ενώνει το μέλλον αυτού του τόπου», είπε ο Πρωθυπουργός. Όμως, υπάρχει ένα ερώτημα. Κρίση λένε όλοι. Σύμφωνοι. Κρίση τίνος; Αυτό είναι τώρα, ότι πέφτουμε έξω στο θέμα της διάγνωσης και της συνταγής για τη διάγνωση, τι πρέπει να δοθεί. Δηλαδή, υπάρχει η εξής περίπτωση και απευθύνομαι σε έναν-έναν προσωπικά στα μέλη του Υπουργικού Συμβουλίου και τα ρωτώ: Την κρίση την προκάλεσε ο ελληνικός λαός; Την κρίση τη δημιούργησε ο ελληνικός λαός; Την κρίση την τροφοδοτεί ο ελληνικός λαός; Γιατί, να πληρώνει τις συνέπειες της κρίσης ο ελληνικός λαός; Σε αυτό θέλω συγκεκριμένη απάντηση. Προσέξτε, μπορείτε τώρα να το αποφύγετε, αλλά επειδή με ξέρετε πολλοί από εσάς, δεν πρόκειται να σας αφήσω σε χλωρό κλαρί. Θέλω απάντηση: Ποιος προκάλεσε την κρίση;
(Χειροκροτήματα από την πτέρυγα του ΣΥΡΙΖΑ – ΕΚΜ)
Και επειδή πολλά λέγονται γύρω από το θέμα, ο ασθενής ποιος είναι; Το τραπεζικό κεφάλαιο είναι; Ο λαός είναι; Ποιος είναι ο ασθενής και ποια είναι τα αίτια που προκάλεσαν την ασθένειά του και ποια συνταγή του δίνουμε; Μήπως τυχόν έχουμε διαπιστώσει -φέρνω ένα παράδειγμα από την ιατρική- φυματίωση εσχάτης μορφής και του βάζουμε βεντούζες; Είναι μία περίπτωση, ας πούμε. Τι του κάνουμε του αρρώστου; Εδώ όλοι λέμε ότι είναι άρρωστος. Τι του κάνουμε;
Θα ήθελα, για να μην πάρω πολύ χρόνο, να συντομεύσω. Περίμενα από εσάς, αν όχι τη «Σεισάχθεια», αφού λέτε ότι υπάρχει χρέος, να πείτε τουλάχιστον χρεοστάσιο. Γιατί δεν ζητάτε χρεοστάσιο; Και αν δεν κάνετε χρεοστάσιο, γιατί δεν ζητάτε βοήθεια; Η Γερμανία το 1953 ζήτησε βοήθεια και της την έδωσαν το 1953. Δεν δικαιούται η Ελλάδα βοήθειας; Αυτό είναι το τεράστιο θέμα.
Ως προς την προσπάθεια σύγκλισης των δύο παραγόντων, του δικομματισμού, κατά τη γνώμη τη δική μας, προσπαθήστε να αποδείξετε το εναντίον. Εσείς κυβερνούσατε τον τόπο όλα αυτά τα χρόνια. Δεν τον κυβερνούσαμε εμείς. Καλώς κάνατε και συγκλίνατε. Πήρατε παράδειγμα από τους ιμπεριαλιστές, οι οποίοι αντί να μαλώνουν μεταξύ τους, έφτιαξαν το G8. Ενώθηκαν για να υποτάξουν τον κόσμο. Το περίεργο είναι τι θέλει η ΔΗΜΑΡ και ακολουθεί. Αυτό είναι το περίεργο.
Άκουσα μία άποψη, εδώ, ότι «αυτό που κάνουμε, το κάνουμε και δεν θα μετανιώσουμε ή κι αν μετανιώσουμε, κάτι πρέπει να κάνουμε». Δηλαδή ειλικρινά περιμένετε να μετανιώσετε; Τι σας σπρώχνει; Θέλετε να αμαρτήσετε για να μετανιώσετε και μετά να ζητήσετε τη θεία συγγνώμη, τη λαϊκή συγγνώμη; Είναι αδύνατον να συγχρωτιστώ με αυτήν την αντίληψη. 
Βλέπω ότι ο χρόνος έχει περάσει. Θα ήθελα να ξέρω, επειδή υπάρχει μετανάστευση και πάνε πολλοί νέοι Έλληνες στο εξωτερικό, τι θα κάνει η Χρυσή Αυγή με αυτούς τους νέους, στις χώρες που θα πάνε. Θα στείλει εντολή στους ομοϊδεάτες της να τσακίσουν τους Έλληνες μετανάστες, που βρίσκονται σε ξένη χώρα; Μου κάνει εντύπωση! 
Όταν όμως ανατρέξω στο παρελθόν θυμάμαι ότι η πρώτη ναζιστική οργάνωση που σχημάτισαν εδώ οι Γερμανοί λεγόταν ΕΣΠΟ που σήμαινε Εθνική Σοσιαλιστική Πατριωτική Οργάνωση. Τα γραφεία της τα ανατίναξε η ΠΕΑΝ, η Πανελλήνια Ένωση Αγωνιστών Νέων, με επικεφαλής τον Περρίκο που τον εκτέλεσαν. Αυτό το λέω για να θυμόμαστε και να μην ξεχνάμε. 
Δηλαδή η χρησιμοποίηση ονομάτων, η χρησιμοποίηση στόχων, που δήθεν εξυπηρετούν το λαό, είναι μία μέθοδος την οποία εφάρμοσε ο Γκέμπελς από πάρα πολλά χρόνια πριν. 
Με την ελπίδα, αγαπητοί φίλοι, ότι όλοι μαζί -δεν έχουμε καμμία αντίρρηση, πονάμε αυτόν τον τόπο- να πάμε μπροστά, να το αποδεχθώ. Το είπε προηγουμένως ο Κοινοβουλευτικός Εκπρόσωπος της Νέας Δημοκρατίας- ότι «έχουμε ανάγκη από μία μεγάλη επανάσταση». Σύμφωνοι. Τι επανάσταση όμως; Έχουμε ανάγκη από μία μεγάλη επανάσταση, που θα φέρει το λαό στην εξουσία. Ας γίνει από όλους κατανοητό. Κάτι καινούργιο γεννήθηκε στον τόπο μας με τις δύο τελευταίες εκλογές και αυτό το καινούργιο είναι ότι, θέλουμε δεν θέλουμε, ο λαός θα έρθει στην εξουσία. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Ο λαός ξεκινάει αυτήν την πορεία και οπωσδήποτε θα πετύχει. Αυτή είναι η μεγάλη επανάσταση που ζητάμε.","ΜΑΝΩΛΗΣ ΓΛΕΖΟΣ",143
"141929"," Σας ευχαριστώ πολύ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141930"," Με την πεποίθηση ότι εμείς, ως ΣΥΡΙΖΑ, το ρόλο που μας ανέθεσε ο ελληνικός λαός θα τον φέρουμε σε πέρας, ευελπιστώ ότι θα ανταποκριθούμε, γιατί, αν δεν ανταποκριθούμε κι εμείς, θα μας πάρει ο διάολος και θα μας σηκώσει όλους. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΝΩΛΗΣ ΓΛΕΖΟΣ",143
"141931"," Ευχαριστώ πολύ. 
Το λόγο έχει ο Βουλευτής του ΠΑΣΟΚ κ. Γεώργος Ντόλιος για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141932"," Κύριοι συνάδελφοι, επιτρέψτε μου ένα σχόλιο το οποίο έχει σχέση με την τοποθέτηση του Κοινοβουλευτικού Εκπροσώπου των Ανεξάρτητων Ελλήνων κ. Κουίκ, για τη Θράκη. 
Θέλω να πω ότι εμείς οι Θρακιώτες, με θετικό τρόπο ακούμε όλες τις πολιτικές παρεμβάσεις, τις επισημάνσεις που έχουν σχέση με την περιοχή μας. Θέλουμε όμως να ζητήσουμε οι παρεμβάσεις να γίνονται όχι με επιπόλαιο τρόπο, αλλά να γίνονται με ψύχραιμο λόγο γιατί πολλές φορές ο επιπόλαιος λόγος, η έλλειψη γνώσης όλων των ζητημάτων φέρνουν ακριβώς τα αντίθετα αποτελέσματα. Για να συνεχίσω το σχόλιο, θέλω να πω ότι υπήρξε και μία απρέπεια από τον κ. Κουίκ. Η απρέπεια αφορά το συνάδελφό μου κ. Χατζή Οσμάν. Εν απουσία του αναφέρθηκε με προσβλητικό τρόπο στο συνάδελφο Βουλευτή και βεβαίως αυτό δεν ανασκευάστηκε από κανέναν. 
Επιτρέψτε μου κι ένα άλλο σχόλιο σε σχέση με τη συζήτηση. Έχω τη γνώμη ότι η συζήτηση σε πολύ μεγάλο βαθμό διεξήχθη σαν να μην έχει συμβεί τίποτα στην πατρίδα μας, σαν να είναι όλα φυσιολογικά. Θα έλεγα ότι αν κάποιοι πολίτες παρακολουθούν περιστασιακά τη συζήτηση στη Βουλή, θα μπορούσαν να εξάγουν και αισιόδοξα συμπεράσματα για την κατάσταση στην πατρίδα μας, αφού μας βλέπουν να αντιπαρατιθέμεθα για θέματα δευτερεύοντα σαν να έχει κλείσει ο κύκλος της κρίσης, σαν να μπαίνουμε σε μία νέα περίοδο κατά τη διάρκεια της οποίας έχουμε ξεπεράσει τη μεγάλη δυσκολία, ενώ συμβαίνει ακριβώς το αντίθετο. 
Έχω τη γνώμη ότι ένας νέος πολιτικός κύκλος ανοίγει στην πατρίδα μας που σηματοδοτείται από το σχηματισμό Κυβέρνησης συνεργασίας για πρώτη φορά στα χρόνια της Μεταπολίτευσης. Ο σχηματισμός αυτός καθαυτός της Κυβέρνησης αποτελεί ανταπόκριση στο μήνυμα των εκλογών και της 6ης Μαΐου και της 17ης Ιουνίου, καθολικό αίτημα, θα έλεγα, εκ μέρους του ελληνικού λαού που εκφράζεται με το ρήμα «συνεννοηθείτε». Ήταν ως ένα βαθμό αναγκαστικός ο σχηματισμός αυτής της Κυβέρνησης. Δεν θα μπορούσε να οδηγηθεί η χώρα ξανά σε εκλογές, γι’ αυτό λέω ότι ήταν αναγκαστικός. Βεβαίως θα πρέπει να πω ότι αυτός ο νέος κύκλος σηματοδοτεί και μία νέα λογική που είναι αναγκαία, ένα νέο τρόπο σκέψης στην πολιτική ζωή του τόπου. 
Την απόλυτη αλήθεια δεν την κατέχει κανείς. Τα προγράμματα των κομμάτων δεν αποτελούν ευαγγέλια, Βίβλο δεν αποτελεί κανένα πρόγραμμα. Ο κοινός τόπος είναι το ζητούμενο, είναι η απαίτηση, νομίζω, του ελληνικού λαού.
Τέθηκαν σειρά ζητημάτων στη συζήτηση στη Βουλή και θα έλεγα ότι μπορούμε να επισημάνουμε κάποια ζητήματα αντιπαράθεσης. Υπήρξε αντιπαράθεση για το εάν τελικά θα γίνει επαναδιαπραγμάτευση της δανειακής σύμβασης ή όχι. Ναι, θα γίνει επαναδιαπραγμάτευση. Υπάρχει, εμπεριέχεται στο περιεχόμενο της δανειακής σύμβασης η έννοια της αναθεώρησης και βεβαίως της αναδιαπραγμάτευσης. 
Υπάρχουν σημεία τα οποία συζητήθηκαν κατά κόρον: 
Η ανακεφαλαιοποίηση των τραπεζών όπου νομίζω ότι υπάρχει μία σημαντική αλλαγή -και την επισημαίνω με θετικό τρόπο- εκ μέρους του ΣΥΡΙΖΑ, που λέει «ναι στην ανακεφαλαιοποίηση των τραπεζών, εφόσον αυτή γίνει μέσω του EFSF μετά την απόφαση της 29ης Ιουνίου». Αναθεώρηση μακροοικονομικών στόχων λόγω της μεγαλύτερης από την προβλεφθείσα ύφεση, δηλαδή επιμήκυνση. Κι εδώ νομίζω ότι υπάρχει ένας κοινός τόπος. Αναδρομική συμμετοχή της ΕΚΤ –στόχος εννοώ- δια των ομολόγων που κατέχει στο PSI. Επίσης είναι ένα σημείο στο οποίο μπορούμε να συμφωνήσουμε. Έτσι μπορούμε να εκπέμψουμε αισιόδοξα μηνύματα. Επαναγορά ομολόγων στη δευτερογενή αγορά από τα ασφαλιστικά ταμεία και από τους ιδιώτες ομολογιούχους. Δεν νομίζω ότι υπάρχει δυνατότητα να διαφωνήσουμε. 
Το δεύτερο ζήτημα στο οποίο στάθηκαν αρκετοί συνάδελφοι είναι το θέμα των μεταρρυθμίσεων. Θα πρέπει να πούμε ότι δεν ξεκινάμε από το μηδέν. Θα πρέπει να μιλήσουμε θετικά για μία σειρά μεταρρυθμίσεων οι οποίες έγιναν. Δεν θα κάνω αυτήν την ώρα αναφορά, δεν υπάρχει χρόνος εξάλλου, για το ότι μεταρρυθμίσεις υψηλής πολιτικής αξίας δεν ψηφίστηκαν από μία σειρά κομμάτων στην προηγούμενη Βουλή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Είναι ελάχιστος ο χρόνος, κύριε Πρόεδρε. 
Θα πρέπει να κάνουμε αναφορά στις μεταρρυθμίσεις που είναι ώριμες, για παράδειγμα στην ανάγκη της μεταρρύθμισης στο δημόσιο τομέα. Άκουσα χθες τον κ. Μανιτάκη ο οποίος με ξεκάθαρη σκέψη, καθαρό λόγο, σαφές χρονοδιάγραμμα είπε ότι θα πρέπει να προχωρήσουμε με ταχύτατους ρυθμούς.","ΓΕΩΡΓΙΟΣ ΝΤΟΛΙΟΣ",370
"141933"," Κύριε συνάδελφε, σας παρακαλώ ολοκληρώνετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141934"," Έκανε μάλιστα και μία αιχμή για καθυστέρηση την οποία εκλαμβάνω με θετικό τρόπο γιατί φαίνεται ότι είναι αποφασισμένος να συνεχίσει με όσο το δυνατόν μεγαλύτερες ταχύτητες. 
Θέλω όμως να πω ότι αυτή η μεγάλη μεταρρύθμιση, κύριε Υπουργέ, συνοδεύεται από τρεις αρνητικές παραμέτρους.
Η μια παράμετρος είναι ότι το έμψυχο δυναμικό της χώρας του δημόσιου τομέα είναι εξουθενωμένο, απαξιωμένο, πενόμενο και ανασφαλές. Πραγματικά είναι δύσκολο να το εμπνεύσουμε. Συγχρόνως, είναι απορφανισμένο λόγω αποφάσεων που οδήγησαν άξια στελέχη σε αποχωρήσεις λόγω οριζόντιων αποχωρήσεων. Βεβαίως, είναι ένα έμψυχο δυναμικό, το οποίο δεν ανανεώνεται -δεν μπαίνει νέο έμψυχο δυναμικό- δεν εμπλουτίζεται με γνώσεις που έχουν τα νέα παιδιά και που προσφέρουν τα πανεπιστήμια της χώρας. Δεν ανανεώνεται έτσι…","ΓΕΩΡΓΙΟΣ ΝΤΟΛΙΟΣ",370
"141935"," Κύριε συνάδελφε, ολοκληρώστε, σας παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141936"," Ολοκληρώνω, κύριε Πρόεδρε.
Θα έλεγα ότι στο έμψυχο δυναμικό με το οποίο καλούμαστε να συνεργαστούμε για να κάνουμε μια από τις πιο κρίσιμες μεταρρυθμίσεις της χώρας δεν του έχει μείνει ψυχή. Ελπίζω στην αυθεντικότητά σας και στον αυθεντικό τρόπο με τον οποίο εκφράζεστε. Νομίζω ότι σε αυτές τις μεταρρυθμίσεις που όλοι συμφωνούμε είναι αναγκαίο να αναδείξουμε αυτήν τη συμφωνία και να καλέσουμε τους δημόσιους λειτουργούς να συμμετέχουν σε αυτήν την προσπάθεια που έχει σχέση με τη σωτηρία της πατρίδος μας. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΓΕΩΡΓΙΟΣ ΝΤΟΛΙΟΣ",370
"141937"," Σας ευχαριστώ, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141938"," Κύριε Πρόεδρε, θα ήθελα το λόγο επί προσωπικού, παρακαλώ.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141939"," Σε τι συνίσταται το προσωπικό;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141940"," Παρακαλώ πολύ, να το εκθέσω μόνος μου το προσωπικό.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141941"," Θα το εκθέσετε εσείς και το Προεδρείο θα κρίνει αν τίθεται θέμα προσωπικό.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141942"," Σας παρακαλώ πολύ, ανοίξτε μου το μικρόφωνο.
Θέλω να πω στον κύριο συνάδελφο στον κ. Ντόλιο ότι εγώ δεν είμαι απουσιολόγος της Βουλής για να γνωρίζω, ποιοι είναι εδώ και ποιοι όχι. Ένα το κρατούμενο. 
Δεν αναφέρθηκα εν τη απουσία του μόνο στον κ. Χατζη Οσμάν, αλλά και στον Πρωθυπουργό, στον Υπουργό Οικονομικών και στον Υπουργό Εξωτερικών. Δηλαδή, όποιος απουσιάζει να μην αναφερόμαστε στο τι κάνει. Αυτή είναι προφανώς η δική του η άποψη. Με συγχωρείτε. 
Δεύτερον, δεν είπα κάτι νομίζω το οποίο τον έθιγε. Είπα απλά τη φωτογραφία για να του υπενθυμίσω, ποια άλλη ομπρέλα θα του στείλω για να προστατεύει τον Τούρκο Πρέσβη. Αυτό είπα.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141943"," Κύριε συνάδελφε, πολιτική κριτική ήταν. Δεν νομίζω ότι τίθεται θέμα προσωπικού.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141944"," Επίσης, κύριε Πρόεδρε, δεν άκουσα τον Κοινοβουλευτικό Εκπρόσωπο του ΠΑΣΟΚ να μιλάει για το συγκεκριμένο θέμα.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141945"," Κύριε Κουίκ, δεν υπάρχει προσωπικό θέμα. Εκθέσατε, παρά τον Κανονισμό, όχι ποιο είναι το προσωπικό θέμα, αλλά πήρατε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141946"," Μα, κύριε Πρόεδρε, με έψευξε. Είπε περίπου ότι ήταν απρεπής η συμπεριφορά μου.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141947"," Σας παρακαλώ πολύ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141948"," Αυτά τα τεχνάσματα –ξέρετε- θα πρέπει κάποτε να σταματήσουν.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"141949"," Κύριε Κουίκ, σας παρακαλώ πολύ. Το θέμα έχει τελειώσει.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141950"," Το λόγο έχει ο Υπουργός Ναυτιλίας κ. Κωνσταντίνος Μουσουρούλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141951"," Κύριε Πρόεδρε, θα ήθελα να πω μια κουβέντα. 
Η αναφορά στις αποτυχίες άλλων στελεχών δεν έχει σχέση με το συγκεκριμένο συνάδελφο…","ΓΕΩΡΓΙΟΣ ΝΤΟΛΙΟΣ",370
"141952"," Δεν έχετε το λόγο, κύριε συνάδελφε. Αυτά τα διευκρίνισα εγώ, κύριε συνάδελφε. Δεν χρειάζεται να αναφερθείτε και εσείς. 
Το λόγο έχει ο κύριος Υπουργός.
Ορίστε, κύριε Υπουργέ, έχετε το λόγο για δέκα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"141953"," Ευχαριστώ, κύριε Πρόεδρε.
 Κυρίες και κύριοι συνάδελφοι, η θάλασσα είναι η πηγή της ζωής μας. Οι αλύγιστες, οι ατρόμητες ελληνικές ψυχές της ελληνικής ναυτοσύνης διεθνοποίησαν την οικονομία, προώθησαν την κοινωνική και οικονομική ανάπτυξη της χώρας και προσέθεσαν διεθνές κύρος.
Κανείς δεν μπορεί να αμφισβητήσει την εθνική μας υπεροχή στις θάλασσες του κόσμου. Με το αστείρευτο καύσιμο της ναυτικής μας παράδοσης και τώρα με την αποκατάσταση της σταθερότητας στην εθνική βάση φιλοδοξούμε και μπορούμε να πλεύσουμε με ασφάλεια στην ανάπτυξη που τόσο έχει ανάγκη η χώρα. 
Αυτός είναι και ο λόγος για τον οποίο ο Πρωθυπουργός «με το μυαλό και την καρδιά», όπως μας είπε προχθές, αποφάσισε την επανίδρυση του Υπουργείου Ναυτιλίας και Αιγαίου και την επανασύνδεσή του με το ιστορικό Λιμενικό Σώμα, μια απόφαση που δικαιώνεται και από την Ευρωπαϊκή Επιτροπή, η οποία σημειώνει ότι η Ελλάδα, προκειμένου να αξιοποιήσει πλήρως το θαλάσσιο δυναμικό της, αλλά και να εκμεταλλευθεί τις ευκαιρίες της θαλάσσιας ανάπτυξης πρέπει να αναπτύξει την κατάλληλη διοικητική δομή για τη ναυτιλία. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Σας διαβεβαιώνω –και κυρίως τους Πειραιώτες συναδέλφους- ότι στον Πειραιά, το πρώτο λιμάνι της χώρας που πρώτοι εποίκισαν Χιώτες και Υδραίοι έμποροι και ναυτικοί –μετά ήρθαν οι Μανιάτες- εμείς θα κάνουμε ό,τι είναι ανθρωπίνως δυνατό για να ανταποκριθούμε σε αυτήν την κορυφαία εθνική πρόκληση που ισχυροποιεί τη χώρα διεθνώς, αναπτύσσει την οικονομία, στηρίζει την κοινωνία και τους ξεχασμένους νησιώτες. 
Αισθάνομαι τιμή για την εμπιστοσύνη του Πρωθυπουργού στο πρόσωπό μου, αλλά και δέος για τις δυνατότητες που ανοίγονται μπροστά μας. Θα αξιοποιήσουμε όλες τις δυνατότητες προς όφελος όλων των Ελλήνων. Έχουμε πλήρη επίγνωση ότι αυτό δεν είναι εύκολο. 
Οι μέχρι πρόσφατα πρωτόγνωροι πειραματισμοί έσπειραν δυσπιστία και απογοήτευση σε όλο τον κλάδο. Η ώρα της ελπίδας και της εμπιστοσύνης φτάνει, δεν έφτασε ακόμα, αρκεί να κάνουμε δυο πράγματα: Να διαγνώσουμε τα προβλήματα σωστά, χωρίς να υπολογίζουμε το πολιτικό κόστος και να δώσουμε αποτελεσματικές λύσεις, αξιοποιώντας σωστά την κοινωνική και αναπτυξιακή σκοπιμότητα κάθε μιας από αυτές τις λύσεις. Μόνο έτσι μπορούμε να αλλάξουμε δημιουργικά. Μόνο με αυτόν τον τρόπο θα πορευθώ στον Πειραιά.
Στην κατεύθυνση αυτή, καλώ κι από αυτό το Βήμα, όλους τους θεσμικούς φορείς της ναυτιλιακής οικογένειας σε συστράτευση με συλλογική συνειδητοποίηση της παρούσας κατάστασης και των προοπτικών που διανοίγονται μπροστά μας. Για το σκοπό αυτό θα εργαστώ σκληρά από τη δεδομένα προσωρινή μου θέση. Και είμαι βέβαιος μαζί με όλους τους εμπλεκόμενους ότι θα προετοιμάσουμε τις αλλαγές. 
Ο ανταγωνισμός, κυρίες και κύριοι συνάδελφοι, δεν είναι μεταξύ μας, ούτε μεταξύ των φορέων του κλάδου. Ο ανταγωνισμός είναι με τη διεθνή συγκυρία, με τα προβλήματα και με το χρόνο, το χρόνο που πρακτικά είναι ανύπαρκτος.Έντιμα και ανοιχτά θα συμφωνήσω με το πλαίσιο και τις ενέργειες για να πετύχουμε κοινούς, εθνικούς, αναπτυξιακούς και περιφερειακούς στόχους. 
Βασική προϋπόθεση για όλα αυτά είναι η ενεργοποίηση, η αναβάθμιση και η βέλτιστη αξιοποίηση του συνόλου του ανθρώπινου δυναμικού του Υπουργείο Ναυτιλίας και Αιγαίου. Αυτό θα γίνει στο πλαίσιο μιας κατάλληλης οργανωτικής δομής και μιας αποτελεσματικής διοίκησης της λειτουργίας του Υπουργείου. Κάθε λέξη έχει την αξία της. Είναι, άλλωστε, γνωστές σε όλους οι αλλοπρόσαλλες επιλογές των τελευταίων ετών και οι επιπτώσεις τους σε κάθε επίπεδο. 
Πρώτη μας δουλειά, που ήδη έχει ξεκινήσει, είναι να συμμαζέψουμε, να ανασυγκολλήσουμε –αν θέλετε- τα κομμάτια του Υπουργείου, τα οποία τα βρήκα σε επτά διαφορετικά σημεία στην Κυβέρνηση και να προετοιμάσουμε τη νέα αυτή δομή συνδυάζοντας την αποτελεσματικότητα με την εξοικονόμηση πόρων. 
Το Υπουργείο Ναυτιλίας και Αιγαίου θα δημοσιεύει ετήσιο απολογισμό του έργου του καθώς και τον ετήσιο ισολογισμό εσόδων-εξόδων και από του χρόνου θα δημοσιεύει και τον προγραμματισμό του. 
Ακολούθως, κύριοι συνάδελφοι, θα αναφερθώ διεξοδικά στα κρίσιμα θέματα που θέλω να σας παρουσιάσω, τα οποία τα έχω ομαδοποιήσει σε πέντε ενότητες αλληλένδετες αλλά μη ιεραρχημένες. Πάνω απ’ όλα θέλω να σας ανακοινώσω ότι θα καταβάλω κάθε δυνατή προσπάθεια για την άμεση μηχανοργάνωση του Υπουργείου ως αποκλειστικό εργαλείο διαφάνειας και αποτελεσματικότητας, αλλά και για την οργανωμένη νομική υποστήριξη. Το νομικό έργο είναι τεράστιο και ένα κλασσικό Υπουργείο, ένα κλασσικό δημόσιο με τις σημερινές του δομές δεν μπορεί να το βγάλει πέρα. 
Η πρώτη, λοιπόν, ενότητα από αυτές τις πέντε αφορά τη ναυτιλία, την ακτοπλοΐα και την ασφάλεια της ναυσιπλοΐας. Η πρωτοπόρος ναυτιλία, βασικός πυλώνας της οικονομίας μας, είναι ένας πλήρως διεθνοποιημένος κλάδος με ιστορικά και σύγχρονα παραδείγματα ιδιωτικής πρωτοβουλίας, που παράγει εισόδημα για τη χώρα και επιδεικνύει σε σημαντικό βαθμό την κοινωνική του ευθύνη, διαψεύδοντας τρανταχτά ορισμένες πολιτικές και ιδεολογικές ιδεοληψίες, αλλά και αγκυλώσεις. 
Θα αναφερθώ σε τρεις αγκυλώσεις: Πρώτον, η ελληνική ναυτιλία καταλαμβάνει την πρώτη θέση στην παγκόσμια κατάταξη και ελέγχει το 15% της παγκόσμιας χωρητικότητας. Δεύτερον, η ελληνική σημαία καταλαμβάνει την έβδομη θέση στην παγκόσμια κατάταξη. Τρίτον, στην παροχή ναυτιλιακών υπηρεσιών του ευρύτερου ναυτιλιακού τομέα απασχολούνται περίπου διακόσιες χιλιάδες εργαζόμενοι. Δεν επιτρέπεται να προσβλέπουμε μόνο στη διατήρηση αυτών των επιδόσεων. 
Σημειώνω το εξής : Μεταξύ 2010 και 2011 ο ελληνόκτητος στόλος αυξήθηκε. Τα υπό ελληνικής σημαίας, όμως, πλοία μειώθηκαν. Επομένως, προφανής στόχος είναι η περαιτέρω διεύρυνση της ελκυστικότητας της ελληνικής σημαίας, του ελληνικού νηολογίου και της Ελλάδας ως τόπου εγκατάστασης ναυτιλιακών εταιριών σε όλο το φάσμα της ναυτιλίας. 
Κατ’ αρχάς, θα εγγυηθούμε τη σταθερότητα και τη διαχρονικότητα του συνταγματικού και νομικού πλαισίου που διέπει τη ναυτιλία με διττό στόχο: Την ενίσχυση της ελληνικής σημαίας και την προσέλκυση ναυτιλιακών κεφαλαίων. 
Είμαστε δε αποφασισμένοι να προχωρήσουμε άμεσα σε μία νέα, ευέλικτη οργάνωση στο πρότυπο της υπηρεσίας μίας στάσης για την εξάλειψη της γραφειοκρατίας και την αποτελεσματική παροχή υπηρεσιών σε όλο το φάσμα της ναυτιλίας.
Για τον Πειραιά, την εθνική μας βάση, εκεί όπου χτυπάει η καρδιά της ναυτιλίας, στόχος μας είναι η προσέλκυση και η ανάπτυξη υπηρεσιών. Θα εξετάσουμε επίσης τις παραμέτρους για μακροπρόθεσμη –το υπογραμμίζω αυτό- μεταφορά των Ποσειδωνίων, της μεγαλύτερης ναυτιλιακής εκδήλωσης σε παγκόσμιο επίπεδο στον Πειραιά.
Με τις πρωτοβουλίες που θα αναλάβουμε θα στείλουμε ένα ηχηρό μήνυμα στην ελληνική ναυτιλιακή κοινότητα ότι η χώρα υπολογίζει και επενδύει σε αυτήν. 
Επιπλέον, θα επιδιώξουμε έναν έντιμο και ανοιχτό διάλογο με τους εκπροσώπους της με έναν επιπλέον στόχο: Την ισχυρότερη σύνδεση των κεφαλαίων τους με την εθνική οικονομία, αλλά και την περαιτέρω απορρόφηση του ναυτικού δυναμικού της χώρας μας για την αναχαίτιση της ανεργίας στη στεριά.
Οφείλουμε, επίσης, να προωθήσουμε και να αναπτύξουμε ισχυρή ναυτιλιακή διπλωματία. Στο πλαίσιο αυτό μεγάλη σημασία έχει η εκπροσώπηση της χώρας στους διεθνείς ναυτιλιακούς οργανισμούς, για την προάσπιση των συμφερόντων της, τη συνέχιση διεθνών συμμαχιών αλλά και τη διαμόρφωση νέων που να ταιριάζουν και με τις άλλες πολιτικές μας.
Θα επιδιώξουμε, επίσης, τη διατήρηση πλαισίου στην Ευρωπαϊκή Ένωση το οποίο να διασφαλίζει την ανταγωνιστικότητα του κοινοτικού και εθνικού νηολογίου και τη δυνατότητα απασχόλησης Ελλήνων ναυτικών στα πλοία μας.
Παράλληλα, σε επίπεδο IMO θα επιδιώξουμε τη διαμόρφωση νομοθετικού πλαισίου για το θαλάσσιο περιβάλλον και την ασφάλεια της ναυσιπλοΐας, ένα πλαίσιο το οποίο να εξασφαλίζει ίσους όρους δραστηριοποίησης διεθνώς. Στο σημείο αυτό προτάσσω την εναρμόνιση με τις διεθνείς συμβάσεις και την εκπλήρωση των κοινοτικών μας υποχρεώσεων και την ανάδειξη στην Ευρωπαϊκή Ένωση της σημαντικότητας των προβλημάτων που αντιμετωπίζει η ναυτιλία σε παγκόσμιο επίπεδο, όπως η πειρατεία και η απλούστευση των διοικητικών διαδικασιών.
Θα είμαστε, επίσης, σε στενή επαφή με την Κυπριακή Προεδρία και παράλληλα, από τώρα θα προετοιμάσουμε την Ελληνική Προεδρία η οποία έρχεται το πρώτο εξάμηνο του 2014.
Δεύτερο θέμα είναι η ακτοπλοΐα. Η ακτοπλοΐα βρίσκεται σε κρίσιμη φάση, οριακή θα έλεγα. Η διασφάλιση της εδαφικής συνέχειας της χώρας επιτρέπει και ανάλογα ενισχύει την περιφερειακή ανάπτυξη, αλλά και την εφαρμογή νησιωτικής πολιτικής. Παρ’ όλο που ο στόλος αναβαθμίστηκε την τελευταία δεκαετία, οι εταιρείες σήμερα αντιμετωπίζουν σοβαρότατη κρίση. Μεταξύ άλλων, η κρίση αυτή αποδίδεται στην ύφεση, αλλά και στις αυξημένες διεθνείς τιμές των καυσίμων.
Επίσης, η έλλειψη πιστωτικών κανόνων κατά το παρελθόν εμφανίζεται για ορισμένες εταιρείες σήμερα ως απειλή. Αυτονόητοι στόχοι είναι η εξυπηρέτηση των πάγιων μεταφορικών αναγκών και του τουρισμού, καθώς και η καθιέρωση κανόνων που προάγουν τον ανταγωνισμό και διαμορφώνουν ευνοϊκό επενδυτικό περιβάλλον. Η προσπάθειά μας θα επικεντρωθεί στον εξορθολογισμό του θεσμικού πλαισίου, καθώς και του δικτύου με βάση πραγματικές ανάγκες.
Στην ακτοπλοΐα ουσιαστικό ρόλο έχει, επίσης, η βελτίωση της λειτουργίας του κλάδου ελέγχου εμπορικών πλοίων. Θα δώσουμε λύσεις στα μεγάλα προβλήματα της ακτοπλοΐας, αλλά δεν θα ξεχάσουμε και τα μικρά, αυτά που ταλανίζουν την καθημερινότητα του νησιώτη.
Τρίτο θέμα: Ασφάλεια ναυσιπλοΐας. Θα δώσουμε έμφαση στο Εθνικό Κέντρο Παρακολούθησης Θαλάσσιας Κυκλοφορίας και στην Υπηρεσία Διερεύνησης Ναυτικών Ατυχημάτων. Υπάρχουν στρατηγικές επιλογές. Στη βάση του επιτυχημένου μοντέλου συνεργασίας όλων των Σωμάτων και υπηρεσιών ασφαλείας κατά το διάστημα των Ολυμπιακών Αγώνων, το Λιμενικό Σώμα θα εξακολουθήσει να συνεργάζεται και να συμμετέχει σε κοινές διεθνείς δράσεις και αποστολές.
Επίσης, θεωρώ σκόπιμο να αναφερθώ και στον τομέα της θαλάσσιας αστυνόμευσης, όπου αναπτύσσεται τώρα η εφαρμογή ενός ολοκληρωμένου σχεδίου αστυνόμευσης και ελέγχου των θαλασσίων συνόρων, της υφαλοκρηπίδας και της ΑΟΖ από τη στιγμή που θα ανακηρυχθεί, καθώς και των περιοχών γύρω από τις μόνιμες ή προσωρινές εγκαταστάσεις εξόρυξης υδρογονανθράκων.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"141954"," Κύριε Υπουργέ, παρακαλώ ολοκληρώστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141955"," Κύριε Πρόεδρε, επειδή είναι νεοσύστατο το Υπουργείο Ναυτιλίας, δώστε μας την ανοχή σας.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"141956"," Όλα «επειδή» είναι.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141957"," Είναι πολλοί οι στόχοι, θα προσπαθήσω να συνοψίσω.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"141958"," Θα ήθελα να σας παρακαλέσω να συντομεύσετε για να μιλήσουν όσο το δυνατόν περισσότεροι συνάδελφοι.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141959"," Αρωγός μας σε όλα αυτά είναι το ιστορικό Λιμενικό Σώμα που ιδρύθηκε με ένα διττό σκοπό, να προάγει την εμπορική ναυτιλία, αλλά και να ασκεί την αστυνόμευση των θαλασσίων συνόρων. Το Λιμενικό Σώμα επέστρεψε στο Υπουργείο. Ενιαία πλέον και συγκροτημένα θα εκπληρώνει τη διπλή αποστολή του.
Μια δεύτερη ενότητα είναι η λιμενική πολιτική και η ανάπτυξη. Πρώτο θέμα είναι ο θαλάσσιος τουρισμός. Με κατάλληλο στρατηγικό σχεδιασμό και ειδικό θεσμικό πλαίσιο μπορούμε να αναδείξουμε την Ελλάδα σε παγκόσμιο κέντρο θαλάσσιου τουρισμού. Αυτό θα γίνει με νέες χρηματοοικονομικές και αναπτυξιακές τεχνικές. Θα εκμεταλλευτούμε το συγκριτικό μας πλεονέκτημα, αλλά και το νησιωτικό πλούτο της χώρας. Πρόκειται για την επανάσταση του αυτονόητου, όπως είχε πει ο Αντώνης Σαμαράς, η οποία μπορεί να επεκταθεί και στην αυτονόητη, επίσης, ανάπτυξη δικτύου μαρίνων σε συνδυασμό με τουριστικά καταφύγια και αγκυροβόλια.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"141960"," Ευχαριστούμε, κύριε Υπουργέ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141961"," Κύριε Πρόεδρε, δύο λόγια για το Ναυτικό Απομαχικό Ταμείο και τον Οίκο Ναύτου.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"141962"," Θα σας δοθεί η ευκαιρία και άλλες φορές να τα πείτε αυτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141963"," Θα κλείσω με αυτό.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"141964"," Παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141965"," Η τρίτη ενότητα της παρέμβασής μου αφορά στους ναυτικούς. Τα δομικά προβλήματα του ΝΑΤ και του Οίκου Ναύτου οδήγησαν σε τραγικά αδιέξοδα. 
Κύριοι συνάδελφοι, σε συνεννόηση με τους συναρμόδιους Υπουργούς θα επιδιώξουμε να προσφέρουμε συνολικές υπηρεσίες μέσω του Οίκου Ναύτου, ιδίως στις περιοχές όπου παραδοσιακά υπάρχουν μεγάλες συγκεντρώσεις ναυτικών. 
Για τη ναυτική εργασία –και κλείνω- σύγχρονη ναυτιλία χωρίς πολιτισμένες συνθήκες και όρους ναυτικής εργασίας δεν νοείται. Όμως αυτά δεν επιτυγχάνονται ούτε με κλειστά λιμάνια ούτε με άδεια ναυπηγεία.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"141966"," Ευχαριστούμε, κύριε Υπουργέ.
Το λόγο έχει η Βουλευτής των Ανεξαρτήτων Ελλήνων κ. Σταυρούλα Ξουλίδου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141967"," Κύριε Πρόεδρε, κυρίες και κύριοι συνάδελφοι, εκλέχθηκα στη Β΄ Περιφέρεια Θεσσαλονίκης και θεωρώ μεγάλη τιμή μου που βρίσκομαι σε αυτό εδώ το Βήμα για να εκπροσωπήσω τους συντοπίτες μου που με εμπιστεύτηκαν και με έστειλαν στο ελληνικό Κοινοβούλιο. Είναι χρέος μου να αναφέρω τα βασικά προβλήματα της περιοχής μου και να εστιάσω στα σημαντικότερα. 
Ξεκινώντας από την υπανάπτυξη και την έλλειψη υποδομών μαζί με την ανεργία που μαστίζει τους ανθρώπους της περιφέρειας και προχωρώντας στην καθυστέρηση μεγάλων έργων υποδομής και ανυπαρξίας παροχής υγειονομικών υπηρεσιών, καθώς και σχολικών κτηρίων, νομίζω πως περιγράφω σε γενικές γραμμές την ήδη βαλτωμένη υπάρχουσα κατάσταση.
Επίσης, λόγω ειδικών καιρικών συνθηκών, η Βόρεια Ελλάδα και συγκεκριμένα το Κιλκίς, η ορεινή Χαλκιδική και όλος ο Νομός Θεσσαλονίκης το χειμώνα θα έχουν να αντιμετωπίσουν επιπλέον και τη δραματική αύξηση του πετρελαίου θέρμανσης μαζί με την άδικη διακοπή του ηλεκτρικού ρεύματος, λόγω της μη καταβολής του χαρατσιού που επέβαλε η μνημονιακή Κυβέρνηση. Τι θα γίνει, κύριοι, με αυτούς τους ανθρώπους που όχι μόνο έχασαν τις δουλειές τους, αλλά θα βρεθούν αντιμέτωποι και με το δριμύ χειμώνα;
Ο ανελέητος πόλεμος ξεκίνησε από διετίας εναντίον των Ελλήνων φορολογουμένων και θύματα της πρωτοφανούς φοροκαταιγίδας είναι οι Έλληνες φορολογούμενοι που βιώνουν με θεαματικό τρόπο τη δραματική οικονομική κατάσταση. Θα πρέπει να επισημάνουμε ότι δύο στους τρεις φορολογούμενους που παραλαμβάνουν σημειώματα φόρου εισοδήματος, καλούνται να πληρώσουν εξοντωτικά χαράτσια που αδυνατούν να καταβάλουν. Δεν αρκεί αυτό, αλλά απειλούνται με κατασχέσεις σπιτιών και ποινικές διώξεις. Οι προϊστάμενοι των οικονομικών εφοριών εκφράζουν φόβο ότι θα δημιουργηθεί μια νέα γενιά οφειλετών του δημοσίου. 
Είναι χαρακτηριστικό ότι εξαιτίας των μειώσεων στα αφορολόγητα όρια και των αυξήσεων στους φορολογικούς συντελεστές, τη νύφη θα την πληρώσουν οι νοικοκύρηδες και οι οικογενειάρχες και μάλιστα, πολύτεκνοι που έκαναν το έγκλημα να φέρουν στον κόσμο πολλά Ελληνόπουλα, γιατί για τους ειδήμονες του νέου φορολογικού συστήματος το να έχει κανείς πολλά παιδιά αποτελεί τεκμήριο.
Θα ήθελα να σταθώ σε μια είδηση που μας δείχνει το μέγεθος της σύγχρονης αναίμακτης γενοκτονίας του Έθνους μας. Είναι ανατριχιαστικά τα τελευταία απογραφικά στοιχεία που δείχνουν μια Ελλάδα να έχει χάσει μέσα στην τελευταία δεκαετία ένα εκατομμύριο Έλληνες και να είναι δημογραφικά η χειρότερη περίοδος από το 1940. Το σχέδιο εξόντωσης και αφανισμού των Ελλήνων άρχισε πολλά χρόνια πριν και ολοκληρώνεται στις μέρες μας. Δεν ξέρω τις επιβουλές και τις ευθύνες των έξωθεν παραγόντων, αλλά κατηγορώ τους εγχώριους πολιτικούς ειδικά των κομμάτων εξουσίας, οι οποίοι ως σήμερα εθελοτυφλούν και τηρούν σιγή ιχθύος για αυτό το μεγάλο εθνικό θέμα.
Αντίθετα, με τους μνημονιακούς νόμους φαίνεται να επιδιώκεται η επικείμενη αναίμακτη γενοκτονία της φυλής μας, η οποία δείχνει να συρρικνώνεται και να οδεύει προς την εξαφάνιση στο εγγύς μέλλον. Η εξαθλίωση που ζει ο Έλληνας σήμερα καθιστά το θεσμό της οικογένειας αποτρεπτικό για τους νέους ανθρώπους, οι οποίοι προβληματισμένοι δεν ρισκάρουν να τεκνοποιήσουν, αφού δυσκολεύονται να ζήσουν ακόμα και οι ίδιοι.
Είναι γνωστό ότι εδώ και καιρό έπαψε να υποστηρίζεται από την πολιτεία η πολύτεκνη οικογένεια, ενώ η φυγή στο εξωτερικό νέων ανθρώπων προς αναζήτηση καλύτερης τύχης μας καθιστά μέρα με τη μέρα έθνος γερόντων. Σε συνδυασμό μάλιστα με την ανεξέλεγκτη και σκόπιμη, κατά τη γνώμη μου, λαθρομετανάστευση θα μας καταστήσει σύντομα μειονότητα μέσα στην ίδια μας την πατρίδα.
Εν κατακλείδι, τα χαράτσια οδηγούν τα νοικοκυριά σε πλήρη οικονομική ασφυξία. Σε μία περίοδο όπου οι μισθοί συρρικνώνονται, η ανεργία καλπάζει, πολλοί συμπατριώτες μας δεν θα είναι σε θέση να εξασφαλίσουν ούτε τα απαραίτητα προς το ζην. Το πιο εφιαλτικό σενάριο είναι για όσους δεν θα μπορούν να πληρώσουν τους υπέρογκους φόρους και θα βρίσκονται σε μόνιμη βάση αντιμέτωποι με κατασχέσεις στα εισοδήματα και στα περιουσιακά τους στοιχεία. 
Η νέα συγκυβέρνηση που προήλθε μετά τη 17η Ιουνίου έχει ηθικό χρέος να αντιμετωπίσει με ανθρώπινο και ευνοϊκό τρόπο τα προβλήματα των επιβαρυμένων νοικοκυριών και όχι μόνο να τα ανακουφίσει από το τεράστιο βάρος που έχουν κληθεί να σηκώσουν. Είναι προφανές πως το δημόσιο δεν θα μπορέσει να εισπράξει τις οφειλές με δεδομένο ότι ουκ αν λάβεις παρά του μη έχοντος. 
Πέραν της αύξησης των αφορολογήτων και της μείωσης των συντελεστών, για τις οποίες ήδη έχει υπάρξει δέσμευση, επιβάλλεται να καταργηθούν τα χαράτσια και να ρυθμιστεί το θέμα των οφειλών ώστε και στον κόσμο να δοθεί ανάσα και το κράτος να καταφέρει να εισπράξει έσοδα. 
Κυρίες και κύριοι, η κατάσταση είναι πολύ σοβαρή έως επικίνδυνη και χρειάζονται μέτρα που θα έπρεπε να είχαν ληφθεί από χθες γιατί το σήμερα φαντάζει να είναι πολύ αργά, ενώ σίγουρα δεν θα υπάρχει αύριο.
Από την παράταξη των Ανεξάρτητων Ελλήνων μου ανατέθηκε η αρμοδιότητα του Υπουργείου Παιδείας και Θρησκευμάτων, Πολιτισμού και Αθλητισμού. Για ποια παιδεία να μιλήσω και τι σχέδια επί χάρτου να κάνουμε αν δεν υπάρχουν παιδιά στην Ελλάδα; Αν συνεχιστεί αυτή η ανθελληνική πολιτική που σφαγιάζει την ελληνική οικογένεια, εκμηδενίζει τα όνειρα των παιδιών μας, δεν θα έχουμε το δικαίωμα να μιλάμε εξ ονόματος των νέων. 
Ως εκ τούτου δεν μπορώ να δώσω ψήφο εμπιστοσύνης σε μια συγκυβέρνηση καταστροφής, φόβου, ισοπέδωσης, σε μια συγκυβέρνηση που ξεπουλάει το αύριο των παιδιών μας.
Ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)","ΣΤΑΥΡΟΥΛΑ ΞΟΥΛΙΔΟΥ",375
"141968"," Ευχαριστούμε πολύ.
Το λόγο έχει ο Υπουργός Υγείας κ. Ανδρέας Λυκουρέντζος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141969"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, πριν εισέλθω στην εισήγησή μου θεωρώ υποχρέωσή μου να κάνω ορισμένες πολιτικές αναφορές και ως Υπουργός και ως Γραμματέας του κόμματος της Νέας Δημοκρατίας.
Οι ακρότητες, τα ψεύδη και η δημαγωγία δεν μπορούν, από όπου κι αν εκφράζονται να πλήξουν τον Πρωθυπουργό της χώρας, κ. Αντώνη Σαμαρά. Είναι πρακτικές που ανήκουν στο παρελθόν, δεν έχουν θέση στο σήμερα και δεν ταιριάζουν με τον αγώνα που κάνει η χώρα για να κερδίσουμε το μέλλον. Επιπροσθέτως, δεν εξυπηρετούν τέτοιες αναφορές τα συμφέροντα της χώρας, αντιθέτως, εξυπηρετούν εκείνους οι οποίοι επιδιώκουν η Ελλάδα να είναι μία αδύναμη χώρα.
Σε ό,τι αφορά τη θέση της κ. Παπαρήγα, τη διαβεβαιώνω ότι η ελληνική Κυβέρνηση και εμείς ως Νέα Δημοκρατία, πιστεύουμε, εννοούμε και υπερασπιζόμαστε την ισονομία και ισοπολιτεία. 
Τρίτη παρατήρηση η οποία αφορά μια γενικότερη ατμόσφαιρα, η οποία επιχειρείται και πάλι να διαμορφωθεί στη χώρα: ότι υπάρχουν μαγικές συνταγές ευτυχίας, ότι χωρίς να μπαίνει κανείς στον κόπο να εξηγήσει για τις θέσεις του και τις προτάσεις του, από πού θα εξευρεθούν οι πόροι για να χρηματοδοτηθούν, προτείνεται στην ελληνική κοινωνία να μετατρέψουμε την οικονομία και την πολιτεία σε μια χώρα νεοκομμουνιστική, η οποία δεν θα είναι και σε θέση να επιβιώσει.
Με την ευκαιρία να κάνω και ορισμένες πολύ σύντομες αναφορές σε θέσεις οι οποίες διατυπώθηκαν σχετικά με την εξωτερική πολιτική.
Είναι ξεκάθαρο ότι η ελληνική Κυβέρνηση και ο Υπουργός Εξωτερικών κατεδίκασε τη στάση των Σκοπίων σε ό,τι αφορά την ελληνική πρόταση και την ονομασία για «erga omnes». Ομοίως έχουμε αντισταθεί και καταδικάσει την όποια προσπάθεια εξομοίωσης και εξίσωσης του Οικουμενικού Πατριαρχείου με τον μουφτή.
Σε ό,τι αφορά το κυπριακό, καταδικάσαμε κατηγορηματικά τη στάση των Τουρκοκυπρίων και της γείτονας χώρας.
Σε ό,τι αφορά την υπόθεση της ψήφου των ομογενών, θυμίζω ότι η Νέα Δημοκρατία από το παρελθόν έχει πάρει την πρωτοβουλία για νομοθετική ρύθμιση και θα επιμείνουμε και στο μέλλον. 
Έρχομαι στα θέματα του Υπουργείου Υγείας του οποίου έχω τη τιμή μαζί με τους συναδέλφους μου τον κ. Σαλμά και την κ. Σκοπούλη να συγκροτούμε την πολιτική ηγεσία. 
Παραλάβαμε το Υπουργείο στη δυσμενέστερη καμπή της σύγχρονης ιστορίας του όπως και το Εθνικό Σύστημα Υγείας. Αυτή η δυσμενέστερη καμπή αφορά και τον τόπο και γι αυτό γνωρίζουμε ότι η μακρά και έντονη οικονομική κρίση και το τεράστιο χρέος, τα συνακόλουθα κρίσιμα δημοσιονομικά προβλήματα δυσχεραίνουν τις συνθήκες κάτω από τις οποίες καλούμεθα να υπηρετήσουμε το δημόσιο συμφέρον. Περιορίζουν τις δυνατότητες μας και καθιστούν καθοριστικής σημασίας τις επιλογές μας για το μέλλον.
Είμαστε αποφασισμένοι να επιβάλουμε τις διαρθρωτικές αλλαγές στην υγεία, διασφαλίζοντας την ποιότητα των παρεχόμενων υπηρεσιών και εξασφαλίζοντας τη βιωσιμότητα του συστήματος για τις επόμενες δεκαετίες. Ένα σύστημα προβληματικό μετατρέπεται σε ορθολογικό σύστημα στην οργάνωση, στη λειτουργία, στη χρηματοδότησή του.
Αξίζει εδώ να αναφέρω ότι θα αξιοποιήσουμε το νομοθετικό πλαίσιο το οποίο μας κληροδότησε η προηγούμενη πολιτική ηγεσία. Θέλω να επισημάνω τη συμβολή του τέως Υπουργού και συναδέλφου κ. Λοβέρδου.
Θέλω, επίσης, να επισημάνω ότι στην προσπάθεια να υλοποιήσουμε τις διαρθρωτικές αλλαγές, να ανταποκριθούμε στις δεσμεύσεις τις οποίες έχει αναλάβει η χώρα, χρειάζονται όχι μόνο τα εργαλεία πολιτικής, αλλά χρειάζεται να μεταρρυθμίσουμε και το ίδιο το Υπουργείο και τους οργανισμούς του. Να μετατρέψουμε σε επιτελικό, καθοδηγητικό όργανο τις υπηρεσίες του Υπουργείου, οι οποίες θα συμβάλλουν στην καλύτερη παροχή υπηρεσιών υγείας αλλά και στον περιορισμό της σπατάλης των δημοσίων πόρων.
Ξεκαθαρίζω, άχρηστες και αντιπαραγωγικές γραφειοκρατικές πρακτικές δεν έχουν πλέον θέση στο Υπουργείο. Θα ολοκληρωθούν οι διαδικασίες συγχώνευσης και λειτουργικής ενσωμάτωσης των μονάδων υγείας και των φορέων όπως ήδη έχουν δρομολογηθεί. 
Θα ήθελα την προσοχή σας σε αυτό το σημείο. Είναι κρίσιμης σημασίας η δέσμευσή μας για τη μείωση της φαρμακευτικής δαπάνης κατά 1 δισεκατομμύριο ευρώ εντός του 2012. Δεν πρέπει να υπερβούμε τα 2,880 δισεκατομμύρια ευρώ. 
Εδώ ακούγονται τα εύκολα επιχειρήματα ότι δήθεν επιθυμούμε να αφήσουμε τους πολίτες χωρίς φάρμακο. Μην αποδέχεστε εύκολα αυτού του είδους την επιχειρηματολογία. Να σκεφτούμε όμως γιατί πρέπει να μειώσουμε τη φαρμακευτική δαπάνη. Η φαρμακευτική δαπάνη είναι 240 εκατομμύρια ευρώ το μήνα. Το 2005 η φαρμακευτική δαπάνη ήταν 2,87 δισεκατομμύρια ευρώ. Το 2009 η ετήσια φαρμακευτική δαπάνη ήταν 5,2 δισεκατομμύρια ευρώ. Ερχόμαστε σήμερα να επιστρέψουμε στα επίπεδα του 2005. Δεν είναι τόσο αθώα αυτή η αύξηση του παρελθόντος. 
Επειδή δέχομαι ότι όλοι μας σεβόμαστε το δημόσιο χρήμα θα πρέπει να είμαστε εξαιρετικά επιφυλακτικοί στην εύκολη κριτική και σε αυτήν την επιχειρηματολογία από όπου διαμορφώνεται και εκπορεύεται.
Έχουμε ορισμένα εργαλεία πολιτικής: την ηλεκτρονική συνταγογράφηση, τη διεύρυνση της αγοράς των γενοσήμων, τη συνταγογράφηση με βάση τη δραστική ουσία. Ξέρουμε ότι αυτή η πολιτική δεν μπορεί να εφαρμοστεί πλήρως από τη μία μέρα στην άλλη. Και ζητήματα τεχνολογίας αντιμετωπίζουμε και προβλήματα σε ό,τι αφορά την υλοποίηση της. Ξέρουμε όμως ότι συναντά και αντιδράσεις. Αλλά θα επιμείνουμε γιατί αποτελεί τη μόνη ασφαλή επιλογή για να μειώσουμε τη φαρμακευτική δαπάνη. 
Τις επόμενες μέρες θα συζητήσω με τους εκπροσώπους των φορέων της αγοράς υγείας. Να ξέρετε ότι θα τους μιλήσουμε ειλικρινά και έντιμα. Περιμένουμε από αυτούς τη θετική τους ανταπόκριση. 
Στη σημερινή Ελλάδα οι πάντες πρέπει να καταλάβουμε ότι ο περιορισμός των δαπανών μπορεί να οδηγήσει στη βιωσιμότητα του συστήματος. Αντιθέτως, η αυθαίρετη επιβολή επιδιώξεων και συμφερόντων οδηγεί με μαθηματική ακρίβεια στην κατάρρευση του συστήματος. Δεν πιστεύω ότι υπάρχει Ελληνίδα και Έλληνας Βουλευτής που να φαντάζεται ότι η Ελλάδα θα έχει ένα σύστημα υγείας το οποίο δεν θα μπορεί να λειτουργήσει.
Με τον ίδιο τρόπο και την ίδια αποφασιστικότητα θα αντιμετωπιστούν τα προβλήματα του ΕΟΠΥΥ. Ο ρόλος του είναι επιτελικός, ρυθμιστικός, διαπραγματευτικός και ελεγκτικός. Αποτελεί το βραχίονα της ασκούμενης πολιτικής του Υπουργείου Υγείας και οι φιλοδοξίες μας γι’ αυτόν τον Οργανισμό είναι αυξημένες. Επίσης, είναι αναγκαία η λειτουργική διασύνδεση με όλους τους φορείς του συστήματος υγείας και αυτό ισχύει για τον ΕΟΦ, το ΚΕΕΛΠΝΟ, το ΚΕΣΥ, όπως επίσης σημαντικός είναι ο ρόλος και άλλων φορέων, όπως ο ΟΚΑΝΑ, το ΕΚΕΠΥ, το ΕΚΑΒ, το ΣΕΥΠ -το Σώμα Επιθεωρητών Υγείας- και ο Εθνικός Οργανισμός Μεταμοσχεύσεων.
Η δεύτερη κρίσιμη μάχη από την πολιτική ηγεσία, από την Κυβέρνηση, από όλους μας πρέπει να δοθεί στον περιορισμό της δαπάνης και της σπατάλης δημοσίου χρήματος στη λειτουργία των νοσοκομείων. Θα υπάρξουν αυστηρές διαδικασίες αξιολόγησης. Η αξιολόγηση δεν θα αφορά μόνο αν υπάρχει δαπάνη για το φάρμακο ή για την προμήθεια άλλων νοσοκομειακών υλικών. Θα εξεταστεί και η παραγωγικότητα και η ποιότητα και η ποσότητα των περιστατικών που εξυπηρετήθηκαν με τους συγκεκριμένους οικονομικούς πόρους. 
Έχουμε τη δυνατότητα να αξιοποιήσουμε διαδικασίες που εμπεριέχουν θεσμοί, όπως το Παρατηρητήριο Τιμών, ή οι πληρέστερες διαδικασίες εκπόνησης και παρακολούθησης των προϋπολογισμών και η υποχρεωτική εκπόνηση ισολογισμών και απολογισμών των νοσοκομείων. Για όλα αυτά χρειαζόμαστε την αξιοποίηση των δυνατοτήτων που μας προσφέρει η τεχνολογία. Προχωρούμε σε διασυνδέσεις μεταξύ των δυνατοτήτων των διαφόρων φορέων, όπως η ΗΔΙΚΑ, το ΙΚΑ, ο ΕΟΠΥΥ, που διασυνδέονται πλέον, διότι δεν μπορείς να βελτιώσεις τα πράγματα, αν δεν έχεις ακριβή εικόνα και αν δεν έχουν μετρηθεί δαπάνες, λειτουργίες και διαδικασίες. 
Και βεβαίως γνωρίζουμε την υποχρέωση της πολιτείας να εξοφλήσει προϋπάρχουσες οικονομικές υποχρεώσεις προς τους γιατρούς, τους προμηθευτές, σε όλους όσους υποστηρίζουν μέχρι σήμερα το Εθνικό Σύστημα Υγείας. Απέναντι σε αυτές τις υποχρεώσεις είμαστε έτοιμοι, με σταθερά, σίγουρα βήματα, με την εξασφάλιση της χρηματοδότησης από αυτά τα οποία αναμένει να πάρει η ελληνική πολιτεία ως βοήθεια για να εξοφλήσει τις υποχρεώσεις της προς τρίτους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, χρειάζομαι λιγότερο από δύο λεπτά για να συμπληρώσω τις σκέψεις μου.","ΑΝΔΡΕΑΣ ΛΥΚΟΥΡΕΝΤΖΟΣ",288
"141970"," Βέβαια.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141971"," Έχουμε μία σημαντική πρόκληση, να αξιοποιήσουμε τις δυνατότητες της χώρας μας για να αναπτύξουμε τον τουρισμό υγείας. Είναι μια αναπτυξιακή πολιτική στην οποία επενδύουμε φιλοδοξίες και πίστη και θεωρούμε ότι θα φέρει αποτελέσματα. 
Μια δεύτερη πρόκληση η οποία μας δίνει τη δυνατότητα για αναπτυξιακή πολιτική είναι η τεράστια ακίνητη περιουσία του Υπουργείου. Και μη βιαστείτε, για να ακούσουμε αυτά τα περί «ξεπουλήματος». Δεν υπάρχουν αυτά. Δεν είστε περισσότερο εσείς υπέρ του δημοσίου συμφέροντος και λιγότερο εμείς. Παρέλαβα μία μελέτη, η οποία είχε εκπονηθεί το 2006 με χρήματα από το Γ΄ Κοινοτικό Πλαίσιο Στήριξης. Είναι καταγεγραμμένα όλα τα ακίνητα του Υπουργείου Υγείας. Δεν γνωρίζω πώς αξιοποιούνται μέχρι τώρα. Θα κάνουμε ό,τι είναι δυνατόν σε συνεργασία με τις υπηρεσίες του Υπουργείου. Και βεβαίως και με διακομματική συναίνεση στην Επιτροπή Κοινωνικών Υποθέσεων, όποια στιγμή ζητήσετε, θα έρθω για ενημέρωση.","ΑΝΔΡΕΑΣ ΛΥΚΟΥΡΕΝΤΖΟΣ",288
"141972"," Να ρωτήσετε τον Υπουργό του ΣΥΡΙΖΑ που ήταν το 2006!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"141973"," Παρακαλώ. Όχι διακοπές, κύριε Παπαδημούλη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141974"," Εδώ, κύριε Παπαδημούλη, υπάρχει μία μελέτη η οποία έχει εκπονηθεί. Οι υπηρεσίες μού την έθεσαν υπ’ όψιν και σας λέω ότι αυτή η μελέτη θα αξιοποιηθεί. 
Τέλος, σε ό,τι αφορά τον εκσυγχρονισμό και την οργάνωση των νοσοκομείων είναι λυπηρό ότι ακόμα συζητούμε για προδιαγραφές οι οποίες έχουν θεσπιστεί το 1991 και θα πρέπει να εκσυγχρονίσουμε αυτήν τη νομοθεσία και να μιλήσουμε στη χώρα μας για το νοσοκομείο του 2020 ή του 2030.","ΑΝΔΡΕΑΣ ΛΥΚΟΥΡΕΝΤΖΟΣ",288
"141975"," Κλείνετε με αυτό, κύριε Υπουργέ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141976"," 
Κύριε Πρόεδρε, θέλω να πω, αφού ζητώ την εμπιστοσύνη των κυριών και κυρίων συναδέλφων της Βουλής, ότι γνωρίζουμε τις αδυναμίες του συστήματος. Έχουμε προγραμματικές θέσεις, έχουμε όραμα. Θα είναι προοδευτική η υλοποίηση των μεταρρυθμιστικών μας σχεδίων, γιατί μέχρι τώρα στην παιδεία στην υγεία, στη διοίκηση κάθε κυβέρνηση έρχεται με μια καινούργια μεταρρύθμιση. Άλλες πέτυχαν, άλλες δεν πέτυχαν. Σημασία έχει να έχουμε: όραμα, σύνεση, σωφροσύνη, κοινωνική και πολιτική ομαλότητα, για να πετύχουμε τη σταθερή διακυβέρνηση του τόπου και συγκεκριμένα αποτελέσματα.","ΑΝΔΡΕΑΣ ΛΥΚΟΥΡΕΝΤΖΟΣ",288
"141977"," Ευχαριστούμε, κύριε Υπουργέ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141978"," Είμαστε Κυβέρνηση τετραετίας και θα κριθούμε για τις επιδόσεις μας στο τέλος της διαδρομής. Και στην κατεύθυνση αυτή έχω εμπιστοσύνη στο επιστημονικό, νοσηλευτικό και διοικητικό προσωπικό του Υπουργείου, των Μονάδων Υγείας, όλων όσων στρατεύονται καθημερινά και δίνουν τη μάχη για την υγεία του πολίτη.","ΑΝΔΡΕΑΣ ΛΥΚΟΥΡΕΝΤΖΟΣ",288
"141979"," Κύριε Υπουργέ, ολοκληρώσατε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141980"," Μία τελευταία φράση.","ΑΝΔΡΕΑΣ ΛΥΚΟΥΡΕΝΤΖΟΣ",288
"141981"," Είναι πολλές οι τελευταίες φράσεις.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141982"," Εμείς δεν διαθέτουμε μαγικές συνταγές επίλυσης των προβλημάτων, αλλά με πίστη ,αποφασιστικότητα, πλήρη επίγνωση των ευθυνών μας, επίγνωση της πραγματικότητας της χώρας μας, θα εργαστούμε για ένα αισιόδοξο μέλλον υγείας για τις Ελληνίδες και τους Έλληνες. Ζητάμε την εμπιστοσύνη σας για να εργαστούμε σκληρά και ζητάμε την αυστηρή, αλλά δίκαιη κρίση σας. 
Σας ευχαριστώ. 
(Χειροκροτήματα)","ΑΝΔΡΕΑΣ ΛΥΚΟΥΡΕΝΤΖΟΣ",288
"141983"," Το λόγο έχει ο Βουλευτής του ΠΑΣΟΚ κ. Φίλιππος Σαχινίδης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141984"," Κυρίες και κύριοι συνάδελφοι, οι πολίτες με την ψήφο τους στις εκλογές της 6ης Μαΐου και της 17ης Ιουνίου άλλαξαν την πολιτική γεωγραφία της χώρας. Αλλά ενώ όλοι διατείνονται ότι αντιλαμβάνονται το μήνυμα των πολιτών για την αναγκαιότητα συμπόρευσης ευρύτερων πολιτικών δυνάμεων, από τη συζήτηση που διεξάγεται προκύπτει ότι εξακολουθεί να υπάρχει σύγχυση για το περιεχόμενο των αλλαγών που έδειξαν οι πολίτες. Οι κίνδυνοι από μία λανθασμένη ανάγνωση του εκλογικού μηνύματος υπονομεύουν την τελευταία ευκαιρία που έχει η χώρα μας να δώσει μία ουσιαστική απάντηση σε μία πρωτοφανή κρίση που δυναμιτίζει τα θεμέλια της κοινωνίας. 
Θεωρώ ότι η Κυβέρνηση ευθύνης που στηρίζεται από τρεις πολιτικές δυνάμεις με διαφορετικές ιδεολογικές αναφορές αποτελεί υπεύθυνη πολιτική πράξη ανάληψης ευθυνών, ευθυνών που το ΠΑΣΟΚ ανέλαβε κατά την προηγούμενη περίοδο καταβάλλοντας δυσανάλογο πολιτικό τίμημα. Και εύχομαι πολλοί από όσους σήμερα αναγνωρίζουν τα θετικά της συναίνεσης και των ευρύτερων συνεννοήσεων να αντιλαμβάνονται ότι αν αυτά είχαν επιτευχθεί νωρίτερα η χώρα θα είχε κερδίσει πολλά μέχρι σήμερα. Η χώρα με το εκλογικό αποτέλεσμα έδειξε ότι θέλει και θα αναλάβει τις ευθύνες της. Αλλά αυτό δεν μπορεί να γίνει παραγνωρίζοντας ότι η ύφεση την τελευταία πενταετία σωρευτικά έχει ξεπεράσει το 20% και η ανεργία έχει ξεπεράσει το ένα εκατομμύριο. Η χώρα μας, λοιπόν, χρειάζεται μεγαλύτερη περίοδο προσαρμογής και ξέρουμε ότι αυτό σημαίνει πρόσθετη χρηματοδότηση. Δεν μπορούμε να παραγνωρίσουμε την ανάγκη για τη διασφάλιση της βιωσιμότητας του χρέους υπό το φως των νέων μακροοικονομικών δεδομένων. Η ανακεφαλαιοποίηση μπορεί να γίνει με χρήματα του EFSF και να απαλλαγεί η χώρα από το φορτίο της εξυπηρέτησης του χρέους των 50 δισεκατομμυρίων. 
Η Κυβέρνηση έχει αναλάβει ένα τεράστιο έργο: Να αναμορφώσει το σαθρό παραγωγικό πρότυπο της χώρας, γιατί με το υφιστάμενο δεν μπορεί να εξασφαλίσει θέσεις εργασίας και εισοδήματα στον παγκόσμιο καταμερισμό της εργασίας, να αποκαταστήσει την ισορροπία στα δημόσια οικονομικά και στις εξωτερικές συναλλαγές της χώρας. Έτσι, θα διασφαλίσει τη συμμετοχή στην Ευρωζώνη με τη χώρα να στηρίζεται στις δικές της δυνάμεις, να απεμπλακεί δηλαδή από την εξάρτηση από δανειακά κεφάλαια και να κλείσει οριστικά μια παθογένεια του ελληνικού κράτους από τη συγκρότησή του, που οδηγεί συστηματικά στο σχηματισμό δημοσιονομικών ελλειμμάτων ακόμα και σε περιόδους ανάπτυξης, που με τη σειρά τους τροφοδοτούν το δημόσιο χρέος και περιορίζουν τους βαθμούς της ελευθερίας της χώρας στην άσκηση της επιθυμητής κοινωνικής πολιτικής. 
Άκουσα χθες τον αρμόδιο για τα οικονομικά συνάδελφο του ΣΥΡΙΖΑ να υπερασπίζεται την άποψη ότι η κρίση είναι συστημική, του καπιταλισμού. Hoş Geldim! Αυτό τονίζω μονότονα, από το 2008. 
Τον άκουσα να επικαλείται τα οικονομικά των νομισματικών ενώσεων και να λέει ότι η έλλειψη ενός ομοσπονδιακού αναδιανεμητικού μηχανισμού και η άρνηση της Ευρωπαϊκής Κεντρικής Τράπεζας να λειτουργήσει ως ύστατο καταφύγιο δανεισμού είναι το πρόβλημα. Το έχω πει πολλές φορές σ‘ αυτήν την Αίθουσα. Όμως όλα αυτά για να αντιμετωπιστούν προϋποθέτουν μάχες στην Ευρώπη κι εκεί ξέρετε πάρα πολύ καλά ότι ο συσχετισμός δυνάμεων δεν ήταν ευνοϊκός. Και το τονίζω αυτό έχοντας υπ’ όψιν ότι η κρίση που δοκιμάζει την Ευρώπη δοκιμάζει τις αντοχές της ίδιας της Ευρωζώνης, καθώς δεν υπάρχει συναντίληψη μεταξύ των μελών ούτε για τα αίτια της κρίσης ούτε και για τις προτάσεις που θα οδηγήσουν στην αντιμετώπιση της κρίσης. Τώρα φαίνεται ότι κάτι αλλάζει, αλλά τίποτα δεν θα πρέπει να θεωρείται δεδομένο. 
Επικαλέστηκε επίσης ο συνάδελφος και τον Κέινς για τα οικονομικά της ύφεσης. Για περισσότερο από δύο χρόνια τονίζουμε ότι η δημοσιονομική προσαρμογή αφαιρεί από τη ζήτηση. Όμως ας μας εξηγήσει ο ΣΥΡΙΖΑ: γιατί η δημοσιονομική επέκταση μεταξύ 2008 και 2009 δεν πέτυχε να ανασχέσει την ύφεση; Αν η διαμόρφωση του ελλείμματος το 2009 περίπου στο 16% του ΑΕΠ δεν πέτυχε να επαναφέρει την οικονομία σε θετικούς ρυθμούς ανάπτυξης, που ακριβώς, κατά τον ΣΥΡΙΖΑ, θα πρέπει να οδηγηθεί το έλλειμμα, για να πετύχουμε θετικούς ρυθμούς; Κι ένα βασικό ερώτημα: Ποιος θα χρηματοδοτήσει αυτά τα ελλείμματα, τα οποία ο ΣΥΡΙΖΑ δεν θέλει να μειώσει αλλά να τα αυξήσει, όταν δεν έχεις πρόσβαση στις αγορές και ταυτόχρονα υπερασπίζεσαι τη μονομερή καταγγελία της δανειακής σύμβασης; Αυτά τα οικονομικά, που συνιστούν και την οικονομική πρόταση του ΣΥΡΙΖΑ, έχουν τόσο σχέση με τα οικονομικά όσο κι η καμπύλη του Laffer ή τα οικονομικά της προσφοράς των δεκαετιών του 1980 και του 1990. 
Κυρίες και κύριοι συνάδελφοι, εμείς δίνουμε ψήφο εμπιστοσύνης σ’ αυτήν την Κυβέρνηση αναγνωρίζοντας την κρισιμότητα των περιστάσεων. Θα διατηρήσουμε όμως ταυτόχρονα την αυτονομία μας και θα ασκήσουμε τον αναγκαίο έλεγχο, ώστε η Κυβέρνηση αυτή να ανταποκριθεί στις προσδοκίες ιδιαίτερα αυτών που πληρώνουν με τον χειρότερο δυνατό τρόπο το τίμημα αυτής της πρωτοφανούς κρίσης. 
Σας ευχαριστώ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)","ΦΙΛΙΠΠΟΣ ΣΑΧΙΝΙΔΗΣ",454
"141985"," Κι εμείς ευχαριστούμε, κύριε συνάδελφε. 
Το λόγο έχει ο συνάδελφος κ. Ιορδάνης Τζαμτζής.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141986"," Κύριε Πρόεδρε, δύο μέρες τώρα σ’ αυτήν την Αίθουσα ακούω όμορφα λόγια που χαϊδεύουν αφτιά, από τους ομιλητές της Αντιπολίτευσης, απ’ όλους εσάς που δεν θέλατε να συμμετέχετε στην Κυβέρνηση για να μην έχετε κομματική φθορά. Το κομματικό σας συμφέρον το βάλατε πάνω από το συμφέρον της χώρας. Λαϊκίζετε κι αυτό είναι πολύ λυπηρό. 
Ο κ. Τσίπρας, ο Αρχηγός της Αξιωματικής Αντιπολίτευσης, χθες τόνισε ότι εμείς κινδυνολογούμε και τον συκοφαντούσαμε στην προεκλογική περίοδο. Κύριε Τσίπρα, εσείς λέγατε ότι «σαν Κυβέρνηση ΣΥΡΙΖΑ θα φύγουμε από το ευρώ». Είστε υπέρμαχοι ενός θηριώδους δημοσίου τομέα που ευθύνεται τα μέγιστα για το ότι φθάσαμε εδώ κι εσείς κλείνατε προεκλογικά το μάτι μιλώντας για εκατόν πενήντα χιλιάδες προσλήψεις. Εσείς λέγατε «πόροι υπάρχουν» κατά το «λεφτά υπάρχουν» του Γεωργίου Παπανδρέου. Τονίζατε σε όλα σας τα κείμενα ότι πόροι υπάρχουν.
(Διαμαρτυρίες από την πτέρυγα του ΣΥΡΙΖΑ –ΕΚΜ)","ΙΟΡΔΑΝΗΣ ΤΖΑΜΤΖΗΣ",498
"141987"," Παρακαλώ, κύριοι συνάδελφοι!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141988"," Σήμερα όμως ο ΣΥΡΙΖΑ ξεπερνά κάθε όριο. Απειλείτε τους επενδυτές να μην επενδύσουν στην Ελλάδα και απειλείτε τους Υπουργούς ότι θα πάνε φυλακή, εάν προχωρήσουν σε κάποια αποκρατικοποίηση. Αυτό είναι απαράδεκτο. Επενδύετε στην καταστροφή της χώρας και βάζετε πάνω απ’ όλα το κομματικό σας συμφέρον. 
Κύριε Πρόεδρε, κυρίες και κύριοι συνάδελφοι, άκουσα με πολλή προσοχή τον Υπουργό Γεωργίας να μιλάει για τον αγροτικό τομέα κι αυτό που άκουσα και με ευχαρίστησε ήταν η φράση του ότι «αγροτικός τομέας χωρίς αγρότες δεν μπορεί να υπάρξει». Και το λέω αυτό γιατί πολλές φορές ξεχνούμε τα αυτονόητα. Σήμερα που το εισόδημα του αγρότη έχει υποστεί για το 2011 μία μείωση του 5,6%, μέτρα όπως η ίδρυση ταμείου ενίσχυσης αγροτών και αγροτικών επιχειρήσεων, οι παρεμβάσεις στο κύκλωμα εμπορίας και διακίνησης των αγροτικών προϊόντων για την προστασία του παραγωγού και του καταναλωτή, η μείωση του ΦΠΑ σε αγροτικά εφόδια, σπόρους, λιπάσματα, φυτοφάρμακα, ζωοτροφές και άλλα, είναι μέτρα που πραγματικά στηρίζουν τους αγρότες. Στηρίζουν τους γεωργούς, τους κτηνοτρόφους, τους υλοτόμους μας. Χρειάζονται όμως και επιπλέον μέτρα. Χρειάζονται μέτρα που θα στηρίξουν το εισόδημα των αγροτών. 
Θέλω να επισημάνω κάποια σημεία. 
Αγροτικό πετρέλαιο: είναι σίγουρο ότι είναι ένα πολύ καλό μέτρο και θα βάλει μπροστά τα τρακτέρ. Σήμερα η αγροτική φροντίδα δεν είναι τόσο σωστή, γιατί πραγματικά ο αγρότης αντιμετωπίζει πρόβλημα οικονομικό και δεν μπορεί να καλλιεργήσει τα κτήματα όπως πρέπει. Μένει στα απαραίτητα. 
Δημοπρατήρια: η διαδικασία έχει ήδη ξεκινήσει. Σ’ αυτό το σημείο όμως θέλω να τονίσω ένα πράγμα, κύριε Υπουργέ της γεωργίας. Όσον αφορά τα δημοπρατήρια, επειδή έχουμε παλέψει χρόνια γι’ αυτήν την υπόθεση, θέλω να πω ότι εγκρίθηκε το 2009 δημοπρατήριο στην Πέλλα. Δεν είναι δυνατόν σήμερα καμία περιφέρεια να πάρει το δημοπρατήριο από την Πέλλα και να το πάει στη Θεσσαλονίκη. Τα δημοπρατήρια είναι για τους χώρους, για τις περιοχές που υπάρχει παραγωγή, όχι για τους τόπους κατανάλωσης. Η έδρα λοιπόν των δημοπρατηρίων είναι εκεί που υπάρχουν τα προϊόντα. 
ΕΛΓΑ: Πρέπει να γίνουν αλλαγές. Δεν είναι δυνατόν οι αγρότες να πληρώνουν εισφορές στην λογική της στρεμματικής εισφοράς. Πρέπει να πάμε στη λογική πλέον του τιμολογίου επί της παραγωγής, γιατί σήμερα ο αγρότης, όπως λειτουργεί ο ΕΛΓΑ, πληρώνει υπέρογκα ποσά χωρίς να είναι σίγουρο ότι θα προκύψει η παραγωγή και δεν μπορεί να αποζημιωθεί στο τέλος. 
Συνεταιρισμοί και έμποροι, μητρώο εμπόρων: Υπάρχουν συνεταιρισμοί οι οποίοι εδώ και δύο χρόνια έχουν απλήρωτους αγρότες. Το Υπουργείο πρέπει να δει πώς θα λυθούν τέτοιες περιπτώσεις. Να ξεκαθαρίσουν οι υγιείς συνεταιρισμοί από τους συνεταιρισμούς που δεν μπορούν πλέον να σταθούν. Εάν χρειάζεται κάποιοι συνεταιρισμοί να κλείσουν, να κλείσουν. 
Μείωση των φόρων επί της παραγωγής. Είναι ένα θέμα πολύ μεγάλο. 
Τέλος –και με αυτό θα κλείσω, κύριε Πρόεδρε, γιατί σέβομαι και θέλω να μιλήσουν κι άλλοι συνάδελφοι- είναι και το θέμα με το πετρέλαιο θέρμανσης. Δεν μπορεί, κυρίες και κύριοι συνάδελφοι, η Φλώρινα, η Καστοριά, η Έδεσσα, το Κιλκίς αλλά και πολλές άλλες ορεινές περιοχές που έχουν επτά μήνες χειμώνα να πληρώνουν τα ίδια χρήματα με την Αθήνα για το πετρέλαιο, όπως θα το πληρώσει ο Αθηναίος που έχει τρεις και τέσσερις μήνες χειμώνα. Είναι θέματα τα οποία πρέπει να τα δούμε. 
Στηρίζω την Κυβέρνηση εθνικής συνεννόησης και αυτή η Κυβέρνηση πρέπει να πετύχει. Και καλώ κι εσάς, την Αντιπολίτευση, να τη στηρίξετε, για το καλό της πατρίδος. 
(Χειροκροτήματα από την πτέρυγα της Νέας Δημοκρατίας)","ΙΟΡΔΑΝΗΣ ΤΖΑΜΤΖΗΣ",498
"141989"," Ευχαριστούμε, κύριε συνάδελφε. 
Το λόγο έχει ο Αναπληρωτής Υπουργός Οικονομικών κ. Χρήστος Σταϊκούρας.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141990"," Κυρίες και κύριοι συνάδελφοι, ο ορισμός μου στην κυβέρνηση εθνικής ευθύνης στη θέση του Αναπληρωτή Υπουργού Οικονομικών από τον Πρωθυπουργό της χώρας και Πρόεδρο της Νέας Δημοκρατίας κ. Σαμαρά, με τη σύμφωνη γνώμη του Προέδρου του ΠΑΣΟΚ κ. Βενιζέλου και του Προέδρου της ΔΗΜΑΡ κ. Κουβέλη, αποτελεί ύψιστη τιμή για εμένα. Τους ευχαριστώ. 
Κυρίες και κύριοι συνάδελφοι, τα τελευταία χρόνια σε παγκόσμιο και ιδιαίτερα σε ευρωπαϊκό επίπεδο διαπιστώνεται έξαρση των οικονομικών ανισορροπιών, κοινωνική περιδίνηση, πολιτική ρευστότητα. Σ’ αυτό το περιβάλλον η Ελλάδα, χώρα με μακροχρόνιες υποβόσκουσες παθογένειες στο αξιακό, θεσμικό, πολιτικό, κοινωνικό και οικονομικό πεδίο, κλυδωνίζεται. 
Μετά τις πρόσφατες εκλογές και το σχηματικό κυβέρνησης η κατάσταση εξακολουθεί να είναι δύσκολη. Είναι κρίσιμη. Η πραγματική οικονομία βρίσκεται σε αφασία. Οι εκτιμήσεις είναι αποκαρδιωτικές. Οι αποκλίσεις από τους στόχους, ιδιαίτερα για την ύφεση και την ανεργία, σημαντικές. 
Βασική προγραμματική δέσμευση της Κυβέρνησης αποτελεί η εφαρμογή ενός εθνικού στρατηγικού σχεδίου που θα αλλάξει την πορεία της χώρας. Βασικοί στόχοι του είναι: 
Η δημοσιονομική προσαρμογή και η ενίσχυση της διαρθρωτικής ανταγωνιστικότητας με ταχύτατα συρρικνούμενα τα «δίδυμα» ελλείματα, η μείωση του χρέους ώστε αυτό να καταστεί βιώσιμο και η επαναφορά της χώρας σε θετικούς, σε διατηρήσιμους ρυθμούς οικονομικής μεγέθυνσης. 
Σημαντικό μέρος του προβλήματος της ελληνικής οικονομίας αποτελούν τα δημόσια οικονομικά, που παρά τις επώδυνες θυσίες των Ελλήνων πολιτών τα τρία τελευταία χρόνια δεν έχουν τεθεί υπό έλεγχο. 
Βασική επιδίωξη του Υπουργείου Οικονομικών είναι η εφαρμογή πληρέστερου μίγματος πολιτικών που θα είναι συμβατό με το εθνικό στρατηγικό σχέδιο. Σκοπός είναι η επίτευξη της δημοσιονομικής προσαρμογής και πειθαρχίας με στόχο τη σταθεροποίηση της οικονομίας τη βελτίωση του μεσοπρόθεσμου δυνητικού ρυθμού ανάπτυξης και την επίτευξη στόχων κοινωνικής πολιτικής. Επιδίωξη μας είναι τα μέτρα ύψους 11,5 δισεκατομμυρίων ευρώ να εξειδικευθούν σε χρονικό βάθος δημοσιονομικής προσαρμογής μεγαλύτερο της διετίας και τα μέτρα αυτά να αξιολογηθούν με μεθοδολογίες: κόστους-οφέλους, κόστους-αποτελεσματικότητας.
Κυρίες και κύριοι συνάδελφοι, πιστεύω ότι κατά τη συζήτηση των Προγραμματικών Δηλώσεων είναι αναγκαία η μετατόπιση από το γενικό στο ειδικό, στο συγκεκριμένο. Γι’ αυτό προχωρώ στην παράθεση συγκεκριμένων έντεκα δεσμεύσεων ανά τομέα στο Γενικό Λογιστήριο του Κράτους:
Πρώτον, τομέας προϋπολογισμού: Προϋπολογισμός του κράτους αλλά και όλων των φορέων της Γενικής Κυβέρνησης είναι το κρίσιμο εργαλείο για τη δημοσιονομική εξυγίανση, προσαρμογή και πειθαρχία. Η εκτέλεση του προϋπολογισμού του τρέχοντος έτους το πρώτο πεντάμηνο αποκλίνει από τους στόχους. Προγραμματική δέσμευση: Το Γενικό Λογιστήριο θα είναι απόλυτα προσηλωμένο στην εκτέλεση του προϋπολογισμού κατά το δεύτερο εξάμηνο του έτους. Στόχος του: Η σμίκρυνση των αποκλίσεων από τους στόχους, αν και διαφαίνονται ενδείξεις για την αδυναμία πλήρους επίτευξης τους. Πρέπει να επισημανθεί ότι οι βαθμοί ελευθερίας όσον αφορά τις δαπάνες είναι εξαιρετικά περιορισμένοι. Τα ταμειακά διαθέσιμα είναι αποκλειστικά προσανατολισμένα στην κάλυψη συγκεκριμένων αναγκών του κράτους και στην εξόφληση των ληξιπρόθεσμων οφειλών του κράτους προς τους ιδιώτες, κάτι που θα συμβάλει στην ενίσχυση της ρευστότητας της οικονομίας. 
Στον τομέα αυτό δύο είναι τα κρίσιμα θέματα:
Πρώτον, η στενή παρακολούθηση της εκτέλεσης του προϋπολογισμού. Προς τούτο στελεχώνεται και τίθεται άμεσα σε λειτουργία το Γραφείο Προϋπολογισμού στη Βουλή. 
Δεύτερον, ο περαιτέρω περιορισμός της δημόσιας ελαστικής δαπάνης. Προς τούτο μεθοδεύεται και με τη μορφή δημοσιονομικών ισοδυνάμων μείωση των ελαστικών δαπανών από 10% έως 20% το 2013.
Δεύτερον, Τομέας Διοίκησης και Ελέγχου Συγχρηματοδοτούμενων Προγραμμάτων από την Ευρωπαϊκή Ένωση: Το Γενικό Λογιστήριο ως κεντρικό στρατηγείο των δημόσιων οικονομικών της χώρας θα πρωτοστατήσει στην ευρύτερη προσπάθεια νοικοκυρέματος του δημόσιου τομέα. Στον τομέα αυτό δύο είναι τα θέματα πρώτης προτεραιότητας:
Πρώτον, η αναδιάρθρωση του Γενικού Λογιστηρίου με τον εξορθολογισμό και τον εκσυγχρονισμό των δομών και λειτουργιών και με την αναβάθμιση και ορθολογική αξιοποίηση του ανθρώπινου κεφαλαίου θα οδηγήσει στη βελτίωση της αποτελεσματικότητας και της ποιότητας των παρεχόμενων υπηρεσιών με την ταυτόχρονη μείωση του κόστους λειτουργίας. Προγραμματική δέσμευση: Προωθείται η εφαρμογή όσων προανέφερα μέχρι το τέλος του 2012 μετά από συνεργασία της επιστήμης με τους εργαζόμενους.
Δεύτερον, η αντιμετώπιση περιπτώσεων κακοδιαχείρισης κοινοτικών κονδυλίων που οδηγούν σε απώλεια πόρων. Προγραμματική δέσμευση: Η σύναψη μνημονίου συνεργασίας μεταξύ του Γενικού Λογιστηρίου και του Σώματος Ελεγκτών Επιθεωρητών Δημόσιας Διοίκησης με στόχο την προσωποποίηση των ευθυνών σε περιπτώσεις κακοδιαχείρισης και απάτης.
Τρίτον, Τομέας Μισθών: Η μισθολογική δαπάνη είναι προσδιοριστικός παράγοντας της δημοσιονομικής πολιτικής και της άσκησης δίκαιας μισθολογικής πολιτικής. Τα κρίσιμα θέματα του τομέα, πτυχές των οποίων θα αντιμετωπιστούν και με την Ενιαία Αρχή Πληρωμών, είναι:
Πρώτον, ο περιορισμός του αριθμού των δημοσίων υπαλλήλων χωρίς απολύσεις. Προγραμματική δέσμευση: Η υλοποίηση με προσήλωση της αναλογίας προσλήψεων-αποχωρήσεων και της μείωσης των συμβασιούχων του δημοσίου σε συνεργασία με το Υπουργείο Διοικητικής Μεταρρύθμισης και Ηλεκτρονικής Διακυβέρνησης. 
Δεύτερον, η δημιουργία μιας αξιόπιστης βάσης δεδομένων που αφορούν τη μισθολογική δαπάνη. Είναι γεγονός ότι σήμερα τα στοιχεία δεν είναι πλήρη λόγω διαφοράς βάσης και μεθοδολογικών αδυναμιών. Προγραμματική δέσμευση: Επεκτείνεται μέχρι το τέλος του 2012 σε συνεργασία με το Υπουργείο Διοικητικής Μεταρρύθμισης και Ηλεκτρονικής Διακυβέρνησης η απογραφή σε όλους τους φορείς της Γενικής Κυβέρνησης, εμπλουτίζεται η απογραφή με πεδία μισθολογικού χαρακτήρα και δημιουργείται για πρώτη φορά μια επαρκής και αξιοποιήσιμη βάση δεδομένων για την άσκηση αποτελεσματικότερης αλλά και δικαιότερης μισθολογικής πολιτικής. 
Τομέας Συντάξεων: Το θέμα των συντάξεων είναι εξαιρετικά σημαντικό τόσο για τον κρατικό προϋπολογισμό όσο και για τους δικαιούχους πολίτες. Σύμφωνα με τα στοιχεία του Γενικού Λογιστηρίου σύνταξη από το Γενικό Λογιστήριο λαμβάνουν συνολικά τετρακόσιες τριάντα εννέα χιλιάδες οκτακόσια ογδόντα ένα άτομα. 
Κρίσιμα θέματα του τομέα αυτού είναι:
Πρώτον, η εξακρίβωση των πραγματικών δικαιούχων. Προς τούτο δρομολογήθηκε απογραφή στις 15 Μαρτίου η οποία διήρκησε έως τις 15 Ιουνίου. Με βάση τα διαθέσιμα στοιχεία δεκαπέντε χιλιάδες επτακόσιοι ογδόντα ένας πολίτες που λαμβάνουν σύνταξη δεν έχουν απογραφεί. Προγραμματική δέσμευση: Όσοι δεν έχουν απογραφεί μέχρι 15 Ιουνίου, τους δύο επόμενους μήνες, δηλαδή 24 Ιουλίου και 24 Αυγούστου θα βρουν στην τράπεζά τους ειδική εντολή πληρωμής την οποία θα μπορούν να εισπράξουν εφόσον παρουσιαστούν αυτοπροσώπως ή με πληρεξούσιο, οπότε και θα απογραφούν. Στις 25 Σεπτεμβρίου σε όσους δεν απογραφούν και με αυτόν τον τρόπο παύει η καταβολή της σύνταξης, αρχίζει η διαδικασία διερεύνησης των αιτιών της μη απογραφής, αναζήτησης και επιστροφής των καταβληθέντων και παραπομπής στη δικαιοσύνη. Επιπροσθέτως, από το 2013 καθιερώνονται δειγματοληπτικοί έλεγχοι και αυτοί θα πραγματοποιούνται σε ετήσια βάση με επιστημονική μεθοδολογία. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Δεύτερον, ο χρόνος αναμονής από τη χρονική στιγμή εξόδου από την ενεργό υπηρεσία μέχρι τη χρονική στιγμή έναρξης καταβολής της οριστικής σύνταξης. Προγραμματική δέσμευση: Εντός τριμήνου, σε τρείς μήνες από σήμερα δημιουργείται σχετικό portal όπου μέσω αυτού οι δικαιούχοι θα μπορούν να ενημερώνονται σχετικά με τις συντάξεις τους καθώς και την πορεία διεκπεραίωσης του φακέλου τους. 
Δεύτερον, ο χρόνος αναμονής εντός του Γενικού Λογιστηρίου μειώνεται: Έως το τέλος του 2012, το πολύ σε επτά μήνες, έως το τέλος του 2013, το πολύ σε πέντε μήνες και έως το τέλος του 2014, το πολύ σε τρείς μήνες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τρίτον, από τις αρχές του 2013 ο εξερχόμενος από την ενεργό υπηρεσία θα λαμβάνει ανά μήνα έναντι το 50% του βασικού μισθού που ελάμβανε κατά την αποχώρηση του από την ενεργό υπηρεσία. Η καταβολή αυτή αφορά το χρόνο αναμονής στο Γενικό Λογιστήριο. Με την καταβολή της οριστικής σύνταξης θα γίνεται τελική εκκαθάριση. Εξυπακούεται ότι με την εφαρμογή των ανωτέρω διασφαλίζεται η αντικειμενική, διαφανής και αμερόληπτη τήρηση της σειράς της διαδικασίας της συνταξιοδότησης. 
Τελευταίος είναι ο Τομέας Δημοσιονομικών Ελέγχων. Ο ρόλος των αξιόπιστων δημοσιονομικών ελέγχων για την εξυγίανση, τη δημοσιονομική προσαρμογή και πειθαρχία είναι μείζονος σημασίας. Προγραμματική δέσμευση: Αναλαμβάνεται άμεσα εντός τριμήνου η αναγκαία συμπληρωματική θεσμική πρωτοβουλία σε εφαρμογή του ν. 3492/2006 που αφορά την πραγματοποίηση νέου τύπου δημοσιονομικών ελέγχων σε όλους τους φορείς της γενικής Κυβέρνησης.
Κλείνοντας, κυρίες και κύριοι συνάδελφοι, είναι ξεκάθαρο ότι η επιτυχής προσέγγιση των εθνικών και κοινωνικών στόχων προαπαιτεί την αποτελεσματική υλοποίηση εθνικού σχεδίου το οποίο θα ενσωματώνει τις συμφωνίες με τους εταίρους, συμφωνίες οι οποίες θα αποτυπώνονται σε ένα πληρέστερο πρόγραμμα οικονομικής πολιτικής. Βέβαια αυτό προϋποθέτει ότι εμείς επιδεικνύουμε σε κάθε περίπτωση σοβαρότητα, αξιοπιστία, φερεγγυότητα, αποτελεσματικότητα και παράλληλα απαιτούμε με πειστικότητα εταιρική αλληλεγγύη.
Προσδοκώ ότι στο νέο ευρωπαϊκό περιβάλλον, μετά και τις αποφάσεις της πρόσφατης Συνόδου Κορυφής, θα έχουμε νέες ευκαιρίες. Πρέπει, όμως, να καλύψουμε το χαμένο έδαφος. Χρόνος και χώρος για δημαγωγίες, για λαϊκισμό, για καλλιέργεια ψευδαισθήσεων, κούφιες απειλές, πυροτεχνήματα, πρακτικές πετροβολητή από την εξέδρα δεν υπάρχουν. Η Κυβέρνηση άρχισε να καθιστά ξεκάθαρο στους εταίρους μας ότι αποτελεί σταθερή δέσμευσή της η επίτευξη των δημοσιονομικών και ευρύτερων οικονομικών στόχων, καθώς και η άμεση υλοποίηση βασικών διαρθρωτικών αλλαγών στο πλαίσιο του Προγράμματος Οικονομικής Πολιτικής.
Υπογραμμίσαμε, όμως, ότι είναι αναγκαία η εφαρμογή πρόσθετων πολιτικών με στόχο την ανάσχεση της ύφεσης, την ανάκαμψη της οικονομίας και της απασχόλησης.
Κυρίες και κύριοι συνάδελφοι, κλείνοντας υπογραμμίζω ότι τα προβλήματα είναι δύσκολα. Ο δρόμος είναι ανηφορικός. Περίοδος χάριτος δεν υπάρχει. Το χρέος απέναντι στην πατρίδα μας επιβάλλει να τον περπατήσουμε με σχέδιο, με αισιοδοξία, με σκληρή δουλειά. Και θα τον περπατήσουμε.
Σας ευχαριστώ πολύ.
(Χειροκροτήματα)","ΧΡΗΣΤΟΣ ΣΤΑΪΚΟΥΡΑΣ",476
"141991"," Ευχαριστούμε πολύ, κύριε Υπουργέ.
Το λόγο έχει ο Βουλευτής του Λαϊκού Συνδέσμου Χρυσή Αυγή κ. Πολύβιος Ζησιμόπουλος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141992"," Κυρίες και κύριοι Βουλευτές, μου προκάλεσε πολύ μεγάλη εντύπωση το γεγονός ότι ο κύριος Πρωθυπουργός δεν αναφέρθηκε καθόλου στο μείζον θέμα της εθνικής άμυνας. Είναι και αυτό μία ένδειξη της αδιαφορίας που επέδειξαν για τις Ένοπλες Δυνάμεις της χώρας οι κυβερνήσεις της Νέας Δημοκρατίας και του ΠΑΣΟΚ. 
Οι αμυντικές δαπάνες αποτελούν εύκολο στόχο κάθε περικοπής. Ήδη τα τελευταία χρόνια ο προϋπολογισμός του Υπουργείου Εθνικής Άμυνας έχει μειωθεί κατά 37% και το στρατιωτικό μισθολόγιο κατά 32% έως 39%, αναλόγως του βαθμού. Αυτήν τη στιγμή ζητούνται νέες περικοπές από τον προϋπολογισμό του Υπουργείου Εθνικής Άμυνας που είναι ύψους 1,8 δισεκατομμυρίων ευρώ. 
Είμαστε σε οριακή κατάσταση και ήδη φαίνονται οι συνέπειες στην επιχειρησιακή ετοιμότητα και στο ηθικό αξιωματικών, υπαξιωματικών και επαγγελματιών οπλιτών. Υπάρχουν στελέχη του Ελληνικού Στρατού που αναγκάζονται να διαβιούν με 500 και 600 ευρώ το μήνα. Σε ποιες άλλες ευρωπαϊκές χώρες που βρίσκονται σε οικονομική κρίση έγιναν τέτοιες περικοπές σε αυτόν τον τόσο ευαίσθητο τομέα; Είναι ρητορική η ερώτηση, όπως καταλαβαίνετε. 
Κυρίες και κύριοι Βουλευτές, η στρατιωτική θητεία δεν είναι υποχρέωση. Είναι τιμή και καθήκον και πρέπει κάποτε η εκπλήρωση αυτού του καθήκοντος να συνδεθεί άρρηκτα με τα πολιτικά δικαιώματα. Η απαξίωση της στρατιωτικής θητείας και ο περιορισμός της σε εννέα μήνες χωρίς προηγούμενη μελέτη έχει υποβαθμίσει την εθνική άμυνα. Ήδη τα Γενικά Επιτελεία έχουν προειδοποιήσει για την ανάγκη αυξήσεως της θητείας.
Θέση της Χρυσής Αυγής είναι η υποχρεωτική στράτευση για άνδρες και γυναίκες στην ηλικία των δεκαοκτώ ετών με διάρκεια θητείας στους δεκατέσσερις μήνες. 
Όσον αφορά το υλικό των Ενόπλων Δυνάμεων πρέπει να αναφερθούν τα εξής χαρακτηριστικά παραδείγματα: Κατ’ αρχάς, οι πρώτες παρτίδες μαχητικών F16 έχουν κινητήρες που χρίζουν εκσυγχρονισμού. Οι εκσυγχρονισμοί τύπου CCIP που προτείνουν οι κατασκευαστές, δηλαδή οι Lockheed και Martin, δεν περιλαμβάνουν τους κινητήρες. Γιατί; Γιατί αυτές τις συμφωνίες έχει υπογράψει το ελληνικό κράτος. Υπεύθυνοι γι’ αυτό είναι οι αρμόδιοι επίσημοι διαπραγματευτές μας, οι οποίοι πρέπει επιτέλους να ελεγχθούν ποινικά.
Δεύτερον, παρατηρείται μία αδικαιολόγητη καθυστέρηση στην παραλαβή τετρακοσίων πενήντα αρμάτων μάχης Abrams M1A1, τα οποία παραχωρούνται στη χώρα μας δωρεάν από τις Ηνωμένες Πολιτείες και χρειάζονται 5.000.000 ευρώ για τη μεταφορά τους στο Λιμάνι του Πειραιά. Αποτελεί μέγιστη επιχειρησιακή ανάγκη η άμεση παραλαβή των εν λόγω αρμάτων. Γνωρίζουμε πιστεύω όλοι ότι η καθυστέρηση θα οδηγήσει αυτά τα άρματα στους εξ ανατολών γείτονές μας. 
Να θυμίσω ακόμα ότι αγοράσαμε 150 Leopard II έναντι 1,5 δισεκατομμυρίων ευρώ και μετά υπογράψαμε νέα συμφωνία για την αγορά των πυρομαχικών τους. Δεν είχαν προβλεφθεί πυρομαχικά για τα άρματα μάχης στην πρώτη συμφωνία.
Στο σημείο αυτό οφείλω να κάνω ιδιαίτερη μνεία στο θέμα των προμηθειών και της αμυντικής βιομηχανίας. Όλοι γνωρίζουμε ότι πολλά χρήματα των Ελλήνων φορολογουμένων σπαταλήθηκαν σε μίζες. Όμως, το μεγαλύτερο σκάνδαλο από καταβολής του ελληνικού κράτους είναι ότι έγιναν εξοπλιστικά προγράμματα δισεκατομμυρίων, από τα οποία η ελληνική αμυντική βιομηχανία, ένας στρατηγικός τομέας για την οικονομία και την παραγωγική βάση της χώρας, δεν έλαβε παρά μόνο ψίχουλα.
Σε μία ναυτική χώρα, όπως η Ελλάδα, καταφέραμε να διαλύσουμε τη ναυπηγική μας βιομηχανία. Τα Ναυπηγεία Ελευσίνας βρίσκονται στα πρόθυρα της καταστροφής, έχοντας υπαχθεί στο άρθρο 99 του Πτωχευτικού Κώδικα και παραμένουν όμηροι κακής πολιτικής και σκανδαλωδών συμβάσεων. Αποτέλεσμα είναι το Πολεμικό Ναυτικό να μην μπορεί να παραλάβει δύο υποβρύχια τύπου 214 και ένα εκσυγχρονισμένο υποβρύχιο τύπου 209, όπως επίσης, τρεις σύγχρονες πυραυλακάτους. 
Αποφασίστηκε να μην παραλάβουμε τέσσερα μεταφορικά αεροπλάνα τύπου C27J, τα γνωστά Spartan, από τα 12 που είχαμε συνολικά παραγγείλει. Μας είπαν ότι γλυτώνουμε 30.000.000 ευρώ από την απόφαση αυτή και ότι εξασφαλίζουμε ανταλλακτικά για τα 8 που έχουμε ήδη σε υπηρεσία. Η αλήθεια, όμως, είναι ότι τα 4 αυτά αεροπλάνα ήταν έτοιμα για παραλαβή με μοναδικό θέμα μίας ήσσονος σημασίας πιστοποίηση του συστήματος εναερίου ανεφοδιασμού και για την απόκτησή τους απαιτούνταν ποσό 22 έως 23 εκατομμυρίων ευρώ για το καθένα. Σήμερα η αγοραία αξία τους αγγίζει, αν όχι υπερβαίνει, τα 50 εκατομμύρια ευρώ για το καθένα. Δηλαδή, με την μη παραλαβή τους χαρίζουμε στους Ιταλούς μία διαφορά που υπερβαίνει συνολικά τα 100 εκατομμύρια ευρώ, διότι φυσικά τρίτες χώρες πρόθυμες να τα αγοράσουν υπάρχουν.
Τέλος, με τη μονομερή ακύρωση της σύμβασης απαλλάσσουμε τους Ιταλούς από την υποχρέωση να χορηγήσουν αντισταθμιστικά οφέλη πολλών εκατομμυρίων ευρώ στην ελληνική αμυντική βιομηχανία.
Συνοψίζοντας τα παραπάνω, θέλω να τονίσω ότι εμείς ως Χρυσή Αυγή ζητάμε: Πρώτον, πλήρη διαφάνεια στα εξοπλιστικά προγράμματα. Δεύτερον, η προμήθεια των οπλικών συστημάτων να γίνεται μέσω διακρατικών συμφωνιών με βάση τις πραγματικές επιχειρησιακές ανάγκες των Ενόπλων Δυνάμεων. Τρίτον, αύξηση του προϋπολογισμού του Υπουργείου Εθνικής Άμυνας. Τέταρτον, εξασφάλιση αξιοπρεπούς διαβίωσης για όλα τα στελέχη των Ενόπλων Δυνάμεων σε όλη την κλίμακα της ιεραρχίας.
Κλείνοντας, υπενθυμίζουμε ότι τα σοβαρά κράτη δεν αποδέχονται οποιαδήποτε παραβίαση του εθνικού εναερίου χώρου τους και αντιδρούν δυναμικά όταν πλήττονται τα κυριαρχικά τους δικαιώματα. Τρανό παράδειγμα είναι η κατάρριψη τουρκικού F4 από τη συριακή αεράμυνα.
Σας ευχαριστώ πολύ.","ΠΟΛΥΒΙΟΣ ΖΗΣΙΜΟΠΟΥΛΟΣ",155
"141993"," Ευχαριστούμε πολύ, κύριε συνάδελφε.
Το λόγο έχει ο πρώην Πρόεδρος της Βουλής κ. Κακλαμάνης.
Κύριε Πρόεδρε, πόσο χρόνο θέλετε;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141994"," Πέντε λεπτά, κύριε Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"141995"," Έχετε πέντε λεπτά, παρά το γεγονός ότι δικαιούστε δέκα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141996"," Κυρίες και κύριοι Βουλευτές, θέλω να καλωσορίσω ως ο αρχαιότερος –σε ηλικία προηγείσαι, Μανώλη, έπομαι εγώ- σε θητεία τους νέους και τις νέες Βουλευτές και Βουλευτίνες και βέβαια χαίρομαι που ξαναβλέπω εδώ μέλη του Κοινοβουλίου που διεσώθησαν από την καταιγίδα των δύο τελευταίων εκλογικών αναμετρήσεων, αλλά και άλλους και άλλες που είχαν απουσιάσει επί μακρόν και ήταν αισθητή η απουσία τους από την Αίθουσα. 
Θέλω να μου επιτρέψετε να πω κάποια πράγματα, αν και κάποια από αυτά τα έχουν ακούσει οι παλαιότεροι, αλλά νομίζω ότι χρειάζεται η επανάληψη. Το Σύνταγμα λέει ότι είμαστε αντιπρόσωποι του Έθνους, ότι εκφράζουμε εμείς το λαό απόλυτα, αυθεντικότερα από οποιονδήποτε άλλον, από οποιαδήποτε άλλη αρχή ή εξουσία ή πρόσωπα, από την Κυβέρνηση, από τον Πρόεδρο της Δημοκρατίας, διότι εμείς είμαστε αυτοί που εκφράζουν πιο άμεσα τη λαϊκή κυριαρχία πάνω στην οποία στηρίζεται η δημοκρατία μας. 
Η δημοκρατία μας είναι Κοινοβουλευτική Δημοκρατία και προϋποθέτει ότι υπάρχει ένα ελεύθερο Κοινοβούλιο. Ελεύθερο Κοινοβούλιο δε νοείται εάν τα κόμματα που εκπροσωπούνται σ’ αυτό και το συναπαρτίζουν δεν λειτουργούν δημοκρατικά, δεν είναι κόμματα αρχών, αλλά είναι κόμματα που υπακούουν στην ενός ανδρός αρχή. 
Αυτό είναι το πρόβλημα της δημοκρατίας μας από το 1974 μέχρι σήμερα. Γι’ αυτό εγώ πιστεύω ότι η κρίση αυτή που μαστίζει τη χώρα από το 2008 κατά κύριο λόγο, δεν είναι οικονομική μόνο κρίση. Οικονομική μόνο κρίση είναι για αυτούς που πεινούν, που είναι πολλοί, εκατομμύρια και για αυτούς που πλουτίζουν από την κρίση, που είναι ελάχιστοι. Και εδώ είναι το μείζον, αν θέλετε, από τα καθήκοντά μας.
Από το 1974 δύο μεγάλες προσωπικότητες, που πρέπει να αναγνωρίσουμε την προσφορά τους, έθεσαν το πλαίσιο και τις βάσεις για να προχωρήσει η δημοκρατία μας. Στα σαράντα σχεδόν χρόνια δεν βγήκε η χώρα από τον παράδεισο και πέρασε στην κόλαση, όπως από το πρωί μέχρι το βράδυ διδάσκονται γενιές και γενιές Ελλήνων.
Το 1975 το κατά κεφαλήν ακαθάριστο εισόδημα ήταν 2.600 δολάρια. Το 2005 έφθασε 36.000 δολάρια. Κάτι σημαίνει αυτό, πέρα από τον πλουτισμό των ολίγων. Σημαίνει ότι υπήρξε μία πρόοδος σε αυτήν τη χώρα, μία ανάπτυξη. Υπήρξαν, βέβαια και ελλείψεις, ελλείμματα, τα οποία όσο πιο διαφανής είναι η λειτουργία της δημοκρατίας τόσο περισσότερο προσλαμβάνει την ύπαρξή τους και πρέπει να βοηθούμε το λαό να αγωνιστεί για να τα εξαλείψει. Εάν δεν λειτουργεί η Κοινοβουλευτική Δημοκρατία, τότε μπορεί να συμβαίνουν τέρατα και σημεία και ο λαός να μην τα γνωρίζει.
Αυτά εμείς οι παλαιότεροι νομίζω ότι τα οφείλουμε στους νέους. Αντί να σεμνυνόμεθα ότι μας ψήφισε τόσο ποσοστό νέων και αντιθέτως, τόσο ποσοστό των ανθρώπων της δικής μου -και της δικής μας, Μανώλη, γενιάς- δεν μας ψήφισαν, αυτό πρέπει να μας προβληματίζει. Να χαιρόμαστε μεν για το πρώτο, αλλά να μας προβληματίζει γιατί υπάρχει αυτή η διάσταση. Μήπως είναι διάσταση εμπειριών και ενός πραγματικού χάσματος γενεών που δεν έχει να κάνει ούτε με κοινωνικούς ούτε με άλλους λόγους, αλλά με το ότι αυτή η δημοκρατία χειραγωγείται; Ιδιαίτερα εδώ και εικοσιπέντε περίπου χρόνια από τη στιγμή που υποκαταστάθηκε από την εικονική δημοκρατία, χειραγωγείται, είναι αιχμάλωτη εκδοτικών, οικονομικών, τραπεζικών συμφερόντων.
Πριν από λίγους μήνες με την κυβέρνηση Παπαδήμου, όταν την άλλη μέρα έγινε θόρυβος για μία παράγραφο που αφορούσε το ωράριο των φαρμακοποιών και η οποία παράγραφος κατεψηφίσθη από μερικούς Βουλευτές –και την άλλη μέρα όλα τα Μέσα είχαν αυτό σαν πρώτο θέμα- το ίδιο βράδυ, στο ίδιο νομοσχέδιο, με μόνες δύο φωνές αντιρρήσεων προς τον τότε Υπουργό κ. Καψή, με αναφορά σε αποφάσεις του Συμβουλίου Επικρατείας, πέρασε το άρθρο 8, με το οποίο για άλλη μια φορά από το 1990 παρατείνεται η λειτουργία των προσωρινών αδειών των ραδιοτηλεοπτικών μέσων.
Αυτά, αγαπητοί συνάδελφοι, κυρίες και κύριοι Βουλευτές, πρέπει να μας απασχολήσουν, διότι ο λαός μάς στέλνει σε αυτό το ιερό Βήμα για να μας ακούει, όχι μόνο να μας βλέπει. Στα κανάλια, όπως γνωρίζετε, βλέπει μόνο. Είναι τηλεθεατής εκεί ο λαός, δεν είναι ακροατής, γι’ αυτό και βλέπετε πώς αυτό έχει περάσει ακόμα και στις κοινωνικές μας σχέσεις, μέσα στα σπίτια μας. Δεν μιλάει κανείς πάνω από μισό λεπτό, διότι έχουν εθιστεί όλοι να τον διακόπτουν για να μιλήσουν και εκείνοι ένα τέταρτο του λεπτού. Διότι αυτό επί τόσα χρόνια διδασκόμαστε.
Σε αυτό, λοιπόν, το ιερό Βήμα μάς στέλνει ο λαός, όχι στα παράθυρα της τηλεόρασης, όχι να γίνονται οι εκπρόσωποι του λαού, οι αντιπρόσωποι του Έθνους -επιτέλους, είναι ζήτημα συνείδησης του καθενός μας- υποπόδια των ποδών του οποιουδήποτε παρουσιαστή ή παρουσιάστριας, ουσιαστικά του οποιουδήποτε μεγαλοεκδότη, του οποιουδήποτε καναλάρχη και οποιωνδήποτε με κέντρο αυτόν αποτελούν ομάδες συμφερόντων. Βέβαια, τη διαφορά αυτή που σας ανέφερα, του εθνικού εισοδήματος, την καρπώνονται στο μεγαλύτερο βαθμό.
Όλα τα άλλα, λοιπόν, είναι υποκρισίες, κυρίες και κύριοι Βουλευτές. Οι αλληλοκαταγγελίες, οι απειλές, ο διασυρμός, η απαξίωση θεσμών, κομμάτων, προσώπων, τα οποία αναπαράγονται, όπως γνωρίζετε, από το πρωί μέχρι το βράδυ, σε κάποια μέσα ενημέρωσης, παρουσία και εκπροσώπων του λαού, ελαχίστων μεν, αλλά ο πολίτης θεωρεί ότι αυτοί είναι οι εκπρόσωποι του Κοινοβουλίου. Δεν κάνει διάκριση ότι από τους τριακόσιους είναι δέκα-είκοσι αυτοί που περιφέρονται στα κανάλια.
Πιστεύω -ήταν η έκκληση που έκανα στην τελευταία συνεδρίαση της προηγούμενης Βουλής- ότι ο λαός θα πρέπει να μην ξαναστείλει εδώ αυτούς που ξέχασαν ότι τους έστειλε εδώ και περί άλλα ετύρβαζαν οπουδήποτε αλλού παρά σε αυτό το ιερό Βήμα.
Ξέρετε, κυρίες και κύριοι Βουλευτές, το θράσος των συμφερόντων αυτών -που αυτό σημαίνει και πραγματικά αποδεικνύει ότι είναι αιχμάλωτη η δημοκρατία μας και οι θεσμοί της- είναι να ζητούν να κλείσει το κανάλι της Βουλής. Δηλαδή και η ελαχίστη φωνή εκπροσώπων του λαού πρέπει να περάσει από τον έλεγχο των κυρίων αυτών για να φτάσει στο λαό.
Και όμως, δεν είδα καμμία διαμαρτυρία, όπως επίσης δεν είδα και καμμιά δημοσιότητα. Ευχαριστώ τον Πρωθυπουργό που έδωσε την αφορμή και στον κ. Τσίπρα και στον κ. Βενιζέλο να αναφερθούν στην πρότασή μου για το ν. 4065. Είμαι περήφανος για αρκετούς νόμους που έφερα στη Βουλή και είμαι πραγματικά σε διαρκή κρίση συνειδήσεως, διότι υποχρεώθηκα να ψηφίσω την κατάργηση νομοθεσίας εργασιακής, νομοθεσίας που ήμουν περήφανος, γιατί την είχα εισηγηθεί στη Βουλή. Και αυτό έγινε Κυριακή γιατί τη Δευτέρα θα άνοιγαν τα χρηματιστήρια. Όχι για να υποκλαπεί η ψήφος της Βουλής, όπως έλεγαν ορισμένοι προεκλογικά στο λαό. Γιατί τη Δευτέρα αν θα άνοιγαν τα χρηματιστήρια και επήρχετο η κατάρρευση, με ποιες Ένοπλες Δυνάμεις θα υπερασπιζόμασταν τη Θράκη, με ποια νεολαία το Αιγαίο; Με αυτή που της λένε κάποιοι ότι το Αιγαίο ανήκει στα ψάρια του;
Ας συνέλθουμε, λοιπόν. Υπάρχει πρόβλημα σοβαρό, πέραν του οικονομικού. Είναι θεσμικό το πρόβλημα, είναι και εθνικό. Είναι εδώ και ο Υπουργός κ. Στουρνάρας και ο Αναπληρωτής του, από ό,τι βλέπω. Ακούστε. Χθες εγώ δεν μπορούσα ειλικρινά να συγκρατήσω όλο αυτό τον καταιγισμό.
Θέλω να σας πω, κύριε Υπουργέ και θέλω να πω και στον κύριο Πρωθυπουργό δι’ όποιου τον εκπροσωπεί αυτήν τη στιγμή από την Κυβέρνηση, ότι το ΠΑΣΟΚ μου κάνει την τιμή μονίμως να με τοποθετεί στην Επιτροπή των ΔΕΚΟ. Πρέπει να σας πω, ότι όπως έκανα και με το «OpenGov», που απέτυχε παρά την πραγματική επιθυμία του τότε Πρωθυπουργού να γίνουν αξιοκρατικές επιλογές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Θέλω, λοιπόν, να πω απλά τούτο: Δεν θα περνάει κανείς από εκεί για οποιονδήποτε οργανισμό, για οποιανδήποτε κρατική επιχείρηση, αν θα έρχεται μόνο με τα πιστοποιητικά της κομματικής του ένταξης. Καθαρότητα, διαφάνεια, διότι καραδοκούν εκείνοι που θέλουν να επωφεληθούν, αλλά και εκείνοι που θέλουν να συκοφαντήσουν.
Αυτά θέλω να πω και σε ό,τι αφορά το νόμο για τον οποίο είμαι περήφανος, το ν. 4065…","ΑΠΟΣΤΟΛΟΣ ΚΑΚΛΑΜΑΝΗΣ",172
"141997"," Ευχαριστούμε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"141998"," Κύριε Πρόεδρε, νομίζω ότι πρέπει να αρχίσει αμέσως η εφαρμογή του. Οφείλουμε όλοι το «πόθεν έσχες» που θα καταθέσουμε να γνωρίζουμε ότι θα αναρτηθεί στον ιστότοπο της Βουλής, μαζί με τα «πόθεν έσχες» των τραπεζιτών, των εκδοτών, των προέδρων και ηγετών διαφόρων βαθμίδων των δημοσίων επιχειρήσεων και οργανισμών, ώστε ο λαός…","ΑΠΟΣΤΟΛΟΣ ΚΑΚΛΑΜΑΝΗΣ",172
"141999"," Ευχαριστούμε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142000"," …να δει το εξής: Γράφουμε ό,τι έχει ο καθένας; Γιατί ό,τι δεν γράφουμε περιέρχεται, δεν δημεύεται. Η δήμευση προϋποθέτει καταδικαστική αμετάκλητη απόφαση, δηλαδή, έπειτα από δέκα χρόνια.","ΑΠΟΣΤΟΛΟΣ ΚΑΚΛΑΜΑΝΗΣ",172
"142001"," Ευχαριστούμε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142002"," Τελείωσα, κύριε Πρόεδρε.
Μέσα σε τρεις μήνες ο Υπουργός Οικονομικών είναι υποχρεωμένος το περιουσιακό στοιχείο που δεν αναφέρεται με πράξη του να το περάσει στο δημόσιο, στο fiscus. Όποιος κατά λάθος ή δεν ξέρω γιατί το παρέλειψε, θα υποστεί μεν ποινικές συνέπειες διότι το παρέλειψε, αλλά εντός τριών μηνών το δικαστήριο θα πρέπει να αποφανθεί αν θα το πάρει πίσω ή όχι.","ΑΠΟΣΤΟΛΟΣ ΚΑΚΛΑΜΑΝΗΣ",172
"142003"," Ευχαριστούμε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142004"," Ο πολίτης που θα φέρει τα στοιχεία δικαιούται ευρέτρων 2% και αν είναι συνεργός σε οποιαδήποτε πράξη του δράστη, του πρωτουργού, θα απαλλαγεί, επίσης.","ΑΠΟΣΤΟΛΟΣ ΚΑΚΛΑΜΑΝΗΣ",172
"142005"," Ευχαριστούμε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142006"," Παρακαλώ να το διαβάσετε, αγαπητοί συνάδελφοι, γιατί πρέπει στη δήλωσή σας να προσαρτήσετε και μια εφ’ απλού πληρεξουσιότητα, συμβολαιογραφική όμως, χωρίς να πληρώσετε τέλη, με την οποία θα εξουσιοδοτείτε τον Υπουργό Οικονομικών οπουδήποτε στη γη, σε τράπεζες, υποθηκοφυλακεία –όχι μόνο στην Ελβετία- να ελέγξει αν τυχόν υπάρχουν περιουσιακά στοιχεία είτε στο όνομα τινός εξ ημών, είτε όποιου του περιβάλλοντός του.
Ευχαριστώ πολύ.
(Χειροκροτήματα)","ΑΠΟΣΤΟΛΟΣ ΚΑΚΛΑΜΑΝΗΣ",172
"142007"," Ευχαριστούμε, κύριε Πρόεδρε.
Ήθελα να υπενθυμίσω στο Σώμα ότι ο χρόνος, τον οποίο δικαιούται ο Πρόεδρος, ο κ. Κακλαμάνης, είναι δέκα λεπτά. Βέβαια, έχω και μία αδυναμία στον Πρόεδρο, τον κ. Κακλαμάνη, γιατί εγώ και ο κ. Κακλαμάνης είμαστε οι μόνοι Βουλευτές που είχαμε εκλεγεί το 1974. Είμαστε από το 1974 μαζί. 
Εγώ, βέβαια, ήμουν νεαρός, κύριε Πρόεδρε.
Το λόγο έχει ο Υπουργός Περιβάλλοντος, Ενέργειας και Κλιματικής Αλλαγής κ. Ευάγγελος Λιβιεράτος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142008"," Κύριε Πρόεδρε, κυρίες και κύριοι Βουλευτές, όπως υπογραμμίζεται στην προγραμματική συμφωνία των τριών κομμάτων που τη στηρίζουν, η Κυβέρνηση αυτή έχει σκοπό να αντιμετωπίσει την κρίση και να ανοίξει το δρόμο της ανάπτυξης. Είναι μία Κυβέρνηση με στόχο, όπως τόνισε και ο Πρωθυπουργός, να βγάλει τη χώρα από την κρίση, να διορθώσει τα λάθη που έγιναν, να καλύψει το χαμένο χρόνο, αλλά και να αξιοποιήσει –πιστεύουμε- τα όποια θετικά έχουν γίνει μέχρι τώρα και υπάρχουν τέτοια.
Σε αυτήν τη λογική εντάσσεται ο σχεδιασμός του έργου από το ΥΠΕΚΑ, την ευθύνη του οποίου έχω αναλάβει μετά την εμπιστοσύνη που μου επέδειξε ο Πρωθυπουργός κ. Αντώνης Σαμαράς και, βεβαίως, ο κ. Ευάγγελος Βενιζέλος, Πρόεδρος του κόμματος που μου έκανε την τιμή να με προτείνει, καθώς και ο κ. Φώτης Κουβέλης, που αποδέχθηκε την πρόταση, για να βρίσκομαι εδώ ενώπιόν σας στο πλαίσιο της συνεργασίας που συμφώνησαν τα τρία κυβερνητικά κόμματα.
Πρόκειται για ένα Υπουργείο, το οποίο εκτός του έργου του, με τη συνεργασία του Υπουργού Αναπληρωτή, του κ. Καλαφάτη και του Υφυπουργού, του κ. Παπαγεωργίου, θα επιδιώξει και ευρύτερες συνέργειες που πρέπει να γίνουν με τη σκέψη μας στους ανθρώπους και το περιβάλλον τους, αλλά και στην ταλαιπωρημένη σχέση της κοινωνίας με το κράτος.
Για μένα είναι μία πρόκληση, καθώς πρόκειται για ένα Υπουργείο, του οποίου οι στόχοι και οι πρακτικές πρέπει να σχετίζονται με την ενιαία αντίληψη και εποπτεία του τρισδιάστατου γεωχώρου και του περιβάλλοντός του, όπως εξελίσσονται στο χρόνο, στη νέα ψηφιακή εποχή, που έχει μπει ο κόσμος από τις τελευταίες δύο δεκαετίες του 20ού αιώνα. Μέσα από ένα δυναμικό σύστημα καθολικού γεωγραφικού, καταγραφικού, τεκμηριωτικού χαρακτήρα, στο οποίο θα στηριχθεί και θα αναφερθεί ο ενιαίος χωροταξικός και πολεοδομικός σχεδιασμός της χώρας σε όλη τη θεματική πολλαπλότητά του και στη συνέχεια το αναπτυξιακό πρότυπο της χώρας και η αυξητική διαχείρισή του. 
Είναι στρέβλωση, που οδηγεί σε αδυναμία εφαρμογής και απορρόφησης αναπτυξιακών πρωτοβουλιών και πολιτικών το να αγνοούμε από την ίδρυση του ελληνικού κράτους μέχρι σήμερα, το στοιχειώδες προαπαιτούμενο της πρώτης φάσης της ανάπτυξης, που είναι η καθολική και ενιαία συστηματική καταγραφή και τεκμηρίωση του γεωγραφικού χώρου μετρητικού τύπου και ο ενιαίος χωροταξικός σχεδιασμός, τα προαπαιτούμενα, δηλαδή, της δεύτερης φάσης της ανάπτυξης, που είναι η αυξητική της διάσταση.
Μόνο τότε, σε ένα τέτοιο πλαίσιο, ένα αναπτυξιακό και κυρίως, παραγωγικό πρότυπο σε κρίσιμους τομείς, όπως είναι η χωροταξία, η πολεοδομία, το περιβάλλον, η ενέργεια σε όλες της τις μορφές, οι πλουτοπαραγωγικές πηγές, τα νερά, οι υδρογονάνθρακες, η μεταλλευτική πολιτική, η διαχείριση απορριμμάτων, η «πράσινη» ανάπτυξη αποκτούν τη δύναμη να προσφέρουν τα προσδοκώμενα στην αυξητική φάση της ανάπτυξης.
Για τις προαπαιτούμενες προϋποθέσεις που θα φέρουν μελετημένες, βιώσιμες και φιλικές επενδυτικές ευκαιρίες και δυνατότητες που θα αλλάξουν το κλίμα και τις νέες θέσεις εργασίας, μίλησε ήδη ο Πρωθυπουργός.
Το ΥΠΕΚΑ είναι ένα κατ’ εξοχήν τεχνικό Υπουργείο. Συνθέτει επιστήμες και τεχνολογίες που στοχεύουν στην τεκμηρίωση, την οργάνωση, τη διοίκηση, τη διαχείριση, την προστασία και εντέλει την ανάπτυξη του χώρου στην καθολικότητά του.
Στην ενέργεια στόχος είναι η εξασφάλιση της ενεργειακής επάρκειας και ασφάλειας για τη χώρα και η παροχή αξιόπιστων και προσιτών ενεργειακών υπηρεσιών προς τους καταναλωτές.
Η αγορά ενέργειας υφίσταται και αυτή τις συνέπειες της κρίσης. Φροντίδα μας είναι η διαφάνεια και η τήρηση των κανόνων του υγιούς ανταγωνισμού. 
Στο πλούσιο δυναμικό ανανεώσιμων πηγών ενέργειας, στόχος είναι η αξιοποίησή του για τις δικές μας ανάγκες και για τις εξαγωγές, όπως παραδείγματος χάριν η προοπτική και οι δυνατότητες προγραμμάτων αξιοποίησης της ηλιακής ενέργειας. Η εγκατεστημένη ισχύς των ΑΠΕ βρίσκεται σε ικανοποιητικό επίπεδο. Αυτό γίνεται μέσα σε ένα εξαιρετικά δύσκολο περιβάλλον, όπου ξέρουμε ότι πολύ καλές επενδυτικές προτάσεις δεν βρίσκουν χρηματοδότηση. Γι’ αυτό θα επιδιωχθεί μία ισορροπία στον τομέα αυτό.
Το φυσικό αέριο είναι προτεραιότητα με την επέκτασή του σε όλη τη χώρα. Και βέβαια, η ενίσχυση δράσεων εξοικονόμησης και αποδοτικής χρήσης της ενέργειας μέσα από κατάλληλες δράσεις. Όλα αυτά θα γίνουν μέσα από τις απαραίτητες και εύλογες φροντίδες για την προστασία του φυσικού και ανθρωπογενούς περιβάλλοντος. 
Η χώρα μας βρίσκεται, όπως πάντα, σε σημαντική γεωστρατηγική θέση. Παρακολουθούμε και υποστηρίζουμε την πορεία των μεγάλων έργων διεθνών ενεργειακών διασυνδέσεων, με στόχο τη μεγιστοποίηση της ωφελιμότητάς τους. Ο χάρτης των ενεργειακών πηγών στην ευρύτερη περιοχή αλλάζει με την ανακάλυψη των κοιτασμάτων της ανατολικής Μεσογείου. Είμαστε σε επαφή με την Κύπρο, για να αξιοποιήσουμε τις δυνατότητές μας προς όφελος τόσο των δύο χωρών μας, όσο και της ευρύτερης περιοχής.
Αποτελεί προτεραιότητά μας να αξιοποιήσουμε και επικαιροποιήσουμε το πόρισμα που κατέθεσε πρόσφατα η Επιτροπή Εθνικού Ενεργειακού Σχεδιασμού για το μακροχρόνιο ενεργειακό σχεδιασμό της χώρας. Η περαιτέρω απλοποίηση διαδικασιών με εκμετάλλευση των σύγχρονων ψηφιακών τεχνολογιών είναι ένας ακόμη στόχος μας. 
Τα ενθαρρυντικά αποτελέσματα του διεθνούς διαγωνισμού «Ανοιχτής Πρόσκλησης» για τα δικαιώματα έρευνας και εκμετάλλευσης υδρογονανθράκων στη δυτική Ελλάδα ήρθαν πρόσφατα. Έντεκα εταιρείες με διεθνή παρουσία και εμπειρία κατέθεσαν προς αξιολόγηση δεσμευτικές προσφορές, παρά το δυσμενές επενδυτικό περιβάλλον, αλλά και την καχυποψία που αναπτύχθηκε. 
Η Ελλάδα διεκδικεί την είσοδό της στο διεθνή ενεργειακό χάρτη. Μπορούμε να προσελκύσουμε διεθνείς επενδυτές, όταν δρομολογούμε τις διαδικασίες με διαφάνεια και αποτελεσματικότητα. Αντιμετωπίζουμε τους τομείς της ενέργειας και του ορυκτού πλούτου ως πυλώνες πολιτικής, προκειμένου να βοηθηθεί η αναπτυξιακή ώθηση της χώρας. Η ανακάλυψη και η βιώσιμη εκμετάλλευση καινούργιων πλουτοπαραγωγικών πηγών θα στηρίξει την εθνική οικονομία, θα ενισχύσει τις τοπικές κοινωνίες, θα δημιουργήσει νέες θέσεις απασχόλησης, αλλά και βάσιμες ελπίδες για το μέλλον του τόπου. Αλλά για να πετύχει το εθνικό αυτό εγχείρημα, απαιτείται διαχρονική σταθερότητα σε όλα τα επίπεδα και δράσεις με διαυγείς όρους και ξεκάθαρους κανόνες.
Εδώ θα ήθελα να υπογραμμίσω ότι όλες οι συμβάσεις, που προκύπτουν μετά από διεθνείς διαγωνισμούς, θα γίνονται με την έγκριση της Βουλής. Με αυτόν τον τρόπο προσελκύουμε επενδύσεις, ενισχύουμε τη γεωστρατηγική μας θέση και την ανταγωνιστικότητα μέσα από κανόνες διαφανείς.
Υλοποιούμε τη απελευθέρωση του συνόλου των πληροφοριών, που περιλαμβάνονται στο Εθνικό Αρχείο Υδρογονανθράκων. Στελεχώνουμε με έμπειρο και καταρτισμένο προσωπικό την Ελληνική Διαχειριστική Αρχή Υδρογονανθράκων. Μέσα στο τελευταίο εξάμηνο του 2012 σχεδιάζουμε νέο γύρο παραχωρήσεων για τις χερσαίες περιοχές της χώρας όπου υπάρχουν ενδείξεις ύπαρξης πετρελαίου ή φυσικού αερίου. 
Η διαγωνιστική διαδικασία για τις γεωφυσικές διασκοπήσεις στο νοτιοδυτικό τόξο βρίσκεται στο τελικό στάδιο, με την επιλογή των ενδιαφερομένων και των προσφορών εκείνων που πληρούν τις προϋποθέσεις, για να περάσουν στο δεύτερο γύρο αξιολόγησης όπου θα υπάρξουν εκτενείς διαβουλεύσεις. 
Στόχος μας είναι να ξεκινήσουν οι σεισμικές έρευνες μέχρι τα τέλη του φθινοπώρου, ώστε μέσα στο 2013 η χώρα να προχωρήσει τις κατάλληλες διαδικασίες που οδηγούν στην εφαρμογή γεωτρήσεων. 
Η Ελλάδα συγκαταλέγεται στις πλουσιότερες κοιτασματολογικές περιφέρειες της Ευρώπης. Η έκθεση του ΟΗΕ που δημοσιεύθηκε στις αρχές της εβδομάδας ανέφερε ότι «βάσει ερευνών και εξορύξεων, η χώρα μας εδράζεται σε πλάκα με δεκάδες εξαιρετικά σπάνια ορυκτά, χρησιμοποιούμενα στη βαριά βιομηχανία ακόμα και στην αεροναυπηγική, τα οποία, μάλιστα, διαθέτει σε μεγάλες ποσότητες».
Υπολογίζεται ότι συνολικά οι πωλήσεις σε ορυκτά και μέταλλα ανέρχονται ετησίως σε 2,5 εκατομμύρια ευρώ. Στον τομέα απασχολούνται πάνω από είκοσι τρεις χιλιάδες άμεσα και σχεδόν εκατό χιλιάδες έμμεσα εργαζόμενοι. Καταγράφουμε και αξιολογούμε πάνω από εκατόν είκοσι δημόσιους μεταλλευτικούς χώρους σε όλη την Ελλάδα. Υλοποιείται το Εθνικό Μεταλλευτικό Κτηματολόγιο, το πρώτο ολοκληρωμένο γεωγραφικό σύστημα πληροφοριών που θα αποτελέσει το εργαλείο τόσο της Κυβέρνησης, όσο και όλων όσοι ενδιαφέρονται στον τομέα των μεταλλευτικών ορυκτών. 
Η γεωθερμία, η πιο πράσινη μορφή ενέργειας, μπήκε στο ενεργειακό ισοζύγιο. Υλοποιούνται επενδύσεις άνω των 400 εκατομμυρίων ευρώ, με δυνατότητα παραγωγής έως 300 MW, για να αναπτυχθούν οκτώ πεδία ανά τη χώρα. Σε εξέλιξη βρίσκονται και όλες οι δράσεις στον αγροτικό τομέα με συγκριτικά πλεονεκτήματα ποιότητας και τιμής.
Το ΥΠΕΚΑ προωθεί πολιτικές για την προστασία του περιβάλλοντος, την ορθολογική χρήση των φυσικών πόρων, τη διασφάλιση της διαχείρισης των προστατευομένων περιοχών, ειδών και οικοσυστημάτων και την τήρηση περιβαλλοντικής νομοθεσίας. Η προστασία του περιβάλλοντος και η προώθηση της ανάπτυξης πρέπει να λειτουργούν συμπληρωματικά και με ορθό λόγο. Αυτή είναι η πρόκληση που αντιμετωπίζει το ΥΠΕΚΑ και η λογική για την εργασία του ΥΠΕΚΑ τους επόμενους μήνες που ακολουθούν. 
Είναι η περιβαλλοντική αδειοδότηση, η βελτίωση του επιχειρηματικού περιβάλλοντος, η διαχείριση των αποβλήτων, η θωράκιση και διαχείριση των προστατευόμενων περιοχών, η χωροταξία και το αστικό περιβάλλον, η εισαγωγή της ψηφιακότητας σε σχέση με τους παραγωγούς έργου και τους πολίτες, η επιτάχυνση της ολοκλήρωσης του Κτηματολογίου και η αξιοποίηση και διάχυση στη διοίκηση και την κοινωνία των γεωχωρικών δεδομένων, όπως προβλέπεται από την πολύ σημαντική οδηγία INSPIRE η οποία είναι παντελώς άγνωστη όχι μόνο στη διοίκηση αλλά και στην κοινωνία.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Είναι επίσης τα δάση, η χρηματοδότηση της δασοπονίας, πολιτικές στον τομέα των νερών, οριστική εξάλειψη της ανεξέλεγκτης διάθεσης απορριμμάτων, πολιτική σε θέματα διαχείρισης λυμάτων, υλοποίηση έργων εγκαταστάσεων επεξεργασίας λυμάτων και δικτύων αποχέτευσης, μέτρα για την προσαρμογή στην κλιματική αλλαγή.
Θα έχουμε τη δυνατότητα να τα συζητήσουμε όλα αυτά στα κοινοβουλευτικά όργανα, με τα οποία θα συνεργαστούμε. 
Το ΥΠΕΚΑ συνεισφέρει τέλος στη μείωση του διοικητικού και λειτουργικού κόστους του δημοσίου. Προβλέπεται η αναδιοργάνωση και των διοικητικών δομών του ΥΠΕΚΑ, προκειμένου να μπορεί να ανταποκρίνεται στις σύγχρονες απαιτήσεις.
Παράλληλα εξετάζονται μέτρα για εύλογη εξοικονόμηση λειτουργικού κόστους και σε περιορισμό των ατεκμηρίωτων δαπανών σε μη δικαιολογημένες από τα αποτελέσματα δραστηριότητες σ’ αυτές τις σκληρές συνθήκες της κρίσης.
Κυρίες και κύριοι Βουλευτές, κλείνω αυτήν την πρώτη ομιλία μου στη Βουλή επιστρέφοντας από ένα σημαντικό ταξίδι στην Κύπρο για τη συμμετοχή μου στην πρώτη σύνοδο Υπουργών της Κυπριακής Προεδρίας της Ευρωπαϊκής Ένωσης με τη συμμετοχή δύο επιτρόπων.","ΕΥΑΓΓΕΛΟΣ ΛΙΒΙΕΡΑΤΟΣ",108
"142009"," Κύριε Υπουργέ, συντομεύετε, αν έχετε την καλοσύνη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"142010"," Όλοι οι Υπουργοί πέρασαν τα δεκατρία λεπτά, κύριε Πρόεδρε.","ΕΥΑΓΓΕΛΟΣ ΛΙΒΙΕΡΑΤΟΣ",108
"142011"," Εντάξει, κύριε Υπουργέ. Συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"142012"," Πρέπει να σας πω ότι εκεί κατάλαβα σε άλλο επίπεδο από εκείνο της ακαδημαϊκής μου εμπειρίας ότι η Ελλάδα έχει πάντα κάτι να πει στο ευρωπαϊκό πεδίο, στο οποίο έχει στραφεί τουλάχιστον από τον 18 αιώνα και ύστερα. Τέσσερις χώρες αναφέρθηκαν στις τοποθετήσεις μας και χάρηκα τα νέα παιδιά μας, τους νέους επιστήμονές μας από το ΥΠΕΚΑ, που υποστηρίζουν την Κυπριακή Προεδρία, η οποία μπήκε δυνατά, ώριμα και με σύμπνοια στα βαθιά και με μία εξαιρετική αποστομωτική πρώτη της Ευρωπαϊκή Σύνοδο για το περιβάλλον εστιασμένη στα νερά.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Μαζί με τις πρώτες μου εμπειρίες των δέκα ημερών στο ΥΠΕΚΑ όπου συνάντησα σοβαρούς, προετοιμασμένους, συγκροτημένους και εργατικούς συνεργάτες, έχω την αίσθηση ότι η Ελλάδα τελικά μπορεί! Βοηθείστε την να πάει μπροστά στον ψηφιακό νέο αιώνα!
Σας ευχαριστώ.
(Χειροκροτήματα)","ΕΥΑΓΓΕΛΟΣ ΛΙΒΙΕΡΑΤΟΣ",108
"142013"," Ευχαριστούμε, κύριε Υπουργέ.
Το λόγο έχει ο Βουλευτής του Κουμουνιστικού Κόμματος Ελλάδος κ. Ιωάννης Γκιόκας.
Ορίστε, κύριε συνάδελφε, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142014"," Κυρίες και κύριοι Βουλευτές, το τελευταίο διάστημα αρκετή συζήτηση έχει γίνει για το χαρακτήρα της συγκυβέρνησης που προέκυψε από τις τελευταίες εκλογές. «Κυβέρνηση εθνικής σωτηρίας» τη χαρακτηρίζει η πλευρά των κομμάτων που μετέχουν σ’ αυτήν. «Μνημονιακή Κυβέρνηση» τη χαρακτηρίζει ο ΣΥΡΙΖΑ και άλλες πολιτικές δυνάμεις που επικεντρώνουν την κριτική τους στο μνημόνιο, αφήνοντας στο απυρόβλητο τις αιτίες που γέννησαν και έφεραν το μνημόνιο. Και η μία και η άλλη άποψη στην πραγματικότητα κρύβουν την αλήθεια και αποπροσανατολίζουν. 
Η συγκυβέρνηση Νέας Δημοκρατίας, ΠΑΣΟΚ, ΔΗΜΑΡ είναι μία ακόμα κυβέρνηση αντιλαϊκής διαχείρισης, μία κυβέρνηση απόλυτα δεσμευμένη στις κατευθύνσεις της Ευρωπαϊκής Ένωσης. Και οι κατευθύνσεις αυτές είναι σαφείς, ισχύουν για όλα τα κράτη-μέλη είτε με είτε χωρίς μνημόνιο και υποτάσσονται στη στρατηγική επιλογή για τη σωτηρία των μονοπωλιακών ομίλων, για τη θωράκιση της ανταγωνιστικότητας και τη διασφάλιση της κερδοφορίας.
Μετά την τελευταία Σύνοδο Κορυφής αναφέρθηκε από μία σειρά δυνάμεις ότι η Κυβέρνηση εγκατέλειψε τη θέση της επαναδιαπραγμάτευσης. Στην πραγματικότητα αυτό που χρεοκόπησε για μία ακόμα φορά στην τελευταία σύνοδο, είναι η θέση ότι μπορεί να υπάρξει φιλολαϊκή διαπραγμάτευση μέσα στην Ευρωπαϊκή Ένωση και ότι μπορεί να προκύψει κάτι θετικό για τον ελληνικό λαό, τους λαούς της Ευρώπης μέσα από τις διαβουλεύσεις στο πλαίσιο αυτής της λυκοσυμμαχίας.
Αυτήν την άποψη την υιοθετούν όλα τα κόμματα της Βουλής, πλην του ΚΚΕ. Ανεξάρτητα αν μιλάνε για καταγγελία ή όχι του μνημονίου, από τη στιγμή που όλοι υπερασπίζονται τη συμμετοχή της χώρας μας στην Ευρωπαϊκή Ένωση, αποδέχονται και τις αρχές και τις κατευθύνσεις που είναι συγκεκριμένες, αντιλαϊκές και εφαρμόζονται σε όλες τις χώρες. Αυτές είναι οι κατευθύνσεις που αποτελούν το διαρκές μνημόνιο σε βάρος των λαών!
Με απλά λόγια, το όχι στο μνημόνιο, το όχι στα βάρβαρα μέτρα, το «όχι» στην εκχώρηση κυριαρχικών δικαιωμάτων και το ναι στην Ευρωπαϊκή Ένωση είναι πράγματα ασυμβίβαστα μεταξύ τους. Αυτό απέδειξε και η Σύνοδος Κορυφής, την οποία και τα κόμματα της συγκυβέρνησης και ο ΣΥΡΙΖΑ χαιρέτησαν ως θετική, κρύβοντας ότι οι όποιοι ανταγωνισμοί μεταξύ των χωρών αφορούν τα συμφέροντα των επιχειρηματικών ομίλων και όχι των εργαζομένων! 
Ορισμένοι μάλιστα έφθασαν στο σημείο να χαρακτηρίζουν τη στάση του Ολάντ, του Μόντι –ο Παπαδήμος της Ιταλίας- και του Ραχόι ως την πεμπτουσία της διαπραγμάτευσης. Αυτό που δεν λένε όμως είναι, ότι πριν ακόμα στεγνώσει το μελάνι των αποφάσεων, ο Ολάντ ανακοίνωσε ένα αιματηρό πρόγραμμα λιτότητας, ο Μόντι τη μείωση του αριθμού των δημοσίων υπαλλήλων, ο Ραχόι τη μείωση φοροαπαλλαγών, τη μείωση των μισθών, την αύξηση της φορολογίας για τα λαϊκά στρώματα! Αυτή είναι η συμμαχία του Νότου που επιδιώκουν δυνάμεις, όπως και ο ΣΥΡΙΖΑ!
Οι Προγραμματικές Δηλώσεις της Κυβέρνησης ήρθαν απλά να επιβεβαιώσουν αυτήν την αλήθεια, να διαψεύσουν όσους περίμεναν ότι κάτι μπορεί να αλλάξει για να ανακουφιστούν οι λαϊκές οικογένειες στη χώρα μας. Ποιο είναι το πνεύμα και το γράμμα αυτών των Δηλώσεων; Είναι η επιτάχυνση όλων των αντιλαϊκών μέτρων. Βεβαίως πολλά απ’ αυτά τα μέτρα έχουν ήδη αποφασιστεί και δρομολογηθεί από τις προηγούμενες κυβερνήσεις και έχουν διαμορφώσει μία εφιαλτική κατάσταση για τις λαϊκές οικογένειες και κυρίως για τα παιδιά τους, τη νεολαία που μαραζώνει στην ανεργία και την ανασφάλεια και έρχεται αντιμέτωπη με το χτύπημα μορφωτικών και εργασιακών δικαιωμάτων.
Από πού να ξεκινήσει κανείς; Από τις εργασιακές σχέσεις; Προεκλογικά λεγόταν ότι δεν θα παρθούν νέα μέτρα για μειώσεις μισθών. Μα αυτήν τη στιγμή υπάρχει ένα διαμορφωμένο νομοθετικό οπλοστάσιο που οδηγεί στη μείωση των μισθών κατά 40% και 50% σε μισθούς 200 και 300 ευρώ, με τις ατομικές και επιχειρησιακές συμβάσεις, με τις ενώσεις προσώπων που φτιάχνουν οι εργοδότες σε μία νύχτα, με την εκ περιτροπής εργασία, με τη μερική απασχόληση.
Τι θα γίνει με τις κλαδικές συμβάσεις που είναι στο στόχαστρο των εργοδοτών και του Συνδέσμου Ελλήνων Βιομηχάνων; Πώς θα αντιμετωπιστεί ο εκβιασμός που σπάει κόκκαλα στους χώρους δουλειάς, για να δεχθούν οι εργαζόμενοι και κυρίως οι νέοι τα πάντα με την απειλή της ανεργίας;
Στους χώρους της εκπαίδευσης, η Κυβέρνηση σήμερα διά στόματος Υπουργού δεσμεύτηκε για την πλήρη υλοποίηση του νόμου Διαμαντοπούλου. Την ίδια στιγμή είναι τραγική η κατάσταση στις σχολές των ΑΕΙ και των ΤΕΙ. Τα οικονομικά των σχολών έχουν πιάσει πάτο. Το επόμενο διάστημα, μία σειρά από προβλήματα θα γιγαντωθούν πάνω στο έδαφος της υποχρηματοδότησης.
Φοιτητικές εστίες και λέσχες σίτισης βρίσκονται στον αέρα λόγω έλλειψης κονδυλίων. Γίνονται νέες μειώσεις στον αριθμό και τις ώρες των συμβασιούχων ωρομισθίων διδασκόντων. Απειλούν να χαθούν εξάμηνα. Όλο και περισσότερα ιδρύματα αδυνατούν να πληρώσουν τα στοιχειώδη, την καθαριότητα, τη συντήρηση των κτηρίων. Το ίδιο συμβαίνει και στα σχολεία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Αναφέρθηκε ο κύριος Υπουργός στα βιβλία ενώ την ίδια στιγμή εκτός από τα βιβλία, τα σχολεία αντιμετωπίζουν ήδη από την προηγούμενη χρονιά οξυμμένα προβλήματα στη μεταφορά των μαθητών, στο προσωπικό, στις υποδομές, ακόμα και στη θέρμανση των κτηρίων που καλούνται να τα πληρώσουν οι γονείς από την τσέπη τους.","ΙΩΑΝΝΗΣ ΓΚΙΟΚΑΣ",110
"142015"," Κύριε συνάδελφε, ολοκληρώνετε παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142016"," Τελειώνω. Και βέβαια σαν το κερασάκι σε αυτήν την ενιαία επίθεση ενάντια στη νεολαία ήρθε πρόσφατα η δήλωση του νέου Υπουργού Δικαιοσύνης για επαναφορά του αντιδραστικού και επικίνδυνου νομοσχεδίου της προηγούμενης κυβέρνησης για τη νομιμοποίηση των ναρκωτικών.","ΙΩΑΝΝΗΣ ΓΚΙΟΚΑΣ",110
"142017"," Ευχαριστούμε, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142018"," Τελειώνω, κύριε Πρόεδρε. Εμείς δεν συμβιβαζόμαστε με αυτήν την κατάσταση. Δεν δίνουμε άλλοθι στην κυβερνητική πολιτική, δεν δεχόμαστε το επιχείρημα ότι ο λαός και η νεολαία πρέπει να υποστούν όλη αυτήν τη βαρβαρότητα, επειδή ψήφισαν την παραμονή της Ελλάδας στην Ευρωπαϊκή Ένωση και το ευρώ.","ΙΩΑΝΝΗΣ ΓΚΙΟΚΑΣ",110
"142019"," Ευχαριστούμε. Ολοκληρώστε, παρακαλώ. Είναι η ώρα να μιλήσουν οι πολιτικοί Αρχηγοί.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142020"," Με όπλο την οργάνωση και την αλληλεγγύη, καμμία ανοχή, καμμία αναμονή στη συγκυβέρνηση…","ΙΩΑΝΝΗΣ ΓΚΙΟΚΑΣ",110
"142021"," Ευχαριστώ πολύ. Ολοκληρώσατε.
Ο Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Κωστής Χατζηδάκης έχει το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142022"," Κύριε Πρόεδρε, κυρίες και κύριοι συνάδελφοι, πρώτα απ’ όλα να ευχηθώ καλή δύναμη σε όλες και όλους σε μία εξαιρετικά δύσκολη περίοδο για την πατρίδα μας. 
Η Κυβέρνηση ζητά ψήφο εμπιστοσύνης από τη Βουλή, για να διαχειριστεί μία πρωτοφανή οικονομική και κοινωνική κρίση. Έχουμε απόλυτη επίγνωση των δυσκολιών. Ξέρουμε ότι ο δρόμος είναι δύσκολος και ανηφορικός, αλλά ξέρουμε επίσης ότι είναι ο μόνος δρόμος, διότι η άλλη επιλογή είναι ο γκρεμός. 
Το δρόμο λοιπόν αυτόν τον ανηφορικό το έθνος πρέπει να τον ανέβει και πρέπει να τον ανέβει ενωμένο. Από την πλευρά της Κυβέρνησης είμαστε αποφασισμένοι να κάνουμε ό,τι είναι δυνατόν, πολιτευόμενοι σαν να είναι η τελευταία μας θητεία. Δεν υπάρχει πια η λογική του πολιτικού κόστους και των δημοσίων σχέσεων. Ο μόνος δρόμος που υπάρχει μπροστά μας είναι της μάχης και της επιτυχίας, όχι για τα κόμματα που στηρίζουν την Κυβέρνηση αλλά για το έθνος, κυρίες και κύριοι συνάδελφοι.
Η προσπάθεια στο δικό μας τομέα θα είναι να ξεφύγουμε από το βαθύ τέλμα της ύφεσης και να περάσουμε σε ένα δρόμο ανάκαμψης αρχικά και στη συνέχεια ανάπτυξης. Δεν θα σας πω λόγια και συνθήματα. Προσπαθώ να είμαι πάντοτε οπαδός του συγκεκριμένου και θα αναφερθώ στους τέσσερις άξονες στους οποίους θα στηρίξουμε την προσπάθειά μας για την αλλαγή πορείας της χώρας έτσι, ώστε στο τέλος να δημιουργηθούν καινούργιες δουλειές μέσω επενδύσεων φυσικά, γιατί δεν υπάρχουν μαγικές συνταγές και να μπει η χώρα σε πιο ήρεμα νερά. 
Οι άξονες που έχουμε είναι τέσσερις, όπως σημείωσα. Ο πρώτος είναι η ενίσχυση της ρευστότητας, κομβικής σημασίας. Όπως μία βρύση δεν έχει νόημα αν δεν υπάρχει νερό, έτσι δεν έχει νόημα να υπάρχουν μηχανισμοί στην οικονομία, αν δεν υπάρχουν χρήματα για να στηριχθεί η αγορά. 
Ο δεύτερος άξονας είναι η στήριξη της επιχειρηματικότητας , όχι για λόγους δογματικούς, αλλά γιατί μόνο μέσω του ιδιωτικού τομέα μπορούν να δημιουργηθούν νέες θέσεις εργασίας. Το δημόσιο δεν έχει χρήματα, δυστυχώς. 
Ο τρίτος άξονας είναι η εύρυθμη λειτουργία της αγοράς διότι είναι αλήθεια ότι η πτώση των εισοδημάτων τα τελευταία χρόνια δεν συνοδεύτηκε από αντίστοιχη πτώση των τιμών. 
Ο τέταρτος άξονας είναι το νοικοκύρεμα, ο εκσυγχρονισμός των φορέων που εποπτεύονται από το Υπουργείο μας, γιατί ο πολίτης δικαιούται καλύτερες υπηρεσίες. 
Εξηγώ καθέναν από αυτούς τους άξονες, δίνοντας φυσικά μία μάχη με το χρόνο, διότι έχει περιοριστεί ο χρόνος της ομιλίας και θα προσπαθήσω να είμαι όσο πιο ουσιαστικός γίνεται μέσα στο συγκεκριμένο χρονικό πλαίσιο. 
Σε ό,τι αφορά τον πρώτο στόχο, τη ρευστότητα της αγοράς, οι κινήσεις αφορούν στα εξής: 
Πρώτον, ολοκλήρωση της ανακεφαλαιοποίησης του τραπεζικού συστήματος. Μίλησε γι’ αυτό ο Υπουργός Οικονομικών. 
Δεύτερον, κίνητρα για επιστροφή των καταθέσεων από το εξωτερικό στις ελληνικές τράπεζες. Είναι κομβικής σημασίας για τη λειτουργία του τραπεζικού συστήματος. Ο Πρωθυπουργός, o κ. Σαμαράς, αναφέρθηκε σε αυτό, παρέλκει να το εξηγήσω. 
Τρίτον, άμεση έναρξη διαπραγματεύσεων με τους ευρωπαίους εταίρους μας για την ενεργότερη παρουσία της Ευρωπαϊκής Τράπεζας Επενδύσεων. Ήδη έχουν ξεκινήσει αυτές οι διαπραγματεύσεις και θα συνεχιστούν εντατικά μέσα στον Ιούλιο. 
Τέταρτον, επιδίωξη για τη δημιουργία ενός νέου ελληνικού επενδυτικού ταμείου με στήριξη και από ευρωπαϊκούς πόρους. Είχε γίνει προσπάθεια και από την προηγούμενη κυβέρνηση. Δεν είναι εύκολη η προσπάθεια. Πρέπει να πείσουμε τους εταίρους μας γι’ αυτό αλλά αξίζει, για να στηρίξουμε την πραγματική οικονομία.
Πέμπτον, η όσο το δυνατόν ταχύτερη επιστροφή των οφειλών του δημοσίου στις επιχειρήσεις ύψους 6,8 δισεκατομμυρίων ευρώ. Μίλησαν οι συνάδελφοί μου γι’ αυτό. Δεν επεκτείνομαι περαιτέρω.
Από την άλλη θα προσπαθήσουμε να αξιοποιήσουμε στο μέγιστο βαθμό τα αναπτυξιακά εργαλεία που έχουμε στη διάθεσή μας, τον επενδυτικό νόμο στον οποίο θα κάνουμε στοχευμένες αλλαγές για να έχει μεγαλύτερη απόδοση το ΕΤΕΑΜ έτσι, ώστε τα χρήματα που του ανήκουν να πάνε στους πραγματικούς δικαιούχους και ξεπερνούν το 1 δισεκατομμύριο ευρώ και φυσικά το ΕΣΠΑ, με κινήσεις που θα επισπεύσουν την απορρόφηση των πόρων-ήδη έχω συνάντηση γι’ αυτό την επόμενη Πέμπτη με τον Κοινοτικό Επίτροπο, κ. Χαν.
Η προσπάθειά μας στο ΕΣΠΑ θα κινηθεί στις εξής κατευθύνσεις: Αναθεώρηση για να προσαρμοστεί στις ανάγκες της παρούσης συγκυρίας, απλοποίηση των πολύπλοκων διαδικασιών για την οποία ήδη ζήτησα βοήθεια από την ευρωπαϊκή Task Force και προώθηση χωρίς προσκόμματα των εκατόν ογδόντα ενός έργων προτεραιότητας, ορισμένα από τα οποία αντιμετωπίζουν δυστυχώς προβλήματα. 
Μιλώντας για το ΕΣΠΑ υπενθυμίζω την αυτονόητη προσπάθεια που θα κάνουμε για το καλύτερο αποτέλεσμα σε σχέση με τη νέα περίοδο 2014-2020. Θα είναι δύσκολη και αυτή η διαπραγμάτευση. 
Ο δεύτερος άξονας είναι η ενίσχυση της επιχειρηματικότητας. Η Ελλάδα πρέπει να γίνει χώρα φιλική σε επενδύσεις. Πώς θα το πετύχουμε; Με νέο, απλό, σταθερό, φορολογικό νόμο, για τον οποίο επίσης έγινε αναφορά από τον αρμόδιο Υφυπουργό, με περαιτέρω απλούστευση του επιχειρηματικού περιβάλλοντος και αντιμετώπιση της αδιαφάνειας και γραφειοκρατίας στο δημόσιο τομέα. 
Κυρίες και κύριοι συνάδελφοι, υπάρχουν εκθέσεις σε σχέση με την ανταγωνιστικότητα και σε σχέση με το τι πρέπει να γίνει στην ελληνική οικονομία, ελληνικών και ξένων φορέων. Και είναι συγκλίνουσες οι περισσότερες από αυτές τις εκθέσεις. Αυτό που χρειάζεται από εμάς, είναι να γίνουμε η ομάδα της εφαρμογής όλων αυτών των ιδεών. 
Πώς θα προχωρήσουμε; Σε σχέση με τις επενδύσεις πρέπει να εκμεταλλευτούμε το νομοθετικό πλαίσιο που υπάρχει κατ’ αρχήν, ώστε να ενεργοποιήσουμε σε όλα τα στάδια το «one stop shop» του «INVEST IN GREECE», για να μη χρειάζεται η εμπλοκή άλλου φορέα για την ολοκλήρωση της επένδυσης. Όλες οι επενδύσεις και ο βαθμός ωρίμανσής τους πρέπει να παρακολουθούνται με ηλεκτρονικό τρόπο, με ειδική σηματοδότηση καθυστερήσεων, για την οποία θα λογοδοτούν οι αρμόδιοι, ώστε με αυτόν τον τρόπο να επιταχυνθούν οι επενδύσεις και να υπάρχει μεγαλύτερη διαφάνεια και φυσικά με fast track στη δικαιοσύνη, με θεσμικές παρεμβάσεις σε υποθέσεις που αφορούν σε στρατηγικές επενδύσεις, σε συνεννόηση φυσικά με το αρμόδιο Υπουργείο Δικαιοσύνης. 
Θα επικεντρωθούμε παράλληλα σε κινήσεις που θα βελτιώσουν το επιχειρηματικό περιβάλλον, προχωρώντας όλα τα προεδρικά διατάγματα και τις υπουργικές αποφάσεις για τις αδειοδοτήσεις τεχνικών επαγγελμάτων και για την απλούστευση της αδειοδότησης των επιχειρήσεων, για να προχωρήσει γρηγορότερα αυτό το θέμα. Είναι αίτημα όλου του επιχειρηματικού κόσμου και φυσικά με ιδιαίτερα έμφαση στον τομέα της εξωστρέφειας και των εξαγωγών. 
Στην κατεύθυνση αυτή θα αναπτύξουμε μία εθνική στρατηγική, η οποία στηρίζεται στα εξής: 
Πρώτον, στη διεύρυνση της εξαγωγικής βάσης, δηλαδή του αριθμού των προϊόντων και των εταιρειών που εξάγουν. Βρισκόμαστε σε στενή συνεργασία με τον εξαγωγικό κλάδο και γι’ αυτόν τον κλάδο δουλεύουμε. Επομένως αυτοί πρέπει να είναι οι σύμβουλοί μας.
Δεύτερον, προώθηση των εξαγωγών σε νέες αναδυόμενες αγορές και δίκτυα. Αναφέρομαι ιδιαίτερα στην Ασία.
Τρίτον, απλοποίηση των διαδικασιών και μείωση του διοικητικού βάρους για την πραγματοποίηση εξαγωγών. Εδώ αναφέρομαι στο λεγόμενο «Single Window», μια ηλεκτρονική μέθοδο, ένα πρόγραμμα για την επιτάχυνση και την απλοποίηση των διαδικασιών. 
Το στοίχημα στον κλάδο των εξαγωγών είναι ο καλύτερος συντονισμός όλων των εμπλεκόμενων φορέων. Πρέπει να οργανώσουμε μαζί κοινές δράσεις και να δουλέψουμε μαζί για να προωθήσουμε το όνομα Ελλάδα στο εξωτερικό, για να πετύχουμε τελικά ένα εξωστρεφές μοντέλο ανάπτυξης.
Σημαντικό ρόλο σε αυτήν την κατεύθυνση θα έχουν οι δράσεις σε σχέση με την έρευνα, την τεχνολογία και την καινοτομία, συνδέοντας την έρευνα άμεσα με την παραγωγή -όπου είναι εφικτό φυσικά αυτό- με την άμεση εγκατάσταση ερευνητικών κέντρων μέσα σε επιχειρηματικά πάρκα, με αξιοποίηση χρηματοδοτικών εργαλείων, όπως είναι τα «Venture Capital», αλλά και με σωστή διάχυση υπαρχόντων κονδυλίων στην αγορά. 
Τέλος στην προσπάθειά μας στο χώρο των επενδύσεων θα διαπραγματευτούμε με τους εταίρους μας, εκμεταλλευόμενοι κάθε δυνατότητα που παρέχει το Κοινοτικό Δίκαιο για τη δημιουργία ειδικών οικονομικών ζωνών με ειδικά φορολογικά κίνητρα, αλλά –το υπογραμμίζω αυτό- με πλήρη σεβασμό των εργασιακών δικαιωμάτων.
Δεν θα είναι εύκολη η προσπάθεια αυτή, διότι αυτό θα δώσει ένα συγκριτικό πλεονέκτημα στην Ελλάδα: Τα ειδικά φορολογικά κίνητρα. Θα διαπραγματευτούμε όμως με τους εταίρους μας, λέγοντάς τους στο κάτω-κάτω ότι με αυτήν την πρόταση δεν τους ζητάμε περισσότερα χρήματα, αλλά τους ζητάμε να βοηθήσουν να βγει από το βαθύ πηγάδι της ύφεσης η ελληνική οικονομία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Παράλληλα θα εργαστούμε για να ξεμπλοκάρουμε έργα που θα τονώσουν άμεσα την οικονομία και την ανάπτυξη της χώρας. Αναφέρομαι σε μία σειρά από έργα που καθυστερούν, όπως είναι το λιμάνι της Ηγουμενίτσας, της Πάτρας, του Λαυρίου, ο Προαστιακός Σιδηρόδρομος, τα έργα του Τραμ. Φυσικά οι επεκτάσεις του Μετρό στην Αθήνα, το Μετρό της Θεσσαλονίκης, το μεγάλο έργο που πιστεύουμε ότι θα προχωρήσει, του αεροδρομίου στο Καστέλι της Κρήτης όπου νομίζω, ότι αν γίνουν σωστές κινήσεις μέσα σε έξι, οκτώ μήνες, θα μπορέσουμε να έχουμε συγκεκριμένα αποτελέσματα. 
Μιλώντας για έργα, θα πρέπει να αναφέρω την «καυτή πατάτα», την πρώτη μεγάλη δυσκολία που θα έχουμε μπροστά μας, τους πέντε μεγάλους συγχρηματοδοτούμενους οδικούς άξονες όπου έχουν διακοπεί οι διαπραγματεύσεις και πρέπει να γίνει επανεκκίνησή τους. Αυτή είναι μία μάχη με το χρόνο, αλλά είμαστε καταδικασμένοι να την κερδίσουμε. Θα κάνουμε ό,τι είναι δυνατόν, προκειμένου οι διαπραγματεύσεις να έχουν ολοκληρωθεί το φθινόπωρο και κατ’ εκτίμηση μέχρι το τέλος της χρονιάς να έχουμε τελειώσει με το ζήτημα αυτό.
Φυσικά έχουμε και την αξιοποίηση των τριάντα επτά περιφερειακών αεροδρομίων, ένα έργο που προωθείται από το ΤΑΥΠΕΔ, το Ταμείο Αξιοποίησης Περιουσίας και από τη δική μας πλευρά απαιτούνται μία σειρά από ρυθμιστικές παρεμβάσεις. Τα αεροδρόμια δεν μπορεί να είναι απλές πίστες προσγείωσης και απογείωσης. Σε όλη την Ευρώπη είναι μικροί τοπικοί πόλοι ανάπτυξης.
Τρίτος άξονας της πολιτικής μας είναι η ομαλή λειτουργία της αγοράς. Βασική επιδίωξη είναι η αντιμετώπιση των στρεβλώσεων με εμπόδια που τέθηκαν τεχνητά, για να ωφελούνται λίγοι εις βάρος των πολλών. Κομβικής σημασίας είναι ο ρόλος της Επιτροπής Ανταγωνισμού, όχι μόνο με τα πρόστιμα -που και αυτά, βεβαίως, είναι μεγάλης σημασίας- αλλά και με συστάσεις, τις οποίες θα τις εξετάσουμε κατά προτεραιότητα για το άνοιγμα αγορών, για την άρση εμποδίων, για την ομαλότερη λειτουργία της αγοράς προς όφελος του καταναλωτή.
Δεύτερο εργαλείο είναι ο εκσυγχρονισμός των αγορανομικών διατάξεων είτε με κατάργηση, είτε με επικαιροποίηση διατάξεων όπου είναι αναγκαίο. Στο ζήτημα των τιμών θα επιδιώξουμε στενή συνεργασία με τον ΟΟΣΑ, ο οποίος έχει μία «ειδική εργαλειοθήκη», όπως λέγεται, την οποία θα χρησιμοποιήσουμε ακριβώς για να παρέμβουμε για την ομαλότερη λειτουργία της αγοράς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Φυσικά θα προχωρήσουμε σε εξορθολογισμό και μείωση του κόστους της εφοδιαστικής αλυσίδας με ενθάρρυνση συνεργειών των εμπορικών επιχειρήσεων, με ενθάρρυνση συγχωνεύσεων, «clustering» και Open Malls. Οι δράσεις αυτές θα οδηγήσουν στη μείωση του κόστους άρα και στη δυνατότητα μείωσης των τιμών.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142023"," Κύριε Υπουργέ, θα ήθελα να σας παρακαλέσω να συντομεύσετε και να ολοκληρώσετε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142024"," Υπάρχουν δυστυχώς κάποιοι όροι, οι οποίοι χρησιμοποιούνται απ’ όλους όσοι εμπλέκονται στην αγορά. Και εγώ δεν το θέλω αλλά δεν μπορώ να κάνω αλλιώς.
Επίσης θα επιδιώξουμε την αξιοποίηση των νέων τεχνολογιών για την καλύτερη δυνατή ενημέρωση του καταναλωτή, όπως και τη συνεργασία με όλες τις καταναλωτικές οργανώσεις. Εδώ κομβικής σημασίας είναι ο ρόλος του παρατηρητηρίου τιμών που πρέπει να γίνει περισσότερο γνωστό στους καταναλωτές. Αυτό είναι ένα σημαντικό εργαλείο, πολλοί καταναλωτές δεν το γνωρίζουν και έχει σημασία η συνεργασία μας με τα Μέσα Ενημέρωσης για να πληροφορούνται οι καταναλωτές σε σχέση με τις δυνατότητες που έχουν. 
Σημειώνω εδώ το παραεμπόριο, το οποίο επίσης είναι προτεραιότητα της Κυβέρνησης. Στο θέμα αυτό χρειάζεται συνεργασία Αστυνομίας, Δημοτικής Αστυνομίας, Τελωνείων και όλων των φορέων. 
Ολοκληρώνω, κύριε Πρόεδρε, με τον τέταρτο άξονα δράσεων που αφορά το νοικοκύρεμα και τον εκσυγχρονισμό του κράτους. 
Ένα βασικό θέμα σε εμάς είναι το σύστημα προμηθειών και το ηλεκτρονικό, ειδικότερα, σύστημα διαγωνισμών για τις προμήθειες όπου υπάρχουν καθυστερήσεις και πιστεύουμε ότι θα έχει δρομολογηθεί μέχρι την άνοιξη...","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142025"," Κύριε Υπουργέ, θα ήθελα να σας παρακαλέσω.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142026"," Τελειώνω, κύριε Πρόεδρε.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142027"," Με συγχωρείτε, αλλά ακολουθούν οι πολιτικοί Αρχηγοί.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142028"," Τελειώνω, κύριε Πρόεδρε. Θα κάνω δύο αναφορές και θα ολοκληρώσω. 
Ένα θέμα για το οποίο νομίζω υπάρχει ενδιαφέρον στην Αίθουσα είναι το ζήτημα του ΟΣΕ. Βούληση της Κυβέρνησης είναι να προχωρήσουμε στην εξυγίανση του ΟΣΕ με φροντίδα για τους φορολογούμενους και εύνοια για τους εργαζόμενους. 
Από την προηγούμενη θητεία μου στο Υπουργείο Μεταφορών είχα ξεκινήσει την προσπάθεια εξυγίανσης. Θα προχωρήσουμε και τώρα στηριγμένοι στην προεργασία που έχει γίνει τα τελευταία δυόμισι χρόνια. Χαίρομαι που υπάρχει ευρεία συναντίληψη για το θέμα αυτό.
Πρώτον, θα επιδιώξουμε να λυθεί το θέμα των κρατικών ενισχύσεων για τον ΟΣΕ και την «ΤΡΑΙΝΟΣΕ». Οι διαπραγματεύσεις με την Ευρωπαϊκή Επιτροπή είναι σε εξέλιξη.
Δεύτερον, θα επιδιώξουμε να αντιμετωπιστεί το ζήτημα της συντήρησης υλικού της τεχνικής βάσης όπου χρειάζονται καινούργιες λύσεις και συνέργειες, ενδεχομένως, που θα μελετήσουμε έτσι, ώστε να λειτουργήσει αποτελεσματικότερα η τεχνική βάση. 
Τρίτον, θα επιδιώξουμε να προχωρήσει η αξιοποίηση της ακίνητης περιουσίας του ΟΣΕ, της «ΓΑΙΑΟΣΕ» από το δημόσιο πια. Στόχος είναι η εξυγίανση του ΟΣΕ και η αποκρατικοποίηση της «ΤΡΑΙΝΟΣΕ».","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142029"," Κύριε Υπουργέ, πείτε δύο κουβέντες μόνο και ολοκληρώστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142030"," Τελειώνω, κύριε Πρόεδρε. 
Θα κλείσω με κάποιες αναγκαστικά πολύ σύντομες αναφορές σε τίτλους για τις μεταφορές και τις επικοινωνίες. Στις μεταφορές έχουμε την εισιτηριοδιαφυγή, την ολοκλήρωση των καινούργιων κανονισμών στις αστικές συγκοινωνίες. Θα κάνουμε προσπάθεια για την περιβαλλοντική λειτουργία των μέσων μαζικής μεταφοράς. Θα δώσουμε έμφαση στις ηλεκτρονικές επικοινωνίες και σε όλα τα έργα ΣΔΙΤ, τα οποία θα στηρίξουν αυτήν την προσπάθεια. Τέλος θα δώσουμε έμφαση στην προσπάθεια που θα κάνουμε στη Γενική Γραμματεία Έρευνας και Τεχνολογίας για ένα καλύτερο τοπίο σε σχέση με τα ερευνητικά κέντρα όπου επιθυμούμε να σταματήσει η πολυδιάσπαση για να υπάρχει μεγαλύτερη προστιθέμενη αξία στη δράση τους. 
Αυτά είχα να πω, κύριες και κύριοι συνάδελφοι. Προσπάθησα να είμαι συγκεκριμένος. Νομίζω ότι παρέλκει αυτήν την ώρα να κάνω άλλους επιλόγους, παρά μόνο να πω ότι φυσικά πρέπει να δώσουμε τον καλύτερό μας εαυτό, γνωρίζοντας πως τυχόν αποτυχία αυτής της Κυβέρνησης, θα είναι δυστυχώς και αποτυχία γι’ αυτήν τη χώρα. 
Επομένως θα δώσουμε τη μάχη μένοντας στο ύψος των περιστάσεων, βάζοντας πάνω απ’ όλα την πατρίδα μας. Για την πατρίδα μας πρέπει να δουλέψουμε, για την πατρίδα μας πρέπει να πετύχουμε. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142031"," Το λόγο έχει η Πρόεδρος της Κοινοβουλευτικής Ομάδας και Γενική Γραμματέας του Κομμουνιστικού Κόμματος Ελλάδας κ. Αλέκα Παπαρήγα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142032"," Κύριε Πρόεδρε...","ΝΙΚΟΛΑΟΣ ΒΟΥΤΣΗΣ",75
"142033"," Όχι, κύριε συνάδελφε, δεν έχετε το λόγο. Έχω ήδη δώσει το λόγο στην κυρία Πρόεδρο.
Ορίστε, κυρία Παπαρήγα, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142034"," Όντως χρειάζεται πολύ θάρρος και θράσος –με συγχωρείτε που θα σας πω- για να μιλήσετε όπως μιλάτε για τον ΟΣΕ. Θα είμαι πολύ συγκεκριμένη. 
Οι πολιτικές έχουν συνέχεια. Οι κυβερνήσεις, η μία διαδέχεται την άλλη και πατάνε στο προηγούμενο έργο, το ανατρέπουν ή δεν το ανατρέπουν –συνήθως δεν το ανατρέπουν- και το συνεχίζουν. 
Βεβαίως, είμαστε αντίθετοι με οποιαδήποτε μορφή ιδιωτικοποίησης του ΟΣΕ. Μάλιστα, ο σιδηρόδρομος σήμερα είναι το πιο σύγχρονο φιλικό προς το περιβάλλον μέσο μεταφοράς που μπορεί να αντιμετωπίσει και τη χρήση του ΙΧ και τα αεροπορικά δρομολόγια. Η Ελλάδα είναι μία μικρή χώρα και στο ηπειρωτικό πεδίο δεν χρειάζεται να πηγαίνεις Αθήνα-Θεσσαλονίκη με το αεροπλάνο. Αλλά ας το αφήσω αυτό. 
Πρέπει να τοποθετηθείτε στο εξής ζήτημα: Είκοσι χρόνια τώρα δεν υπάρχει κυβέρνηση που δεν έχει πάρει μέτρα για τον ΟΣΕ, για εξυγίανση, εκσυγχρονισμό κ.λπ., κ.λπ.. Τον ΟΣΕ τον κάνατε «ΕΡΓΟΣΕ», «ΓΑΙΑΟΣΕ», «ΤΡΑΙΝΟΣΕ». Ένα αυτό.
Δεύτερον, πήρατε γαλλικές μελετητικές εταιρείες. Ύστερα από είκοσι πέντε χρόνια ξαναήρθε στην Ελλάδα η γαλλική μελετητική εταιρεία που έφερε η χούντα. Όσον αφορά στις μελετητικές εταιρείες όλα τα μέτρα τα έχετε πάρει, διαχωρισμό, εκείνο, το άλλο, έρευνες έχετε κάνει για ατασθαλίες. Μπορείτε λοιπόν να μας απαντήσετε εν πάση περιπτώσει γιατί είκοσι χρόνια παίρνετε μέτρα για τον ΟΣΕ και τώρα ανακαλύψατε ότι πρέπει να τον πουλήσετε; 
Και θα πουλήσετε βεβαίως το έργο μεταφοράς και το επιβατικό. Την υποδομή θα την αφήσετε στο κράτος. Δεν έχει εκσυγχρονιστεί όσο πρέπει, ουσιαστικά, θα βάλει ο λαός –γιατί από το λαό βγαίνουν τα χρήματα- για την υποδομή και βεβαίως το μεταφορικό και το επιβατικό έργο θα το αναλάβουν οι ιδιώτες.
Θα έλεγα ότι ο κ. Στουρνάρας όταν γυρίσει από το ταξίδι ότι πρέπει να δώσει συγκεκριμένη απάντηση, βεβαίως μαζί με τα συναρμόδια Υπουργεία, για το τι θα γίνει με το «τρίγωνο των Βερμούδων». Και «τρίγωνο των Βερμούδων» μπορούμε να εννοήσουμε αυτήν τη σχέση που υπάρχει ΙΚΑ-ΕΟΠΠΥ-ΟΑΕΔ και μέσα εκεί είναι και ο Οργανισμός Σχολικών Κτηρίων και ο Οργανισμός Εργατικής Κατοικίας. 
Με τα στοιχεία τα οποία έχουν δημοσιευθεί πάρα πολλές φορές και κανείς δεν τα έχει αμφισβητήσει, βγαίνει το εξής πράγμα: Ότι ο ΟΑΕΔ, ο οποίος βεβαίως απευθύνεται στο ένα τρίτο των ανέργων και όχι σε όλους τους ανέργους, έχει αποθεματικά μέχρι το τέλος του Δεκέμβρη για να δώσει τα επιδόματα ανεργίας, χωρίς να έχουν υπολογιστεί αυτοί που έχουν πέσει κάτω από τις συμβάσεις και πώς θα συμπληρώνονται κ.λπ. οι νέοι και τέτοια ζητήματα, που όμως του φτάνουν μέχρι τα τέλη Δεκέμβρη να δώσει τα επιδόματα ανεργίας στο βαθμό που το ΙΚΑ δώσει αυτά που χρωστάει. Το ΙΚΑ όμως δεν έχει να δώσει αυτά που χρωστάει στον ΟΑΕΔ. Άρα σημαίνει ότι πριν το τέλος του Δεκέμβρη θα έχουμε προβλήματα παροχής αυτού του εξευτελιστικού επιδόματος ανεργίας.
Παραπλήσια είναι αυτά τα κόλπα που κάνετε τώρα, κόλπα κυριολεκτικά -τα κάνει η εργοδοσία, βολεύουν όμως και την Κυβέρνηση, την προηγούμενη, τη σημερινή κ.λπ.- με τις δίμηνες συμβάσεις που παίρνετε τους ανέργους. Τους προσλαμβάνετε για δύο μήνες, κόβεται το ταμείο ανεργίας, μετά από δύο μήνες τους απολύετε και χάνουν το δικαίωμα να έχουν όλο το χρόνο το ταμείο ανεργίας. Γιατί παραμένουν άνεργοι και έτσι μειώνεται ο αριθμός των δικαιούχων του ΟΑΕΔ, διακόπτοντας την ανεργία για δύο μήνες. Σίγουρα είναι κόλπο αυτό, αλλιώς δεν μπορείτε να μειώσετε τον αριθμό των δικαιούχων του ΟΑΕΔ που είναι πολύ λιγότερος από τους πραγματικά δικαιούχους.
Όσον αφορά το ΙΚΑ υπάρχουν αποθεματικά μέχρι τέλη του Δεκέμβρη. Για να υπάρξουν όμως τα αποθεματικά μέχρι τέλη του Δεκέμβρη, να καταβληθούν οι συντάξεις κ.λπ., σημαίνει ότι το ΙΚΑ εισπράττει το 1.400.000.000 και το κράτος τού καταβάλλει το μερίδιο του 1.492.000.000, που σημαίνει ότι αν δεν καταβληθούν από το κράτος αυτά, το Δεκέμβρη δεν θα μπορούν να καταβληθούν οι συντάξεις. Εμείς θέλουμε απάντηση. Και ξέρετε το θέμα δεν είναι αν το ΚΚΕ ζητάει απάντηση. Απάντηση ζητούν οι συνταξιούχοι. 
Καλά όλα αυτά, η ηλεκτρονική διακυβέρνηση, όλα αυτά τα περίφημα ηλεκτρονικά που ακούμε, μέσα είμαστε κι εμείς σε αυτά και ποιος δεν τα θέλει, αλλά αυτά δίνουν χρήμα; Θα μας δώσουν τις συντάξεις; 
Θα βγάλετε, λέει, τη σύνταξη fast track ή θα έχουμε το παρατηρητήριο των τιμών. Κοιτάξτε να δείτε, αν δεν έχουμε λεφτά, δεν μπορούμε να κάνουμε και σύγκριση τιμών. Πρέπει να έχεις.
Φορολογικό. Πραγματικά όλα τα κόμματα συζητάνε «φόρος στον πλούτο, στους πλούσιους, βοήθεια στη φτώχεια» και αρχίζει η «ακραία φτώχεια», η «μεσαία φτώχεια» κ.λπ.. Τώρα άλλοι περιορίζονται στην ακραία φτώχεια, άλλοι στη φτώχεια. 
Κοιτάξτε να δείτε, πλούσιος και φτωχός είναι έννοιες που και εμείς τις χρησιμοποιούμε, μόνο που είναι για την ποίηση και τη λογοτεχνία. Εμείς θέλουμε να ξεκαθαρίσουμε το εξής πράγμα: Ποιος θεωρείται φτωχός; Βεβαίως υπάρχει διαβάθμιση στη φτώχεια. Ποιος θεωρείται φτωχός; Από εκεί αρχίζει το αφορολόγητο. Εμείς θεωρούμε ότι σήμερα –όχι όπως θα θέλαμε εμείς- τουλάχιστον για το κάθε άτομο, 20.000 το χρόνο πρέπει να είναι αφορολόγητο, για το ζευγάρι με δύο παιδιά, για μία τετραμελή οικογένεια 40.000. Είμαστε στις 5.000, λέγατε ότι θα το πάτε στις 8.000, το πάτε στο τέλος της τετραετίας. 
Επομένως στην ακραία φτώχεια και μισή κονσέρβα να της δώσεις θα σε χειροκροτήσει. Και όλα αυτά τα υποκατάστατα που γίνονται, τα κοινωνικά παντοπωλεία και το ένα και το άλλο, όλα αυτά δεν μπορεί να αποτελούν απάντηση στον άνεργο και στη φτωχή οικογένεια, για να μη σας πω ότι είναι οι νέοι μηχανισμοί της κομματικής ρουσφετολογίας. Δεν χρειάζεται να έχεις τους παλιούς. Εν πάση περιπτώσει, για εμάς ισχύει το αφορολόγητο, τα 40.000 ευρώ για την τετραμελή οικογένεια.
Φόρος ΦΠΑ. Ωραία, λέει ότι πέφτει ο φόρος στην εστίαση. Τι θα γίνει με τα σχολικά είδη και τα είδη πλατιάς λαϊκής κατανάλωσης; Θα κάνετε, λέει, εννέα δόσεις. Ε, λοιπόν, μπορώ να σας διαβεβαιώσω ότι φοροφυγάδες θα είμαστε κι εμείς που τυπικά δεν είμαστε φτωχοί. Όταν στις 20 του μήνα τελειώνουν τα λεφτά του μήνα και δώδεκα δόσεις να βάλετε, δεν θα μπορεί ο κόσμος να τα πληρώσει. Θα γίνουμε οι περισσότεροι φοροφυγάδες. Δεν γίνεται να πληρωθούν. Καταργείτε τον ένα φόρο και κάνετε έναν ενιαίο φόρο. Και το φόρο αλληλεγγύης πρέπει να τον καταργήσετε. Τι είναι αυτά τα πράγματα;
Και εν πάση περιπτώσει, εμείς λέμε αφορολόγητο τα 40.000 ευρώ για την τετραμελή οικογένεια και στην ουσία είναι πολύ μειωμένο, γιατί τα 40.000 τα λέγαμε προ κρίσης, όχι τώρα με όλα αυτά τα χαράτσια κ.λπ.. Και τι υπολογίζετε, αυτό που παίρνουμε τυπικά ή αυτό που πάει στα χέρια μας; Τις συντάξεις πώς τις υπολογίζετε; Σε αυτό το ποσό που βγήκα στη σύνταξη ή αυτό που παίρνω στο χέρι; Γιατί αυτό που παίρνω στο χέρι είναι πολύ λιγότερο. Κι όμως εξακολουθείτε και λέτε «τόση είναι η σύνταξη». Πώς τόση είναι η σύνταξη; Αφού αφαιρείτε ένα φόρο αλληλεγγύης και άλλο φόρο αλληλεγγύης βάσει του νόμου τάδε. 
Ε, λοιπόν, θα είμαστε οι περισσότεροι φοροφυγάδες για εσάς, δικαιολογημένοι φοροφυγάδες όμως για εμάς. Δεν πρόκειται να εισπράξετε αυτά που θέλετε, διότι δεν μπορεί ο κόσμος να πληρώνει. Δεν μπορεί να παίρνεις 500 ευρώ το μήνα και να πληρώνεις και φόρο. Δεν πάτε να κάνετε και είκοσι δόσεις; 
Έχετε καταλάβει ότι υπάρχει οικογένεια που για δέκα μέρες μπορεί να έχει 50 ευρώ να περάσει; Φόρο μπορεί να πληρώσει; Δεν μπορεί! Κόψτε τις φοροαπαλλαγές στους εφοπλιστές, βάλτε αυξημένο φόρο σε αυτούς που έχουν κέρδη, ανεξαρτήτως αν τα επενδύουν, αν τα επανεπενδύουν κ.λπ.. 
Τι θα πει πλούσιος; Μάλιστα με την ευκαιρία ρωτάμε και το ΣΥΡΙΖΑ: Τι θα πει πλούσιος; Να φορολογηθούν, λέει, οι πλούσιοι. Ποιος θεωρείται πλούσιος; Γιατί με τα δικά σας δεδομένα μια οικογένεια τετραμελής που έχει 40.000 ευρώ το χρόνο είναι πλούσια, μπορεί να φορολογείται άνετα και ένας που έχει 20.000 ευρώ το χρόνο πάμπλουτος κι αυτός. Να ξεκαθαρίσουμε τι είναι η φτώχεια. Ας αφήσουμε τα ρομαντικά για τη φτωχολογιά και να ξεκαθαρίσουμε τι είναι πλούτος και τι είναι φτώχεια, αλλιώς δεν πρόκειται να βρούμε άκρη. Φοροφυγάδες θα είμαστε όχι από ιδεολογία αλλά από αδυναμία.","ΑΛΕΞΑΝΔΡΑ ΠΑΠΑΡΗΓΑ",413
"142035"," Ευχαριστούμε, κυρία Παπαρήγα.
Θα ήθελα να ενημερώσω το Σώμα, επειδή δημιουργούνται ορισμένες παρεξηγήσεις ως προς τις πιέσεις του Προεδρείου για το χρόνο, ότι αντιλαμβάνεστε ότι ο χρόνος είναι προκαθορισμένος. Θα πρέπει στις 24.00΄ να πάμε στην ψηφοφορία. Αυτός είναι ο λόγος που το Προεδρείο πιέζει να είμαστε συνεπείς ως προς το χρόνο μας.
Το λόγο έχει για τη δευτερολογία του ο Πρόεδρος των Ανεξαρτήτων Ελλήνων κ. Παναγιώτης Καμμένος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142036"," Κύριε Πρόεδρε, κυρίες και κύριοι συνάδελφοι, δυστυχώς η συζήτηση για τις Προγραμματικές Δηλώσεις της Κυβέρνησης περιορίστηκε στο να μιλήσουν οι περισσότεροι Υπουργοί και να αποκλειστούν οι περισσότεροι νέοι Βουλευτές. Απέφυγε η Κυβέρνηση διά του Προεδρείου να δοθεί ο λόγος -όπως είχαμε ζητήσει από το πρωί, από χθες, προκειμένου να συμπληρωθεί το τριήμερο της συζητήσεως- σε νέους Βουλευτές, να ακουστεί η φωνή του ελληνικού λαού, να ακουστεί η φωνή της περιφέρειας. Και αυτό δεν έγινε κατά λάθος. Έγινε προκειμένου να συνεχίσει η εμπαίζει η συγκυβέρνηση τον ελληνικό λαό. Όπως είπε ψέματα στη διάρκεια της προεκλογικής περιόδου…","ΠΑΝΑΓΙΩΤΗΣ ΚΑΜΜΕΝΟΣ",181
"142037"," Κύριε Πρόεδρε…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142038"," Σας παρακαλώ, κύριε Πρόεδρε, μη με διακόπτετε.","ΠΑΝΑΓΙΩΤΗΣ ΚΑΜΜΕΝΟΣ",181
"142039"," Επειδή αναφερθήκατε στο Προεδρείο…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142040"," Σας παρακαλώ, κύριε Πρόεδρε.","ΠΑΝΑΓΙΩΤΗΣ ΚΑΜΜΕΝΟΣ",181
"142041"," Όχι, σας παρακαλώ εγώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142042"," Όχι, κύριε Πρόεδρε …","ΠΑΝΑΓΙΩΤΗΣ ΚΑΜΜΕΝΟΣ",181
"142043"," Επειδή αναφερθήκατε στο Προεδρείο, θα ήθελα να σας πω…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142044"," Με συγχωρείτε, είναι σοβαρό αυτό να διακόπτετε την ομιλία…","ΠΑΝΑΓΙΩΤΗΣ ΚΑΜΜΕΝΟΣ",181
"142045"," Μα αναφερθήκατε στο Προεδρείο…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142046"," Σας παρακαλώ πολύ! Θα μιλήσετε μετά.","ΠΑΝΑΓΙΩΤΗΣ ΚΑΜΜΕΝΟΣ",181
"142047"," Έχουν μιλήσει εβδομήντα ένας Βουλευτές και την προηγούμενη φορά είχαν μιλήσει ογδόντα Βουλευτές.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142048"," Θα μιλήσετε μετά.","ΠΑΝΑΓΙΩΤΗΣ ΚΑΜΜΕΝΟΣ",181
"142049"," Και ήταν εξακομματική η Βουλή.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142050"," Θέλετε, κύριε Πρόεδρε, να σταματήσω να μιλάω και να κατέβω;","ΠΑΝΑΓΙΩΤΗΣ ΚΑΜΜΕΝΟΣ",181
"142051"," Όχι.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142052"," Αν θέλετε να σταματήσουμε να μιλάμε μέσα στη Βουλή.","ΠΑΝΑΓΙΩΤΗΣ ΚΑΜΜΕΝΟΣ",181
"142053"," Να μην αναφέρεστε στο Προεδρείο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142054"," Να εφαρμόζετε τον Κανονισμό. Και αν θέλετε δείτε τον Κανονισμό, ο οποίος δίνει τη δυνατότητα να επεκτείνετε τη συζήτηση κατά σαράντα οκτώ ώρες.","ΠΑΝΑΓΙΩΤΗΣ ΚΑΜΜΕΝΟΣ",181
"142055"," Όπως γνωρίζετε, ο Πρόεδρος μπορεί να διακόπτει τον ομιλητή. Το γνωρίζετε καλύτερα από μένα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142056"," Σταματάω, κύριε Πρόεδρε. Αυτός ο φασισμός …","ΠΑΝΑΓΙΩΤΗΣ ΚΑΜΜΕΝΟΣ",181
"142057"," Παρακαλώ συνεχίστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142058"," Ακούστε, θα λειτουργείτε ως Αντιπρόεδρος της Βουλής. Δεν θα λειτουργείτε ως κομματικό στέλεχος εδώ μέσα.","ΠΑΝΑΓΙΩΤΗΣ ΚΑΜΜΕΝΟΣ",181
"142059"," Παρακαλώ συνεχίστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142060"," Και θα ακούτε την Αντιπολίτευση.","ΠΑΝΑΓΙΩΤΗΣ ΚΑΜΜΕΝΟΣ",181
"142061"," Αναφερθήκατε στο Προεδρείο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142062"," Θα σιωπάτε όταν μιλάνε στη Βουλή οι Βουλευτές σύμφωνα με τον Κανονισμό.","ΠΑΝΑΓΙΩΤΗΣ ΚΑΜΜΕΝΟΣ",181
"142063"," Δεν θα κρατήσω το χρόνο σας από τη διακοπή.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142064"," Δεν θα κρατήσετε κανένα χρόνο.","ΠΑΝΑΓΙΩΤΗΣ ΚΑΜΜΕΝΟΣ",181
"142065"," Παρακαλώ, συνεχίστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142066"," Παραβιάσατε τον Κανονισμό, λοιπόν. Έπρεπε επί τρεις ημέρες να ακούγονται οι Βουλευτές και να εξαντληθεί ο κατάλογος. Αυτό λέει η δημοκρατία. 
Κυρίες και κύριοι συνάδελφοι, αποκαλύφθηκε σε αυτές τις λίγες ώρες που συζητούμε τις Προγραμματικές Δηλώσεις της Κυβέρνησης πως ουσιαστικά ό,τι είπαν στον ελληνικό λαό προεκλογικά τα κόμματα της συγκυβέρνησης, ήταν ψέματα. Εμπαίξατε τον ελληνικό λαό. Οι δεκαοκτώ προτάσεις του κ. Σαμαρά, το «Ζάππειο», όλες αυτές οι ανακοινώσεις για τα ειδικά μισθολόγια, ήταν ένα μεγάλο παραμύθι προκειμένου να οδηγήσουν τον ελληνικό λαό μαζί με τη χρήση του φόβου και της απειλής στο να ψηφίσει αυτά τα κόμματα που θα ολοκληρώσουν το έργο της παράδοσης του ελληνικού λαού, της παράδοσης της εθνικής κυριαρχίας της χώρας. 
Ακούσαμε να απευθύνονται εδώ και μάλιστα με χιούμορ, λέγοντας ότι θα πρέπει να δούμε πώς θα προχωρήσουμε στην εφαρμογή των Προγραμματικών Δηλώσεων της Κυβέρνησης. Ποιων Προγραμματικών Δηλώσεων; Εδώ έρχεται ο Υπουργός Οικονομικών και λέει ότι δεν υπάρχει αναδιαπραγμάτευση: «Θα παρθούν μέτρα 11,5 δισεκατομμυρίων ευρώ και εν συνεχεία θα δούμε αν θα επαναδιαπραγματευθούμε». Τι λέγατε προεκλογικά; Μιλούσατε για επαναδιαπραγμάτευση. 
Ακούσαμε προηγουμένως τον Υπουργό Ανάπτυξης να αναφέρεται στους δρόμους, στις νέες οδούς που θα πάρουν οι εθνικοί εργολάβοι. Το ερώτημα που πράγματι έρχεται στα χείλη του κάθε Έλληνα είναι το εξής: Μήπως, κύριοι, ζείτε σε άλλη χώρα; Έχετε καταλάβει πού βρισκόμαστε;
Υπάρχουν ένα εκατομμύριο διακόσιες χιλιάδες άνεργοι. Έξι εκατομμύρια Έλληνες είναι κάτω από το όριο της φτώχειας. Οι περισσότερες επιχειρήσεις κλείνουν. Έχουμε τρεις χιλιάδες αυτοκτονίες. Φεύγουν οι νέοι άνθρωποι και πάνε μετανάστες στο εξωτερικό. Και εσείς μιλάτε ακόμη για να σας ακούνε οι εργολάβοι;
Έχετε αντιληφθεί ότι, όταν μιλάτε για φόρους, δεν υπάρχει πλέον το κίνημα «Δεν πληρώνω»; Ο ελληνικός λαός πλέον έχει φτάσει στην πλειοψηφία τού να βρίσκεται στο κίνημα «Δεν μπορώ να πληρώσω». Κανείς δεν μπορεί να πληρώσει. Οι περισσότεροι Έλληνες και Ελληνίδες απέναντι στις φορολογικές αρχές δεν δύνανται να πληρώσουν. Κλείνει κάθε ημέρα από ένα μαγαζί σε κάθε γειτονιά -περπατήστε να δείτε- και στην περιφέρεια και στο κέντρο της Αθήνας. Απολύονται άνθρωποι. Και αυτό γιατί εφαρμόσατε το μνημόνιο που οδηγεί ουσιαστικά στην ύφεση. Την ύφεση που οι ίδιοι αναφέρατε το 2010.
Το 2010 σε αυτήν την Αίθουσα, από αυτό εδώ το Βήμα, μιλούσατε για λάθος συνταγή που θα οδηγούσε στην ύφεση, που θα οδηγούσε σε απολύσεις. Τώρα την εφαρμόζετε και πάτε για το τρίτο μνημόνιο. 
Έχετε αντιληφθεί ότι εδώ έχουμε πια φθάσει στα όρια τού να πρέπει να φυλακιστεί, εφαρμόζοντας το νόμο, η πλειοψηφία του ελληνικού λαού; Ιδιοκτήτες ακινήτων, μικροϊδιοκτήτες ακινήτων, δεν μπορούν να πληρώσουν το χαράτσι και τους κόβετε το ρεύμα. Η δεύτερη φάση ποια είναι; Να συλληφθούν. 
Δεν αντιλαμβάνεστε ότι όσο αυξάνετε τις αντικειμενικές αξίες και όσο το κράτος δεν δέχεται την αντικειμενική αξία ενός ακινήτου την οποία προσδιορίζει το ίδιο -να το δέχεται έστω ως ποσόν το οποίο θα κατασχέσει το κράτος- θα φτάσουν στο σημείο οι τράπεζες και οι εισπρακτικές εταιρείες να παραλαμβάνουν το σύνολο της ιδιωτικής περιουσίας; 
Έχετε καταλάβει ότι πλέον οι αγρότες που δεν μπορούν να συμπληρώσουν τα δάνειά τους, έχουν φτάσει στο όριο να τους κατασχέσει η Αγροτική Τράπεζα το σύνολο της καλλιεργήσιμης γης; 
Και εσείς μιλάτε σαν να μη συμβαίνει απολύτως τίποτα, με εξυπνάδες και με ποιήματα. Ο κ. Τασούλας μίλησε για τα καλά νέα και για τα κακά νέα. Το καλό νέο, λέει, είναι ότι θα ανέβουμε την ανηφόρα. Ποια ανηφόρα; Δεν υπάρχει σπίτι που να μην του κτυπάει την πόρτα εισπρακτική εταιρεία. 
Τα κακά νέα είναι ότι καταφέρατε να βάλετε τον ελληνικό λαό πλέον σε ένα αδιέξοδο. Και για να βγούμε από το αδιέξοδο η λύση δεν είναι η συνέχιση των μνημονίων, αλλά είναι η εθνική προσπάθεια, να τους πούμε «κύριοι, μέχρι εδώ». 
Η πολιτική την οποία ασκήσατε έχει οδηγήσει τον ελληνικό λαό πλέον στο αδιέξοδο. Η λύση δεν είναι η αυτοκτονία. Η λύση είναι να τους πούμε ότι η συνέχιση αυτής της πολιτικής θα οδηγήσει σε έναν ξεσηκωμό του ελληνικού λαού και σε έναν εμφύλιο σπαραγμό. Εκεί θα οδηγήσει.
Κύριε Βενιζέλο, όχι μόνο.","ΠΑΝΑΓΙΩΤΗΣ ΚΑΜΜΕΝΟΣ",181
"142067"," Δεν αναφερόμουν σε εσάς.","ΕΥΑΓΓΕΛΟΣ ΒΕΝΙΖΕΛΟΣ",58
"142068"," Ακούστε, κύριε Βενιζέλο. Εσείς είστε ο πρωτεργάτης. Εσείς είστε ο κύριος εφαρμοστής αυτής της πολιτικής.
(Χειροκροτήματα από την πτέρυγα των Ανεξαρτήτων Ελλήνων)
Δυστυχώς έφτασε στο σημείο η Νέα Δημοκρατία με πρώτο τον Πρωθυπουργό να σας χειροκροτεί. Αυτό είναι το κατάντημα. Καταφέρατε να πείσετε τη δεξιά πτέρυγα της Βουλής των Ελλήνων να ακολουθήσει την πολιτική την οποία εσείς εφαρμόσατε. Μάλιστα καταφέρατε να οδηγήσετε και στην ατιμωρησία.
(Χειροκροτήματα από την πτέρυγα των Ανεξαρτήτων Ελλήνων)
Κάνατε συμφωνίες για τις οποίες δηλώνουμε ότι δεν θα τις εφαρμόσουμε. Η συμφωνία με τη «SIEMENS» δεν υπάρχει. Όποιος την υπογράψει θα πάει υπόδικος με μήνυση που θα καταθέσουμε εμείς, οι Ανεξάρτητοι Έλληνες και θα ζητήσουμε να υπογράψει ο ελληνικός λαός.
(Χειροκροτήματα από την πτέρυγα των Ανεξαρτήτων Ελλήνων)
Αυτοί που θα εφαρμόσουν τη συνθήκη και τη σύμβαση που υπογράψατε εσείς για τα υποβρύχια, εμείς σας λέμε ότι θα σας οδηγήσουμε στην εισαγγελία. Θα πληρώσετε. Δεν μπορεί κανείς να χαρίζει από τον ελληνικό λαό το αίμα και τον ιδρώτα. 
Σας λέμε ότι δεν μπορείτε να προχωράτε σε συμβιβασμούς με εκείνους οι οποίοι οδήγησαν τη χώρα σε αυτό το σημείο. 
Λέτε ότι θα κατάσχετε το σπίτι ενός Έλληνα που δεν μπορεί να πληρώσει 3.000 ευρώ στην εφορία.
Τα 500 εκατομμύρια ευρώ από το ΦΠΑ που χρωστάει το αεροδρόμιο «Ελευθέριος Βενιζέλος» γιατί δεν τα εισπράττετε;
(Χειροκροτήματα από την πτέρυγα των Ανεξαρτήτων Ελλήνων)
Εσάς ρωτάω, κύριε Χατζηδάκη, που μιλάτε για τα αεροδρόμια. Γιατί δεν εισπράττετε τα 500 εκατομμύρια ευρώ που χρωστάει από ΦΠΑ το αεροδρόμιο «Ελευθέριος Βενιζέλος»; Έχετε τίποτα ιδιαίτερο με τη «HOCHTIEF»; 
Δεν μπορεί ο ελληνικός λαός να συνεχίζει να ανέχεται να υπάρχουν δύο μέτρα και δύο σταθμά, ο μεν πολίτης να κυνηγιέται από το πρωί μέχρι το βράδυ από τις εισπρακτικές εταιρείες και από τους εφοριακούς για να πληρώσει φόρους που δεν μπορεί να πληρώσει, για να πληρώσει δόσεις στις τράπεζες που δεν μπορεί να πληρώσει και από την άλλη να δέχεστε προμηθευτής του ΟΠΑΠ να παίρνει την εταιρεία από την Ελλάδα, που πληρώνει φόρο 45% και να μεταφέρει τη σύμβαση στην Κύπρο -όπου πληρώνει 10% στην Κύπρο και αν το πληρώνει- και να υπάρχει μία φοροδιαφυγή της τάξεως δεκάδων δισεκατομμυρίων ευρώ. 
Αυτά θα οδηγήσουν στη λαϊκή εξέγερση. Και εσείς λαϊκίζετε. Εσείς είστε επικίνδυνοι. 
(Χειροκροτήματα από την πτέρυγα των Ανεξαρτήτων Ελλήνων)
Εσείς είστε εκείνοι οι οποίοι οδηγήσατε τον ελληνικό λαό σε αυτήν την κατάσταση.
Και να ξέρετε κάτι. Την πρώτη φορά το κάνατε επειδή δεν γνωρίζατε. Τη δεύτερη φορά το κάνατε επειδή δεν θυμόσαστε. Τρίτη φορά δεν θα υπάρξει. Να το ξέρετε πολύ καλά. Και θα σας θυμίσω ότι κάποτε ο βασιλιάς της Βαυαρίας περπατούσε στους κήπους και είδε έναν κηπουρό, ο οποίος έσκαβε ένα μέρος. Του λέει: «Σε παρακαλώ αυτό το κομμάτι δεν θα το σκάβεις και δεν θα το καλλιεργήσεις, γιατί θέλω να χτίσω το παλάτι μου». «Τι λέτε -του λέει- κύριε; Εγώ θα συνεχίσω να το σκάβω και θα κάνω τη δουλειά μου». Του λέει: «Ξέρεις ποιος είμαι εγώ; Εγώ είμαι ο βασιλιάς της Βαυαρίας». «Ξέρω ποιος είστε -του λέει- αλλά και εσείς να ξέρετε ότι υπάρχουν και δικαστήρια στο Βερολίνο». Σας λέμε λοιπόν ότι και εδώ υπάρχουν δικαστήρια και υπάρχει δικαιοσύνη η οποία θα αποδοθεί!
(Χειροκροτήματα από την πτέρυγα των Ανεξαρτήτων Ελλήνων)
Τέλος κλείνω, λέγοντάς σας ότι πρέπει να εφαρμόσετε τη συνταγματική επιταγή για την προστασία των πολυτέκνων και των τριτέκνων. 
(Θόρυβος στην Αίθουσα)
Δεν σας αρέσει; Είναι ανακατεμένο, ε; Είναι, πολύ. Βεβαίως. Ξέρετε γιατί; Διότι ξέρετε, κύριε, όταν θα συναντήσετε έναν τρίτεκνο ή έναν πολύτεκνο στην εκλογική σας περιφέρεια, θα πρέπει να του απαντήσετε πώς είναι δυνατόν να συμφωνείτε στο να χαρίζονται δισεκατομμύρια στους προμηθευτές του ελληνικού δημοσίου και εκείνου να του χρεώνετε ότι έκανε παιδιά, ότι ήταν εκείνος ο οποίος αντιμετώπισε την υπογεννητικότητα, ότι πρέπει να πληρώσει 2.500 ευρώ επειδή έκανε το λάθος να κάνει οικογένεια.
(Χειροκροτήματα από την πτέρυγα των Ανεξαρτήτων Ελλήνων)
Και απορώ πώς θα κυκλοφορήσετε ανάμεσα στους τριτέκνους και τους πολυτέκνους. Απορώ πώς θα κυκλοφορήσετε ανάμεσα στους αστυνομικούς και τους στρατιωτικούς που τους είπατε για τα ειδικά μισθολόγια. Απορώ πώς θα κυκλοφορήσετε ανάμεσα στους πολίτες τους οποίους κοροϊδέψατε και τους απειλήσατε δήθεν με την έξοδο της Ελλάδας από το ευρώ για να υποκλέψετε τη ψήφο τους.
Υπάρχουν λύσεις και οι λύσεις είναι αυτές που προτείναμε εμείς, οι Ανεξάρτητοι Έλληνες, ως εθνική αντιπρόταση. Θέλετε να βοηθήσετε την επιχειρηματικότητα, κύριε Χατζηδάκη; Προχωρήστε τον ειδικό λογαριασμό. Παγώστε όλες τις υποχρεώσεις της μικρομεσαίας επιχείρησης, ρυθμίστε τις με έναν ειδικό λογαριασμό ο οποίος θα περιλαμβάνει όλα τα οφειλόμενα για εκατό δόσεις μέχρι 100.000 ευρώ, διακόσιες πενήντα δόσεις μέχρι 3.000.000 ευρώ, δώστε του ασφαλιστική ενημερότητα, δώστε του τη δυνατότητα να βγει από τον «Τειρεσία», για να μπορέσει να ξεκινήσει η επιχείρηση. Δεν πρόκειται να εισπράξετε τίποτα, γιατί δεν έχει η επιχείρηση να κάνει τίποτα. Θέλετε να βοηθήσετε την επιχειρηματικότητα; Τις μικρομεσαίες επιχειρήσεις να βοηθήσετε να αναπνεύσουν και να μπορέσουν να ζήσουν. 
Όταν δίνετε στις τράπεζες ανακεφαλοποίηση, η ανακεφαλαιοποίηση πρέπει να πάει στον εργαζόμενο μέσω της τράπεζας που οφείλει. Πρέπει να πάει στο μικρομεσαίο επιχειρηματία, για να μπορεί να συνεχίσει να παράγει. Αν θέλετε επιχειρηματικότητα, μειώστε τους φόρους και μην ακούτε τους εταίρους σας σε αυτήν την Κυβέρνηση. Προχωρήστε στην ανάπτυξη της Ελλάδας και όχι ουσιαστικά στην εκτέλεση των Ελλήνων. Υπάρχουν οι δυνατότητες να ενεργοποιήσετε το θέμα των κατοχικών δανείων -σας κάναμε συγκεκριμένη πρόταση- των γερμανικών αποζημιώσεων και εκεί θα έχετε όλο το Κοινοβούλιο μαζί σας. Αλλά όσο συνεχίζετε να λειτουργείτε ως υπάλληλοι της κ. Μέρκελ, θα μας έχετε όλους απέναντι και τον ελληνικό λαό.
Ευχαριστώ.
(Όρθιοι οι Βουλευτές των Ανεξάρτητων Ελλήνων χειροκροτούν ζωηρά και παρατεταμένα)","ΠΑΝΑΓΙΩΤΗΣ ΚΑΜΜΕΝΟΣ",181
"142069"," Κύριε Πρόεδρε!","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142070"," Ορίστε, κύριε Υπουργέ, έχετε το λόγο για ένα τρίλεπτο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142071"," Νομίζω λιγότερο, κύριε Πρόεδρε.
Ο κ. Καμμένος σε μια αποστροφή του λόγου του, αναφερόμενος σ’ εμένα, σημείωσε ότι ο Αερολιμένας Αθηνών, η «HOCHTIEF», χρωστάει -δεν θυμάμαι πόσα- 400 εκατομμύρια στην εφορία. Δεν έχει σημασία ο αριθμός. Και προσέθεσε αμέσως μετά: «Έχετε τίποτα που σας συνδέει με την «HOCHTIEF», κύριε Χατζηδάκη;» ή κάτι τέτοιο. 
Η απάντηση μου λοιπόν είναι η εξής: Πρώτον, δεν γνωρίζω το θέμα. Μόλις έχω αναλάβει και δεν είναι και της αρμοδιότητός μου. 
(Θόρυβος στην Αίθουσα)","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142072"," Παρακαλώ! Παρακαλώ!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142073"," Είναι της αρμοδιότητας του Υπουργείου Οικονομικών. Και φυσικά η Κυβέρνηση και το Υπουργείο Οικονομικών και όλοι μας δεν πρέπει να δείξουμε καμμιά ανεκτικότητα, αν όντως υπάρχει το θέμα. Όποιος χρωστάει στο δημόσιο και κυρίως αν είναι ισχυρός, πρέπει να εκπληρώνει τις οφειλές του. Λοιπόν αυτό είναι ξεκάθαρη τοποθέτηση.
Αλλά από εκεί και πέρα, δεν δέχομαι σε καμμία περίπτωση αυτούς τους υπαινιγμούς. Ξέρετε, κύριε Καμμένο, δεν είμαι χθεσινός. Ανεξάρτητα από τις πολιτικές και ιδεολογικές μου θέσεις, με τις οποίες εσείς έχετε κάθε δικαίωμα να διαφωνείτε φυσικά, χειρίστηκα πολύ μεγάλα θέματα και στο Υπουργείο Μεταφορών και στο Υπουργείο Ανάπτυξης και δεν ακούστηκε τίποτε, διότι προφανώς δεν υπήρξε τίποτε. Και από εδώ και πέρα με τον ίδιο τρόπο θέλω να πολιτευθώ. Είμαστε λίγοι σε αυτήν τη χώρα και γνωριζόμαστε μεταξύ μας και ξέρετε ότι είμαι καθαρός. Σας παρακαλώ λοιπόν τέτοιου είδους υπαινιγμούς σ’ εμένα όχι!
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142074"," Ευχαριστούμε, κύριε Υπουργέ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142075"," Κύριε Πρόεδρε, ένα λεπτό!","ΠΑΝΑΓΙΩΤΗΣ ΚΑΜΜΕΝΟΣ",181
"142076"," Αυτό το πινγκ πονγκ δεν θα οδηγήσει πουθενά, κύριε Πρόεδρε. Θα σας δώσω ένα λεπτό να απαντήσετε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142077"," Εάν είχα το οποιοδήποτε στοιχείο, θα σας είχα παραπέμψει, όπως ζήτησα να παραπεμφθεί στην Εξεταστική της «SIEMENS» ο κ. Λιάπης, τον οποίο εσείς προστατεύσατε με την ψήφο σας. Εάν είχα στοιχεία για ποινικά αδικήματα, να είστε σίγουρος ότι θα σας τα έλεγα από το Βήμα της Βουλής. Όμως όταν σας ακούω να λέτε από το Βήμα της Βουλής ότι ο πρώτος σας στόχος είναι να επαναδιαπραγματευθείτε τους αυτοκινητοδρόμους με τον εκδότη που σας βάζει συνέντευξη κάθε βδομάδα και δεν ασχολείστε με τα προβλήματα του ελληνικού λαού, όταν σας ακούω να μιλάτε για τα αεροδρόμια…
(Θόρυβος στην Αίθουσα)","ΠΑΝΑΓΙΩΤΗΣ ΚΑΜΜΕΝΟΣ",181
"142078"," Παρακαλώ! Παρακαλώ!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142079"," ...και δεν μιλάτε για την «HOCHTIEF» που δεν ξέρετε ότι χρωστάει 400 εκατομμύρια ευρώ, γι’ αυτό ακριβώς, κύριε Χατζηδάκη, απευθύνομαι σ’ εσάς.","ΠΑΝΑΓΙΩΤΗΣ ΚΑΜΜΕΝΟΣ",181
"142080"," Ωραία, ωραία. Ολοκληρώσατε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142081"," Κύριε Πρόεδρε, σας παρακαλώ.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142082"," Μα δεν έχει νόημα, κύριε Υπουργέ. Δεν έχει νόημα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142083"," Σας παρακαλώ, κύριε Πρόεδρε.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142084"," Ορίστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142085"," Κύριε Καμμένο, εκτός από την πολιτική, υπήρξε για πολλά χρόνια και η κοινή μας διαδρομή. Είχαμε δώσει κοινούς αγώνες. Γνωριζόμαστε. Σας ξέρω και με ξέρετε. Τι λέτε;","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142086"," Φτάνει, κύριε Πρόεδρε!
Κύριε Υπουργέ, θέλετε πιστοποιητικό από τον κ. Καμμένο!","ΕΥΑΓΓΕΛΟΣ ΒΕΝΙΖΕΛΟΣ",58
"142087"," Δεν θέλω κανένα πιστοποιητικό βεβαίως διαφάνειας και καλής συμπεριφοράς ούτε από εσάς ούτε από κανέναν άλλον. Αλλά τι περιμένετε να κάνω; Να αναλάβω Υπουργός Ανάπτυξης και να φοβάμαι να υπογράψω; Να μην ασχοληθώ με τα μεγάλα θέματα; Να μην ασχοληθώ με τα θέματα των αυτοκινητοδρόμων; Αφήστε να διαπραγματευθούμε και όταν διαπραγματευθούμε, θα έρθει στη Βουλή η σύμβαση και θα μπορέσετε να την κρίνετε. Θυμηθείτε όσα χρόνια εν πάση περιπτώσει με ξέρετε ως άτομο. Τι είναι αυτά, κύριε Καμμένο; Εκτός από την πολιτική υπάρχει και η ζωή μας.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"142088"," Ολοκληρώσατε, κύριε Υπουργέ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142089"," Εφαρμόστε το νόμο για τη «SIEMENS», να εξαιρεθεί από όλους τους διαγωνισμούς. Ζητήστε τα 2 δισεκατομμύρια που υπέδειξε η Εξεταστική όλων των κομμάτων. Αντί να είστε συνομιλητής με τη «SIEMENS», εφαρμόστε το νόμο!
(Θόρυβος στην Αίθουσα)","ΠΑΝΑΓΙΩΤΗΣ ΚΑΜΜΕΝΟΣ",181
"142090"," Σας παρακαλώ.
Έχω την τιμή να κάνω μια ανακοίνωση προς το Σώμα. Με την υπ’ αριθμ. 8356/5933 από 8-7-2012 απόφαση του Προέδρου της Βουλής καθορίστηκε η αρμοδιότητα των Διαρκών Επιτροπών για την επεξεργασία και εξέταση ή τη συζήτηση και ψήφιση νομοσχεδίων και προτάσεων νόμων, μετά τη σύσταση ανασύσταση και συγχώνευση συγκεκριμένων Υπουργείων.
Η σχετική απόφαση θα καταχωρηθεί στα Πρακτικά της σημερινής συνεδρίασης.
(Η προαναφερθείσα απόφαση έχει ως εξής:
(να καταχωριστούν οι σελ. 537-538)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142091"," Το λόγο έχει ο Πρόεδρος της Κοινοβουλευτικής Ομάδας της ΔΗΜ.ΑΡ. κ. Φώτης Κουβέλης. 
(Θόρυβος στην Αίθουσα)
Με συγχωρείτε, κύριε Πρόεδρε.
Παρακαλώ, κύριοι συνάδελφοι, θα σας ανακαλέσω στην τάξη. Παρακαλώ!
Ορίστε, κύριε Πρόεδρε, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"142092"," Κύριε Πρόεδρε και κύριοι συνάδελφοι, είναι γεγονός ότι η ελληνική κοινωνία αναμφισβήτητα είναι τεμαχισμένη. Είναι επίσης γεγονός ότι το 30% του ελληνικού λαού ζει κάτω από το όριο της φτώχειας και ότι η ανεργία καλπάζει. Μόνο η επίσημη, η καταγεγραμμένη ανεργία μαρτυρά ότι το 23% του ελληνικού λαού βρίσκεται έξω από το χώρο της απασχόλησης. Επίσης είναι ακριβές ότι αυτό το κράτος είναι καθηλωμένο, δεν προωθήθηκαν ουσιαστικές προοδευτικές μεταρρυθμίσεις και όλα αυτά πια έχουν ως αποτέλεσμα να σωρεύονται βάρη στις πλάτες των Ελλήνων πολιτών, στη συντριπτική πλειονότητα. Είναι ακριβές ότι η φοροδιαφυγή κάλπασε, ότι η παραοικονομία κυριάρχησε.
Είναι επίσης ακριβές ότι το 30% έως 40% του ΑΕΠ λεηλατείται από την παραοικονομία και το 10% επίσης του ΑΕΠ, κύριε Πρόεδρε, λεηλατείται και αυτό από τη διαφθορά. Και βεβαίως αυτά δεν προέκυψαν, κυρίες και κύριοι συνάδελφοι, από παρθενογένεση στη χώρα μας. Προέκυψαν ως το αποτέλεσμα μιας άναρχης νεοφιλελεύθερης, συντηρητικής πολιτικής που ασκήθηκε, που στη συνάντησή της με το πελατειακό κράτος η πολιτική αυτή δημιούργησε αυτήν την κατάσταση που νομίζω ότι ο καθένας με σχέση ειλικρίνειας απέναντι στα πράγματα, μπορεί να καταγράφει αλλά και να διεκτραγωδεί.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ- ΒΑΣΙΛΕΙΟΣ Ι. ΜΕΪΜΑΡΑΚΗΣ )
Το ζητούμενο όμως είναι σήμερα τι κάνουμε, πώς μπορούμε να σηκώσουμε αυτά τα βάρη από τη χώρα και από τις πλάτες των Ελλήνων πολιτών. Υπεγράφη ένα μνημόνιο, υπήρξε ένα μεσοπρόθεσμο πλαίσιο, υπήρξαν οι εφαρμοστικοί εκτελεστικοί νόμοι, με τους οποίους ουδέποτε συμφώνησα και τους κατεψήφισα. Όμως και πάλι το ερώτημα τίθεται: Σήμερα τι κάνουμε; 
Υπάρχουν δύο απόψεις: Η μία άποψη διατυπώνεται από μερίδα του Κοινοβουλίου και λέει: «μονομερής καταγγελία του μνημονίου». Και υπάρχει και η άλλη άποψη, την οποία υποστηρίζω, ότι θα πρέπει να υπάρξει διαπραγμάτευση, προκειμένου να αποδεσμευθούμε από τους επαχθείς όρους του μνημονίου. 
Η μονομερής καταγγελία αναμφισβήτητα θέτει τη χώρα σε κίνδυνο, την απειλεί με έξοδο από την Ευρωζώνη και το ευρώ, ενώ η διαπραγμάτευση για την απαλλαγή από τη δέσμευση, από τους επαχθείς όρους του μνημονίου, είναι ο δρόμος που, κατά την άποψή μου, πρέπει να ακολουθήσουμε. 
Όμως και αυτοί ακόμη οι οποίοι υποστηρίζουν σήμερα ότι θα πρέπει να εφαρμοστεί για την ανακεφαλαίωση των τραπεζών η συγκεκριμένη ρύθμιση που υπήρξε ως το αποτέλεσμα της συμφωνίας Ισπανίας - Ιταλίας, ουσιαστικά τι λένε; Με διαπραγμάτευση να γίνει και αυτό. Δεν υπάρχει άλλος δρόμος, κυρίες και κύριοι συνάδελφοι, κι όποιος νομίζει ότι η μονομερής καταγγελία είναι εκείνη που οδηγεί στη διέξοδο, λυπάμαι, αλλά κάνει λάθος. 
Είμαι βέβαιος –και ολοκληρώνω, κύριε Πρόεδρε, διότι δεν μου χρειάζεται άλλος χρόνος- ότι ο κ. Στουρνάρας, ο αρμόδιος Υπουργός, αύριο στην Ευρώπη θα μιλήσει και για την ανάγκη της χρονικής επιμήκυνσης της δημοσιονομικής προσαρμογής και θα θέσει εκείνα τα ζητήματα που έχουν σχέση με την κατάσταση της ελληνικής κοινωνίας, η οποία πράγματι βρίσκεται σε μία ασφυξία και είναι δυνατόν να εκραγεί. 
Κυρίες και κύριοι συνάδελφοι, η Δημοκρατική Αριστερά σάς είναι γνωστό ότι στηρίζει την Κυβέρνηση. Δεν τη στηρίζουμε γενικά και αόριστα. Τη στηρίζουμε στη βάση συγκεκριμένης προγραμματικής συμφωνίας και προγραμματικής σύγκλισης. Και πέρα από τον εύκολο αντιπολιτευτικό λόγο υπάρχει η υποχρέωση προκειμένου ο καθένας να κρίνει ποιο είναι το περιεχόμενο αυτής της προγραμματικής συμφωνίας και σύγκλισης. Ε λοιπόν, αυτό το περιεχόμενο είναι βαθύτατα προοδευτικό, είναι ρεαλιστικό, με στόχους που είναι δυνατόν να πιάσει η χώρα, η Κυβέρνηση, αλλά προς όφελος της χώρας και της κοινωνίας. 
Ευχαριστώ, κύριε Πρόεδρε. 
(Χειροκροτήματα)","ΦΩΤΗΣ ΚΟΥΒΕΛΗΣ",241
"142093"," Κρατήστε το χρόνο της αποχωρήσεως, κύριε Πρόεδρε!
Κύριε Πρόεδρε, κυρίες και κύριοι συνάδελφοι, η Χρυσή Αυγή, όπως γνωρίζετε, όπως δήλωσα και την πρώτη φορά που είχα την ευκαιρία να βρεθώ στο Βήμα της Βουλής, θα καταψηφίσει τη συγκυβέρνηση της Νέας Δημοκρατίας, του ΠΑΣΟΚ και της Δημοκρατικής Αριστεράς. 
Προηγουμένως είχαμε παρεμβάσεις διαφόρων Υπουργών, μεταξύ των οποίων και του Υπουργού Οικονομικών κ. Στουρνάρα, ο οποίος ανέφερε χαρακτηριστικά ότι εδώ πρέπει να επικρατεί η αλήθεια κι ότι το μνημόνιο δεν έφερε την κρίση. Πράγματι, έτσι είναι. Το μνημόνιο δεν έφερε την κρίση. Αλλά η αλήθεια δεν σταματάει στο 2010. Πρέπει να μάθουμε ποιος έφερε την κρίση, πώς έγινε η συσσώρευση αυτού του τεράστιου χρέους των 360 και πλέον δισεκατομμυρίων και αυτήν την αλήθεια δεν τη μάθαμε εδώ μέσα. Δεν μάθαμε τίποτε ούτε για το σκάνδαλο του Χρηματιστηρίου ούτε για τις υπερβάσεις στα δημόσια έργα, στα εξοπλιστικά, πράγματα τα οποία αφορούν κυβερνήσεις, όχι μία αλλά πολλές, που διαδέχθηκαν η μία την άλλη. 
Ακούσαμε επίσης στη συνέχεια τον κ. Σταϊκούρα σε μία άλλη του παρέμβαση –νομίζω ότι είναι αναπληρωτής σας, αν δεν κάνω λάθος- να λέει ότι θα γίνει νέος έλεγχος από το ΙΚΑ για να μάθουμε επιτέλους ποιοι νεκροί είναι συνταξιούχοι του ΙΚΑ! Το ακούσατε. Αυτός είναι ο σκοπός συγκεκριμένα. Και δεν είναι η πρώτη φορά που γίνεται αυτός ο έλεγχος. Είμαστε μία χώρα με νεκρούς συνταξιούχους, είμαστε μία χώρα με συντάξεις τυφλών, που οι τυφλοί βρίσκονται στη φυλακή επειδή έκαναν ληστείες με αυτοκίνητα. Όλα αυτά, αγαπητοί κύριοι και αγαπητές κυρίες, δεν ήρθαν από το πουθενά. Κάποιο κράτος διεφθαρμένο και σάπιο τα έκανε. Και δεν αναφέρομαι μόνο βέβαια στους Υπουργούς, γιατί αλίμονο αν οι Υπουργοί μοίραζαν συντάξεις τυφλών. Κάτι σάπιο υπάρχει στο βασίλειο της Δανιμαρκίας! Και εγώ, απ’ όσα ακούστηκαν όλες αυτές τις ημέρες δεν είδα κάτι αποφασιστικό το οποίο να ανατρέπει αυτό το καθεστώς της διαφθοράς.
Να μάθουμε όλη την αλήθεια, να πάμε πίσω, να μάθουμε ποιες ήταν αυτές οι επιτροπές γιατρών οι οποίες έδωσαν τις συντάξεις των τυφλών. Πώς θα γίνει αυτό το πράγμα; Δεν άκουσα τίποτα συγκεκριμένο. Δεν πείστηκα, εν τοιαύτη περιπτώσει, ότι θα αποκατασταθεί πραγματικά ένα κράτος δικαίου στη χώρα αυτή. 
Επίσης θέλω να πω ότι ναι, το μνημόνιο δεν έφερε την κρίση, αλλά δεν θεράπευσε και την κρίση. Την έκανε ακόμη εντονότερη. Αυτό είναι γεγονός. Επί δύο χρόνια που εφαρμόστηκε η πολιτική αυτή του μνημονίου, τα πράγματα έγιναν χειρότερα. Είχαμε τις αυτοκτονίες, είχαμε τις χρεοκοπίες, τα μαγαζιά που έκλειναν, το τσεκούρωμα κυριολεκτικά των συντάξεων και των μισθών. Όλα αυτά έγιναν γιατί; Τα έκανε η ελληνική κυβέρνηση. Κατ’ εντολήν ποίου; Των «σωτήρων» μας. Ποίων «σωτήρων» μας; Της τρόικας. Ε, αυτοί δεν έχουν ευθύνη επιτέλους, για το κατάντημα της πατρίδας μας σ’ αυτό το σημείο; Δεν θα πρέπει να τους ζητήσουμε το λόγο; Είπατε ότι απλά θα πρέπει –το διάβασα σε μία συνέντευξή σας- να περιμένουμε να δεχθούν κι αυτοί να διαπραγματευθούν. Δεν είναι έτσι. Θα μπορούσαμε κι εμείς να πιέσουμε προς αυτήν την κατεύθυνση. 
Εν τοιαύτη περιπτώσει, υπάρχει ένα μεγάλο ψέμα το οποίο επικρατεί επί δεκαετίες σε ολόκληρη τη χώρα, ότι η Ελλάδα είναι μια φτωχή χώρα. Είναι ένα μεγάλο ψέμα. Η Ελλάδα είναι μια πλούσια χώρα. Και δεν αναφέρομαι μόνο στα κοιτάσματα των υδρογονανθράκων, τα οποία δεν είναι μια νέα υπόθεση αλλά παλαιά. Αναφέρομαι στην αγροτική, στη γεωργική της παραγωγή, αναφέρομαι στη βιοτεχνία της που κατεστράφη, στη βιομηχανία της. Ναι, εμείς δεν είμαστε υπέρ της εξόδου από το ευρώ. Και ξέρετε γιατί; Γιατί το έχουμε πληρώσει, όλος ο ελληνικός λαός, πολύ ακριβά το ευρώ. Έχουν κλείσει εργοστάσια. Έχουν μείνει χέρσα χωράφια. Έχουν καταστραφεί τομείς της ελληνικής οικονομίας, προκειμένου να καταστεί η πατρίδα μας μία χώρα παροχής υπηρεσιών και όχι μία χώρα παραγωγής. Αυτό πρέπει να διορθωθεί και νομίζω ότι η κρίση είναι ευκαιρία υπό την εξής έννοια, ότι θα πρέπει να πάμε τώρα στην Ευρώπη και να τους πούμε: «κύριοι, εσείς που μας ζητάτε τα λεφτά πίσω αφήστε μας να παράγουμε. Αφήστε τις ποσοστώσεις, να βγάλουμε γάλα για τα παιδιά μας, κρέας». Το συνάλλαγμα που φεύγει για την εισαγωγή τροφίμων απ’ όλες αυτές τις χώρες είναι τεράστιο. Πρόσφατο παράδειγμα η «ΕΛΛΗΝΙΚΗ ΒΙΟΜΗΧΑΝΙΑ ΖΑΧΑΡΕΩΣ». Έγινε αναφορά και από άλλους πολιτικούς σ’ αυτήν εδώ την Αίθουσα. Οι ανταγωνιστές μας θέλουν να αγοράσουν το εργοστάσιο μας. Γιατί; Γιατί επί προηγουμένης κυβερνήσεως πουλήσαμε την ποσόστωση. Αυτό έγινε.
Πολύ σωστή η τοποθέτηση επίσης ότι θα πρέπει να αναθεωρηθεί –δεν ενθυμούμαι ποιος Υπουργός της Κυβέρνησης το έκανε, νομίζω ο κ. Αβραμόπουλος- ότι πρέπει να πολεμήσουμε το Δουβλίνο ΙΙ, γιατί δεν ξέραμε όταν το υπογράφαμε και όταν το απεδέχθη στη συνέχεια η Κυβέρνηση της Νέας Δημοκρατίας, τι συμφορές κρύβει για τη χώρα. Και αυτό είναι πράγματι. 
Κύριε Πρόεδρε, αγαπητοί κύριοι και κυρίες συνάδελφοι, δεν φταίμε εμείς για τους πολέμους που έκανε η Αμερική στο Ιράκ, στο Αφγανιστάν, για την Αραβική Άνοιξη. Δεν φταίμε εμείς που η Τουρκία έχει καταστήσει κρατική επιχείρηση δουλεμπορίου τους λαθρομετανάστες και έχουν μαζευτεί δύο εκατομμύρια στην πατρίδα μας. Και η Ευρώπη και ο ΟΗΕ πρέπει να βρεθούν ενώπιον των ευθυνών τους. Και αυτό πρέπει και οφείλει να το κάνει η Ελλάδα. 
Βεβαίως έχω σοβαρές αμφιβολίες και είναι ένας από τους λόγους που δεν θα δώσουμε ψήφο εμπιστοσύνης στη συγκυβέρνηση αυτή, για την ομοιογένεια της. Σε όλη τη διάρκεια της προεκλογικής περιόδου ακούγαμε επιφανή στελέχη της Νέας Δημοκρατίας ανάμεσα στα άλλα να λένε «θα τους βγάλουμε τις κουκούλες», αναφερόμενοι στους γνωστούς ταραξίες. 
Και διαβάζω χθες στην «ΕΛΕΥΘΕΡΟΤΥΠΙΑ» μια συνέντευξη του Υπουργού Δικαιοσύνης της συγκυβερνήσεως σας, του κ. Ρουπακιώτη που όταν ο δημοσιογράφος τον ερωτά: «εξακολουθεί να ισχύει ο περίφημος κουκουλονόμος, παρά τις εξαγγελίες για κατάργηση, θα τον διατηρήσετε;» απαντά: «Δεσμεύομαι από τη γνωμοδότηση της Εθνικής Επιτροπής για τα Δικαιώματα του Ανθρώπου στην οποία συμμετείχα ως μέλος». Ως μέλος είχε αποφανθεί μεταξύ άλλων ότι «η σημαντική αύξηση των ποινών για την τέλεση των αδικημάτων με καλυμμένα ή αλλοιωμένα χαρακτηριστικά είναι αλυσιτελής». Δηλαδή με απλά λόγια λέει ότι θα κάνει ακριβώς το αντίθετο από αυτό που η Νέα Δημοκρατία έλεγε προεκλογικά.
Έρχομαι σε ένα άλλο θέμα που είναι μείζον για εμάς. Άκουσα τα όσα είπε ο Υπουργός Εθνικής Άμυνας, κ. Πάνος Παναγιωτόπουλος. Είπε ότι «θα υπάρχουν ακόμα λιγότερες δαπάνες προς χάριν της πολιτικής του μνημονίου». Όχι, ούτε μια σφαίρα λιγότερη για τις Ένοπλες Δυνάμεις μας, για τους παγκόσμιους τοκογλύφους. Οι Ένοπλες Δυνάμεις είναι το στήριγμα του έθνους. Χωρίς αυτές δεν μπορούμε να κάνουμε τίποτα. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Προέδρου του Λαϊκού Συνδέσμου-«Χρυσή Αυγή»)
Στο σημείο αυτό επίσης, θα ήθελα να πω ότι άμεσα σχετικό είναι και το ζήτημα της δημόσιας ασφάλειας της χώρας. Δεν έχουμε να κάνουμε με κοινούς κακοποιούς, καταλάβετε το. Έχουμε να κάνουμε με ληστές με καλασνίκοφ. Δεκάδες χιλιάδες Καλάσνικοφ βρίσκονται αυτήν τη στιγμή στην Ελλάδα, το ξέρουν όλοι. Βρισκόμαστε μπροστά σε μια ασύμμετρη απειλή. Δεν άκουσα την Κυβέρνηση να λέει πώς θα λύσει αυτό το πρόβλημα, πώς θα βρει αυτά τα όπλα, πώς θα εξουδετερώσει αυτούς τους θύλακες αποσταθεροποίησης της χώρας.
Προηγουμένως υπήρξε και μια παρέμβαση, ιδιαίτερα σημαντική, του πρώην Προέδρου της Βουλής, κ. Απόστολου Κακλαμάνη, ο οποίος είπε ότι επί των ημερών της κυβέρνησεως Παπαδήμου πέρασε κάπου βράδυ, σαν τροπολογία, κάτι τέτοιο, ένας νόμος για την παράταση των αδειών των καναλιών. 
Έχω να πω τούτο. Μια Κυριακή πρωί πήρα μια μεγάλη Κυριακάτικη εφημερίδα -εγώ δεν φοβούμαι να λέω ονόματα- το «ΒΗΜΑ» και είδα μια δημοσκόπηση που έλεγε: «Ποιον θεωρείτε δημοφιλέστερο για Πρωθυπουργό;». Και διάβασα ως πρώτο τον κ. Παπαδήμο, τον οποίο είμαι σίγουρος ότι δεν τον ήξερε ούτε το 1% των Ελλήνων. Ιδού λοιπόν η απάντηση. 
Και η απάντηση αυτή σχετικά με τα κανάλια και τη διαπλοκή είναι απόλυτα σχετική και με τα όσα υβριστικά ακούστηκαν για εμάς μέσα σε αυτήν εδώ την Αίθουσα από κάποιους από τους ομιλητές. Έχουμε ακούσει πολύ περισσότερα από τα τηλεπαράθυρα των καναλιών της διαπλοκής, κύριοι, και δεν μας αγγίζουν όλα αυτά. Αλλά επιτέλους, τι θα γίνει με αυτό το ζήτημα; Θα δοθεί λύση;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου)
Τελειώνω, κύριε Πρόεδρε.
Δεν μας πείσατε ότι το μνημόνιο θα σώσει τη χώρα. Δεν μας πείσατε ότι θα δώσετε λύση στο πρόβλημα «λαθρομετανάστες». Δεν μας πείσατε ότι με τις ιδιωτικοποιήσεις θα σωθεί η πατρίδα και είμαστε αντίθετοι στο ξεπούλημα στρατηγικών τομέων της εθνικής οικονομίας. Θεωρούμε τη χρεοκοπία εκτός από οικονομική, πρωτίστως ηθική και πολιτική. 
Και γι’ αυτόν το λόγο θα καταψηφίσουμε τη συγκυβέρνηση Νέας Δημοκρατίας, ΠΑΣΟΚ και Δημοκρατικής Αριστεράς.
Σας ευχαριστώ.","ΝΙΚΟΛΑΟΣ ΜΙΧΑΛΟΛΙΑΚΟΣ",322
"142094"," Το λόγο έχει ζητήσει ο Υπουργός των Οικονομικών κ. Στουρνάρας.
Ορίστε, κύριε Υπουργέ, έχετε το λόγο για πέντε λεπτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142095"," Ευχαριστώ, κύριε Πρόεδρε.
Το βασικό ερώτημα που προκύπτει από τη συζήτηση εχθές και σήμερα είναι το ακόλουθο: Υπάρχει κάποιο άλλο μείγμα οικονομικής πολιτικής και διαπραγματευτικής συμπεριφοράς, το οποίο μπορεί να είναι λιγότερο οδυνηρό για τον ελληνικό λαό, περισσότερο αποτελεσματικό και συνάμα αποδεκτό στη διεθνή κοινότητα, που στηρίζει χρηματοδοτικά τη χώρα μας, με την εφαρμογή του οποίου η χώρα μας μπορεί να βγει από την κρίση, παραμένοντας όμως, όπως η μεγάλη πλειοψηφία του ελληνικού λαού καταγράφεται ότι επιθυμεί, μέλος της Ευρωζώνης;
Πριν προσπαθήσω να σας απαντήσω στο ερώτημα αυτό, θεωρώ χρήσιμο να σας υπενθυμίσω το ύψος της χρηματοδότησης το οποίο η Ευρωζώνη και η διεθνής κοινότητα παρέχουν στη χώρα μας μετά τον πλήρη αποκλεισμό της από τις διεθνείς αγορές το Μάιο του 2010. Οι συνολικοί πόροι λοιπόν που διατίθενται από τους επίσημους μηχανισμούς χρηματοδότησης, μαζί με τα χρήματα που διατίθενται για την επιβίωση των ελληνικών τραπεζών, καθώς και τους μη δανειακούς πόρους από τα διαρθρωτικά ταμεία της Ευρωπαϊκής Ένωσης και τους πόρους για τη στήριξη των αγροτών, ανέρχονται στο ιλιγγιώδες ποσό των 500.000.000.000 ευρώ, δηλαδή παραπάνω από 250% του ΑΕΠ. Είναι το μεγαλύτερο πακέτο βοήθειας που έχει ποτέ δοθεί σε χώρα στην ιστορία. 
Τα τελευταία μάλιστα δάνεια που έχει χορηγήσει η διεθνής κοινότητα προς την Ελλάδα διακρίνονται από επιτόκια της τάξης του 3,5%, όπως σας είπα και χθες και από πολύ μακρά περίοδο αποπληρωμής. Χωρίς τη χρηματοδότηση αυτή η οικονομική και κοινωνική ζωή στον τόπο μας θα ήταν πολύ χειρότερη από τη σημερινή, αφού το επίπεδο ζωής των πολιτών μας και μάλιστα των φτωχότερων στρωμάτων του πληθυσμού, θα έπρεπε να προσαρμοστεί στους πολύ μικρότερους διαθέσιμους πόρους. Απλά οι αγορές είναι κλειστές. Χωρίς τα χρήματα αυτά από τους μηχανισμούς, το επίπεδο της ευημερίας θα είχε γυρίσει περίπου στο 1960.
Τα παραπάνω βέβαια δεν σημαίνουν ότι το μείγμα οικονομικής πολιτικής που έχει ακολουθηθεί τα τελευταία χρόνια είναι το πλέον κατάλληλο, αφού είναι βέβαιο ότι η δημοσιονομική πολιτική που υιοθετήθηκε έχει επιδράσει υπερμέτρως αρνητικά στην οικονομική δραστηριότητα. Μέρος της ευθύνης αποδίδεται στο ότι δεν κατορθώσαμε να προωθήσουμε τις κατάλληλες μεταρρυθμίσεις, ιδιαίτερα τις ιδιωτικοποιήσεις, γι’ αυτό και πρέπει να τις κάνουμε τώρα.
Δεύτερον, πρέπει να ομολογήσουμε ότι όλοι μας δεν καταφέραμε να δημιουργήσουμε το απαιτούμενο κλίμα που θα ξεδίπλωνε εποικοδομητικά και προς τη σωστή κατεύθυνση τις δυνατότητες των πολιτών μας. Πρέπει να παραδεχθούμε ότι τα τελευταία δυόμισι χρόνια παραμένουμε θεατές στις εξελίξεις αυτές χωρίς να συμμετέχουμε ενεργά στην εθνική προσπάθεια για έξοδο της χώρας από την κρίση. 
Τρίτον, πράγματι υποτιμήθηκαν από όλους μας και κυρίως από την τρόικα, οι επιπτώσεις της δημοσιονομικής προσαρμογής και της πιστωτικής στενότητας, ενώ πράγματι οι κυρίαρχες σήμερα δυνάμεις στην Ευρωζώνη έθεσαν ως απόλυτη προτεραιότητα μόνο την εξάλειψη των ελλειμμάτων και όχι την ανάπτυξη. 
Η απάντηση λοιπόν στο βασικό ερώτημα αυτών των δύο ημερών είναι ότι ναι, φαίνεται να υπάρχει κάποιο άλλο μείγμα οικονομικής πολιτικής και διαπραγματευτικής συμπεριφοράς, το οποίο μπορεί να είναι λιγότερο οδυνηρό για τον ελληνικό λαό, περισσότερο αποτελεσματικό και συνάμα αποδεκτό στη διεθνή κοινότητα που μας στηρίζει χρηματοδοτικά και πολύ γενναία μάλιστα, διότι μια δημοσιονομική προσαρμογή χωρίς άμεσες αναπτυξιακές πρωτοβουλίες κάνει την περίοδο προσαρμογής μακρύτερη και πιο επώδυνη από όση θα μπορούσε να είναι.
Τι πρέπει λοιπόν να κάνουμε προς την κατεύθυνση αυτή; Πρέπει πρώτα να σκεφτούμε ρεαλιστικά και με σύνεση. Η Ελλάδα είχε ήδη μπει σε ύφεση και μάλιστα σε βαθιά ύφεση πριν έρθει η τρόικα την άνοιξη του 2010. Γι’ αυτόν το λόγο αναχρονιστικές πολιτικές που ορισμένοι σήμερα επιθυμούν να επαναφέρουν, είναι βέβαιο ότι θα επιδεινώσουν κι άλλο την ύφεση. 
Το ζητούμενο σήμερα είναι να ανακτήσουμε την αξιοπιστία μας, να επιδιώξουμε τη σύζευξη δημοσιονομικής προσαρμογής και οικονομικής ανάπτυξης μέσω επενδύσεων, ιδιωτικών και δημοσίων, αποκρατικοποιήσεων, να επιδιώξουμε επίσης την αναγνώριση των δυσμενών επιπτώσεων της ύφεσης, προσαρμόζοντας το ακολουθούμενο Πρόγραμμα Δημοσιονομικής Προσαρμογής. Κυρίως όμως πρέπει να παραμείνουμε αξιόπιστοι συνδιαμορφωτές της οικονομικής πολιτικής, όταν η Ευρωζώνη αρχίσει -που έχει αρχίσει ήδη- να συζητά μείζονες αλλαγές ομοσπονδιακού χαρακτήρα. 
Με λίγα λόγια, πράγματι θα προτείνουμε χρονική μετάθεση του στόχου τής περαιτέρω μείωσης του δημοσιονομικού ελλείμματος πέραν του 2014, προκειμένου να αποφευχθεί η βαθύτερη ύφεση και η μεγαλύτερη ανεργία σε σχέση με τα αρχικά δεδομένα.
(Στο σημείο αυτό κτυπάει το κουδούνι λήξης χρόνου ομιλίας του κυρίου Υπουργού)","ΙΩΑΝΝΗΣ ΣΤΟΥΡΝΑΡΑΣ",168
"142096"," Ποια είναι η δυσκολία όμως; Η δυσκολία είναι ότι αυτή η επιμήκυνση απαιτεί πρόσθετη χρηματοδότηση από τη διεθνή κοινότητα. Για το λόγο λοιπόν αυτό η διαπραγμάτευση πρέπει να έχει αναγκαστικά συναινετικό χαρακτήρα.
Ευχαριστώ πολύ.
(Χειροκροτήματα)","ΙΩΑΝΝΗΣ ΣΤΟΥΡΝΑΡΑΣ",168
"142097"," Κυρίες και κύριοι Βουλευτές, μετά από μια τριήμερη συζήτηση για τις Προγραμματικές Δηλώσεις μιας νέας κυβέρνησης, ο Έλληνας πολίτης αναρωτιέται ποια είναι τα συμπεράσματα που πρέπει να αντλήσει. Και θεωρώ πως είναι και δική μου υποχρέωση να αντλήσω τα συμπεράσματα που, κατά τη γνώμη μου, προκύπτουν από τη συζήτηση αυτή.
Το πρώτο και θεμελιώδες συμπέρασμα είναι πως υπάρχει μια εθνική γραμμή. Υπάρχει μια εθνική στρατηγική που εκφράζει τη συντριπτική πλειοψηφία του εκλογικού Σώματος και της Βουλής των Ελλήνων. Θέλουμε την Ελλάδα ασφαλή και ισότιμη μέσα στην Ευρώπη και το ευρώ. Για να επιτευχθεί αυτό υπάρχει ένας μόνο δρόμος. Η διαμόρφωση και η εφαρμογή ενός προγράμματος στήριξης της ελληνικής οικονομίας, ενός προγράμματος συμφωνημένου με τους θεσμικούς μας εταίρους, αλλά και ενός, πολύ ευρύτερου από το πρόγραμμα στήριξης, εθνικού σχεδίου ανασυγκρότησης συμφωνημένου μεταξύ μας. 
Το να συμφωνήσουμε μεταξύ μας στο εθνικό σχέδιο ανασυγκρότησης είναι πολύ πιο σπουδαίο και πολύ πιο δύσκολο από το να συμφωνήσουμε με τους θεσμικούς μας εταίρους στην Ευρώπη γύρω από το αναθεωρημένο πρόγραμμα στήριξης. Αυτό πρέπει να το συνειδητοποιήσουμε.
Αυτή λοιπόν η στρατηγική της αναθεώρησης του προγράμματος στήριξης και της συγκρότησης και εφαρμογής ενός εθνικού σχεδίου είναι που πρέπει να μας απασχολεί και οφείλουμε να δίνουμε συγκεκριμένες, εφαρμόσιμες απαντήσεις. Η αναπαραγωγή των προεκλογικών αντεγκλήσεων δεν οδηγεί πουθενά. Στην πραγματικότητα παίζει με την αγωνία του ελληνικού λαού.
Υπάρχουν, κυρίες και κύριοι Βουλευτές, αυτοί που διαφωνούν με τη γραμμή αυτή. Το ΚΚΕ διαφωνεί στο όνομα μιας σταθερής, κλασικής, αντιευρωπαϊκής αντίληψης, δεδηλωμένης, την οποία σεβόμαστε, αλλά την οποία φυσικά δεν αποδεχόμαστε. Δεν έκρυψε ποτέ τις απόψεις του. Είναι γνωστές και αποτιμώνται από τον ελληνικό λαό.
Εμφανίστηκαν και άλλοι βεβαίως τόσο προεκλογικά όσο και εδώ, που διαφωνούν απολύτως με τη γραμμή της πλειοψηφίας του ελληνικού λαού και της Βουλής των Ελλήνων. Οι Ανεξάρτητοι Έλληνες και η Χρυσή Αυγή διατύπωσαν έναν καθαρά αντιμνημονιακό λόγο, όπως λέγεται, στο όνομα της εθνικής ανεξαρτησίας. Λες και εμείς μιλούμε στο όνομα της εθνικής εξάρτησης και ταπείνωσης. Και ζητούν την καταγγελία, την αποχώρηση από το ευρωπαϊκό και διεθνές πλαίσιο, την αυτόνομη πορεία της χώρας.
Όταν όμως λένε αυτόνομη πορεία της χώρας, πρέπει να αντιλαμβάνονται ότι αυτή η αυτόνομη πορεία είναι και νομισματικά αυτόνομη. Οδηγεί εκ των πραγμάτων σε αποχώρηση από τη ζώνη του ευρώ. Είναι προφανές -και το λένε άλλωστε ευθέως- ότι η οικονομία υποτάσσεται σε μία δική τους αντίληψη περί διεθνούς πολιτικής και οικονομικής συνωμοσίας. Ο καθένας το εκφράζει αυτό με το δικό του τρόπο, με το δικό του ύφος, με τη δική του επικοινωνιακή επιλογή. Όλα όμως ερμηνεύονται μέσα από το σχήμα μιας διεθνούς συνωμοσίας σε βάρος της χώρας. 
Αξίζει τον κόπο να δούμε λίγο πιο προσεκτικά όμως τι είναι αυτό που μας είπε ο ΣΥΡΙΖΑ χθες επισήμως από το Βήμα της Βουλής. Έχει σημασία αυτό. Εάν προσέξετε αυτά που ειπώθηκαν χθες, θα δείτε ότι δεν έγινε καμμία αναφορά στην μονομερή καταγγελία της δανειακής σύμβασης. Δεν έγινε καμμία αναφορά στον προεκλογικό όρο της ακύρωσης του μνημονίου. Χθες ο ΣΥΡΙΖΑ εμφανίστηκε ως οπαδός μιας άλλης λύσης που γυρίζει γύρω από τη νέα έννοια της αντικατάστασης του μνημονίου. Αντικατάσταση του μνημονίου από τι; Προφανώς από ένα άλλο; Μήπως από ένα αναθεωρημένο μνημόνιο; Γιατί αφού θέλουμε να υπάρχει αντικατάσταση του πλαισίου στήριξης και συνεργασίας από ένα άλλο πλαίσιο, αυτό -ανεξαρτήτως του ονόματός του- είναι οι όροι του προγράμματος στήριξης, είναι οι όροι της δανειακής σύμβασης. 
Αναρωτιέμαι: Αν είναι έτσι πράγματι, γιατί ο ΣΥΡΙΖΑ δεν μπήκε κι αυτός στην Κυβέρνηση, ώστε να είναι μια κανονική κυβέρνηση εθνικής συνευθύνης; Και εν πάση περιπτώσει, αφού το ζητούμενο είναι η αποτελεσματική και σκληρή διαπραγμάτευση για την αντικατάσταση του μνημονίου, όχι για την ακύρωσή του, γιατί δεν μπαίνει στην εθνική ομάδα διαπραγμάτευσης να συνεισφέρει με τις απόψεις του -θέλετε να το πούμε κι αυτό;- και με τις απειλές του σε σχέση με τους «περιδεείς» Ευρωπαίους, οι οποίοι θα φοβηθούν μια πιο σκληρή διαπραγματευτική τακτική, ώστε να βοηθήσουμε τη χώρα;
Είπα χθες για πολλοστή φορά ότι η εθνική ομάδα διαπραγμάτευσης είναι ανοιχτή στους Αρχηγούς και στους εκπροσώπους όλων των κομμάτων και ότι όλα τα κόμματα έχουν την υποχρέωση, μέσα στους νέους ευρωπαϊκούς συσχετισμούς, να συνεισφέρουν το δικό τους οβολό, ανάλογα με τις σχέσεις και την αξιοπιστία που έχουν και σε διεθνές επίπεδο και μέσα από τις ευρωπαϊκές πολιτικές οικογένειες.
Μήπως η επιλογή της εύκολης λύσης, της Αντιπολίτευσης δηλαδή, που καιροφυλακτεί, επιχαίρει και υπονομεύει, όπως είπα χθες, έχει γίνει γιατί γνωρίζει ότι υπάρχει μία και μόνη γραμμή ασφαλής, εφικτή, εφαρμόσιμη, αλλά η γραμμή αυτή έχει κόστος, δεν επιτρέπει το εμπόριο ψευδαισθήσεων, γιατί κάποια στιγμή έρχεται η ώρα της αλήθειας, έρχεται η ώρα της ευθύνης; 
Εμείς γνωρίζουμε τι σημαίνει αλήθεια, γνωρίζουμε τι σημαίνει ευθύνη, γνωρίζουμε τι σημαίνει κόστος και χαιρόμαστε γιατί έχουμε κι άλλους μαζί μας τώρα. Αλλά ας μη νομίζουν κάποιοι που κρύβονται πίσω από λέξεις τελικά, δηλαδή στην πραγματικότητα πίσω από μία ρητορεία, ότι αυτό το οποίο θέλουν να αποφύγουν, θα το αποφύγουν ιστορικά, γιατί η υπόθεση είναι εθνική, η ευθύνη είναι εθνική και η μοίρα είναι κοινή. Δεν μπορούμε να προτάσσουμε το μικροκομματικό συμφέρον και την κομματική μας στρατηγική. 
Από την άλλη μεριά όλοι θέλουν, πρωτίστως ο ΣΥΡΙΖΑ θέλει, ανακεφαλαιοποίηση των τραπεζών, δηλαδή προστασία των καταθέσεων των Ελλήνων πολιτών, γιατί περί αυτού πρόκειται, απευθείας από το Μηχανισμό Στήριξης, από το EFSF.
Ωραία! Βεβαίως ζητούμε και παίρνουμε όλα όσα μας δίνουν οι άλλοι, όλα όσα διεκδικούμε και καταφέρνουμε μέσα από τους νέους ευρωπαϊκούς συσχετισμούς.
Θέλει επενδυτικά προγράμματα από την Ευρωπαϊκή Τράπεζα Επενδύσεων. Ναι, αγωνιστήκαμε για να συγκροτηθεί το ειδικό αναπτυξιακό πακέτο για την Ελλάδα, που επαναλαμβάνεται διαρκώς στις αποφάσεις του Ευρωπαϊκού Συμβουλίου από τον Ιούλιο του 2011 και μετά. 
Όμως, πώς θα γίνει αυτό; 
Χωρίς να έχουμε μία στρατηγική μείωσης των ελλειμμάτων; 
Χωρίς να έχουμε κάποια στιγμή στο μέλλον προοπτική εξόδου ξανά στις αγορές, δηλαδή, εξόδου από τη δανειακή εξάρτηση των θεσμικών μας εταίρων; Πώς θα γίνει αυτό; 
Χωρίς ούτε μία κίνηση αξιοποίησης της ακίνητης περιουσίας -όχι εκποίησης, αξιοποίησης- χωρίς ούτε μία κίνηση για ένα καλύτερο, μικρότερο, εξυπνότερο κράτος, φιλοαναπτυξιακό, φιλολαϊκό, χωρίς καμία ιδιωτικοποίηση, ούτε καν μη στρατηγικού χαρακτήρα; Πώς θα γίνει αυτό; 
Χωρίς καμία μεταρρύθμιση, χωρίς καμία διαρθρωτική αλλαγή; 
Χωρίς καμία αλλαγή στη δημόσια διοίκηση, στη δικαιοσύνη, στην εκπαίδευση, σε σχέση με την ανταγωνιστικότητα; Πώς θα βρούνε δουλειά οι άνεργοι; Με την ακινησία; 
Με την επιστροφή στην πιο φαύλη και αδιέξοδη εκδοχή του παρελθόντος της χώρας μας;
Κυρίες και κύριοι Βουλευτές, χρειαζόμαστε πράγματι αισιοδοξία και προοπτική. Αυτή θα την βρούμε μέσα μας. Μέσα στην ψυχή μας, μέσα στο μυαλό μας, στα χέρια μας, στη γη μας. Θα την βρούμε μέσα στις δυνάμεις και τις δυνατότητες του έθνους των Ελλήνων. Δεν υπάρχουν, όμως, πράγματα που γίνονται εύκολα και αυτόματα. Όποιος καλλιεργεί την ψευδαίσθηση ότι τα πράγματα μπορούν να γίνουν εύκολα και αυτόματα, χωρίς κόστος, χωρίς κόπο λέει ψέματα και τελικά παραπλανά τον ελληνικό λαό και ιδίως αυτόν που έχει ανάγκη, τον άνεργο, τον φτωχό, αυτόν που αγωνιά.
Το ελληνικό πρόβλημα δεν είναι βεβαίως μόνο δημοσιονομικό. Δεν είναι πρωτογενώς δημοσιονομικό. Μακάρι το πρόβλημα να ήταν το έλλειμμα και το χρέος. Είναι αναπτυξιακό, θεσμικό, πρόβλημα κοινωνικής νοοτροπίας και πρακτικής, πολιτικής νοοτροπίας και πρακτικής. Στην πραγματικότητα αυτά ευθύνονται για το δημοσιονομικό εκτροχιασμό. 
Η χώρα έχει ύφεση από το 2008, με ένα τραγικά υψηλό δημοσιονομικό έλλειμμα, με μία υπερδιόγκωση του δημοσίου χρέους. Όπως σωστά ειπώθηκε και προηγουμένως, δεν είναι δυνατόν με ανεξέλεγκτα ελλείμματα και εκτροχιασμένο χρέος να αντιμετωπίσεις το πρόβλημα της ύφεσης. Το αποδεικνύει η δική μας εμπειρία, το εργαστήριο, δυστυχώς, που λέγεται Ελλάδα.
Όλα αυτά όμως τα βαθιά διαρθρωτικά προβλήματα δεν μπορούν να αντιμετωπιστούν, αν δεν αντιμετωπιστεί και το δημοσιονομικό. Αυτό, όπως είπα και προηγουμένως, είναι το βασικό περιεχόμενο του εθνικού σχεδίου ανασυγκρότησης. Άκουσα να καταγγέλλεται διαρκώς το περιβόητο μνημόνιο, λες και το πρόβλημα είναι το μνημόνιο και όχι η κρίση, λες και το πρόβλημα δεν είναι η Ελλάδα της κρίσης, της υπερχρέωσης, των ανεξέλεγκτων ελλειμμάτων, των εισαγωγών και του ελλειμματικού ισοζυγίου τρεχουσών συναλλαγών, της ελλιπούς ανταγωνιστικότητας, της κατανάλωσης με δανεικά, του κρατισμού, του λαϊκισμού, αλλά το μνημόνιο.
Τι είναι το μνημόνιο; Έχουμε σκεφτεί ποτέ τι είναι το μνημόνιο; Το μνημόνιο είναι το πρόγραμμα στήριξης, το οποίο τι λέει; Από τη μία μεριά, είναι: 
Η δανειακή σύμβαση των 240 δισεκατομμυρίων, από τα οποία έχουμε λάβει 150 δισεκατομμύρια. 
Ο μηχανισμός στήριξης των τραπεζών, δηλαδή των καταθέσεων με 150 εκατομμύρια. 
Η μείωση του χρέους, των επιτοκίων, των ετήσιων τόκων εξυπηρέτησης.
Η προστασία της πραγματικής οικονομίας, που στηρίζεται πάνω στο τραπεζικό σύστημα και τις καταθέσεις και δεν έχει προοπτική χωρίς ρευστότητα από το τραπεζικό σύστημα.
Και η κάλυψη που έχουμε επ’ αόριστον μέχρι την επάνοδο της Ελλάδας στις αγορές.
Από την άλλη πλευρά, υπάρχει βεβαίως η υποχρέωση να μειώσουμε τα ελλείμματα και να πάμε από πρωτογενή ελλείμματα σε πρωτογενή πλεονάσματα και να κάνουμε τις περιβόητες μεταρρυθμίσεις που θα μας επιτρέψουν να σταθούμε όρθιοι, να αποκτήσουμε όχι απλώς και μόνο εθνική ανταγωνιστικότητα, αλλά εθνική αυτοπεποίθηση και προοπτική.
Ποιο είναι το πεδίο της διαφωνίας και της δεύτερης φάσης της διαπραγμάτευσης; Τι είναι η αναθεώρηση; Τι είναι αυτό που πάντα θέλουμε και πρέπει να το πετύχουμε τώρα που έχουμε στο πλευρό μας τις τελευταίες αποφάσεις του Ευρωπαϊκού Συμβουλίου για τη φιλική προς την ανάπτυξη δημοσιονομική προσαρμογή; Το πεδίο της διαφωνίας είναι το διαρκές αίτημά μας για πιο αργή δημοσιονομική προσαρμογή, δηλαδή πιο αργή μείωση ελλειμμάτων για να μην αναπαράγεται ο φαύλος κύκλος της ύφεσης. Αυτός είναι ο στόχος της αναθεώρησης και αυτό οικοδομείται πάνω στην παράταση της περιόδου δημοσιονομικής προσαρμογής.
Σε αυτό δεν μπορεί να συμφωνήσει η χώρα; Δεν μπορεί να συμφωνήσει το πολιτικό σύστημα; Δεν μπορούν να συναινέσουν οι πολιτικές δυνάμεις; Δεν μπορούμε σε αυτό να συμφωνήσουμε και να το διεκδικήσουμε όλοι μαζί; Αν αυτό δεν μπορούμε να το κάνουμε, πώς θα πετύχουμε μέσα σε σκληρή διαπραγμάτευση με τους εταίρους μας αυτό που θέλουμε; Το εσωτερικό μέτωπο φοβούμαι ότι έχει αποβεί πιο δύσκολο, τυφλό και αδιέξοδο απ’ ό,τι το εξωτερικό μέτωπο της χώρας. Το δραματικό, το αρνητικό συμπέρασμα της τριήμερης συζήτησης είναι πως το πρόβλημά μας είναι εσωτερικό πρωτίστως και λιγότερο οι συσχετισμοί στην Ευρώπη.
Τι είναι αυτό που χρειάζεται, κυρίες και κύριοι Βουλευτές, η χώρα; Ασφάλεια και προοπτική όχι μόνο για να βγει από τη δική της κρίση -μακάρι να ήταν μόνο αυτό το θέμα- αλλά και να θωρακιστεί σε σχέση με τις επόμενες φάσεις της πανευρωπαϊκής κρίσης. Δεν τελειώνει το πρόβλημα της Ελλάδας και καμμιάς χώρας στην Ευρώπη και της δυτικής οικονομίας γενικότερα, εάν ξεπεραστεί με τον έναν ή τον άλλον τρόπο το εθνικό, τοπικό πρόβλημα δημοσιονομικής σταθερότητας. Πρέπει να είμαστε όλοι θωρακισμένοι και προετοιμασμένοι για την ανεξέλεγκτη δυναμική της ευρωπαϊκής κρίσης και αυτό έχει πάρα πολύ μεγάλη σημασία. Δεν έχουμε χρόνο. Τρέχουν οι εξελίξεις και έχουμε χάσει πολύ εθνικό χρόνο.
Εμείς, κυρίες και κύριοι Βουλευτές, έχοντας την εμπειρία των προηγουμένων δυόμισι ετών, έχοντας μιλήσει με ειλικρίνεια και αυτοκριτική διάθεση -μόνο εμείς, κανείς άλλος δεν έχει μιλήσει με αυτοκριτικό λόγο στη χώρα, ούτε πολιτική δύναμη ούτε θεσμός, κανείς άλλος δεν έχει μιλήσει αυτοκριτικά- εμείς, λοιπόν, που έχουμε αυτήν την εμπειρία, είπαμε προεκλογικά την αλήθεια. Είπαμε αυτό που πρέπει και που μπορεί να γίνει. Τώρα που όλοι ξαναγνωριζόμαστε μετεκλογικά και ως κυβερνητική Πλειοψηφία και ως Αντιπολίτευση, θα βλέπουμε κάθε μέρα την επιβεβαίωση αυτών που με θάρρος και ειλικρίνεια είπαμε.
Δεν είναι όμως αυτό το θέμα μας. Το θέμα μας δεν είναι εμείς να επιβεβαιωθούμε στις προεκλογικές μας δεσμεύσεις και προγνώσεις. Το θέμα είναι η χώρα να κινητοποιηθεί, να ενωθεί, να κάνει τις κινήσεις που πρέπει για να βγούμε από την περιδίνηση. Μπορούμε να το πετύχουμε. Ας μη χαραμίσουμε αυτήν την ευκαιρία και αυτή την προοπτική σε μία στείρα, παλαιοκομματική, μικροκομματική αντιπαράθεση.
Ευχαριστώ.
(Χειροκροτήματα)","ΕΥΑΓΓΕΛΟΣ ΒΕΝΙΖΕΛΟΣ",58
"142098"," Ο Πρόεδρος της Κοινοβουλευτικής Ομάδας του ΣΥΡΙΖΑ ο κ. Αλέξης Τσίπρας έχει το λόγο.
(Χειροκροτήματα από την πτέρυγα του ΣΥΡΙΖΑ – ΕΚΜ)
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142099"," Ο Πρωθυπουργός κ. Αντώνης Σαμαράς έχει το λόγο.
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142100"," Κυρίες και κύριοι συνάδελφοι, στην κοινοβουλευτική συζήτηση των δύο τελευταίων ημερών μάς δόθηκε η ευκαιρία να παρακολουθήσουμε τη σύγκρουση ανάμεσα στο καινούργιο που γεννιέται και στο παλαιό που αντιστέκεται, με τις εμμονές του, τα κωλύματά του, τις κακές –τις κάκιστες- συνήθειές του, όπως αυτή που δείχνετε τώρα να μην έχετε τον πολιτικό πολιτισμό να ακούσετε, όπως σας άκουσαν οι άλλοι…
(Ζωηρά και παρατεταμένα χειροκροτήματα από την πτέρυγα της Νέας Δημοκρατίας)
…αλλά και την πεισματική του επιμονή σε ό,τι απέτυχε, σε ό,τι χρεοκόπησε, σε ό,τι έχει εγκαταλειφθεί σε όλον τον κόσμο!
Από τη μία πλευρά λοιπόν παρακολουθήσατε τις τοποθετήσεις τριών κομμάτων που αποφάσισαν να συνεργαστούν, να ξεπεράσουν τις όποιες εμμονές τους και να ξεμπλοκάρουν μεταρρυθμίσεις και αλλαγές που χρόνια τώρα έχει ανάγκη ο τόπος. Από την άλλη πλευρά παρακολουθήσατε τη λυσσώδη αντίσταση κομμάτων που αντιπροσωπεύουν το παλιό, προσπαθούν να περισώσουν το παλιό, εκφράζουν την αντίσταση σε κάθε αλλαγή, την οπισθοδρόμηση και τη χρεοκοπία. 
Πριν από όλα να πω ότι κανένας μας εδώ μέσα δεν είναι αναμάρτητος και κανείς δεν έχει το δικαίωμα να κουνάει το δάχτυλό του στους άλλους. Όλα τα κόμματα έχουν κάνει σοβαρά λάθη στο παρελθόν, όλα τα κόμματα έχουν ευθύνες που φτάσαμε ως εδώ. Δεν έκαναν όλοι τα ίδια λάθη ασφαλώς, δεν έχουν όλοι τις ίδιες ευθύνες, πάντως αναμάρτητος δεν υπάρχει. Το ποιος φέρει τις μεγαλύτερες ευθύνες, προεκλογικά το συζητήσαμε. Ο λαός το έκρινε και έβγαλε την ετυμηγορία του. Μας έστειλε εδώ για να διορθώσουμε αυτά τα λάθη, να βγάλουμε τη χώρα από την κρίση και να συνεργαστούμε μεταξύ μας. 
Υπάρχουν λοιπόν εδώ μέσα πολιτικά κόμματα που σεβάστηκαν τη λαϊκή ετυμηγορία και αποφάσισαν να συνεργαστούν ανοίγοντας νέους δρόμους για τη χώρα, όπως υπάρχουν και κόμματα που αντιστέκονται σε κάθε αλλαγή και επιμένουν στο παλιό που χρεοκόπησε πλήρως και καταδικάστηκε στη συνείδηση του λαού. 
Πράγματι κάποια κόμματα έχουν κάνει πολύ κακό ξεκίνημα εδώ μέσα. Εμείς εξαγγείλαμε μεγάλες πρωτοβουλίες αποκρατικοποιήσεων, όπως έχει συμβεί στην Ευρώπη εδώ και δεκαετίες, όπως συμβαίνει παντού στον κόσμο. Τι μας απάντησαν; Ότι βάλαμε, λέει, αγγελτήριο πώλησης της Ελλάδας. Αυτός κυρίες και κύριοι συνάδελφοι, είναι ο πιο φτηνός και χονδροειδής λαϊκισμός. 
(Χειροκροτήματα από την πτέρυγα της Νέας Δημοκρατίας)
Αυτό που έφερε τη χώρα σε αυτό το κατάντημα είναι αυτή η νοοτροπία που κάποιοι εδώ μέσα δεν μπορούν ακόμα να αποβάλουν. Είναι τάχα ξεπούλημα της Ελλάδας η αξιοποίηση της τεράστιας περιουσίας της, για να αποφύγουμε την πτώχευση; Εδώ μιλάμε για περιουσιακά στοιχεία που σήμερα παραμένουν ανενεργά, που απαξιώνονται, που τα έχουν βάλει στο μάτι επιτήδειοι για να τα καταπατήσουν. Σε μερικές περιπτώσεις το έχουν ήδη κάνει. Είναι τάχα ξεπούλημα της χώρας να σταματήσουμε αυτό το σκάνδαλο και να αξιοποιήσουμε τη δημόσια περιουσία με όφελος για το δημόσιο συμφέρον; 
Το Ελληνικό έχει πάψει να είναι αεροδρόμιο εδώ και δέκα χρόνια και κάθεται αναξιοποίητο. Είναι τάχα ξεπούλημα να το αξιοποιήσουμε και να δημιουργήσουμε έσοδα για το δημόσιο, επενδύσεις, θέσεις εργασίας για τα νέα παιδιά, τα άνεργα και μεγάλο χώρο πρασίνου; 
Τι θα γίνει το Ελληνικό αν το αξιοποιήσουμε; Θα το πάρει κάποιος να φύγει, θα πάει αλλού; Αυτά είναι ανοησίες. Το Ελληνικό θα μείνει στη θέση του, θα δημιουργήσει ανάπτυξη, εισόδημα για το δημόσιο, για να μειωθούν κάποτε οι φόροι, να αποκατασταθούν οι συντάξεις. Τι είναι όλα αυτά τα τμήματα της δημόσιας περιουσίας που θέλουμε να αξιοποιήσουμε; Είναι ακριβώς περιουσιακά στοιχεία που θα μπορούσαν να τροφοδοτούν ανάπτυξη και θέσεις εργασίας και αντί να συμβαίνει αυτό, σήμερα παραμένουν αδρανή. Είναι εγκαταλελειμμένες περιοχές, μερικές μάλιστα κινδυνεύουν να γίνουν σκουπιδότοποι, αν δεν έχουν ήδη γίνει, που αύριο θα είναι ξενοδοχειακές μονάδες, συνεδριακά κέντρα, συγκροτήματα παραθεριστικών κατοικιών, θεματικά πάρκα που θα δουλεύουν δεκάδες χιλιάδες άνθρωποι σε καλά αμειβόμενες δουλειές και όπου θα συγκεντρώνονται εκατομμύρια επισκεπτών κάθε χρόνο, θα αφήνουν εισόδημα για τον τόπο, θα δημιουργούν πλούτο για τους Έλληνες. 
Η Ελλάδα έχει μεγάλο απόθεμα περιουσίας, όμως αυτή η περιουσία παραμένει αδρανής. Εμείς εξαγγείλαμε ότι θα μετατρέψουμε μέρος αυτής της αδρανούς περιουσίας σε αναπτυξιακό κεφάλαιο για να βγούμε από την κρίση, να πάψουμε να είμαστε εξαρτημένοι από τους δανειστές μας, για να βγούμε από τους μηχανισμούς στήριξης και τα μνημόνια. Και απέναντί μας βρίσκονται κάποιοι που καταγγέλλουν τάχα τα μνημόνια, αλλά δεν θέλουν να κάνουμε τίποτα για να ξεφύγουμε από αυτά και αυτή είναι η πρώτη τους μεγάλη αντίφαση. Μας κατηγορούν ότι άλλα λέγαμε πριν τις εκλογές και άλλα εξαγγείλαμε τώρα. Εγώ θα τους φρεσκάρω λιγάκι τη μνήμη. 
Για αξιοποίηση της δημόσιας περιουσίας μίλησα πριν ακόμα από το μνημόνιο του 2010 και από το καλοκαίρι του 2010 θέσαμε το θέμα αυτό, όταν ακόμα η τρόικα δεν το έβλεπε και επιμείναμε σε αυτό και στην πορεία πείστηκαν και άλλα κόμματα και επόμενες κυβερνήσεις, στις οποίες εμείς δεν συμμετείχαμε. Το αποδέχτηκαν και προχώρησε η υπόθεση. Εμείς παρά το γεγονός ότι δεν συμμετείχαμε τότε στην κυβέρνηση, τους στηρίξαμε και σε κάθε «Ζάππειο» που μίλησα παλαιότερα αλλά και προεκλογικά, δεν σταμάτησα να το επαναλαμβάνω. 
Τι δεν θυμούνται; Τι δεν κατάλαβαν; Σήμερα θα κάνουμε όλοι μαζί με πιο αποφασιστικά βήματα κάτι που ήδη έχει αρχίσει και στο οποίο υπάρχει πλήρης συμφωνία μεταξύ μας, με μόνους να φωνασκούν, όσοι θέλουν την περιουσία του δημοσίου να παραμένει ανενεργή, να συνεχίσει δηλαδή να λεηλατείται, να καταπατείται. 
Θα σας απαντήσω και για τις αποκρατικοποιήσεις. Δεν λέμε τίποτα διαφορετικό απ’ ό,τι συμβαίνει παντού στον κόσμο. Πάρτε για παράδειγμα τα τρένα. Παντού στην Ευρώπη το λειτουργικό μέρος των σιδηροδρόμων έχει αποκρατικοποιηθεί στον ένα ή τον άλλο βαθμό. Αυτό φέρνει επενδύσεις, θέσεις εργασίας. Εδώ οι σιδηρόδρομοι τι κάνουν; Συσσωρεύουν ελλείμματα κάθε χρόνο και χρέη για το δημόσιο, για να μην μιλήσω για αδιαφάνειες και για σκάνδαλα. 
Να σας διορθώσω και για μερικά για τα οποία όπως φαίνεται, δεν έχετε πληροφορηθεί καλά. 
Στη Βρετανία τα τρένα αποκρατικοποιήθηκαν όχι επί Θάτσερ, αλλά τρία χρόνια αφού έφυγε η Θάτσερ από την πρωθυπουργία και οι εργατικοί που αρχικά είχαν πει ότι θα τα κρατικοποιούσαν, όταν εκλέχτηκαν, βοήθησαν κι εκείνοι να ολοκληρωθεί η αποκρατικοποίηση των σιδηροδρόμων. Σήμερα η βασική εταιρεία των σιδηροδρόμων παραμένει υπό δημόσιο έλεγχο για άσχετο λόγο, γιατί πριν δέκα χρόνια χρεοκόπησε, αλλά δεν είναι δημόσια και πέραν από αυτήν υπάρχουν στον αγγλικό σιδηρόδρομο ιδιωτικές εταιρείες πάροχοι, όπως υπάρχουν σε όλη την Ευρώπη.
Στα δικά μας τώρα. Η αλήθεια είναι ότι η «ΤΡΑΙΝΟΣΕ» πέρυσι δεν έβγαλε ελλείμματα, έβγαλε πολύ μικρό κέρδος. Αλλά πότε; Μετά από μεταρρυθμίσεις και περικοπές κόστους, που όταν επιβλήθηκαν όλοι αυτοί, που σήμερα επικαλούνται την κερδοφορία της «ΤΡΑΙΝΟΣΕ», ήταν στα κάγκελα και προσπαθούσαν να τη ματαιώσουν.
(Χειροκροτήματα από την πτέρυγα της Νέας Δημοκρατίας)
Όμως ο ΟΣΕ συνολικά εξακολουθεί να παράγει ζημιές και να σωρεύει χρέη. Εμείς θέλουμε να αποκρατικοποιήσουμε το λειτουργικό μέρος του ΟΣΕ, για να έρθουν επενδύσεις, γιατί οι σιδηρόδρομοι στη χώρα μας είναι υποβαθμισμένοι και γιατί υπάρχει ενδιαφέρον από ξένους επενδυτές να αγοράσουν μερίδιο από τη λειτουργία τους και να κάνουν επενδύσεις, προσέξτε, ακόμα και στα δίκτυα, στις ράγες που θα μείνουν ασφαλώς υπό δημόσιο έλεγχο. 
Μας είπαν κάποιοι ότι δεν θέλουν τις αποκρατικοποιήσεις που προτείνουμε εμείς, αλλά ότι εκείνοι προκρίνουν προγράμματα αξιοποίησης με διεθνείς κοινοπραξίες και διακρατικές συμφωνίες. Και ποιος τους είπε ότι εμείς δεν θα κάνουμε και το ένα και το άλλο; Τους πληροφορώ ότι υπάρχει ενδιαφέρον στο εξωτερικό από διεθνείς κοινοπραξίες και από ισχυρά, ισχυρότατα κρατικά κεφάλαια να επενδύσουν στο λειτουργικό μέρος αυτού του σιδηρόδρομου για να το αναβαθμίσουν. 
Το ίδιο ισχύει ακριβώς και για την απελευθέρωση της ενέργειας. Το ξέρουν ότι με την εξαίρεση των φωτοβολταϊκών δεν γίνονται σήμερα επενδύσεις μακράς πνοής στο χώρο της ενέργειας. Οι ενεργειακές ανάγκες της χώρας δεν καλύπτονται από εισαγωγές; Το κόστος της ενέργειας ανεβαίνει συνεχώς. Αυτό δεν πλήττει την ανταγωνιστικότητα της ελληνικής οικονομίας; Πώς θα αντιστρέψουμε αυτήν την πολύ επικίνδυνη τάση αν δεν κάνουμε αμέσως επενδύσεις στον ενεργειακό τομέα; Και ποιος θα κάνει επενδύσεις; Πείτε μου. Το υπερχρεωμένο κράτος, οι φίλοι που δεν έχετε; Ποιοι θα κάνουν επενδύσεις; Αν δεν απελευθερώσουμε την αγορά ενέργειας θα μείνουμε σύντομα χωρίς ανταγωνιστική ενέργεια, άρα καταδικασμένοι στην υπανάπτυξη. Αυτό θέλουν κάποιοι, αλλά εμείς αυτό το απορρίπτουμε. 
Είχαν το θράσος να μας πουν ακόμα ότι θα ματαιώσουν τις αποκρατικοποιήσεις -δύο πολιτικοί Αρχηγοί το είπαν αυτό- όταν έρθουν στην εξουσία κι ότι θα μας βάλουν και στη φυλακή, όσους προχωρήσουμε σε αποκρατικοποιήσεις. Δηλαδή, μας απειλούν με φυλακή. 
Ακούστε, κύριε Τσίπρα, αφήστε τα παλιά παχιά λόγια, τις απειλές και το παραμύθι του φόβου που πάτε να σπείρετε στον κόσμο. Αφήστε τους άλλους. Αν είναι πρώτο εμένα θα βάλετε στη φυλακή. Έτοιμος είμαι και σας περιμένω, κύριε Τσίπρα. Αφήστε τον άλλο κόσμο.
(Χειροκροτήματα από την πτέρυγα της Νέας Δημοκρατίας)
Αφήστε τις απειλές. Δεν σηκώνει ούτε η Βουλή απειλές, αλλά ούτε οι Έλληνες δημόσιοι υπάλληλοι σηκώνουν απειλές. Ουσιαστικά αυτό κάνετε, τους απειλείτε να μην υπογράφουν τίποτα. 
Αυτό είναι αδιανόητο και συμβαίνει πρώτη φορά. Είμαι από το ’77 Βουλευτής και πρώτη φορά συμβαίνει στο χώρο της Βουλής να λεχθεί τέτοιο πράγμα. Και είναι αδιανόητο. Στην καλύτερη περίπτωση, δεν ξέρετε τι λέτε και δεν ξέρετε τι κάνετε. Τρομοκρατείτε όσους θέλουν να επενδύσουν στην Ελλάδα. Αυτό κάνετε. Κάνετε αυτό που κάνουν κάποιοι ξένοι αξιωματούχοι που τους κατήγγειλα προχθές από αυτό το Βήμα, που όταν η Ελλάδα προσπαθεί να ξεμπλοκάρει από τις αποκρατικοποιήσεις, κάνουν δηλώσεις ότι η χώρα μας θα επιστρέψει στη δραχμή. Με αυτόν τον τρόπο αποθαρρύνουν επενδυτές για την Ελλάδα. Το ίδιο ακριβώς κάνετε και εσείς με εκείνους, κύριε Τσίπρα. 
Υπάρχουν έξω κάποιοι που θέλουν να απομονώσουν την Ελλάδα, να τη διώξουν από το ευρώ και να την τιμωρήσουν παραδειγματικά για να συνετίσουν τις υπόλοιπες χώρες που έχουν προβλήματα. 
Εμείς ξέρουμε πόσο καταστροφικό θα ήταν αυτό για τη χώρα, αλλά και για την Ευρώπη τελικά. Γι’ αυτό και αγωνιζόμαστε να το ματαιώσουμε. Εσείς το βοηθάτε και το αβαντάρετε. Αβανταδόροι του λόμπυ της δραχμής έχετε γίνει, κύριε Τσίπρα. 
(Χειροκροτήματα από την πτέρυγα της Νέας Δημοκρατίας)
Ύστερα μας κατηγορείτε ότι τρομοκρατούσαμε τον ελληνικό λαό κατά του ΣΥΡΙΖΑ τις παραμονές των εκλογών. Ξεχνάτε ότι οι ουρές στις τράπεζες σχηματίστηκαν, όταν βγήκαν δικοί σας εκπρόσωποι και προεξοφλούσαν φόρους επί των καταθέσεων, πριν προλάβουμε να απαντήσουμε εμείς. Και ύστερα, αμέσως μετά τις εκλογές, όταν απομακρύνθηκε ο κίνδυνος να κυβερνήσετε, άρχισε πάλι ο κόσμος να επιστρέφει τις καταθέσεις του. Εσείς τρομοκρατήσατε τον κόσμο τότε, αλλά δεν σας πέρασε. Άλλωστε το καταλάβατε και μόνοι σας, όταν προσπαθήσατε χωρίς επιτυχία να το μαζέψετε. 
Εσείς τρομοκρατείτε τους πιθανούς επενδυτές και σήμερα. Παίζετε το ίδιο παιχνίδι –επαναλαμβάνω- με εκείνους, οι οποίοι θέλουν να διώξουν την Ελλάδα από το ευρώ. Παριστάνετε τους αντιμνημονιακούς, αλλά παίζετε το παιχνίδι εκείνων που θέλουν να σπρώξουν την Ελλάδα στην πλήρη χρεοκοπία και στην έξοδο της χώρας από το ευρώ. Τότε να δείτε, κύριε Τσίπρα, τι λεηλασία του εθνικού πλούτου έχει να γίνει, όταν η χώρα δεν θα έχει συνάλλαγμα για να εισάγει τρόφιμα και καύσιμα. Τότε να δείτε τι μνημόνια θα την εξαναγκάσουν να υπογράψει και να ανοίξει ο δρόμος για τη λεηλασία του εθνικού πλούτου. 
(Χειροκροτήματα από την πτέρυγα της Νέας Δημοκρατίας)
Αυτά εμείς, τα τρία κόμματα, προσπαθούμε να αποτρέψουμε. Εσείς κάνετε ό,τι μπορείτε για να το επισπεύσετε. Αβανταδόροι του λόμπυ της δραχμής έχετε καταλήξει και δεν θα σας περάσει αυτό τελικά. Να το θυμάστε, κύριε Τσίπρα. 
(Χειροκροτήματα από την πτέρυγα της Νέας Δημοκρατίας)
Εμείς από την αρχή λέμε το ίδιο πράγμα μονότονα: Ο μόνος δρόμος για να αποφύγουμε την πλήρη χρεοκοπία και την έξοδο από το ευρώ, είναι η ανάπτυξη και οι επενδύσεις. Εσάς όλα αυτά σας προκαλούν αλλεργία. Κάνετε ό,τι μπορείτε για να παραμείνει η δημόσια περιουσία αδρανής, οι δημόσιες επιχειρήσεις να παραμείνουν ελλειμματικές, η νοσηρή γραφειοκρατία απείραχτη, οι συντεχνίες, βέβαια, πανίσχυρες. Κάνετε ό,τι μπορείτε για να μην αλλάξει τίποτα και να χάσουμε τα πάντα για πολλές δεκαετίες. 
Εμείς μιλάμε για επενδύσεις. Εσείς επαναλαμβάνετε μονότονα «Κράτος, κράτος, κράτος, περισσότερο κράτος». Όλες οι χώρες του κόσμου –πείτε μου μια που να μην το κάνει- αναζητούν επενδύσεις. Κι εσείς κάνετε ό,τι μπορείτε για να μη γίνουν επενδύσεις στην Ελλάδα. Εμείς μιλάμε για θέσεις εργασίας για τους ανέργους σήμερα. Εσείς μιλάτε ως εκπρόσωποι ασύδοτων συντεχνιών που θέλουν μόνο να διασώσουν τα προνόμιά τους, σαν εκπρόσωποι των πάσης φύσεως «Φωτόπουλων» μιλάτε, κύριε Τσίπρα. 
(Χειροκροτήματα από την πτέρυγα της Νέας Δημοκρατίας)
Πείτε τους, λοιπόν, ότι το πάρτι των ανεύθυνων συντεχνιών τελείωσε. Προχθές μάς είπατε παραφράζοντας στίχο του Καβάφη «Και τώρα τι θα κάνετε χωρίς βαρβάρους;». Αφού λοιπόν, σας αρέσει ο Καβάφης, να σας απαντήσω κι εγώ με Καβάφη. Πείτε στον κ. Φωτόπουλο που επάξια εκπροσωπείτε «Και αποχαιρέτα τη, την Αλεξάνδρεια που χάνεις».
(Χειροκροτήματα από την πτέρυγα της Νέας Δημοκρατίας)
Επειδή βλέπετε ότι και αποφασισμένοι είμαστε να προχωρήσουμε και έχουμε ισχυρή ενότητα μεταξύ μας για να τα καταφέρουμε, καταλήγετε σε αληθινό παραλήρημα, κατηγορώντας μας ότι τάχα εγκαταλείψαμε το στόχο της επαναδιαπραγμάτευσης. Αυτό το άκουσα και μόλις πριν.
Πρώτα απ’ όλα, εγώ στην ομιλία μου προχθές αναφέρθηκα ρητά στην προοπτική της επαναδιαπραγμάτευσης. Επανέλαβα ότι θέλουμε να αλλάξουμε, όχι τους στόχους του προγράμματος, αλλά όσα δημιουργούν ύφεση και εμποδίζουν να πιάσουμε τους στόχους. Αυτό λέω από την αρχή. Αυτό επανέλαβα στις επιστολές μου προς τους ξένους ηγέτες. Προφανώς η διαπραγμάτευση δεν θα είναι εύκολη και ο δρόμος, ναι, θα είναι ανηφορικός. Μα τι από αυτά δεν καταλαβαίνετε; 
Διευκρίνισα ακόμη ότι έχουμε εξαρχής απορρίψει τις μονομερείς ενέργειες. Από το Μάιο του 2010 είναι καταγεγραμμένο αυτό. Όταν εμείς καταψηφίζαμε το μνημόνιο, υπογραμμίσαμε ότι εμείς σεβόμαστε τις υπογραφές της χώρας, ότι το κράτος έχει συνέχεια και η Ελλάδα έχει φιλότιμο. Τι θα πει αυτό; Ότι θέλουμε να αλλάξουν τα υφεσιακά τμήματα του προγράμματος, αλλά όχι με μονομερείς ενέργειες αλλά με επαναδιαπραγμάτευση. Αυτό που έλεγα τότε –και από τότε συνεχώς- αυτό επανέλαβα προχθές. Τι δεν καταλαβαίνετε;
Ύστερα εσάς, γιατί σας πιάνει ο πόνος για την επαναδιαπραγμάτευση; Εσείς μέχρι πριν από δυο μήνες ήσασταν εναντίον κάθε ιδέας για επαναδιαπραγμάτευση. Ζητούσατε ακύρωση του μνημονίου. Ύστερα μάλλον καταλάβατε ότι αυτά δεν γίνονται και το μαλακώσατε το πράγμα. Ανακοινώσατε ότι δεν θα ακυρώσετε τη δανειακή συμφωνία αυτή καθ’ αυτή, αλλά μόνο τους εφαρμοστικούς της νόμους που αποτελούν εσωτερικό δίκαιο. Και αυτό όμως μονομερής ενέργεια είναι και οδηγεί στο ίδιο αποτέλεσμα: Στη διακοπή της χρηματοδότησης της χώρας, στη χρεοκοπία και εκ των πραγμάτων στην έξοδο της χώρας από το ευρώ. Ήσασταν υπέρ των μονομερών ενεργειών και υπέρ των μονομερών ενεργειών παραμένετε. Εμείς την ύφεση θέλαμε να επαναδιαπραγματευθούμε εξαρχής και αυτήν επιμένουμε να επαναδιαπραγματευθούμε και σήμερα. Εσείς δεν θέλετε επαναδιαπραγμάτευση. Εσείς θέλετε πρώτα να απομονώσετε τη χώρα και ύστερα να κάνετε τον έσχατο εκβιασμό από θέση όμως, απόλυτης αδυναμίας. 
Εμείς δεν έχουμε καμμία σχέση με αυτά, όπως κι εσείς δεν έχετε καμμία σχέση με την επαναδιαπραγμάτευση. Εμείς ποντάρουμε στο γεγονός ότι η Ευρώπη σήμερα αλλάζει. Κι όποιος δεν βλέπει ότι η Ευρώπη σήμερα αλλάζει είναι εκτός πραγματικότητας. Κι αναγνωρίζει η Ευρώπη ότι ταυτόχρονα με τη δημοσιονομική προσαρμογή πρέπει να υπάρξουν και άμεσα μέτρα ανάπτυξης. Γι’ αυτό κι αναζητούμε συμμάχους στην Ευρώπη. Εσείς παίζετε το παιχνίδι όσων δεν μας θέλουν στο ευρώ. Κατεδαφίσατε συμμαχίες εκεί που μπορούσατε γόνιμα να τις φτιάξετε να δουλέψουν υπέρ του τόπου. 
Ακόμη και Ευρωπαίοι πολιτικοί, που βρίσκονται πιο κοντά στο δικό σας χώρο και που σίγουρα δεν πίστεψαν ποτέ στη συνταγή του μνημονίου, ακόμη και τέτοιοι πολιτικοί που είναι δυνητικά δικοί μας σύμμαχοι στην επαναδιαπραγμάτευση, σάς είπαν ότι οι μονομερείς ενέργειες που έχετε στο μυαλό σας –δικιά τους είναι η λέξη- αποτελούν «ανοησίες». 
Είπατε ότι η Ελλάδα θα πρέπει να μπει στη νέα απόφαση για επανακεφαλοποίηση των τραπεζών χωρίς να εγγραφεί στο δημόσιο χρέος. Αυτό ασφαλώς όλοι το θέλουμε και όλοι το επιζητούμε. Υπάρχουν σοβαρές πιθανότητες –πιστεύω- να το πετύχουμε. Πώς θα το πετύχουμε, όμως; Με μονομερείς ενέργειες που οδηγούν εκτός του ευρώ; Για να πετύχουμε οτιδήποτε πρέπει να παραμείνουμε στο ευρώ. Αυτή είναι η πιο μεγάλη σας αντίφαση: Που μας θέλετε εκτός ευρώ. Διακηρύσσετε ότι θέλετε –υποτίθεται- να μείνουμε στο ευρώ και κάνετε ό,τι μπορείτε για να βγούμε. Διακηρύσσετε ότι θέλετε –υποτίθεται- να αλλάξετε τη δανειακή σύμβαση και κάνετε ό,τι μπορείτε για να μείνουμε χωρίς συμμάχους στην επαναδιαπραγμάτευση. Ύστερα μαζί με κάποια άλλα κόμματα αντίστοιχης νοοτροπίας –που συνήθως σας αντιγράφουν- μας εγκαλείτε, γιατί δεν αναφέραμε αυτά που περιγράφονται σαφώς και ρητώς στην προγραμματική μας σύγκλιση, όπως η μείωση των φορολογικών συντελεστών και η αποκατάσταση των χαμηλοσυνταξιούχων. Κατά σύμπτωση και τα δύο υπήρχαν στην ομιλία μου. 
Πέρα όμως και από αυτό, ανέφερα ρητά πως σε όλα τα σημεία της προγραμματικής συμφωνίας, σύγκλισης των τριών κομμάτων, αποτελούν δεσμεύσεις που ισχύουν απολύτως και αποτελούν την πυξίδα της δικιάς μας πολιτικής. Και αυτό ισχύει και για τη μείωση του ΦΠΑ στην εστίαση πιο συγκεκριμένα και για την αποκατάσταση της εξισωτικής στους κτηνοτρόφους και για όλα τ’ άλλα που υποτίθεται ότι ξέχασα να αναφέρω. 
Τίποτα δεν ξέχασα, όπως κάποιοι είπαν μέσα σε αυτήν την Αίθουσα. Αντίθετα, τόνισα –δυο φορές μάλιστα- πως όλα ισχύουν και πως για όλα αυτά η Κυβέρνηση θα δώσει τις μάχες που αξίζει να δοθούν για τον ελληνικό λαό. 
Στις Προγραμματικές Δηλώσεις μίλησα κυρίως για κάποια άμεσα βήματα που μπορούμε να κάνουμε εμείς πέρα απ’ όσα θα επαναδιαπραγματευθούμε. Αντίθετα εσείς μας προειδοποιήσατε ότι «θα» παρουσιάσετε πρόγραμμα διακυβέρνησης. Πριν από τις εκλογές της 6ης Μαΐου είχατε πει άλλα. Μετά τις εκλογές της 6ης Μαΐου αλλάξατε και τώρα μας λέτε ότι «θα» εμφανίσετε καινούργιο. Άντε, να δούμε αυτήν τη φορά αν με την τρίτη θα το πετύχετε, διότι αυτά που μας παρουσιάσατε έως τώρα, δεν ήταν πρόγραμμα διακυβέρνησης. Ήταν πρόγραμμα διάλυσης των πάντων και απόδειξη απίστευτης ανετοιμότητας εκ μέρους σας.
Παίξατε κορώνα γράμματα την Ελλάδα στην Ευρώπη. Παίξατε κορώνα γράμματα κι αν θα γίνετε κυβέρνηση και δεν είχατε πρόγραμμα; 
Και μία αναφορά στο πρόβλημα της παράνομης μετανάστευσης. Το θέμα δεν είναι αν θα την αποκαλούμε «παράνομη» ή «λαθρομετανάστευση». Όπως και αν την αποκαλούμε, είναι κάτι που πρέπει να αντιμετωπιστεί άμεσα και η προγραμματική σύγκλιση χαράσσει μία ολόκληρη στρατηγική για το πώς θα την αντιμετωπίσουμε. Ένα από τα σημεία είναι η προσαρμογή του νόμου για την ιθαγένεια σε ό,τι ισχύει σε άλλες χώρες του ευρωπαϊκού Νότου που έχουν αντίστοιχα προβλήματα και όχι μόνο για την ιθαγένεια, αλλά συνολικά για το νομικό πλαίσιο της μεταναστευτικής πολιτικής.
Προφανώς, όταν μιλάμε για προσαρμογή του νόμου, αυτό σημαίνει αλλαγή του νόμου. Μόνο που αυτό αναζητούμε τρόπους να γίνει συναινετικά, με τη μεγαλύτερη δυνατή συναίνεση της ελληνικής Βουλής. Και μπορεί να συμβεί αυτό. Άλλωστε το τι ακριβώς ισχύει στον ευρωπαϊκό Νότο είναι κάτι στο οποίο εύκολα μπορεί να συμφωνήσουν κόμματα που έχουν ευρωπαϊκό προσανατολισμό. Και αν έχετε απορία, ρίξτε μια ματιά για να διαπιστώσετε τι ισχύει στις χώρες του ευρωπαϊκού Νότου.
Όποιος, πιστεύω, προσπαθεί να τορπιλίσει την επίλυση αυτού του προβλήματος συναινετικά, δεν θέλει να αντιμετωπίσει την παράνομη μετανάστευση. Θέλει να παραμείνει πρόβλημα διχαστικό για την ελληνική κοινωνία. Αλλά αυτό το παιχνίδι εμείς τα τρία κόμματα, αυτά που συγκροτούμε αυτήν την Κυβέρνηση, δεν πρόκειται να το παίξουμε.
(Χειροκροτήματα από την πτέρυγα της Νέας Δημοκρατίας)
Μας προειδοποίησαν, τέλος, ότι δεν ασχολούνται με την Αντιπολίτευση, γιατί ετοιμάζεται ο κ. Τσίπρας σύντομα να κυβερνήσει ο ΣΥΡΙΖΑ. Τι σημαίνει αυτό; Απλή αμετροέπεια είναι, ποίηση, μεγαλομανία ή μήπως ότι εύχονται την πλήρη αποτυχία κάθε προσπάθειας να ξεπεράσει η χώρα την κρίση και ετοιμάζονται από τα ερείπια να επωφεληθούν;
Μας είπαν και μόλις το ξαναείπε, ότι θα μας βρουν απέναντι εντός και εκτός της Βουλής. Τι θα πει αυτό; Ότι δεν θα έχετε καμμία αντίρρηση να καεί και πάλι η Αθήνα; 
(Θόρυβος στην Αίθουσα)
Το μόνο που σας ενδιαφέρει είναι να διαλυθούν τα πάντα για να έρθετε να κυβερνήσετε. Σας θυμίζω δεν είναι δεκαπενταμελές συμβούλιο εδώ μέσα.
(Χειροκροτήματα από την πτέρυγα της Νέας Δημοκρατίας)
 Φοβίζουν τον ελληνικό λαό και ύστερα κατηγορούν άλλους για τον τρόμο που σκορπούν. Διώχνουν επενδύσεις και ύστερα κατηγορούν άλλους για τα αδιέξοδα που έχουν προκύψει. Παίζουν το παιχνίδι εχθρών της χώρας και ύστερα εμφανίζονται αντιμνημονιακοί. 
Πάντως εγώ σας προειδοποίησα, να το ξέρετε, αυτές οι απειλές σε αυτόν εδώ το χώρο της ελληνικής Βουλής δεν περνάνε.
Και κάτι ακόμα. Να θυμάστε ότι κανένας εδώ πέρα δεν βγήκε από παρθενογένεση ούτε η δική σας Κοινοβουλευτική Ομάδα. Όλοι έχουν την ιστορία τους και όπως είπα, όλοι έχουν διαπράξει τα σφάλματά τους. Υπάρχουν όμως εκείνοι που είδαν τα σφάλματά τους και προσπαθούν να τα διορθώσουν, όπως υπάρχουν κι εκείνοι που επιμένουν στα ίδια σφάλματα και προσπαθούν να εμποδίσουν να ξεκολλήσει η χώρα από το τέλμα. 
Το καινούργιο το είδατε στις προτάσεις των τριών κομμάτων που σας είναι ανυπόφορες, ακριβώς γι’ αυτό: Γιατί αντιπροσωπεύουν το καινούργιο και εσείς είστε προσκολλημένοι στο παλιό.
Το καινούργιο το είδατε και σε κάτι ακόμα. Στο ότι τρία κόμματα με διαφορετικές ιδεολογικές αφετηρίες συνεργάζονται σήμερα, για να βγάλουν αυτήν τη χώρα από το τέλμα. Και απέναντί τους έχουν κόμματα που το καθένα κατηγορεί όλους τους άλλους, σπέρνοντας μισαλλοδοξίες. Ο εύκολος δρόμος της μισαλλοδοξίας είναι το παλιό, το εύκολο, η πεπατημένη που μας έχει φέρει μέχρι εδώ. 
Ο δύσκολος δρόμος της συνεργασίας και της συνευθύνης είναι το καινούργιο, αυτό που έκαναν όλες οι χώρες όταν βρέθηκαν σε δύσκολη θέση, αυτό που έκαναν πάντα και οι Έλληνες όταν βρίσκονταν μπροστά σε τέτοιους κινδύνους. 
Το καινούργιο το είδατε ακόμα στις προτάσεις μας για αλλαγή του πολιτικού συστήματος. Ό,τι πιο ριζοσπαστικό και συγκεκριμένο έχει ποτέ προταθεί και στηρίζεται και από τα τρία κόμματα με ευρύτατη κοινωνική πλειοψηφία. Γι’ αυτά όμως δεν είπε κανείς κουβέντα, γιατί δεν τους ενδιαφέρει το καινούργιο, αρκεί να μην πειραχτεί το παλιό που εκπροσωπούν.
Κυρίες και κύριοι συνάδελφοι, ζήτησα να στηριχθεί αυτή η προσπάθεια ακόμα και από εκείνους που δεν συμμετέχουν στην Κυβέρνηση. Μου απάντησαν κάποιοι με ευθεία υπονόμευση κάθε τέτοιας εθνικής συλλογικής προσπάθειας, μέχρι και με απειλές να μας βάλουν φυλακή. Δυστυχώς δεν έδειξαν να ωριμάζουν. Ευτυχώς δεν τους παίρνουμε στα σοβαρά. 
Ο καθένας μπορεί να κρίνει ποιος προσφέρει σε αυτόν τον τόπο και ποιος προσπαθεί απλώς ιδιοτελέστατα να επωφεληθεί από τα προβλήματα αυτά του τόπου. Κάποιοι είχαν υποσχεθεί στην αρχή –το θυμάστε- σοβαρή αντιπολίτευση. Πίστευα στην ενηλικίωσή τους και άκουσα παιδαριώδεις κραυγές, να υπερασπίζονται γέρικες πολιτικές προκαταλήψεις. 
Χαιρετίζω όσους στηρίζουν τη μεγάλη και κοινή αυτή εθνική προσπάθεια και εξακολουθώ να περιμένω πως όσοι δεν τη στηρίζουν ακόμα, αργά ή γρήγορα θα ενηλικιωθούν κι εκείνοι.
Καλώ το Σώμα να ψηφίσει τις Προγραμματικές Δηλώσεις που, επαναλαμβάνω, περιλαμβάνουν ασφαλώς και όλα τα σημεία της προγραμματικής σύγκλισης. 
Πολλά δύσκολα μας περιμένουν από εδώ και μπρος. Εμείς, κυρίες και κύριοι συνάδελφοι, ζητάμε ενότητα από διαφορετικές αφετηρίες και με διαφωνίες ακόμα, αλλά ενότητα. Αυτήν την εντολή μας έδωσε ο ελληνικός λαός, αυτήν την εντολή υπηρετούμε με πρόγραμμα, με ευθύνη, με αποφασιστικότητα, με ψυχραιμία, με εθνική λογική: Να βγούμε από την κρίση και να μείνουμε στο ευρώ και να το κάνουμε ενωμένοι. 
Με την ψήφο της εμπιστοσύνης σας δεν ζητώ τίποτα παραπάνω και τίποτε λιγότερο, να σεβαστούμε αυτήν την εντολή που μας έδωσε ο ελληνικός λαός.
Ευχαριστώ πολύ.
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)","ΑΝΤΩΝΗΣ ΣΑΜΑΡΑΣ",451
"142101"," Κυρίες και κύριοι συνάδελφοι, κηρύσσεται περαιωμένη η συζήτηση επί των Προγραμματικών Δηλώσεων της Κυβερνήσεως.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142102"," Θα ακολουθήσει ονομαστική ψηφοφορία για την παροχή ψήφου εμπιστοσύνης της Βουλής προς την Κυβέρνηση.
Σύμφωνα με το άρθρο 70 Α΄ του Κανονισμού, έχουν έρθει στο Προεδρείο επιστολές συναδέλφων ευρισκομένων σε αποστολή στο εξωτερικό, με τις οποίες γνωστοποιούν την ψήφο τους. Οι ψήφοι αυτές θα συνυπολογιστούν στην καταμέτρηση που θα ακολουθήσει.
Οι παρέχοντες ψήφο εμπιστοσύνης στην Κυβέρνηση μετά την εκφώνηση του ονόματός τους, απαντούν «ΝΑΙ».
Οι αρνούμενοι ψήφο εμπιστοσύνης στην Κυβέρνηση απαντούν «ΟΧΙ».
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142103"," Η συζήτηση κηρύχθηκε περαιωμένη και μπαίνουμε στη διαδικασία της ψηφοφορίας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142104"," Έχει και τη δευτερολογία του.
","ΠΑΝΑΓΙΩΤΗΣ ΛΑΦΑΖΑΝΗΣ",279
"142105"," Εξηγήστε γιατί δεν του δίνετε το λόγο.
(Θόρυβος στην Αίθουσα)
","ΠΑΝΑΓΙΩΤΗΣ ΛΑΦΑΖΑΝΗΣ",279
"142106"," Ποτέ δεν έχει κλείσει η συζήτηση με υβρεολόγιο. Ποτέ!","ΠΑΝΑΓΙΩΤΗΣ ΛΑΦΑΖΑΝΗΣ",279
"142107"," Πάντα ο Πρωθυπουργός κλείνει τη συζήτηση των Προγραμματικών Δηλώσεων και δεν υπάρχει απάντηση.
(Θόρυβος στην Αίθουσα)
Καλούνται επί του καταλόγου οι Βουλευτές κ. Δημήτριος Τσουμάνης από τη Νέα Δημοκρατία και κ. Σοφία Σακοράφα από το Συνασπισμό Ριζοσπαστικής Αριστεράς-Ενωτικό Κοινωνικό Μέτωπο.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142108"," Υπάρχει κάποιος συνάδελφος, ο οποίος δεν άκουσε το όνομά του; Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά και έχουν ως εξής:
(να φωτογραφηθούν οι σελ. 599-600)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142109"," Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142110"," Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας για την παροχή ψήφου εμπιστοσύνης προς την Κυβέρνηση.
Ψήφισαν συνολικά 300 Βουλευτές.
Στην Κυβέρνηση έδωσαν ψήφο εμπιστοσύνης 179 Βουλευτές.
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)
Αρνήθηκαν ψήφο εμπιστοσύνης 121 Βουλευτές. 
«ΠΑΡΩΝ» κανείς, σύμφωνα με το παρακάτω πρωτόκολλο ονομαστικής ψηφοφορίας:
(να φωτογραφηθεί το πρωτόκολλο σελ. 602α)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142111"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"142112"," Το Σώμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"142113"," Μάλιστα, μάλιστα.
Με τη συναίνεση του Σώματος και ώρα 0.47΄ λύεται η συνεδρίαση.
Ο","ΟΛΟΙ ΟΙ ΒΟΥΛΕΥΤΕΣ",NA
