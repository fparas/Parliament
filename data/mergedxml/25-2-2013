"","Content","name","ParlmemberID"
"78780","Date","25-2-2013",NA
"78781"," Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 1041/19-2-2013 επίκαιρη ερώτηση πρώτου κύκλου του Βουλευτή Μεσσηνίας της Νέας Δημοκρατίας κ. Ιωάννη Λαμπρόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την κατασκευή του οδικού άξονα «Ρυζόμυλος-Πύλος-Μεθώνη».
Το λόγο έχει ο κ. Λαμπρόπουλος για δυο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78782"," Ευχαριστώ, κύριε Πρόεδρε.
Κύριε Υπουργέ, ο άξονας Καλαμάτα-Μεσσήνη-Ρυζόμυλος-Πύλος-Μεθώνη είναι ο κεντρικότερος του νομού μας και οδηγεί στις πλέον τουριστικές περιοχές. Είναι γνωστό ότι εκεί υπάρχει και η μεγάλη τουριστική επιχείρηση. 
Θα σας επαναλάβω ότι ο άξονας αυτός είναι ο χειρότερος του νομού μας. Από το 2007 είχαμε την πρόνοια επί υπουργίας Γεωργίου Σουφλιά και ξεκινήσαμε τη μελέτη, την οποία χρηματοδότησε το Υπουργείο με την υπόσχεση ότι όταν θα τελειώσει η μελέτη, αυτός ο δρόμος θα ενταχθεί για κατασκευή. Είμαστε στην καλή τύχη τώρα να έχει τελειώσει σχεδόν η μελέτη. Απ’ ότι πληροφορήθηκα, βρίσκεται στην Περιφέρεια για έγκριση των περιβαλλοντολογικών όρων. 
Απ’ ό,τι όλοι γνωρίζουμε, ψάχνουμε για ώριμα έργα –και μπορεί και είναι ώριμο- για να απορροφηθούν τα χρήματα του ΕΣΠΑ που κάθονται. Πρέπει, λοιπόν -και είναι η μοναδική ευκαιρία- να εντάξετε αυτό το μεγάλο αναπτυξιακό έργο για το νομό μας, ούτως ώστε να κατασκευαστεί. Περιμένουμε το έργο αυτό, το θέλουμε και είναι ανάγκη για το νομό μας.","ΙΩΑΝΝΗΣ ΛΑΜΠΡΟΠΟΥΛΟΣ",276
"78783"," Το λόγο έχει ο Υπουργός κ. Καλογιάννης για τρία λεπτά. 
","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78784"," Και εμείς σας ευχαριστούμε.
Ο κ. Λαμπρόπουλος έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78785"," Εκείνο που θέλω να συμπληρώσω εγώ είναι ότι το 2007 ξεκίνησαν οι διαδικασίες και η δημοπράτηση, προκειμένου να ανατεθεί η μελέτη. Πράγματι, το 2009 ξεκίνησε, ίσως και νωρίτερα, η εκπόνηση της μελέτης. 
Αναφέρατε ένα ποσό στα 60 εκατομμύρια. Δεν το αμφισβητώ. Είχαμε ακούσει για λιγότερο. Σε κάθε περίπτωση όμως όλοι γνωρίζουμε ότι τα έργα αυτά έχουν και πολύ μεγάλες εκπτώσεις. Κατά συνέπεια θα μπορούμε να το κατασκευάσουμε με πολύ λιγότερα χρήματα. Να πω μόνο ότι αν αρχίσετε ξανά μελέτες από την αρχή για ορισμένα τμήματα –κάτι τέτοιο κατάλαβα- δηλαδή από το Σουληνάρι μέχρι την Πύλο, τότε πότε θα τελειώσουν αυτές οι μελέτες; Πόσα χρόνια θα περάσουν και πού θα ενταχθεί πλέον το έργο; Άρα, λοιπόν, μήπως πηγαίνει σε απώτερους χρόνους; 
Ο δε δρόμος από την Πύλο μέχρι τη Μεθώνη είναι ο χειρότερος που μπορείτε να φανταστείτε ότι υπάρχει. Έχουμε πάρα πολλά ατυχήματα. Είναι τα δυσκολότερα σημεία. Δηλαδή να ξεκινήσουμε το Ριζόμυλος-Σουληνάρι που είναι το ευκολότερο και δεν ξέρω τι αποτέλεσμα θα έχουμε και αν μπορούμε να δηλώνουμε πλέον ικανοποιημένοι.
Αυτό που θέλουμε να μας ξεκαθαρίσετε, είναι ποια τμήματα –εμείς θέλουμε ολόκληρο το δρόμο- μπορείτε ή έχετε αποφασίσει να εντάξετε. Πρέπει να εντάξετε όλο το δρόμο. Όμως από πού θα ξεκινήσετε; Το τμήμα Πύλος-Μεθώνη είναι έτοιμο, είναι ώριμο. Μην το αφήσουμε έξω. Μπορούν όλα αυτά τα τμήματα να γίνουν. Είναι σημαντικότατος, επαναλαμβάνω, ο δρόμος, είναι ώριμο το θέμα –απ’ ό,τι και εσείς επιβεβαιώσατε- μελετητικά και δεν πρέπει να χαθεί αυτή η ευκαιρία του ΕΣΠΑ. 
Ευχαριστώ πολύ, κύριε Πρόεδρε.","ΙΩΑΝΝΗΣ ΛΑΜΠΡΟΠΟΥΛΟΣ",276
"78786"," Ο κ. Καλογιάννης έχει το λόγο.
","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78787"," Και εμείς, κύριε Υπουργέ. 
Ο Βουλευτής κ. Ανδρέας Λοβέρδος ζητεί ολιγοήμερη άδεια απουσίας στο εξωτερικό. Η Βουλή εγκρίνει;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78788"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"78789"," Συνεπώς η Βουλή ενέκρινε τη ζητηθείσα άδεια. 
Επόμενη είναι η δεύτερη με αριθμό 1065/19-2-2013 επίκαιρη ερώτηση δεύτερου κύκλου του Βουλευτή Β΄ Αθήνας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Απόστολου Αλεξόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την επανασύνδεση των παροχών νερού στο Δήμο Δραπετσώνας και Κερατσινίου.
Ο κ. Αλεξόπουλος έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78790"," Ευχαριστώ, κύριε Πρόεδρε. 
Κύριε Υπουργέ, γνωρίζω ποια θα είναι η απάντησή σας, γιατί γνωρίζω ποιες είναι οι εξελίξεις του Σαββατοκύριακου. 
Θα αναπτύξω, όμως, την ερώτησή μου και θα δείτε για ποιο λόγο θα πράξω τούτο όταν ακούσετε τη δευτερολογία μου.
Κύριε Πρόεδρε, τον τελευταίο καιρό βλέπουμε ότι η αναλγησία του κράτους απέναντι στο δοκιμαζόμενο λαό και ιδιαίτερα απέναντι στις λαϊκές οικογένειες και στις λαϊκές συνοικίες αυξάνεται. Μετά τις πολυάριθμες διακοπές του ηλεκτρικού ρεύματος άρχισαν να πληθαίνουν και τα κρούσματα διακοπής νερού από την ΕΥΔΑΠ. Το κράτος χρησιμοποιεί εκβιαστικά τις διακοπές αυτές και από την άλλη μεριά, βαφτίζει «εκβιαστές» και επιστρατεύει τους ναυτεργάτες και τους εργαζόμενους στο μετρό. 
Μέσα στη λαίλαπα των αντικοινωνικών μέτρων που παίρνει η σημερινή Κυβέρνηση, στις 4 Φεβρουαρίου του 2013 με την υποιδιωτικοποίηση η ΕΥΔΑΠ προέβη στη διακοπή της παροχής του νερού σε κτήρια του Δήμου Κερατσινίου- Δραπετσώνας που η χρήση τους είναι συνδεδεμένη και με την προσφορά κοινωνικών υπηρεσιών, όπως σε τέσσερις παιδικούς σταθμούς, δύο βρεφονηπιακούς σταθμούς, υπηρεσίες καθαριότητας, σχολεία, νηπιαγωγεία, γκαράζ απορριμματοφόρων, ΚΑΠΗ, αθλητικούς χώρους, πάρκα αναψυχής, ακόμα και στο ίδιο το Δημαρχιακό Μέγαρο. 
Δεν είναι δυνατόν, κύριε Πρόεδρε, κύριε Υπουργέ, εν ονόματι της παράδοσης στα χέρια των ιδιωτών της ΕΥΔΑΠ να επιτρέπετε στη διοίκησή της να προβαίνει σε τέτοιες ενέργειες. Δεν είναι δυνατόν να τιμωρείτε τον απλό πολίτη και να του στερείτε το βασικό αγαθό, το νερό, επειδή κάποιοι ενδεχομένως να κατασπατάλησαν σε αλλότριους σκοπούς τα εισπραχθέντα από την κατανάλωση του νερού χρήματα. 
Επειδή τα βάρη που έχει επωμιστεί ο λαός είναι πλέον δυσβάσταχτα, επειδή δεν πρέπει να κερδοσκοπούν κάποιοι σε βάρος των λαϊκών συμφερόντων, επειδή το νερό δεν είναι εμπόρευμα, αλλά δημόσιο κοινωνικό αγαθό στο οποίο όλοι οι κάτοικοι θα πρέπει να έχουν απρόσκοπτη πρόσβαση, σας ερωτώ αν θα προβείτε σε άμεση επανασύνδεση των παροχών νερού στο Δήμο Κερατσινίου-Δραπετσώνας και αν θα αναζητήσετε δίκαιους τρόπους τακτοποίησης των χρεών στην ΕΥΔΑΠ που καλώς ή κακώς έχουν δημιουργήσει κάποιες δημοτικές αρχές. 
Σας ευχαριστώ.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"78791"," Ο Αναπληρωτής Υπουργός κ. Σταύρος Καλογιάννης έχει το λόγο για τρία λεπτά. 
","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78792"," Ο κ. Αλεξόπουλος έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78793"," Κύριε Υπουργέ, επί της ουσίας δεν μου απαντήσατε. Αυτά τα στατιστικά και άλλα στοιχεία για την ΕΥΔΑΠ τα γνωρίζω.
Κύριε Πρόεδρε, κύριε Υπουργέ, σε όλους είναι γνωστή η οικονομική κατάσταση στην οποία έχουν περιέλθει οι περισσότεροι δήμοι της χώρας μας. Πολλοί είναι οι λόγοι, μα η ευθύνη της πολιτείας είναι τεράστια. Με αυτή τη «σφιχτή», τροϊκανής προέλευσης δημοσιονομική πολιτική που εφαρμόζει, έχει προκαλέσει οικονομική ασφυξία στους δήμους. 
Υπενθυμίζω ότι οι κεντρικοί αυτοτελείς πόροι στη μνημονιακή περίοδο έχουν μειωθεί κατά 50%. Ταυτόχρονα το κράτος δεν αποδίδει στους δήμους όλα όσα εισπράττει για λογαριασμό τους. Έτσι οι δήμοι ψάχνουν τρόπους για να αντεπεξέλθουν στις υποχρεώσεις τους. 
Πράγματι ο Δήμος Κερατσινίου – Δραπετσώνας το τέλος του 2011 είχε συσσωρευμένες οφειλές στην ΕΥΔΑΠ από το 1997, συνολικού ύψους 2.970.000 ευρώ. Ο δήμος, όμως, έκανε διακανονισμό με την ΕΥΔΑΠ. Πλήρωσε άμεσα 633.000 ευρώ και το υπόλοιπο θα το εξοφλούσε σε δόσεις των 30.000 ευρώ μηνιαίως. Η συμφωνία άρχισε να εφαρμόζεται από την 1η/3/2012. Οι δόσεις πληρώνονταν κανονικά, όπως και οι τρέχοντες λογαριασμοί. Όμως μια αδυναμία του δήμου να πληρώσει την ΕΥΔΑΠ τον περασμένο Δεκέμβριο, στάθηκε η αφορμή –προσέξτε, η αφορμή- να διακόψει, χωρίς προηγούμενη ειδοποίηση του δήμου από την ΕΥΔΑΠ, την παροχή νερού σε δημόσια κτήρια των λαϊκών συνοικιών του Κερατσινίου και της Δραπετσώνας. 
Το πιο σημαντικό είναι ότι ταυτόχρονα με τη διακοπή της παροχής νερού, δέσμευσε τους τραπεζικούς λογαριασμούς του δήμου λίγο πριν τα Χριστούγεννα. Αυτό είχε ως αποτέλεσμα να μην είναι δυνατή έκτοτε η καταβολή των μισθών στους εργαζόμενους του δήμου, αλλά να μην είναι δυνατή και η καταβολή των τροφείων στους παιδικούς και στους βρεφονηπιακούς σταθμούς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Η αιτία, λοιπόν, της διακοπής της παροχής του νερού –λίγη ανοχή θα ήθελα, κύριε Πρόεδρε- και της δέσμευσης των τραπεζικών λογαριασμών του δήμου, ήταν η αθέτηση από μεριάς του δήμου των συμφωνηθέντων με την ΕΥΔΑΠ. Η αιτία όμως είναι άλλη. Είναι πιο βαθιά και φαίνεται να δημιουργεί νέα δεδομένα όσον αφορά την ΕΥΔΑΠ και τις υποχρεώσεις της. Πηγάζει από το γεγονός ότι ο δήμος απαίτησε από τη ΕΥΔΑΠ την καταβολή τέλους ύψους 14.000.000 ευρώ για τη διέλευση από το υπέδαφος του δήμου του συλλεκτηρίου αγωγού των λημμάτων της Αττικής που μέσω του Ακροκεράμου, στη συνέχεια διαβιβάζονται στην Ψυτάλλεια. Ως εκ τούτου, η ΕΥΔΑΠ αναγκάστηκε να καταβάλει στο δήμο το 40% του παραπάνω ποσού που είναι γύρω στα 5.600.000 ευρώ, ποσό που υπερκαλύπτει τις οφειλές του δήμου προς την ΕΥΔΑΠ. Η απαίτηση αυτή του δήμου, που έγινε εκτελεστή από τα δικαστήρια, είναι αυτή που καθόρισε όλο αυτό το διάστημα την εκβιαστική συμπεριφορά της ΕΥΔΑΠ απέναντι στο δήμο. 
Δεν είναι δυνατόν, κύριε Υπουργέ, η ΕΥΔΑΠ να χρησιμοποιεί δύο μέτρα και δύο σταθμά. Δεν είναι δυνατόν να αφήνει στο απυρόβλητο υψηλούς οφειλέτες από τον ιδιωτικό τομέα ή να προβαίνει σε συνεννοήσεις, παραδείγματος χάριν με τα Ελληνικά Πετρέλαια και να εξαντλεί όλη την αδιαλλαξία της στον σκληρά δοκιμαζόμενο δήμο του Κερατσινίου – Δραπετσώνας. Δεν είναι δυνατόν η ΕΥΔΑΠ Νήσων να χειραγωγεί την πολιτική των νησιωτικών περιοχών προς όφελος των μελλοντικών ιδιοκτητών της.  
Δεν αντιλέγω, κύριε Υπουργέ, ότι η ΕΥΔΑΠ οφείλει να εισπράξει τις οφειλές της, όχι όμως λειτουργώντας μόνο χρηματιστηριακά. Από τη μια μεριά εκβιάζει το Κερατσίνι και από την άλλη καλοπιάνει οκτώ δήμους της Ανατολικής Αττικής όπου εν ονόματι της τακτοποίησης των χρεών τους, απαιτεί από αυτούς την παράδοση στην ΕΥΔΑΠ των δικτύων ύδρευσης. Εάν οι δήμοι αποδεχτούν την πρόταση της ΕΥΔΑΠ, θα την «προικίσουν» εν όψει της ιδιωτικοποιήσεώς της, θα ανεβάσουν την τιμή της μετοχής της -η οποία ειρήσθω εν παρόδω το τελευταίο διάστημα έχει τριπλασιαστεί- αλλά θα επιβαρύνουν ανυπολόγιστα τους δημότες. Προφανώς την κατάλληλη στιγμή η τιμή της θα καταρρακωθεί. Εάν δεν καταρρακωθεί, θα ανοίξει ο δρόμος για την καταλήστευση από τους νέους ιδιώτες ιδιοκτήτες όσων χρωστούν στην ΕΥΔΑΠ. 
Κύριε Υπουργέ, βιώνουμε καθημερινά τις βάρβαρες πολιτικές μιας αδιάλλακτης Κυβέρνησης που φαίνεται να αδιαφορεί για το πού έχει φτάσει το βιοτικό επίπεδο του λαού. Δώστε άμεσα εντολή να αποδεσμευτούν οι τραπεζικοί λογαριασμοί του δήμου για να γίνει δυνατή η καταβολή των δεδουλευμένων στους εργαζόμενους του δήμου. Ο δήμος είναι πρόθυμος να καταβάλει τις οφειλές του στην ΕΥΔΑΠ και έχει υποβάλει και συγκεκριμένη πρόταση. 
Μην ξεχνάτε ότι ο Δήμος Κερατσινίου – Δραπετσώνας, ενώ είναι ένας παραθαλάσσιος δήμος, δεν έχει πρόσβαση στη θάλασσα. Όλος ο παράκτιος χώρος φιλοξενεί, χωρίς ανταποδοτικά τέλη, εγκαταστάσεις του Οργανισμού Λιμένος Πειραιώς, της ΕΥΔΑΠ, της Ιχθυόσκαλας, της ΕΤΑΝΑΛ, της ΔΕΗ και διαφόρων άλλων ιδιωτικών εταιρειών. 
Γι’ αυτό και ο Δήμος αναζητά νέους οικονομικούς πόρους.
Μην είστε τόσο ανάλγητοι -το επαναλαμβάνω- όσο και η ΕΥΔΑΠ.
Θα σας καταθέσω μια σειρά από έγγραφα που αποδεικνύουν τη διάθεση του δήμου να εξοφλήσει τους λογαριασμούς του, τον εκβιασμό της ΕΥΔΑΠ σε σχέση με την απόσυρση της επιβολής τέλους για τη διέλευση αγωγού συλλογής των λυμάτων της Αττικής, τον εμπαιγμό του δήμου από την ΕΥΔΑΠ, ότι έχει αποδεσμεύσει λογαριασμό του δήμου, προκειμένου αυτός να πληρώσει τους εργαζόμενους.
(Στο σημείο αυτό ο Βουλευτής κ. Απόστολος Αλεξόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ευελπιστώ, αλλά και απαιτώ την κατανόησή σας.
Ευχαριστώ, κύριε Πρόεδρε.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"78794"," Ο Υπουργός κ. Καλογιάννης έχει το λόγο.
","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78795"," Μα, αν δεν δώσετε εντολή στη διοίκηση της ΕΥΔΑΠ…
","ΑΠΟΣΤΟΛΟΣ ΑΛΕΞΟΠΟΥΛΟΣ",13
"78796"," Την Παρασκευή.
","ΑΠΟΣΤΟΛΟΣ ΑΛΕΞΟΠΟΥΛΟΣ",13
"78797"," Και εμείς ευχαριστούμε.
Η δεύτερη με αριθμό 1064/19-2-2013 επίκαιρη ερώτηση πρώτου κύκλου του Βουλευτή Α΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Νικολάου Βούτση προς τον Υπουργό Εσωτερικών, σχετικά με τη μετάθεση της ημερομηνίας διεξαγωγής των αυτοδιοικητικών εκλογών και την αλλαγή του εκλογικού συστήματος, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η τρίτη με αριθμό 1027/18-2-2013 επίκαιρη ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αναδιοργάνωση του συστήματος αναπλήρωσης εκπαιδευτικών κενών σε πρωτοβάθμια και δευτεροβάθμια εκπαίδευση.
Ο κ. Κεγκέρογλου έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78798"," Ευχαριστώ, κύριε Πρόεδρε.
Είναι λίγα τα δύο λεπτά για να αναπτύξουμε ένα τεράστιο θέμα που αφορά την παιδεία και συγκεκριμένα, την απώλεια εκπαιδευτικών ωρών που ουσιαστικά έρχεται να επιβαρύνει τους ίδιους τους μαθητές και τις οικογένειές τους.
Το Υπουργείο Παιδείας, στο πλαίσιο των οικονομικών δυνατοτήτων που του παραχωρεί το Υπουργείο Οικονομικών, εξήντλησε ουσιαστικά τις δυνατότητες που είχε για αναπλήρωση των εκπαιδευτικών κενών. Έχουμε εδώ την τιμή να είναι και ο Υφυπουργός Οικονομικών και ο Υφυπουργός Παιδείας.
Θα πω, λοιπόν, ότι αυτά τα πάρα πολλά κενά που συνεχίζουν να παραμένουν στην πρωτοβάθμια, στη δευτεροβάθμια και στην τεχνική εκπαίδευση, στα ΕΠΑΛ, στις ΕΠΑΣ, αλλά και στα ειδικά σχολεία, δεν μπορεί να μείνουν και να αυξηθούν μέχρι το τέλος της χρονιάς. Ήδη μπαίνουμε στο δεύτερο τετράμηνο και αναμένεται να αυξηθούν αυτά τα κενά λόγω των απρόβλεπτων αδειών οι οποίες θα υπάρξουν και υπάρχουν κάθε χρόνο μετά το Φεβρουάριο.
Αυτό το οποίο παρατηρούμε είναι δάσκαλοι να μετακινούνται από το ένα σχολειό σε ένα άλλο για να καλύψουν ένα κενό και μία επείγουσα ανάγκη, όπως έγινε με ένα δημοτικό σχολείο στο Σοκαρά, τώρα το Φεβρουάριο. Έχουμε ΕΠΑΛ και ΕΠΑΣ όπου λείπουν οι καθηγητές ειδικότητας, άρα θα ολοκληρωθεί η χρονιά χωρίς να έχουν τη δυνατότητα στα μαθήματα ειδικότητας να έχουν εκπαιδευτεί.
Όπως σας είπα, έχουμε ειδικά σχολεία χωρίς στήριξη. Περιμέναμε να καλυφθούν διακόσια κενά στο Νομό Ηρακλείου, ήρθαν επτά αναπληρωτές και οι τρεις πήραν αμέσως άδεια κύησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μπορώ να πω πολλά σε σχέση με τις στρεβλώσεις που υπάρχουν στο σύστημα της παροχής των αδειών. Γι’ αυτό θα ήθελα, κύριε Υφυπουργέ, με την πρωτομιλία σας να μας ενημερώσετε με ποιες πρωτοβουλίες θα καλυφθούν άμεσα τα κενά, ούτως ώστε να ολοκληρωθεί ομαλά η σχολική χρονιά. Ποιες πρωτοβουλίες θα πάρετε για να αντιμετωπιστούν οι στρεβλώσεις στο σύστημα παροχής αδειών όλων των κατηγοριών; Βεβαίως, πρέπει να δούμε και πώς αξιοποιούμε ευρωπαϊκούς πόρους ή άλλες πηγές, προκειμένου να έχουμε στο πλαίσιο των οικονομικών δυνατοτήτων την πλήρη κάλυψη των εκπαιδευτικών κενών. 
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"78799"," Ο Υφυπουργός Παιδείας και Θρησκευμάτων, Πολιτισμού και Αθλητισμού κ. Θεόδωρος Παπαθεοδώρου έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78800"," Ευχαριστώ, κύριε Πρόεδρε.
Κύριε Βουλευτά, κυρίες και κύριοι Βουλευτές, το Υπουργείο Παιδείας ιδιαίτερα σ’ αυτήν την περίοδο κατέβαλε κάθε προσπάθεια, σε συνεχή επικοινωνία με τις περιφερειακές διευθύνσεις, για την αντιμετώπιση των κενών που προέκυψαν τόσο από τη λειτουργία των σχολείων –επομένως τα λειτουργικά κενά- όσο και κατά τη διάρκεια του έτους από τα έκτακτα κενά, τα οποία ανέκυψαν όπως τα περιγράψατε προηγουμένως.
Θα απαντήσω και στα δύο σκέλη της ερώτησής σας. Θα μου επιτρέψετε μόνο να σας δώσω μια εικόνα, όσο πιο πιστή γίνεται, της κατάστασης έτσι όπως διαμορφώθηκε από την αρχή της χρονιάς μέχρι σήμερα. 
Στη νέα σχολική χρονιά έγινε μία προσπάθεια να αντιμετωπιστούν τα προβλήματα στα σχολεία Γενικής Εκπαίδευσης και Ειδικής Αγωγής, καθώς και στα ΕΠΑΛ. Δώσαμε προτεραιότητα στα κενά τα οποία καλύφθηκαν μέσα από πιστώσεις του τακτικού προϋπολογισμού. Συγκεκριμένα, στην πρώτη φάση προσλήψεων, στις 5-9-2012, καλύφθηκε το σύνολο σχεδόν των δηλωθέντων λειτουργικών κενών για το σύνολο των σχολικών μονάδων της χώρας. 
Επίσης, ενημερώνω ότι μέχρι σήμερα έχουν πραγματοποιηθεί δύο χιλιάδες επτακόσιες εβδομήντα μία προσλήψεις αναπληρωτών καθηγητών του κλάδου δασκάλων και χίλιες πεντακόσιες ενενήντα πέντε προσλήψεις αναπληρωτών καθηγητών του κλάδου νηπιαγωγών.
Επιπλέον, πάντα με τις πιστώσεις του τακτικού προϋπολογισμού για τους εκπαιδευτικούς ειδικοτήτων των κλάδων Αγγλικής, Φυσικής Αγωγής, Μουσικής, Καλλιτεχνικών, Θεατρικών Σπουδών, προσλήφθηκε μικρός αριθμός αναπληρωτών –συνολικά για όλη την Ελλάδα εβδομήντα δύο- που βεβαίως δεν μπορούσε να καλύψει το σύνολο των κενών.
Μεριμνήσαμε για την κάλυψη των επειγόντων και επιτακτικών λειτουργικών κενών στις σχολικές μονάδες. Είμαι απόλυτα συνειδητοποιημένος για το γεγονός ότι στην εκπαίδευση δεν υπάρχουν ούτε μόνο επείγοντα κενά ούτε μόνο δευτερεύοντα και πρωτεύοντα κενά. Όλα τα κενά είναι προτεραιότητας. Επομένως και στα σχολεία με αναμορφωμένο εκπαιδευτικό πρόγραμμα που χρηματοδοτούνται από κοινοτικούς πόρους, το Υπουργείο Παιδείας φρόντισε για την κάλυψη του συνόλου των λειτουργικών κενών.
Ας αναφερθούμε τώρα στο πρόβλημα το οποίο υπάρχει στα μουσικά και καλλιτεχνικά σχολεία, τα οποία είναι σαράντα δύο σε όλη τη χώρα. Πραγματοποιήθηκε νωρίτερα φέτος η πρώτη φάση πρόσληψης αναπληρωτών εκπαιδευτικών μουσικών ειδικεύσεων στα μουσικά σχολεία και αμέσως μετά τις πρώτες προσλήψεις αναπληρωτών στα γενικά σχολεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα την ανοχή σας για μερικά λεπτά, κύριε Πρόεδρε.
Έτσι, σήμερα έχουν προσληφθεί διακόσιοι σαράντα οκτώ αναπληρωτές πλήρους ωραρίου για τα μουσικά σχολεία. Απ’ αυτούς, πέντε ήταν για το Μουσικό Σχολείο Ηρακλείου, για το οποίο γνωρίζω ότι ενδιαφέρεστε ειδικότερα. Ολοκληρώθηκαν σήμερα οι ενέργειες διάθεσης του συνόλου των πιστώσεων, πράγμα που σημαίνει ότι εξελίχθηκαν οποιεσδήποτε διαδικασίες ξέρετε, σε συνεργασία με το Υπουργείο Οικονομικών, όπου ζητήθηκε επιπλέον παροχή πιστώσεων, για να καλυφθούν τα εναπομείναντα κενά, κάτι το οποίο βέβαια στο πλαίσιο της δημοσιονομικής προσαρμογής δεν στάθηκε δυνατό.
Από τις 8-1-2013 έγινε επιπλέον πρόσληψη ωρομισθίων καθηγητών σε όλα τα μουσικά σχολεία για πεντακόσιες σαράντα έξι ώρες την εβδομάδα, όπως επίσης και για χίλιες τριακόσιες ώρες την εβδομάδα στη δευτεροβάθμια εκπαίδευση.
Σε ό,τι αφορά τα καλλιτεχνικά σχολεία, σας πληροφορούμε ότι υπάρχουν κενά στις ειδικότητες μαθηματικών, θεολόγων, χημικών και μουσικών, ενώ στο Καλλιτεχνικό Σχολείο του Ηρακλείου μεριμνούμε για την καλύτερη δυνατή διαχείριση της σημερινής κατάστασης. 
Κύριε συνάδελφε, θίξατε δύο ζητήματα τα οποία θα αναλύσω στη δευτερολογία μου. Το ένα ήταν το ζήτημα των αδειών. Πρέπει, λοιπόν, να ξεκαθαρίσουμε ότι μία άδεια κύησης είναι ένα γεγονός το οποίο η νομοθεσία μας όχι μόνο καλύπτει αλλά και υποστηρίζει. Από την άλλη πλευρά, θα πρέπει να δούμε ποιες από τις υπόλοιπες άδειες οι οποίες έχουν δοθεί δίνονται με βάση συγκεκριμένα κριτήρια.
Στο σημείο αυτό, θα σας πω ότι το Υπουργείο Παιδείας σε συνεργασία με το Υπουργείο Διοικητικής Μεταρρύθμισης έχει εκπονήσει ένα πρόγραμμα για την αλλαγή του τρόπου απονομής των αδειών, το οποίο επίσης θα οδηγήσει και στην αλλαγή των υγειονομικών επιτροπών, οι οποίες είναι υπεύθυνες για να υπάρξει ένας εξορθολογισμός του συστήματος. 
Στη δευτερολογία μου, κύριε συνάδελφε, θα σας απαντήσω και για τα ζητήματα τα οποία τίθενται αυτήν τη στιγμή με τα εναπομείναντα κενά. 
Σας ευχαριστώ πολύ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"78801"," Το λόγο έχει ο κ. Κεγκέρογλου για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78802"," Κύριε Υπουργέ, η πρόθεση του Υπουργείου να αυξήσει τις ώρες διδασκαλίας μπορεί να καλύψει κάποιες ανάγκες, αλλά αν έχουμε υπερβολική αύξηση των ωρών διδασκαλίας, αυτό θα αποβεί εις βάρος της ποιότητας της εκπαίδευσης. Θα πρέπει να είμαστε ξεκάθαροι. Άρα, λοιπόν, πράγματι θα πρέπει να προχωρήσουμε στην αντιμετώπιση των στρεβλώσεων και ιδιαίτερα όσον αφορά κάποιες ειδικότητες. Όμως, δεν θα πρέπει να οδηγηθούμε στην υποβάθμιση της εκπαίδευσης. 
Και στο σημείο αυτό θα ήθελα να καταθέσω ορισμένες σκέψεις. 
Νομίζω ότι για την ολοκλήρωση του έτους θα πρέπει τώρα να χρησιμοποιηθούν πόροι που προορίζονται για το Σεπτέμβριο, προκειμένου να υπάρξει επαρκής αναπλήρωση και κάλυψη των εκπαιδευτικών κενών. Αυτό είναι ένα σημαντικό θέμα που αφορά και το Υπουργείο Οικονομικών. 
Το δεύτερο θέμα αφορά το ότι θα πρέπει να δοθεί η δυνατότητα να ενταχθούν οι αναπληρωτές στο πρόγραμμα του ΟΑΕΔ για την επιδότηση αποφοίτων τριτοβάθμιας εκπαίδευσης. Θα πρέπει, δηλαδή, να προσλαμβάνονται με τα κριτήρια του Υπουργείου Παιδείας, αλλά με χρηματοδότηση από το συγκεκριμένο πρόγραμμα, το οποίο μένει αναπορρόφητο, λόγω του ότι ο ιδιωτικός τομέας δεν προχωρά στην απασχόληση αποφοίτων τριτοβάθμιας εκπαίδευσης λόγω των δεσμεύσεων που υπάρχουν. 
Το τρίτο θέμα αφορά την αναπροσαρμογή των κονδυλίων του ΕΣΠΑ, ούτως ώστε περισσότεροι εκπαιδευτικοί και ιδιαίτερα των ΕΠΑΣ, ΕΠΑΛ και των καλλιτεχνικών και μουσικών σχολείων να ενταχθούν στο πρόγραμμα από ευρωπαϊκούς πόρους. Αυτά πάνε προς το Σεπτέμβριο. Για το λόγο αυτό, προτείνω να καλύψουμε τώρα το δεύτερο τετράμηνο και από Σεπτέμβριο να αντιμετωπίσουμε το πρόβλημα, με τις εναλλακτικές προτάσεις που σας κάνω. 
Τέταρτη πρόταση ή τέταρτη σκέψη. Υπάρχουν ειδικότητες που λείπουν από τις ΕΠΑΣ του Υπουργείου Παιδείας, ενώ έχουμε περίσσευμα στις ΕΠΑΣ του Υπουργείου Εργασίας. Παράδειγμα αποτελούν οι εκπαιδευτικοί κομμωτικής. Θα πρέπει να διατεθούν για όλο το υπόλοιπο διάστημα. Το ίδιο έγινε και με το Υγείας. Έγινε μια συνεργασία για γιατρούς σε έκτακτες περιπτώσεις, όπου έχουμε ΕΠΑΛ και ΕΠΑΣ χωρίς γιατρούς, όπως, για παράδειγμα, στα παραϊατρικά.
Η επόμενη πρόταση αφορά το θέμα που έχει να κάνει -και κατατέθηκε από γονείς, από συλλόγους γονέων και κηδεμόνων- με την αναμόρφωση του συστήματος αδειοδότησης. Με σεβασμό -όπως ακριβώς αναφερθήκατε- στο θέμα που έχει να κάνει με την άδεια εγκυμοσύνης, θα πρέπει να απεγκλωβίσουμε τους εκπαιδευτικούς από τον -εντός εισαγωγικών- «εκβιασμό» που δέχονται από τη γνωμοδότηση ενός και μόνο γιατρού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα πρέπει η γνωμοδότηση, η ιατρική γνωμάτευση, οι εξετάσεις του ενός γιατρού να πάνε σε επιτροπή. Αυτή η επιτροπή θα πρέπει να αποφασίζει για την άδεια της επαπειλούμενης κύησης. Αν δεν θέλει η εκπαιδευτικός, για διάφορους λόγους να πάει στην επιτροπή, υπάρχουν εναλλακτικές προτάσεις. Βεβαίως, έχουμε χίλιες πεντακόσιες άδειες επαπειλούμενης κύησης, ενώ την ίδια ώρα έχουμε μόνο χίλιες άδειες κανονικής κύησης. Αυτές είναι στρεβλώσεις του συστήματος και δεν τις αντιμετωπίζουμε με το να τις κουκουλώνουμε. Πρέπει να πούμε την αλήθεια και να κάνουμε τις σωστές κινήσεις, με απόλυτο σεβασμό στη μητέρα εκπαιδευτικό. 
Έχουμε τις άδειες ανατροφής, είναι ένας θεσμός όμως που υπάρχει σε όλο το δημόσιο τομέα. Ποια είναι η διαφορά στην εκπαίδευση; Κάθε άδεια ανατροφής πρέπει να αναπληρωθεί υποχρεωτικά. Στο δήμο, παραδείγματος χάριν, μπορεί το αντικείμενο να το χειριστεί ο διπλανός υπάλληλος, ενώ στην εκπαίδευση πρέπει να αναπληρωθεί υποχρεωτικά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Τι σημαίνει αυτό; Σημαίνει ότι πρέπει να δοθεί εθελοντικά. Θα αποδώσει πάρα πολύ. Δηλαδή, με ένα επίδομα ανατροφής της τάξεως των 300 ευρώ, όποιοι εκπαιδευτικοί, όποιες έχουν κατά την εκτίμησή τους τη δυνατότητα να εργαστούν μετά από ένα διάστημα και μετά από πρόσκληση ενδιαφέροντος από το Υπουργείο Παιδείας, από τον περιφερειακό διευθυντή, να μπορούν να προσφέρουν. Αυτό μπορεί να εφαρμοστεί και τώρα. Πιστεύω ότι από τις έξι χιλιάδες άδειες ανατροφής θα γίνουν επίδομα ανατροφής οι τέσσερις χιλιάδες. 
Είμαστε σε δύσκολες οικονομικές συνθήκες και νομίζω ότι αυτό θα βοηθήσει και την ίδια την οικογένεια του εκπαιδευτικού. Άρα πρέπει να δοθεί σε εθελοντική βάση. Πρέπει να διατηρηθεί αυτό το καθεστώς για όλο το δημόσιο τομέα. Στην εκπαίδευση, όμως, υπάρχει αυτή η ιδιαιτερότητα. 
Αυτές οι προτάσεις που έχουν γίνει από διάφορες πλευρές, μπορεί και πρέπει να αξιοποιηθούν άμεσα, ούτως ώστε να λύσουμε το πρόβλημα των εκπαιδευτικών κενών. 
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"78803"," Το λόγο έχει ο Υφυπουργός κ. Παπαθεοδώρου για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78804"," Κύριοι Βουλευτές, ευχαριστώ πολύ για τις προτάσεις αυτές τις οποίες και λαμβάνουμε υπ’ όψιν. Θεωρώ ότι όχι απλά κινούνται στη σωστή κατεύθυνση, αλλά μπορούν και να δώσουν συγκεκριμένες λύσεις στα σημερινά προβλήματα.
Να σταθώ σε κάτι το οποίο λέτε. Πρέπει να πούμε αλήθειες σήμερα. Να τις πούμε τις αλήθειες και να τις πούμε όλες. Πράγματι υπάρχει πρόβλημα, όχι μόνο με τις άδειες –κάποιες από τις οποίες θεωρούμε ότι στο δημόσιο δίνονται αδίκως- αλλά είναι βαθιά μου πεποίθηση -και δεν χαϊδεύω τα αυτιά κανενός αυτήν τη στιγμή- ότι οι εκπαιδευτικοί δεν είναι σαν τους υπόλοιπους δημοσίους υπαλλήλους. 
Το βρίσκουμε καθημερινά αυτό μπροστά μας, διότι έχουμε ένα δίκτυο σχολείων το οποίο είναι πάρα πολύ εκτεταμένο, έχουμε αυτήν τη στιγμή πάνω από δεκατέσσερις χιλιάδες πεντακόσιες σχολικές μονάδες και εκατόν πενήντα χιλιάδες εκπαιδευτικούς. Οι εκπαιδευτικοί αυτοί έχουν κατανεμηθεί στα σχολεία βάσει των ειδικοτήτων. Θεωρώ, λοιπόν, ότι είναι αυτή η βάση της συζήτησης, δηλαδή ότι έχουμε να κάνουμε με ένα ιδιαίτερο κι όχι ιδιόμορφο σύστημα δημόσιας εκπαίδευσης, το οποίο και θα πρέπει να στηρίξουμε.
Θα δείτε ότι από τις πρωτοβουλίες, οι οποίες θα ανακοινωθούν μέσα στα τέλη αυτής της εβδομάδας, ίσως, για τις υγειονομικές επιτροπές θα δοθεί μία λύση, η οποία θα έχει να κάνει με ουσιαστικότερο έλεγχο, όχι εντεινόμενο, για τις άδειες τις οποίες δίνονται και από την άλλη πλευρά βεβαίως και υποστήριξη των αδειών ή των εκπαιδευτικών οι οποίες έχουν άδεια κύησης ή επαπειλούμενης κύησης.
Τα δύο θέματα τα οποία θίξατε έχουν να κάνουν με τα κενά και με την αναπλήρωσή τους ή με τρόπους αναπλήρωσής τους. Νομίζω ότι θα πρέπει να συμφωνήσουμε όλοι ή, εν πάση περιπτώσει, θα πρέπει να καταβληθεί μία προσπάθεια να γίνει κατανοητό πλέον ότι στο πλαίσιο στο οποίο ζούμε δεν μπορούμε να έχουμε περιοχές οι οποίες είναι υπερπλεονασματικές αυτήν τη στιγμή εντός, περί, της ίδιας περιφέρειας και περιοχές οι οποίες είναι υπερβολικά ελλειμματικές. 
Θα πάρω το παράδειγμα του Ηρακλείου. Εάν συγκρίνετε το εκπαιδευτικό προσωπικό με τον εκπαιδευτικό πληθυσμό της Κρήτης, θα δούμε ότι η Κρήτη είναι μία περιοχή η οποία σε ορισμένες ειδικότητες έχει πλεονάσματα, ενώ στο Ηράκλειο έχουμε μεγάλα ελλείμματα. Αυτό καταλαβαίνουμε όλοι ότι οδηγεί στην ανάγκη ενός εξορθολογισμού του συστήματος και νομίζω ότι οι πρωτοβουλίες οι οποίες θα πρέπει να αναληφθούν -με υποστήριξη, θεωρώ, όλων των πτερύγων- είναι να ξαναδούμε τον τρόπο με τον οποίο θα κατανεμηθεί στα σχολεία το εκπαιδευτικό προσωπικό, έτσι ώστε να μην καταφεύγουμε κάθε φορά στην εύκολη λύση των αναπληρωτών. Κι όταν λέω στην εύκολη λύση των αναπληρωτών, εννοώ ότι τα προηγούμενα χρόνια είχαμε τους τριπλάσιους, τετραπλάσιους, πενταπλάσιους αναπληρωτές απ’ αυτούς που είχαμε φέτος.
Αυτό έχει ως αποτέλεσμα και τότε να έχουμε κενά και τώρα να έχουμε κενά. Κάτι δεν πάει καλά σε αυτήν τη διαδικασία. Αυτό το οποίο δεν πάει καλά είναι η κατανομή σε σχέση με τις πραγματικές ανάγκες. 
Επομένως με πολύ θετικό τρόπο υποδεχόμαστε τις συγκεκριμένες προτάσεις, οι οποίες θα μελετηθούν, και, από την άλλη πλευρά, σας ενημερώνω ότι, επειδή η νέα χρονιά θα έχει τις δυσκολίες και της φετινής, θα πρέπει να ξεκινήσουμε με ένα διαφορετικό τρόπο κατανομής του εκπαιδευτικού προσωπικού, ανάλογα με τις ανάγκες οι οποίες υπάρχουν. 
Ευχαριστώ πολύ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"78805"," Ευχαριστούμε τον κύριο Υπουργό. 
Ο κ. Γεώργιος Παπανδρέου ζητεί άδεια ολιγοήμερης απουσίας στο εξωτερικό. Η Βουλή εγκρίνει;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78806"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"78807"," Η Βουλή ενέκρινε τη ζητηθείσα άδεια. 
Επίσης, κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και τέσσερις εκπαιδευτικοί από το Γυμνάσιο Ειρηνούπολης Ημαθίας. 
Η Βουλή σάς καλωσορίζει. 
(Χειροκροτήματα από όλες τις πτέρυγες της Βουλής)
Συνεχίζουμε με την τέταρτη με αριθμό 1046/19-2-2013 επίκαιρη ερώτηση πρώτου κύκλου της Βουλευτού Κοζάνης των Ανεξαρτήτων Ελλήνων κ. Ραχήλ Μακρή προς τον Υπουργό Οικονομικών, σχετικά με την υποβάθμιση του Τελωνείου Πτολεμαΐδας. 
Η κ. Μακρή έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78808"," Ευχαριστώ, κύριε Πρόεδρε. 
Κύριε Υπουργέ, σύμφωνα με το σχέδιο ανασυγκρότησης των τελωνειακών υπηρεσιών της χώρας το Τελωνείο Πτολεμαΐδας υποβαθμίζεται, καθώς μετατρέπεται σε τοπικό γραφείο με έναν και μόνο υπάλληλο. Οι περισσότερες αρμοδιότητες του Τελωνείου Πτολεμαΐδας θα υπάγονται πλέον στη Διεύθυνση Τελωνείων Καστοριάς, ενώ οι υπάλληλοί του θα μεταφερθούν στις αντίστοιχες υπηρεσίες Καστοριάς και Φλώρινας. 
Το Τελωνείο Πτολεμαΐδας έχει διττό εξαγωγικό και εισαγωγικό χαρακτήρα και κύριο γνώρισμα την είσπραξη ΦΠΑ των λιγνιτών της ΔΕΗ και του ειδικού φόρου κατανάλωσης και του ΦΠΑ των λιγνιτών επιχειρήσεων, όπως επίσης και των εισαγωγών υλικών και μηχανημάτων της ΔΕΗ. 
Το τελωνείο έχει την αρμοδιότητα για την εφαρμογή της τελωνειακής νομοθεσίας σε όλη την περιφερειακή ενότητα Κοζάνης, όπου υφίστανται διακόσιοι άμβυκες παραγωγής τσίπουρου, τριάντα ιδιωτικές αποθήκες εναπόθεσης εμπορευμάτων, μία αποθήκη αποταμίευσης, δύο αποθήκες οχημάτων, εννέα πρατήρια πώλησης υγραερίου.
Επίσης ασκεί ελέγχους για τη νόμιμη διάθεση λιγνίτη σε τέσσερις ατμοηλεκτρικούς σταθμούς της ΔΕΗ της περιοχής και για την επιστροφή ειδικού φόρου κατανάλωσης εβδομήντα επιχειρήσεων της περιοχής. 
Τέλος, αξίζει να σημειωθεί πως τα έσοδα του Τελωνείου Πτολεμαΐδας για το έτος 2012 ανέρχονται στο ποσό της τάξεως των 7 εκατομμυρίων ευρώ. Η τοπική κοινωνία είναι ανάστατη και αναμένει εναγωνίως να μας απαντήσετε τι προτίθεστε να πράξετε σχετικά με το Τελωνείο Πτολεμαΐδας. Πιστεύετε πως πρέπει να υποβαθμιστεί ένα τελωνείο με αυτά τα ιδιαίτερα χαρακτηριστικά;
Ευχαριστώ.","ΡΑΧΗΛ ΜΑΚΡΗ",293
"78809"," Ο Υφυπουργός κ. Μαυραγάνης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78810"," Κύριε Πρόεδρε, κυρία Βουλευτή, θα ήθελα, κατ’ αρχάς, να σας ενημερώσω ότι στο πλαίσιο της αναδιοργάνωσης των οργανικών δομών του Υπουργείου Οικονομικών, μετά από σχέδιο που έχει υποβληθεί από την Επιτροπή Αξιολόγησης του Υπουργείου Διοικητικής Μεταρρύθμισης, υπάρχουν συγκεκριμένες προτάσεις, όπως και εσείς αναφέρατε, για τα τελωνεία. 
Το πρώτο που θα ήθελα να παρατηρήσω είναι ότι σε σχέση με τα τελωνεία από το 2010 έχει γίνει μια αξιοσημείωτη μείωση δομών, η οποία έχει αγγίξει το ποσοστό του 40%. Από εκεί έχει προέλθει και εξοικονόμηση πόρων. 
Όταν η Επιτροπή Αξιολόγησης Δομών του Υπουργείου Οικονομικών από το Υπουργείο Διοικητικής Μεταρρύθμισης ξεκίνησε, το Σεπτέμβριο του 2012, η κατάσταση αναφορικά με τα τελωνεία ήταν η ακόλουθη: πενήντα ένα τελωνεία Α΄ τάξης, σαράντα δύο τελωνεία Β΄ τάξης, τρία τελωνεία Γ΄ τάξης και τέσσερα τοπικά τελωνειακά γραφεία. 
Βεβαίως, η επιτροπή του Υπουργείου Διοικητικής Μεταρρύθμισης έχει υποβάλει τις προτάσεις και το Υπουργείο Οικονομικών έχει υποβάλει και αυτό προς την επιτροπή σχετικές προτάσεις, οι οποίες -αναγνωρίζοντας την ανάγκη για μεταρρύθμιση, έχοντας, όμως, και ως βασικό κριτήριο τη μη διατάραξη της είσπραξης των δημοσίων εσόδων- εντάσσονται στη λογική που λαμβάνει ως χρονικό ορόσημο την έναρξη λειτουργίας του πληροφοριακού συστήματος ICIS.net, το οποίο θα είναι έτοιμο μέσα στο 2013. 
Στη συνέχεια έχουμε υποβάλει σχετικές παρατηρήσεις μέσα από μία διαβούλευση που έχουμε κάνει τόσο με την υπηρεσία, την αρμόδια Γενική Διεύθυνση Τελωνείων όσο και με την Ομοσπονδία και την τεχνική βοήθεια, η οποία παρέχεται από το εξωτερικό. 
Οι προτάσεις αυτές, οι οποίες έχουν υποβληθεί και στο Υπουργείο Διοικητικής Μεταρρύθμισης, θα αποτελέσουν αντικείμενο συζήτησης τις επόμενες ημέρες, προκειμένου να διαμορφωθεί η οριστική θέση για τα τελωνεία. 
Σας ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"78811"," Το λόγο έχει η κ. Μακρή για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78812"," Κύριε Υπουργέ, οφείλετε ως Κυβέρνηση να διασφαλίσετε τα συμφέροντα μιας περιοχής που ήδη πλήττεται από την κρίση αλλά και από τις πολιτικές της Κυβέρνησης. Η Πτολεμαΐδα σάς υπενθυμίζω ότι είναι η δεύτερη μεγαλύτερη πόλη του Νομού Κοζάνης και δεν είναι δυνατόν να προβαίνετε σε καταργήσεις δομών που δεν ανταποκρίνονται σε πραγματικά δεδομένα. Εκτός των άλλων, η Πτολεμαΐδα είναι μεν η δεύτερη μεγαλύτερη πόλη του Νομού Κοζάνης, όμως ο πληθυσμός της ξεπερνά αυτόν των πρωτευουσών νομών. Γι’ αυτόν το λόγο οφείλετε να εξετάσετε με σοβαρότητα το θέμα, που είπατε ότι θα προβείτε σε κάποια διαβούλευση, για να αποφασίσετε, ώστε να μην προβείτε σε υποβάθμιση του τελωνείου, αφού, σας επαναλαμβάνω, το τελωνείο καλύπτει την εξαγωγική δραστηριότητα μεγάλων επιχειρήσεων, έχει πολύ μεγάλο κύκλο εργασιών και έχει διπλασιάσει τα έσοδά του.
Επίσης, θέλω να σας επισημάνω να εξετάσετε εάν υπάρχει η δυνατότητα παραχώρησης στέγης σε ελεύθερο κτίσμα του δημοσίου, προκειμένου να περιοριστούν τα λειτουργικά του έξοδα από την εξοικονόμηση του ενοικίου. Υπάρχει η πρόταση να εξεταστεί το ενδεχόμενο στέγασης του Τελωνείου Πτολεμαΐδας στο Διοικητήριο που ανήγειρε η πρώην Νομαρχιακή Αυτοδιοίκηση Κοζάνης, στο Αγροκήπιο και βρίσκεται στο στάδιο της αποπεράτωσης. 
Θα ήθελα να εξετάσετε σοβαρά το θέμα και να μην προβείτε σε καμμία ενέργεια που θα πλήξει καίρια τη δυτική Μακεδονία και την πόλη της Πτολεμαΐδας. Σας υπενθυμίζω ότι η λειτουργία του έχει, όπως σας είπα στην πρωτολογία μου, άμεση σχέση με τις λειτουργίες της ΔΕΗ, εν όψει μάλιστα της επικείμενης έναρξης κατασκευής της πέμπτης μονάδας –Πτολεμαΐδα 5- που περιλαμβάνει μελέτη, προμήθεια, εκτελωνισμό και εγκατάσταση, καθώς μόνο η κατασκευή της νέας αυτής λιγνιτικής μονάδας -προϋπολογισμού 1.300.000.000 ευρώ- με τα προϊόντα, υλικά και ανταλλακτικά τα οποία θα χρειαστεί να εισαχθούν από το εξωτερικό, θα μπορούσε να δικαιολογήσει την ύπαρξη του τελωνείου στην περιοχή. Η εισαγωγή των αντικειμένων από τους εργολάβους για τις εργασίες της ΔΕΗ είναι αρμοδιότητα μόνο του Τελωνείου Πτολεμαΐδας, ενώ για οποιαδήποτε εμπορική διαδικασία για την καταβολή κάποιου τέλους ο ενδιαφερόμενος πρέπει να πάει σε γειτονικές πόλεις, κάτι το οποίο θα διαλύσει την εμπορική δραστηριότητα της περιοχής.
Ο σχεδιασμός σας είναι εκ των προτέρων λανθασμένος, εάν αποφασίσετε να κλείσετε το τελωνείο, γιατί έτσι θα καταδικάσετε την εμπορική κίνηση μίας περιοχής που προσπαθεί να αυξήσει τις εξαγωγές προς όφελος της οικονομίας της χώρας.
Θα πρέπει, εν τέλει, να μας διευκρινίσετε τι πρόκειται άμεσα, πολύ άμεσα, να κάνετε με το τελωνείο, τι σχεδιάζετε και πώς θα εξυπηρετήσουν οι υπηρεσίες σας όλον αυτόν τον όγκο προϊόντων, που δεν θα μπορεί πλέον να εκτελωνιστεί.
Ευχαριστώ.","ΡΑΧΗΛ ΜΑΚΡΗ",293
"78813"," Ο κ. Μαυραγάνης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78814"," Θα ήθελα να πω ότι, όπως και στην πρώτη αναφορά που έκανα, δεν έχουν ληφθεί αποφάσεις. Συνεπώς δεν θέλω να προκαταλάβω την τελική απόφαση, όμως το Υπουργείο Οικονομικών, με βάση και τα κριτήρια προσωπικού, της είσπραξης των εσόδων αλλά και των τοπικών ιδιαιτεροτήτων που υπάρχουν σε τελωνεία, έχει διαμορφώσει πρόταση, την οποία έχει καταθέσει και, όπως ξέρετε, η απόφαση για το σχετικό θέμα θα ληφθεί μέσα από το Κυβερνητικό Συμβούλιο Μεταρρύθμισης. 
Όπως είπατε, όμως, έχουμε εντοπίσει ακριβώς τις ιδιαιτερότητες και του συγκεκριμένου τελωνείου, ότι εξυπηρετεί σε μεγάλο βαθμό τις ανάγκες της ΔΕΗ, και έχουμε υποβάλει μία πρόταση, η οποία είναι διαμορφωμένη με βάση κριτήρια, όπως κάναμε στην περίπτωση της συγχώνευσης των ΔΟΥ. 
Συνεπώς δεν μπορώ να σας πω αυτήν τη στιγμή την τελική απόφαση. Είναι σε στάδιο διαβούλευσης. Ευχαρίστως, μόλις έχουμε το αποτέλεσμα αυτής της διαβούλευσης, να ενημερώσω το Κοινοβούλιο.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"78815"," Η έκτη με αριθμό 1056/19-2-2013 επίκαιρη ερώτηση πρώτου κύκλου του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Επικρατείας , σχετικά με το θεσμικό πλαίσιο προστασίας των ανηλίκων στο πεδίο της ραδιοτηλεόρασης, δεν συζητείται λόγω κωλύματος του κυρίου Υπουργού και διαγράφεται.
Η έβδομη με αριθμό 1052/19-2-2013 επίκαιρη ερώτηση πρώτου κύκλου του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την πλήρη ιατροφαρμακευτική περίθαλψη των αναπληρωτών εκπαιδευτικών και την πλήρη αναγνώριση της προϋπηρεσίας τους, δεν συζητείται μετά από συνεννόηση του κυρίου Υπουργού με τον κύριο Βουλευτή και διαγράφεται.
Η πρώτη με αριθμό 1042/19-2-2013 επίκαιρη ερώτηση δεύτερου κύκλου του Βουλευτή Λέσβου της Νέας Δημοκρατίας κ. Παύλου Βογιατζή προς την Υπουργό Τουρισμού, σχετικά με τη χρηματοδότηση από τον ΕΟΤ της συμμετοχής της έκθεσης: «ΑΙΓΑΙΟΝ: Η γέννηση ενός αρχιπελάγους» στη Διεθνή Έκθεση ΙΤΒ του Βερολίνου, δεν συζητείται λόγω κωλύματος της κυρίας Υπουργού και διαγράφεται.
Η τρίτη με αριθμό 1047/19-2-2013 επίκαιρη ερώτηση δεύτερου κύκλου του Βουλευτή Β΄ Αθήνας των Ανεξάρτητων Ελλήνων κ. Βασιλείου Καπερνάρου προς τον Υπουργό Οικονομικών, σχετικά με τα «ΕΛΛΗΝΙΚΑ ΠΕΤΡΕΛΑΙΑ Α.Ε.», δεν συζητείται επίσης λόγω κωλύματος του κυρίου Υπουργού και διαγράφεται.
Η τέταρτη με αριθμό 1061/19-2-2013 επίκαιρη ερώτηση δεύτερου κύκλου του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Εσωτερικών, σχετικά με τη μετάθεση της ημερομηνίας διεξαγωγής των δημοτικών και περιφερειακών εκλογών, δεν συζητείται λόγω κωλύματος του κυρίου Υπουργού και διαγράφεται.
Η έκτη με αριθμό 1053/19-2-2013 επίκαιρη ερώτηση δεύτερου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Υγείας, σχετικά με τη συγχώνευση των Νοσοκομείων Λέσβου και Λήμνου, δεν συζητείται λόγω κωλύματος του κυρίου Υπουργού και διαγράφεται.
 Θα συζητηθεί τώρα η πέμπτη με αριθμό 1057/19-2-2013 επίκαιρη ερώτηση δεύτερου κύκλου του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με τη μείωση του συντελεστή ΦΠΑ στην εστίαση και τις τουριστικές επιχειρήσεις.
Ο κ. Αναγνωστάκης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78816"," Σας ευχαριστώ πολύ, κύριε Πρόεδρε.
Κύριε Υπουργέ, η συγκεκριμένη επίκαιρη ερώτηση, που έχει θέμα τη «μείωση του συντελεστή ΦΠΑ στην εστίαση και τις τουριστικές επιχειρήσεις», στόχο έχει να δώσει στην πολιτική ηγεσία του Υπουργείου Οικονομικών ακόμα ένα επιχείρημα στη διαπραγμάτευση με την τρόικα, έτσι ώστε να πείσουμε τους δανειστές μας ότι αυτό το μέτρο όχι μόνο δεν απέφερε τα όσα ανέμενε η ελληνική οικονομία, αλλά δημιούργησε πολλά περισσότερα προβλήματα, τόσο στο χώρο της μαζικής εστίασης όσο και στον τομέα του τουρισμού.
Πιο συγκεκριμένα, με βάση το Σύνδεσμο Επώνυμων Οργανωμένων Αλυσίδων Εστίασης, ΣΕΠΟΑ, μέσα σε ένα χρόνο ο τζίρος στα καταστήματα εστίασης έχει υποχωρήσει κατά 40%. Δηλαδή, από περίπου 3 δισεκατομμύρια ευρώ ετησίως σε 1,8 δισεκατομμύρια ευρώ ετησίως. 
Το ίδιο διάστημα υπολογίζεται ότι έχουν βάλει λουκέτο, κύριε Υπουργέ, περί τις τέσσερις χιλιάδες επιχειρήσεις κι έχουν χαθεί πάνω από τριάντα χιλιάδες θέσεις εργασίας.
Αποτέλεσμα της παραπάνω εξέλιξης είναι τελικώς να μετρά απώλειες και το κράτος, κάτι που αποδέχθηκε και ο Υφυπουργός, ο κ. Σταϊκούρας, στην προηγούμενη επίκαιρη ερώτηση που κατέθεσα, κύριε Μαυραγάνη, πριν από τέσσερις-πέντε ημέρες για την απόκλιση των δημοσίων εσόδων.
Η κάμψη της κατανάλωσης, ως αποτέλεσμα και της αύξησης του ΦΠΑ, δεν οδήγησε σε αύξηση, αλλά αντίθετα σε μείωση των εσόδων για το κράτος, ενώ έχουν συρρικνωθεί και οι εργοδοτικές ασφαλιστικές εισφορές. 
Επιπλέον, η αύξηση του ΦΠΑ έδωσε μεγαλύτερο κίνητρο για φοροδιαφυγή σε αρκετές επιχειρήσεις και παράλληλα ενίσχυσε το φαινόμενο της ανασφάλιστης, αδήλωτης εργασίας. 
Τώρα, στον τομέα του Τουρισμού, η ίδια η Υπουργός, η κ. Κεφαλογιάννη, σε συνέντευξή της τόνισε ότι θα πρέπει να υπάρξει μείωση του ΦΠΑ, έτσι ώστε το τουριστικό πακέτο που προσφέρουμε να είναι ελκυστικότερο, για να μπορέσουμε να έχουμε υψηλότερο ποσοστό κρατήσεων σε σχέση με τα περασμένα χρόνια, για να μπορέσουμε να τονώσουμε την ελληνική οικονομία. 
Τέλος, κύριε Υπουργέ, και με βάση τα όσα προανέφερα, ερωτάσθε: 
Σκοπεύετε να προχωρήσετε σε μείωση του συντελεστή ΦΠΑ απ’ το 23% στην προτέρα κατάσταση;
Τι άλλα μέτρα σχεδιάζετε να εφαρμόσετε, έτσι ώστε να ενισχυθεί το συγκριτικό πλεονέκτημα του τουριστικού προϊόντος; 
Σας ευχαριστώ που με ακούσατε.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"78817"," Ο κ. Γεώργιος Μαυραγάνης, Υφυπουργός Οικονομικών, έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78818"," Κύριε Πρόεδρε, κύριε Βουλευτά, νομίζω ότι είναι η πολλοστή ερώτηση που απαντάω γι’ αυτό το θέμα. Νομίζω ότι η θέση που έχω εκφράσει αποτελεί και τη διακηρυγμένη θέση της Κυβέρνησης, ότι, ναι, θα πρέπει να ξαναδούμε το θέμα του ΦΠΑ στην εστίαση. Κι έχω πει ότι η διακηρυγμένη πρόθεση της Κυβέρνησης είναι να υπάρξει μείωση του συντελεστή ΦΠΑ της εστίασης και αυτό να συμβεί από τη στιγμή που θα έχουμε μια δημοσιονομική ισορροπία, έτσι ώστε να μην έχουμε κανένα φόβο για τα έσοδά μας. 
Θα πρέπει, δε, να σημειώσω ότι θα πρέπει να επιλεγεί και η κατάλληλη χρονική στιγμή για να λειτουργήσει η όποια μείωση υπέρ της επιχειρηματικότητας και του ανταγωνισμού του ελληνικού τουριστικού προϊόντος, όπως πολύ σωστά είπατε. 
Βέβαια, θα ήθελα να σημειώσω ότι το τουριστικό πακέτο δεν αποτελείται μόνο από την εστίαση. Ευτυχώς, έχουμε συγκρατήσει το κομμάτι το οποίο διαμορφώνεται από την εστίαση σε ένα μικρότερο ποσοστό, έτσι ώστε το μεγαλύτερο κομμάτι να διαμορφώνεται από τη διαμονή, η οποία είναι στον υπερμειωμένο συντελεστή του ΦΠΑ. Αυτό, όμως, δεν σημαίνει, όπως σωστά είπατε, ότι δεν πρέπει να στοχεύσουμε στη βελτίωση της ανταγωνιστικότητας του ελληνικού τουριστικού προϊόντος αλλά και στην ενίσχυση της κατανάλωσης στον τομέα της εστίασης με ένα στοχευμένο μέτρο, στην κατάλληλη στιγμή, η οποία θα έχει σχέση με την αποφυγή οποιασδήποτε αρνητικής επίπτωσης στα δημόσια έσοδα και θα μας διασφαλίζει ότι θα μπορέσουμε να προχωρήσουμε σε μια γενικότερη πολιτική, που θα βοηθήσει τον τουρισμό, την εστίαση και γενικότερα την παροχή υπηρεσιών σε αυτόν τον κλάδο, που έχει πληγεί πάρα πολύ το τελευταίο διάστημα.
Σας ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"78819"," Ο κ. Αναγνωστάκης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78820"," Κύριε Υπουργέ, για να μην υπάρξει παρερμηνεία και παρεξήγηση, αναγνωρίζεται η προσπάθεια που καταβάλλει το Υπουργείο Οικονομικών για να αντιμετωπίσει όλη αυτήν την κατάσταση. 
Από την άλλη, όμως, θέλω να είμαι σαφής, απόλυτος και κατηγορηματικός. Έχουμε επισημάνει, ως Δημοκρατική Αριστερά, ότι χρειάζονται τροποποιήσεις στο πρόγραμμα δημοσιονομικής προσαρμογής. Μάλιστα, μας δόθηκε η δυνατότητα και στην επικαιροποίηση του μεσοπρόθεσμου να καταθέσουμε συγκεκριμένες προτάσεις, οι οποίες αφορούν τις άμεσες τροποποιήσεις που απαιτούνται, καθώς και τις συμπληρώσεις που πρέπει να γίνουν, για να έχουμε το αποτέλεσμα που προσδοκάμε για την ελληνική κοινωνία.
Από την άλλη, αμέσως μετά τη διαδικασία των ερωτήσεων στο πλαίσιο του κοινοβουλευτικού ελέγχου ακολουθεί η επίκαιρη επερώτηση της Δημοκρατικής Αριστεράς για την ανεργία και για την απασχόληση. Υπ’ αυτήν την έννοια και επειδή ο χώρος της μαζικής εστίασης απασχολεί συνήθως ηλικίες από δεκαοκτώ έως τριάντα τεσσάρων περίπου ετών, επειδή εκεί ήδη το ποσοστό ανεργίας ξεπερνά το 55%, αντιλαμβάνεστε ότι υπάρχει αυτή η πίεση προς το Υπουργείο για συγκεκριμενοποίηση της θέσης από πολλές πτέρυγες της Βουλής. Βεβαίως, επαναλαμβάνω ότι θα σας δοθεί ένα επιπλέον όπλο στη διαπραγμάτευσή σας με την τρόικα. Δηλαδή, πρέπει να αντιληφθούν οι πιστωτές ότι υπάρχουν λάθη, που δεν φτάνει μόνο να αναγνωρίζονται, αλλά και, κάποια στιγμή, πρέπει να διορθώνονται. Και αυτό, κατά την εκτίμησή μας, είναι ένα λάθος που απαιτεί άμεση διόρθωση. Τελεία! 
Πάμε παρακάτω. Εσείς ο ίδιος την Πέμπτη, στην πρωινή ενημερωτική εκπομπή της ΝΕΤ, δηλώσατε αυτό που και τώρα είπατε, δηλαδή ότι θα υπάρξει –αν υπάρξει- μείωση του ΦΠΑ στην προτέρα κατάσταση. Διευκρινίσατε, μάλιστα, με απόλυτη σαφήνεια ότι δεν υπάρχει ενδιάμεσο ποσοστό, παρά μόνο να πάμε από το 23% στο 13%. Δεν υπάρχει, δηλαδή, ούτε 19% ούτε 17%, όπως αναφέρεται σε διάφορα δημοσιεύματα που έχουν δει τελευταία το φως της δημοσιότητας.
Θερμή παράκληση, λοιπόν: Ξεκαθαρίστε τι ακριβώς εννοείτε λέγοντας «όταν το επιτρέψει η οικονομική μας κατάσταση». Αν τα πράγματα, για παράδειγμα, πηγαίνουν όπως κατά τον πρώτο χρόνο εκτέλεσης του προϋπολογισμού, δηλαδή έχουμε απόκλιση εσόδων 7% και μία από τις κατηγορίες που έχει υστέρημα στα έσοδα είναι ο ΦΠΑ, τότε δεν πρέπει να παρέμβουμε; Δηλαδή, θα πρέπει να περιμένουμε το καλοκαίρι, για να διαπιστωθεί ότι τελικά αυτή η συνταγή δεν απέδωσε; Δεν θα πρέπει άμεσα να πιέσουμε, έτσι ώστε να γίνει αποδεκτή από τους εταίρους-πιστωτές η δική μας θέση με βάση τα στοιχεία που διαθέτουμε μέχρι σήμερα;
Τέλος, θεωρώ, κύριε Υπουργέ, ότι πολλές φορές στο πλαίσιο αυτού του προγράμματος της δημοσιονομικής προσαρμογής πάρθηκαν μέτρα και αποφάσεις που απέδωσαν πολύ λιγότερο από αυτά που προσδοκούσαμε ή είχαν μεγαλύτερο δημοσιονομικό κόστος απ’ ό,τι όφελος για την ελληνική κοινωνία και οικονομία. 
Άρα, λοιπόν, δράττομαι σήμερα της ευκαιρίας με την παρουσία σας στη Βουλή –και σας τιμά ιδιαίτερα που απαντάτε σε ερωτήσεις των Βουλευτών- να σας παρακαλέσω να είστε πιο συγκεκριμένος, έτσι ώστε να καθαρίσει αυτή η ομίχλη και να επέλθει η όποια ηρεμία στην τάξη των εστιατόρων αλλά και των ανθρώπων που ασχολούνται με τον τουρισμό.
Ευχαριστώ πολύ, κύριε Πρόεδρε.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"78821"," Ο κ. Μαυραγάνης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78822"," Κατ’ αρχάς, κύριε Βουλευτά, να διευκρινίσω ότι ακριβώς στο ΦΠΑ υπάρχουν τρεις συντελεστές: ο υπερμειωμένος, ο μειωμένος και ο κανονικός. Αυτήν τη στιγμή οι υπηρεσίες εστίασης είναι στον κανονικό, στο 23%, ενώ παλαιότερα ήταν στο 13%. Συνεπώς αυτή η διαφοροποίηση είναι, όπως λέτε, που έχει προκαλέσει το πρόβλημα, το οποίο αναφέρατε με στοιχεία.
Αυτό το οποίο εμείς θέλουμε να κάνουμε -και το έχω πει πολλές φορές και νομίζω ότι ήταν και από τις διακηρυγμένες θέσεις των τριών κομμάτων που στηρίζουν την Κυβέρνηση- είναι η μείωση του ΦΠΑ στην εστίαση. Και αυτό δεν είναι κάποιος σκοπός που έχει εγκαταλειφθεί, όμως θα πρέπει να γίνει με έναν τέτοιο τρόπο, ώστε να είμαστε βέβαιοι ότι κατά τη χρονική στιγμή που θα γίνει, θα έχουμε πετύχει, θα έχουμε μπροστά μας ένα βέλτιστο αποτέλεσμα. Δεν θα προκαλέσουμε καμμία αρνητική επίπτωση, ίσα-ίσα θα προκαλέσουμε θετική επίπτωση στα δημόσια οικονομικά.
Συνεπώς είναι ένα θέμα το οποίο εξετάζεται πάρα πολύ προσεκτικά και η βούληση της Κυβέρνησης είναι δεδομένη, ώστε να το υποστηρίξει και να μπορέσει να το επιτύχει, όταν οι συνθήκες το επιτρέψουν.
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"78823"," Ευχαριστούμε.
Συνεχίζουμε με την πέμπτη με αριθμό 1060/19-2-2013 τελευταία επίκαιρη ερώτηση πρώτου κύκλου του Βουλευτή Σερρών του Λαϊκού Συνδέσμου-Χρυσή Αυγή κ. Αρτέμιου Ματθαιόπουλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη διασφάλιση διεξαγωγής του αγωνίσματος της πάλης στους Ολυμπιακούς Αγώνες.
Ο κ. Ματθαιόπουλος έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78824"," Ευχαριστώ, κύριε Πρόεδρε.
Κύριε Υπουργέ, αντιλαμβάνεστε ότι η σημερινή επίκαιρη ερώτηση που καταθέτουμε με τίτλο: «Κατάργηση της πάλης από τους Ολυμπιακούς Αγώνες» δεν αφορά μονάχα τον κοινοβουλευτικό έλεγχο, αλλά και τον φίλαθλο κόσμο και σύσσωμο τον ελληνικό λαό.
Ως αρμόδιος Υπουργός, είστε ένας άνθρωπος που προέρχεστε από το χώρο του αθλητισμού, γνωρίζετε εκ των έσω τις παθογένειες που αυτός αντιμετωπίζει και καταθέτουμε αυτήν την επίκαιρη ερώτηση όχι για να σας ενημερώσουμε, αλλά για να αναδείξουμε ένα πρόβλημα, το οποίο θεωρούμε ότι προσβάλλει βάναυσα ένα κομμάτι της πολιτιστικής μας κληρονομιάς.
Σύμφωνα, λοιπόν, με τη Διεθνή Ολυμπιακή Επιτροπή -τα μέλη της οποίας για κάποιο αδιευκρίνιστο λόγο ονομάζονται «αθάνατοι», οι οποίοι φυσικά ουδεμία σχέση έχουν με το αθάνατο ολυμπιακό πνεύμα- και με τον Πρόεδρό της, τον κ. Ζακ Ρογκ, αποφασίστηκε ή προτάθηκε η πάλη να είναι ένα από τα υποψήφια αγωνίσματα, τα οποία θα καταργηθούν από τους επόμενους Ολυμπιακούς Αγώνες, που θα γίνουν στη Βραζιλία.
Η σημασία του αθλήματος είναι πάρα πολύ μεγάλη. Δεν θεωρώ ότι είναι της παρούσης να τη συζητήσουμε τώρα. Υπάρχουν αμέτρητες μυθολογικές, ιστορικές, φιλοσοφικές αναφορές, οι οποίες αποδεικνύουν ότι η πάλη δεν είναι ένα αγώνισμα με τη σημερινή έννοια του όρου, όπως το γνωρίζουμε, αλλά ένα αγώνισμα το οποίο προάγει στοιχεία, όπως η σωματική ρώμη, η πνευματική διαύγεια, το ευ αγωνίζεσθαι, η ευγενής άμιλλα, κ.ο.κ.. 
Επομένως σε πρώτη φάση ρωτάμε απέναντι σε αυτήν την πρόκληση της Διεθνούς Ολυμπιακής Επιτροπής τι είναι διατεθειμένο να πράξει το Υπουργείο σας και εσείς ως Υπουργός, για να εξασφαλίσετε τη μόνιμη παρουσία της πάλης στους Ολυμπιακούς Αγώνες. Προσέξτε τη φράση που χρησιμοποιούμε: «μόνιμη παρουσία», γιατί θα πρέπει να ξέρετε ότι η πάλη συμμετέχει στους Ολυμπιακούς Αγώνες από τον 7ο π.Χ. αιώνα και είναι από τα αρχαιότερα ολυμπιακά αγωνίσματα.
Αυτά σε πρώτη φάση και θα συνεχίσω μετά στη δευτερολογία μου.
Ευχαριστώ.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"78825"," Ο Υφυπουργός Παιδείας και Θρησκευμάτων, Πολιτισμού και Αθλητισμού κ. Ιωαννίδης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78826"," Ευχαριστώ, κύριε Πρόεδρε.
Κύριε συνάδελφε, είναι γνωστό ότι υπήρξε μια απόφαση από την Εκτελεστική Επιτροπή της Διεθνούς Ολυμπιακής Επιτροπής για κατάργηση του αθλήματος της πάλης από τους Ολυμπιακούς του 2020. Αυτή η ενέργεια οφείλω να ομολογήσω ότι μας εξέπληξε όλους και κατανοώ απόλυτα το θυμό του συναδέλφου ερωτώντος Βουλευτή για την απόπειρα αποβολής της πάλης από το πρόγραμμα των Ολυμπιακών Αγώνων, γιατί η πάλη είναι ένα από τα ιστορικότερα αθλήματα και έχει σκοπό την ανάδειξη και του σώματος και του μυαλού.
Ας μην ξεχνάμε ότι στην Αρχαία Ελλάδα οι πρόγονοί μας γυμνάζονταν στις λεγόμενες παλαίστρες. 
Η πρώτη αγωνιστική εμφάνιση του αθλήματος έγινε στους 18ους αρχαίους Ολυμπιακούς Αγώνες το 708 π.Χ. με πρώτο Ολυμπιονίκη το Λάκωνα Ευρύβατο και διατηρήθηκε σε όλη τη διάρκεια των αγώνων της αρχαιότητας. Από το 1896, με την αναβίωση των σύγχρονων Ολυμπιακών Αγώνων, εντάχθηκε στο επίσημο ολυμπιακό πρόγραμμα με την ονομασία «ελληνορωμαϊκή πάλη», ενώ λίγο αργότερα προστέθηκε και η ελεύθερη πάλη και έκτοτε παραμένουν και τα δύο στιλ. 
Παραδέχομαι ότι το ίδιο θυμωμένος και ίσως και οργισμένος αισθάνομαι κι εγώ γι’ αυτήν την απαράδεκτη, κατά την άποψή μου, πρόταση. Αμφισβητώ φυσικά το ότι υπάρχουν αντικειμενικοί λόγοι, στους οποίους μπορεί κάποιος να βασιστεί, ώστε να προτείνει την εξαίρεση της πάλης. 
Κάπου διάβασα ότι η Εκτελεστική Επιτροπή της ΔΟΕ αξιολόγησε κάπου τριάντα κριτήρια και κατόπιν κατέληξε. Προσωπικά αμφισβητώ και το κυριότερο επιχείρημα που γράφηκε κατά κόρον στο διεθνή Τύπο, για δήθεν μειωμένη τηλεθέαση του συγκεκριμένου αθλήματος. 
Αυτό που εγώ καλά γνωρίζω είναι ότι η πάλη έχει τεράστια απήχηση σε εκατόν ογδόντα χώρες, που αποτελούν και τα μέλη της Διεθνούς Ομοσπονδίας Πάλης, και ότι αποτελεί ένα τεχνικό και ευγενικό άθλημα, στο οποίο αθλούνται αναρίθμητοι αθλητές και αθλήτριες σε όλον τον κόσμο. Αρκετές χώρες έχουν δημιουργήσει παράδοση και εξελίχθηκαν σε ισχυρές δυνάμεις. Έχουν διακριθεί δε κατά καιρούς ικανότατοι και λαμπρότατοι αθλητές. Δεν θέλω να μειώσω κανένα άλλο άθλημα από τα υπόλοιπα αυτά επτά που μπήκαν στη σχετική λίστα επιλογής της Εκτελεστικής Επιτροπής της ΔΟΕ, αλλά το βέβαιο είναι ότι η πάλη αξίζει πολλά περισσότερα. 
Πιστεύω ότι εκφράζω όλους τους Έλληνες, φιλάθλους και μη, όταν λέω ότι στη συνείδησή μας δεν έχει θέση η εμπορευματοποίηση των Ολυμπιακών Αγώνων, που έρχεται σε ευθεία αντίθεση με τα ιδανικά του ολυμπισμού. Προσπαθήσαμε πολύ γι’ αυτό κατά τη διάρκεια των Ολυμπιακών Αγώνων της Αθήνας το 2004 και τελικά καταφέραμε να κρατήσουμε γενικά μακριά μας τις διάφορες μορφές εμπορευματοποίησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Τελειώνω, κύριε Πρόεδρε. 
Κατανοώ βέβαια ότι για τους σύγχρονους Ολυμπιακούς Αγώνες συναποφασίζουν πλέον πολλοί, με διαφορετικές παραδόσεις και πολιτισμούς και ότι, όταν τα κόστη είναι τεράστια, πιθανόν να χρειάζονται και οι παγκόσμιοι χορηγοί. Αυτό δεν σημαίνει ότι θα αποφασίζουν αυτοί για το τι επιθυμούν να δουν και να θαυμάσουν οι απλοί φίλαθλοι, για τους οποίους άλλωστε διοργανώνονται οι Ολυμπιακοί Αγώνες. 
Θα συνεχίσω στη δευτερολογία μου, κύριε Πρόεδρε.","ΙΩΑΝΝΗΣ ΙΩΑΝΝΙΔΗΣ",169
"78827"," Ο κ. Αρτέμιος Ματθαιόπουλος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78828"," Κύριε Υφυπουργέ, προφανώς με οργή και αγανάκτηση δεν μπορείς να καταφέρεις τίποτα, αν δεν τα μετατρέψεις σε συγκεκριμένες πράξεις. Όλοι συμμεριζόμαστε τα συναισθήματα αυτά. Είναι μία απόφαση, η οποία αν πραγματοποιηθεί, θεωρώ ότι προσβάλλει, όπως είπα στην πρωτολογία μου, βάναυσα την πολιτιστική μας κληρονομιά. 
Αναφέρατε πολλά στοιχεία. Θα μπορούσατε να τα χρησιμοποιήσετε σαν αντεπιχειρήματα στα τριάντα και τόσα κριτήρια που επιλέχθηκαν για να καταργηθεί η πάλη από τους Ολυμπιακούς Αγώνες. Αξίζει να αναφέρουμε μερικά απ’ αυτά, για να δούμε ποιο είναι τελικά το πνεύμα των σύγχρονων Ολυμπιακών Αγώνων, αυτό που εμείς στη Χρυσή Αυγή αποκαλούμε «Olympic Games». Παρεμπιπτόντως, οι Ολυμπιακοί Αγώνες δεν μεταφράζονται πιστά στα αγγλικά. «Games» σημαίνει παιχνίδια κι αυτό είναι χαρακτηριστικό του πνεύματος που υπάρχει σήμερα. Εν πάση περιπτώσει, εμείς θεωρούμε ότι οι Ολυμπιακοί Αγώνες στην αρχαιότητα δημιουργούσαν πρότυπα. Σήμερα τα πρότυπα αυτά όλοι γνωρίζουμε ποια είναι.
Για να επανέλθω όμως ο κ. Ζακ Ρογκ έθεσε κάποια κριτήρια, σύμφωνα με τα οποία η πάλη αξιολογήθηκε ως υποψήφια για αποχώρηση από τους Ολυμπιακούς Αγώνες, όπως χαμηλή τηλεθέαση, χαμηλές χορηγίες, λίγες πωλήσεις στα εισιτήρια και κρούσματα ντόπινγκ. 
Για το τελευταίο συγκεκριμένα είμαστε πάρα πολύ επιφυλακτικοί γιατί, εξ όσων γνωρίζουμε, η πάλη είναι ίσως από τα λίγα αθλήματα με τα λιγότερα έως ανύπαρκτα κρούσματα ντόπινγκ κι αυτό γιατί δεν υφίσταται το «κυνήγι» της κατάρρευσης κάποιου ρεκόρ. Σε άλλα αθλήματα των Ολυμπιακών Αγώνων, όπως για παράδειγμα στον κλασσικό στίβο, είναι σύνηθες φαινόμενο να βλέπουμε αθλητές να προβαίνουν στη χρήση απαγορευμένων ουσιών. Η πάλη όμως, αν γνωρίζω καλά, είναι το άθλημα στο οποίο τα κρούσματα αυτά είναι τα λιγότερα σε αριθμό. 
Τώρα να πούμε ποια είναι τα υποψήφια αθλήματα που θα αντικαταστήσουν την πάλη: Σκουός, σόφτμπολ, πατίνια με ρόδες και κάτι άλλα, για τα οποία πώς να μιλήσουμε τώρα για ευγενή άμιλλα και για ανταγωνισμό; Είναι να γελάει και ο καθένας που ακούει αυτήν τη στιγμή που συζητάμε. 
Αν είναι δυνατόν να καταργούμε την πάλη για να μπουν αθλήματα σαν αυτά που προανέφερα! Προφανώς οι κύριοι αυτοί οι οποίοι απαρτίζουν τη Διεθνή Ολυμπιακή Επιτροπή δεν έχουν καμμία ιδέα ούτε από αθλητισμό ούτε από το ολυμπιακό ιδεώδες το οποίο πρεσβεύει η Ελλάδα. 
Τι θα μπορούσαμε να κάνουμε εμείς σαν Βουλή των Ελλήνων, σαν Ελλάδα; Εμείς πιστεύουμε ότι έχουμε σήμερα ένα διαπραγματευτικό χαρτί. Είμαστε η χώρα που έχει καθιερώσει παγκοσμίως τους Ολυμπιακούς Αγώνες. Είμαστε η χώρα που έχει και πρέπει να έχει τον πρώτο λόγο. Εγώ θα συμφωνήσω με την άποψη κάποιου –δεν θυμάμαι ποιος το είχε προτείνει προ εβδομάδος- να μη δώσουμε ακόμη και την Ολυμπιακή Φλόγα, να εκβιάσουμε. Ναι, γιατί όχι; Ακούστε τη λέξη, να εκβιάσουμε ότι δεν θα επιτρέψουμε να αφαιρέσουν αυτό εδώ το άθλημα, να δείξουμε ότι εμείς έστω και σε έναν τομέα υπερέχουμε και θα κρατήσουμε την υπεροχή μας αυτή με κάθε κόστος. Ή, αν χρειαστεί, ακόμη και να απέχουμε από το καραγκιοζιλίκι των Ολυμπιακών Αγώνων που έχει καταντήσει ένα επιχειρηματικό παιχνίδι με χορηγίες, με δισεκατομμύρια κ.ο.κ.. 
Σαν Βουλή των Ελλήνων, λοιπόν, θα μπορούσαμε να κάνουμε πάρα πολλά. Συλλέξτε τα στοιχεία που χρειάζεστε. Εμείς σαν Χρυσή Αυγή σε αυτήν την κατεύθυνση θα βοηθήσουμε με κάθε τρόπο που μπορούμε, γιατί θεωρούμε ότι δεν είναι ένα πεδίο για κομματική αντιπαράθεση, είναι κάτι το οποίο αφορά όλη την Ελλάδα και όλους τους Έλληνες. 
Ευχαριστώ.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"78829"," Ο Υφυπουργός Αθλητισμού κ. Ιωαννίδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78830"," Θα δώσουμε τη μάχη μας και θα εκθέσουμε τα δικά μας επιχειρήματα σαν Έλληνες. 
Από εκεί που τελείωσες αρχίζω, ότι εδώ δεν είναι θέμα πλέον κομμάτων, είναι θέματα της πατρίδος και σε αυτό θα πρέπει να πολεμήσουμε όλοι, έτσι ώστε αυτά τα οποία κληρονομήσαμε να μπορέσουμε να τα συνεχίσουμε. Επιχειρήματα που προανέφερα που έχουν σχέση με θεαματικότητες δεν μετρούν για μένα. Αυτό το οποίο μετράει είναι να στηριζόμεθα στην ιστορία του αθλήματος, στο σεβασμό που αυτό αποπνέει και φυσικά στα αισθήματα της πλειοψηφίας όλων των φιλάθλων παγκοσμίως. 
Απαντώντας στο πρώτο ερώτημά σου, μπορώ να διαβεβαιώσω όλους ότι στο μεσοδιάστημα μέχρι την οριστική απόφαση που θα ληφθεί το Σεπτέμβριο στο Μπουένος Άιρες θα καταβάλλουμε κάθε δυνατή προσπάθεια σε πολιτικό και αθλητικό επίπεδο για την οριστική αναθεώρηση. Εξυπακούεται ότι η πολιτεία θα σταθεί στο πλευρό της Ελληνικής Ολυμπιακής Επιτροπής. Θα πρέπει να προετοιμαστούμε καλά και σωστά. Πιθανόν να προσεγγίσουμε και άλλες εθνικές επιτροπές για να κάνουμε πυρήνα πάρα πολλών κρατών, ώστε να δουν ότι δεν είναι μόνο δικό μας ελληνικό, αλλά εκατόν ογδόντα χώρες έχουν εν δυνάμει το άθλημα αυτό. Θα συγκεντρώσουμε τα στοιχεία και θα τα επεξεργαστούμε κατάλληλα, ώστε η τελική παρουσίαση που θα γίνει να συμβάλει ουσιαστικά στην αλλαγή του κλίματος γενικά. 
Για το ντόπινγκ που ανέφερες, η πάλη είναι ένα τεχνικό άθλημα. Όταν ήμουν αθλητής ακόμα και παίζαμε στη Θεσσαλονίκη -στη ΧΑΝ κάναμε προπόνηση- τότε υπήρχε η χρυσή ομάδα της ελληνορωμαϊκής -Κοζανίδης, Ιωαννίδης, Τσελιγκαρίδης κ.λπ.. Καθόμασταν δύο ώρες και κάναμε παρέα στα παιδιά για να χάσουν ένα-δύο κιλά στις σόμπες τυλιγμένοι με τα παπλώματα, για να μπορέσουν να πάνε σε άλλη κατηγορία. Αυτό το λέω για να δείξω πόσο υπέφεραν αυτά τα παιδιά για να δημιουργήσουν αυτήν τη σχολή. 
Για το δεύτερο ερώτημα σας ενημερώνω ότι ήδη σαν αρμόδιος Υφυπουργός άμεσα έστειλα στον Πρόεδρο της Διεθνούς Ολυμπιακής Επιτροπής, στον Ρογκ, επιστολή στην οποία εξέθεσα τα όσα ανέπτυξα και παραπάνω. Πιστεύω ότι διαβάσατε την επιστολή, στην οποία δηλώνω ξεκάθαρα την ομόθυμη επιθυμία μας να παραμείνει το άθλημα της πάλης στο πρόγραμμα των Ολυμπιακών Αγώνων. 
Κύριε Πρόεδρε, για τον αγώνα αυτό πραγματικά ξεκινούμε αγώνα. Ήδη υπάρχουν πάνω από εξήντα υπογραφές Βουλευτών.","ΙΩΑΝΝΗΣ ΙΩΑΝΝΙΔΗΣ",169
"78831"," Να υπογράψουν και οι τριακόσιοι για να τελειώνουμε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"78832"," Α, μπράβο. Θα υπογράψουμε και οι τριακόσιοι, για να μπορέσουμε να δείξουμε για μια φορά την ενότητα η οποία θα υπάρχει στον αγώνα αυτό, ότι δεν μπορεί με την εμπορευματοποίηση να σβήνουμε αρχές και ιδανικά. Θα απευθυνθούμε σε όλους τους παγκόσμιους φορείς εξαντλώντας την επιχειρηματολογία, προκειμένου να αποδείξουμε το λάθος της πρότασης, αν όχι το αθλητικό ανιστόρητο αυτών οι οποίοι κάνουν αυτό το πράγμα. 
Σας ευχαριστώ. Να είμαστε όλοι μαζί στο θέμα αυτό. Είναι εθνικό. Σε τέτοια θέματα θα πρέπει να είμαστε ενωμένοι όλοι, ασχέτως των...","ΙΩΑΝΝΗΣ ΙΩΑΝΝΙΔΗΣ",169
"78833"," Φέρτε το μέσα στην εβδομάδα…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"78834"," Έχουν βάλει. Ρώτησα πόσοι είναι και μου είπαν οι συνάδελφοι ότι είναι πάνω από εξήντα ήδη. Να έρθει το χαρτί παντού για να βάλουν υπογραφή και οι τριακόσιοι. 
Ευχαριστώ πάρα πολύ. Η ερώτηση ήταν για το καλό και χαίρομαι πάρα πολύ.","ΙΩΑΝΝΗΣ ΙΩΑΝΝΙΔΗΣ",169
"78835"," Κι εμείς ευχαριστούμε, κύριε Υπουργέ.
Ολοκληρώθηκε η συζήτηση των επικαίρων ερωτήσεων.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78836"," Εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ’ αριθμόν 30/22/1-2-2013 επερώτηση δεκατριών Βουλευτών της Κοινοβουλευτικής Ομάδας της Δημοκρατικής Αριστεράς κ.κ. Νικολάου Τσούκαλη, Δημητρίου Αναγνωστάκη, Μαρίας Γιαννακάκη, Γεωργίου Κυρίτση, Σπυρίδωνος Λυκούδη, Αικατερίνης Μάρκου κ.α., σχετικά με τα έκτακτα μέτρα υποστήριξης των ανέργων αρμοδιότητας των Υπουργείων Εργασίας, Κοινωνικής Ασφάλισης και Πρόνοιας, Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών.
Ορίζονται ως Κοινοβουλευτικοί Εκπρόσωποι ο κ. Νικόλαος Τσούκαλης, η κυρία Σοφία Βούλτεψη, ο κ. Δημήτριος Στρατούλης, η κυρία Εύη Χριστοφιλοπούλου, ο κ. Επαμεινώνδας Μαριάς και ο κ. Χρήστος Παππάς.
Ο κ. Λυκούδης έχει το λόγο για δέκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78837"," Ευχαριστώ, κύριε Πρόεδρε.
Κυρίες και κύριοι συνάδελφοι, ο εφιάλτης μιας ανεξέλεγκτης χρεοκοπίας της χώρας μας δείχνει να απομακρύνεται. Ωστόσο, η αναγκαιότητα της πολιτικής και οικονομικής σταθερότητας παραμένει στο ακέραιο -τώρα ίσως ακόμη περισσότερο- και η υποχρέωσή μας απέναντι στις επόμενες γενιές να «νοικοκυρέψουμε» τα δημοσιονομικά μας, επίσης, παραμένει στο ακέραιο.
Μπροστά μας σήμερα έχουμε δύο κυρίαρχους στόχους. Ο ένας μακροπρόθεσμος, να βγούμε από την επιτροπεία και τα μνημόνια, να χρηματοδοτήσουμε και να διευκολύνουμε την ανάπτυξη, να δημιουργήσουμε θέσεις εργασίας. 
Αλλού πιο αργά, αλλού πιο γρήγορα, άλλοτε πιο αποτελεσματικά, άλλοτε λιγότερο, βήματα κάνουμε. Φοβάμαι, βέβαια, ότι στα συνολικά βήματα προχωρούμε αργά και με παλινωδίες σε σύγκριση με τις απαιτήσεις της συγκυρίας, αλλά πάντως βήματα γίνονται. Θέλω να πιστεύω ότι η Κυβέρνηση αυτή, ακριβώς επειδή στηρίζεται σε τρία κόμματα, που τόλμησαν να αφήσουν πίσω τους τις εύκολες επιλογές, θα καταφέρει τελικά να οδηγήσει τα πράγματα σε ένα δρόμο ανάκαμψης.
Χρειαζόμαστε, όμως, ένα εθνικό σχέδιο ανασυγκρότησης, σχέδιο για να μη βουλιάξει το πλοίο στα απόνερα της κρίσης, την ύφεση και την ανεργία, για να δρομολογήσουμε την αναπτυξιακή πορεία της χώρας συντεταγμένα και με χρονοδιαγράμματα, για να υιοθετήσουμε ένα υγιές, παραγωγικό μοντέλο, ούτε κρατικοδίαιτο, βεβαίως, αλλά ούτε ασύδοτο και άδικο για να μη χρειαζόμαστε μνημόνια, για να βγούμε ξανά στις αγορές, για να στηριχθούμε στις δυνάμεις. Αυτός είναι ο μακροπρόθεσμος στόχος.
Μπροστά μας, επίσης, έχουμε και ένα βραχυπρόθεσμο –χθεσινό, θα έλεγα, κύριοι Υπουργοί- διαρκή στόχο, να παραμείνουμε ζωντανοί και, κατά το δυνατόν, ενωμένοι μέχρι να βγούμε από την κρίση. Χρειαζόμαστε διαφανείς αποκρατικοποιήσεις για να κερδίσουμε εμπιστοσύνη, εξορθολογισμό δομών και δαπανών παντού, άνοιγμα επαγγελμάτων, αφοπλισμό της διαφθοράς και της γραφειοκρατίας, αξιόπιστους μηχανισμούς ελέγχου και εποπτείας παντού.
Ξέρουμε, όμως, καλά ότι τα μεγάλα, τα κρίσιμα προαπαιτούμενα για την αναπτυξιακή στροφή και τη δημιουργία θέσεων εργασίας, αυτά που θα προσελκύσουν ξένους επενδυτές, που θα ενθαρρύνουν τους Έλληνες, που θα κρίνουν το παιχνίδι τελικά, είναι δύο: δίκαιο αξιόπιστο και σταθερό φορολογικό σύστημα, σύγχρονη, αποδοτική, διαφανής Δημόσια Διοίκηση. 
Ξέρω ότι κάποιοι νομίζουν ότι αυτά τα δύο -φορολογικό και σύγχρονη Δημόσια Διοίκηση- δεν έχουν σχέση με την ανεργία. Κάποιοι άλλοι νομίζουν ότι είναι περίπου ένα βασανιστήριο, το οποίο μας επιβάλλει η τρόικα. Για εμάς, για τη Δημοκρατική Αριστερά, είναι βασικοί αναπτυξιακοί μοχλοί, καταλυτικοί παράγοντες κοινωνικής προόδου. Χωρίς σύγχρονη παραγωγική Δημόσια Διοίκηση και δίκαιο φορολογικό σύστημα είναι αστείο να μιλούμε για κοινωνική δικαιοσύνη, πάταξη της εισφοροδιαφυγής και της φοροδιαφυγής, για ενθάρρυνση της επιχειρηματικότητας, για προσέλκυση επενδύσεων και για άλλα πολλά.
Θα μπορούσα να μιλήσω έως το πρωί για το πόσο αναπόφευκτος είναι ο εκσυγχρονισμός της διοίκησης, αν θέλουμε να ξημερώσει άσπρη μέρα στην κοινωνία μας.
Όσο γρήγορα, όμως, κι αν προχωρήσουμε οι θέσεις εργασίας θα αργήσουν να ανοίξουν. Η ανεργία είναι ήδη μια μεγάλη κακοφορμισμένη πληγή στο σώμα της κοινωνίας, μια μουτζούρα στην εικόνα της δημοκρατίας. Είναι το ιδεόγραμμα, κυρίες και κύριοι συνάδελφοι, της πολιτικής μας ανικανότητας. 
Κύριοι Υπουργοί, αναγνωρίζουμε ότι γίνονται προσπάθειες και επιτυγχάνονται νοικοκυρέματα: Παράνομες συντάξεις, διασταυρώσεις, διπλές συντάξεις κα. Αυτό το αναγνωρίζουμε. Στο θέμα, όμως, της υποστήριξης των ανέργων το νοικοκύρεμα και οι προθέσεις δεν αρκούν. Κι ο χρόνος πιέζει αφόρητα. Χρειαζόμαστε γρήγορα περισσότερα χρήματα, απλό σχέδιο και προτεραιότητες. Χρειαζόμαστε αλλαγή νομοθετικών και οικονομετρικών ρυθμίσεων. Κυρίως, όμως, χρειαζόμαστε επειγόντως αλλαγή της αντίληψης του φαινομένου και της πολιτικής αντιμετώπισής του. 
Θα ξεκινήσω από την αλλαγή πολιτικής. 
Κύριοι Υπουργοί, αξιοπιστία, αξιοπιστία, αξιοπιστία. Οι πιο αδύναμοι κρίκοι της κοινωνίας είναι οι άνεργοι και οι χαμηλόμισθοι. Το κράτος μας είπε στο χαμηλόμισθο και το χαμηλοσυνταξιούχο το 2011 «θα παρακρατώ 2% κάθε μήνα από το μισθό σου και τη σύνταξη σου ως εισφορά αλληλεγγύης σε αυτούς που δεν έχουν μισθό και δεν έχουν σύνταξη». Και σε δυο χρόνια μαζεύτηκαν εξακόσια εκατομμύρια. 
Είμαι σίγουρος ότι είναι η μόνη μείωση, στην οποία όλοι συναίνεσαν. Τελικά, όμως, τα λεφτά που έχασε ο εργαζόμενος, δυστυχώς, δεν έφτασαν στον άνεργο. Το κονδύλι της ανεργίας ταξιδεύει αλλού κι εμείς απλώς παρατηρούμε. Δεν κατασπαταλήθηκε, αλλά ταξιδεύει ενδεχομένως, σε άλλες ανάγκες. Ταξιδεύει όμως, το κονδύλι για την ανεργία. 
Το κράτος εμφανίζεται μη αξιόπιστο επί του προκειμένου. Κι αυτοί οι λογαριασμοί, κύριοι Υπουργοί, δεν κάνουν καλούς φίλους. Δεν είναι πολιτικά και κοινωνικά αποδεκτοί και γι’ αυτό δεν θα είναι αποτελεσματικοί. Και δεν είναι τεχνικό ή διαχειριστικό το πρόβλημα της εισφοράς αλληλεγγύης, κύριοι Υπουργοί, αλλά είναι βαθύτατα πολιτικό. 
Κυρίες και κύριοι συνάδελφοι, η Δημοκρατική Αριστερά γνωρίζει το μέγεθος της κρίσης που περνάει η χώρα μας. Εμείς δεν βαράμε τουφεκιές στο πουθενά, όπως πολλές φορές κάνει η Αντιπολίτευση. Το πρόβλημα, όμως, δεν είναι μόνο η οικονομική ασφυξία. Το πρόβλημα μας είναι ότι δεν έχουμε πολιτικές και κοινωνικές προτεραιότητες. 
Το Δεκέμβρη στον προϋπολογισμό δεν μπορούσαμε να αυξήσουμε τα κονδύλια για την ανεργία. Είχαμε στον κρόταφο το πιστόλι της δόσης. Τώρα, όμως, μπορούμε. Κι αν δεν σας βγαίνουν τα νούμερα, κύριοι Υπουργοί, πείτε μας πόσα χρειάζεστε για να λαμβάνουν επίδομα ανεργίας ένα είδος ελάχιστου εγγυημένου εισοδήματος οι τετρακόσιες πενήντα χιλιάδες οικογένειες που δεν έχουν ούτε έναν εργαζόμενο; 
Ο ΟΑΕΔ για το Γενάρη, κυρίες και κύριοι συνάδελφοι, μας είπε ότι οι εγγεγραμμένοι άνεργοι είναι περίπου οχτακόσιες πενήντα χιλιάδες. Απ’ αυτούς επιδοτούνται περίπου διακόσιες είκοσι πέντε χιλιάδες. Από τους επιδοτούμενους, μόνο το 55% των διακοσίων είκοσι τεσσάρων χιλιάδων εξακοσίων δέκα ανέργων είναι μη εποχικοί επιδοτούμενοι άνεργοι, δηλαδή, περίπου εκατόν είκοσι πέντε χιλιάδες. 
Σχεδόν, δηλαδή, οι μισοί που λαμβάνουν επίδομα ανεργίας έχουν ήδη και κάποιο άλλο εισόδημα σε ετήσια βάση. Προς Θεού, δεν λέω να τους το κόψουμε. Λέω όμως, ότι με την υπάρχουσα νομοθεσία και αντίληψη οι προτεραιότητες είναι τέτοιες που και τα διπλάσια κονδύλια να διέθετε ο ΟΑΕΔ, οι τετρακόσιες πενήντα χιλιάδες οικογένειες πάλι δεν θα επιδοτούνταν. Κι αυτό, κύριε Υπουργέ Εργασίας και Κοινωνικής Πρόνοιας, είναι λάθος. Και αυτό είναι ένα πάρα πολύ μεγάλο λάθος. 
Δεν θα σας ρωτήσω, γιατί οι υπόλοιποι δεν λαμβάνουν επίδομα. Ξέρω την απάντηση: Για τους γνωστούς δημοσιονομικούς λόγους. Θα σας ρωτήσω όμως, κύριοι Υπουργοί, πώς θεωρείτε ότι ζουν αυτοί οι άνθρωποι; Διότι ή θεωρούμε ότι τα κουτσοβολεύουν με μαύρη εργασία και παραοικονομία, η πάταξη των οποίων –αν δεν απατώμαι- είναι χρέος δικό μας, χρέος της πολιτείας –και δεν έχει σημειωθεί πρόοδος, στα πέντε δισεκατομμύρια ανεβάζουν κάποιοι τα διαφυγόντα κέρδη του δημοσίου από την αδήλωτη εργασία- ή θεωρούμε ότι επειδή υπάρχει το μνημόνιο και η τρόικα, εμείς μπορούμε να εγκαταλείψουμε τετρακόσιες πενήντα χιλιάδες οικογένειες στην εξαθλίωση και βεβαίως, στην αγκαλιά κάθε είδους βαρβαρότητας. 
Και αν δεν βρίσκονται τα κονδύλια, να συμβάλλουμε οι πάντες κύριοι Υπουργοί. 
Προτείνω να ορίσετε, κύριε Πρόεδρε της Βουλής, μία συζήτηση όπου όλες οι Κοινοβουλευτικές Ομάδες θα προσέλθουν με προτάσεις περικοπών από τον προϋπολογισμό της Βουλής και την κομματική επιχορήγηση. Αποζημιώσεις επιτροπών, κονδύλια δημοσίων σχέσεων, εγκατάλειψη κτηρίων, μείωση τηλεπικοινωνιακών τελών. Από παντού να κόψουμε.
Κυρίες και κύριοι συνάδελφοι, το σκεπτικό και τις προτάσεις της Δημοκρατικής Αριστεράς θα τις αναπτύξουν οι καλοί συνάδελφοί μου στην συνέχεια. Κοστολογημένες βελτιώσεις για όλες τις ομάδες ανέργων και για πλήρη ιατροφαρμακευτική περίθαλψη όλων.
Ο φόβος μου είναι να μην αρκεστούμε στη συνήθη διαχείριση, διότι ως πολιτεία δεν έχουμε καλή παράδοση στην επανακατάρτιση των ανέργων, ούτε στη διαχείριση κονδυλίων, ευρωπαϊκών και εθνικών. Υπενθυμίζω ότι και στις καλές εποχές είχαμε σχεδόν μισό εκατομμύριο μακροχρόνια ανέργους. Και παρά το ότι επί χρόνια ξοδεύαμε κοινοτικά και εθνικά κονδύλια για την επιμόρφωση, την κατάρτιση, την με οποιοδήποτε τρόπο επανένταξη των ανέργων, στις καλές εποχές ξαναλέω, παρά τα εκατομμύρια, μηδενικό το αποτέλεσμα. Δουλειές υπήρχαν, θετική ανάπτυξη είχαμε, αλλά στην απασχόληση δεν τους εντάξαμε. Φοβούμαι μήπως και τώρα επαναλάβουμε τα ίδια λάθη, κινούμενοι μηχανιστικά στην πεπατημένη διαχειριστική λογική. Χρειάζεται τόλμη και εφευρετικότητα. Αποτυγχάνουμε ακολουθώντας την γραφειοκρατία με σεμινάρια κατάρτισης χωρίς σύνδεση με τις ανάγκες της αγοράς εργασίας. 
Επιτρέψτε μου να επιμείνω. Χρειαζόμαστε χειροπιαστά αποτελέσματα από τη σημερινή συνεδρίασή μας, για δύο ομάδες. Μακροχρόνια άνεργοι και πρόωρα απόμαχοι. Σχεδόν όλοι όσοι πέρασαν στην ανεργία από το ξεκίνημα της κρίσης είναι ήδη, κύριοι Υπουργοί, μακροχρόνια άνεργοι. Πολλοί δε εξ αυτών ανήκουν σε οικογένειες, χωρίς κανέναν εργαζόμενο. Καμμία δικαιολογία δεν μας απαλλάσσει από την ευθύνη να επιβιώσουν με αξιοπρέπεια αυτοί οι άνθρωποι. Όχι πλούσια και με άνεση, αλλά με αξιοπρέπεια. Παράλληλα οι εξηντάρηδες που έχασαν τη δουλειά τους, συχνά και οι πενηνταπεντάρηδες έχουν απειροελάχιστες πιθανότητες να βρουν δουλειά πριν φτάσουν σε ηλικία συνταξιοδότησης. Είναι θεμιτή πάντα η ελπίδα ότι θα βρουν δουλειά, αγαπητοί συνάδελφοι, αλλά δυστυχώς η ελπίδα δεν τρώγεται και δεν εξαργυρώνεται στο φαρμακείο. Στην ομάδα αυτή οφείλουμε να εξαντλήσουμε τις δυνατότητες αξιοπρεπούς διαβίωσης ή επιδοτούμενης εργασίας στον τόπο τους ως την ώρα της συνταξιοδότησής τους. 
Τα προγράμματα κοινωφελούς εργασίας είναι μία διέξοδος και θα υποδεχόμουν με μεγάλη ανακούφιση την ανακοίνωση ότι οι φορείς υλοποίησης παραιτούνται υπέρ του ταμείου ανεργίας από την προμήθειά τους. Έτσι, θα λειτουργήσει το κράτος ως εργοδότης έσχατης διαφυγής για πέντε-δέκα χρόνια, αλλά οι συνθήκες είναι τέτοιες που ειλικρινά δεν ξέρω τι άλλο μπορούμε να κάνουμε γι’ αυτή την ομάδα.
Τελειώνω, κυρίες και κύριοι συνάδελφοι, απευθυνόμενος σε εσάς, στους συναδέλφους όλων των πτερύγων της Βουλής. Aς γίνει η σημερινή συζήτηση μια ευκαιρία αντιπαράθεσης –οξείας, αν θέλετε, αντιπαράθεσης- αλλά στο επίπεδο των προτάσεων και των λύσεων, για το τεράστιο ζήτημα της υποστήριξης των ανέργων. Ας αποφύγουμε, τουλάχιστον σήμερα, διαμάχες σκοπιμοτήτων και εντυπώσεων.
Ευχαριστώ πολύ.
(Χειροκροτήματα από την πτέρυγα της Δημοκρατικής Αριστεράς)","ΣΠΥΡΙΔΩΝ ΛΥΚΟΥΔΗΣ",287
"78838"," Εμείς ευχαριστούμε τον κ. Λυκούδη.
 Το λόγο έχει ο κ. Δημήτρης Αναγνωστάκης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78839"," Σας ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, νομίζω ότι η τελευταία αποστροφή στην τοποθέτηση του συναδέλφου του κ. Λυκούδη έδειξε ακριβώς τι σήμερα προσδοκά η Δημοκρατική Αριστερά.
Πραγματικά, θέλουμε όχι να διαφοροποιηθούμε, όχι να αποστασιοποιηθούμε από το πρόβλημα, αλλά το αντίθετο να προσεγγίσουμε και ει το δυνατόν σήμερα να καταγραφούν απόψεις, θέσεις και προτάσεις που τόσο πολύ έχουν ανάγκη οι κατηγορίες των συμπολιτών μας που διαβιούν κάτω από τα όρια της φτώχιας.
Κυρίες και κύριοι συνάδελφοι, είναι σε όλους γνωστό ότι ο καλύτερος και ο αποτελεσματικότερος τρόπος για να καταπολεμηθεί η ανεργία είναι αυτός της ανάπτυξης και των επενδύσεων. Εν τούτοις, η οικονομική συγκυρία οδήγησε τη χώρα μας σήμερα να πρέπει να βρει λύσεις χρηματοδοτικής ενίσχυσης της ανεργίας του 27% επί του ενεργού πληθυσμού και του 62% -παρακαλώ- επί των νέων μας.
Η ανάγκη για την εξεύρεση λύσης αφορά το δικαίωμα στη ζωή που έχουν οι μακροχρόνιοι άνεργοι, οι οικογένειες που κανένα μέλος τους δεν εργάζεται, καθώς και όλοι οι νέοι που αντικρίζουν συνεχώς κλειστές τις πόρτες του ονείρου για εργασία. 
Κρίνεται σκόπιμο, λοιπόν, να κατευθυνθούν ποσά από διαφορετικές πηγές στην ενίσχυση των ανέργων, προσέχοντας, όμως, παράλληλα να μην προωθηθούν οι πόροι σε μια μονοσήμαντη επιδοματική πολιτική, αλλά να αντισταθμιστεί και με την παροχή έργου, όπως αυτό της κοινωνικής εργασίας, όπως αναφέρθηκε και στην εισήγηση του κ. Λυκούδη. 
Έτσι, λοιπόν, αντιλαμβανόμενοι και συναισθανόμενοι την αγωνία για επιβίωση που βιώνει ένα πολύ μεγάλο κομμάτι της ελληνικής κοινωνίας, θεωρούμε πως θα πρέπει να επανεξεταστούν άμεσα οι πολιτικές υποστήριξης των ανέργων. 
Η αποτελεσματικότητα τόσο των ενεργητικών όσο και των παθητικών πολιτικών για την ανεργία θα πρέπει να έχει καλύτερη στόχευση, ώστε να καλύπτει τις ανάγκες των ομάδων υψηλού κινδύνου. 
Το κράτος, η πολιτεία για να μπορέσει να μετατρέψει τις πολιτικές ευχές από ευχολόγια σε πραγματοποιήσιμα προγράμματα θα πρέπει να διασφαλίσει ότι υπάρχουν επαρκείς πόροι που οφείλουν να διατεθούν προς αυτόν και μόνο αυτόν το σκοπό. 
Είναι απαραίτητο να γίνει αντιληπτό και από τους Ευρωπαίους εταίρους μας-πιστωτές ότι οι πόροι που προσανατολίζονται για την αποπληρωμή του χρέους θα όφειλαν να κατευθυνθούν –έστω και ένα μέρος τους- και προς την ανακούφιση των κοινωνικών ομάδων που πλήττονται και επλήγησαν. 
Ένα παράδειγμα πόρων που θα μπορούσαν να μεταφερθούν είναι το συνολικό ποσό ή μέρος του ποσού που θα επιστρέψει η Ευρωπαϊκή Κεντρική Τράπεζα στην Ελλάδα. Αναφερόμαστε, βεβαίως, στα 555.000.000 ευρώ που είναι οι τόκοι που κέρδισε η Ευρωπαϊκή Κεντρική Τράπεζα για τις τοποθετήσεις της πάνω στην αγορά ελληνικών κρατικών ομολόγων. 
Τα ποσοστά της ανεργίας δημιουργούν πλέον συνθήκες ασφυξίας και απειλούν την κοινωνική συνοχή. Είναι πιθανόν –όπως έχω ξαναπεί- η θρυαλλίδα που θα τινάξει στον αέρα τα θεμέλια της ελληνικής κοινωνίας. 
Η αντιμετώπιση αυτού του προβλήματος, κύριοι Υπουργοί, θα πρέπει να πάρει την πρώτη θέση ανάμεσα στις άλλες προτεραιότητες της Κυβέρνησης. Η οξύτητα και το μέγεθος του προβλήματος είναι τέτοια που μπορεί να δικαιολογήσει στους δανειστές μας τη λήψη έκτακτων μέτρων αντιμετώπισής του. 
Τα μέτρα αυτά λαμβάνονται κάτω από το γνώμονα της προσωρινής έστω επίλυσης του προβλήματος της ανεργίας, όμως, για μεγάλες προβληματικές κοινωνικές ομάδες, συντείνοντας θετικά στην περίοδο που οι συμπολίτες μας, ο ελληνικός λαός θα συνεχίσει να αποδέχεται και εμμέσως να στηρίζει το συγκεκριμένο πρόγραμμα δημοσιονομικής προσαρμογής με την ελπίδα ότι θα οδηγήσει σε επιτυχία των στόχων του παρά τη δύσκολη πορεία του. 
Επαναξιολογώντας τις ήδη υπάρχουσες πηγές χρηματοδότησης, καταλήγουμε σε δύο κύριους χειριστές του ΕΣΠΑ που είναι ο ΟΑΕΠ μέσω του Ευρωπαϊκού Κοινωνικού Ταμείου και τα περιφερειακά επιχειρησιακά προγράμματα που στηρίζουν την πραγματική οικονομία μέσω της αξιοποίησης των πόρων που διατίθενται μέσω του Εθνικού Στρατηγικού Πλαισίου Ανάπτυξης. 
Για να μπορέσουμε, όμως, κυρίες και κύριοι συνάδελφοι, να αξιοποιήσουμε το σύνολο αυτών των πόρων, θα πρέπει να δούμε προσεκτικά τις δεσμεύσεις που δεν αποδίδουν τα προσδοκώμενα και θα πρέπει να σκεφθούμε την ανακατανομή των πόρων τους, δηλαδή αυτό που είπατε στη χθεσινή σας συνέντευξη, κύριε Υπουργέ, την αναθεώρηση του ΕΣΠΑ. 
Κατά την αναθεώρηση των επιχειρησιακών προγραμμάτων θα μπορούσαμε να δούμε πού υπάρχουν αδιάθετοι πόροι και σεβόμενοι τις διαδικασίες των προγραμμάτων να τους κατευθύνουμε προς διαφορετικές δράσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα την ανοχή σας για μισό λεπτό ακόμα, κύριε Πρόεδρε. 
Η επιλογή της αλλαγής δράσης θα πρέπει, επίσης, να ισχύσει και σε περιπτώσεις προγραμμάτων που παρουσιάζουν μικρή απορροφητικότητα. Σε αυτό το σημείο αξίζει να σημειώσουμε ότι μπορούμε να πετύχουμε βέλτιστους ρυθμούς απορροφητικότητας, εφαρμόζοντας τη μέθοδο του overbooking, το οποίο, βέβαια, ενέχει τον κίνδυνο να προβούμε σε δεσμεύσεις που θα πρέπει –αν ξεπεράσουμε το 100% της απορροφητικότητας και μακάρι- να εκτελεστούν από κρατικούς πόρους. 
Επίσης, αξίζει να τονίσουμε ότι μέσω της ρήτρας ευελιξίας που υπάρχει στα περιφερειακά επιχειρησιακά προγράμματα θα μπορούσαμε να κατευθύνουμε, κύριοι Υπουργοί, το 10% της αξίας της δράσης σε γέφυρες κατάρτισης που θα δημιουργούν προϋποθέσεις για μελλοντική αποκατάσταση-συνεργασία μέσω της εκπαίδευσης. 
Σε σχέση τώρα με τη χρηματοδότηση ΕΣΠΑ για την περίοδο 2014-2020 έγινε ήδη γνωστό πως 1.450.000.000 ευρώ θα διατεθούν προς την Αττική, όπου βρίσκεται ο μεγαλύτερος αριθμός ανέργων, ενώ το 2016 με την αναθεώρηση των στοιχείων των περιφερειών ακόμη 2.000.000.000 ευρώ αναμένεται να εισρεύσουν στα ταμεία της χώρας με σκοπό τη διόρθωση των επιπτώσεων της κρίσης. 
Όμως, αποτελεί παράδοξο, κυρίες και κύριοι Βουλευτές, να αναφερόμαστε σε πηγές χρηματοδότησης και αυτές που είναι θεσμοθετημένες να λειτουργήσουν για συγκεκριμένους σκοπούς, να αγνοείται τελικά αν έχουν διατεθεί για τους σκοπούς που προορίζονταν.
Φυσικά, η αναφορά αυτή γίνεται σε συνάρτηση με τα όσα διαβάζουμε για το ποσό των 600 εκατομμυρίων ευρώ που θα έπρεπε να έχει αποδοθεί στον ΟΑΕΔ από την ημερομηνία εφαρμογής της εισφοράς αλληλεγγύης για την ανεργία μέχρι σήμερα. Ο ΟΑΕΔ, αφ’ ενός, χρηματοδοτείται για την πληρωμή των επιδομάτων ανεργίας από τον κρατικό προϋπολογισμό και είναι γεγονός αυτό…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα κάνω χρήση της δευτερολογίας μου, κύριε Πρόεδρε και δεν θα μιλήσω μετά.
Όμως, αν δεν υπήρχε η ανάγκη για κάλυψη του προβλήματος της ανεργίας, τότε η Κυβέρνηση δεν θα είχε επιβάλει τη συγκεκριμένη εισφορά.
Είναι, λοιπόν, απαραίτητο τα χρήματα που έχουν εισφέρει οι εργαζόμενοι για τους λιγότερο τυχερούς που έχασαν τη δουλειά τους, να αποδίδονται στον ΟΑΕΔ με απόλυτη διαφάνεια για την ενίσχυση της διάρκειας των επιδομάτων ανεργίας ή για τη δημιουργία νέων προγραμμάτων κατάρτισης και επανένταξης στην εργασία.
Η διόγκωση του προβλήματος της ανεργίας είναι προφανέστατα απόρροια των λαθών που έχουν γίνει στο πρόγραμμα δημοσιονομικής προσαρμογής. Και εδώ, το λάθος του Διεθνούς Νομισματικού Ταμείου έχει τις επιπτώσεις του κατευθείαν πάνω στις ζωές των ανθρώπων, πάνω στις ζωές των συμπολιτών μας.
Στο πλαίσιο αυτό, η σταθερή επιμονή της Δημοκρατικής Αριστεράς να αλλάξει τη ρύθμιση, έτσι ώστε οι πόροι ενδεχόμενης υπερκάλυψης των δημοσιονομικών στόχων να κατευθυνθούν κατά ποσοστό 70% προς την κοινωνική πολιτική, αποτελεί, κατά τη γνώμη μου, παράδειγμα για το πώς θα πρέπει να ανακατευθύνουμε υπάρχοντες πόρους.
Αντίστοιχα, θα μπορούσαμε να προτείνουμε στους δανειστές μας να αλλάξουν τους όρους του Προγράμματος Προσαρμογής, ώστε μέρος των εσόδων από τις αποκρατικοποιήσεις να τοποθετείται στις δράσεις για την υποστήριξη των ανέργων. Σε μια προσπάθεια εισαγωγής νέων ηθών στο εργοδοτικό περιβάλλον, θα μπορούσαμε επίσης να κατευθύνουμε τα πρόστιμα που καταλογίζονται από το Σώμα Επιθεώρησης Εργασίας στους ανθρώπους και στους φορείς που διαχειρίζονται τα προγράμματα κατά της ανεργίας.
Σε μια τελευταία ανάλυση, θα μπορούσαμε να μεγαλώσουμε το ποσοστό του φόρου που αποδίδεται σε κοινωνική πρόνοια μέσω της φορολόγησης των τυχερών παιγνίων του ΟΠΑΠ και των κρατικών λαχείων. Με αναμενόμενες εισροές φόρων περίπου 400 εκατομμυρίων ευρώ από τον ΟΠΑΠ μόνο, το κράτος θα μπορεί να διαθέσει ένα μεγαλύτερο ποσοστό προς την ανακούφιση των ομάδων υψηλού κινδύνου.
Έχοντας μόνο ένα λεπτό, θα ήθελα να σας πω, κύριε Υπουργέ, γιατί είναι πάρα πολύ σημαντικό, το εξής. Στη συνέντευξή σας υπάρχει ταύτιση απόψεων. Το θέμα είναι να γίνουμε πολύ πιο συγκεκριμένοι ως προς τη χρηματοδότηση αυτών των προγραμμάτων και ως προς τη στόχευση αυτής της δράσης.
Τέλος, θα ήθελα να σας πω ότι υπάρχει στα χέρια μας -θεωρώ ότι το έχετε και εσείς, είμαι απόλυτα βέβαιος, αλλά για να το γνωρίζουν και οι συνάδελφοι- μια σοβαρή μελέτη του Ινστιτούτου της Γενικής Συνομοσπονδίας Εργατών Ελλάδας, που τιτλοφορείται «Προγράμματα Άμεσης Δημιουργίας Θέσεων Εργασίας σε Συνθήκες Κρίσης στην Ελλάδα». Θεωρώ ότι υπάρχει τόσο το θεωρητικό πλαίσιο και μιλώ για τη θεωρία Minsky για όσους είναι οικονομολόγοι -εγώ δεν είμαι, αλλά το διάβασα και το μελέτησα- αυτό, δηλαδή, που ισχυρίστηκε η τοποθέτηση του κ. Λυκούδη, ότι θα πρέπει να υπάρχει αυτό που λέμε για το κράτος, να λειτουργήσει ως εργοδότης έσχατης προσφυγής.
Υπάρχουν, λοιπόν, οι πόροι και θεωρώ, κύριε Υπουργέ, ότι υπάρχει και από την πλευρά σας και η πολιτική βούληση και η διάθεση. Ελπίζω ότι στο τέλος αυτής της διαδικασίας θα είμαστε πλούσιοι σε προτάσεις για να αντιμετωπίσουμε στο βαθμό που μπορούμε το ζήτημα της ανεργίας.
Ευχαριστώ πολύ, κύριε Πρόεδρε.
(Χειροκροτήματα)","ΔΗΜΗΤΡΗΣ ΑΝΑΓΝΩΣΤΑΚΗΣ",22
"78840"," Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και πέντε εκπαιδευτικοί από το 5ο Γυμνάσιο Πτολεμαΐδας.
Η Βουλή σάς καλωσορίζει.
(Χειροκροτήματα από όλες τις πτέρυγες της Βουλής)
Ο κ. Γεώργιος Κυρίτσης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78841"," Το δίχως άλλο, η ανεργία αποτελεί στην παρούσα συγκυρία το υπ’ αριθμόν ένα οικονομικό και κοινωνικό πρόβλημα για τη χώρα και η αντιμετώπισή της θα πρέπει να καταστεί άμεση προτεραιότητα. 
Δυστυχώς, όμως, κύριε Υπουργέ, οι προβλέψεις για το 2013 δεν μας επιτρέπουν να αισιοδοξούμε. Αντιθέτως, το ποσοστό ανεργίας αναμένεται ότι θα ξεπεράσει το 30% και δραματικό είναι το γεγονός ότι σε περίπου τετρακόσιες πενήντα χιλιάδες νοικοκυριά, όπως είπε και ο συνάδελφος, δεν υπάρχει κανένας εργαζόμενος. Πέραν του προβλήματος επιβίωσης, η υψηλή ανεργία –και πρέπει αυτό να το προσέξουμε- υπονομεύει την κοινωνική συνοχή και εγκυμονεί κινδύνους για τη λειτουργία της κοινωνίας και της ίδιας της δημοκρατίας. 
Μέσα σε εκρηκτικό κλίμα, η πολιτεία καλείται να προχωρήσει σε άμεσες δράσεις. Όμως, τα αποτελέσματα των προσπαθειών που έχουν γίνει μέχρι σήμερα, είναι πενιχρά. Η επιδότηση των θέσεων εργασίας ή η στήριξη ελεύθερων επαγγελματιών είναι πολιτικές απασχόλησης που ορθώς υπάρχουν, αλλά δεν αποδίδουν σε συνθήκες υψηλής ύφεσης. Και είναι λογικό, κύριε Υπουργέ, γιατί όταν η ζήτηση είναι μηδαμινή, η επιδότηση θέσεων εργασίας καθίσταται σχεδόν άνευ αντικειμένου. Όμως και ένας ελεύθερος επαγγελματίας δύσκολα θα αναλάβει τον κίνδυνο να ανοίξει μία επιχείρηση. Γι’ αυτό χρειάζονται επείγουσες παρεμβάσεις άμεσης απόδοσης, κυρίως για τις πιο αδύναμες κοινωνικές ομάδες. 
Στα πλαίσια αυτά, η Δημοκρατική Αριστερά πιστεύουμε ότι θα πρέπει να υπάρξει επαναπροσανατολισμός των ενεργητικών πολιτικών απασχόλησης, με μεγαλύτερη έμφαση για ένα διάστημα στα προγράμματα κοινωφελούς εργασίας. Αυτά τα προγράμματα μπορούν να είναι πρώτη επιλογή; Σε συνθήκες ανάπτυξης, όχι. Όμως, είναι απαραίτητα σε περιόδους μεγάλης και παρατεταμένης ύφεσης, καθώς μετατρέπουν το δημόσιο τομέα –που μπορεί να διαχωρίσει την κερδοφορία από την πρόσληψη των εργαζομένων- σε εργοδότη της εσχάτης προσφυγής.
Θα πρέπει, λοιπόν, να επιδιώξουμε απασχόληση των ανέργων στις υπηρεσίες κοινωνικής φροντίδας, περιβαλλοντικής προστασίας, συντήρησης υποδομών, κλπ. Επίσης, η κοινωφελής εργασία θα πρέπει να συνδέεται και με τις προοπτικές ανασυγκρότησης της οικονομίας και της ανάπτυξης νέων τομέων, όπως ο πολιτισμός, η αγροτική ανάπτυξη, η εξωστρέφεια. Βεβαίως, τέτοια προγράμματα εφαρμόζονται ήδη στη χώρα μας. Όμως, δεν μπορούμε να δηλώσουμε ικανοποίηση από τη μέχρι στιγμής λειτουργία τους. 
Ένα από τα σημαντικότερα προβλήματα, κύριε Υπουργέ, αφορά στις καθυστερήσεις για την πληρωμή των εργαζομένων. Δεν είναι δυνατόν να μιλάμε για ανέργους και να μην πληρώνουμε στην ώρα τους και αυτούς που εργάζονται. Μ’ αυτόν τον τρόπο ακυρώνουμε τα ίδια τα προγράμματα, αφού δεν βοηθούν εμπράκτως και αυτούς στους οποίους απευθύνονται. 
Πρόσφατα, απ’ αυτήν εδώ την Αίθουσα, ο Υφυπουργός Εργασίας κ. Παναγιωτόπουλος είχε παραδεχθεί ότι σε πολλές περιπτώσεις οι καθυστερήσεις στις πληρωμές οφείλονται στην έλλειψη εμπειρίας και τεχνογνωσίας από τους φορείς υλοποίησης των προγραμμάτων και ιδιαίτερα από τις μη κυβερνητικές οργανώσεις. Ως εκ τούτου, θα πρέπει να δούμε ξανά υπό ποιες προϋποθέσεις ένας φορέας και ιδιαίτερα οι μη κυβερνητικές οργανώσεις μπορούν να αναλαμβάνουν τέτοια προγράμματα. Δεν είναι δυνατόν να δίνονται θέσεις απασχόλησης μέσω φορέων που δεν μπορούν καν να πάρουν φορολογική και ασφαλιστική ενημερότητα. Μία λύση θα ήταν να πούμε ότι για να μετέχει κάποιος σε τέτοια προγράμματα θα πρέπει να έχει μία λειτουργία περίπου πέντε ετών. Μιλάμε τώρα για μία λύση. 
Βέβαια, εμείς, η Δημοκρατική Αριστερά, θεωρούμε ότι τώρα ο ΟΑΕΔ θα πρέπει να αναλάβει πιο ενεργό ρόλο στη λειτουργία αυτών των προγραμμάτων, ώστε οι φορείς υλοποίησης να έχουν ελάχιστη εμπλοκή, ιδιαίτερα στο σκέλος της οικονομικής διαχείρισης.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Επίσης, θα πρέπει να υπάρξει αναβάθμιση του ΟΑΕΔ στο στάδιο της εποπτείας του κάθε προγράμματος, σε συνεργασία και με τις κοινωνικές υπηρεσίες των δήμων. Ωστόσο, ακόμα πιο αποτελεσματικό θα ήταν να αναλάβει ο ίδιος ο ΟΑΕΔ τη δυνατότητα υλοποίησης προγραμμάτων κοινωφελούς εργασίας. 
Κύριε Υπουργέ, η Κυβέρνηση σκοπεύει να προχωρήσει σε τέτοιες κινήσεις; Σκοπεύετε να προχωρήσετε σε νομοθετική ρύθμιση που να δίδει στον ΟΑΕΔ αυτή τη δυνατότητα;
Επίσης, θα πρέπει να διασφαλίσουμε ότι η παρουσία των ανέργων στις θέσεις απασχόλησης είναι πραγματική, ότι εφαρμόζονται οι κανόνες υγιεινής και ασφάλειας, καθώς και ότι η διαδικασία κατάρτισης πινάκων υποψηφίων θα γίνεται από τον ΟΑΕΔ σε συνεργασία με τον ΑΣΕΠ.
Κυρίες και κύριοι συνάδελφοι, είναι περιορισμένος ο χρόνος μου και δεν θα συνεχίσω. Όμως, κύριε Υπουργέ, αυτά δεν είναι εκθέσεις ιδεών. Αυτά τα οποία συζητάμε σήμερα θα έπρεπε να έχουν γίνει χθες. 
(Χειροκροτήματα από την πτέρυγα της ΔΗΜΑΡ)","ΓΕΩΡΓΙΟΣ ΚΥΡΙΤΣΗΣ",266
"78842"," Κι εμείς ευχαριστούμε, κύριε Κυρίτση.
Το λόγο έχει η κ. Μαρία Ρεπούση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"78843"," Ευχαριστώ, κύριε Πρόεδρε. 
Κύριοι Υπουργοί, αγαπητές κυρίες και αγαπητοί κύριοι, νομίζω ότι οι συνάδελφοί μου ανέδειξαν την κρισιμότητα της κατάστασης που επικρατεί στην Ελλάδα αναφορικά με την ανεργία και υποστήριξαν με επιχειρήματα την άμεση ανάγκη στήριξης των ανέργων, ειδικά σε μία εποχή όπου το κοινωνικό κράτος υποχωρεί και τα μέσα στήριξης των ανέργων συρρικνώνονται ή και εξαφανίζονται. Εξάλλου, αυτήν την κατάσταση τη ζούμε όλοι μας και τη βλέπουμε καθημερινά. Ακόμα και στο άμεσο περιβάλλον μας, οι άνεργοι πληθαίνουν και μαζί τους πολλαπλασιάζονται οι άνεργοι που είναι οι μελλοντικοί μακροχρόνιοι άνεργοι, δηλαδή οι άνεργοι που δεν έχουν ελπίδα να βρουν θέση εργασίας τουλάχιστον στο άμεσο μέλλον.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Ως Δημοκρατική Αριστερά υποστηρίζουμε ότι το κράτος θα πρέπει πολύ περισσότερο από πριν να λειτουργήσει ως εργοδότης έκτακτης ανάγκης, προκειμένου να αποτρέψει την εξαθλίωση εκείνων των κοινωνικών ομάδων που κινδυνεύουν περισσότερο από αυτήν την εξαθλίωση. Συνεπώς, χρειάζονται όχι μόνο παθητικές πολιτικές, όπως λέγονται, όπως είναι τα επιδόματα ανεργίας και η κοινωνική στήριξη των ανέργων αλλά και ενεργητικές πολιτικές, όπως είναι τα προγράμματα κοινωφελούς εργασίας και τα προγράμματα κατάρτισης και επανακατάρτισης των ανέργων, με την προϋπόθεση ότι όλα αυτά τα προγράμματα γίνονται με τρόπο που να εξυπηρετούν τους ανέργους και όχι τους φορείς που τα υλοποιούν. Άρα, και η κατανομή των πόρων πρέπει να είναι απολύτως διαφανής, να είναι αξιοκρατική και η διαδικασία επιλογής των ωφελούμενων αλλά και να ρυθμιστεί μια σειρά από ζητήματα από τα οποία έχει υποφέρει η χώρα μας κατά το παρελθόν.
Κυρίες και κύριοι συνάδελφοι, θα μου επιτρέψετε στην παρέμβασή μου να ασχοληθώ περισσότερο με μία ιδιαίτερα ευάλωτη κατηγορία πληθυσμού που είναι οι γυναίκες. Οι γυναίκες, έτσι και αλλιώς, αντιμετωπίζουν πολλαπλές διακρίσεις και είναι μια ιδιαίτερα ευάλωτη ομάδα στις συνθήκες της κρίσης. 
Είναι κοινό μυστικό ότι οι γυναίκες κρατούν τα σκήπτρα της ανεργίας και βρίσκονται στην κορυφή της ομάδας υψηλού κινδύνου φτώχειας. Σύμφωνα με τα στοιχεία της Εθνικής Στατιστικής Υπηρεσίας του τρίτου τριμήνου του 2012 –τα τωρινά, δυστυχώς, είναι ακόμα πιο αρνητικά- το 29,1% των οικονομικά ενεργών γυναικών είναι άνεργες. Αυτό το υψηλό ποσοστό ανεργίας των γυναικών στην πραγματικότητα είναι πολύ υψηλότερο, καθώς όλες οι έρευνες μας δείχνουν ότι μεγάλο μέρος της ανεργίας των γυναικών βρίσκεται κρυμμένο στον οικονομικά ανενεργό γυναικείο πληθυσμό της χώρας που αγγίζει στην Ελλάδα το 41,4%. Η αλήθεια, λοιπόν, είναι ότι μόνο το 41,5% των γυναικών απασχολείται και αυτό μειώνεται με ταχύτητα, καθώς οι γυναίκες βρίσκονται συγκεντρωμένες σε θέσεις εργασίας με υψηλή επισφάλεια. 
Αν δει κανείς αυτήν την εικόνα στις νέες γυναίκες, θα διαπιστώσει ότι είναι τρομακτική. Όσον αφορά την ηλικία των είκοσι έως είκοσι εννέα ετών, απασχολείται μόνο το 34,5% των γυναικών αυτών και μάλιστα σε μία εποχή που η ελληνική οικογένεια δεν μπορεί πλέον να την στηρίξει. 
Για να κατανοήσουμε καλύτερα αυτήν την κατάσταση, πρέπει να τη διαβάσουμε σε συνδυασμό με μία άλλη εικόνα, αυτήν των μονογονεϊκών οικογενειών. Μία στις πέντε οικογένειες στη χώρα μας είναι πια μονογονεϊκή, πράγμα που σημαίνει ότι στηρίζεται μόνο στον έναν από τους δύο γονείς. Όπως καταγράφεται από τα στοιχεία της Εθνικής Στατιστικής Υπηρεσίας, οι μονογονεϊκές οικογένειες είναι περίπου τετρακόσιες χιλιάδες, εκ των οποίων το 90% έχουν «αρχηγό» τη μητέρα. Πρόκειται, ξέρετε, για οικογένειες που προέκυψαν είτε από διαζύγιο είτε από χηρεία είτε από επιλογή και οι οποίες στηρίζονται βασικά στα εισοδήματα των γυναικών. Από αυτές τις οικογένειες, το 32% διαβιώνει κάτω από τα όρια της φτώχειας. Οι γυναίκες αναγκάζονται να κάνουν δουλειές του ποδαριού, οι οποίες σπανίζουν όλο και περισσότερο και δεν έχουν κοινωνική ασφάλιση. 
Δεν υπάρχουν ολοκληρωμένα προγράμματα από τον ΟΑΕΔ για τις μονογονεϊκές οικογένειες. Άρα, είναι αναγκαία η ύπαρξη ειδικών προγραμμάτων που αφορούν αυτήν την ιδιαίτερα ευάλωτη κατηγορία του πληθυσμού.
Θέλω να κάνω εδώ μια παρένθεση και να πω ότι οι γυναίκες που είναι αρχηγοί μονογονεϊκών οικογενειών δεν είναι οι μόνες που αντιμετωπίζουν την εξαθλίωση. Οι μετανάστριες, οι γυναίκες με αναπηρία, οι Ρομά, οι γυναίκες νησιωτικών και ορεινών περιοχών, που είναι απομακρυσμένες από το κέντρο, αποτελούν ομάδες γυναικείου πληθυσμού με υψηλή επισφάλεια. 
Δεν θα συνεχίσω με τα ποσοστά, καθώς είναι όλα αποκαρδιωτικά. Η ΔΗΜΑΡ έχει κάνει μία σειρά από προτάσεις αξιοποίησης των προγραμμάτων, προκειμένου να εφαρμοστεί ένα ευρύ πρόγραμμα άμεσης δημιουργίας θέσεων απασχόλησης μέσω προγραμμάτων. Την έχουμε καταθέσει την πρόταση μας γραπτά, ολοκληρωμένα και περιμένουμε την απάντησή σας. 
Με την παρέμβασή μου, όμως, θέλω να σας ρωτήσω συγκεκριμένα τι προτίθεστε να κάνετε, έτσι ώστε να αντιμετωπιστεί το θέμα του δυσανάλογα υψηλού ποσοστού της ανεργίας των γυναικών και πώς θα αντιμετωπιστούν, μέσα από την πολιτική των υπουργείων σας, αυτές οι άνεργες γυναίκες, έτσι ώστε να μην αυξάνεται ο κίνδυνος της εξαθλίωσής τους. 
Ευχαριστώ πολύ. 
(Χειροκροτήματα)","ΜΑΡΙΑ ΡΕΠΟΥΣΗ",441
"78844"," Κι εμείς ευχαριστούμε.
Το λόγο έχει ο κ. Οικονόμου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78845"," Κύριοι Υπουργοί, καταλαβαίνετε ότι η επίκαιρη επερώτηση που καταθέτει σήμερα η Δημοκρατική Αριστερά θέλει να αναδείξει -από τη μεριά τη δική μας, τουλάχιστον- το μεγάλο πρόβλημα το οποίο ταλανίζει την ελληνική κοινωνία και την απαίτηση εδώ και τώρα να παρθούν αποφάσεις και να υπάρξουν αποτελεσματικές πολιτικές, που να αντιμετωπίσουν αυτό το ακανθώδες θέμα. 
Η Κυβέρνηση συνεργασίας, η οποία ήδη μετρά οκτώ-εννέα μήνες ζωής, το πρώτο διάστημά της το ανάλωσε –και σωστά θα έλεγα- στην αντιμετώπιση της χρηματοδότησης της χώρας, μια χρηματοδότηση, η οποία δεν ήταν εξασφαλισμένη και εκ των πραγμάτων ήταν το μείζον θέμα μετά τη συγκρότηση της Κυβέρνησης τον Ιούνιο και στα πρώτα βήματα τα οποία έκανε. Τελικά αποδείχθηκε ότι με ένα συγκροτημένο πρόγραμμα και με στοχευμένες κινήσεις η ελληνική πολιτεία μπορεί να επιτύχει και να μπορεί να ισχυρίζεται η Κυβέρνηση ότι πέτυχε - στον πρώτο κύκλο της, τουλάχιστον- τους στόχους της. Καταλαβαίνετε, όμως, ότι δεν είναι οι αριθμοί το απόλυτο και το ζητούμενο αυτήν τη στιγμή στη χώρα μας. 
Ας πούμε ότι τους αριθμούς, παρ’ όλο που πάσχουν, μπορούμε να τους τιθασεύσουμε. Τα 52 δισεκατομμύρια είναι μια καλή χρηματοδότηση και μπορεί να δώσει ελπίδες ότι αν τα χειριστούμε σωστά και αν μπορέσουμε με στοχευμένες πολιτικές να λύσουμε τα κοινωνικά προβλήματα, δεν θα οδηγηθούμε σε κοινωνική αποσάθρωση. 
Καταλαβαίνετε, βέβαια, ότι η ανεργία λειτουργεί με αυτόν τον τρόπο, δηλαδή το ενάμισι εκατομμύριο άνεργοι και οι χιλιάδες οικογένειες που δεν έχουν ούτε έναν εργαζόμενο, λειτουργούν αποσυντονιστικά, λειτουργούν διαλυτικά στον κοινωνικό ιστό.
Η Δημοκρατική Αριστερά, διά του Προέδρου της, Φώτη Κουβέλη, από την πρώτη στιγμή έχει αναδείξει και έχει στοχεύσει σε αυτό το πρόβλημα. Δεν βλέπουμε τις υπόλοιπες πολιτικές δυνάμεις να το αντιμετωπίζουν με την ίδια βαρύτητα, όχι γιατί δεν το κατανοούν, αλλά γιατί υπάρχει ιεράρχηση, όπως καταλαβαίνετε, των πολιτικών. Στο δικό μας πολιτικό σχέδιο η αντιμετώπιση της ανεργίας, η αντιμετώπιση δηλαδή του νέου και της νέας που αυτήν τη στιγμή δεν έχουν δυνατότητες και προοπτικές σε αυτήν τη χώρα, που είναι το πιο διαλυτικό στοιχείο της κοινωνικής ζωής, είναι κρίσιμο μέγεθος. 
Τα νούμερα ειπώθηκαν προηγουμένως, όπως και η διάθεση να περικόψουμε από οπουδήποτε αλλού και να στηρίξουμε τα προγράμματα αυτά που θα καλύψουν την ανεργία και θα δώσουν δυνατότητες εργασίας ή που τέλος πάντων θα μπορέσουν να καλύψουν το νέο ή το μεγαλύτερο και ωριμότερο σε ηλικία άνθρωπο σε αυτό το δύσκολο στάδιο της ζωής του. 
Πάντως, κύριε Υπουργέ, όταν κάνουμε πολλή οικονομία σε διάφορα σημεία της δημόσιας ζωής –και νομίζω ότι και η Βουλή και άλλοι δημόσιοι φορείς συνεισφέρουν κάποιες στιγμές σε αυτήν την οικονομία- δεν μπορούμε να ακούμε για μισθούς 300 και 400.000 σε προέδρους, διευθύνοντες συμβούλους και λοιπούς διοικητές στο Ταμείο Χρηματοπιστωτικής Σταθερότητας!
Τα διάβασα εχθές αυτά τα νούμερα και τρελάθηκα. Πληρώνει 18.000 με 20.000 ευρώ αυτή η Κυβέρνηση τα «ταλέντα», τα golden boys αυτήν τη στιγμή για να κάνουν την ανακεφαλαιοποίηση των τραπεζών. Και πιστεύετε, δηλαδή, ότι θα το φάμε αμάσητο, θα το δεχθούμε; Θα κάτσουμε τώρα θεσμοθετώντας να κάνουμε πολιτική –που ερχόμαστε εδώ πέρα και λέμε τον πόνο μας- και θα ανεχθούμε ανθρώπους που παίρνουν 18.000 και 20.000 ευρώ το μήνα, όταν και ο Υπουργός και ο Βουλευτής –είπε και ο Σπύρος Λυκούδης προηγουμένως να κόψουμε τα πάντα από τους πάντες- και όλοι κάνουν τις περικοπές τους και δίνουν το παράδειγμα;
Δεν θα περάσει έτσι αυτό, κύριε Υπουργέ. Δεν έχετε ευθύνη εσείς, γιατί ξέρω ότι μέχρι τώρα έχετε πολιτευτεί με σύνεση και με πολύ σοβαρό τρόπο και χαίρομαι γιατί παρ’ όλο που έχετε βαρύ φορτίο στον πιο δύσκολο τομέα, έχετε πολιτευτεί όμορφα. Να ξέρετε, όμως, ότι δεν θα τα δεχθούμε αυτά. Τέτοιες πολιτικές αλλοπρόσαλλες τη στιγμή που χειμάζεται κόσμος, δεν θα τις δεχθούμε!
Θα προτιμήσουμε, λοιπόν, να δούμε από σας άμεσα την αναμόρφωση των συστημάτων επιδότησης της ανεργίας. Πηγαίνετε τους πέντε μήνες σε επτά μήνες, πηγαίνετε στους δεκαπέντε μήνες τον μακροχρόνια άνεργο, μειώνοντας βέβαια λίγο τα ένσημα. Μπορεί να γίνει αυτό και μπορεί να είναι ένα άμεσο μέτρο. Εμείς το προτείνουμε και θα το φέρουμε και νομοθετικώς. 
Ας αναμορφώσουμε το επίδομα μακροχρόνιας ανεργίας. Ακούστε αυτό το παράδειγμα, όπου το παιδί που τελειώνει το λύκειο δεν μπορεί να έχει πρόσβαση. Ο αυτοαπασχολούμενος που χάνει τη δουλειά του, δηλαδή ο μικροβιοτέχνης, ο μικροεπαγγελματίας, ο έμπορος δεν μπορεί να έχει πρόσβαση. Η αδήλωτη εργασία πάει στα χαμένα. Μιλάμε, δηλαδή, για χιλιάδες συμπολίτες μας, οι οποίοι δεν υπάρχουν στο χάρτη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Να χρησιμοποιήσω και τη δευτερολογία μου, κύριε Πρόεδρε;","ΒΑΣΙΛΕΙΟΣ ΟΙΚΟΝΟΜΟΥ",378
"78846"," Συνεχίστε για ένα-δύο λεπτά, αλλά κάντε μία προσπάθεια κι εσείς να είστε σύντομος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78847"," Σας ευχαριστώ πολύ.
Προτείνουμε, λοιπόν, για να το δικαιούνται, το εισόδημα να είναι στις 6.000 και στις 2.000 ανά παιδί, καθώς επίσης να καταργηθεί το όριο των σαράντα πέντε ετών. Τι να συζητάμε τώρα; Όποιος βρεθεί στην ατυχία να χάσει τη δουλειά του σ’ αυτήν την ηλικία, καταστράφηκε! Και θα κάνουμε εμείς τώρα τους μεμψίμοιρους; 
Τρίτον, ως προς τη ρύθμιση των δανείων πρώτης κατοικίας, θα τοποθετηθώ τηλεγραφικά, γιατί δεν έχω το χρόνο. Ξέρετε, καταργήθηκε ο ΟΕΚ. Δεν θέλω να ανοίξω αυτήν τη συζήτηση. Θα έχουμε την ευκαιρία να μιλήσουμε όταν ξαναέρθει το θέμα, γιατί περιμένουμε να έρθει επιτέλους -δώσαμε μία παράταση- και να γίνουν πολιτικές. Τα έχουμε δει αυτά. Η προηγούμενη κυβέρνηση κατήργησε τον ΟΕΚ –ας μην κάνουμε συζήτηση τώρα- όμως υπάρχουν χιλιάδες ζευγάρια τα οποία έχουν πάρει αυτό το δάνειο και πρέπει να το επιδοτήσουμε.
Τέταρτον, για την υγειονομική περίθαλψη είναι συγκεκριμένες οι προτάσεις της Δημοκρατικής Αριστεράς. Για τώρα, κύριε Υπουργέ, ας αφήσουμε τις τρεις κατηγορίες –μέχρι είκοσι εννέα ετών, μέχρι πενήντα πέντε ετών και άνω των πενήντα πέντε ετών που ξέρετε πώς είναι οι διαδικασίες- και ας κάνουμε πολιτική για ένα χρόνο, να αντιμετωπίσουμε τον Αρμαγεδδώνα που έχει πλήξει την κοινωνία. Χιλιάδες οικογένειες είναι στο πουθενά! Το ελάχιστο εγγυημένο εισόδημα είναι μία πολιτική την οποία την έχουμε βάλει στοχευμένα μέχρι στιγμής. Νομίζω ότι πρέπει να μην περιμένουμε το 2014 αλλά το 2013 να αρχίσουμε να υλοποιούμε αυτήν την πολιτική. 
Υπάρχουν τα ισοδύναμα, κύριε Υπουργέ και δεν λέω τώρα για τους μεγάλους φωστήρες που θα σώσουν την ανακεφαλαίωση του τραπεζικού συστήματος. Υπάρχουν σε πολλούς άλλους κλάδους και σε πολλές άλλες περιπτώσεις του δημόσιου τομέα σπατάλες και δεν είναι σπατάλη το επίδομα στην ανεργία ούτε είναι σπατάλη το να ανοίξουμε και να παρατείνουμε ένα ή δύο μήνες τη δυνατότητα να παίρνει το επίδομα «σωτηρίας» αυτός ο άνθρωπος που το περιμένει. Έχουμε να κόψουμε από πολλά άλλα σημεία αυτής της τραγικής Δημόσιας Διοίκησης, η οποία δυστυχώς αντί να βοηθάει και να προσφέρει στήριξη στον πολίτη, ζει στην πλάτη και στο σβέρκο του πολίτη.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΒΑΣΙΛΕΙΟΣ ΟΙΚΟΝΟΜΟΥ",378
"78848"," Ευχαριστούμε κι εμείς.
Ορίστε, κυρία Φούντα, έχετε το λόγο. Όπως γνωρίζετε, είναι τρία τα λεπτά για τους τελευταίους ομιλητές.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78849"," Θα μου επιτρέψετε μετά τις προηγούμενες εισηγήσεις να αναφερθώ μόνο στην ανεργία των νέων. Το κεφάλαιο «ανεργία των νέων» αποτελεί μέρος της ζοφερής οικονομικής πραγματικότητας που βιώνει η χώρα μας και το οποίο καλούμαστε όλοι μαζί, μιας και πρόκειται για ένα από τα σημαντικότερα κοινωνικοοικονομικά ζητήματα, να συμπράξουμε για την ανατροπή του. Το θέμα είναι εξαιρετικά σοβαρό.
Σύμφωνα με επίσημη μελέτη, στην Ευρωπαϊκή Ένωση καταγράφονται δεκατέσσερα εκατομμύρια νέοι έως είκοσι εννέα μόλις ετών εκτός απασχόλησης, εκπαίδευσης ή κατάρτισης, δηλαδή κοινωνικά περιθωριοποιημένοι. Το κόστος της ανεργίας για τα κράτη-μέλη της Ευρωπαϊκής Ένωσης ανέρχεται στα 153.000.000.000 ευρώ ετησίως από την πληρωμή επιδομάτων ανεργίας και κοινωνικής πρόνοιας, καθώς και από διαφυγόντα φορολογικά έσοδα και τη μείωση των ασφαλιστικών εισφορών. Μεγαλύτερο κόστος φυσικά είναι αυτό το κοινωνικό και ψυχολογικό, γιατί οι αριθμοί δεν είναι σημαντικότεροι. Στην Ελλάδα, το ποσοστό ανεργίας των νέων έως τριάντα πέντε ετών έχει φτάσει το 57% και δυστυχώς παρουσιάζει αυξητικές τάσεις. 
Οι πρωτοβουλίες οφείλουν να ληφθούν άμεσα και να ανταποκρίνονται στα πραγματικά δεδομένα της αγοράς εργασίας. Ένα πρώτο βήμα έγινε το Δεκέμβριο, όταν η Ευρωπαϊκή Επιτροπή παρουσίασε μία σύσταση προς τα κράτη-μέλη για την καταπολέμηση της ανεργίας των νέων. Πρόκειται για την ευρωπαϊκή πρωτοβουλία EU STATE. Έγινε συνάντηση με αντικείμενο αυτό το θέμα στο Υπουργείο Εργασίας με κατάθεση προτάσεων από την πλευρά της ΚΕΔΕ για ανάληψη πρωτοβουλιών για τα προγράμματα αυτά, τα οποία απευθύνονται σε νέους δεκαέξι έως είκοσι επτά ετών που είναι άνεργοι ή που διαθέτουν την κατάρτιση ή την επαγγελματική πείρα για μία πρώτη επαγγελματική εμπειρία. Η χρηματοδότηση γίνεται εξ ολοκλήρου από το Ευρωπαϊκό Κοινωνικό Ταμείο και αυτό είναι ιδιαιτέρως σημαντικό.
Η πρόταση που παρουσιάζεται και υποστηρίζεται σθεναρά από τη Δημοκρατική Αριστερά προάγει το να εντάσσονται οι νέοι στον εργασιακό βίο και να απασχολούνται σε θέσεις που σχετίζονται άμεσα ή έμμεσα με την τοπική αυτοδιοίκηση όπως σε δημοτικές υπηρεσίες, υπηρεσίες κοινωνικών δομών, σε παιδικούς σταθμούς, δημοτικά σχολεία, μουσεία κ.λπ.. Στόχος να υποστηριχθούν πενήντα χιλιάδες νέοι στην Ελλάδα για ένα χρόνο με τη δυνατότητα επέκτασης του προγράμματος για ένα χρόνο ακόμη. Καλούμε τον Υπουργό να μας επιβεβαιώσει την επισφράγιση της άνω πρωτοβουλίας, να μας δώσει περισσότερα στοιχεία και κυρίως να παρουσιάσει, όσο το δυνατόν ακριβέστερα, χρονοδιάγραμμα το οποίο θα δείχνει την πραγματοποίηση αυτού του ελπιδοφόρου προγράμματος. 
Τη συνεργασία της κεντρικής πολιτικής σκηνής με την τοπική αυτοδιοίκηση επιδιώκουμε και όσον αφορά στη δημιουργία μικρών κέντρων στήριξης της νεανικής επιχειρηματικότητας. Πρόκειται για δομές σε εγκαταλελειμμένα και αποκατεστημένα στη συνέχεια δημοτικά κτήρια, στα οποία θα μπορούν να στεγάζονται νέοι προωθώντας τις επιχειρήσεις τους με χαμηλό ενοίκιο και υποδομές, όπως, παραδείγματος χάριν, ίντερνετ και γραμματειακή υποστήριξη, σε συμβολικές τιμές. Τα κτήρια αυτά θα αποτελούν κύτταρο ανανέωσης των κέντρων των πόλεων αλλά και ανάδειξη μιας άλλης μορφής ενίσχυσης της από κοινού αντιμετώπισης των κοινωνικών προβλημάτων. Υποστηρίζουμε πως η στάση αυτή θα λύσει πολυεπίπεδα ζητήματα, που έχουν να κάνουν με την πάταξη της ανεργίας, τον κοινωνικό ιστό και τον δημόσιο βίο, καθώς και με την ψυχολογία των νέων.
Θα θέλαμε, τώρα –επειδή ο χρόνος είναι πολύ λίγος- και δύο σχόλια σε εθνικό επίπεδο και για το πρόγραμμα με τίτλο «Εθνικό Σχέδιο Δράσης για την Απασχόληση των Νέων» το οποίο παρουσιάσατε, κύριε Υπουργέ, τον Ιανουάριο. Ήταν πολύ ελπιδοφόρο για όλους μας, μια νότα ελπίδας μέσα σε όλο αυτό το ζοφερό σκηνικό. 
Σας ευχαριστώ.
(Χειροκροτήματα από την πτέρυγα της ΔΗΜΑΡ)","ΝΙΚΗ ΦΟΥΝΤΑ",529
"78850"," Ευχαριστούμε και εμείς. 
Ο κ. Ψύρρας έχει το λόγο για τρία λεπτά επίσης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78851"," Κύριε Πρόεδρε, θα ήθελα να πάρω και το χρόνο της δευτερολογίας μου, αν είναι δυνατόν.","ΘΩΜΑΣ ΨΥΡΡΑΣ",557
"78852"," Κύριε συνάδελφε, μιλήστε με την άνεσή σας και το Προεδρείο θα δείξει κατανόηση εντός των περιθωρίων που έχουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78853"," Ακριβώς. 
Το ποσοστό των μακροχρόνια ανέργων στην Ελλάδα έχει αυξηθεί κατακόρυφα. Η παράταση της ανεργίας, πέρα από τις επιπτώσεις στην ψυχολογία και την υγεία αυτών των ανθρώπων, έχει ως συνέπεια και την αποειδίκευση, μειώνοντας ακόμη περισσότερο την πιθανότητά τους να βρουν δουλειά.
Στη χειρότερη, βέβαια, θέση από όλους βρίσκονται οι μακροχρόνια άνεργοι άνω των πενήντα πέντε ετών. Η κατάσταση αυτών των ανθρώπων επιδεινώνεται όχι μόνο από το γεγονός ότι δύσκολα τους προτιμούν οι εργοδότες αλλά και από το γεγονός ότι συνήθως έχουν παρωχημένες ειδικότητες, που ανήκουν σε φθίνοντες κλάδους της οικονομικής δραστηριότητας, δηλαδή παραγωγή κλωστοϋφαντουργικών υλών και προϊόντων, κατασκευή χαρτιού, επεξεργασία δέρματος, κατασκευή ειδών ταξιδιού, υποδημάτων, ηλεκτρικών συσκευών, παραγωγή προϊόντων καπνού κ.λπ.. Επίσης, δύσκολα εντάσσονται σε διαδικασίες, ώστε να διευκολύνονται, για να μετασχηματίσουν τις εργασιακές τους δεξιότητες.
Η ελληνική πολιτεία είναι αλήθεια ότι αναγνωρίζει αυτό το πρόβλημα και μάλιστα έκανε κάποια βήματα σε επίπεδο παθητικών πολιτικών, δηλαδή παροχής επιδομάτων. Με τον εκτελεστικό νόμο του τρίτου μνημονίου άλλαξαν οι όροι και οι προϋποθέσεις χορήγησης του επιδόματος των 200 ευρώ μηνιαίως στους μακροχρόνια ανέργους. 
Ειδικότερα, όχι από φέτος, αλλά από το 2014, το εισοδηματικό κριτήριο θα μειωθεί από τα 12.000 ευρώ συν 587 ευρώ για κάθε παιδί στα 10.000 ευρώ και το ηλικιακό κριτήριο θα διευρυνθεί, ώστε να συμπεριληφθούν και μακροχρόνια άνεργοι ηλικίας άνω των είκοσι ετών αντί για των σαράντα πέντε που είναι το ηλικιακό κριτήριο σήμερα. 
Αντιλαμβάνεστε ότι αυτό δεν αρκεί. Η Δημοκρατική Αριστερά, προτείνει άμεσα να αναπροσαρμοστεί το εισοδηματικό κριτήριο για τη χορήγηση επιδόματος μακροχρόνιας ανεργίας. Θα ήταν καλό να σκεφτούμε τα 6.000 ευρώ ετησίως συν 2.000 ευρώ για κάθε παιδί. Να υπάρξει δυνατότητα χορήγησης του επιδόματος μακροχρόνιας ανεργίας και σε όσους δεν δικαιούνται το τακτικό επίδομα, αρκεί να εκπληρώνουν τις υπόλοιπες προϋποθέσεις. Με άλλα λόγια, να καταργηθεί η απαίτηση ότι ο δικαιούχος πρέπει να έχει λάβει προηγουμένως τακτικό επίδομα ανεργίας. 
Επειδή, όμως, οι παθητικές πολιτικές -οι επιδοματικές πολιτικές- δεν επαρκούν, πρέπει να συμπληρώνονται από ενεργητικές πολιτικές. Γι’ αυτό η ΔΗΜΑΡ προτείνει να εφαρμόσουμε ολοκληρωμένα προγράμματα δεύτερης ευκαιρίας τα οποία να συμπεριλαμβάνουν συμβουλευτική και επαγγελματικό προσανατολισμό και ένα νέο σχέδιο επαγγελματικής διαδρομής με συμμετοχή των ανέργων σε στοχευμένα προγράμματα κατάρτισης. Τα ολοκληρωμένα προγράμματα, να περιλαμβάνουν και πρακτική άσκηση στις επιχειρήσεις. Η λογική είναι να υπάρξει και εξατομικευμένη προσέγγιση μέσα από ατομικά σχέδια επαγγελματικής διαδρομής και συμμετοχή σε δράσεις εξειδικευμένης συμβουλευτικής και κατάρτισης. 
Χρειάζεται να διευρύνουμε την εφαρμογή προγραμμάτων σε φορείς του ιδιωτικού τομέα, ώστε να απασχολούν ανέργους που βρίσκονται στο στάδιο κοντά στη σύνταξη και δεν έχουν συμπληρώσει τις προϋποθέσεις για τη συνταξιοδότησή τους από φορέα κύριας ασφάλισης επειδή τους υπολείπονται μέχρι χίλια πεντακόσια ένσημα ή τους λείπουν πέντε χρόνια. Ήδη «τρέχει» ένα σχετικό πρόγραμμα του ΟΑΕΔ. Χρειαζόμαστε περισσότερα. Η ένταξη των ανέργων που βρίσκονται κοντά στη σύνταξη σε τέτοια προγράμματα τους βοηθά να βρουν νέες ευκαιρίες για εργασία, συμμετοχή στην κοινωνία και αυτόνομη ζωή και ταυτόχρονα ενισχύει και το ασφαλιστικό σύστημα. 
Κύριο μέλημα όλων μας πρέπει να είναι η απασχόληση. Δεν είναι δυνατόν να συνεχίσουμε με το 1/3 του πληθυσμού της χώρας να μην μπορεί να βρει δουλειά. Δεν πρέπει να μετατρέψουμε, όμως, τα κοινοτικά προγράμματα σε επιδοτούμενες θέσεις απασχόλησης και να μετατρέψουμε τον ΟΑΕΔ σε ταμείο επιδομάτων. Αντί για επιδότηση των ανέργων, το κράτος θα μπορούσε κάλλιστα να πληρώνει το σύνολο των ασφαλιστικών κρατήσεων εργαζόμενου και εργοδότη για ευπαθείς κατηγορίες εργατικού δυναμικού και συγκεκριμένων οικονομικών κλάδων. Ήδη «τρέχει» ένα τέτοιο πρόγραμμα του ΟΑΕΔ για προώθηση της απασχόλησης με επιχορήγηση των ασφαλιστικών εισφορών για την πρόσληψη είκοσι πέντε χιλιάδων ανέργων. 
Ας επιδοτούμε την εργασία και όχι την ανεργία. Αυτό μπορεί να διευρυνθεί περαιτέρω. Η χρηματοδότηση σταδιακά να γίνεται και από τα γενικά φορολογικά έσοδα εφόσον αυτά βελτιώνονται. Έτσι θα υπάρξουν θετικές επιπτώσεις στην απασχόληση, χωρίς, βέβαια, να λύνεται ριζικά το πρόβλημα. Όλοι μας ξέρουμε ότι η λύση περνάει από τη χιλιοειπωμένη λέξη «ανάπτυξη». 
Ευχαριστώ.
(Χειροκροτήματα από την πτέρυγα της ΔΗΜΑΡ)","ΘΩΜΑΣ ΨΥΡΡΑΣ",557
"78854"," Ευχαριστούμε κι εμείς.
Ο κύριος Υπουργός έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78855"," Κυρίες και κύριοι συνάδελφοι, σήμερα συζητάμε μια ιδιαίτερα κρίσιμης σημασίας επερώτηση από πλευράς ΔΗΜΑΡ. 
Εκ προοιμίου θα σας πω ότι τα πράγματα ούτε ωραία είναι ούτε ρόδινα. Αντίθετα, η εικόνα είναι ζοφερή. Ούτε απλές ούτε εύκολες λύσεις υπάρχουν ούτε και μαγικές. Γι’ αυτό θα προσπαθήσω συντεταγμένα, μέσα από κείμενα κατ’ αρχάς να περιγράψω το τοπίο και στη δευτερολογία μου να καταθέσω προτάσεις και σκέψεις. 
Θέλω να σας πω ότι άκουσα τις ιδέες σας οι οποίες είναι επιπλέον από αυτές που γράψατε στην επερώτηση. 
Όλοι αυτοί είναι εδώ παρόντες σε επίπεδο πολιτικής ηγεσίας του Υπουργείου -και ο ΟΑΕΔ και η Γενική Γραμματέας του Υπουργείου και η Γενική Γραμματέας Κοινωνικών Προγραμμάτων- έτσι ώστε όλο αυτό το υλικό να αποτελέσει για μας πλαίσιο επεξεργασίας, το οποίο το επόμενο διάστημα θα επεξεργαστούμε και θα οριστικοποιήσουμε τις θέσεις μας.
Στις αρχές της θητείας αυτής της Κυβέρνησης συνεργασίας η ανεργία είχε ήδη αναρριχηθεί στο 23,6% -στο β΄ τρίμηνο του 2012- σκαρφαλώνοντας από το λιγότερο, το 8%, το 2008. Τα πλέον πρόσφατα στοιχεία της ΕΛΣΤΑΤ δείχνουν το ποσοστό της ανεργίας να ανεβαίνει στο 27% -το Νοέμβριο του 2012- για πρώτη φορά στη μεταπολιτευτική ιστορία. 
Ακόμα πιο απογοητευτική είναι η εικόνα για τους νέους και ειδικά για τις νέες γυναίκες, που είπατε. Η ανεργία έχει υπερβεί το 60% για τους νέους δεκαπέντε έως είκοσι τεσσάρων ετών και το 35% για τους νέους είκοσι πέντε έως τριάντα τεσσάρων ετών, διαστάσεις που ποτέ δεν είχε γνωρίσει η Ελλάδα μέχρι σήμερα. 
Ανησυχητικές είναι οι αλλαγές στα ποιοτικά χαρακτηριστικά της ανεργίας, που πλέον πλήττει και άντρες παραγωγικής ηλικίας τριάντα έως πενήντα πέντε ετών. Έτσι, σε συνδυασμό με μια αγορά εργασίας, που από παλιά ήταν εχθρική στη γυναικεία εργασία, φτάσαμε να μετρούμε σήμερα περισσότερα από τετρακόσιες χιλιάδες νοικοκυριά χωρίς κανένα εργαζόμενο.
Κατασκευές, μεταποίηση, εμπόριο. Είναι τομείς που έχουν πληγεί ιδιαίτερα από την κρίση, τομείς κεντρικής σημασίας για την οικονομία και την απασχόληση. 
Πάντως, όπως ήδη γνωρίζετε, η Ελλάδα δεν είναι η μόνη –δυστυχώς!- ευρωπαϊκή χώρα που αντιμετωπίζει έντονα προβλήματα απασχόλησης. Πρέπει να μας προβληματίζει το γεγονός ότι η ανεργία αυξάνεται σε ευρωπαϊκό επίπεδο για δεκαοκτώ συναπτούς μήνες, ξεπερνώντας τα είκοσι έξι εκατομμύρια άτομα, γεγονός πρωτοφανές για τα ευρωπαϊκά δεδομένα. Μάλιστα, η Ευρωζώνη βιώνει με μεγαλύτερη ένταση το πρόβλημα. 
Το μείζον πρόβλημα, είναι ότι ακόμα και σε χώρες που παρουσιάζουν ανάκαμψη ύστερα από χρόνο και προσπάθεια, η αγορά εργασίας δεν φαίνεται να ακολουθεί.
Συνεπώς, το ιδιαίτερα ανησυχητικό χαρακτηριστικό της κρίσης είναι ότι η ανεργία μπορεί να λάβει διαρθρωτικά, δηλαδή δομικά και μόνιμα χαρακτηριστικά. Και αυτή είναι η κεντρική πρόκληση που πρέπει να αντιμετωπίσουμε.
Σήμερα, λοιπόν, με αυτήν την επερώτηση της ΔΗΜΑΡ μου δίνεται η ευκαιρία να καταθέσω στον κοινοβουλευτικό διάλογο τις θέσεις και πρωτοβουλίες του Υπουργείου στο πλαίσιο της εθνικής προσπάθειας για την καταπολέμηση της ανεργίας και την ενίσχυση της απασχόλησης.
Κατ’ αρχάς, είναι γνωστό ότι μία γρήγορη αποκλιμάκωση της ανεργίας και η δημιουργία σταθερών θέσεων εργασίας δεν επιτυγχάνεται ούτε με νομοθετήματα και με υπουργικές αποφάσεις ούτε καν με προγράμματα προσωρινής ανακούφισης των ανέργων. Χρειάζεται η επανάκτηση υψηλών ρυθμών ανάπτυξης και, μάλιστα, με διαφορετικό απ’ ό,τι στο παρελθόν αναπτυξιακό προσανατολισμό. Με ενίσχυση της παραγωγικότητας, με εξωστρέφεια, με ανταγωνισμό και δυναμική. Με ένα αναπτυξιακό πρότυπο που θα παράγει ποιότητα, εισοδήματα και απασχόληση. 
Αυτό ακριβώς το αναπτυξιακό πρότυπο, οικοδομεί σταδιακά η Κυβέρνηση συνεργασίας με τις διαρθρωτικές αλλαγές και μεταρρυθμίσεις που σήμερα πραγματοποιεί, με το πρόγραμμα δημοσιονομικής εξυγίανσης, που θέτει ξανά σε υγιή βάση τα θεμέλια ενός νέου, σταθερού και βιώσιμου κύκλου οικονομικής ανάπτυξης. 
Αυτό δεν σημαίνει, όμως, ότι μέχρι τότε όλοι εμείς -η πολιτεία, τα Υπουργεία, ο ΟΑΕΔ, όλοι οι άλλοι δημόσιοι φορείς- θα πρέπει να μείνουμε με σταυρωμένα τα χέρια περιμένοντας την ανάκαμψη. Ίσως τότε να είναι αργά, διότι μία μεγάλη μερίδα ανέργων, έχοντας απωλέσει οριστικά την επαφή της με την αγορά εργασίας, δεν θα μπορέσει να ξαναμπεί στην απασχόληση, ακόμη κι αν υπάρχουν δουλειές. 
Συνεπώς, πρέπει σήμερα να στηρίξουμε ιδιαίτερα τα τετρακόσιες χιλιάδες νοικοκυριά που δεν έχουν κανένα εργαζόμενο και τα οποία αποτελούν έκφραση ακραίας ανεργίας ή απόσυρσης από το εργατικό δυναμικό και αντιμετωπίζουν σε αρκετές περιπτώσεις το φάσμα της φτώχειας και της ανέχειας. Πρέπει να δώσουμε ευκαιρία δουλειάς σε τετρακόσιες χιλιάδες ανέργους – νέους έως τριάντα ετών, να αποκαταστήσουμε τη επαφή τους με την αγορά εργασίας, γιατί το πιο πολύτιμο και δυναμικό κομμάτι της κοινωνίας μας βλέπει να υποσκάπτεται εξαρχής το επαγγελματικό του μέλλον. Και αυτό συνιστά μείζονα κίνδυνο για τους ίδιους αλλά και για τις αναπτυξιακές δυνατότητες της ίδιας της χώρας μας, το μέλλον της χώρας μας. 
Ας μην ξεχνάτε ότι οι νέοι αποτελούν τη μόνη εφικτή και ουσιαστική δυνατότητα να εμπλουτισθεί ο παραγωγικός ιστός της οικονομίας με νέες ικανότητες, καινοτόμο πνεύμα και δημιουργικότητα. 
Πρέπει, ακόμα, να ενισχύσουμε και κυρίως να προσαρμόσουμε τις ικανότητες, δεξιότητες όλων των ανέργων στις απαιτήσεις ενός γρήγορα μεταβαλλόμενου παραγωγικού συστήματος. Πρέπει να στηρίξουμε τους μακροχρόνια ανέργους που έχουν παρωχημένες ειδικότητες, τους ανέργους μεγαλύτερης ηλικίας που βρίσκονται κοντά στη σύνταξη, τις γυναίκες που είτε είναι άνεργες είτε απογοητευμένες από μία αγορά εργασίας που εξακολουθεί να κάνει διακρίσεις, όλους αυτούς που παραμένουν η μεγάλη αναξιοποίητη δεξαμενή για την ισχυροποίηση του ασφαλιστικού συστήματος και την τόνωση της απασχόλησης.
Είναι γνωστό ότι ήδη το Υπουργείο Εργασίας υλοποιεί μια σειρά προγραμμάτων στήριξης της απασχόλησης μέσω της Γενικής Γραμματείας Κοινοτικών Πόρων και του ΟΑΕΔ. Πράγματι, τόσο η γενική γραμματεία όσο και ο ΟΑΕΔ συμμετέχουν στο σχεδιασμό και υλοποιούν ήδη από την αρχή της κρίσης μέχρι και σήμερα, που η ανεργία έχει κορυφωθεί, δράσεις με χιλιάδες ωφελούμενους. 
Ωστόσο, σήμερα σε αυτό το κομβικό χρονικό σημείο έξαρσης της ανεργίας χρειάζεται κάποια πράγματα από όσα έγιναν τα τελευταία τρία χρόνια της κρίσης να αλλάξουν. Οι δράσεις και τα προγράμματα πρέπει να αξιολογηθούν, να τροποποιηθούν, να εξειδικευθούν, να στοχεύσουν και να απαντήσουν καλύτερα και πιο αποτελεσματικά στις πραγματικές ανάγκες των ανέργων. Χρειάζεται να υπάρξουν και νέες παρεμβάσεις μεγάλης κλίμακας και άμεσης απόδοσης, δράσεις που θα δώσουν ευκαιρίες και ανάσες δουλειάς, επανένταξη στην αγορά εργασίας, ενίσχυση ικανοτήτων και προσόντων αλλά και εισοδηματική στήριξη σε πολύ μεγαλύτερο αριθμό ανέργων.
Βεβαίως, αυτή η εντατικοποίηση των δράσεων για την ανάσχεση της εργασίας προϋποθέτει τον καλύτερο συντονισμό όλων των εμπλεκομένων φορέων, την ενεργοποίηση όλων των παραγωγικών Υπουργείων και τη βελτίωση της αποτελεσματικότητας των δράσεων. 
Σε αυτήν τη μάχη δεν πρέπει να απουσιάζει κανείς. Γι’ αυτόν το λόγο ήδη από αύριο το πρωί, αμέσως μετά την πραγματοποίηση της Εθνικής Επιτροπής Απασχόλησης, όπου θα συνεκτιμήσουμε τις απόψεις των υπηρεσιακών παραγόντων και των κοινωνικών εταίρων, δίνω εντολή στις υπηρεσίες του Υπουργείου και κυρίως στις δύο δομές που συνιστούν τις δυναμικές αιχμές της παρέμβασης του Υπουργείου, τον ΟΑΕΔ και τη Γενική Γραμματεία Κοινοτικών Πόρων, να επανασχεδιάσουν και να εντατικοποιήσουν τις δράσεις τους στις απαιτήσεις του σήμερα.
Κυρίες και κύριοι, απέναντι σε αυτές τις προκλήσεις ήδη από την πρώτη ημέρα που βρεθήκαμε στο συγκεκριμένο Υπουργείο θέσαμε ως προτεραιότητες την ενίσχυση της απασχόλησης και της κοινωνικής συνοχής, την ανάσχεση της ανεργίας, παράλληλα με τους κεντρικούς στόχους της διασφάλισης της αξιοπιστίας, της εδραίωσης της δημοσιονομικής εξυγίανσης και προσαρμογής, της υλοποίησης διαρθρωτικών αλλαγών που θα τροφοδοτήσουν την επανεκκίνηση της οικονομίας.
Για εμάς, είναι σαφές ότι οι μεταρρυθμίσεις στην αγορά εργασίας θα πρέπει να συμβαδίζουν με τις επενδύσεις σε ανθρώπινο κεφάλαιο, δηλαδή εκπαίδευση, επανακατάρτιση, υποστηρικτικές υπηρεσίες για την αναζήτηση θέσεων απασχόλησης και μέτρα για την ένταξη στην αγορά εργασίας. 
Θεωρούμε απαραίτητο, σε κάθε οικονομική μεταρρύθμιση, πρωτοβουλία και δράση να λαμβάνονται πάντα υπ’ όψιν οι επιπτώσεις στην απασχόληση και στην κοινωνική κατάσταση. Άρα, κάθε αναπτυξιακή δράση αξιολογείται θετικά, εάν από αυτήν προκύπτει σημαντικό και μετρήσιμο μέρισμα απασχόλησης.
Θεωρούμε αναγκαία την υλοποίηση μέτρων που διασώζουν επιχειρήσεις, οι οποίες δοκιμάζονται από την κρίση, στους τομείς της μεταποίησης, του εμπορίου και των υπηρεσιών. Επιδιώκουμε το συντονισμό κρίσιμων Υπουργείων για την προώθηση μικρών και μεγάλων δράσεων, για την ενίσχυση της απασχόλησης σε τομείς που αποτελούν αναξιοποίητα ακόμα κοιτάσματα απασχόλησης, σε νέους τομείς οικονομικής δραστηριότητας, νέες τεχνολογίες, «πράσινη» ανάπτυξη, κοινωνική οικονομία, καινοτόμες κοινωνικές υπηρεσίες, σε ενέργεια αλλά και σε παραγωγικούς τομείς, όπως ο τουρισμός και ο αγροτοδιατροφικός τομέας, με έξυπνα σχέδια επένδυσης και καλλιέργεια νέων δεξιοτήτων που θα προετοιμάζουν τους εργαζόμενους γι’ αυτές τις δραστηριότητες. 
Με βάση τα παραπάνω προχωρήσαμε στην εντατικοποίηση της υλοποίησης προγραμμάτων που αφορούν την αύξηση της απασχόλησης, την ενίσχυση της ικανότητας των ανέργων να βρουν απασχόληση και την καταπολέμηση της ανεργίας.
Έως σήμερα, έχει υλοποιηθεί πληθώρα δράσεων προώθησης στην αγορά εργασίας, όπως για παράδειγμα. Προγράμματα του ΟΑΕΔ για τη δημιουργία νέων θέσεων απασχόλησης, κυρίως μέσω επιδότησης εργοδοτικών εισφορών. Προγράμματα διατήρησης προσωπικού και αποτροπής απολύσεων, τόσο σε επιδότηση των εργοδοτικών εισφορών για τη διατήρηση διακοσίων χιλιάδων υφιστάμενων θέσεων εργασίας, όσο και με ειδική δράση προώθησης διαρθρωτικής προσαρμογής επιχειρήσεων, στα οποία έχουν ενταχθεί δεκαπέντε χιλιάδες επιχειρήσεις και οι ωφελούμενοι εργαζόμενοι ξεπερνούν τις είκοσι πέντε χιλιάδες. Δράσεις στοχευμένης κατάρτισης για την αναβάθμιση των δεξιοτήτων και την καλύτερη πρόσβαση στην αγορά εργασίας των εργαζομένων.
Σήμερα έχουν υλοποιηθεί και υλοποιούνται δράσεις προϋπολογισμού 482,7 εκατομμυρίων ευρώ με εκατόν είκοσι δύο χιλιάδες ωφελούμενους. 
Γνωρίζετε ότι σήμερα υλοποιείται το πρόγραμμα της κοινωφελούς εργασίας. Ένα πρόγραμμα με προϋπολογισμό 188 εκατομμύρια ευρώ και με προβλεπόμενους ωφελούμενους πενήντα πέντε χιλιάδες ανέργους. Θα πρέπει, όμως, να το μελετήσουμε προσεκτικά. Πρέπει να δούμε, γιατί υπήρξαν δυσκολίες στην εφαρμογή του προγράμματος κοινωφελούς εργασίας, γιατί υπήρξαν αρρυθμίες και αδυναμίες φορέων στην υλοποίηση του, γιατί σε ορισμένες περιπτώσεις δεν υπήρξε ανταπόκριση από τους ίδιους τους ανέργους.
Έτσι, με την προϋπόθεση ότι θα βρεθούν και αναγκαίοι πόροι, μπορούμε να επανασχεδιάσουμε ένα τέτοιο πρόγραμμα, να διευρύνουμε τον αριθμό των ωφελουμένων και να το στοχεύσουμε σε νοικοκυριά που δεν έχουν κανέναν εργαζόμενο και δεν διαθέτουν άλλους εισοδηματικούς πόρους.
 Μάλιστα, θα πρέπει –πιθανόν- να συνδυαστούν τέτοια προγράμματα και με την άλλη μεγάλη παρέμβαση που υλοποιούμε, τα τοπικά ολοκληρωμένα προγράμματα απασχόλησης, γνωστά ως ΤΟΠΣΑ, προγράμματα με προϋπολογισμό 80 εκατομμύρια ευρώ και τριάντα χιλιάδες ωφελούμενους ανέργους, την τεχνογνωσία των οποίων θα πρέπει οπωσδήποτε να εκμεταλλευτούμε στο μέλλον. 
Κομβικής σημασίας στην ανάσχεση της ανεργίας είναι και άλλα δύο προγράμματα στα οποία έχουμε ξεκινήσει την υλοποίηση. Το πρώτο -σας το έχω ήδη ανακοινώσει, αναφέρθηκε και πριν- είναι το εθνικό σχέδιο δράσης για την καταπολέμηση της ανεργίας των νέων, πρόγραμμα φιλόδοξο που θα προσπαθήσει να απαντήσει συνολικά με την εμπλοκή πολλών συναρμόδιων Υπουργείων στο διαρθρωτικό πρόβλημα της ανεργίας των νέων, που έχει λάβει εκρηκτικές διαστάσεις. 
Μετά από εξαντλητική διαβούλευση με τους κοινωνικούς εταίρους ολοκληρώθηκε το σχέδιο δράσης με καινοτόμα στοιχεία, όπως η επιταγή εισόδου στην αγορά εργασίας, την πρόσκληση της οποίας δράσης παραδίδουμε αύριο στην Εθνική Επιτροπή Απασχόλησης για την τελική διαβούλευση και φυσικά στα κόμματα και σε όλους τους φορείς. Η επιταγή εισόδου για σαράντα πέντε χιλιάδες νέους έως είκοσι εννέα ετών που εισέρχονται για πρώτη φορά στην αγορά εργασίας δεν είναι ένα τυπικό πρόγραμμα επιδοτούμενης απασχόλησης, είναι ένα δομημένο σπονδυλωτό πρόγραμμα που με μια σειρά διαδοχικών και συνδεδεμένων μεταξύ τους δράσεων καταλήγει στην εργασιακή ενσωμάτωση των νέων σε επιχειρήσεις με πλήρη μισθό και ασφάλιση. 
Ξεκινάμε στοχευμένη και σύντομη κατάρτιση ανάλογα με τα προσόντα, την εκπαίδευση και τις ανάγκες των ανέργων νέων. Συνεχίζει με πρακτική εκπαίδευση στην επιχείρηση και ολοκληρώνεται με κανονική πρόσληψη και επιδότηση των εργοδοτικών εισφορών για ένα έτος. Ο προϋπολογισμός του συνολικού εθνικού σχεδίου δράσης που περιλαμβάνει τις υλοποιούμενες και πρωτοπαρουσιαζόμενες δράσεις αγγίζει τα 600 εκατομμύρια ευρώ και οι ωφελούμενοι τις τριακόσιες πενήντα χιλιάδες νέους.
Στο σημείο αυτό θα ήθελα να αναφέρω ξανά τους λόγους γιατί η ελληνική κυβέρνηση, αλλά και όλες οι άλλες ευρωπαϊκές χώρες εμμένουν -εμμένουν, το επαναλαμβάνω- στην καταπολέμηση της ανεργίας των νέων και για ποιο λόγο διαθέτουν σημαντικούς πόρους γι’ αυτό το σκοπό. Είναι κρίσιμο να το ξαναπούμε. Κοιτάξτε. Η αδράνεια των νέων, δηλαδή το γεγονός ότι δεν συμμετέχουν ούτε στην αγορά εργασίας, ούτε στην εκπαίδευση συνεπάγεται ένα υψηλότατο κόστος για την οικονομία. Αυτό ανέρχεται -μετρήθηκε μέσα από ειδικές οικονομικές εκθέσεις- στο 1,21% του ΑΕΠ για το σύνολο της Ευρωπαϊκής Ένωσης και στο 3,28% του ΑΕΠ, περίπου 7 δισεκατομμύρια ευρώ, για την Ελλάδα.
Συνεπώς, οι πόροι που δίνονται και θα δοθούν για την απασχόληση των νέων αναμένεται να έχουν πολλαπλασιαστικό όφελος για την ελληνική οικονομία. Για να το θέσω διαφορετικά, το κόστος παραμονής των νέων εκτός αγοράς εργασίας και εκπαίδευσης είναι δυσανάλογα μεγαλύτερο από το κόστος υλοποίησης προγραμμάτων ανάσχεσης της ανεργίας των νέων και δράσεων για την ένταξή τους στην ενεργό αγορά εργασίας.
Ένα δεύτερο εργαλείο -πολύ σημαντικό κι αυτό- στον αγώνα μας για την ανάσχεση της ανεργίας είναι η εκμετάλλευση των δυνατοτήτων –το αναφέρατε- της κοινωνικής οικονομίας. 
Σε άλλες χώρες, όπως για παράδειγμα στην Γαλλία, οι απασχολούμενοι στον τομέα αυτό αγγίζουν το 10% του εργαζόμενου πληθυσμού, γεγονός που μας δείχνει ότι εδώ υπάρχουν αρκετά κοιτάσματα απασχόλησης που πρέπει να εξορυχθούν. 
Επιπλέον, η αξιοποίηση της κοινωνικής επιχειρηματικότητας αποτελεί στοιχείο κομβικής σημασίας, τόσο για την προώθηση της απασχόλησης ευπαθών ομάδων όσο και για την κάλυψη κοινωνικών αναγκών. Έχει διαμορφωθεί σχέδιο δράσης, το οποίο παρουσιάζεται κι αυτό αύριο στην Εθνική Επιτροπή Απασχόλησης. Στην παρούσα δύσκολη οικονομική συγκυρία της ύφεσης είναι επιτακτικό να κινητοποιηθεί το εργατικό δυναμικό, ώστε να υπάρξει ανάπτυξη. 
Οι θέσεις εργασίας δεν είναι απλά μία συνέπεια της ανάπτυξης, βοηθούν στη δημιουργία της ανάπτυξης. Οι οικονομικές πολιτικές και οι πολιτικές απασχόλησης πρέπει να εστιάζουν στη δημιουργία ευνοϊκών συνθηκών για τη δημιουργία θέσεων εργασίας και για την ενθάρρυνση της ζήτησης για εργασία, μέσω της ενίσχυσης και της προσφοράς εργασίας. Αποτελεί ίσως την πιο σημαντική πρόκληση που έχουμε να αντιμετωπίσουμε την επόμενη περίοδο για τη χώρα μας. Αυτό συμβαίνει, όχι μόνο γιατί η εργασία και ιδιαίτερα η ποιοτική εργασία αποτελεί κύρια ασπίδα απέναντι στη φτώχεια, αλλά και γιατί σήμερα η ανεργία αγγίζει όλο το φάσμα των ηλικιών. 
Επιπλέον, με τις επιχειρήσεις να προσανατολίζονται στον περιορισμό μάλλον των εργαζόμενών τους, οι ενεργητικές πολιτικές απασχόλησης θέλουν μελέτη, προσεγμένο σχεδιασμό και στόχευση για να μπορούν να είναι αποτελεσματικές και πάντως πιο αποτελεσματικές απ’ ότι ήταν τα τελευταία αυτά χρόνια της κρίσης. Είναι κάτι που πρέπει να παραδεχτούμε. 
Επίσης, πρέπει να είναι προσανατολισμένες στο αναπτυξιακό μοντέλο του μέλλοντος. Δεν αρκεί μόνο να προσφέρουν βραχυχρόνια ανακούφιση, να προσφέρουν μόνο ένα πρόσκαιρο εισόδημα. Πρέπει να αφήνουν πίσω τους κάτι, όπως δεξιότητες, υποδομές και τεχνογνωσία. Διότι ο στόχος μας είναι οι πολιτικές του σήμερα να αντιμετωπίζουν την κρίση και την ανάγκη, αλλά να δημιουργούν εκείνο το πλέγμα υποδομών, εμπειριών, δεξιοτήτων σε εργαζόμενους, διοίκηση, επιχειρήσεις και τοπικούς φορείς, που θα αποτελέσουν τη «μαγιά» για τη βιώσιμη, ανταγωνιστική και συνεκτική οικονομία και κοινωνία του αύριο.
Κυρίες και κύριοι συνάδελφοι, το άλλο ένα σημαντικό ζήτημα στο οποίο πρέπει να επικεντρώσουμε δυνάμεις και προσπάθειες –προσοχή- είναι αυτό του κινδύνου της φτώχειας, γιατί σήμερα στο κοινωνικό επίπεδο αυξάνονται τα φαινόμενα της ένδειας, αυξάνονται τα επίπεδα του κινδύνου της φτώχειας στους ανέργους και στα παιδιά, ενώ εντείνονται φαινόμενα όπως αυτά των αστέγων. 
Η φτώχεια -που βρισκόταν ήδη σε υψηλά επίπεδα πριν από την κρίση, με στοιχεία του 2011- έχει σήμερα ξεπεράσει το 21,4%. Φτώχεια και δυναμική ανάπτυξη δεν συμβαδίζουν. Η κοινωνική συνοχή αποτελεί προαπαιτούμενο, αλλά και δυναμική συνιστώσα της προσπάθειας για μια βιώσιμη, ανταγωνιστική, καινοτόμα, με ποιότητα στην εργασία και συνεκτική οικονομία και στην κοινωνία. 
Σήμερα, που ο κίνδυνος της φτώχειας εντείνεται, όπου ο κίνδυνος της φτώχειας των ανέργων αυξήθηκε κατακόρυφα, θα πρέπει άμεσα να αντιμετωπιστούν φαινόμενα διάλυσης της κοινωνικής συνοχής. Οι δράσεις και εδώ είναι πολλές. Κατ’ αρχάς με τα Τοπικά Ολοκληρωμένα Προγράμματα για Ευπαθείς Κοινωνικά Ομάδες -γνωστά ως ΤΟΠΕΚΟ- προσπαθούμε να κινητοποιήσουμε φορείς και ευάλωτες ομάδες, έτσι ώστε οι τελευταίοι να μπουν στην απασχόληση. Είναι ένα έργο προϋπολογισμού 60 εκατομμυρίων ευρώ, από το οποίο αναμένεται να ωφεληθούν δώδεκα χιλιάδες συμπολίτες μας. 
Παράλληλα, προωθούμε την ενίσχυση ενός δικτύου υποστήριξης των ευπαθών συμπολιτών μας με τη λειτουργία κοινωνικών δομών για την αντιμετώπιση της φτώχειας. Στόχος είναι η ενίσχυση ή η δημιουργία κοινωνικών παντοπωλείων, δομών παροχής συσσιτίων, κοινωνικών φαρμακείων, ανοιχτών κέντρων ημερήσιας υποδοχής αστέγων, τραπεζών χρόνου, δημοτικών λαχανόκηπων, υπνωτηρίων. 
Ο σκοπός είναι η διαμόρφωση ενός εθνικού δικτύου άμεσης κοινωνικής παρέμβασης. Στο σχεδιασμό μας προβλέπεται η στήριξη εκατόν ενενήντα πέντε κοινωνικών δομών και οι ωφελούμενοι από τις δομές να ανέλθουν περίπου στα είκοσι ένα χιλιάδες άτομα. 
Επιπλέον, προχωράμε σε μια σειρά από δράσεις για τη στήριξη του βοηθήματος των ανέργων. Έτσι, για πρώτη φορά προωθείται το ειδικό βοήθημα ανεργίας για τους αυτοαπασχολούμενους και ελεύθερους επαγγελματίες. Για τους ελεύθερους επαγγελματίες που έκλεισαν τα καταστήματά τους καθώς και για τους εργαζόμενους σε Μέσα Μαζικής Ενημέρωσης θα δοθεί άμεσα με υπουργική απόφαση που υπέγραψα σήμερα και είναι ήδη γνωστή και κυκλοφορεί.
Εν συνεχεία και με διάταξη που έχουμε στο νομοσχέδιο, το οποίο έχει πάρει το δρόμο της Βουλής, άρα δεν έχουμε καθυστερήσει -θα μπει στη Βουλή αυτήν την εβδομάδα- φέρνουμε και το βοήθημα για τους ελεύθερους επαγγελματίες, επιστήμονες, γιατρούς, δικηγόρους και μηχανικούς.
Σχεδιάζεται η επέκταση του χρόνου επιδότησης των μακροχρόνια ανέργων που συμπληρώνουν δώδεκα μήνες στην επιδότηση ανεργίας, δράση που η υλοποίησή της θα ξεκινήσει την 1/1/2014.
Επιπλέον, εισάγεται -το είπατε και εσείς- η πιλοτική εφαρμογή του ελάχιστου εγγυημένου εισοδήματος, ένα μέτρο που, δυστυχώς, η δημοσιονομική κατάσταση της χώρας δεν μας επιτρέπει να το διευρύνουμε, αλλά η πιλοτική εφαρμογή του θα μας προσφέρει την απαραίτητη γνώση για τη σταδιακή επέκτασή του.
Ένα άλλο επείγον ζήτημα είναι αυτό της καταπολέμησης της παιδικής φτώχειας, ζήτημα που αποτελεί βόμβα στα θεμέλια της κοινωνίας και της οικονομίας του αύριο, γιατί παιδιά χωρίς δεξιότητες σήμερα, παιδιά χωρίς την απαραίτητη εκπαίδευση και κατάρτιση σήμερα, αποτελούν τους ενήλικες που βιώνουν την εργασιακή φτώχεια του αύριο. Ήδη προχωρήσαμε σε μια ριζική αναθεώρηση των οικογενειακών επιδομάτων, με κύριο χαρακτηριστικό τη στόχευσή τους στις πιο φτωχές οικογένειες, διότι σε εποχές με περιορισμένους πόρους πρέπει να υπάρχει ορθολογική ιεράρχηση της κατανομής τους.
Επιπλέον, προχωρήσαμε στην επιδότηση του πρώτου και του δεύτερου παιδιού για πρώτη φορά, καλύπτοντας έτσι ένα μεγάλο κενό που υπήρχε, ιδιαίτερα για τις μονογονεϊκές οικογένειες, οι οποίες, όπως γνωρίζετε, παρουσιάζουν τα μεγαλύτερα ποσοστά φτώχειας. Παράλληλα, φροντίσαμε να διατηρήσουμε την υποστήριξη προς τις πολυμελείς οικογένειες, τρίτεκνους και πολύτεκνους.
Τα παραπάνω αποτελούν κάποια από τα έργα τα οποία υλοποιούμε. Στο ερώτημα εάν επαρκούν, εγώ ο ίδιος θα σας απαντούσα «όχι». Και οι δράσεις που σας παρέθεσα δεν εξαντλούν τα όσα σχεδιάζουμε να κάνουμε. Υπάρχουν όμως κάποια σημαντικά ζητήματα. Ένα από αυτά είναι το ζήτημα των επιπρόσθετων πόρων. Αυτήν τη στιγμή αναζητούμε τέτοιους πόρους για να μπορέσουμε να προχωρήσουμε κάποιες άλλες δράσεις που έχουμε κατά νου ή να διευρύνουμε ήδη υλοποιούμενες δράσεις κρίσιμης σημασίας με ευρεία απήχηση. Είναι η ριζική ανακατανομή των διαθέσιμων πόρων του ΕΣΠΑ με μεταφορά πόρων από το ΕΤΠΑ, Ευρωπαϊκό Ταμείο Περιφερειακής Ανάπτυξης, στο ΕΚΤ που είναι κάτω από το Υπουργείο, το Ευρωπαϊκό Κοινωνικό Ταμείο. 
Ένα ακόμα ζήτημα είναι η παράκαμψη –ακούστε το και αυτό- του προβλήματος του ανώτατου ύψους ενισχύσεων προς τις επιχειρήσεις για τη στήριξη της απασχόλησης, του de minimis, προκειμένου να απορροφήσουμε και άλλους ανέργους, που σήμερα μπλοκάρονται, λόγω του de minimis στο πλαίσιο των προγραμμάτων.
Τελευταίο, αλλά όχι λιγότερο σημαντικό θέμα, είναι η κινητοποίηση και η βελτίωση συντονισμού όλων των εμπλεκόμενων φορέων. Σήμερα δεν είναι η ώρα για γκρίνιες, είναι η ώρα για δημιουργική κριτική. Τώρα είναι η ώρα των ρεαλιστικών και καλοσχεδιασμένων προτάσεων. Από αυτήν τη μάχη δεν μπορεί να απουσιάζει κανείς. Πρέπει όλοι να αφήσουμε λογικές του παρελθόντος και να κατεβούμε στο στίβο της πραγματικής κοινωνίας. Απαιτείται όλοι μας να αποβάλουμε τη συγκρουσιακή και καχύποπτη λογική του παρελθόντος και να συνεισφέρουμε τεχνογνωσία, προτάσεις, πόρους, πάθος, αγάπη, αλληλεγγύη, για να ανατάξουμε την Ελλάδα μας, να διασώσουμε την αξιοπρέπεια των Ελλήνων, να διαμορφώσουμε τις προϋποθέσεις για την Ελλάδα της ανταγωνιστικότητας, της απασχόλησης και της κοινωνικής συνοχής.
Σήμερα είναι αναγκαίο να δουλέψουμε σκληρά για να διαμορφώσουμε το περιβάλλον μέσα από το οποίο αναπτύσσεται η υγιής επιχειρηματικότητα, το περιβάλλον όπου διαμορφώνονται εργασιακές σχέσεις που προωθούν την ποιότητα στην αγορά εργασίας και αναδεικνύουν ένα εργατικό δυναμικό κινητικό, καινοτόμο, παραγωγικό, ένα εργατικό δυναμικό αποφασιστικό παράγοντα στη διαμόρφωση μιας ανταγωνιστικής οικονομίας μέσα σε ένα παγκοσμιοποιημένο οικονομικό σύστημα, μια αγορά εργασίας με υψηλά ποσοστά απασχόλησης και υψηλά επίπεδα κοινωνικής προστασίας. 
Τα πρώτα βήματα για την επίτευξη αυτού του στόχου έχουν ήδη γίνει. Αυτό, βέβαια, δεν σημαίνει ότι δεν χρειάζονται πολλά να γίνουν ακόμη, αλλά με τη συστράτευση όλων μας ο στόχος για μια παραγωγική Ελλάδα, μια Ελλάδα με την αρμόζουσα θέση στο ευρωπαϊκό γίγνεσθαι, μια Ελλάδα της απασχόλησης, της αλληλεγγύης και της κοινωνικής συνοχής, μπορεί και πρέπει να επιτευχθεί. Εγώ προσωπικά είμαι αισιόδοξος και σίγουρος γι’ αυτό το καλό μέλλον της πατρίδας μας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)","ΙΩΑΝΝΗΣ ΒΡΟΥΤΣΗΣ",77
"78856"," Ακολουθούν τώρα οι Κοινοβουλευτικοί Εκπρόσωποι. Θυμίζω ότι ο Κοινοβουλευτικός Εκπρόσωπος της Δημοκρατικής Αριστεράς, ο κ. Τσούκαλης, έχει το λόγο για δώδεκα λεπτά. Οι υπόλοιποι έχουν από έξι λεπτά, χωρίς δικαίωμα δευτερολογίας.
Ορίστε, κύριε Τσούκαλη, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78857"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κύριοι Υπουργοί, φαίνεται ότι με τη συζήτηση της επίκαιρης επερώτησής μας εκπληρώνεται το πρώτο σκέλος της βασικής επιδίωξής μας, δηλαδή μέσα σ’ αυτή εδώ την Αίθουσα να αναδειχθεί το κρίσιμο ζητούμενο, ο κρίσιμος παράγοντας της επόμενης μέρας και της πορείας μας προς την έξοδο. 
Το δεύτερο σκέλος, κύριοι Υπουργοί, είναι ότι όλα αυτά τα οποία συζητήθηκαν και θα συζητηθούν στη συνέχεια σ’ αυτή εδώ την Αίθουσα πρέπει να μετεξελιχθούν σε πρακτική εφαρμογή, σε άμεσο σχέδιο δράσης, συγκροτημένο, ιεραρχημένο, κοστολογημένο και άμεσα ελεγκτέο, όσον αφορά τις επιμέρους δράσεις τους, γιατί οι καιροί είναι πάρα πολύ επικίνδυνοι, πάρα πολύ δύσκολοι. Μιλάμε για την κοινωνική συνοχή. Μιλάμε για τη συντεταγμένη πορεία, για την έξοδο από την κρίση. Μιλάμε κοντολογίς για την πολιτική μακριά από τεχνοκρατικές αντιλήψεις και απόψεις ότι μία χώρα αποτελείται από αριθμούς, αποτελείται από δείκτες, αποτελείται από όρους μιας σύμβασης απλώς και μόνο. 
Όμως, κύριοι Υπουργοί, κυρίες και κύριοι συνάδελφοι, θα πρέπει να ξεκινήσουμε από ορισμένες βασικές παραδοχές και επισημάνσεις, οι οποίες θα είναι πάρα πολύ χρήσιμες για την επόμενη μέρα.
Η πρώτη επισήμανση είναι ότι μας παρέχεται η δυνατότητα να συζητήσουμε, κυρίες και κύριοι συνάδελφοι, σήμερα σ’ αυτή εδώ την Αίθουσα για όλα αυτά τα θέματα. Αυτή τη δυνατότητα μας τη δίνει, μας την παρέχει μια βασική κρίσιμη προϋπόθεση, ένα προαπαιτούμενο, ότι δηλαδή η χώρα μας αυτή τη στιγμή –οριστικά, τελεσίδικα;- με πολύ μεγάλες πιθανότητες παραμένει στη ζώνη του ευρώ, παραμένει στην Ευρωπαϊκή Ένωση. 
Γιατί, πώς αλλιώς, κυρίες και κύριοι συνάδελφοι, θα μπορούσαμε να μιλήσουμε για πόρους του Ευρωπαϊκού Κοινωνικού Ταμείου, για αναδιάρθρωση του ΕΣΠΑ, για ανακεφαλαιοποίηση τραπεζών και ρευστότητα στην αγορά, για επενδύσεις και για τόσα άλλα πράγματα, που είναι κρίσιμα, προκειμένου να αντιμετωπίσουμε την ανεργία και να αυξήσουμε την απασχόληση;
Το δεύτερο το ανέφερα προηγουμένως και είναι το ότι συζητούμε για ανθρώπους. Γιατί συζητούμε για ανθρώπους και πολίτες και πρέπει αυτό να το τονίζουμε, κυρίες και κύριοι συνάδελφοι; Διότι η γενική ρήση, η αναφορά ότι δεν πρέπει να πάνε χαμένες οι θυσίες των πολιτών ή ότι πρέπει να σώσουμε τη χώρα, προϋποθέτει ότι πρέπει ο πολίτης να δει το αποτέλεσμα των θυσιών του, να το δει απτά, να το βιώσει, να το νιώσει και, συγχρόνως, να τον συνεπάρει στην πορεία του προς την έξοδο.
Τρίτη κρίσιμη διαπίστωση, κύριοι Υπουργοί, είναι ότι το «πάρτι» των κονδυλίων, που μέχρι τώρα κατευθύνθηκαν σε διάφορους «αετονύχηδες» για κατάρτιση και επανακατάρτιση μέσω ΙΕΚ, μέσω μηχανισμών πλουτισμού, δίχως το παραμικρό αποτέλεσμα, πρέπει να τελειώσει οριστικά. 
Επ’ αυτού η Κυβέρνηση –κι εσείς προσωπικά, κύριε Υπουργέ- θα δώσει εξετάσεις. Κι εμείς θα δώσουμε εξετάσεις. Μέχρι τώρα δεν έχει γίνει καμμία αξιολόγηση της διάθεσης αυτών των χρημάτων, αυτών των τεράστιων ποσών. Δεν έχει γίνει καμμία αξιολόγηση μέχρι τώρα για το πόσο βοήθησαν προς την κατεύθυνση αυτή, την οποία αναφέρατε κι εσείς προηγουμένως, δηλαδή στην απόκτηση νέων γνώσεων και στη δυνατότητα ευελιξίας και πραγματικής κατάρτισης με τις νέες τεχνολογίες, τις καινοτομίες και όλα αυτά. 
Η τέταρτη παραδοχή, την οποία πρέπει να έχουμε υπ’ όψιν μας, είναι ότι σύμφωνα με όλες τις μελέτες που έχουν γίνει παγκοσμίως ο παράγων «κατάρτιση- ανθρώπινο δυναμικό-δυνατότητα ευελιξίας» θεωρείται δεύτερος, όσον αφορά την κατάκτηση της ανταγωνιστικότητας, αλλά και της παραγωγικότητας. Αυτό πρέπει να είναι ένα στοιχείο, προκειμένου να διαπερνάει όλες τις δράσεις. 
Επίσης, κύριε Υπουργέ, οποιαδήποτε –κι εδώ θέλω να σταθώ ιδιαίτερα- δράση έχει να κάνει με την προσωρινή αντιμετώπιση της ανεργίας, πρέπει πάντα να είναι ενταγμένη στη βασική στρατηγική επιλογή της χώρας, όσον αφορά την επόμενη μέρα. Δεν αρκεί απλώς να αντιμετωπίζουμε και να ανακουφίζουμε τους πολίτες. Πρέπει να υπάρχει συνέχεια των συγκεκριμένων δράσεων σήμερα με αυτό που επιθυμούμε, όσον αφορά την κοινωνία, την οποία θέλουμε να χτίσουμε. 
Θα ήθελα να κάνω και μια ιδιαίτερη αναφορά, κυρίες και κύριοι συνάδελφοι. Συζητάμε σήμερα για ένα πολύ μεγάλο μέρος των συμπολιτών μας, οι οποίοι με τον ένα ή τον άλλο τρόπο ή δεν εκπροσωπούνται από την παρούσα, σύγχρονη, σημερινή, συνδικαλιστική ηγεσία ή –στην καλύτερη γι’ αυτούς περίπτωση- υποεκπροσωπούνται. Κάποια στιγμή, λοιπόν, θα πρέπει κι εμείς εδώ, σε αυτήν την Αίθουσα πραγματικά να εκφράσουμε αυτή τη μεγάλη μερίδα των συμπολιτών μας. 
Υπάρχουν κάποια θέματα, τα οποία θα πρέπει να τα αντιμετωπίσουμε με ιδιαίτερο τρόπο. Είπατε, κύριε Υπουργέ, για το σχέδιο στρατηγικής, για το σχέδιο αντιμετώπισης της ανεργίας. Εγώ θα έλεγα το σχέδιο προώθησης της απασχόλησης. Τουλάχιστον, σαν Δημοκρατική Αριστερά μας εμπνέει και μας εκφράζει περισσότερο, γιατί αντιμετωπίζει το τεράστιο αυτό ζήτημα απ’ τη θετική του πλευρά και από την πλευρά της προοπτικής της χώρας. 
Γνωρίζουμε πάρα πολύ καλά ότι έχουν καταρτιστεί κατά καιρούς πολλά τέτοια σχέδια, αφού αυτό είναι υποχρέωσή μας απέναντι στην Ευρώπη. Όμως, μέχρι σήμερα, δυστυχώς αυτά τα σχέδια έχουν μείνει απλώς και μόνο εκθέσεις ιδεών, δίχως καμμία εξειδίκευση και δίχως πραγματικά να έχουν προωθήσει το μεγάλο ζητούμενο, που είναι η ανασυγκρότηση της χώρας. 
Υπάρχει, όμως, ένα κρίσιμο ζήτημα, κυρίες και κύριοι συνάδελφοι, το οποίο θα πρέπει να το συζητήσουμε αμέσως το επόμενο διάστημα στα πλαίσια της γενικότερης ανασυγκρότησης της χώρας. Πρέπει να είμαστε ειλικρινείς και πάρα πολύ προσεκτικοί. 
Κύριοι Υπουργοί, η επόμενη μέρα για τη χώρα, η λεγόμενη και πολυπόθητη «ανασυγκρότηση», στο επίπεδο που επιτευχθεί, σημαίνει αυτομάτως μείωση των τεράστιων ποσοστών της ανεργίας; Η προοπτική της χώρας και το σχέδιο ανασυγκρότησης με όλους εκείνους τους τομείς αιχμής που θέλουμε να αναδείξουμε, ουσιαστικά θα μειώσει σε τέτοια ποσοστά την ανεργία, ούτως ώστε να φτάσουμε στο μέσο όρο της υπόλοιπης Ευρώπης; 
Κυρίες και κύριοι συνάδελφοι, πρέπει να είμαστε ειλικρινείς. Για να μειωθεί αυτομάτως το τεράστιο αυτό ποσοστό ή προοπτικά στην επόμενη πενταετία, δεκαετία πρέπει σε αυτήν εδώ τη χώρα να αναπτυχθούν δραστηριότητες εντάσεως εργασίας. Οι δραστηριότητες αυτές εντάσεως εργασίας είναι στη στρατηγική μας επιλογή όσον αφορά τη διέξοδο της χώρας μας με την παραγωγική ανασυγκρότηση και την έξοδο της χώρας μας από την κρίση; Είναι ένα τεράστιο ζήτημα, το οποίο πρέπει να αντιμετωπίσουμε. 
Παραδείγματος χάριν, μπορούμε να στηριχθούμε, να επανέρθουμε στο μεγάλο κραχ της οικοδομικής δραστηριότητας ή να έχουμε άλλες τέτοιου είδους δραστηριότητες; Είναι ένα μεγάλο πρόβλημα, το οποίο πρέπει να αντιμετωπίσουμε.
Κυρίες και κύριοι συνάδελφοι, το δικαίωμα στην απασχόληση, στην εργασία, στην αξιοπρέπεια του πολίτη, στο ελάχιστο επίπεδο αξιοπρεπούς διαβίωσης είναι βασική συνταγματική επιταγή, δικαίωμα, αλλά και διεθνής υποχρέωση της χώρας. Έχουν υπογραφεί διεθνείς συνθήκες και του Οργανισμού Ηνωμένων Εθνών, η Σύμβαση για τα Δικαιώματα του Ανθρώπου, που επιβάλλει στη χώρα μας να παρέχει εργασία στους πολίτες της, στους κατοίκους της.
Όμως, κυρίες και κύριοι συνάδελφοι, δεν είναι το καλύτερο διαβατήριο για ολόκληρη την Ευρωπαϊκή Ένωση να διαθέτει αυτή τη στιγμή δύο χώρες, οι οποίες βρίσκονται σε μεταπολεμικό επίπεδο απασχόλησης. Μιλάμε για επίπεδα απασχόλησης και ανεργίας που αναφέρονται μόνο σε πολεμικές συρράξεις. Μία ήπειρος η οποία επαίρεται για το κοινωνικό της κεκτημένο, δεν μπορεί να αντιμετωπίζει αυτά τα φαινόμενα τόσο πολύ επιπόλαια και ελαφριά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω με το εξής, για να μην υπάρχει καθυστέρηση. Πρέπει, κύριε Υπουργέ, στο σχέδιό σας για την άμεση αντιμετώπιση αυτού του τεράστιου προβλήματος, να συνεργαστείτε πολύ στενά και με τα άλλα Υπουργεία. Δεν αρκεί μόνο η δική σας καλή θέληση ή η οποιαδήποτε προσπάθειά σας. 
Ποιοι είναι οι τομείς που άμεσα μπορούν να αντιμετωπίσουν αυτά τα προβλήματα, όπως το πρόβλημα της απασχόλησης; Πρώτα απ' όλα, είναι ο πρωτογενής τομέας. Να θυμίσω ότι ήδη από το 2010 πολλές δεκάδες χιλιάδες νέων ανθρώπων επιθυμούν να εγκαταλείψουν τα αστικά κέντρα, να εγκατασταθούν στην περιφέρεια και να ασχοληθούν με τον πρωτογενή τομέα, με όλα τα ιδιαίτερα χαρακτηριστικά και συγκριτικά πλεονεκτήματα που έχουν.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Μέχρι αυτή τη στιγμή τι έχει γίνει; Γνωρίζουμε πάρα πολύ καλά ότι περιφέρονται αυτοί οι νέοι στην περιφέρεια δίχως στήριξη, δίχως να έχει υλοποιηθεί το μεγαλεπήβολο πρόγραμμα για την παροχή δημοσίων γαιών, προκειμένου να εγκατασταθούν και να λειτουργήσουν. Έτσι, λοιπόν, δεν υπάρχει κανένα αποτέλεσμα σε αυτόν τον τομέα. 
Τον κοινωνικό τομέα τον αναφέρατε. Πραγματικά, είναι ένας μεγάλος πλούτος, είναι μεγάλη ευκαιρία ο τουρισμός και βεβαίως είναι η άμεση επανέναρξη των μεγάλων έργων που έχουν «βαλτώσει», όπως είναι οι οδικοί άξονες και τα άλλα έργα τα οποία ελπίζουμε ότι σύντομα θα ξεκινήσουν.
Κυρίες και κύριοι συνάδελφοι, κάναμε την αρχή με αυτή την ερώτηση. Είμαστε βέβαιοι ότι στο τέλος της συζήτησης θα υπάρχει ένας πλούτος προτάσεων πρωτότυπων, καινοτόμων. Αυτή η χώρα έχει ένα πρόβλημα. Δεν έπασχε από προτάσεις, αλλά από υλοποίηση των προτάσεων. Αυτή η περίοδος είναι κρίσιμη. Δεν μπορεί να λειτουργούμε με τους ίδιους ρυθμούς και με τις ίδιες διαδικασίες. 
Θα σας αναφέρω ένα παράδειγμα και τελειώνω.","ΝΙΚΟΛΑΟΣ ΤΣΟΥΚΑΛΗΣ",520
"78858"," Με συγχωρείτε που σας συμβουλεύω, αλλά κρατήστε το χρόνο σας για τη δευτερολογία. 
Απ’ ό,τι άκουσα ο Υπουργός θα μας πει μετά το τι θα κάνει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78859"," Εντάξει, κύριε Πρόεδρε. Σας ευχαριστώ.
(Χειροκροτήματα από την πτέρυγα της ΔΗΜΑΡ)","ΝΙΚΟΛΑΟΣ ΤΣΟΥΚΑΛΗΣ",520
"78860"," Ευχαριστώ και εγώ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα οκτώ μαθητές και μαθήτριες και οκτώ εκπαιδευτικοί-συνοδοί από το 5ο Γυμνάσιο Πτολεμαΐδας, 2ο Τμήμα. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Η κ. Βούλτεψη έχει το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78861"," Ευχαριστώ, κύριε Πρόεδρε. 
Νομίζω ότι μετά από αυτήν τη συζήτηση που έγινε και τις ενδιαφέρουσες, πράγματι, προτάσεις και όλα όσα έχουν ακουστεί εδώ ίσως και να παρέλκει να επανερχόμαστε ο ένας μετά τον άλλο και να συμφωνούμε. Ακούστηκαν πολύ ενδιαφέροντα πράγματα και από τους συναδέλφους που μέχρι τώρα μίλησαν, τους επερωτώντες από τη ΔΗΜΑΡ και από τον Υπουργό, ο οποίος μάλιστα μας ενημέρωσε και για μελλοντικές δράσεις, όπως και για ό,τι συμβαίνει αυτήν τη στιγμή. Καταβάλλονται προσπάθειες.
Δράττομαι, όμως, της ευκαιρίας, αγαπητοί συνάδελφοι, να θέσω ένα άλλο θέμα, διότι –πράγματι- από ένα σημείο και μετά έχουμε γίνει «τροχονόμοι» της ανεργίας, διαχειριστές του προβλήματος εδώ και πάρα πολλά χρόνια. 
Επειδή ανήκω σε αυτούς οι οποίοι πιστεύουν ότι το πρόβλημα της χώρας και επομένως και το πρόβλημα της ανεργίας μπορεί να λυθεί γρήγορα και άμεσα, θέλω να καταθέσω μερικές σκέψεις μου και δεν θα κουραστώ να τις επαναλαμβάνω από κάθε Βήμα. 
Για να συμβεί αυτό, πρέπει να σταματήσει η άρνηση των πάντων, διότι ούτε η σημερινή κρίση μάς ήρθε ξαφνικά σαν κεραυνός και μας χτύπησε ούτε το χρήμα, οι επενδύσεις, οι θέσεις εργασίας θα μας έρθουν από τον ουρανό. 
Συμφωνούμε όλοι ότι η Ελλάδα υπήρξε για χρόνια μια αποβιομηχανισμένη, δημοσιοϋπαλληλική, γραφειοκρατική, αντιπαραγωγική χώρα και χρεοκοπήσαμε. Εγώ λέω ότι αργήσαμε να χρεοκοπήσουμε, με τον τρόπο με τον οποίο λειτουργούσαμε. Δηλαδή μια χώρα σαν την Ελλάδα όπου ανθεί «η φαιδρά πορτοκαλέα» και παρ’ όλα αυτά εισάγει λεμόνια από την Αργεντινή και σκόρδα από την Κίνα, δεν υπήρχε περίπτωση να μην χρεοκοπήσει. Ήταν απολύτως βέβαιο. Μόνο το πολιτικό μας σύστημα δεν το έβλεπε όλα αυτά τα χρόνια. 
Με βάση αυτό, λοιπόν, θέλω να πω ότι πρέπει να σταματήσουμε πια να έχουμε αυτήν τη λογική «θα μας πάρουν τα πετρέλαια», λες και δεν θα γίνουν διαγωνισμοί, λες και δεν θα υπογραφούν συμφωνίες, λες και εμείς έχουμε την «TOTAL» ή έχουμε μια από τις «επτά αδελφές», λες και ήρθε ο Ολάντ να μας πάρει την ΑΟΖ. Με αυτήν τη λογική δεν πρόκειται ποτέ να προχωρήσουμε σε καμμία επένδυση. Μετά λένε «θα μας πάρουν το χρυσό», «θα μας πάρουν τα νησιά και τη θάλασσα», «θα μας φάνε το Ελληνικό», που μέχρι τώρα το «ροκανίζουν τα ποντίκια» και ο λαός μας πεινάει. Συγγνώμη, από πού θα έρθει το χρήμα; Δηλαδή, πραγματικά, είναι θέμα στοιχειώδους λογικής. Δεν νομίζω ότι μπορεί να διαφωνεί κανείς πάνω σε αυτό. Ακούγεται, επίσης, «θα γίνει τόπος διακοπών η Ελλάδα για το 4ο Ράιχ, θα έρχονται οι Γερμανοί με τα βραχιολάκια». Μα, θέλουμε ή δεν θέλουμε τουρισμό; Δηλαδή, πώς θα το κάνουμε; Θα λέμε: μην έρθετε εσείς που είστε Γερμανοί και φορέστε βραχιολάκια εσείς που είστε Γάλλοι; Δεν γίνεται αυτό το πράγμα. Θέλουμε να αναπτύξουμε τις θέσεις εργασίας στον τουρισμό; 
Έχω ένα παράδειγμα που το επαναλαμβάνω με κάθε ευκαιρία. Στη Νάξο, λιγότερο από ένα χρόνο πριν, ήρθε ένα κρουαζιερόπλοιο. Έγινε φασαρία μεγάλη. Έλεγαν «θα μας χαλάσει το τοπίο». Κατέβηκαν σαράντα νοματαίοι και προσπαθούσαν να εμποδίσουν τους τουρίστες να κατέβουν με τις βάρκες. Έκανε πάρτι η Νάξος –είναι και η πατρίδα του Υπουργού- διότι κατέβηκαν όλοι αυτοί και ψώνισαν. Δηλαδή, αυτά δεν είναι σοβαρά πράγματα. 
Έρχεται ένας επενδυτικός νόμος και λένε «μα, ο επενδυτικός νόμος που φέρνετε θέλει να καταπολεμήσει τη γραφειοκρατία. Μα, το πρόβλημα της χώρας δεν είναι η γραφειοκρατία, είναι το μνημόνιο». Δηλαδή, το μνημόνιο φταίει –λέω άλλη μία φορά- για το γεγονός ότι δεν μπορεί να γίνει το βιοκλιματικό χωριό της Κατερίνης και πηγαίνει ο Δήμαρχος, αφού έχει συμφωνήσει –Υπουργοί, Υφυπουργοί, παραϋπουργοί, γραμματείς- και στήνεται έξω από τη γραμματέα ενός γενικού διευθυντή δύο ώρες και δεν γίνεται ποτέ αυτό; Δεν φταίει για όλα, λοιπόν, το μνημόνιο. Φταίει ο «κακός μας ο καιρός», το κακό μας το κεφάλι, διότι αν στην Κατερίνη γίνει το βιοκλιματικό χωριό των έξι χιλιάδων ανθρώπων που θα ζήσουν εκεί, θα δουλέψουν άνθρωποι, θα λειτουργήσουν πράγματα. 
Κάθε φορά που επισκέπτομαι μία περιοχή της Ελλάδας έρχομαι πίσω με μία ιστορία βλακείας. Δεν μπορεί γι’ αυτό να μας φταίει ούτε η τρόικα ούτε το 4ο Ράιχ ούτε τίποτα. 
Εν πάση περιπτώσει, λοιπόν, λέμε τώρα για τη Χαλκιδική, ας πούμε, ότι κακώς έγινε η μεταβίβαση. Συμφωνώ. Εγώ έχω γράψει γι’ αυτό το θέμα. Εγώ έχω ασχοληθεί με αυτό το θέμα. Έγινε κακώς η μεταβίβαση. Το ζήτημα, όμως, είναι τώρα το εξής: Θα εκμεταλλευτούμε τα μεταλλεύματά μας; Αν έγινε κακώς η μεταβίβαση, ας το βρει αυτό η δικαιοσύνη, αν πουλήθηκε λιγότερο ή οτιδήποτε άλλο ή ας αποφασίσει το κράτος ότι: έλα εδώ, κύριε, μου έχει βάλει ένα πρόστιμο η Ευρωπαϊκή Ένωση, πλήρωσέ το.
Όμως, θα εκμεταλλευτούμε τα μεταλλεύματά μας; Διότι προχθές, η Αυστραλία ανακοίνωσε ότι στα τελευταία επτά χρόνια μόνο από τις εξαγωγές των μεταλλευμάτων της δημιούργησε πεντακόσιες χιλιάδες νέες θέσεις εργασίας. Δεν γίνεται, δηλαδή, να έχουμε αυτή την ιστορία συνέχεια. Θα φτιάχνουμε προγράμματα, θα παίρνουμε το ΕΣΠΑ, θα βοηθάμε τον έναν, θα κυνηγάμε τον άλλον. Αν δεν αναπτυχθεί η χώρα, αν δεν έρθουν δουλειές, αν δεν πέσει χρήμα, αν δεν σταματήσουν όλες μας οι ιδεοληψίες και το όχι στο όχι και το κάτω στο κάτω, δεν πρόκειται να υπάρξει εδώ ανάπτυξη η οποία θα φέρει θέσεις εργασίας. Θα κυνηγάμε κάθε τόσο το τάδε κονδύλι. Έτσι κάναμε πάντα. Κυνηγούσαμε τα «STAGE», κυνηγούσαμε το ένα, κυνηγούσαμε το άλλο.
Θέλω με αυτό να πω και να τελειώσω, διότι πράγματι ήταν πάρα πολύ καλή η συζήτηση, ότι πρέπει και αυτά να μπουν στο λογαριασμό όλων μας, να τα βάλουμε κάτω και να εντοπίζουμε τέτοιες περιπτώσεις, στις οποίες να καταδιώκουμε όποιον εμποδίζει, να τον πετάμε από την καρέκλα του εάν εμποδίζει μια επένδυση στη χώρα.
Σας ευχαριστώ πολύ.
(Χειροκροτήματα)","ΣΟΦΙΑ ΒΟΥΛΤΕΨΗ",73
"78862"," Σας ευχαριστούμε και εμείς.
Ο κ. Στρατούλης έχει το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78863"," Κύριε Πρόεδρε, κύριε Υπουργέ, κυρίες και κύριοι Βουλευτές, θέλω να ξεκινήσω με ένα σχόλιο για τη σημερινή απόφαση και την υπογραφή του Υπουργού για χορήγηση επιδόματος ανεργίας στους ανέργους εμπόρους και ελεύθερους επαγγελματίες.
Κύριε Υπουργέ, η απόφαση έρχεται με δυο ολόκληρα χρόνια καθυστέρηση, από τότε που ψηφίστηκε η σχετική νομοθετική ρύθμιση, τον Απρίλιο του 2011, που εδώ και δυο χρόνια είχε αρχίσει να τους παρακρατείται η σχετική εισφορά. Οι προϋποθέσεις με τις οποίες η απόφασή σας τους δίνει αυτό το επίδομα -και οι εισοδηματικές και οι άλλες, οι τυπικές, διοικητικές και γραφειοκρατικές- είναι ουσιαστικές απαγορευτικές. Η ίδια η ΕΣΕΕ και η ΓΣΕΒΕΕ, οι συνδικαλιστικές οργανώσεις των εμπόρων και των επαγγελματιών, λένε ότι θα καλυφθεί μόνο το 10% από τους σαράντα τέσσερις χιλιάδες δικαιούχους, περίπου τέσσερις με πέντε χιλιάδες.
Βεβαίως, υπάρχει και το ερώτημα: Από πού θα δοθεί; Βεβαίως, να δοθεί  -εμείς λέμε- και με καλύτερες προϋποθέσεις, ώστε να το πάρουν οι δικαιούχοι που πρέπει να στηριχθούν. Από πού, όμως, θα το δώσετε; Ήδη είχατε συγκεντρώσει 100-120 εκατομμύρια ευρώ από τις εισφορές τους στον Οργανισμό Ασφάλισης των Αυτοαπασχολουμένων. Αυτά έχουν δοθεί για συντάξεις. Από πού θα τα δώσετε;
Περιμένω απάντηση, κύριε Υπουργέ. Πρέπει να τα δώσετε, αλλά πρέπει να μας πείτε από πού θα τα δώσετε. Πάλι «στου κασίδη το κεφάλι», στον ΟΑΕΔ;
Δεύτερο σχόλιο που θέλω να κάνω είναι το εξής: Κύριε Υπουργέ, σας άκουσα πολύ προσεκτικά. Δεν απαντήσατε στο ερώτημα συναδέλφων και συναδελφισσών που μίλησαν πριν για το πού πήγαν τα 600 εκατομμύρια ευρώ που συγκεντρώθηκαν σε ειδικό κωδικό του δημοσίου, κρατικό κωδικό, από την εισφορά αλληλεγγύης για την καταπολέμηση της ανεργίας, με το 2% που επιβάλλεται στους μισθούς των δημοσίων υπαλλήλων από 1-1-2011, εδώ δηλαδή και δύο χρόνια και δύο μήνες. Πού πήγαν αυτά τα χρήματα; Οι ανακοινώσεις του Υπουργείου Οικονομικών δεν μας καλύπτουν. Μας λέει για τη χρηματοδότηση του κράτους τα προηγούμενα χρόνια. Ήταν πάγια, όμως, αυτή η χρηματοδότηση. Περίπου το 25% του προϋπολογισμού του ΟΑΕΔ πάντα δινόταν.
Τα 600 εκατομμύρια ευρώ πού είναι, κύριε Υπουργέ; Σε ποιες δράσεις πήγαν; Γιατί δεν πήγε ούτε ένα ευρώ στον ΟΑΕΔ;
Τρίτο σχόλιο που θέλω να κάνω είναι το εξής, ότι τα στοιχεία που δόθηκαν για την ανεργία το Νοέμβρη ήταν τρομακτικά για τη χώρα μας. Πάνω πια από το 27%, 61% για τους νέους. Τέτοια ποσοστά ανεργίας είχαμε μόνο σε περιόδους μετά από πολεμικές ή εθνικές καταστροφές. Ούτε καν στην κρίση του 1929-1932 δεν είχε η χώρα μας τέτοιους δείκτες ανεργίας.
Αυτοί οι δείκτες ανεργίας έπεσαν από τον ουρανό, κύριε Πρόεδρε, κύριε Υπουργέ, κύριοι συνάδελφοι και συναδέλφισσες; Δεν έπεσαν από τον ουρανό. Δεν είναι αστραπές και βροχές που έπεσαν η ανεργία και τα ποσοστά ανεργίας. Οφείλονται σε συγκεκριμένες μνημονιακές πολιτικές, που εφαρμόζονται εδώ και τρία χρόνια, που μειώνουν τους μισθούς, μειώνουν τις συντάξεις, μειώνουν την αγοραστική δύναμη του λαού, οδηγούν σε κλείσιμο μικρομεσαίες επιχειρήσεις, σε βαθιά ύφεση, σε πάγωμα των δημοσίων επενδύσεων, που μεγαλώνει ακόμα περισσότερο την ύφεση, σε φορομπηχτικές πολιτικές, οι οποίες μεγαλώνουν ακόμη περισσότερο την ύφεση και την ανεργία. Αυτές οι πολιτικές είναι υπεύθυνες για την αύξηση της ανεργίας.
Απορώ, κυρίες και κύριοι συνάδελφοι της ΔΗΜΑΡ, κάνατε πολύ σοβαρές και πολύ σωστές διαπιστώσεις στις ομιλίες σας, αλλά τις κάνατε σαν παρατηρητές. Συμμετέχετε σ’ αυτήν την Κυβέρνηση, τη σημερινή, που εφαρμόζει το τρίτο μνημόνιο. Συμμετέχετε στην εφαρμογή του τρίτου μνημονίου και τη στηρίζετε. Δεν είστε απλά παρατηρητές. Η εκτίμηση του Ινστιτούτου Εργασίας της ΓΣΕΕ είναι ότι εάν εφαρμοστεί το τρίτο μνημόνιο, το οποίο είναι σε εξέλιξη και εφαρμόζεται αυτήν τη στιγμή, τότε η ανεργία στη χώρα μας θα φτάσει το 35%, δηλαδή, θα φτάσει τα δύο εκατομμύρια μέχρι τα τέλη του 2013.
Ένα άλλο σχόλιο το οποίο θέλω να κάνω είναι ότι βεβαίως η ανεργία διευκολύνεται όχι μόνο από τις μνημονιακές πολιτικές, αλλά και από το ότι λύθηκαν τα χέρια της εργοδοσίας και των μεγάλων επιχειρήσεων να κάνουν απολύσεις. Κάνατε πιο φτηνές και πιο εύκολες τις απολύσεις για τους εργοδότες με τις αλλαγές που κάνατε και, βεβαίως, με τη μη ενεργοποίηση των ελεγκτικών μηχανισμών ή ορισμένες φορές με τη διασύνδεσή τους με εργοδοτικά συμφέροντα. 
Κυρίως, όμως, υπάρχει αδυναμία αυτήν τη στιγμή των δημοσίων ελεγκτικών μηχανισμών να ελέγξουν τι γίνεται στην αγορά εργασίας, καθώς δεν έχουν τα μέσα, με αποτέλεσμα και οι επιχειρήσεις να πηγαίνουν πια σε μαζικές απολύσεις –τους στοιχίζουν πιο λίγο- αλλά και με την απειλή της απόλυσης με το πιστόλι στο κρόταφο στους εργαζόμενους, να τους αναγκάζουν να αποδέχονται ατομικές συμβάσεις εργασίας με μειώσεις μισθών κατά 50%. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Θα ήθελα να κάνω ένα προτελευταίο σχόλιο. Κύριε Υπουργέ, ακούσαμε τα προγράμματα τα οποία αναφέρατε. Θεωρούμε ότι η ανεργία δεν αντιμετωπίζεται με προγράμματα που την ανακυκλώνουν την ανεργία, δηλαδή, με χαριστική επιδότηση ορισμένων μεγάλων επιχειρήσεων για κάποιους μήνες και μετά πάλι να βρίσκονται στην ανεργία αυτοί οι άνθρωποι. Την διαχειρίζεστε την ανεργία. Δεν την αντιμετωπίζετε, δεν τη μειώνετε. Αντίθετα, με τις μνημονιακές πολιτικές, την αυξάνετε. 
Άκουσα, επίσης, για το νέο πρόγραμμα που αφορά τους νέους στα 180 εκατομμύρια ευρώ. Οι πληροφορίες μου –και οι πληροφορίες μας στο ΣΥΡΙΖΑ- είναι ότι επιδιώκετε να ενεργοποιήσετε γι’ αυτό το πρόγραμμα τριακόσια ΚΕΚ, από τα οποία με βάση την εμπειρία περίπου τα τριάντα είναι σοβαρά και τα άλλα λειτουργούν σαν ειδικές «offshore» στην αγορά εργασίας. Φοβάμαι πάρα πολύ ότι πραγματικά θα πάνε σε μία χωματερή αυτά τα χρήματα και δεν θα βοηθήσουν τους νέους ανέργους. 
Δεν είναι αξιοπρεπής εργασία, κύριε Υπουργέ, αυτή που εξαγγείλατε με 400 ευρώ το μήνα για τους νέους ανέργους. Δηλαδή, αυτό είναι το μέλλον που επιφυλάσσουμε στα παιδιά μας, να μην έχουν δουλειά ή όταν έχουν, να έχουν ένα ξεροκόμματο και να μην μπορούν να ζήσουν;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτού)
Κύριε Υπουργέ, πέρα από το φαινόμενο ότι φεύγουν στο εξωτερικό νέοι και νέες και μας λείπουν τριακόσιες χιλιάδες περίπου από αυτούς που έχουν φύγει, εκπαιδευμένοι, με μεταπτυχιακά, νέοι άνθρωποι που θα ήταν πολύτιμοι για την παραγωγική ανασυγκρότηση της χώρας, εμείς έχουμε πει ότι η ανεργία αντιμετωπίζεται μόνο αν φύγουμε από τις πολιτικές των μνημονίων και τις αντικαταστήσουμε αυτές τις πολιτικές –δηλαδή, τα μνημόνια που πρέπει να καταργηθούν- με ένα πρόγραμμα αναπτυξιακό, παραγωγικής ανασυγκρότησης της χώρας, που θα στηρίζει τις δημόσιες επενδύσεις, τις κοινωνικές επενδύσεις, εκείνες από τις ιδιωτικές επενδύσεις που εντάσσονται σε ένα αναπτυξιακό σχέδιο για τη χώρα, έχουν ρήτρα απασχόλησης και την αυξάνουν, με τη μείωση του χρόνου εργασίας χωρίς μείωση των αποδοχών, με τη στήριξη τομέων της οικονομίας μας που έχουν συγκριτικά πλεονεκτήματα και μπορούν να βοηθήσουν την ανάπτυξη της χώρας και τη δημιουργία νέων θέσεων εργασίας με φραγμό στις απολύσεις. Είμαστε σχεδόν η μόνη χώρα της Ευρώπης που δεν προβλέπει αιτιολογημένες απολύσεις. Επίσης πρέπει να πάμε  με επαναφορά των ποσοστών για να χαρακτηρίζονται οι απολύσεις ως ομαδικές και των αποζημιώσεων που ήταν πριν, για να δυσκολεύονται οι επιχειρήσεις –τουλάχιστον κερδοφόρες- να κάνουν απολύσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Επίσης, έχουμε κάνει πρόταση νόμου και έχουμε προτείνει μία σειρά μέτρων για τη στήριξη των ανέργων, ώστε κανένας άνεργος αυτήν την περίοδο να μην είναι χωρίς επίδομα ανεργίας και χωρίς ιατροφαρμακευτική περίθαλψη. Έχουμε κάνει πρόταση να επανέλθει το επίδομα ανεργίας, τουλάχιστον, αυτήν την περίοδο στα 461 ευρώ που ήταν μέχρι τον περασμένο Φλεβάρη που το μειώσατε και σταδιακά, βεβαίως, να αυξηθεί.
Έχουμε προτείνει, επίσης, μέτρα κοινωνικής στήριξης των ανέργων για να μπορέσουν να επιβιώσουν, επιδοτήσεις ενοικίων, κάρτες να κυκλοφορούν στα μέσα μαζικής μεταφοράς, απαγόρευση πλειστηριασμού των σπιτιών τους, «πάγωμα» των δόσεων των δανείων τους και μια σειρά μέτρα κοινωνικής πολιτικής. 
Όμως, είμαστε σίγουροι –και τελειώνω μ’ αυτό, κύριε Πρόεδρε- ότι δεν μπορεί να αναχαιτιστεί αυτή η μεγάλη αύξηση της ανεργίας, εάν δεν ηττηθούν αυτές οι μνημονιακές πολιτικές που την παράγουν, εάν δεν ηττηθεί η Κυβέρνηση αυτή η οποία υπηρετεί αυτές τις πολιτικές και εάν με την ψήφο και τους αγώνες του λαού δεν έρθει μία κυβέρνηση με κορμό το ΣΥΡΙΖΑ, μία κυβέρνηση αριστερή, αντιμνημονιακή, προοδευτική, η οποία θα εφαρμόσει ένα σχέδιο παραγωγικής ανασυγκρότησης της χώρας, όπως είπα, με κύριο μέλημά της την καταπολέμηση της ανεργίας και τη δημιουργία θέσεων εργασίας.
Ευχαριστώ πολύ, κύριε Πρόεδρε.","ΔΗΜΗΤΡΙΟΣ ΣΤΡΑΤΟΥΛΗΣ",485
"78864"," Ευχαριστούμε και εμείς, κύριε συνάδελφε, αν και η τελεία κράτησε πολύ, αλλά δεν πειράζει. 
Το λόγο έχει η Κοινοβουλευτική Εκπρόσωπος του ΠΑΟΣΚ κ. Παρασκευή Χριστοφιλοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78865"," Ευχαριστώ, κύριε Πρόεδρε. 
Κυρίες και κύριοι συνάδελφοι, μέχρι να γίνει αυτό που είπε ο κ. Στρατούλης, δηλαδή, να έρθει μια αριστερή αντιμνημονιακή κυβέρνηση και με ένα άρθρο ξαφνικά να γεννηθεί η ανάπτυξη και οι επενδύσεις και να αλλάξει και η παραγωγική βάση της χώρας, έχουμε πολλή δουλειά μπροστά μας. Και αυτή η επερώτηση μας βοηθάει να σκεφτούμε, να συζητήσουμε και να πάρουμε και αποφάσεις και εδώ στη Βουλή, αλλά και στο πλαίσιο της Κυβέρνησης, διότι θα συμφωνήσω ότι η ανάπτυξη είναι αυτή που γεννάει τις πραγματικές θέσεις εργασίας.
Και στις προτάσεις της ΔΗΜΑΡ –της οποίας οι Βουλευτές σήμερα είναι οι επερωτώντες- και στου κυρίου Υπουργού, αλλά και σε ένα σημείο της ομιλίας του κ. Στρατούλη βεβαίως, υπάρχουν αναπτυξιακές πολιτικές και προτάσεις. Επίσης, και στο πλαίσιο του Ευρωπαϊκού Σοσιαλιστικού Κόμματος, έχουμε προτείνει το φόρο επί των χρηματοπιστωτικών συναλλαγών, όπως και το ευρωομόλογο ιδίως για τη χρηματοδότηση των μεγάλων έργων, στα οποία αναφέρθηκε και ο κ. Τσούκαλης. Επίσης, έχουν προταθεί -και πάλι από τους σοσιαλιστές- συγκεκριμένες προτάσεις στο πλαίσιο της Ευρωπαϊκής Ένωσης. Αυτή η συνεργασία των πραγματικά σοσιαλιστικών και προοδευτικών δυνάμεων στην Ευρώπη πιέζει την Ευρωπαϊκή Ένωση έτσι ώστε να αλλάξει πολιτική. 
Όμως, μέχρι τότε ύψιστη και πρώτιστη αξία είναι η πατρίδα και η παραμονή της χώρας εκτός χρεοκοπίας και εντός Ευρώπης, τουλάχιστον για τα τρία κόμματα που μετέχουμε σε αυτήν την τρικομματική Κυβέρνηση. Όλα τα άλλα είναι εκ του πονηρού. Είναι ωραία λόγια και ωραίες υποσχέσεις χωρίς κανένα αντίκρισμα. ΄
Ας έρθουμε, όμως, στο πρόβλημα το οποίο είναι όντως μεγάλο. Ενώ επιχειρούμε την παραγωγική ανασυγκρότηση σε αυτήν τη σκληρή Ελλάδα της κρίσης -και γι’ αυτό πρέπει να επισπευστούν και οι επενδύσεις και οι αλλαγές του παραγωγικού μοντέλου και η απορρόφηση του ΕΣΠΑ, κύριε Υπουργέ- έχει πολύ μεγάλη σημασία και για μας η άμεση αντιμετώπιση της εκρηκτικής κατάστασης την οποία περιγράψατε και εσείς, αλλά και οι συνάδελφοι της ΔΗΜΑΡ. 
Και επειδή θα ήθελα να ανταποκριθώ στην πρόταση-πρόκληση του αγαπητού φίλου και συναδέλφου κ. Λυκούδη που μίλησε πρώτος, θα ήθελα αυτή εδώ η συζήτηση να είναι μια γόνιμη αντιπαράθεση ιδεών και προτάσεων. Με δύο λόγια, θέλω να παραθέσω τη δική μας πρόταση, την οποία ονομάσαμε «Ένα ΕΣΠΑ κρίσης» για συνθήκες απόλυτης ανεργίας και για οικογένειες που βιώνουν την απόλυτη ανεργία, «ένα ΕΣΠΑ κρίσης» στο πλαίσιο του δικού μας εθνικού σχεδίου ανασυγκρότησης που συζητούμε εν όψει και του συνεδρίου μας. 
Κύριε Υπουργέ, αναφέρατε και εσείς στην ομιλία σας –και γι’ αυτό θεωρώ ότι μπορεί να είναι βιώσιμη αυτή η πρόταση- ότι πρέπει να μεταφερθούν πόροι από το ΕΤΠΑ, από το Ταμείο Περιφερειακής Ανάπτυξης, στο Ευρωπαϊκό Κοινωνικό Ταμείο. 
Αντίστοιχα, άκουσα τον κ. Λυκούδη να λέει ότι μπορεί να γίνουν και άλλες εξοικονομήσεις πόρων εντός του κρατικού προϋπολογισμού, έτσι ώστε να βρεθούν και τα χρήματα. Εγώ θα πω, μήπως σε αυτήν την περίπτωση ήταν τα χρήματα της εθνικής συμμετοχής. 
Εμείς, λοιπόν, προτείνουμε αυτό το «ΕΣΠΑ της κρίσης» να είναι ένα πρόγραμμα στήριξης της απόλυτης ανεργίας. Χρειαζόμαστε περίπου 1 δισεκατομμύριο ευρώ, όπως έχουμε προϋπολογίσει, εκ των οποίων 700 εκατομμύρια περίπου θα είναι το επιπλέον ποσό που θα πάει στο Ευρωπαϊκό Κοινωνικό Ταμείο και 400 εκατομμύρια ευρώ τα οποία μπορούν να εξευρεθούν από τον κοινό λογαριασμό ΙΚΑ-ΟΑΕΔ. Βεβαίως όλο αυτό προϋποθέτει αυτό που είπα πριν, δηλαδή, την απόφαση συναρμόδιων Υπουργείων και τη διαπραγμάτευση με την Κομισιόν. Και νομίζω ότι στις συνθήκες που ζούμε, αυτή η διαπραγμάτευση μπορεί να αποφέρει και σωστή υλοποίηση του προγράμματος. 
Όσον αφορά τώρα το ποιοι θα είναι οι δικαιούχοι, νομίζω ότι οι άνεργοι που βιώνουν σε νοικοκυριά χωρίς κανέναν εργαζόμενο μπορεί να είναι οι πρώτοι ωφελημένοι. Όπως αναφέρατε και εσείς, νομίζω ότι αυτή είναι η πιο δύσκολη ομάδα που θα πρέπει να επωφεληθεί από ένα τέτοιο μέτρο. 
Η δεύτερη ομάδα αφορά τους ανέργους που είναι μακροχρόνια άνεργοι και τους νέους ανέργους, έτσι ώστε τα προγράμματα που σήμερα υλοποιεί ο ΟΑΕΔ και τα οποία είναι δοκιμασμένα -και έχουμε υπολογίσει ότι αυτά τα επιδοτούμενα προγράμματα περιλαμβάνουν περίπου εκατόν εξήντα χιλιάδες θέσεις εργασίας και χρειάζονται, παρά το γεγονός ότι αυτά δεν είναι η απάντηση στην ανεργία και στις πραγματικές θέσεις- να προσφέρουν άμεσα εργασία και προοπτική, ώστε να ανακουφιστούν και να μπορέσουν να σταθούν στα πόδια τους οι επιχειρήσεις, αλλά ιδίως οι άνεργοι να μπορέσουν να βρουν μια απασχόληση. 
Απαιτείται, λοιπόν, μια αύξηση των εκατόν εξήντα χιλιάδων θέσεων σε αυτά τα προγράμματα έως και επτακόσιες χιλιάδες θέσεις εργασίας. Νομίζω ότι μπορούμε να το καταφέρουμε με αυτό το ποσό που προανέφερα. 
Ας δούμε, όμως, ποιο είναι το όφελος αυτής της πρότασης, η οποία μπορεί να είναι εναλλακτική ή και συμπληρωματική. Μάλιστα, μπορεί να είναι και μια πρόταση η οποία θα έρθει μαζί με τις προτάσεις της επιμήκυνσης του επιδόματος ανεργίας σε μακροχρόνια ανέργους. Γιατί, κύριε Υπουργέ, το γνωρίζετε ότι το επίδομα ανεργίας, ως παθητική μορφή απασχόλησης, είναι μια μορφή που δεν είναι επιλέξιμη από το Ευρωπαϊκό Κοινωνικό Ταμείο, άρα μπορούμε να εξοικονομήσουμε πόρους για την απασχόληση και να μην τους πάμε στο επίδομα ανεργίας. 
Το δεύτερο, βεβαίως, είναι ότι υπάρχουν και ασφαλιστικά ζητήματα για το εάν ένα επίδομα ανεργίας μπορεί να δοθεί στους νέους ανέργους. Είναι καλύτερο να δώσεις δουλειά στο νέο, παρά να του δώσεις ένα επίδομα ανεργίας. 
Η επερώτηση αυτή είναι μια πρώτης τάξεως ευκαιρία αξιολόγησης όλων των προτάσεων που ήδη υλοποιούνται, που αναφέρθηκαν και εδώ στη συζήτησή μας. Για λόγους οικονομίας, δεν θα τους αναφέρω. Έχω κάνει έναν κατάλογο. Οι περισσότερες από αυτές τις προτάσεις έχουν κλείσει δύο χρόνια, άλλες έχουν κλείσει ενάμιση χρόνο, η πιο καινούργια είναι αυτή της κοινωφελούς εργασίας η οποία παρουσιάζει πραγματικά προβλήματα. 
Ποιος είναι ο στόχος της αξιολόγησης; Ο στόχος της αξιολόγησης είναι διπλός. Από τη μια να δούμε ποια είναι εκείνα τα εμπόδια, ποια είναι τα αντικίνητρα, ποιες είναι οι γραφειοκρατικές διαδικασίες που δυσκολεύουν στο να έρθει το πρόγραμμα να ακουμπήσει στην πραγματική ανάγκη του ανέργου από τη μια, της επιχείρησης από την άλλη. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δεύτερον, στην κοινωφελή επιχείρηση ή στη σύμπραξη μέσω των κοινωφελών επιχειρήσεων. Και εκεί έχουμε μεγάλη δυνατότητα να αξιοποιήσουμε τις ρυθμίσεις για την κοινωνική επιχειρηματικότητα που ψηφίστηκαν και δεν έχουν αξιοποιηθεί όσο θα έπρεπε. Εδώ, λοιπόν, πρέπει να αξιολογήσουμε τι τρέχει αυτήν τη στιγμή στην απασχόληση, πού κολλάει και κυρίως ποιες είναι εκείνες οι καλές πρακτικές. Πράγματι, έχουν ανταπόκριση, υπάρχει δυνατότητα να αντλήσουμε από αυτές τις καλές πρακτικές και να πολλαπλασιαστούν αυτές μέσα από πολλούς τρόπους, και έχετε τη δυνατότητα νομίζω να το κάνετε. 
Τέλος, θέλω να αναφερθώ σε δύο προτάσεις που αφορούν την ιατροφαρμακευτική περίθαλψη των ανέργων και περιλαμβάνονται, κύριε Υπουργέ, σε μία συνολική πρόταση νόμου που σας έχουμε καταθέσει, που αφορά κι άλλα άτομα ευαίσθητης κατηγορίας, όπως οι βαριά ανάπηροι. 
Πρόκειται για τη βελτίωση των προϋποθέσεων για ασφαλιστική κάλυψη των ανέργων, προκειμένου να εξασφαλίσουν υγειονομική περίθαλψη με μείωση των ημερών ασφάλισης από εξακόσιες, που είναι σήμερα, σε τριακόσιες και αύξηση κατά εκατό ημέρες ανά έτος, μετά το τριακοστό έτος της ηλικίας. Έτσι δίνουμε μια ασφάλεια και ένα «μαξιλάρι» στήριξης στους νέους ανέργους. 
Η δεύτερη πρόταση αφορά βεβαίως την παράταση της ρύθμισης του ν. 4052/2012 μέχρι το τέλος του τρέχοντος έτους, για να μπορούν να έχουν ιατροφαρμακευτική και νοσοκομειακή περίθαλψη εκείνοι οι εργαζόμενοι που συμπλήρωσαν πενήντα μέρες εργασίας κι όχι εκατό.
Νομίζουμε ότι αυτές οι δύο προτάσεις είναι προτάσεις οι οποίες μπορούν να βοηθήσουν επιπροσθέτως με τα προγράμματα, με την ανακούφιση που μπορούμε να δώσουμε στους ανέργους και τις οικογένειές τους.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"78866"," Παρακαλώ, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78867"," Κύριε Πρόεδρε, τελειώνω.
Η συζήτηση είναι χρήσιμη και νομίζω, κύριε Πρόεδρε, ότι όταν θα είναι έτοιμοι ο ΟΑΕΔ και η Γενική Γραμματεία Κοινωνικών Πόρων, με όσα μας περιγράψατε, καλό θα είναι να γίνει μία ουσιαστικά συζήτηση και στην Επιτροπή Κοινωνικών Υποθέσεων. Να πάρετε την πρωτοβουλία, όταν θα είστε έτοιμος και να έρθουμε να τα συζητήσουμε όλα αυτά κι εδώ στη Βουλή.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"78868"," Ευχαριστούμε κι εμείς.
Ο κ. Μαριάς έχει το λόγο για έξι λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Υπουργοί, κύριοι Βουλευτές, στο σύντομο χρονικό διάστημα που έχει κανείς να τοποθετηθεί στο ζήτημα αυτό, θα ήθελα να υπενθυμίσω στους συναδέλφους της ΔΗΜΑΡ ότι την προηγούμενη Δευτέρα ήσασταν εσείς που ψηφίσατε αυτό εδώ το μεσοπρόθεσμο, μέσα στο οποίο υπάρχουν συγκεκριμένες περικοπές που αφορούν την κοινωνική πολιτική.
Κρίνω, λοιπόν, ότι υπάρχει αυτήν τη στιγμή μια διαδικασία με πολλά «κροκοδείλια δάκρυα» από τους τρεις συνέταιρους. Διότι έχουμε φτάσει σ’ αυτό το επίπεδο της ανεργίας, με ενάμισι εκατομμύριο ανέργους και με μία κοινωνική διάλυση της χώρας, λόγω του μνημονίου, το οποίο εσείς λέτε ως ΔΗΜΑΡ ότι το βρήκατε ψηφισμένο. Άρα τι να κάνετε; Το εφαρμόζετε. Αφού, όμως, στηρίζετε μία κυβέρνηση που το εφαρμόζει, έχετε πολιτικές ευθύνες. Από την ώρα που ψηφίσατε και το επικαιροποιημένο μεσοπρόθεσμο –από την προηγούμενη Δευτέρα- έχετε πλέον πολύ πιο συγκεκριμένες πολιτικές ευθύνες.
Είπατε, λοιπόν, και θυμηθήκατε στις προτάσεις σας «…το κράτος ως εργοδότης έκτακτης ή έσχατης ανάγκης…». Ποιο κράτος; Αφού έχουν μειωθεί όλες οι δαπάνες, πώς μπορεί να παίξει ρόλο το κράτος;
Δεύτερον, να γίνουν παρεμβάσεις. Πώς θα γίνουν παρεμβάσεις, αφού μέσα από το μνημόνιο περιορίζονται οι δημόσιες δαπάνες; 
Τρίτον, πώς το κράτος θα ενεργήσει ως εργοδότης, αφού οι δημόσιες επιχειρήσεις ξεπουλιούνται και είναι και αυτές μέσα στο μεσοπρόθεσμο; 
Άρα, δηλαδή βάζετε μία λογική πού ούτως ή άλλως δεν μπορεί να εφαρμοστεί με βάση αυτά τα οποία ψηφίσατε. 
Πρέπει να γίνει αντιληπτό, κύριοι συνάδελφοι –και το έχουμε πει και άλλες φορές- ότι στην περίπτωση της ΔΗΜΑΡ και της επερώτησής της ισχύει η παροιμία που λέει «να σε κάψω Γιάννη, να σε αλείψω μέλι». Έχετε, λοιπόν, πολύ συγκεκριμένες ευθύνες και επομένως, η προσπάθειά σας να φέρετε προτάσεις θα έλεγα ότι θα πρέπει να εκληφθεί πάντοτε μέσα στο πλαίσιο της πολιτικής αυτής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78869"," Να σε αλείψω λάδι. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Λάδι βάζουμε αλλού. Μέλι είναι καλύτερο, αγαπητέ φίλε. Στην Κρήτη βάζουν μέλι, γιατί περνά πιο εύκολα το έγκαυμα. Αυτό για να το μάθεις.","ΓΡΗΓΟΡΙΟΣ ΨΑΡΙΑΝΟΣ",556
"78870"," Το θέμα είναι να μην μπαίνει το δάκτυλο στο μέλι…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μην αγχώνεσαι. Μάθε μια πρακτική, άμα καείς, να βάλεις μέλι. 
Για το μνημόνιο το βασικό είναι ότι μέσα του εμπεριέχει την αντίφαση που οδηγεί σε χτύπημα της ανάπτυξης, ουσιαστικά σε ύφεση και έτσι η λογική του αποπληθωρισμού που έχετε ψηφίσει, οδηγεί σε μειώσεις των μισθών –βλέπε πλέον τον Μέργο, τη Δαμανάκη και τους υπόλοιπους- οδηγεί σε διάλυση της οικονομίας και επομένως πρέπει να καταλήξετε σε μία απόφαση. Το είπε ο κ. Τσούκαλης. Θέλετε ως μοντέλο την οικονομία εντάσεως εργασίας με φθηνά μεροκάματα για τη χώρα ή την οικονομία της γνώσης; 
Σας λέμε, λοιπόν, ότι όσο υπάρχει το μνημόνιο, από μόνο του το μνημόνιο μέσα ενσωματώνει την οικονομία εντάσεως εργασίας με φθηνά μεροκάματα. Άρα, δεν μπορεί να είναι ανταγωνιστική η οικονομία. Άρα, θα δημιουργούνται συνεχώς τέτοια προβλήματα και θα εντείνεται και θα αυξάνει η εργασία. 
Δεν μπορείς να οικοδομήσεις οικονομία της γνώσης, όπως λέμε εμείς, αν δεν έχεις μία πολιτική στην εκπαίδευση, στην κατάρτιση, στις σύγχρονες τεχνολογίες. Πώς θα το κάνετε, όμως, αυτό όταν χτυπάτε ακόμα και τα τεχνολογικά ιδρύματα; 
Πριν από λίγη ώρα ήμουν στο ΤΕΙ του Αγίου Νικολάου. Διαμαρτύρονται γιατί εκεί υπάρχει μία συγκεκριμένη ειδικότητα που τους δίνει πρόσβαση στην αγορά εργασίας, στον τομέα της αγοράς ασφαλίσεων. Πήρα το μήνυμά τους, κύριοι συνάδελφοι, και θα σας διαβάσω τις δύο τελευταίες προτάσεις: «Σας δώσαμε» λέει «τη δυνατότητα να διαμορφώσετε τη φρικτή πραγματικότητα στην οποία ζούμε. Δεν θα κάνουμε το ίδιο και με τα όνειρά μας. Έτσι κι αλλιώς τα θύματα δεν κλαίνε, αλλά αντιστέκονται». Αυτά σας λένε νέοι άνθρωποι από τον Άγιο Νικόλαο.
Μιλάτε για την απασχόληση, για το πώς θα προχωρήσει. Πώς θα προχωρήσει, όταν στην παιδεία, παραδείγματος χάριν, έχετε ακόμα εννιακόσιους δεκατέσσερις αδιόριστους του ΑΣΕΠ στα θέματα της πρωτοβάθμιας και δευτεροβάθμιας εκπαίδευσης, όταν έχετε κενά, όταν η μαθητεία που υπάρχει στα ΕΠΑΛ δεν αξιοποιείται, όταν έχουν φύγει τόσες χιλιάδες επιστήμονες; Δεν γίνεται πλέον να προχωρήσει αυτή η διαδικασία.
Υπάρχουν πάρα πολλά προβλήματα, τα οποία αυτή τη στιγμή έχουν εμφανιστεί. Υπάρχει επιδείνωση σε κλασικούς τομείς, όπως είναι οι ξενοδοχοϋπάλληλοι. 
Σας φέρνω εδώ έγγραφο του Συνδέσμου Ξενοδοχοϋπαλλήλων του Νομού Λασιθίου. Η Γενική Γραμματέας του Συνδέσμου, η κ. Μαρία Μαρκάκη τονίζει –και απευθύνομαι και στον Υπουργό, για να το ακούσει- ότι από την 1-1-2013, για όποιον έχει τα τέσσερα προηγούμενα χρόνια υπερβεί τις τετρακόσιες πενήντα ημέρες επιδότησης θα διακόπτεται η καταβολή του επιδόματος ανεργίας. Αυτό πρέπει να αντιμετωπιστεί, κύριε Υπουργέ.
Έχουμε ανθρώπους, οι οποίοι θα φτάσουν στη συνταξιοδότηση, αλλά επειδή είναι άνεργοι, επειδή τους λείπουν μεροκάματα, επειδή είναι μεγάλης ηλικίας δεν μπορούν να βγουν ποτέ στη σύνταξη.
Κάποιος φίλος, ο Μάριος, -δεν έχει σημασία το επώνυμο- έχει σήμερα στείλει e-mail και εξηγεί: «Ο πατέρας μου είναι άνεργος οικοδόμος τα τρία τελευταία χρόνια, με αποτέλεσμα η κατάσταση να είναι πολύ δύσκολη για την οικογένειά μου, τόσο δύσκολη, ώστε για να σπουδάσω, να χρειάζεται να με βοηθάει η γιαγιά μου, γιατί οι γονείς δεν έχουν αυτήν την ικανότητα». 
Γι’ αυτό λέμε ότι ανεργία σημαίνει άνεργοι άνθρωποι. Αυτά είναι τρία απλά παραδείγματα μίας σημερινής δραστηριότητας, η οποία υπήρχε από την πλευρά τη δική μας. Δεν μπορεί να συνεχιστεί αυτή η κατάσταση. 
Επομένως τι πρέπει να γίνει; Πρώτα απ’ όλα, λύση ριζική, αν δεν φύγει το μνημόνιο, δεν υπάρχει λύση και το ξεκαθαρίζουμε.
Εμείς πιστεύουμε όμως ότι πρέπει να γίνουν επενδύσεις στη γνώση και στην κατάρτιση για να πάμε σε μια οικονομία πραγματικά της γνώσης και θέλουμε να στηριχθούν πρωτοβουλίες οι οποίες θα είναι σε συνεταιρική βάση. 
Αυτήν τη στιγμή υπάρχει μια ενδιαφέρουσα πρωτοβουλία στη «ΒΙΟΜΕ». Η «ΒΙΟΜΕ» είναι Βιομηχανική Μεταλλευτική, θυγατρική της «PHILKERAM JOHNSON». Έκλεισε, έφυγαν οι εργοδότες, οι εργαζόμενοι έμειναν και λειτουργούν αυτή τη στιγμή την επιχείρηση. Είναι πολύ σημαντικό να μπορέσουν να αξιοποιηθούν τέτοιες πρωτοβουλίες.
 Όσον αφορά αυτούς που έχουν φύγει και αφήνουν εταιρείες-«φαντάσματα» τη στιγμή που οφείλουν στους εργαζομένους χρήματα, θα πρέπει να κεφαλαιοποιηθούν τα χρήματα που οφείλονται στους εργαζόμενους και, αν το επιθυμούν, να αναλάβουν εκείνοι τη διαχείριση αυτών των επιχειρήσεων και να μπορέσουν να σταθούν. Εκεί πρέπει να έχουν στήριγμα και από το ελληνικό κράτος. 
Άλλη περίπτωση: Σύλλογος Καλλιεργητών Καπνού Πατροπαράδοτων Ποικιλιών. Θέλουν να ιδρύσουν ένα συνεταιρισμό για να προχωρήσουν. Δεν τους αφήνει το κράτος με την υπέρμετρη φορολογία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΓΡΗΓΟΡΙΟΣ ΨΑΡΙΑΝΟΣ",556
"78871"," Σας παρακαλώ, κύριε Μαριά, αν έχετε την καλοσύνη να ολοκληρώσετε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ολοκληρώνω, κύριε Πρόεδρε.
Επομένως, αυτήν τη στιγμή υπάρχουν δυνατότητες και πρέπει να αξιοποιηθούν για να μπορέσουμε να περάσουμε σε ένα άλλο στάδιο σήμερα, διότι το ποιοτικό στάδιο θα γίνει αργότερα με το χτύπημα και την καταγγελία του μνημονίου, αλλά σήμερα και η αλληλέγγυα κοινωνική οικονομία μπορεί να αναπτυχθεί και άλλες παρεμβάσεις μπορούν να γίνουν. 
Επιφυλασσόμαστε σε μια άλλη συνεδρίαση, όταν θα έχουμε άνεση χρόνου, να καταθέσουμε πιο αναλυτικά τις σκέψεις μας. 
Ευχαριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78872"," Ευχαριστούμε κι εμείς. 
Το λόγο έχει ο κ. Παππάς, ο τελευταίος από τους Κοινοβουλευτικούς Εκπροσώπους, για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78873"," Ευχαριστώ, κύριε Πρόεδρε.
Σας άκουσα όλους με προσοχή. Άκουσα τον κ. Λυκούδη, Βουλευτής Επικρατείας και αυτός, να επιζητεί, να παρακαλεί την οξεία αντιπαράθεση. Θα την έχετε. Επίσης, άκουσα τον κ. Οικονόμου να ομιλεί για αλλοπρόσαλλες πολιτικές. Επίσης, είπε κάποιος από εσάς –θα αδικήσω γιατί δεν θυμάμαι το όνομα- ότι δεν θέλετε να αποστασιοποιηθείτε από το πρόβλημα, ενώ είστε κι εσείς το πρόβλημα. Είναι πραγματικά σχήμα οξύμωρο να φέρνει η ΔΗΜΑΡ προς συζήτηση στη Βουλή επερώτηση υπέρ των ανέργων. Είναι αυτό που λένε –το είπε και ο κ. Μαριάς- «να σε κάψω Γιάννη να σ’ αλείψω λάδι» ή «να σ’ αλείψω μέλι» -όπως είπε και ο κ. Μαριάς- που κάνουν στην Κρήτη. Πού να βρεις όμως το μέλι το ελληνικό; Βουλγαρίας θα είναι και αυτό, νοθευμένο. 
Εν πάση περιπτώσει, το σημερινό είναι ένα ακόμα παράδειγμα υποκρισίας της τρικομματικής μνημονιακής συγκυβέρνησης των τοκογλύφων. Είναι υποκριτικό να μιλά για τους ανέργους η ΔΗΜΑΡ η οποία συγκυβερνά με το ΠΑΣΟΚ, το κόμμα που κατέλαβε την εξουσία με το ψεύδος τού «λεφτά υπάρχουν», αυτών που έφεραν στην Ελλάδα το Διεθνές Νομισματικό Ταμείο και να συγκυβερνά με τη Νέα Δημοκρατία του κ. Σαμαρά που δένει την Ελλάδα χειροπόδαρα για δεκαετίες με τις συμφωνίες, τα μεσοπρόθεσμα και τα μνημόνια που υπογράφει. 
Τι υποκρισία είναι αυτή; Για ποια Αριστερά μιλάμε επιτέλους; Τη μνημονιακή Αριστερά που συγκυβερνά και προσποιείται ότι είναι Αντιπολίτευση; Τη μνημονιακή Αριστερά που εκθειάζει αυτούς που εκθειάζουν τους σφαγείς του Παλαιστινιακού λαού και αυτούς που είναι και νομικοί τους σύμβουλοι; Πόσο αριστερός μπορεί να είναι ο Αρχηγός ενός κόμματος ο οποίος έχει ογδόντα ακίνητα στην κατοχή του; 
Άραγε, καθώς είστε υποστηριχτές -όπως λέτε- των ευπαθών ομάδων όπως των Ρομά -άκουσα την κ. Ρεπούση και είδα με μεγάλη έκπληξη να τη χειροκροτούν και οι Βουλευτές της Νέας Δημοκρατίας- και των λαθρομεταναστών, αλήθεια σε πόσα από αυτά τα ακίνητα φιλοξενείτε ευπαθείς ομάδες; 
Μιλάτε περί ανέργων υποκριτικά και κάνετε ερώτηση για μέτρα στήριξης των ανέργων, εσείς που ψηφίζετε τα μέτρα τα οποία δημιουργούν τους ανέργους. Πόσο ανόητο, επιτέλους, θεωρείτε τον ελληνικό λαό; Πόσο υποτιμάτε τον ελληνικό λαό; Το μνημόνιο –ειπώθηκε- θα ανεβάσει τους ανέργους σε δυσθεώρητους αριθμούς, σε δύο εκατομμύρια λένε οι ειδικοί. 
Δεν είναι φαίνεται χούι μόνο του Βουλευτή σας του κ. Κυρίτση, να υποκρίνεται τον προστάτη του λαού και όταν βρίσκει τα δύσκολα να τον υβρίζει. Δεν μιλώ με οδηγό την όποια σεμνοτυφία. Στο προχθεσινό επεισόδιο στα Τρίκαλα αναφέρομαι. Εμάς δεν μας εκπλήσσει βεβαίως η στάση του, γιατί κάποτε στη ρύμη του λόγου της η νομενκλατούρα -που με όχημα την τέχνη και τον πολιτισμό έχει αναλάβει το ρόλο του προστάτη του λαού- αφήνει να φανεί η πραγματική αποστροφή της προς το λαό. Κάποτε οι μάσκες πέφτουν και τους ξεφεύγουν και σκέψεις και αλήθειες. 
Οι Έλληνες πρέπει να το πάρουν απόφαση ότι δεν υπάρχει περίπτωση βελτίωσης της κατάστασης όσο μας κυβερνούν τα «ανδρείκελα» της τρικομματικής μνημονιακής Κυβέρνησης στην οποία συμμετέχει και η «Αριστερή» ΔΗΜΑΡ -το «Aριστερή» βάλτε το σε εισαγωγικά- ούτε όσο βρισκόμαστε υπό το καθεστώς του μνημονίου. 
Είναι υποκριτικό να προσποιούνται τους αριστερούς άτομα μιας γιαλαντζί Αριστεράς, της Αριστεράς που υπηρέτησε πρόθυμα τον «Άγνωστο Πόλεμο» στην ΥΕΝΕΔ επί στρατιωτικής διακυβερνήσεως, που έκανε τη δουλειά της η Αριστερά με τον «Παπαφλέσσα» –αναφέρομαι σε ταινίες της εποχής- και τους «Σουλιώτες» το 1971 – ‘72, που τα βρήκε εν πολλοίς με την Απριλιανή επταετία, για να υιοθετήσει με τη Μεταπολίτευση το προφίλ του κουλτουριάρη Αριστερού και υποστηρικτή της Οκτωβριανής Επανάστασης. Από τη μια επανάσταση πήγαμε στην άλλη επανάσταση. 
Αν δεν ήταν η Μεταπολίτευση δεν θα υπήρχατε στην πολιτική. Είστε εξωμότες της Αριστεράς. Έχετε σχέση με την Αριστερά όσο έχουν και οι συνάδελφοί σας στην Κυβέρνηση –εννοώ το ΠΑΣΟΚ- με το σοσιαλισμό. Θα πρέπει να αλλάξετε το όνομά σας και από Δημοκρατική Αριστερά να λέγεστε «Μνημονιακή Αριστερά» ή καλύτερα, όπως το λέει ο γελωτοποιός, ο Τζίμης ο Πανούσης, να αναγράφεστε ως «ΔΕΙΜΑΡ», που σημαίνει «Δεν Είμαι Αριστερός». 
Τι ήρθατε να κάνετε εδώ πέρα; Κοινοβουλευτικό έλεγχο επί των πεπραγμένων της Κυβέρνησής σας; Συμμετοχή σε ερωτήσεις για τα μάτια του κόσμου, για να διατηρείτε το αριστερό σας προφίλ, αυτήν την προβιά; 
Κάνατε λόγο για την κατάσταση στον ΟΑΕΔ και για τα προγράμματα που θα μπορέσει να υλοποιήσει. Το 65% όσων εξυπηρετούνται απ’ τον ΟΑΕΔ, σύμφωνα με υπολογισμούς, είναι ξένοι. Πόσο έχουν κοστίσει αυτοί οι ξένοι στον ΟΑΕΔ; Και παρεμπιπτόντως, έχουμε κάνει και ερώτηση για τον ΟΑΕΔ. Εξακόσια εκατομμύρια από αυτό το περίφημο Ταμείο Αλληλεγγύης. Πού πήγαν; Εξακόσια εκατομμύρια! Δεν είναι στικάκι του Βενιζέλου και του Παπακωνσταντίνου για να χαθεί, είναι ερώτηση του κ. Λαγού της 15ης Φεβρουαρίου. Θα έρθετε να απαντήσετε; 
Την καταθέτω, απλώς, για να υπάρχει στα Πρακτικά, διότι υπάρχει και η τακτική σας, η προσφιλής, όταν μια ερώτηση δεν σας βολεύει να μην την απαντάτε καθόλου. Θα την καταθέσω. Κυρίες μου, πάρτε αυτήν την ερώτηση, γιατί μπορεί ποτέ να μην απαντηθεί. 
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά την προαναφερθείσα ερώτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και για τον κύριο Υπουργό: Εσείς μας διαβάσατε μια έκθεση ιδεών, τι πρέπει να γίνει, ποιες δράσεις, όπως χαρακτηριστικά είπατε, τι σχέδια. Σχέδια! Τι σχέδια; Σχέδια της τρόικας; Σχέδια που θα περιέχουν κι αυτά έναν πολλαπλασιαστή λάθος; Ποια σχέδια είναι αυτά; Μας δουλεύετε; Έκθεση ιδεών ήταν αυτό! Μας είπατε «σχέδια» λες και δεν κυβερνάτε εσείς, λες και κυβερνούν κάποιοι άλλοι. Την αλήθεια είπατε, γιατί πραγματικά κάποιοι άλλοι κυβερνούν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα την ανοχή σας όπως και στους υπολοίπους. 
Δεν κυβερνάτε εσείς. Δεν είστε κυβέρνηση. Πού πήγαν τα εξακόσια;
Για τη Νέα Δημοκρατία: Μας ανέφερε περί πλουτοπαραγωγικών πηγών, περί ορυκτού πλούτου. Ναι, όντως, Νιγηρία θα μας κάνετε. Θα έχουμε μία χώρα η οποία θα έχει πάρα πολύ –που έχει όντως, είναι μία πλούσια χώρα- ορυκτό πλούτο, αλλά ένα λαό που θα πένεται και θα είναι σε μία εμφύλια κατάσταση. Πρότυπό σας είναι η Νιγηρία. 
Και αναφέρατε και το αεροδρόμιο του Ελληνικού. Προχθές βγήκε η απόφαση του Συμβουλίου της Επικρατείας. Θα τη σεβαστείτε; Κάνουμε ερώτηση την Παρασκευή. Θα την απαντήσετε; Το Συμβούλιο της Επικρατείας. Δύο χρήσεις για το Ελληνικό. Αεροδρόμιο και πράσινο. Και δεν το τρώνε τα τρωκτικά, δεν το τρώνε τα ποντίκια. Τα τρωκτικά που θέλουν να ξεπουλήσουν το Ελληνικό στους ξένους το τρώνε.
Κυρίες και κύριοι, είτε σας αρέσει είτε δεν σας αρέσει, όσο κι αν θέλετε μετά την τοποθέτησή μας να μας βρίσετε –και το νιώθετε μέσα σας, το πιστεύω- όσες επίκαιρες επερωτήσεις κι αν φέρετε στη Βουλή για ψηφοθηρικούς σκοπούς, ο λαός σας κατάλαβε. Τέρμα τα ψέματα. Τώρα είναι η ώρα του έθνους, είναι η ώρα των Ελλήνων, είναι η ώρα της Χρυσής Αυγής!
Ευχαριστώ, κύριε Πρόεδρε.","ΧΡΗΣΤΟΣ ΠΑΠΠΑΣ",418
"78874"," Ευχαριστούμε κι εμείς.
Εισερχόμαστε στο στάδιο των δευτερολογιών.
Κύριοι συνάδελφοι, επειδή με βάση το χρόνο που έχει κρατηθεί, δικαιούστε πολύ λίγη ώρα, μπορείτε, αν θέλετε, ο πρώτος επερωτών να αξιοποιήσει το χρόνο της δευτερολογίας. Είναι δικό σας θέμα.
Ο κ. Λυκούδης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78875"," Ευχαριστώ, κύριε Πρόεδρε.
Δεν νομίζω ότι θα εξαντλήσω ούτε το χρόνο της δικής μου δευτερολογίας.","ΣΠΥΡΙΔΩΝ ΛΥΚΟΥΔΗΣ",287
"78876"," Εγώ σας δίνω πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78877"," Ευχαριστώ πολύ.
Θα ήθελα να αναλώσω το χρόνο της δευτερολογίας μου, βέβαια, αναφερόμενος μόνο στα ζητήματα που θέτει η δική μας επερώτηση, αλλά δεν μπορώ να μην κάνω ένα σχόλιο γι’ αυτά που άκουσα από τους τρεις τελευταίους ομιλητές, οι οποίοι εγκάλεσαν τη Δημοκρατική Αριστερά για την επιθυμία που είχε να φέρει το θέμα της ανεργίας σήμερα στη Βουλή για να το συζητήσουμε.
Βέβαια, δεν θα αναφερθώ στα τελευταία λόγια του Εκπροσώπου της Χρυσής Αυγής, ενός οπαδού του πιο χυδαίου ολοκληρωτισμού, ο οποίος ούτε λίγο ούτε πολύ μας εγκάλεσε για αριστερή ασυνέπεια. Θα γελάσει και το χείλι κάθε πικραμένου σε αυτήν τη χώρα, όταν εγκαλεί για αριστερή ασυνέπεια τη Δημοκρατική Αριστερά, ποιος; Η Χρυσή Αυγή! Δεν θα αναφερθώ σε αυτό, γιατί αυτό παραείναι γραφικό. Θα μείνω στις παρατηρήσεις που έκαναν ο κ. Στρατούλης και ο κ. Μαριάς. 
Πρέπει να συνεννοηθούμε. Ο δικός μας πολιτικός χώρος, επειδή δεν πιστεύει καθόλου, κύριε Στρατούλη, κύριε Μαριά, ότι μπορεί να έρθει η ευτυχής εκείνη στιγμή όπου με ένα νόμο στην Ελλάδα θα καταργηθεί η ανεργία, που κατά τη δική σας άποψη το ενάμισι εκατομμύριο ανέργων το έχει παράξει η Κυβέρνηση των επτά μηνών, επειδή, λοιπόν, εμείς δεν πιστεύουμε ότι θα έρθει ένας νόμος με τον οποίο θα καταργηθεί η ανεργία, θα επανέλθουν οι μισθοί και οι συντάξεις στην προτέρα κατάσταση, θα καταργηθεί κάθε λιμός και καταποντισμός σε αυτήν τη χώρα, ενδεχομένως και η γρίπη, επειδή δεν θα έρθει αυτή η ευτυχής προοπτική για τη χώρα με ένα νόμο, αλλά πιστεύουμε ότι είναι θέμα αγώνα και προσπάθειας, είμαστε ένας πολιτικός χώρος ο οποίος μπορεί να συμμετέχει σε μία Κυβέρνηση για έναν εθνικό σκοπό, να κρατηθεί δηλαδή η Ελλάδα όρθια και ταυτόχρονα μπορεί να καταθέτει προτάσεις και παρατηρήσεις σαν και αυτές με τις οποίες αναδεικνύεται ένα θέμα και δίδεται η δυνατότητα με προτάσεις και ιδέες και άλλων κομμάτων αυτό να προχωρήσει.
Εξ αυτού του λόγου ορμώμενοι, καταθέσαμε σήμερα αυτήν την επερώτησή μας και πιστεύουμε ότι κάναμε πάρα πολύ καλά. Θα ήταν προτιμότερο, αντί να εγκαλείτε τη Δημοκρατική Αριστερά, να αναλώσετε και εσείς το χρόνο σας στο τι προτάσεις μπορείτε να καταθέσετε, για να προχωρήσουμε αυτά τα ζητήματα. 
Κύριε Υπουργέ, εμείς ακούσαμε με πολύ μεγάλο ενδιαφέρον ότι στη δευτερολογία σας θα κάνετε συγκεκριμένες προτάσεις. Επίσης, με ενδιαφέρον ακούσαμε ότι και εσείς βλέπετε ότι υπάρχουν μέσα στο γενικότερο πλαίσιο της ανεργίας ειδικές ομάδες «σούπερ ανέργων», θα λέγαμε, όπως οι τετρακόσιες πενήντα χιλιάδες οικογένειες που δεν έχουν ούτε έναν εργαζόμενο, όπως είναι οι μακροχρόνια άνεργοι, όπως είναι οι απόμαχοι οι οποίοι φθάνουν στην ανεργία δύο ή τρία χρόνια πριν πάρουν τη σύνταξή τους και δεν έχουν σχεδόν καμμία ελπίδα να βρουν δουλειά, άνθρωποι εξήντα ή πενήντα πέντε χρονών.
Έχω την εντύπωση ότι πρέπει σε αυτές τις τρεις ομάδες να σκύψουμε με ιδιαίτερο ενδιαφέρον, διότι αυτοί βιώνουν περισσότερο από οποιονδήποτε άλλο άνεργο την ανεργία ως προσωπική αποτυχία, ως καταστροφή, ως απελπισία. Έχω την εντύπωση ότι πρέπει να κάνουμε οι πάντες ό,τι μπορούμε με ειδικό ενδιαφέρον γι’ αυτές τις ομάδες. 
Θέλω να τελειώσω τη δευτερολογία μου με το εξής: Μέσα στη συνολική προσπάθεια ειδικό ρόλο μπορεί να παίξει ο ΟΑΕΔ. Νομίζω ότι ανταλλάσσουμε αυτές τις απόψεις με παρούσα τη διαχειριστική ηγεσία του ΟΑΕΔ, γιατί έχει σημασία και να ακούσουν μερικά πράγματα και να αντιμετωπίσουμε από κοινού μερικά ζητήματα. Εμείς πιστεύουμε ότι κάνει μεγάλες προσπάθειες ο ΟΑΕΔ και έχουμε εμπιστοσύνη στο υπαλληλικό του δυναμικό, γιατί προσπαθεί να ανταποκριθεί σε αυτές τις δύσκολες στιγμές στο ρόλο που του έχει αναθέσει η πολιτεία. 
Όμως, έχουμε την εντύπωση ότι ο ΟΑΕΔ χρειάζεται αναβαθμισμένο και πιο σύγχρονο νομικό πλαίσιο και μία ευρύτερη παροχή τεχνογνωσίας, διότι εδώ υπάρχουν φαινόμενα τα οποία πρέπει να τα παρατηρήσει και η ίδια η ηγεσία του ΟΑΕΔ. Ξέρουμε ότι υπάρχουν χιλιάδες νέοι άνεργοι και παράλληλα την ίδια περίοδο εμφανίζονται θέσεις εργασίας. Βλέπουμε ότι πολλές φορές δεν μπορούν να «κουμπώσουν» αυτά τα δύο πράγματα, δηλαδή οι προσφερόμενες θέσεις εργασίας και οι νέοι που αναζητούν δουλειά. Νομίζω ότι αυτό δεν έχει σχέση με την επιθυμία, την προσπάθεια ή τη δυνατότητα και την ικανότητα που έχει το προσωπικό του ΟΑΕΔ να παράξει αυτή τη δυνατότητα. Τις περισσότερες φορές έχει σχέση με άλλου τύπου μπλοκαρίσματα εσωτερικής λειτουργίας –τουλάχιστον εμείς έτσι εκτιμούμε- ή έλλειψη κάποιας τεχνογνωσίας που θα μπορούσε να βοηθήσει προς αυτήν την κατεύθυνση.
Θα σας δώσω ένα τελευταίο παράδειγμα: Προχθές είδαμε τους Έλληνες πλοιοκτήτες να λένε ότι παρέχονται χιλιάδες θέσεις εργασίας, ενδεχομένως για την παρουσία σε αυτές εκπαιδευμένων Ελλήνων ναυτικών. Ιδού, πεδία δράσης όπου με μεγαλύτερη δυνατότητα παρέμβασης θα μπορούσε ο ΟΑΕΔ να έχει και αποτελέσματα.
Εμείς σε κάθε περίπτωση, κύριε Πρόεδρε και κύριε Υπουργέ, θεωρούμε ότι σήμερα έγινε μία πολύ ενδιαφέρουσα συζήτηση στη Βουλή και έχουμε την ικανοποίηση να θεωρούμε ότι με την πρωτοβουλία τη δική μας ανοίξαμε ένα θέμα, το οποίο είναι πάρα πολύ σοβαρό για να το κουβεντιάσουμε όλοι μαζί.
Ευχαριστώ πολύ.","ΣΠΥΡΙΔΩΝ ΛΥΚΟΥΔΗΣ",287
"78878"," Το λόγο έχει για τρία λεπτά ο κ. Κυρίτσης, για να δευτερολογήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78879"," Ευχαριστώ, κύριε Πρόεδρε.
Άκουσα προσεκτικά τις απόψεις παριστάμενων συναδέλφων Βουλευτών, εκτός από την ηχορρύπανση που παράγουν κάποιοι.
Επίσης θέλω να πω ότι σε ένα τόσο ευαίσθητο ζήτημα, όπως είναι αυτό της ανεργίας, θα μπορούσε να υπάρξει ρεαλισμός και μία γενική συμφωνία ως προς την ανάγκη και τους τρόπους αντιμετώπισής της.
Δυστυχώς όμως ορισμένοι επιμένουν να παίζουν επικοινωνιακά παιχνίδια εις βάρος των πολιτών και ιδιαίτερα εις βάρος των ανέργων, που έχουν και τη μεγαλύτερη ανάγκη, γιατί μιλάμε για επικοινωνιακά παιχνίδια, όταν ασκούμε εκ του ασφαλούς κριτική και προτείνουμε λύσεις, που δεν λαμβάνουν υπ’ όψιν τους την πραγματικότητα.
Σκέφτεται όμως η Αντιπολίτευση σήμερα τι ανακούφιση θα δώσει μία θέση απασχόλησης, έστω σε προγράμματα κοινωφελούς εργασίας, σε αυτά τα τετρακόσιες πενήντα χιλιάδες νοικοκυριά, που είναι χωρίς κανέναν εργαζόμενο ή την ενδιαφέρει προσχηματικά να μιλάει για εργασιακές σχέσεις, αδιαφορώντας επί της ουσίας γι’ αυτά τα προβλήματα;
Γι’ αυτό κι εμείς προτείναμε να αναλάβει αυτά τα προγράμματα ο ΟΑΕΔ και να διορθώσουμε τέτοια προβλήματα. Το ζήτημα είναι, ότι σε μία περίοδο οξυτάτης κρίσης απαιτούνται έκτακτα και μη συμβατικά μέτρα για την αντιμετώπιση της ανεργίας. Γι’ αυτό τονίσαμε ότι δεν φτάνουν όσα έχουν γίνει μέχρι σήμερα. 
Εμείς, η Δημοκρατική Αριστερά, καταθέσαμε σύγχρονες και ρεαλιστικές προτάσεις για την αντιμετώπιση της ανεργίας. Καλούμε λοιπόν τον κύριο Υπουργό και τους συναδέλφους των άλλων κομμάτων να τις υιοθετήσουν, γιατί οι προτάσεις μας πρέπει να εφαρμοστούν και θα εφαρμοστούν, αν θέλουμε να αντιμετωπίσουμε πραγματικά και αποφασιστικά το πρόβλημα. Εμείς ως Δημοκρατική Αριστερά και το θέλουμε και θα το αντιμετωπίσουμε.","ΓΕΩΡΓΙΟΣ ΚΥΡΙΤΣΗΣ",266
"78880"," Κύριε Πρόεδρε, θα ήθελα το λόγο για ένα λεπτό επί προσωπικού.","ΧΡΗΣΤΟΣ ΠΑΠΠΑΣ",418
"78881"," Ορίστε, έχετε το λόγο. Ποιο είναι το προσωπικό, κύριε Παππά;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78882"," Το προσωπικό έγκειται στον Βουλευτή της Δημοκρατικής Αριστεράς, τον κ. Κυρίτση, ο οποίος χαρακτήρισε ως «ηχορρύπανση» την τοποθέτησή μας και έδειξε προς την πλευρά μας, προφανώς εμάς εννοεί. 
Εγώ σας θυμάμαι μικρό παιδάκι στον «Άγνωστο πόλεμο»…","ΧΡΗΣΤΟΣ ΠΑΠΠΑΣ",418
"78883"," Δεν είναι προσωπικό αυτό.","ΓΕΩΡΓΙΟΣ ΚΥΡΙΤΣΗΣ",266
"78884"," Κύριε Κυρίτση, δεν έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78885"," … στον «Παράξενο ταξιδιώτη».","ΧΡΗΣΤΟΣ ΠΑΠΠΑΣ",418
"78886"," Ποιο είναι το προσωπικό;","ΓΕΩΡΓΙΟΣ ΚΥΡΙΤΣΗΣ",266
"78887"," Κατά τον Κανονισμό έχει το δικαίωμα…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78888"," Έχω ένα λεπτό.","ΧΡΗΣΤΟΣ ΠΑΠΠΑΣ",418
"78889"," Κύριε Πρόεδρε, ποιο είναι το προσωπικό;","ΓΡΗΓΟΡΙΟΣ ΨΑΡΙΑΝΟΣ",556
"78890"," Μισό λεπτό. Κατά τον Κανονισμό ο κ. Παππάς, έχει ένα λεπτό στη διάθεσή του, για να εξηγήσει το προσωπικό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78891"," Δεν υπάρχει προσωπικό όμως!","ΓΡΗΓΟΡΙΟΣ ΨΑΡΙΑΝΟΣ",556
"78892"," Το προσωπικό λοιπόν είναι, να σέβεται ο κ. Κυρίτσης τους ομιλητές και να μην αναφέρεται στις τοποθετήσεις των ομιλητών, συναδέλφων του Βουλευτών, χαρακτηρίζοντάς τες ως «ηχορρύπανση». 
Εγώ σας ενθυμούμαι στον «Άγνωστο πόλεμο» της ΥΕΝΕΔ, στον «Παράξενο ταξιδιώτη» της ΕΡΤ, στον «Παπαφλέσσα» το ’71 - ’72, ήμουν έντεκα ετών. Σας θυμάμαι στους «Σουλιώτες».","ΧΡΗΣΤΟΣ ΠΑΠΠΑΣ",418
"78893"," Πολύ καλός!","ΓΕΩΡΓΙΟΣ ΚΥΡΙΤΣΗΣ",266
"78894"," Κουνήστε το κεφάλι σας. Γίνεστε γραφικοί…","ΧΡΗΣΤΟΣ ΠΑΠΠΑΣ",418
"78895"," Τώρα, κύριε Παππά, καταλαβαίνετε τι κάνετε;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78896"," Και εγώ σας θυμάμαι με τη σημαία της χούντας.","ΓΕΩΡΓΙΟΣ ΚΥΡΙΤΣΗΣ",266
"78897"," Κύριε Κυρίτση, δεν βοηθάτε. Εξισώνεστε. 
Κύριε Παππά, προφανώς δεν ήταν προσωπικό. Σας ενόχλησε ο όρος φράση «ηχορρύπανση».","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78898"," Να τη διαγράψετε.","ΧΡΗΣΤΟΣ ΠΑΠΠΑΣ",418
"78899"," Ακούστε την ομιλία τη δική σας και σκεφτείτε πόσους ενοχλούν αυτά που λέτε. Προχωρούμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78900"," Ενοχλούμε πολλούς, κύριε Πρόεδρε. Το ξέρουμε.","ΧΡΗΣΤΟΣ ΠΑΠΠΑΣ",418
"78901"," Αυτό δεν είναι προσωπικό.","ΓΕΩΡΓΙΟΣ ΚΥΡΙΤΣΗΣ",266
"78902"," Ελπίζω να κοιτάζετε καμμία φορά τον εαυτό σας στον καθρέφτη και να ακούτε και αυτά που λέτε, διότι γράφονται εδώ μέσα τα πάντα.
Το λόγο έχει η κ. Ρεπούση για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78903"," Ευχαριστώ, κύριε Πρόεδρε.
Ξεκινώντας, θα ήθελα να επαναλάβω κάτι που έχω πει και σε άλλη ευκαιρία, ότι η Δημοκρατική Αριστερά δεν δέχεται μαθήματα από τη Χρυσή Αυγή, ένα κόμμα που κάνει διεθνώς ρεζίλι τη χώρα μας.","ΜΑΡΙΑ ΡΕΠΟΥΣΗ",441
"78904"," Εσείς μας έχετε κάνει ρεζίλι!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"78905"," Τα μαθήματα λοιπόν δεν μπορούν να σταθούν από ένα κόμμα, που όπου εμφανίζεται, γίνεται προσπάθεια πώς δεν θα προσβάλει το αίσθημα δημοκρατίας που έχουν τα διεθνή «fora». 
Με την επερώτησή μας αυτή, νομίζω ότι η Δημοκρατική Αριστερά…","ΜΑΡΙΑ ΡΕΠΟΥΣΗ",441
"78906"," Προσβάλλετε τη νοημοσύνη του ελληνικού λαού.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"78907"," Μου κάνει εντύπωση που προσβλήθηκαν με τον «ηχορρύπανση».","ΜΑΡΙΑ ΡΕΠΟΥΣΗ",441
"78908"," Παρακαλώ, κυρία Ρεπούση, συνεχίστε εσείς επί της επερωτήσεως και των απόψεών σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78909"," Αυτός είναι ο τρόπος που αντιλαμβάνεστε τη δημοκρατία.","ΜΑΡΙΑ ΡΕΠΟΥΣΗ",441
"78910"," Τη νοημοσύνη προσβάλλετε, όταν καταθέτετε ερώτηση της Κυβέρνησης.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"78911"," Έτσι αντιλαμβάνεστε τη δημοκρατία, διακόπτοντας και γρυλίζοντας.","ΜΑΡΙΑ ΡΕΠΟΥΣΗ",441
"78912"," …(δεν ακούστηκε).","ΠΑΝΑΓΙΩΤΗΣ ΗΛΙΟΠΟΥΛΟΣ",160
"78913"," Παρακαλώ να μην γράφονται οι διακοπές. Να χρησιμοποιήσω κι εγώ τώρα τη δική σας φράση; Σταματήστε, παρακαλώ. 
Συνεχίστε, κυρία Ρεπούση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78914"," Με την επερώτηση αυτή, η Δημοκρατική Αριστερά νομίζω ότι δείχνει πώς αντιλαμβάνεται την πολιτική και τη συμμετοχή της σε μία Κυβέρνηση συνεργασίας. 
Η καταγγελία το ξέρουμε ότι είναι εύκολη. Εμείς συνεχίζουμε, κάνουμε προτάσεις, προτάσεις βελτίωσης της κατάστασης σε όλα τα πεδία είτε αυτό αφορά την παιδεία είτε αυτό αφορά την εργασία, την υγεία. Αυτός είναι ο τρόπος που εμείς αντιλαμβανόμαστε την πολιτική και θέλουμε να είμαστε χρήσιμοι στην πατρίδα μας. Αυτός είναι ο τρόπος που εμείς συμμετέχουμε σ’ αυτήν την Κυβέρνηση. Συμμετέχουμε, στηρίζουμε και ταυτόχρονα κάνουμε προτάσεις…
(Θόρυβος από την πλευρά της Χρυσής Αυγής)","ΜΑΡΙΑ ΡΕΠΟΥΣΗ",441
"78915"," Ευχαριστούμε για το σεβασμό που δείχνετε στο Κοινοβούλιο, κύριοι συνάδελφοι. Ευχαριστούμε πολύ. 
(Στο σημείο αυτό αποχωρούν από την Αίθουσα οι Βουλευτές της Χρυσής Αυγής)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78916"," Θα πρέπει να ξέρουν οι Έλληνες πολίτες ότι η Χρυσή Αυγή αρέσκεται να ακούει μόνο τη δική της ομιλία, το δικό της λόγο.","ΜΑΡΙΑ ΡΕΠΟΥΣΗ",441
"78917"," Μακάρι να συμβαίνει κι αυτό, κυρία Ρεπούση, να ακούει τη δική της ομιλία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78918"," Άρα εμείς θα συνεχίσουμε να κάνουμε τις προτάσεις μας, γιατί, κατά την άποψή μας, δεν υπάρχει άλλος τρόπος να κάνει κανείς εποικοδομητική πολιτική. 
Κι όποιοι υποστηρίζουν ότι το μνημόνιο είναι μόνο κι ότι αν δεν είχαμε το μνημόνιο, δεν θα είχαμε ανεργία, δεν κάνουν τίποτε άλλο από το να βαθαίνουν την κρίση που υπάρχει στη χώρα μας. Αντίθετα εμείς πιστεύουμε ότι διορθώνοντας την κατάσταση και κάνοντας προτάσεις αλλαγών, στηρίζουμε την έξοδο από την κρίση κι από το μνημόνιο. 
Αν μου επιτρέπετε, κύριε Υπουργέ, επειδή αναφερθήκατε στην ομιλία σας στην ανεργία των γυναικών κι επειδή δεν άκουσα κάτι συγκεκριμένο, θα ήθελα να σκεφτείτε την ιδέα να δημιουργήσετε μία επιτροπή, για να επεξεργαστεί ένα συγκεκριμένο σχέδιο για την αντιμετώπιση της ανεργίας των γυναικών, που κυρίως στις πιο ευπαθείς ομάδες φθάνει σε εκρηκτικά επίπεδα. 
Αυτό το σχέδιο δράσης κατά της ανεργίας των γυναικών -αν κι εσείς πιστεύετε ότι έχουμε ένα ιδιαίτερο πρόβλημα, μέσα στο συνολικό, που είναι πράγματι πάρα πολύ οξύ- θα έλεγα ότι θα πρέπει, ως πρώτο βήμα, να δει ζητήματα, όπως, για παράδειγμα, προγράμματα επαγγελματικού προσανατολισμού των κοριτσιών, σε τομείς που έχουν δυνατότητες απασχόλησης και που δεν είναι επισφαλείς ή προγράμματα επανακατάρτισης γυναικών σε αντίστοιχους τομείς, παρέμβαση και εισαγωγή κινήτρων για ανάσχεση των απολύσεων των γυναικών. Δηλαδή, αν έχουμε μία γενική πολιτική κατά των απολύσεων, θα μπορούσαμε να έχουμε κίνητρα που θα διασφαλίζουν ή θα μειώνουν τον αριθμό των απολύσεων σε ιδιαίτερα ευπαθείς ομάδες.
Μία άλλη πρόταση, που έχει εφαρμοστεί αλλού, είναι η εισαγωγή ποσοστώσεων για μακροχρόνια άνεργες γυναίκες και γυναίκες μονογονείς στα προγράμματα κοινωφελούς εργασίας. Έχουμε, δηλαδή ένα πρόγραμμα και θα μπορούσαμε να ενισχύσουμε τη συμμετοχή αυτών των ομάδων, και ίσως όχι μόνο των γυναικών αλλά και των νέων, με ποσοστώσεις. Άρα δηλαδή, πιθανότατα να πρέπει το Υπουργείο σας να επεξεργαστεί, μέσα από μία επιτροπή, ιδιαίτερες δράσεις και πολιτικές, που να επιχειρούν την ανάσχεση της ανεργίας των γυναικών. 
Ευχαριστώ πολύ.","ΜΑΡΙΑ ΡΕΠΟΥΣΗ",441
"78919"," Το λόγο έχει η κ. Φούντα. Παρακαλώ, να είστε σύντομη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78920"," Σας ευχαριστώ πολύ.
Να πω και εγώ ότι καταλαβαίνουμε την ανάγκη κάποιων για στείρα επίθεση απέναντι σε αυτά που έχουμε να προτείνουμε. Θεωρούσαμε ότι η σοβαρότητα του σημερινού θέματος θα αναχαίτιζε αυτήν την εσωτερική ανάγκη. Δυστυχώς διαψευστήκαμε.
Να επισημάνω ότι με όλα αυτά που λέμε, με τις προτάσεις μας, με την εμμονή μας για διαφάνεια και με την καταψήφιση των εργασιακών μέτρων, είναι απορίας άξιο πώς συνάδελφος της Αντιπολίτευσης μας αποκάλεσε παρατηρητές. Επίσης είναι απορίας άξιο ότι σε αυτήν την Αίθουσα αναφέρεται μόνο τι δεν μπορούμε να κάνουμε όντας στην Ευρωπαϊκή Ένωση. Τι δεν μπορούμε να κάνουμε έξω από την Ευρωπαϊκή Ένωση και χωρίς να έχουμε όλα αυτά τα εργαλεία του ΕΣΠΑ ή όλων των κοινοτικών κονδυλίων, πολύ «σοφά» αποσιωπάται σε αυτήν την Αίθουσα.
Για να μπω στο θέμα μας, γιατί είναι πάρα πολύ σημαντικό, κύριε Υπουργέ, στην δευτερολογία σας θα ήθελα να ακούσω τα χρονοδιαγράμματα τα οποία δεσμευτήκατε ότι θα μας δώσετε. Θα ήθελα επίσης ένα σχόλιο για τους νέους αγρότες, στους οποίους δεν αναφερθήκατε και για τη συνεργασία με την τοπική αυτοδιοίκηση για τους νέους ανέργους. Να αναφέρω μόνο τα δύο προγράμματα της κοινωφελούς εργασίας στον πολιτισμό για τους νέους και το πρόγραμμα «Εθνικό Δίκτυο Άμεσης Κοινωνικής Παρέμβασης» με τρεις χιλιάδες διακόσιες θέσεις για ανέργους και χίλιες διακόσιες αντίστοιχα.
Μιλήσατε πριν για επιπρόσθετους πόρους και πώς μπορούμε να τους βρούμε. Υπάρχει το πρόγραμμα που προσφέρει η Ευρωπαϊκή Ένωση στο πλαίσιο των εγγυήσεων για τους νέους, που ανακοινώθηκε πρόσφατα από τον αρμόδιο Επίτροπο για θέματα κοινωνικών υποθέσεων Λάζλο Άντορ, για την περίοδο 2014 – 2020, απ’ όπου θα προσφερθούν, από την Ευρωπαϊκή Ένωση, 6 ακόμα δισεκατομμύρια ευρώ για την καταπολέμηση της ανεργίας των νέων σε κράτη-μέλη, με ποσοστά ανεργίας στους νέους πάνω από 25%. Δυστυχώς είμαστε ένα από αυτά και θα θέλαμε μια αναφορά στη δευτερολογία σας. 
Να πούμε και πάλι ότι θέλουμε κανένας νέος άνθρωπος να μην αισθάνεται ότι οι πολιτικές εδώ δεν τον εκπροσωπούν, κανένας άνεργος νέος να μη θεωρεί ότι η μοναδική του διέξοδος είναι η οικονομική μετανάστευση. Και να πούμε το αυτονόητο, ότι μέλλον χωρίς νέους ανθρώπους δεν υπάρχει. Θα θέλαμε όλοι να δούμε και να νιώσουμε ότι οι πολιτικές μας στρέφονται στο να αναζωπυρώσουμε την ελπίδα τους για το μέλλον.
Ευχαριστούμε.","ΝΙΚΗ ΦΟΥΝΤΑ",529
"78921"," Ευχαριστούμε και εμείς. 
Κύριε Υπουργέ, έχετε το λόγο. Πόσο χρόνο θα χρειαστείτε;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78922"," Θα τον εξαντλήσω μάλλον, κύριε Πρόεδρε.
Κυρίες και κύριοι συνάδελφοι, κατ’ αρχάς, εκτιμώ ιδιαίτερα θετική την πρωτοβουλία της ΔΗΜΑΡ να καταθέσει αυτήν την επίκαιρη επερώτηση, ειδικά αυτήν την κρίσιμη στιγμή. Πιστεύω ότι έγινε ένας εποικοδομητικός και γόνιμος διάλογος. Δεν είναι αναγκαίο να συμφωνήσουμε σε όλα, ούτε μπορούμε να πούμε ότι όλα αυτά που ακούστηκαν μπορούν να υλοποιηθούν. Το θετικό είναι, ότι ακούστηκαν και αναδείχθηκαν πτυχές, αφ’ ενός της περιγραφής του προβλήματος της ανεργίας στην πατρίδα μας και ότι διανοίγονται προοπτικές μέσα από προγράμματα και δυνατότητες που έχουμε από τα συγκεκριμένα εργαλεία, για να πολεμήσουμε αυτό το δυσμενές φαινόμενο που λέγεται ανεργία, η οποία, όπως είπαμε, είναι η πιο επώδυνη μορφή της οικονομικής κρίσης που ζούμε. 
Το είπα στην αρχή και θα το ξαναπώ: Ούτε εύκολες ούτε μαγικές λύσεις υπάρχουν. Θέλει προσπάθεια, προσπάθεια εθνική και κυρίως άθροισμα δυνάμεων που να συνοδεύεται από λογική. Σε επίπεδο αριθμητικής έχουμε δύο στοιχεία, το συν, την πρόσθεση, και το διά, τη διαίρεση. Στην ιστορική της διαδρομή, όποτε η χώρα μας λειτούργησε προσθέτοντας, βγήκε νικήτρια. Όποτε λειτούργησε διαιρετικά, έχασε και μάλιστα υπέστη και εθνικές τραγωδίες. Επειδή βρισκόμαστε πραγματικά σε μία πολύ δύσκολη περίοδο, εκτιμώ ότι αυτές οι πρωτοβουλίες του κοινοβουλευτικού διαλόγου σε κρίσιμα ζητήματα το μόνο που κάνουν, είναι να προσθέτουν. 
Θέλω λοιπόν να απαντήσω πολύ συνοπτικά και γρήγορα σε μερικά ζητήματα τα οποία ακούστηκαν. Θέλω να πω προς τον κ. Λυκούδη ότι για το ζήτημα της ναυτιλίας ήδη τρέχει ένα πρόγραμμα για δέκα χιλιάδες νέους ανέργους ναυτικούς, με voucher εισόδου στο χώρο της ναυτιλίας. Αυτό είναι ένα θέμα για το οποίο σας ενημερώνω, κύριε Λυκούδη, επειδή το θέσατε.
Δεύτερον, όσον αφορά τη γυναικεία παρουσία και το πρόβλημα στις γυναίκες, αντιμετωπίζεται οριζόντια σε όλες τις πρωτοβουλίες και τις δράσεις του Υπουργείου Εργασίας και ενσωματώνεται σε αυτές.
Παραδείγματος χάριν, θα σας πω για μία ξεχωριστή περίπτωση. Υπάρχει το πρόγραμμα για τους παιδικούς σταθμούς, από το οποίο ικανοποιήθηκαν στο περασμένο διάστημα, εκατόν εξήντα πέντε χιλιάδες γυναίκες, που ήταν ωφελούμενες του συγκεκριμένου προγράμματος.
Όσον αφορά το χρονοδιάγραμμα, για το οποίο μου είπατε, απλά θα σας πω ότι είναι υποχρέωση της χώρας και του Υπουργείου συγκεκριμένα το πρώτο τρίμηνο του 2013, σε ένα μήνα από τώρα, να παρουσιάσει το εθνικό σχέδιο για την απασχόληση στην Ελλάδα. Κάτω απ’ αυτό το σχέδιο αρχίζουν να τρέχουν χρονοδιαγράμματα και να ενσωματώνονται όλες οι πολιτικές που βρίσκονται υπό το Υπουργείο. Αυτό σε επίπεδο χρονοδιαγράμματος σημαίνει ότι μπροστά μας έχουμε ένα μήνα, για να παρουσιαστεί και αυτό θα αρχίσει να τρέχει μέσα σε ένα συγκεκριμένο πλαίσιο και περιβάλλον.
Επιπλέον, όσον αφορά τον ΟΑΕΔ -το είπα και στην πρωτομιλία μου, θα το επαναλάβω πιο εμφατικά- αποτελεί έναν από τους πιο ισχυρούς πυλώνες των πολιτικών δράσεων για την αναχαίτιση της ανεργίας ή την προσπάθεια για την είσοδο στην αγορά εργασίας νέων ανθρώπων ή ανέργων. Ο ΟΑΕΔ επανασχεδιάζεται, δυναμώνει και αυτό δεν γίνεται μόνο από το νομοσχέδιο, το οποίο κατέθεσα και έρχεται στη Βουλή και το οποίο θα έχουμε την ευκαιρία να το συζητήσουμε. Δηλαδή, είναι ένα νομοσχέδιο το οποίο διευρύνει τα γεωγραφικά όρια παρέμβασης του ΟΑΕΔ, τον δυναμώνει, τον κάνει πιο ουσιαστικό. Δυναμώνεται ο ΟΑΕΔ και από κάτι άλλο ακόμη. Σε επίπεδο Ευρωπαϊκής Ένωσης, όλες οι πολιτικές που αναπτύσσονται πλέον, περνάνε σε επίπεδο κρατικού φορέα, που είναι οι αντίστοιχοι ΟΑΕΔ σε όλες τις χώρες. Άρα από μόνος του ο ΟΑΕΔ αποκτά μία δυναμική και μία αξία, η οποία διευρύνει τα σημερινά του όρια. 
Επιπλέον θέλω να πω και κάτι ακόμη: Στο Υπουργείο Εργασίας υπάρχει και η Γενική Γραμματεία Κοινοτικών Προγραμμάτων. Προσφέρει ένα πολύ σημαντικό έργο. Έχω ακούσει διάφορες θεωρίες και απόψεις. Αυτό που έχω να πω όμως σήμερα ενώπιόν σας, είναι, ότι αυτή η Γενική Γραμματεία είναι πάρα πολύ χρήσιμη, έχει ένα πάρα πολύ καλό ανθρώπινο δυναμικό με εμπορίες και γνώσεις στα συγκεκριμένα ζητήματα, με σχεδιασμούς στα θέματα, για τα οποία κουβεντιάζουμε και οποιαδήποτε σκέψη άλλη δεν θα συνέφερε αυτήν τη στιγμή. Το έχω πει και άλλες φορές δημόσια. Επειδή βρισκόμαστε σε κατάσταση πολέμου, την ώρα που δίνουν τη μάχη οι στρατιώτες, δεν γίνεται αξιολόγηση των αξιωματικών. Αυτήν την στιγμή, η Γενική Γραμματεία Κοινοτικών Προγραμμάτων του Υπουργείου Εργασίας προσφέρει ένα πολύτιμο έργο και γι’ αυτό πρέπει να διατηρηθεί και να δώσει και αυτή τη δική της προσφορά αυτήν την κρίσιμη στιγμή.
Πράγματι η κατάσταση είναι ζοφερή. Όμως ας δούμε την αισιόδοξη και την ελπιδοφόρα πλευρά. Ίσως διανύουμε –και αυτό είναι το εισαγωγικό της σκέψης μου- το πιο βαθύ σκοτάδι λίγο πριν την αυγή. Αυτή είναι η κατάσταση που ζούμε. Εκεί εμφανίζεται. Και αυτό είναι το πρώτο αισιόδοξο μήνυμα, ότι το 2013, όπως περιγράφεται απ’ όλα τα οικονομικά έντυπα και από μελέτες που έχουν γίνει, θα συντελεστεί η κορύφωση της ανεργίας. Εκεί ολοκληρώνεται. Ζούμε το έτος της κορύφωσης της ανεργίας και από εκεί και πέρα, θα αρχίσει η αποκλιμάκωση. 
Είναι θετικό στοιχείο ότι φέτος θα αυξηθεί σημαντικά η τουριστική κίνηση. Σύμφωνα με όλες τις εκτιμήσεις, αυτό θα οδηγήσει σε αύξηση της απασχόλησης στον τουριστικό τομέα. Μιλάμε, δηλαδή για επιπλέον απασχόληση στον κλάδο, που μετρήσιμα μεγέθη δείχνουν να φθάνει τις πενήντα χιλιάδες άτομα. 
Η αναδιάρθρωση της οικονομίας, οι διαρθρωτικές μεταρρυθμίσεις και οι αποκρατικοποιήσεις, το περισσότερο λειτουργικό και απλό πλαίσιο ρυθμίσεων για την επιχειρηματικότητα και την εργασία θα φέρουν αποτελέσματα. Σύμφωνα με τις επικαιροποιημένες χειμερινές προβλέψεις της Ευρωπαϊκής Επιτροπής για την Ελλάδα, η επιστροφή σε τριμηνιαίους θετικούς ρυθμούς ανάπτυξης θα αρχίσει στο τέλος του 2013. Η συστολή της απασχόλησης και η υψηλή ανεργία οφείλεται –και αυτό ας το κρατήσουμε- στη διστακτικότητα νέων προσλήψεων. Όπως δείχνουν όλα τα στοιχεία, το μεγάλο κύμα απολύσεων έχει εξαντληθεί. Συνεπώς, είναι ζήτημα χρόνου το γύρισμα των προσδοκιών της ψυχολογίας στην αγορά, αρκεί να τηρηθεί απαρέγκλιτα το πρόγραμμα των διαρθρωτικών μεταρρυθμίσεων και των μεγάλων αλλαγών στους θεσμούς και την οικονομία.
Επιπλέον η εξασφάλιση των πόρων για το νέο ΕΣΠΑ της περιόδου 2014-2020 είναι πέρα από τις αρχικές προσδοκίες, δεδομένης της δημοσιονομικής συρρίκνωσης του κοινοτικού προϋπολογισμού: Σε πρώτη φάση 16,3 δισεκατομμύρια και άλλα 2 δισεκατομμύρια με τη συνεκτίμηση της κατάστασης της ελληνικής οικονομίας μετά το 2009. 
Επιπλέον από τα 6 δισεκατομμύρια που θα διατεθούν ειδικά για την απασχόληση των νέων σε χώρες που η νεανική ανεργία υπερβαίνει το 24%, καταλαβαίνετε ότι η Ελλάδα θα εξαντλήσει ένα πολύ σημαντικό μέρος.
Με μια σειρά από μέτρα που περιλαμβάνονται στο κατατεθέν νομοσχέδιο, δίνουμε λύση σε πρακτικά προβλήματα, που απασχολούν τους ανέργους και διευρύνουμε τις δυνατότητες αξιοποίησης των παρεμβάσεων του ΟΑΕΔ. 
Παραδείγματος χάριν, για πρώτη φορά στην Ελλάδα δίνουμε τη δυνατότητα σε ανέργους νέους επιστήμονες, γιατρούς, δικηγόρους, μηχανικούς, να εγγράφονται στον ΟΑΕΔ και να συμμετέχουν σε όλα τα προγράμματα απασχόλησης και κατάρτισης με τους ίδιους όρους και προϋποθέσεις, όπως οι λοιποί άνεργοι. 
Για πρώτη φορά επίσης δεν διακόπτουμε – είναι κι αυτό στο νομοσχέδιο- την κάρτα ανεργίας σε όσους συμμετέχουν σε προγράμματα κατάρτισης, αποκαθιστώντας έτσι αδικίες που είχαν επισημανθεί απ’ όλους, απ’ όλες τις πτέρυγες της Βουλής. 
Σε ό,τι αφορά τα συγκεκριμένα ζητήματα που θέτει η επίκαιρη επερώτηση της Δημοκρατικής Αριστεράς, για αρκετά μίλησα στην πρωτολογία μου. Θέλω να κάνω ορισμένες, συγκεκριμένες επισημάνσεις. Θα επαναλάβω κάποιες από αυτές τις θέσεις και θα τις συμπληρώσω όπου χρειαστεί αμέσως μετά, αν υπάρχει η δυνατότητα. Ειδάλλως, όπως είπα και στην αρχή, καταγράψαμε διά μέσου των Πρακτικών όλες τις απόψεις που ακούστηκαν και θα τις επεξεργαστούμε ως Υπουργείο. 
Εκτιμούμε ότι γενικότερα ένα ζήτημα που πρέπει να επανεξεταστεί άμεσα, είναι οι όροι και οι προϋποθέσεις επιδότησης της ανεργίας. Εδώ συμφωνούμε. Η ενίσχυση του δικτύου κοινωνικής προστασίας για τους ανέργους, σχετικά με τη διεύρυνση του χρόνου καταβολής τους επιδόματος ανεργίας, είναι κάτι που θα το μελετήσουμε. Στεκόμαστε με θετική διάθεση. Πρέπει όμως σε κάθε περίπτωση να συνυπολογιστεί και η δημοσιονομική του διάσταση.
Ειδικά σε ό,τι αφορά τη στήριξη των μακροχρόνια ανέργων, θα ήθελα να επισημάνω ότι θα ξεκινήσει από την 1η Ιανουαρίου 2014 διευρυμένο και πιο ορθολογικό πρόγραμμα στήριξής τους. Το έχουμε ήδη θεσμοθετήσει και οριστικοποιούμε τις παραμέτρους του, προκειμένου να ξεκινήσει από την 1η Ιανουαρίου 2014. Το πρόγραμμα θα αφορά μακροχρόνια ανέργους όλων των ηλικιών, όχι μόνο ηλικίας σαράντα ετών έως εξήντα τεσσάρων ετών, όπως ήταν το υφιστάμενο πρόγραμμα του ΟΑΕΔ. 
Επίσης –το είπα και στην πρωτολογία μου- υπέγραψα ήδη την υπουργική απόφαση, με την οποία χορηγείται ειδικό βοήθημα ανεργίας μέσω του ΟΑΕΔ, ίδιο ποσό με το επίδομα ανεργίας, δηλαδή τριακόσια εξήντα ευρώ σε ελεύθερους επαγγελματίες. Πρόκειται για επαγγελματίες που λόγω της οικονομικής κρίσης, αναγκάστηκαν να κλείσουν το κατάστημά τους ή τη μικρή τους επιχείρηση. 
Μετά τη νομοθετική ρύθμιση που φέρνουμε αυτήν την εβδομάδα στη Βουλή, δρομολογούμε τη χορήγηση ενός επιπλέον, ίδιου σε χαρακτηριστικά βοηθήματος και σε κατηγορίες αυτοαπασχολούμενων επιστημόνων, γιατρών, δικηγόρων, μηχανικών, που επίσης λόγω της κρίσης, έχει συρρικνωθεί δραματικά το εισόδημά τους. 
Με διάταξη στο ίδιο νομοσχέδιο επεκτείνουμε για έναν ακόμη χρόνο την κάλυψη με ιατροφαρμακευτική περίθαλψη των ανέργων, για τους οποίους η κάλυψη έληξε αυτήν την περίοδο. 
Μελετούμε επιπλέον τη μείωση των προϋποθέσεων και για άλλες κατηγορίες ανέργων, ειδικά για εκείνους που ανήκουν σε νοικοκυριά χωρίς κανέναν εργαζόμενο. Αυτό το είπαμε. Στο θέμα αυτό υπάρχει σύγκλιση και συμφωνία.
Επίσης με το ίδιο νομοσχέδιο επεκτείνουμε για έναν ακόμη χρόνο την κάλυψη ασφαλισμένων του ΙΚΑ και των μελών των οικογενειών τους με παροχές σε είδος του ΕΟΠΥΥ, εάν έχουν πραγματοποιήσει την προηγούμενη χρονιά πενήντα ένσημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)","ΙΩΑΝΝΗΣ ΒΡΟΥΤΣΗΣ",77
"78923"," Κύριε Υπουργέ, κάτι πρέπει να κάνουμε όμως με το χρόνο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78924"," Δώστε μου δύο λεπτά, κύριε Πρόεδρε.","ΙΩΑΝΝΗΣ ΒΡΟΥΤΣΗΣ",77
"78925"," Να μιλήσει και ο Κοινοβουλευτικός Εκπρόσωπος. Είχατε στη διάθεσή σας τριάντα λεπτά. Τι άλλο να κάνει το Προεδρείο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78926"," Σε ό,τι αφορά το ζήτημα της κοινωφελούς εργασίας και τις προτάσεις της επίκαιρης επερώτησης –το είπα και στην πρωτολογία μου- είμαστε θετικοί στη διεύρυνση και αναμόρφωση αυτού του προγράμματος, αφού όμως πρώτα αξιολογήσουμε τις γραφειοκρατικές υστερήσεις που παρατηρήθηκαν στην πρώτη εφαρμογή του. Σε κάθε περίπτωση, πρέπει να είμαστε σίγουροι για την οργανωτική ικανότητα των δήμων να αξιοποιήσουν την εργασία που θα τους προσφερθεί.
Ολοκληρώνω, για να βοηθήσω και τη συζήτηση. Όσον αφορά το ζήτημα της χρηματοδότησης, της στοχευμένης δράσης για τις οικογένειες χωρίς κανέναν εργαζόμενο, είπαμε ότι είναι στις προθέσεις της Κυβέρνησης άμεσα να γίνει μια γενναία αναθεώρηση του ΕΣΠΑ με μεταφορά χρηματοδότησης από το ΕΤΠΑ προς το Ευρωπαϊκό Κοινωνικό Ταμείο. Αυτό θα γίνει αμέσως, σχεδιάζοντας ταυτόχρονα τη συγκεκριμένη δράση διά μέσου των μηχανισμών.
Να συμφωνήσω και με ένα ζήτημα το οποίο ακούστηκε -θεωρώ ότι είναι ένα πραγματικό γεγονός που πρέπει να το αντιμετωπίσουμε, να το δούμε- ότι δυστυχώς στη χώρα μας –το επιβεβαιώνω και εγώ- δεν υπάρχει ένα πάγιο, σταθερό, μόνιμο και αξιόπιστο θεσμικό πλαίσιο αξιολόγησης πολιτικών. Είναι έλλειμμα για τη χώρα μας. Αν έχουν γίνει, όποτε έχουν γίνει –ξέρω κάποιες αξιολογήσεις που έχουν γίνει- γίνονται αποσπασματικά. Είναι ένα θεσμικό έλλειμμα για τη χώρα μας, που πρέπει να παρέμβουμε και να το λύσουμε και είναι δουλειά του Υπουργείου Εργασίας. Θα το βάλουμε μπροστά. Δεν είναι εύκολο, αλλά πρέπει να γίνει. Υπάρχει εμπειρία ευρωπαϊκών άλλων χωρών, που έχουν διακριθεί για το συγκεκριμένο πλαίσιο, θα υιοθετήσουμε, θα δούμε τι μπορεί να «κουμπώσει» καλύτερα στην περίπτωση της χώρας μας.
Ευχαριστώ πολύ.","ΙΩΑΝΝΗΣ ΒΡΟΥΤΣΗΣ",77
"78927"," Ευχαριστούμε και εμείς.
Το λόγο έχει ο κ. Τσούκαλης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78928"," Ευχαριστώ, κύριε Πρόεδρε.
Κύριε Πρόεδρε, κύριοι Υπουργοί, κυρίες και κύριοι συνάδελφοι, κλείνοντας τη συζήτηση αυτή θεωρούμε ότι ο σκοπός, ο στόχος της Δημοκρατικής Αριστεράς με αυτήν την επίκαιρη επερώτηση επετεύχθη. 
Δηλαδή, έγινε μια ολοκληρωμένη συζήτηση, ακούστηκαν συγκεκριμένες προτάσεις και δημοσιοποιήθηκαν στους πολίτες. Όμως θα μου επιτρέψετε να σας πω ότι σε αυτήν τη συζήτηση και στα συμπεράσματά της δεν συνέβαλαν όλοι. Ήταν γόνιμη και εποικοδομητική, κύριε Υπουργέ, η συζήτηση όμως, θα μου επιτρέψετε να σας πω ότι κατέδειξε για άλλη μια φορά ότι σε αυτήν εδώ την Αίθουσα λειτουργούν παρατάξεις που δρουν σε διαφορετικά σύμπαντα.
Απευθύναμε μία έκκληση σε όλους. Σκληρή κριτική, αντιπαράθεση επί της ουσίας. Να σας βομβαρδίσουν με προτάσεις, που θα βοηθήσουν την επόμενη ημέρα, ώστε να δουν κάποια ελπίδα οι άνεργοι αυτής της χώρας. Δυστυχώς κάποιες πολιτικές δυνάμεις δεν το έκαναν. 
Εμείς είπαμε, ως Δημοκρατική Αριστερά, ότι η εργασία είναι συνταγματικό δικαίωμα. Διεθνής υποχρέωση της χώρας είναι η στοιχειώδης υποχρέωση ενός κράτους-δικαίου απέναντι στους πολίτες. Υπάρχει μία δύναμη σε αυτήν εδώ την Αίθουσα που θεωρεί ότι η εργασία είναι καταναγκαστική. Δεν είμαι γερμανομαθής, αλλά αν θυμάμαι καλά, είναι οπαδοί του «Arbeit macht Frei», που ήταν ανηρτημένο στο Άουσβιτς. Εμείς δεν είμαστε αυτής της άποψης. Να το έχετε υπ’ όψιν ποια είναι η μεγάλη σας και η μεγάλη μας αποστολή. Κάθε φορά που μειώνεται 1% η ανεργία, θα μειώνεται 1% το ποσοστό μιας συγκεκριμένης παράταξης, της Χρυσής Αυγής και όχι μόνο. Αυτή είναι η μεγάλη ευθύνη αυτής εδώ της Αίθουσας και καθενός πολιτικού κόμματος. 
Επίσης έχετε μία πολύ μεγάλη ευθύνη, που πρέπει το αμέσως επόμενο διάστημα να την αναλάβετε. Κύριε Υπουργέ, το Υπουργείο Εργασίας πρέπει να διαπραγματευτεί σκληρά. Στα θέματα τα κοινωνικά, της ανεργίας, της απασχόλησης, των κοινωνικών δικαιωμάτων, των κοινωνικών δαπανών του κοινωνικού κράτους, δεν μπορεί να χωρούν άκριτα δημοσιοοικονομικά κριτήρια. 
Η Συνθήκη της Λισαβόνας και όλο το θεσμικό πλαίσιο της Ευρώπης κατοχυρώνουν το ευρωπαϊκό κοινωνικό κεκτημένο. Τι σημαίνει αυτό; Σημαίνει ότι η διαπραγμάτευση που πρέπει να κάνετε με την τρόικα, πρέπει να οδηγεί πάση θυσία στην αλλαγή όλων εκείνων των όρων της δανειακής σύμβασης που έχουν μπλοκάρει την κοινωνική συνοχή. 
Παραδείγματος χάριν, αυτός ο όρος για την πιλοτική εφαρμογή του ελάχιστου εγγυημένου εισοδήματος από 1-1-2014, σε περίοδο κρίσης, σε περίοδο που μια κοινωνία καταρρέει, τι λέει; Θα περιμένουμε την 1-1-2014 να εφαρμόσουμε το θεσμό του ελάχιστου εγγυημένου εισοδήματος; Αυτό έπρεπε να είχε εφαρμοστεί χθες. Να λοιπόν μία αναθεώρηση της δανειακής σύμβασης και του μνημονίου. 
Όλα τα υπόλοιπα τα οποία αναφέρατε και μπλοκάρονται, θα τα αλλάξετε. Περιμένουμε άμεσα δύο βασικές συγκεκριμένες δράσεις:
Η πρώτη είναι αυτό που αναφέρατε και εσείς και περιμένουμε να το δούμε πάρα πολύ άμεσα. Είναι αυτό που έχουμε καταθέσει ως Δημοκρατική Αριστερά, σχετικά με τους ανέργους των τετρακοσίων πενήντα χιλιάδων οικογενειών. 
Δεύτερον, όλοι οι άνεργοι, κανένας Έλληνας –αυτή είναι η θέση μας και φαντάζομαι ότι είναι και δική σας- δεν πρέπει να στερείται ιατροφαρμακευτικής περίθαλψης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Σας υποσχόμαστε –όσο περνάει από το χέρι μας και θα το κάνουμε άμεσα και τελειώνω, κύριε Πρόεδρε, με αυτό- ότι εμείς ως Δημοκρατική Αριστερά, θα το πράξουμε στο ύψιστο ευρωπαϊκό επίπεδο. 
Ήδη έχει αναλάβει την υποχρέωση ο Φώτης Κουβέλης τις αμέσως επόμενες μέρες, το αμέσως επόμενο χρονικό διάστημα, να επισκεφθεί τις Βρυξέλλες και τις άλλες πρωτεύουσες της Ευρώπης. Θα συναντηθεί με τον αρμόδιο Επίτροπο Απασχόλησης, Εργασίας. Θα το θέσει με έντονο τρόπο και όχι μόνο αυτό, αλλά και όλα τα υπόλοιπα που έχουν σχέση με τις εργασιακές σχέσεις, που αναφέρονται στους εργαζομένους και γενικότερα στο κοινωνικό κράτος. 
Εμείς θα συμπαρασταθούμε όσο μπορούμε, αρκεί να δούμε απτά αποτελέσματα. 
Ευχαριστώ, κύριε Πρόεδρε.","ΝΙΚΟΛΑΟΣ ΤΣΟΥΚΑΛΗΣ",520
"78929"," Ευχαριστούμε και εμείς. 
Κύριε Υπουργέ, θέλετε να προσθέσετε κάτι;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78930"," Όχι, κύριε Πρόεδρε.","ΙΩΑΝΝΗΣ ΒΡΟΥΤΣΗΣ",77
"78931"," Ολοκληρώθηκε η συζήτηση της υπ’ αριθμόν 30/22 από 1-2-13 επίκαιρης επερωτήσεως. 
Κυρίες και κύριοι συνάδελφοι, έχουν διανεμηθεί τα Πρακτικά των συνεδριάσεων της Παρασκευής 24 Αυγούστου 2012, της Παρασκευής 11 Ιανουαρίου 2013, της Δευτέρας 14 Ιανουαρίου 2013, της Τρίτης 15 Ιανουαρίου 2013, της Πέμπτης 17 Ιανουαρίου 2013, της Δευτέρας 21 Ιανουαρίου 2013, της Τρίτης 22 Ιανουαρίου 2013, της Τετάρτης 23 Ιανουαρίου 2013, της Παρασκευής 25 Ιανουαρίου 2013 και της Δευτέρας 28 Ιανουαρίου 2013 και ερωτάται το Σώμα αν τα επικυρώνει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78932"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"78933"," Συνεπώς τα Πρακτικά της Παρασκευής 24 Αυγούστου 2012, της Παρασκευής 11 Ιανουαρίου 2013, της Δευτέρας 14 Ιανουαρίου 2013, της Τρίτης 15 Ιανουαρίου 2013, της Πέμπτης 17 Ιανουαρίου 2013, της Δευτέρας 21 Ιανουαρίου 2013, της Τρίτης 22 Ιανουαρίου 2013, της Τετάρτης 23 Ιανουαρίου 2013, της Παρασκευής 25 Ιανουαρίου 2013 και της Δευτέρας 28 Ιανουαρίου 2013 επικυρώθηκαν. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"78934"," Μάλιστα, μάλιστα. 
Με τη συναίνεση του Σώματος και ώρα 22.15΄ λύεται η συνεδρίαση για αύριο, ημέρα Τρίτη 26 Φεβρουαρίου 2013 και ώρα 18.00΄ με αντικείμενο εργασιών του Σώματος: κοινοβουλευτικό έλεγχο, συζήτηση προ ημερησίας διατάξεως, σύμφωνα με το άρθρο 143 του Κανονισμού της Βουλής με πρωτοβουλία του Αρχηγού της Αξιωματικής Αντιπολίτευσης και Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς Ενωτικού Κοινωνικού Μετώπου, κ. Αλέξη Τσίπρα, σε επίπεδο Αρχηγών κομμάτων με θέμα: «τα προβλήματα του αγροτικού κόσμου». 
Ο","ΟΛΟΙ ΟΙ ΒΟΥΛΕΥΤΕΣ",NA
