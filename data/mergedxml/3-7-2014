"","Content","name","ParlmemberID"
"102271","Date","3-7-2014",NA
"102272"," Σύμφωνα με την από 2-7-2014 εξουσιοδότηση του Τμήματος (Α΄ σύνθεση) επικυρώθηκαν με ευθύνη του Προεδρείου τα Πρακτικά της Θ΄ συνεδριάσεώς του, της Τετάρτης 2 Ιουλίου 2014 σε ό,τι αφορά την ψήφιση στο σύνολο του σχεδίου νόμου: «Προσαρμογή στο εθνικό δίκαιο της Εκτελεστικής Οδηγίας 2012/25/ΕΕ της Επιτροπής της 9ης Οκτωβρίου 2012 για τη θέσπιση διαδικασιών ενημέρωσης σχετικά με την ανταλλαγή, μεταξύ των κρατών-μελών, ανθρώπινων οργάνων που προορίζονται για μεταμόσχευση-Ρυθμίσεις για την Ψυχική Υγεία και την Ιατρικώς Υποβοηθούμενη Αναπαραγωγή και λοιπές διατάξεις»)
Παρακαλείται η κυρία Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από την κ. Μαρίνα Χρυσοβελώνη, Βουλευτή Μαγνησίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Δικαιοσύνης, Διαφάνειας και Ανθρωπίνων Δικαιωμάτων 
371) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ν. Κολλάρος καταγγέλλει την καταπάτηση του Συντάγματος της χώρας, της νομοθεσίας Ανθρωπίνων Δικαιωμάτων, της Συνθήκης της Λισαβόνας και της Συνθήκης της Βιέννης από διατελέσαντα στο παρελθόν ή και στο παρόν κυβερνητικά στελέχη της χώρας.
Εθνικής Άμυνας
372) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Ενώσεων Στρατιωτικών (ΠΟΕΣ) αιτείται την επίλυση θεμάτων συνταξιοδότησης των στρατιωτικών που έχουν καταταγεί τα έτη 1990-1992.
Οικονομικών, Επικρατείας
373) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ν. Παπαδόπουλος παραθέτει προτάσεις για μια αποτελεσματικότερη δημοσιονομική πολιτική προς την κατεύθυνση της ανακούφισης της κοινωνίας και της πάταξης της φοροδιαφυγής.
Οικονομικών, Υγείας
374) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Διοικητικό Συμβούλιο του Σωματείου Ατόμων με Ειδικές Ανάγκες της Λακωνίας, διαμαρτύρεται για τα σοβαρά προβλήματα επιβίωσης των ατόμων με αναπηρία στη Λακωνία λόγω σοβαρών αποτρεπτικών περιορισμών στα πλαφόν κριτηρίων επιλογής δικαιούχων προς παραλαβή τροφίμων.
Οικονομικών 
375) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Λεωνίδας Πράπας αιτείται την αποκατάσταση των ζημιών που έχουν υποστεί οι μικροομολογιούχοι από την οικονομική πολιτική της Κυβέρνησης.
Δημόσιας Τάξης και Προστασίας του Πολίτη 
376) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων και η Πανελλήνια Ομοσπονδία Αξιωματικών Αστυνομίας αιτούνται την επίλυση των μισθολογικών τους θεμάτων, σχετικά με απόφαση του Σ.τ.Ε..
Ανάπτυξης και Ανταγωνιστικότητας, Οικονομικών, Επικρατείας
377) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών & Εμπόρων Θεσσαλονίκης υποβάλλει υπόμνημα με τα προβλήματα των μικρομεσαίων επιχειρήσεων και παραθέτει προτάσεις επίλυσής τους.
Παιδείας και Θρησκευμάτων, Οικονομικών 
378) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Συντονιστική Επιτροπή των Εκπαιδευτικών σε Διαθεσιμότητα αιτείται την επίσπευση της απορρόφησης των εκπαιδευτικών που βρίσκονται σε διαθεσιμότητα και την άρση των όποιων ενδεχόμενων προγραμματισμένων απολύσεών τους.
Οικονομικών, Εθνικής Άμυνας
379) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι απολυμένοι υπάλληλοι του Υπουργείου Εθνικής Άμυνας αιτούνται την αποκατάστασή τους σε θέματα αποζημιώσεων και  επαναπροσλήψεων.
Οικονομικών, Ανάπτυξης και Ανταγωνιστικότητας
380) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Πρατηριούχων Εμπόρων Καυσίμων  αιτείται την αναγκαία επαναφορά του ειδικού φόρου κατανάλωσης του πετρελαίου θέρμανσης στα επίπεδα του 2011-12.
Υγείας, Οικονομικών 
381) Ο Βουλευτής Δωδεκανήσου κ. ΔΗΜΗΤΡΙΟΣ ΓΑΚΗΣ κατέθεσε αναφορά με την οποία οι ιατροί του Κέντρου Υγείας Καρπάθου αιτούνται την άμεση τοποθέτηση ενός αγροτικού ή γενικού ιατρού, για την κάλυψη του προγράμματος εφημεριών κατά τη διάρκεια της θερινής τουριστικής περιόδου.
Υγείας
382) Η Βουλευτής Ηλείας κ. ΔΙΟΝΥΣΙΑ – ΘΕΟΔΩΡΑ ΑΥΓΕΡΙΝΟΠΟΥΛΟΥ κατέθεσε αναφορά με την οποία  το Επιμελητήριο Ηλείας αιτείται την πλήρη λειτουργία του Κέντρου Υγείας Ανδρίτσαινας.
Παιδείας και Θρησκευμάτων, Δικαιοσύνης, Διαφάνειας και Ανθρωπίνων Δικαιωμάτων 
383) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Παμποντιακή Ομοσπονδία Ελλάδας καταδικάζει την παράλειψη της Γενοκτονίας του Ποντιακού Ελληνισμού από τις πρόνοιες του «αντιρατσιστικού νομοσχεδίου».
Περιβάλλοντος, Ενέργειας και Κλιματικής Αλλαγής 
384) Η Βουλευτής Ηλείας κ. ΔΙΟΝΥΣΙΑ – ΘΕΟΔΩΡΑ ΑΥΓΕΡΙΝΟΠΟΥΛΟΥ κατέθεσε αναφορά με την οποία το Επιμελητήριο Ηλείας αιτείται την επίσπευση της περιβαλλοντικής αδειοδότησης των ελαιοτριβείων.
Αγροτικής Ανάπτυξης και Τροφίμων, Περιβάλλοντος, Ενέργειας και Κλιματικής Αλλαγής 
385) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  ο Πρόεδρος του Επιμελητηρίου Ηλείας επισημαίνει την ανάγκη επιτάχυνσης των ενεργειών που απαιτούνται, ώστε να ξεκαθαριστεί το πλαίσιο λειτουργίας και περιβαλλοντικής αδειοδότησης των ελαιοτριβείων της περιοχής.
Εργασίας, Κοινωνικής Ασφάλισης και Πρόνοιας, Υγείας, Τουρισμού
386) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Κατερίνης εκφράζει τη δυσαρέσκειά του σχετικά με το ζήτημα της ανεργίας, το σύστημα παροχής υπηρεσιών υγείας και τη σύναψη Επιχειρησιακών Συλλογικών Συμβάσεων Εργασίας από ενώσεις προσώπων σε ξενοδοχειακές επιχειρήσεις.
Περιβάλλοντος, Ενέργειας και Κλιματικής Αλλαγής 
387) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Σύνδεσμος Σμυριδορυκτών Όρμου Λυώνα Νάξου αιτείται την άμεση επαναλειτουργία των ορυχείων Σμύριδας και την αύξηση της ποσότητας εξόρυξής της.
Ναυτιλίας και Αιγαίου
388) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία  ο Εμποροεπαγγελματικός Σύλλογος Πάρου-Αντιπάρου  εκφράζει την αντίθεσή του σχετικά με την κατάργηση του λιμενικού σταθμού Αντιπάρου σύμφωνα με το π.δ. 81/29-5-2014 και επισημαίνει τα προβλήματα στην εξυπηρέτηση των επιβατών και των επιβατηγών πλοίων.
Οικονομικών, Εργασίας, Κοινωνικής Ασφάλισης και Πρόνοιας
389) Οι Βουλευτές Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ και Καβάλας κ. ΙΩΑΝΝΗΣ ΠΑΣΧΑΛΙΔΗΣ κατέθεσαν αναφορά με την οποία αιτούνται την άμεση καταβολή των αναλογούντων χρηματικών ποσών στις επιχειρήσεις από την επιδότηση του ΟΑΕΔ, προκειμένου να αντιμετωπιστούν τα οικονομικά τους προβλήματα.
Παιδείας και Θρησκευμάτων
390) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Εθνική Συνομοσπονδία Ατόμων με Αναπηρία (ΕΣΑμεΑ) παραθέτει τις προτάσεις της για ένα ευνοϊκότερο σύστημα μετεγγραφών για τις οικογένειες ατόμων με αναπηρία.
Ανάπτυξης και Ανταγωνιστικότητας
391) Ο Βουλευτής Κιλκίς κ. ΘΕΟΔΩΡΟΣ ΠΑΡΑΣΤΑΤΙΔΗΣ κατέθεσε αναφορά με την οποία ο Γεώργιος Κυριακίδης του Ηλία, κάτοικος Παλαιού Αγιονερίου Κιλκίς, εκφράζει τη διαμαρτυρία του για τα στενά χρονικά περιθώρια που δόθηκαν  στην κατάθεση  δικαιολογητικών για τους δυνητικά δικαιούχους των μελλοντικών εντασσόμενων έργων των προγραμμάτων ΕΣΠΑ 2007-13 και αιτείται την επανεξέτασή τους. 
Παιδείας και Θρησκευμάτων
392) Οι Βουλευτές Επικρατείας κ. ΑΘΑΝΑΣΙΟΣ ΠΑΦΙΛΗΣ, Νομού Αττικής κ. ΙΩΑΝΝΗΣ ΓΚΙΟΚΑΣ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ κατέθεσαν αναφορά με την οποία η Ανώτατη Συνομοσπονδία Γονέων Μαθητών Ελλάδας αιτείται την επίλυση των προβλημάτων που μαστίζουν τη δημόσια εκπαίδευση.
Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας
393) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Νομού Αττικής κ. ΙΩΑΝΝΗΣ ΓΚΙΟΚΑΣ και Α΄ Αθηνών κ. ΛΙΑΝΑ ΚΑΝΕΛΛΗ κατέθεσαν αναφορά με την οποία ο Σύνδεσμος Σμυριδορυκτών Όρμου Λυώνα Νάξου αιτείται την άμεση επαναλειτουργία των ορυχείων Σμύριδας και την αύξηση της ποσότητας εξόρυξής της.
Εργασίας, Κοινωνικής Ασφάλισης και Πρόνοιας
394) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  το Σωματείο Συνταξιούχων Σάμου αιτείται την έκδοση της απόφασης συνταξιοδότησης των μελών του, εφόσον είχαν υποβάλει αίτηση συνταξιοδότησης πάνω από τριάμισι χρόνια.
Εργασίας, Κοινωνικής Ασφάλισης και Πρόνοιας
395) Οι Βουλευτές Β΄ Αθηνών κ. ΧΡΗΣΤΟΣ ΚΑΤΣΩΤΗΣ, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ κατέθεσαν αναφορά με την οποία  οι Συνεργαζόμενες Συνταξιουχικές Οργανώσεις ΙΚΑ-ΕΛΤΑ-ΔΗΜΟΣΙΟΥ-ΟΣΕ-ΟΑΕΕ-ΝΑΤ-ΟΤΑ-ΤΑΕΟΑΕΕ  αιτούνται την επίλυση μιας σειράς ζητημάτων τους, καθώς από τις αλλεπάλληλες περικοπές στις συντάξεις τους αντιμετωπίζουν προβλήματα επιβίωσης.
Εσωτερικών, Δημόσιας Τάξης και Προστασίας του Πολίτη 
396) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία  η Ένωση Υπαλλήλων Πυροσβεστικού Σώματος του Νομού Λακωνίας   καταγγέλλει τη σοβαρή έλλειψη προσωπικού και οχημάτων  προσβλέποντας στην ευαισθητοποίηση και ενεργοποίηση των ιδιωτών για τον αντιπυρικό σχεδιασμό του νομού.
Εξωτερικών,  Περιβάλλοντος, Ενέργειας και Κλιματικής Αλλαγής 
397) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε δημοσίευμα εφημερίδας το οποίο αναφέρεται στις παραδοχές του οργανισμού OPCW για την καταστροφή των χημικών της Συρίας στη θαλάσσια περιοχή της Μεσογείου. 
Υγείας
398) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία, ο Δήμος Μαντουδίου-Λίμνης-Αγίας Άννας εκφράζει την έντονη δυσαρέσκεια του για την ανεπάρκεια λειτουργίας του κέντρου υγείας του δήμου.
Υγείας
399) Ο Βουλευτής Νομού Αττικής κ. ΑΘΑΝΑΣΙΟΣ ΑΘΑΝΑΣΙΟΥ κατέθεσε αναφορά με την οποία  η Πρωτοβουλία Δημοτών για τη στήριξη του Κέντρου Υγείας Καπανδριτίου καλεί τις αρμόδιες αρχές να δώσουν λύση στα προβλήματα της λειτουργίας του Κέντρου Υγείας Καπανδριτίου.
Εργασίας, Κοινωνικής Ασφάλισης και Πρόνοιας
400) Ο Βουλευτής Κιλκίς κ. ΘΕΟΔΩΡΟΣ ΠΑΡΑΣΤΑΤΙΔΗΣ κατέθεσε αναφορά με την οποία  ο Σύλλογος Εργαζομένων της «ΑΛΟΥΜΙΝΙΟΝ ΜΑΚΕΔΟΝΙΑΣ Α.Ε. ΑΛΜΑΚΟ» αιτείται την άμεση καταβολή των δεδουλευμένων των εργαζομένων της εταιρείας και  την αποκατάστασή τους.
Εσωτερικών, Οικονομικών, Υποδομών, Μεταφορών και Δικτύων
401) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε αναφορά με την οποία  ο Δήμαρχος Βισαλτίας αιτείται την οικονομική ενίσχυση του δήμου του για την αντιμετώπιση ζημιών στο  αγροτικό οδικό δίκτυο και στο δίκτυο ύδρευσης, λόγω ακραίων καιρικών φαινόμενων.
Εσωτερικών, Αγροτικής Ανάπτυξης και Τροφίμων, Οικονομικών, Υποδομών, Μεταφορών και Δικτύων
402) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε αναφορά με την οποία  ο Δήμαρχος Νέας Ζίχνης αιτείται την επίλυση των προβλημάτων που δημιούργησαν τα έντονα καιρικά φαινόμενα και οι καταστροφές σε κτηριακές κι άλλες υποδομές.
Εθνικής Άμυνας, Οικονομικών 
403) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Ενώσεων Στρατιωτικών (ΠΟΕΣ) εκφράζει την έντονη δυσαρέσκειά της σε θέματα λαθών που δημιουργήθηκαν στα εκκαθαριστικά της δήλωσης φορολογίας εισοδήματος για το 2013.
Υγείας, Εργασίας, Κοινωνικής Ασφάλισης και Πρόνοιας
404) Ο Βουλευτής Β΄ Θεσσαλονίκης κ. ΣΑΒΒΑΣ ΑΝΑΣΤΑΣΙΑΔΗΣ κατέθεσε αναφορά με την οποία  η Ένωση Εργατοϋπαλληλικού Προσωπικού του Παραρτήματος Χρόνιων Παθήσεων (ΠΧΠ) «Άγιος Παντελεήμων» καταγγέλλει τη σοβαρή έλλειψη προσωπικού και αιτείται την επανένταξη στο πρόγραμμα ΕΣΠΑ για την απορρόφηση προσωπικού πεντάμηνης διάρκειας, προκειμένου να  καλυφθεί η αδυναμία λειτουργίας της μονάδας.
Περιβάλλοντος, Ενέργειας και Κλιματικής Αλλαγής 
405) Ο Βουλευτής Μαγνησίας κ. ΠΑΡΙΣΗΣ ΜΟΥΤΣΙΝΑΣ κατέθεσε αναφορά με την οποία  ο Δήμαρχος Βόλου κ. Πάνος Σκοτινιώτης αιτείται την επίσπευση της εγκριτικής πράξης του προγράμματος «ΕΞΟΙΚΟΝΟΜΩ ΙΙ», για την εγκατάσταση συστημάτων εξοικονόμησης ενέργειας σε ενεργοβόρες κτηριακές υποδομές του Δήμου Βόλου.
Δημόσιας Τάξης και Προστασίας του Πολίτη 
406) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Αλ. Μαυρόπουλος  εκφράζει την έντονη ανησυχία του για τις επικείμενες αλλαγές στις συνθήκες κράτησης που θα υπάρξουν στα σωφρονιστικά ιδρύματα.
Οικονομικών, Εσωτερικών
407) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Νίκος Φωτόπουλος εκφράζει τη διαμαρτυρία του, ισχυριζόμενος παρατυπίες για την τοποθέτηση υψηλά ισταμένων διοικητικών στελεχών στο ΤΑΙΠΕΔ.
Παιδείας και Θρησκευμάτων
408) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Ομοσπονδία για τα Δικαιώματα Αυτιστικού Φάσματος αιτείται την απόσυρση του νομοσχεδίου ειδικής εκπαίδευσης και τη σύνταξη νέου, που θα υιοθετεί τις ανάγκες της ΕΟΔΑΦ.
Περιβάλλοντος, Ενέργειας και Κλιματικής Αλλαγής 
409) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ελληνική Εταιρεία Περιβάλλοντος και Πολιτισμού παρακολουθεί με ανησυχία τη  βεβιασμένη ψήφιση του νομοσχεδίου που αφορά  τη «χωροταξική και πολεοδομική μεταρρύθμιση και βιώσιμη ανάπτυξη» και αιτείται τη θεραπεία σημείων και κατευθύνσεων αυτού. 
Εσωτερικών, Δικαιοσύνης, Διαφάνειας και Ανθρωπίνων Δικαιωμάτων 
410) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Δημοτικό Συμβούλιο του Δήμου Σαλαμίνας εκφράζει με ψήφισμα τη διαμαρτυρία του για τη δρομολόγηση της απομάκρυνσης  των υπηρεσιών του Υποθηκοφυλακείου και Κτηματολογίου εκτός της νήσου  και προτείνει εναλλακτικές λύσεις αποφυγής της.
Εθνικής Άμυνας, Εξωτερικών
411) Οι Βουλευτές Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  η Ένωση Συγγενών Πεσόντων Μαχητών του Έπους 1940-1941 αιτείται την υλοποίηση της συμφωνίας μεταξύ Ελλάδας-Αλβανίας που εκκρεμεί και αφορά την «αναζήτηση, την εκταφή και  τον ενταφιασμό των Ελλήνων πεσόντων στρατιωτικών» στη Βόρεια Ήπειρο κατά το έπος του 1940-1941.
Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης
412) Η Βουλευτής Άρτης κ. ΟΛΓΑ ΓΕΡΟΒΑΣΙΛΗ κατέθεσε αναφορά με την οποία το Τεχνολογικό Εκπαιδευτικό Ίδρυμα Ηπείρου αιτείται την τοποθέτηση στο ΤΕΙ Ηπείρου υπαλλήλων που τέθηκαν σε διαθεσιμότητα κατ’ εφαρμογή του ν. 4172/2013 και επισημαίνει ότι το ίδρυμα διαθέτει υπεράριθμους σε περιφερειακή υπηρεσία, ενώ υπάρχουν ελλείψεις προσωπικού στην έδρα του.
Εργασίας, Κοινωνικής Ασφάλισης και Πρόνοιας
413) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  το Επιμελητήριο Κυκλάδων εκφράζει τη διαμαρτυρία του για την υποβάθμιση των υπηρεσιών του ΙΚΑ σε νησιά με έντονη οικονομική δραστηριότητα.
Επικρατείας, Οικονομικών, Εσωτερικών
414) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η «Επιτροπή Αγώνος κατά του ΑΜΚΑ» εκφράζει τη δυσαρέσκειά της για την ηλεκτρονική κάρτα του πολίτη που  με  αριθμό-κλειδί   θα ξεκινήσει και επίσημα η ηλεκτρονική διακυβέρνηση.
Υγείας
415) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Νοσηλευτών Ψυχιατρικών Νοσοκομείων Αττικής στηρίζει το άρθρο 25 του νομοσχεδίου Υγείας που αφορά την Οδηγία 2012/25/ΕΕ της Επιτροπής της 9ης Οκτωβρίου 2012, εφόσον σέβεται την απόφαση της ΓΣ της ΕΝΕ για ενιαίο ψηφοδέλτιο και βιώσιμα περιφερειακά τμήματα.
Υγείας
416) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Νοσηλευτών  ΕΣΥ  του Νομού Λάρισας στηρίζει το άρθρο 25 του νομοσχεδίου Υγείας που αφορά την Οδηγία 2012/25/ΕΕ της Επιτροπής της 9ης Οκτωβρίου 2012, εφόσον σέβεται την απόφαση της ΓΣ της ΕΝΕ για ενιαίο ψηφοδέλτιο και βιώσιμα περιφερειακά τμήματα.
Υγείας
417) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Δημήτρης Δημητρέλλης, Αντιπρόεδρος ΔΣ του Εθνικού Συνδέσμου Νοσηλευτών Ελλάδος παραθέτει πληροφοριακά στοιχεία και τους προβληματισμούς του σε θέματα που θίγει το νομοσχέδιο του ΥΥΚΑ και υποβάλλει την τοποθέτησή του επί του άρθρου 25 που αφορά την Οδηγία 2012/25/ΕΕ. 
Υγείας
418) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Νοσηλευτών  ΕΣΥ του Νομού Λακωνίας στηρίζει το άρθρο 25 του νομοσχεδίου Υγείας που αφορά την Οδηγία 2012/25/ΕΕ της Επιτροπής της 9ης Οκτωβρίου 2012, εφόσον σέβεται την απόφαση της ΓΣ της ΕΝΕ για ενιαίο ψηφοδέλτιο και βιώσιμα περιφερειακά τμήματα.
Υγείας
419) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Ειρήνη Κρητικού παραθέτει τους προβληματισμούς της σε θέματα που θίγει το νομοσχέδιο του ΥΥΚΑ και υποβάλλει την τοποθέτησή της επί του άρθρου 25 που αφορά την Οδηγία 2012/25/ΕΕ. 
Υγείας
420) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Νοσηλευτών-τριών  του Νομού Αχαΐας στηρίζει το άρθρο 25 του νομοσχεδίου Υγείας που αφορά την Οδηγία 2012/25/ΕΕ της Επιτροπής της 9ης Οκτωβρίου 2012, εφόσον σέβεται την απόφαση της ΓΣ της ΕΝΕ για ενιαίο ψηφοδέλτιο και βιώσιμα περιφερειακά τμήματα.
Οικονομικών, Ανάπτυξης και Ανταγωνιστικότητας
421) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ομοσπονδία Εμπορικών Συλλόγων Πελοποννήσου και Νοτιοδυτικής Ελλάδος αιτείται τη λήψη μέτρων τόνωσης της αγοράς, ελάφρυνση των φορολογικών βαρών και την επίλυση των προβλημάτων των ασφαλισμένων οφειλετών του ΟΑΕΕ.
Περιβάλλοντος, Ενέργειας και Κλιματικής Αλλαγής, Εσωτερικών, Παιδείας και Θρησκευμάτων,  Δημόσιας Τάξης και Προστασίας του Πολίτη, Υποδομών, Μεταφορών και Δικτύων
422) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Επιτροπή Πρωτοβουλίας Κατοίκων Χαράδρου-Βελβιτσίου Πατρών αιτείται τη στήριξη και την οικονομική ενίσχυση του εν λόγω οικισμού, ο οποίος αν και πλησίον της Πάτρας, αντιμετωπίζεται ως παραμελημένο τμήμα του Δήμου Πατρέων.
Περιβάλλοντος, Ενέργειας και Κλιματικής Αλλαγής, Εσωτερικών, Υποδομών, Μεταφορών και Δικτύων
423) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Σωματείο Ατόμων με Ειδικές Ανάγκες του Νομού Λακωνίας επισημαίνει την υποχρέωση της τοπικής αυτοδιοίκησης για την εξασφάλιση πρόσβασης σε παραλία των ΑΜΕΑ, αλλά και  όσων αντιμετωπίζουν κινητικά προβλήματα.
Υγείας
424) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο  Σύλλογος  Νοσηλευτών ΕΣΥ Κιλκίς στηρίζει το άρθρο 25 του νομοσχεδίου Υγείας που αφορά την Οδηγία 2012/25/ΕΕ της Επιτροπής της 9ης Οκτωβρίου 2012, εφόσον σέβεται την απόφαση της ΓΣ της ΕΝΕ για ενιαίο ψηφοδέλτιο και βιώσιμα περιφερειακά τμήματα.
Υγείας
425) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Νοσηλευτών-τριών του Νομού Πιερίας στηρίζει το άρθρο 25 του νομοσχεδίου Υγείας που αφορά την Οδηγία 2012/25/ΕΕ της Επιτροπής της 9ης Οκτωβρίου 2012, εφόσον σέβεται την απόφαση της ΓΣ της ΕΝΕ για ενιαίο ψηφοδέλτιο και βιώσιμα περιφερειακά τμήματα.
Υγείας
426) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Νοσηλευτών-τριών του Νομού Θεσσαλονίκης στηρίζει το άρθρο 25 του νομοσχεδίου Υγείας που αφορά την Οδηγία 2012/25/ΕΕ της Επιτροπής της 9ης Οκτωβρίου 2012, εφόσον σέβεται την απόφαση της ΓΣ της ΕΝΕ για ενιαίο ψηφοδέλτιο και βιώσιμα περιφερειακά τμήματα.
Παιδείας και Θρησκευμάτων
427) Οι Βουλευτές Νομού Αττικής κ. ΙΩΑΝΝΗΣ ΓΚΙΟΚΑΣ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ κατέθεσαν αναφορά με την οποία  η Ένωση Συλλόγων Γονέων Μαθητών του Δήμου Ελευσίνας εκφράζει την έντονη διαμαρτυρία της για την απόφαση της συγχώνευσης των σχολικών μονάδων του Δήμου Ελευσίνας και Μαγούλας και αιτείται την άμεση ανάκλησή της. 
Εργασίας, Κοινωνικής Ασφάλισης και Πρόνοιας
428) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Εργατοϋπαλληλικό Κέντρο Νάουσας  αιτείται μέσω της επιστολής του Σωματείου «ΚΛΩΘΩ» να διακοπεί κάθε διαδικασία επιστροφής χρημάτων από τους απολυμένους και που ακυρώνει τον χρόνο ασφάλισης των  εργαζομένων, του εργοστασίου «FANCO» με βάση τη δικαστική απόφαση.
Εργασίας, Κοινωνικής Ασφάλισης και Πρόνοιας
429) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  το Επιμελητήριο Ηλείας παραθέτει τις προτάσεις του για την κοινωνική ασφάλιση των εμπόρων και επαγγελματιών, καθώς και για  διάφορα θέματα  που αφορούν τον ΟΑΕΕ.
Δημόσιας Τάξης και Προστασίας του Πολίτη, Οικονομικών 
430) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία συνδικαλιστικοί φορείς προσωπικού της Αστυνομίας, του Λιμενικού και του Πυροσβεστικού Σώματος αιτούνται την  άμεση εφαρμογή των αποφάσεων που αφορούν στην επιστροφή του μισθολογίου τους στην πρότερη κατάσταση και στην διασφάλιση των δικαιούμενων αναδρομικών αποζημιώσεων.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4795/12-12-2013 ερώτηση της Βουλευτού κ. Τζάκρη Θεοδώρας δόθηκε με το υπ’ αριθμ. 79039/ΙΗ ΕΞ/21-05-2014 έγγραφο από τον Υφυπουργό Παιδείας και Θρησκευμάτων η ακόλουθη απάντηση:
2. Στην με αριθμό 7535/04-04-2014 ερώτηση των Βουλευτών κυρίων Σταθά Ιωάννη, Μητρόπουλου Αλέξιου, Σακοράφα Σοφίας και Στρατούλη Δημητρίου δόθηκε με το υπ’ αριθμ. 24526/21-05-2014 έγγραφο από τον Υφυπουργό Ανάπτυξης και Ανταγωνιστικότητας η ακόλουθη απάντηση:
3. Στην με αριθμό 8049/06-05-2014 ερώτηση των Βουλευτών κυρίων Κουράκη Αναστασίου (Τάσου), Κουρουμπλή Παναγιώτη, Αλεξόπουλου Απόστολου, Αμανατίδη Ιωάννη, Βαμβακά Ευγενίας (Τζένης), Δριτσέλη Παναγιώτας, Κανελλοπούλου Μαρίας, Καρά Γιουσούφ Αϊχάν, Μητρόπουλου Αλέξιου, Πάντζα Γεωργίου, Τσακαλώτου Ευκλείδη και Φωτίου Θεανώς δόθηκε με το υπ’ αριθμ. 2/37032/0022/21-05-2014 έγγραφο από τον Αναπληρωτή Υπουργό Οικονομικών η ακόλουθη απάντηση:
4. Στην με αριθμό 8110/09-05-2014 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. ΓΚΕ 1079080 ΕΞ 2014/3128/21-05-2014  έγγραφο  από τον Αναπληρωτή Υπουργό Οικονομικών  η ακόλουθη απάντηση:
5. Στην με αριθμό 8152/09-05-2014 ερώτηση των Βουλευτών κυρίων Βλαχογιάννη Ηλία, Κυριαζίδη Δημητρίου, Μάνη-Παπαδημητρίου Άννας, Βογιατζή Παύλου, Μπατσάρα Γεωργίας, Υψηλάντη Βασιλείου-Νικολάου, Αντωνίου Μαρίας, Μαρκόπουλου Κωνσταντίνου, Τζαμτζή Ιορδάνη (Δάνη), Αναστασιάδη Σάββα, Δερμεντζόπουλου Αλέξανδρου, Ορφανού Γεωργίου, Σολδάτου Θεόδωρου, Τσαβδαρίδη Λάζαρου και Τσουμάνη Δημητρίου δόθηκε με το υπ’ αριθμ. 2/38314/0022/21-05-2014 έγγραφο από τον Αναπληρωτή Υπουργό Οικονομικών η ακόλουθη απάντηση:","ΕΠΙΚΥΡΩΣΗ ΠΡΑΚΤΙΚΩΝ",NA
"102273"," Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 32/30-6-2014 επίκαιρη ερώτηση του Βουλευτή Ευβοίας της Νέας Δημοκρατίας κ. Κωνσταντίνου Μαρκόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων του ΙΚΑ Χαλκίδας.
Τον λόγο έχει ο κ. Μαρκόπουλος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102274"," Ευχαριστώ, κύριε Πρόεδρε.
Κύριε Υπουργέ, είναι γνωστό σε όλους μας ότι έχει γίνει μια μεγάλη αναδιάρθρωση υπηρεσιών στο Ίδρυμα Κοινωνικής Ασφάλισης σε όλη την Ελλάδα στο πλαίσιο της κρίσης, της απομείωσης των εξόδων, αλλά αυτό δεν μπορεί πλέον να αποβαίνει τόσο πολύ εις βάρος της εξυπηρέτησης των ασφαλισμένων.
Στην περίπτωση της Εύβοιας και ιδιαίτερα στη Χαλκίδα είχαμε δύο υποκαταστήματα και πέντε τοπικά υποκαταστήματα. Σήμερα έχουμε μονάχα ένα περιφερειακό, όπου υπάρχει τεράστιος φόρτος εργασίας εκεί, δηλαδή στο ΙΚΑ της Χαλκίδας. 
Το 2010 είχε ογδόντα πέντε υπαλλήλους και σήμερα έχει τριάντα οκτώ, δηλαδή κάτω από το μισό, και έχουν προστεθεί δύο υπηρεσίες. Η μία υπηρεσία είναι το ΚΕΠΑ, δηλαδή το κέντρο πιστοποίησης αναπηρίας και η δεύτερη είναι το ΚΕΑΟ, το κέντρο είσπραξης ασφαλιστικών οφειλών.
Πού βρισκόμαστε αυτήν τη στιγμή; Η καθυστέρηση απονομής συντάξεων έχει φθάσει στους είκοσι επτά μήνες. Θέλω να πιστεύω ότι είμαστε πρώτοι σε όλη την Ελλάδα. Απεύχομαι το να είμαστε δεύτεροι ή τρίτοι. Ο αριθμός των είκοσι επτά μηνών είναι απαράδεκτος σαν κοινωνική προσφορά και σαν επίδοση.
Κύριε Υπουργέ, πρώτον, εάν δεν υπάρχει πρόνοια άμεσα για προσωπικό στο ΙΚΑ Χαλκίδας, το οποίο δέχεται εξακόσιες αιτήσεις την ημέρα για συντάξεις, εάν δεν υπάρχει ενίσχυση για προσωπικό σε ένα τμήμα συντάξεων που έχει μόνο έξι άτομα, εάν δεν υπάρξει ενίσχυση για προσωπικό σε ένα τμήμα πιστοποίησης ελέγχου εσόδων που έχει δύο άτομα για έναν νομό διακοσίων χιλιάδων ανθρώπων, για έναν νομό όπου οι αποστάσεις, όπως ξέρετε, λόγω του ανάγλυφου της Εύβοιας από το ένα άκρο στο άλλο φθάνουν τα τετρακόσια χιλιόμετρα και τις πέντε ώρες διαδρομής και αν δεν υπάρχει και πρόνοια για την αναδιάρθρωση των γραφείων για την εξυπηρέτηση των πολιτών, τότε πρέπει να σας πω ότι πικρό είναι το αίσθημα των πολιτών της Εύβοιας και μεγάλη ανησυχία διακατέχει όλους τους Βουλευτές.
Υπάρχουν ερωτήσεις συναδέλφων Βουλευτών από άλλα κόμματα αναπάντητες εδώ και έξι μήνες από το Υπουργείο σας. Εσείς βέβαια τώρα πήγατε στο Υπουργείο αυτό και σας εύχομαι καλή επιτυχία. Θέλουμε κάποιες απαντήσεις για να μπορούμε κι εμείς να πούμε στους πολίτες αν υπάρχει πιθανότητα να κάνουμε μερικά βήματα μπρος. 
Ευχαριστώ πολύ.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"102275"," Ο Υφυπουργός Εργασίας, Κοινωνικής Ασφάλισης και Πρόνοιας κ. Πλακιωτάκης έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102276"," Ευχαριστώ πολύ, κύριε Πρόεδρε.
Ο αγαπητός κύριος συνάδελφος έθεσε ένα πολύ ζωτικό αλλά και υπαρκτό ζήτημα, που έχει σχέση με την εύρυθμη λειτουργία του περιφερειακού υποκαταστήματος ΙΚΑ-ΕΤΑΜ στη Χαλκίδα αλλά και ευρύτερα όλων των υποκαταστημάτων του ιδρύματος στον Νομό Εύβοιας. Έχει επίσης σχέση κυρίως με τη στελέχωση προσωπικού και κατ’ επέκταση βεβαίως με την αναβάθμιση των παρεχόμενων υπηρεσιών τόσο σε ασφαλισμένους όσο και συνταξιούχους και βεβαίως ιδιαίτερα σε ευπαθείς κοινωνικές ομάδες. 
Στο πλαίσιο λοιπόν αυτό, θα ήθελα να σας ενημερώσω, κύριε συνάδελφε, ότι το ΙΚΑ θα προβεί στις εξής πρωτοβουλίες ή μάλλον έχει ήδη προβεί, όσον αφορά το κομμάτι της στελέχωσης, της ενίσχυσης του περιφερειακού υποκαταστήματος ΙΚΑ-ΕΤΑΜ στη Χαλκίδα. 
Συγκεκριμένα, με την προκήρυξη 8Κ/2008 έχουν διατεθεί για διορισμό τρία άτομα, εκ των οποίων τα δύο έχουν ήδη αποδεχθεί τον διορισμό τους, ενώ το ένα άτομο δεν τον αποδέχθηκε, όπως επίσης με την προκήρυξη 9Κ/2008 έχουν προβλεφθεί επτά επιτυχόντες του συγκεκριμένου διαγωνισμού, για να ενισχύσουν το περιφερειακό υποκατάστημα. Αντιλαμβάνεστε ότι πρόκειται για άτομα τα οποία είναι αξιόλογα, είναι καταρτισμένα και σαφώς μπορούν να βοηθήσουν στη βελτίωση των παρεχόμενων υπηρεσιών προς τους ασφαλισμένους αλλά και τους συνταξιούχους. 
Επιπλέον, έχει διατεθεί ένας υπάλληλος με απόσπαση για γραμματειακή υποστήριξη στο κέντρο πιστοποίησης αναπηρίας, ενώ αναμένεται η έκδοση υπουργικής απόφασης για την απόσπαση δύο ακόμα υπαλλήλων. Τέλος, σύμφωνα με τις διατάξεις του ν. 39/75 αναμένεται η μετάταξη ενός ακόμα υπαλλήλου από το Ταμείο Πρόνοιας Δημόσιων Υπαλλήλων στο περιφερειακό υποκατάστημα του ΙΚΑ-ΕΤΑΜ Χαλκίδος. 
Αγαπητέ κύριε συνάδελφε, πιστεύουμε ότι με την ολοκλήρωση των προαναφερθεισών διαδικασιών θα επέλθει σχετική βελτίωση στις παρεχόμενες υπηρεσίες του ΙΚΑ-ΕΤΑΜ στη Χαλκίδα.","ΙΩΑΝΝΗΣ ΠΛΑΚΙΩΤΑΚΗΣ",431
"102277"," Τον λόγο έχει ο κύριος συνάδελφος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102278"," Χαίρομαι, κύριε Υπουργέ, που υπάρχει ένας προγραμματισμός. Μέτρησα τουλάχιστον μέχρι τώρα δώδεκα άτομα, δύο από την 8Κ/2008, επτά από την 9Κ/2008 -εύκολο να αποδεχθούν τη θέση- δύο αποσπασμένοι περαιτέρω και μία μετάταξη. Αυτό σημαίνει ότι θα βελτιωθεί η κατάσταση και εύχομαι να γίνει σύντομα αυτό, διότι καταλαβαίνετε ότι η υπόλοιπη Ελλάδα, απ’ ό,τι είδα, είναι στους δώδεκα με δεκατέσσερις μήνες, ενώ εμείς είμαστε στους είκοσι επτά. Έτσι λύνεται εν μέρει το ένα πρόβλημα.
Για να καταλάβετε πόσο βαρύ είναι το φορτίο στην Εύβοια, θέλω να σας περιγράψω πώς πήγε ο αριθμός των ατόμων: το 2010 ήταν ογδόντα πέντε, το 2011 εξήντα τρία, το 2012 σαράντα ένα και το 2013 και το 2014 τριάντα οκτώ άτομα. Καμμία πρόνοια, από όλες τις πολιτικές ηγεσίες που πέρασαν, για τον Νομό της Εύβοιας.
Το δεύτερο που έχω να σας πω είναι ότι υπάρχει ένα ζήτημα αναδιάρθρωσης των υπηρεσιών. Είχαμε δύο υποκαταστήματα και πέντε τοπικά υποκαταστήματα. Ξέρω –και είναι λογικό και το αποδέχομαι- ότι το ΙΚΑ δεν θέλει να πληρώνει πολλά ενοίκια, να μην έχει πολλά κοινόχρηστα και αντιλαμβάνομαι ότι αυτό είναι στο πλαίσιο της περιστολής των δαπανών και το σέβομαι. Δεν έχει όμως υπάρξει μέχρι τώρα αίτημα, παρά μόνο σε μία περιοχή, προς τους καλλικρατικούς δήμους να δώσουν ένα κτήριο από τα κτήρια που έχουν ή δύο αίθουσες από τις αίθουσες που έχουν, ένα κομμάτι δηλαδή ενός κτηρίου, για να καταστεί λίγο πιο εύρωστο ένα υποκατάστημα του ΙΚΑ. Αυτό το έλλειμμα του σχεδιασμού και των πρωτοβουλιών στην ηγεσία του ΙΚΑ είναι που μας ενοχλεί πάρα πολύ. Μονάχα σε μία περίπτωση βρέθηκε ένα υποκατάστημα, το οποίο τέλος πάντων το προσέφερε ο δήμος, στο Μαντούδι, και εκεί δεν έχει εγκατασταθεί. Έχει κλείσει τελείως το τοπικό κατάστημα και δεν έχει πάει, παρά το γεγονός ότι ο δήμος προσέφερε.
Προτείνω, λοιπόν, να πείτε στη διοίκηση του ΙΚΑ να κάνει μια καλή συνεργασία με τους καλλικρατικούς δήμους. Είναι βέβαιο ότι θα βρεθεί μια άκρη με μηδενικό κόστος για το ΙΚΑ, με πολύ μεγάλη εξυπηρέτηση για τους πολίτες. Στο τέλος, κύριε Υπουργέ, είναι προτιμότερο να έχουμε έναν-δυο υπαλλήλους σε ένα απομακρυσμένο μέρος, που όμως είναι μεγάλο, από το να μετακινούνται εκατοντάδες, για να μην πω χιλιάδες, ασφαλισμένοι προς το κέντρο του νομού για να εξυπηρετηθούν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω με το εξής: Έχουμε έναν τεράστιο αριθμό ανασφάλιστων ανθρώπων σε όλη την Ελλάδα και έχουμε κι ένα έλλειμμα είσπραξης ασφαλιστικών εισφορών από το ΙΚΑ. Με δυο άτομα σε έναν νομό τόσο μεγάλο, είναι σαν να επιχειρούμε να δικαιώσουμε αυτό το τεράστιο έλλειμμα εσόδων. Αν δεν δούμε δηλαδή την είσπραξη των ασφαλιστικών εισροών και τον έλεγχο των επιχειρήσεων, αυτήν τη στιγμή που το ίδιο το ΙΚΑ έχει ταμειακό πρόβλημα, τότε νομίζω ότι δεν κάνουμε τίποτα. 
Θέλω να το βάλετε κι αυτό στον σχεδιασμό σας σε σχέση με τη διοίκηση του ΙΚΑ. Θεωρώ ότι υπάρχει μια πολύ σοβαρή υστέρηση σχεδιασμού εκεί –πολύ σοβαρή υστέρηση σχεδιασμού- όπως υπάρχει τις περισσότερες φορές και στις δύσκολες φάσεις σε όλους τους οργανισμούς. Οι περισσότεροι διοικητές κοιτάζουν το κέντρο και τις κεντρικές υπηρεσίες και αγνοούν την πραγματική εικόνα στην περιφέρεια. Όμως, το ταμειακό αποτέλεσμα ή το κοινωνικό αποτέλεσμα αφορά την Κυβέρνηση. Άρα υπάρχει ένα ζήτημα για εμένα στην Κυβέρνηση σε σχέση με την απόδοση της διοίκησης στο ΙΚΑ. 
Ευχαριστώ πολύ.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"102279"," Ο κύριος Υπουργός έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102280"," Κατ’ αρχάς θα ήθελα να δηλώσω ότι λαμβάνουμε πολύ σοβαρά υπ’ όψιν τις αιτιάσεις αλλά και τα επιχειρήματα των συναδέλφων. Θα ήθελα, επίσης, να ενημερώσω ότι τα προβλήματα που παρουσιάζονται όχι μονάχα στο ΙΚΑ-ΕΤΑΜ στη Χαλκίδα, αλλά και ευρύτερα στα υποκαταστήματα του ΙΚΑ σε ολόκληρη την επικράτεια, οφείλονται σε πολύ μεγάλο βαθμό στον μεγάλο αριθμό αποχωρήσεων λόγω συνταξιοδότησης. 
Στο πλαίσιο, όμως, κυρίες και κύριοι συνάδελφοι της ασφαλιστικής μεταρρυθμίσεως και γενικότερα του μεταρρυθμιστικού έργου του Υπουργείου Εργασίας, το τελευταίο χρονικό διάστημα έχουμε προβεί σε μια σειρά από ενέργειες που ουσιαστικά αναβαθμίζουν τις παρεχόμενες υπηρεσίες προς τους πολίτες, ασφαλισμένους αλλά και συνταξιούχους. 
Αυτές αποτελούν μια μικρή επανάσταση στον χώρο του ασφαλιστικού μας συστήματος και επιγραμματικά θα ήθελα να σας τις αναφέρω, γιατί έχει πολύ μεγάλη αξία και σημασία και αναφέρομαι κυρίως στα δύο εκατομμύρια οκτακόσιες χιλιάδες των συνταξιούχων που δεν στήθηκαν ξανά στις ουρές των ασφαλιστικών ταμείων, προκειμένου να λάβουν βεβαίωση συντάξιμων αποδοχών. Αυτό έγινε αυτομάτως, προεκτυπώθηκε στις δηλώσεις τους. Επίσης, με το σύστημα «ΑΤΛΑΣ» καταργήθηκαν τα βιβλιάρια υγείας για δέκα εκατομμύρια ασφαλισμένους αλλά και τους έμμεσους ωφελούμενους και η θεώρησή τους γίνεται πλέον ηλεκτρονικά. Όπως και με το σύστημα «ΕΡΓΑΝΗ» που εκατόν ενενήντα έξι χιλιάδες εξακόσιες ενενήντα πέντε επιχειρήσεις μπορούν πλέον με το πάτημα εντός κουμπιού να δηλώσουν τη μεταβολή του προσωπικού τους. 
Όλα αυτά, κυρίες και κύριοι, αποτελούν μια μικρή επανάσταση. Δεν σταματούμε, όμως, εδώ. Ο κύριος συνάδελφος αναφέρθηκε κυρίως στην καθυστέρηση που υπάρχει στο σύστημα απονομής συντάξεων. Εμείς, λοιπόν, προγραμματίζουμε ως Υπουργείο και είναι σε εξέλιξη μια διαδικασία για τη δημιουργία ενός φορέα εθνικού κέντρου απονομής συντάξεων, ο οποίος θα απαρτίζεται από υπαλλήλους από όλα τα ασφαλιστικά ταμεία. Θα ξεκινήσει τη λειτουργία του μέχρι τέλους του έτους και οι υπάλληλοι του συγκεκριμένου εθνικού κέντρου θα έχουν ηλεκτρονική πρόσβαση σε όλα τα ασφαλιστικά βιογραφικά, ανεξαρτήτως εάν πρόκειται περί διαδοχικής ασφαλίσεως με μια πλέον αίτηση, η οποία θα γίνεται ενιαία είτε πρόκειται για κύρια, επικουρική ή για εφάπαξ. 
Αντιλαμβάνεστε, λοιπόν, ότι πλέον θα χρειάζονται μόνο λίγες μέρες για την απονομή σύνταξης με όποιες θετικές συνέπειες μπορεί να έχει αυτό προς την απόδοση και τη βελτίωση των παρεχομένων υπηρεσιών προς τους συνταξιούχους μας. 
Ευχαριστώ πολύ.","ΙΩΑΝΝΗΣ ΠΛΑΚΙΩΤΑΚΗΣ",431
"102281"," Κι εμείς σας ευχαριστούμε. 
Θα συζητηθεί τώρα η έκτη με αριθμό 38/30-6-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εφαρμογή του άρθρου 33 του ν. 4075/2012 στο οποίο προβλέπονται ρυθμίσεις για το ταμείο ΕΤΑΠ-ΜΜΕ (Ενιαίο Ταμείο Ασφάλισης Προσωπικού ΜΜΕ). 
Ο συνάδελφος κ. Κατσώτης έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102282"," Ευχαριστώ, κύριε Πρόεδρε.
Κύριε Υπουργέ, ας ελπίσουμε να μην απαντήσετε και στην επίκαιρη ερώτησή μας με όλα αυτά που έχουμε ακούσει πολλές φορές από τον κ. Βρούτση σε αυτήν την Αίθουσα, γιατί η ερώτησή μας έχει να κάνει με την εφαρμογή ενός νόμου που το Υπουργείο αρνείται μέχρι τώρα να τον εφαρμόσει. Αυτό είναι απαράδεκτο!
Σύμφωνα με τον ν.1186/81 προβλεπόταν για τους εργαζόμενους, για το προσωπικό των μέσων μαζικής ενημέρωσης -αυτοί που δούλευαν σε εφημερίδες κλπ.- μια επιπλέον επιβάρυνση κατά 3,60%, για να συνταξιοδοτηθούν βάσει των ρυθμίσεων, των διατάξεων, των βαρέων και ανθυγιεινών επαγγελμάτων. Θα καταθέσουμε τον νόμο στα Πρακτικά, για να τον έχετε υπ’ όψιν σας.
Αυτό με τον ν. 4075/2012 καταργήθηκε και στη θέση του προβλέφθηκε ρύθμιση ότι αυτοί οι εργαζόμενοι θα δικαιούνται για κάθε χρόνο σαράντα πέντε ημέρες επιπρόσθετα, επειδή καταργήθηκαν τα βαρέα και ανθυγιεινά και αυτή η εισφορά του 3,60%.
Μέχρι τώρα, κύριε Υπουργέ –παρ’ όλο που σας έχει πολλές φορές ενοχλήσει στο Υπουργείο η Ομοσπονδία Μισθωτών Τύπου και Βιομηχανίας Χάρτου και από 19-7-2012 έχει στείλει επιστολή στον Υπουργό Εργασίας, που τα λέει αυτά– ενώ καταργήσατε το 3,60% για τους εργοδότες, δηλαδή υλοποιήσατε το ένα μέρος, το άλλο μέρος, που αφορούσε τους εργαζόμενους, το να δικαιωθούν σαράντα πέντε μέρες ακόμη ανά ημερολογιακό έτος για τη σύνταξή τους, δεν το έχετε υλοποιήσει και διαμαρτύρονται έντονα. Επαναλαμβάνω: Από 19-7-2012 υπάρχει το υπόμνημα προς το Υπουργείο Εργασίας.
Επίσης, επανέρχονται οι εργαζόμενοι με υπόμνημά τους από 30-1-2014 ξανά προς το ταμείο, με κοινοποίηση προς το Υπουργείο και πάλι διαμαρτύρονται και καταγγέλλουν αυτήν την ενέργεια του Υπουργείου Εργασίας να υλοποιήσει το ένα μέρος και να μην υλοποιήσει το άλλο.
Βεβαίως, το Υπουργείο μέχρι τώρα δεν έχει απαντήσει, παρ’ όλο που η ερώτησή μας ήταν γραπτή εδώ και αρκετό χρονικό διάστημα. Δεν λέω ότι έχετε εσείς προσωπικά ευθύνη, αλλά και αυτή η επίκαιρη ερώτηση πηγαινοέρχεται εδώ και καιρό τώρα. Βεβαίως, υπήρχαν ανασχηματισμοί κ.λπ.. Ας ελπίσουμε ότι η απάντησή σας τώρα, επειδή μας ακούν αυτοί οι εργαζόμενοι που θέλουν να δικαιωθούν με βάση τον νόμο, θα είναι θετική για τους εργαζόμενους που διέπονται από αυτές τις ρυθμίσεις.","ΧΡΗΣΤΟΣ ΚΑΤΣΩΤΗΣ",214
"102283"," Τον λόγο έχει ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102284"," Είναι αλήθεια ότι ο κύριος συνάδελφος παραθέτει και περιγράφει προβλήματα δυσλειτουργίας στο υπάρχον νομοθετικό πλαίσιο και στην εφαρμογή του.
Ας δούμε, όμως, πώς προέκυψε το συγκεκριμένο πρόβλημα. Σύμφωνα με το άρθρο 4 του ν. 1186/81 προβλέφθηκε η καταβολή επασφάλιστρου 3,60% από τους ασφαλισμένους τεχνικούς Τύπου σε εφημερίδες. Τα πρόσωπα αυτά δικαιούντο σύνταξη γήρατος σύμφωνα με τις διατάξεις περί βαρέων και ανθυγιεινών επαγγελμάτων. Το εν λόγω επασφάλιστρο παρακρατούνταν και για τους τεχνικούς Τύπου αλλά και περιοδικών και σε τυπογραφικές επιχειρήσεις, σύμφωνα με το άρθρο 8 παράγραφος 6 του ν. 2556/97.
Με τον ν. 4075/12, με το άρθρο 33 προβλέπεται η διακοπή παρακράτησης της εισφοράς από 1-1-2012 για τους τεχνικούς Τύπου σε περιοδικά αλλά και τυπογραφικές επιχειρήσεις. Για τους ασφαλισμένους, λοιπόν -όπως ανέφερε και ο κύριος συνάδελφος- από αυτούς που μέχρι τις 31-12-2011 κατέβαλαν το εν λόγω επασφάλιστρο και δεν έχουν συνταξιοδοτηθεί, δόθηκε η δυνατότητα συνταξιοδότησης νωρίτερα από το προβλεπόμενο εκάστοτε όριο ηλικίας κατά σαράντα πέντε μέρες για κάθε έτος πληρωμής της ανωτέρω προσαύξησης.
Πώς προέκυψε, λοιπόν, το πρόβλημα; Το πρόβλημα προέκυψε επειδή το επασφάλιστρο παρακρατούνταν τόσο από τους τεχνικούς Τύπου σε εφημερίδες όσο και από τεχνικούς Τύπου σε περιοδικά και τυπογραφικές επιχειρήσεις.
Γιατί προέκυψε το συγκεκριμένο πρόβλημα; Διότι υπήρχε πρόβλημα διαχωρισμού των συγκεκριμένων επιχειρήσεων. Πολλές επιχειρήσεις λειτουργούσαν, εξέδιδαν και εκτύπωναν εφημερίδες και περιοδικά, αλλά είχαν και άλλες δραστηριότητες, όπως εκτύπωση διαφημιστικού υλικού, για παράδειγμα, ή βιβλίων. Επίσης, υπήρχε και ένα πρόβλημα όσον αφορά την έλλειψη ειδικού μητρώου.
Άρα, καταλήγουμε στο ότι το συγκεκριμένο πρόβλημα είναι υπαρκτό. Το διοικητικό συμβούλιο του ταμείου στο πλαίσιο αυτό έχει προτείνει η παρακράτηση του επασφαλίστρου να αφορά όλους τους τεχνικούς Τύπου και έχει καταθέσει και συγκεκριμένη πρόταση. 
Θέλω να ενημερώσω τον κύριο συνάδελφο ότι το Υπουργείο Εργασίας επεξεργάζεται σχετική διάταξη νόμου, έτσι ώστε να επιλύσει οριστικά το συγκεκριμένο ζήτημα.","ΙΩΑΝΝΗΣ ΠΛΑΚΙΩΤΑΚΗΣ",431
"102285"," Ο κ. Κατσώτης έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102286"," Κύριε Υπουργέ, δεν δώσατε την απάντηση που περιμένουν αυτοί οι ασφαλισμένοι.
Βεβαίως, υπήρχε μια συζήτηση μεταξύ του Υπουργείου και του διοικητικού συμβουλίου του ταμείου. Έχω εδώ τα πρακτικά που έχουν σταλεί στο Υπουργείο Εργασίας από 27 Φεβρουαρίου 2014, όπου προτείνουν αυτήν τη ρύθμιση που εσείς αναφέρετε τώρα, έτσι ώστε να λυθεί το ζήτημα που έχει περιπλακεί με βάση τον νόμο που ψηφίστηκε το 2012.
Ωστόσο, αυτή η λύση που προτείνετε και θα καθυστερήσει και ήδη έχουν καταθέσει τις αιτήσεις αρκετοί εργαζόμενοι με βάση τον νόμο του 2012, διεκδικώντας τις σαράντα πέντε ημερολογιακές ημέρες ακόμα για κάθε έτος. Το αίτημα που υπάρχει σήμερα και από την ομοσπονδία τους είναι αυτοί οι εργαζόμενοι να δικαιωθούν με βάση τον νόμο αυτόν.
Είναι ρύθμιση του νόμου, κύριε Υπουργέ. Δεν μπορεί να μην την υλοποιήσετε. Η όποια άλλη ρύθμιση προτείνετε –και νομίζω ότι συμφωνεί και η Ομοσπονδία των Εργαζόμενων στον Τύπο και το Χαρτί με αυτήν τη ρύθμιση που το ταμείο προτείνει- πρέπει να ισχύσει για τους εργαζόμενους από τώρα και στο εξής ή από αυτούς που θα καταθέσουν την αίτηση με βάση τη νέα ρύθμιση.
Όμως, κύριε Υπουργέ, δεν μπορεί αυτοί που κατέθεσαν την αίτηση και διεκδικούν εφαρμογή του νόμου να μη δικαιωθούν. Δεν ξέρω πόσοι είναι. Εσείς θα το διερευνήσετε μέσα από τις υπηρεσίες, από το ταμείο. Ωστόσο, όσοι και αν είναι, κύριε Υπουργέ, νομίζω ότι αυτή η ρύθμιση πρέπει να υλοποιηθεί, είναι νόμος, ψηφίστηκε εδώ.
Δεν μπορεί να υπάρχουν δύο μέτρα και δύο σταθμά, δηλαδή να κόβουμε την επιπρόσθετη επιβάρυνση του 3,60% για τους εργοδότες και για τους εργαζόμενους να μη μεριμνούμε. Δεν φταίνε εκείνοι αν δεν διευκρινίστηκε μέσα από τη ρύθμιση αυτή ότι δεν ισχύει για όλους, αλλά ισχύει για κάποιους που είναι στη βιομηχανία ή που κάνουν αυτήν την εργασία ή την άλλη.
Αυτοί οι ίδιοι, κύριε Υπουργέ, που κατέθεσαν την αίτηση για να δικαιωθούν, είχαν το επασφάλιστρο του 3,60% και αφαιρέθηκε. Αφού, λοιπόν, αφαιρέθηκε από αυτούς το 3,60% και άρα δεν θα είναι στα βαρέα -με τις ρυθμίσεις των βαρέων- πρέπει να δικαιωθούν για τις σαράντα πέντε ημέρες. Αυτό διεκδικεί η ομοσπονδία. 
Καταθέτουμε εδώ στα Πρακτικά και τον νόμο του 1981 και τον ν. 4075 και τις αιτήσεις της Ομοσπονδίας Τύπου και Χάρτου, καθώς επίσης και το πρακτικό του Ταμείου Ασφάλισης του Προσωπικού στα Μέσα Μαζικής Ενημέρωσης, το οποίο προτείνει την οριστική λύση για αυτό το πρόβλημα που έχει προκύψει σε σχέση με αυτούς τους εργαζόμενους και με την ασφάλισή τους. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΧΡΗΣΤΟΣ ΚΑΤΣΩΤΗΣ",214
"102287"," Ο κύριος Υπουργός έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102288"," Πράγματι, το διοικητικό συμβούλιο του ταμείου, με βάση την απόφασή του στις 5 Φεβρουαρίου του 2014 και με γνώμονα την αλλαγή ουσιαστικά του νομοθετικού πλαισίου, είχε προτείνει η παρακράτηση του επασφαλίστρου να αφορά όλους τους τεχνικούς Τύπου, παράλληλα με δυνατότητα συνταξιοδότησής τους με βάση τις διατάξεις των βαρέων και ανθυγιεινών ή προσαυξάνοντας βεβαίως τη σύνταξή τους.
Στο πλαίσιο, λοιπόν, αυτό, όπως δήλωσα και στην πρωτολογία μου, το Υπουργείο επεξεργάζεται αλλαγή της κείμενης νομοθεσίας. Αντιλαμβάνεστε ότι γι’ αυτό χρειάζεται και οικονομική ανάλυση, αναλογιστική μελέτη, έτσι ώστε πραγματικά να επιτύχουμε την καλύτερη αλλά και ουσιαστικότερη προστασία των ασφαλισμένων. 
Προς αυτήν τη διαδικασία κινείται το Υπουργείο Εργασίας. Επιθυμούμε να έχουμε μια οριστική λύση για το συγκεκριμένο ζήτημα. Ολοκληρώνοντας και την αναλογιστική μελέτη, τη μελέτη οικονομοτεχνικής φύσεως, ευελπιστούμε ότι θα δώσουμε οριστική λύση στο δίκαιο αυτό αίτημα, το οποίο και μια ακόμα φορά αναδείξατε.","ΙΩΑΝΝΗΣ ΠΛΑΚΙΩΤΑΚΗΣ",431
"102289"," Γι’ αυτούς που περιμένουν όμως, κύριε Υφυπουργέ; Γι’ αυτούς που περιμένουν τη σύνταξη; Έχουν καταθέσει εδώ και καιρό για σύνταξη…","ΧΡΗΣΤΟΣ ΚΑΤΣΩΤΗΣ",214
"102290"," Το Υπουργείο το επεξεργάζεται.","ΙΩΑΝΝΗΣ ΠΛΑΚΙΩΤΑΚΗΣ",431
"102291"," Μα τι θα κάνετε, πότε;","ΧΡΗΣΤΟΣ ΚΑΤΣΩΤΗΣ",214
"102292"," Ε, τι να απαντήσει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102293"," Με ένα κουμπί θα βγάζουν τη σύνταξη και αυτοί τώρα εδώ και δύο χρόνια …","ΧΡΗΣΤΟΣ ΚΑΤΣΩΤΗΣ",214
"102294"," Παρακαλώ, δεν μπορείτε τώρα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102295"," Κύριε Πρόεδρε, σας παρακαλώ, με συγχωρείτε, αλλά …","ΧΡΗΣΤΟΣ ΚΑΤΣΩΤΗΣ",214
"102296"," Να πάτε να τα πείτε…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102297"," Εδώ και δύο χρόνια, κύριε Υπουργέ…","ΧΡΗΣΤΟΣ ΚΑΤΣΩΤΗΣ",214
"102298"," Αγαπητέ κύριε συνάδελφε…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102299"," Μα, σας παρακαλώ!","ΧΡΗΣΤΟΣ ΚΑΤΣΩΤΗΣ",214
"102300"," Μα, κι εγώ σας παρακαλώ! Κύριε Κατσώτη, μα αυτό είπε, ότι το επεξεργάζεται …","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102301"," Δεν εφαρμόζει τον νόμο το Υπουργείο.","ΧΡΗΣΤΟΣ ΚΑΤΣΩΤΗΣ",214
"102302"," Τι να σας απαντήσει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102303"," Μα, δεν εφαρμόζει τον νόμο!","ΧΡΗΣΤΟΣ ΚΑΤΣΩΤΗΣ",214
"102304"," Κύριε Κατσώτη…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102305"," Να μας πει γιατί δεν εφαρμόζει τον νόμο. Γιατί;","ΧΡΗΣΤΟΣ ΚΑΤΣΩΤΗΣ",214
"102306"," Γιατί; Είπε ότι δεν εφαρμόζει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102307"," Μα, αφού δεν εφαρμόζεται.","ΧΡΗΣΤΟΣ ΚΑΤΣΩΤΗΣ",214
"102308"," Τώρα θέλετε, σήμερα; Ε, αυτή…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102309"," Να μας πει γιατί δεν εφαρμόζεται.","ΧΡΗΣΤΟΣ ΚΑΤΣΩΤΗΣ",214
"102310"," Επιτρέψτε, μου τώρα. Εντάξει, λοιπόν, σας απάντησε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102311"," Το λέει…","ΧΡΗΣΤΟΣ ΚΑΤΣΩΤΗΣ",214
"102312"," Εντάξει, σας απάντησε. Έχετε κάθε δικαίωμα να μην εκλαμβάνετε ως απάντηση αυτό που θέλετε, αλλά αυτό απάντησε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102313"," Μα ποιο θέλω;","ΧΡΗΣΤΟΣ ΚΑΤΣΩΤΗΣ",214
"102314"," Μα, τώρα τι να σας πει; Κάτι άλλο που δεν…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102315"," Αυτό είναι δικό μου θέλω;","ΧΡΗΣΤΟΣ ΚΑΤΣΩΤΗΣ",214
"102316"," Πρέπει υποχρεωτικά...;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102317"," Πρέπει ή δεν πρέπει να απαντήσει;","ΧΡΗΣΤΟΣ ΚΑΤΣΩΤΗΣ",214
"102318"," Κύριε Κατσώτη, πρέπει να σας πει αυτό που θέλετε εσείς; Είναι δυνατόν;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102319"," Μα, μιλάμε για την εφαρμογή του νόμου. Πρέπει να γίνει ερώτηση γι’ αυτό;","ΧΡΗΣΤΟΣ ΚΑΤΣΩΤΗΣ",214
"102320"," Έχετε κάθε δικαίωμα να την κρίνετε, αλλά έτσι σας απάντησε. Πώς πρέπει να το πούμε;
Κυρίες και κύριοι συνάδελφοι, ο Βουλευτής Μαγνησίας κ. Παρίσης (Πάρις) Μουτσινάς ζητεί άδεια ολιγοήμερης απουσίας στο εξωτερικό. Η Βουλή εγκρίνει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102321"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"102322"," Η Βουλή ενέκρινε τη ζητηθείσα άδεια.
Συνεχίζουμε με τη δεύτερη με αριθμό 37/30-6-2014 επίκαιρη ερώτηση του Βουλευτή Μεσσηνίας του Συνασπισμού Ριζοσπαστικής Αριστεράς κ. Αθανασίου Πετράκου προς τον Υπουργό Παιδείας και Θρησκευμάτων, σχετικά με εφαρμογή του συστήματος της «Τράπεζας Θεμάτων» στις προαγωγικές εξετάσεις της Α΄ λυκείου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102323"," Κύριε Πρόεδρε, κύριε Υπουργέ, σας προειδοποιήσαμε, την προηγούμενη πολιτική ηγεσία του Υπουργείου, ότι με την περίφημη Τράπεζα των Θεμάτων, θα οδηγούσε η κατάσταση σε μεγάλη σφαγή χιλιάδες μαθητές της Α΄ λυκείου. Γιατί είναι πρωτοφανές αυτό το οποίο έγινε. Σε καμμία χώρα του κόσμου, οποιαδήποτε εκπαιδευτική μεταρρύθμιση δεν εφαρμόζεται καθολικά πριν ψηφιστεί.
Σας είπαμε ότι αυτό το οποίο έχει γίνει είναι πάρα πολύ πρόχειρο και επικίνδυνο. Επέμενε όμως το Υπουργείο. Γιατί; Γιατί ο αντικειμενικός σκοπός είναι να σκληρύνει τις εξετάσεις για την προαγωγή των μαθητών από την Α΄ λυκείου μέσω της εφαρμογής και της Τράπεζας Θεμάτων. 
Τα αποτελέσματα τα είδατε. Όταν σας ήρθαν τα αποτελέσματα στο Υπουργείο, το Υπουργείο και η Κυβέρνηση τρομοκρατήθηκαν. Γιατί φάνηκε ουσιαστικά η τεράστια αποτυχία των μαθητών, η οποία είναι εξαπλάσια από ό,τι ήταν τις προηγούμενες χρονιές, αφού κατά μέσο όρο είναι 25-30%, όταν ο μέσος όρος όλων των προηγούμενων χρονιών ήταν 5-6%. Σε συνοικίες φτωχές, όπως είναι οι δυτικές συνοικίες της Θεσσαλονίκης ή η ύπαιθρος στον νομό μου, στη Μεσσηνία, είναι επταπλάσια και οκταπλάσια η διαφορά από τις προηγούμενες χρονιές. 
Προσπαθήσατε χθες το βράδυ, ομολογώντας, όμως, την αποτυχία ουσιαστικά αυτού του συστήματος, να κάνετε μερικές διορθωτικές κινήσεις, γιατί οι εγκέφαλοι που έφτιαξαν την Τράπεζα των Θεμάτων δεν ήξεραν. Δεν έχω καταλάβει. Τέτοια σχέση είχαν αυτοί με την εκπαιδευτική διαδικασία, που δεν γνώριζαν ότι εκατό χρόνια από την ώρα που υπάρχει το σχολείο συμψηφίζεται η Άλγεβρα, παραδείγματος χάριν, με τη Γεωμετρία; Δεν το ήξεραν αυτό το πράγμα;
Έτσι, πήγατε σε ορισμένες επιμέρους τροποποιήσεις. Όμως, αυτό δεν αλλάζει την ουσία του ζητήματος. Γιατί; Διότι η Τράπεζα Θεμάτων, πρώτα απ’ όλα, δημιουργεί τεράστιες αδικίες. Όλοι οι μαθητές δεν διαγωνίζονται στα ίδια θέματα. Μπορεί να γίνει μια κλήρωση, αλλά σε κάποιο σχολείο να είναι εύκολα και σε άλλο να είναι πάρα πολύ δύσκολα.
Δεύτερον, με την Τράπεζα Θεμάτων τα αποτελέσματα της Α΄ λυκείου μετρούν κατά 20% στις εισαγωγικές εξετάσεις και αυτό δημιουργεί τεράστιο πρόβλημα στα παιδιά.
Τρίτον, είχαμε μεγάλη απάτη και το ξέρετε. Υπήρξε ιδιωτικό σχολείο το οποίο έκανε κομπίνα, λέγοντας ότι σήμερα δίνει μαθηματικά και γράφανε μέσα θρησκευτικά. Έτσι πήραν τα θέματα, τα έλυσαν στους μαθητές τους και την άλλη μέρα όλοι ήταν «άριστοι» σε αυτό το ιδιωτικό σχολείο, για να έχει του χρόνου πελατεία!
Άρα, με όλη αυτήν την ιστορία, οδηγήσατε τους μαθητές και τους γονείς σε μια κατάσταση τραγική. Βγήκαν τα παιδιά στον δρόμο, ήρθαν έξω από τη Βουλή μαθητές της Α΄ λυκείου…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Γι’ αυτό, λοιπόν, σας ζητούμε να αποσύρετε την Τράπεζα Θεμάτων όχι μόνο για φέτος. Να την αποσύρετε οριστικά, έτσι ώστε το λύκειο να γίνει επιτέλους αυτόνομη παιδαγωγική μονάδα, αποσυνδεδεμένη από τον προθάλαμο των εξετάσεων για την εισαγωγή στην τριτοβάθμια εκπαίδευση.
Επίσης, σας ζητούμε να επανέλθει ο προηγούμενος τρόπος προαγωγής των μαθητών ανά σχολική μονάδα και για τις τρεις τάξεις του λυκείου και πάνω απ’ όλα να μη συνυπολογιστεί ο βαθμός της Α΄ λυκείου στην εισαγωγή στα πανεπιστήμια φέτος, με αυτό το πατατράκ και την τραγωδία που έχει γίνει στους μαθητές.
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)","ΑΘΑΝΑΣΙΟΣ ΠΕΤΡΑΚΟΣ",428
"102324"," Κατ’ αρχάς, θέλω να συμφωνήσω μαζί σας, ότι τα Μαθηματικά περιλαμβάνουν και την Τριγωνομετρία και την Άλγεβρα και τη Γεωμετρία. Εγώ θυμάμαι ότι έγραφα άριστα στην Τριγωνομετρία και έτσι κάλυπτα τον μη καλό βαθμό της Γεωμετρίας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102325"," Αυτό είπα σαν μαθηματικός, κύριε Πρόεδρε.","ΑΘΑΝΑΣΙΟΣ ΠΕΤΡΑΚΟΣ",428
"102326"," Θυμάμαι, όμως, ότι όταν εμείς –και βλέπω πολλούς- δίναμε εισαγωγικές εξετάσεις για το πανεπιστήμιο, δεν δίναμε επί συγκεκριμένης ύλης. Το να μπεις στο πανεπιστήμιο, θα πει ότι είσαι ο άριστος σε σχέση με τους υπόλοιπους συμμαθητές σου.
Άρα οι εισαγωγικές εξετάσεις στο πανεπιστήμιο –και αυτή είναι η προσωπική μου άποψη- δεν μπορούν και δεν πρέπει να γίνονται σε συγκεκριμένη ύλη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102327"," Στο πανεπιστήμιο. Για την Α΄ λυκείου μιλάμε τώρα.","ΑΘΑΝΑΣΙΟΣ ΠΕΤΡΑΚΟΣ",428
"102328"," Άποψή μου είναι! Πρέπει οι μαθητές να ανταγωνίζονται επί της ύλης εκείνης, που θα αποδείξει ποιος είναι ο καλύτερος και όχι σε αυτά που μαθαίνουμε απέξω.
Τον λόγο έχει ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102329"," Κύριε Πρόεδρε, μετά τη δική σας προσωπική εξομολόγηση, να απαντήσω και εγώ στον κύριο συνάδελφο και να πω ότι πραγματικά, ειλικρινά, χαίρομαι, διότι μου δίνει μέσα απ’ αυτήν την επίκαιρη ερώτηση την ευκαιρία για πρώτη φορά δημόσια να τοποθετηθεί το Υπουργείο Παιδείας σχετικά με ένα θέμα που κυριάρχησε –μονοπώλησε κάποιες μέρες–, την Τράπεζα Θεμάτων. 
Πολλά γράφτηκαν. Πολλές «βαριές» φράσεις ακούστηκαν. Πολλές διατυπώνονται και μέσα στην ερώτηση: «Σφαγή», «Βατερλό», «Τράπεζα Θυμάτων». Όλα αυτά γραφτήκαν. Τι συμβαίνει, όμως;
Εμείς, λοιπόν, δεν τρομοκρατηθήκαμε, αγαπητέ κύριε συνάδελφε. Από την πρώτη ώρα εφαρμογής αυτού του θεσμού καθώς επίσης και από την πρώτη ώρα εφαρμογής του νέου τρόπου υπολογισμού της προαγωγής των μαθητών, χωρίς να περιμένουμε ούτε τους πρώτους πηχυαίους τίτλους των εφημερίδων ούτε τις ερωτήσεις Αντιπολίτευσης – Συμπολίτευσης ή και οποιωνδήποτε Βουλευτών, ξεκινήσαμε μια έρευνα μέσα στο Υπουργείο, μέσα από τις αρμόδιες υπηρεσίες του Υπουργείου, από τη Μηχανογραφική Υπηρεσία του Υπουργείου, από τη ομάδα υποστήριξης του Υπουργείου.
Εκεί τι λέγαμε; Ενώ είναι σε εξέλιξη ο θεσμός της Τράπεζας Θεμάτων, ενώ είναι σε εξέλιξη οι εξετάσεις, θέλουμε να συγκεντρώσετε όλα τα βαθμολογικά στοιχεία της περυσινής Α΄ λυκείου και της φετινής Α΄ λυκείου, έτσι ώστε να έχουμε ένα δείγμα του τι συμβαίνει. Είναι η πρώτη εφαρμογή του νόμου και οφείλαμε ως Υπουργείο, χωρίς να περιμένουμε την παραίνεση κανενός, να ξέρουμε πώς εφαρμόζεται.
Έτσι, λοιπόν, μόλις χθες, όσον αφορά το θέμα της Τράπεζας Θεμάτων –γιατί αυτό συζητάει η επίκαιρη ερώτησή σας, αγαπητέ κύριε συνάδελφε- είχαμε τα πρώτα στοιχεία.
Τι λένε αυτά τα στοιχεία; Λένε ότι οι μαθητές που έδωσαν πέρσι εξετάσεις, με το περσινό σύστημα, χωρίς την Τράπεζα Θεμάτων, είχαν μεγαλύτερα ποσοστά αποτυχίας κάτω από το «10» απ’ ό,τι φέτος με την εφαρμογή της Τράπεζας Θεμάτων. Το καταθέτω αυτό για τα Πρακτικά, για τον κύριο συνάδελφο, για να δημοσιοποιηθεί σε όλους όσοι αμφισβητούν την Τράπεζα Θεμάτων.
(Στο σημείο αυτό ο Υφυπουργός Παιδείας και Θρησκευμάτων κ. Αλέξανδρος Δερμεντζόπουλος καταθέτει για τα Πρακτικά τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πάμε παραπέρα. Μιλάτε για ένα πολύ μεγάλο ποσοστό μαθητών που παραπέμπονται, λέει, σε επανεξέταση τον Σεπτέμβριο. Ενδεικτικά αναφέρετε και ένα ποσοστό 40%. Σήμερα ακούω ότι το κατεβάσατε. Το πήγατε στο 26% ή 30%, αν δεν κάνω λάθος.","ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",123
"102330"," Μέσον όρο.","ΑΘΑΝΑΣΙΟΣ ΠΕΤΡΑΚΟΣ",428
"102331"," Για μέσον όρο μιλάμε. Δεν πιάνουμε ενδεικτικά. 
Από το 40%, λοιπόν, που λέγατε, το κατεβάζετε στο 26% με 27%. Θα σας πω, λοιπόν, ότι στη δεύτερη φάση της έρευνας που κάνουμε -που και αυτή ολοκληρώνεται, δεσμευθήκαμε ως Υπουργείο ότι αύριο θα έχουμε την πλήρη εικόνα- τα ποσοστά αυτά είναι περίπου στο 20% με 23%. Κάπου εκεί θα φτάσουν. Βέβαια, η ΟΛΜΕ λέει ότι πέρσι και πρόπερσι ήταν 6%. Δεκτό. Δεν αμφισβητεί κανείς αυτά τα νούμερα. Εδώ, όμως, τίθεται ένα άλλο ερώτημα: Τι μαθητές θέλουμε και πώς θεωρούμε το λύκειο; Πρέπει να είναι μια προαγωγή ακώλυτη από τάξη σε τάξη; Να μην ταυτίζεται η βαθμολόγηση με την παροχή εκπαίδευσης; Εδώ πρέπει να απαντήσουμε όλοι μας.
Πάμε και παραπέρα. Λέτε ότι το Υπουργείο Παιδείας απαντά σε αυτήν τη «σφαγή» με σπασμωδικές κινήσεις και ότι χθες το απόγευμα καθίσαμε εμείς τρομοκρατημένοι, γιατί σήμερα θα ερχόμασταν στη Βουλή να απαντήσουμε σε εσάς και έπρεπε να έχουμε κάτι. Κάνετε λάθος. Ό,τι κάναμε, το κάναμε μέσα από έρευνα και πραγματικά αυτό που επιδιώκουμε είναι μία βελτίωση του νόμου. 
Για την Τράπεζα Θεμάτων, λοιπόν, αγαπητοί κύριοι συνάδελφοι, αυτό που απέδειξε η έρευνα -και το ξέρει και η κοινωνία- είναι ότι δεν χρήζει καμμίας αλλαγής, παρά μόνο κάποιας βελτίωσης, η οποία δεν αλλοιώνει το πνεύμα του νόμου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Μισό λεπτό, κύριε Πρόεδρε. Θα το πάρω από τη δευτερολογία μου. 
Πάμε παραπέρα. Αυτό που πιθανόν να χρειάζεται βελτίωση είναι ο τρόπος προαγωγής. Εκεί, ναι, υπήρξε μία στρέβλωση, η οποία δημιουργούσε κάποια φαινόμενα, στα οποία μαθητής με «19» μέσον όρο, λόγου χάριν, να κόβεται γιατί σε ένα μάθημα από τα υπόλοιπα, όπως Μαθηματικά ή ένα μάθημα Ελληνικών, είχε κάτω από τη βάση. Αυτό, λοιπόν, το διορθώνουμε με τροπολογία, την οποία θα καταθέσουμε και θα ήθελα να ακούσω την άποψή σας, όταν κατατεθεί. Μέσα στην επόμενη εβδομάδα θα συζητηθεί. Ειλικρινά θα είμαι περίεργος.
Πάμε όμως και στο τελευταίο που, αν θέλετε, είναι η ουσία της ερώτησης. Γιατί η Τράπεζα Θεμάτων έχει εξαντληθεί για μας. Λέτε: «Θα φροντίσετε ώστε το λύκειο να γίνει επιτέλους μια αυτόνομη παιδαγωγική μονάδα, αποσυνδεδεμένη από τον προθάλαμο των εξετάσεων για την εισαγωγή στην τριτοβάθμια εκπαίδευση;». 
Εσείς πώς αντιλαμβάνεστε, δηλαδή, ότι είναι το λύκειο; Ότι δεν είναι αυτόνομη παιδαγωγική μονάδα, που εκ του νόμου προκύπτει; Ότι ο ν. 3186 δεν το θεμελιώνει και δεν το στερεώνει πολύ περισσότερο αυτό; Ή έχετε την εντύπωση, αγαπητοί κύριοι συνάδελφοι, ότι το λύκειο δεν οφείλει να προετοιμάζει τα παιδιά για το πανεπιστήμιο; Ή θέλετε η προετοιμασία να γίνεται από τους άλλους δρόμους; 
Πείτε μας πώς θέλετε να γίνει αυτή η προετοιμασία. Και να μην μιλάμε για φτωχές και λαϊκές οικογένειες και τάξεις. Αυτές προστατεύουμε με αυτόν τον τρόπο εκπαίδευσης, κύριοι συνάδελφοι.
Ευχαριστώ.","ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",123
"102332"," Κύριε Υφυπουργέ, να σας ευχηθώ καλή επιτυχία στο δύσκολο και τόσο ευαίσθητο έργο που έχετε αναλάβει. 
Παρακαλώ τον κ. Πετράκο να πάρει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102333"," Κύριε Υπουργέ, δεν έχετε προσωπικά την ευθύνη, γιατί πήγατε στο Υπουργείο Παιδείας τώρα. Όμως, για τη δική σας πολιτική αξιοπρέπεια, μην καλύπτετε την προηγούμενη πολιτική ηγεσία, της οποίας ο βίος και η πολιτεία είναι γνωστός για την υπεράσπιση ιδιωτικών σχολείων. 
Μας λέτε τι θέλουμε να γίνει και πώς να προετοιμάζονται οι μαθητές. Πάρτε τα στοιχεία, κύριε Υπουργέ, και θα διαπιστώσετε ότι τρέχουν οι γονείς να γράψουν τα παιδιά τους στα φροντιστήρια. Έχουν αυξηθεί κατά 30% οι εγγραφές στα φροντιστήρια. 
Δεύτερον, μας λέτε ότι δεν περιμένατε να δείτε αυτούς τους πηχυαίους τίτλους. Η μόνη διαφορά είναι, κύριε Υπουργέ, ότι με τον συνάδελφο και επικεφαλής της ΕΚΕ Παιδείας κ. Τάσο Κουράκη είχαμε κάνει μία τοποθέτηση-ανακοίνωση στις 28 Μαΐου. 
Λέγαμε: «Η Τράπεζα Θεμάτων θα οδηγήσει σε Βατερλό. Πρέπει να αποσυρθεί τουλάχιστον για φέτος και να γίνει διάλογος.». Δεν είμαστε μάγοι εμείς, απλά παρακολουθούμε τα πράγματα και ξέρουμε τι γίνεται. Είμαστε εκπαιδευτικοί, γνωρίζουμε τι μας γίνεται και πώς λειτουργεί το σχολείο. 
Το Υπουργείο Παιδείας κώφευε και τώρα κάνετε αυτές τις διορθώσεις, όπως είπατε. Όμως οι διορθώσεις αυτές δεν λύνουν το πρόβλημα, γιατί το βασικό δεν είναι ότι έχουμε λάθη και παραλείψεις, κύριε Υπουργέ -επιτρέψτε μου. Το βασικό είναι ότι η Τράπεζα Θεμάτων είναι η «κουρευτική» μηχανή για να αποψιλώσει το λύκειο από το μαθητικό δυναμικό. Πρόκειται για «έγκλημα», που σκοπό έχει να μειώσει τον αριθμό των μαθητών, των εκπαιδευτικών και να κλείσει σχολεία. Βρίσκετε κάποια κόλπα, διότι δεν μπορείτε να πείτε «πρέπει άμεσα να διώξουμε τους μαθητές από το σχολείο». Η Κυβέρνηση βρίσκει μερικά κόλπα για να τους μειώσει. Και μας ρωτάτε: «Πώς θέλετε το λύκειο, τους μαθητές;». 
Εμείς θέλουμε δωδεκάχρονο υποχρεωτικό σχολείο και θέλουμε αναβάθμιση του ρόλου του εκπαιδευτικού, γιατί αυτός γνωρίζει τον μαθητή, γνωρίζει την οικογένειά του, γνωρίζει αν είναι φτωχός, αν είναι ανήμπορος, αν είναι πλούσιος και ξέρει ανάλογα να χειριστεί το παιδί. Ο εκπαιδευτικός δεν είναι μόνο δάσκαλος, είναι και ψυχολόγος και παιδαγωγός. Είναι όλα αυτά. Ο μαθηματικός δεν κάνει μόνο Μαθηματικά, αλλά επιτελεί παιδευτικό έργο στο σχολείο. 
Εσείς, όμως, ξέρετε τι κάνετε; Θέλετε να συνεχίσετε αυτό το «έγκλημα», που έγινε πέρυσι, και με τα ΕΠΑΛ -τα επαγγελματικά λύκεια- για να επιβεβαιώσετε αυτό που σας λέω. Προσπαθείτε να εφαρμόσετε την Τράπεζα Θεμάτων και στα μαθήματα ειδικότητας. Μπορείτε να μας πείτε αφού δεν έχουν εκδοθεί αναλυτικά προγράμματα για μαθήματα ειδικότητας στα ΕΠΑΛ, δεν έχει εκδοθεί ακόμα τεχνικό δελτίο, πώς θα καταρτιστούν τα αναλυτικά προγράμματα, πότε θα εκδοθούν καινούργια βιβλία, πότε θα δημιουργηθεί Τράπεζα Θεμάτων στα ΕΠΑΛ; Θα έχουμε την ίδια τραγωδία και για τα ΕΠΑΛ και του χρόνου. 
Επίσης, -το λέω επειδή θέλετε να υποβαθμίσετε το θέμα-, δόθηκαν πάρα πολλά χρήματα στο περίφημο ηλεκτρονικό σύστημα «MY SCHOOL». Ήταν μία πλήρης αποτυχία. Υπήρχαν θέματα μέσα -και σας το είπαμε- τα οποία ήταν εκτός λογικής κι όχι εκτός ύλης. Υπήρχαν ρίζες του τριωνύμου, παραδείγματος χάριν, στην Α΄ λυκείου το οποίο δεν διδάσκεται, δεν το ξέρει το παιδί. Δεν είναι το θέμα, όπως είπε ο κύριος Πρόεδρος, τι θα γίνει στην Γ΄ λυκείου. Εδώ μιλάμε για την Α΄ λυκείου, για τη δυνατότητα των παιδιών να τελειώσουν το λύκειο, κάτι που τους στερείτε με αυτόν τον τρόπο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Άρα αυτό είναι το βασικό, ότι σκοπός σας είναι η αποδυνάμωση του λυκείου, η μείωση του μαθητικού δυναμικού, η μείωση των εκπαιδευτικών, το κλείσιμο των σχολείων, ένα σκληρό ταξικό σχολείο, στο οποίο να είναι μόνο οι πλούσιοι.","ΑΘΑΝΑΣΙΟΣ ΠΕΤΡΑΚΟΣ",428
"102334"," Ολοκληρώστε, παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102335"," Ολοκληρώνω, κύριε Πρόεδρε. Γι’ αυτόν τον λόγο, επαναλαμβάνουμε, δεν αρκεί να συμψηφιστεί η Άλγεβρα με τη Γεωμετρία, για να περάσουν κάποια παιδιά. Διότι σήμερα -σας πληροφορώ και επειδή μου λέτε για τα αποτελέσματα-…","ΑΘΑΝΑΣΙΟΣ ΠΕΤΡΑΚΟΣ",428
"102336"," Σας παρακαλώ, αφήστε τα παραδείγματα και ολοκληρώστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102337"," Θα σας φέρω την τοπική εφημερίδα «ΕΛΕΥΘΕΡΙΑ», σύμφωνα με την οποία οι γονείς των μαθητών της Καλαμάτας πάνε στο διευθυντή της δευτεροβάθμιας εκπαίδευσης, ο οποίος παραδέχεται ότι τα ποσοστά είναι πάνω από 27%. Δεν τα παραδέχεται ο ΣΥΡΙΖΑ, αλλά ο διευθυντής της δευτεροβάθμιας εκπαίδευσης, ένας συνάδελφος-μαθηματικός, ο οποίος είναι επιλεγμένος από την Κυβέρνηση. Ιδεολογικά ανήκει στον χώρο της Κυβέρνησης ο άνθρωπος. Είναι όμως εκπαιδευτικός, ξέρει τι του γίνεται.","ΑΘΑΝΑΣΙΟΣ ΠΕΤΡΑΚΟΣ",428
"102338"," Τι σχέση έχει αυτό; Ολοκληρώστε, σας παρακαλώ!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102339"," Άρα το βασικό είναι αν θα αποσυρθεί η Τράπεζα Θεμάτων στην ουσία και να μη συνυπολογιστεί -και σε αυτό δεν απαντάτε- ο βαθμός της Α΄ λυκείου για την εισαγωγή στο πανεπιστήμιο. Διότι, με αυτόν τον τρόπο αυξάνετε την ταξικότητα.","ΑΘΑΝΑΣΙΟΣ ΠΕΤΡΑΚΟΣ",428
"102340"," Ευχαριστούμε πολύ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102341"," Μόνο οι πλούσιοι θέλετε να περνάνε. Γυρίζετε τη χώρα εξήντα χρόνια πίσω, πριν πάμε εγώ κι εσείς, κύριε Υπουργέ, στο γυμνάσιο.","ΑΘΑΝΑΣΙΟΣ ΠΕΤΡΑΚΟΣ",428
"102342"," Κύριε Πετράκο, σας παρακαλώ!
Κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102343"," Μάλλον κάποιοι δεν άκουγαν αυτά που έλεγα πριν. Γιατί το λέω αυτό; «Τραγωδία», λέει η Τράπεζα Θεμάτων. 
Αυτά που σας παρέθεσα δεν τα λέω εγώ, τα στοιχεία του Υπουργείου τα λένε. 
Αμφισβητείτε τα στοιχεία του Υπουργείου; Αμφισβητείτε αυτό που προέκυψε μέσα από την έρευνα; Εάν τα αμφισβητείτε, έχετε κάθε δικαίωμα να μου λέτε ότι ήταν «τραγωδία» η Τράπεζα Θεμάτων.
Ακούστε κάτι, κύριε συνάδελφε: Η Τράπεζα Θεμάτων μπορεί να μην ήταν στη δική σας ατζέντα, μπορεί να μην ήταν της δικής σας επιλογής, μπορεί να την καταψηφίσατε κατά τη διάρκεια της ψήφισης του νόμου, καιρός είναι όμως να παραδέχεστε ότι κάποια θετικά πράγματα που γίνονται από αυτήν την Κυβέρνηση πρέπει να τα στηρίζουμε. Η Τράπεζα Θεμάτων, λοιπόν, πρέπει να στηριχθεί και κάνω επίκληση σε εσάς να αναγνωρίσετε το θετικό μέσα από τα νούμερα, όχι μέσα από αυτά που λέω εγώ ή που έλεγε ο προηγούμενος Υπουργός. 
Για να απαντήσω στην αρχική σας τοποθέτηση, ότι εγώ απολογούμαι για προηγούμενους, θα σας πω ότι η δημόσια διοίκηση, οι Υπουργοί, τα Υπουργεία έχουν συνέχεια.","ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",123
"102344"," Είκοσι πέντε χρόνια μέσα στην τάξη ήμουν.","ΑΘΑΝΑΣΙΟΣ ΠΕΤΡΑΚΟΣ",428
"102345"," Πάμε παραπέρα. Μιλήσατε για το «MY SCHOOL». Είπατε ότι είναι αποτυχία.","ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",123
"102346"," …(Δεν ακούστηκε)","ΖΩΗ ΚΩΝΣΤΑΝΤΟΠΟΥΛΟΥ",272
"102347"," Με συγχωρείτε, κυρία Κωνσταντοπούλου. Κύριε Πρόεδρε, θα με προστατέψετε;","ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",123
"102348"," Σε τι; 
Σας παρακαλώ, ησυχία.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102349"," Είπατε ότι είναι αποτυχία το «MY SCHOOL». Πού την είδατε την αποτυχία του «MY SCHOOL»;","ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",123
"102350"," Ρωτήστε τους συναδέλφους μου.","ΑΘΑΝΑΣΙΟΣ ΠΕΤΡΑΚΟΣ",428
"102351"," Έχετε κάνει κάποια έρευνα για την αποτυχία του «MY SCHOOL»;  Ε, λοιπόν, τα στοιχεία που έχουμε εμείς λένε τα αντίθετα. 
Μιλήσατε για μια απάτη σε ένα ιδιωτικό σχολείο. Βεβαίως και αν έγινε απάτη ο πρώτος που την καταδικάζει είναι ο Υπουργός, ο Υφυπουργός, η πολιτική ηγεσία. Για να δούμε, όμως, τι απάτη ήταν αυτή; 
Επί μία εβδομάδα σε ένα blog, ανώνυμα, ανώνυμο σχολείο, βγάζει στοιχεία για κάποια απάτη. Και ρωτάνε τον Υπουργό, τον Υφυπουργό: «Τι κάνετε;» Χωρίς να έχουμε κανένα στοιχείο. Εμείς δεν είμαστε ούτε ντετέκτιβ ούτε θα ψάχνουμε να βρούμε τι γράφει ο κάθε ανώνυμος blogger. 
Αυτό που κάναμε, λοιπόν, ήταν ότι μόλις μας ήρθε η επώνυμη καταγγελία από την ΟΙΕΛΕ, την ίδια μέρα, την ίδια ώρα, την ίδια στιγμή, δόθηκε εντολή στην αρμόδια διεύθυνση να ξεκινήσει προκαταρτική έρευνα. Το τι θα βγάλει η έρευνα αυτή με αυτά τα στοιχεία θα το δούμε εδώ. Εγώ θα σας ενημερώσω πάλι για αυτό το θέμα. Άρα μη μεγαλοποιούμε κάποια θέματα που μπορεί να έχουν ή να μην έχουν βάση και μέσα σε αυτήν την περιρρέουσα ατμόσφαιρα της αμφισβήτησης που ξεκινάει από κάποια μέσα, από κάποιους εκπαιδευτικούς, καθόμαστε εμείς και ρίχνουμε λάδι στη φωτιά. 
Ακούστε κάτι: Η σημερινή ηγεσία, όπως και οι άλλες, του Υπουργείου Παιδείας μόνο υπεύθυνα θα κινείται και μετά από έρευνα και με σοβαρές προτάσεις. Με αυτήν τη λογική καταθέτουμε την τροπολογία. 
Εδώ είμαστε και σας καλούμε όλους να τη στηρίξετε για το καλό αυτών των παιδιών που εσείς λέτε ότι εμείς τα χωρίζουμε σε τάξεις, ότι αυτού του είδους το λύκειο είναι ταξικό. Δεν ξέρω ποιο λύκειο δεν θα ήταν ταξικό αν ήταν ξεκομμένο και ποια παιδιά θα είχαν τη δυνατότητα να πάνε στα πανεπιστήμια εάν δεν παρείχαμε την προετοιμασία από το δημόσιο σχολείο σε αυτά τα παιδιά να πάνε. 
Κλείνοντας, κύριε Πρόεδρε -για να τελειώνουμε- η Τράπεζα Θεμάτων για εμάς θεωρείται ένας πετυχημένος θεσμός. Και όχι μόνο σε προσωπικό επίπεδο, αλλά με βάση τα στοιχεία. Με αυτήν τη λογική η Τράπεζα Θεμάτων θα συνεχιστεί. 
Οι βελτιώσεις του νόμου κατατίθενται με τροπολογία και θα χαρώ πάλι μαζί να συζητήσουμε εδώ τι άλλη βελτίωση μπορεί να θέλετε προς το καλύτερο. Εδώ είμαστε να τα πούμε. 
Τέλος, εμείς επιμένουμε σε ένα στοιχείο, κύριε Πετράκο: στον μορφωτικό, ανθρωπιστικό χαρακτήρα του λυκείου. Σε αυτόν επιμένουμε. Σε συνδυασμό πάντα βέβαια με την προετοιμασία των παιδιών για το πανεπιστήμιο. Εσείς μπορεί να διαφωνείτε. Δικαίωμά σας είναι να θέλετε να στείλετε τα παιδιά των φτωχών τάξεων να πάνε να σπουδάσουν στο φροντιστήριο.","ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",123
"102352"," Θα έρθουμε με τον κ. Κουράκη στο Υπουργείο να τα συζητήσουμε, για να δείτε ότι δεν είναι έτσι τα πράγματα.","ΑΘΑΝΑΣΙΟΣ ΠΕΤΡΑΚΟΣ",428
"102353"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού  ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής και συμμετείχαν στο εκπαιδευτικό πρόγραμμα: «Καλοκαιρινό Εργαστήρι Δημοκρατίας» είκοσι πέντε μαθητές και μαθήτριες από το 1ο Γυμνάσιο Αγίου Ιωάννη Ρέντη και από το «Ράλλειο Γυμνάσιο Θηλέων Πειραιά».
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Συνεχίζουμε με την τρίτη με αριθμό 33/30-6-2014 επίκαιρη ερώτηση του Βουλευτή Νομού Αττικής του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την «ολιγωρία των δικαστικών αρχών και του Υπουργού Δικαιοσύνης που οδηγεί σε «παραγραφή» των ευθυνών Ε. Βενιζέλου - Γ. Παπακωνσταντίνου για το σκάνδαλο των υποβρυχίων».
Τον λόγο έχει ο κύριος συνάδελφος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102354"," Σκέφτηκα πολύ σοβαρά αν αξίζει τον κόπο να προβώ σε αυτήν την επίκαιρη ερώτηση, γιατί έχουμε αποκαλύψει επανειλημμένως ότι ο εν λόγω Υπουργός συνδέεται με μια σειρά σκανδάλων που έχουν στην κυριολεξία βρωμίσει την πολιτική ζωή της χώρας. Τυχαία διαβάζω σήμερα στον περιοδικό Τύπο, θα το καταθέσω και στα Πρακτικά: «Ψευδές «πόθεν έσχες» και πολυτελή ακίνητα». Ο εν λόγω Υπουργός Δικαιοσύνης «ξέχασε» να δηλώσει διακόσια ογδόντα ένα τετραγωνικά πολυτελούς κατοικίας του. Αν είναι δυνατόν ο συγκεκριμένος άνθρωπος να αποκαλείται ακόμα Υπουργός Δικαιοσύνης, Υπουργός δικαστικής εξουσίας, ενδεχομένως! Απ’ ό,τι διάβασα και μέσα στο άρθρο, πήρατε και τηλέφωνο, λέει, τον δημοσιογράφο να παραπονεθείτε. Δεν ξέρω τι κάνατε. 
Ο Σαρκοζί στη Γαλλία, επειδή έστειλε τον δικηγόρο του για να δει πώς πάει η κατάσταση σε εις βάρος του δίωξη που είχε ασκηθεί, συνελήφθη. Ο εν λόγω Υπουργός Δικαιοσύνης που πήρε τηλέφωνο, για να δει πώς πάει η κατάσταση, την Προϊσταμένη του Πρωτοδικείου κ. Τσάμη –το δήλωσε αυτό και είναι καταγεγραμμένο στα Πρακτικά της Βουλής- εν μέσω ανακρίσεως του κ. Μιχαλολιάκου, δεν είναι στη φυλακή. Έχετε μετατρέψει την Ελλάδα σε «Μπανανία» και έχετε καταλύσει το Σύνταγμα και τους νόμους. 
Να μου επιτραπεί από το Προεδρείο να ξεκινήσω την επίκαιρη ερώτησή μου κάνοντας μια καταγγελία. Έλαβα μια κλήση για να παρουσιαστώ για ανάκριση, με το αιτιολογικό ότι προμήθευα παράνομα την εγκληματική οργάνωση «Χρυσή Αυγή». Ορίστε. Έτσι λέει εδώ. «Εγκληματική οργάνωση Χρυσή Αυγή». Αυτό είναι ένα αίσχος. Μια φωτοτυπία είναι βέβαια. Δεν είναι καν επίσημο κρατικό έγγραφο. Μια φωτοτυπία μού στείλανε.
Εμφανίζονται εδώ κάποιοι δικαστικοί να αποκαλούν το τρίτο πολιτικό κόμμα της χώρας «εγκληματική οργάνωση». Αυτή είναι η δίκαιη δίκη που βγαίνατε στα κανάλια και λέγατε; Μας χαρακτηρίζουν «εγκληματική οργάνωση», καίτοι όχι μόνο το Α΄ Τμήμα του Αρείου Πάγου έχει αναγνωρίσει τη Χρυσή Αυγή ως νόμιμο πολιτικό κόμμα, αλλά και εξακόσιες χιλιάδες Έλληνες μας έχουν νομιμοποιήσει και μας έχουν δώσει την ισχύ μέσα σ’ αυτήν την Αίθουσα να καταγγέλλουμε όλες τις παρανομίες αυτού του διεφθαρμένου συστήματος εξουσίας. Θα ήθελα λοιπόν επ’ αυτού να τοποθετηθεί ο Υπουργός.
Είχε μιλήσει κάποτε για δίκαιη πολιτική δίκη και αυτό το έγραψε το Αθηναϊκό Πρακτορείο Ειδήσεων. Δεν είναι δική μου άποψη. Τι έχει, λοιπόν, να πει ο Υπουργός, πριν περάσω στο περιεχόμενο της επίκαιρης ερωτήσεώς μου, για την απαγόρευση στον Βουλευτή Αρβανίτη να ομιλεί σε εκδηλώσεις κόμματος, για τη φυλάκιση του Βουλευτή Ματθαιόπουλου, επειδή ανήκει στο πολιτικό συμβούλιο του κόμματος; Εδώ μιλάμε ξεκάθαρα για πολιτική δίωξη. Δεν υπάρχει καμμία αμφιβολία. 
Καταθέτω και στα Πρακτικά μια δήλωση χιλίων και πλέον Ελλήνων πολιτών, με την οποία δηλώνουν και αυτοί ότι ως υποστηρικτές, ως υποψήφιοι, ως εκλεγμένοι σύμβουλοι, ως επιστημονικοί συνεργάτες του κόμματος Λαϊκός Σύνδεσμος- Χρυσή Αυγή ζητούν και αυτοί να διωχθούν ως μέλη εγκληματικής οργάνωσης, αν και εφόσον κάνετε αυτήν τη συγκεκριμένη ομιλία.
Στο δεύτερο μέρος της ομιλίας μου θα περάσω και στην ουσία της επίκαιρης ερωτήσεώς μου, αλλά ζητώ απαντήσεις και γι’ αυτά τα ζητήματα, τα οποία είναι μείζονα για τη λειτουργία του κράτους και του πολιτεύματος.
(Στο σημείο αυτό ο Βουλευτής κ.  Ηλίας Κασιδιάρης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΗΛΙΑΣ ΚΑΣΙΔΙΑΡΗΣ",204
"102355"," Κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102356"," Για το «HOTDOC» και για τον κ. Βαξεβάνη -μιας και αναφερθήκατε- για τις αθλιότητές του αλλά και για τις αθλιότητες των ανώνυμων επιστολογράφων δεν θα σας απαντήσω. Αλλά φαντάζομαι να σας δω ως μάρτυρά του στη δίκη η οποία θα γίνει όταν πάμε στη δικαιοσύνη. Εσείς τα ξέρατε και τα προαναγγέλλατε όταν τα λέγατε, καθώς και όλες τις αθλιότητες που έχουν κριθεί κατ’ επανάληψην. 
Ως προς το δεύτερο θέμα, ξέρετε πολύ καλά, κύριε Κασιδιάρη, εσείς ειδικά - και το έχετε πει κάπου- ότι εγώ δεν έχω καμμία ανάμειξη ως Υπουργός με τις διώξεις. Είναι ντροπή να συνεχίζετε να τα λέτε.
Ως προς το τρίτο θέμα, για τον κ. Αρβανίτη, θέλω να πω ότι του είπα σε επιτροπή ότι είναι ένας περιοριστικός όρος που μπήκε. Καλός ή κακός, δεν θα τον κρίνω. Όμως έχετε δικαίωμα, όταν διαφωνείτε με περιοριστικό όρο, σύμφωνα με τους κανόνες του Κώδικα Ποινικής Δικονομίας να προσφύγετε στο συμβούλιο για να αλλάξουν ή να αρθούν.
Ως προς την επίκαιρη ερώτηση, όσον αφορά στον κ. Βενιζέλο, δεν εκπλήσσομαι που επαναφέρετε αυτό το θέμα. Κάπου το περίμενα ή από εσάς ή από κάποιον άλλον συνάδελφο εδώ ότι θα επανέλθει. Υπέθεσα, όμως, μετά τις εξηγήσεις που δόθηκαν στην επιτροπή και δημόσια, ότι θα είχατε πειστεί ότι δεν έχει αντικείμενο και ότι θα είχατε πεισθεί όλοι για το πώς έχει αυτή η υπόθεση. 
Ας το θυμηθούμε, λοιπόν, αφού αυτό είναι το βάρος της ερώτησης.
Κύριε Πρόεδρε, μπορεί να ξεπεράσω λίγο τον χρόνο μου και να μη χρειαστώ δευτερολογία. 
Τι έκανε η Βουλή στις 18 Δεκεμβρίου; Συζήτησε αν χρειάζεται να γίνει εξεταστική επιτροπή για τα υποβρύχια σε βάρος του Υπουργού και Αντιπροέδρου της Κυβέρνησης. Η πρόταση αυτή δεν έγινε δεκτή, έπειτα από διεξοδική και πολύωρη συζήτηση. Επομένως η Βουλή εξέτασε το ζήτημα και απεφάνθη ότι δεν συντρέχει λόγος περαιτέρω διερεύνησής του.
Έπειτα η κ. Κωνσταντοπούλου, Βουλευτής του ΣΥΡΙΖΑ, υπέβαλε στις δικαστικές αρχές τα σχετικά Πρακτικά της Βουλής, στον εισαγγελέα διαφθοράς. Είχε το δικαίωμα και το έκανε. Γι’ αυτό δεν μπορεί να την κακολογήσει κανείς. Μπορούσε να το κάνει νομικά. Ο εισαγγελέας διαφθοράς ενέθεσε σε εισαγγελείς τον σχετικό φάκελο. 
Όπως γνωρίζετε, αλλά όπως και δημόσια διατυπώθηκε, καμμία προκαταρκτική εξέταση δεν έγινε από τους εισαγγελείς κατά Υπουργών, διότι δεν είχαν οι εισαγγελείς το σχετικό δικαίωμα σύμφωνα με το άρθρο 86 του Συντάγματος και τον νόμο περί ευθύνης Υπουργών. Ξεκάθαρα πράγματα. 
Επομένως κανένα στοιχείο δεν προέκυψε, ώστε να προστεθεί σε όσα η Βουλή εξέτασε. Διαβίβασαν, ωστόσο, τον σχετικό φάκελο στη Βουλή, όπως όφειλαν. Ποιο φάκελο όμως; Αυτόν που περιείχε τα Πρακτικά της Βουλής και τίποτα άλλο ουσιώδες. Πήραμε τα Πρακτικά της Βουλής, τα πήγαμε στους εισαγγελείς, εμπλέκουμε τους εισαγγελείς και τα ξαναστέλνουν πάνω οι εισαγγελείς πακέτο. Ζητήθηκε, δηλαδή, από τη Βουλή να εξετάσει τα Πρακτικά της, να εξετάσει ένα ζήτημα επί του οποίου έχει ήδη αποφανθεί στη συζήτηση για την εξεταστική επιτροπή.
Κατανοείτε, λοιπόν, ότι ουσία στο ζήτημα που ανακινείτε και να θέλετε δεν υπάρχει.
Όσον αφορά τον μήνα που τάχα έμεινε η δικογραφία στο γραφείο μου, έχω να σας πω τα εξής: Η δικογραφία προκύπτει ότι ήρθε στις 5 Μαΐου. Να σας θυμίσω -αυτό δεν νομίζω ότι το κάνατε επίτηδες, για να παραπλανήσετε- ότι στις 9 του μηνός η Βουλή έκλεισε για τις ευρωεκλογές κι άνοιξε στις 28 του μηνός. Στις 30 του μηνός, ημέρα Παρασκευή, υπογράφω έντεκα δικογραφίες να έρθουν στη Βουλή. Ήρθαν στη Βουλή -δεν αμφισβητώ το Πρωτόκολλο της Βουλής- και πρωτοκολλήθηκαν στις 4 του μηνός. Δηλαδή, τι λόγο είχα εγώ να στείλω δικογραφίες και πού να ξέρω πότε θα κλείσει η Βουλή; Όμως, συνέφερε στον ίδιο τον Αντιπρόεδρο της Κυβερνήσεως ή σε οποιονδήποτε παράγοντα της πολιτικής ζωής να παραγραφεί; Ποιο να παραγραφεί; Να παραγραφεί ποιο αδίκημα; Αυτό που κρίθηκε και δεν υπήρχε. Μήπως συνέφερε στον ίδιο τον Αντιπρόεδρο της Κυβέρνησης -και δεν θέλω να τον υπερασπιστώ, αλλά αυτή είναι η πραγματικότητα- να ξαναρθεί η υπόθεση εδώ, εν όψει του οιονεί δεδικασμένου που υπάρχει και που η Βουλή απέρριψε και -συγχωρήστε μου την έκφραση- να «φάνε τα μούτρα τους» αυτοί οι οποίοι προσπάθησαν να δημιουργήσουν αυτό το ζήτημα;
Τώρα, επί του δευτέρου ζητήματος, γιατί η κ. Κουτζαμάνη, όπως λέτε στην ερώτησή σας, ζήτησε εξηγήσεις από τους δύο εισαγγελείς. Όπως όφειλε η κ. Κουτζαμάνη -διότι αυτό είναι το καθήκον της- ζήτησε εξηγήσεις, γιατί από το διαβιβαστικό της δικογραφίας δημιουργείτο η εντύπωση ότι έγινε προκαταρκτική εξέταση κατά Υπουργών, που, όπως εξήγησα, απαγορεύεται. Το απαγορεύει το Σύνταγμα, το απαγορεύει και ο νόμος περί ευθύνης Υπουργών. Δεν γίνεται προκαταρκτική εξέταση. Δεν θα έπρεπε το ζήτημα να διερευνηθεί από την ίδια; Αυτό έκανε. Προσπάθησε να προστατεύσει την εισαγγελική αρχή, γιατί πράγματι οι δύο εισαγγελείς, οι οποίοι χειρίστηκαν την υπόθεση, είναι ικανοί εισαγγελείς και δεν έπρεπε από ένα φραστικό λάθος που διατυπώθηκε να πλανάται οποιαδήποτε αμφιβολία για την αντικειμενικότητά τους. 
Οι εξηγήσεις δόθηκαν, κρίθηκε ότι δεν συντρέχει λόγος μια άστοχη διατύπωση στο διαβιβαστικό του εγγράφου να δημιουργήσει ζήτημα για τους εισαγγελείς αυτούς κι εστάλη πίσω η δικογραφία. Αυτό είναι όλο το ιστορικό.","ΧΑΡΑΛΑΜΠΟΣ ΑΘΑΝΑΣΙΟΥ",10
"102357"," Κύριε συνάδελφε, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102358"," Είναι και ο κ. Γρέγος εδώ, ο οποίος δεν έχει το δικαίωμα να ομιλεί. Δεν είναι μόνο ο κ. Αρβανίτης. Αυτός ο περιοριστικός όρος που αναφέρατε, κατά του οποίου ασφαλώς και θα προσφύγουμε, δεν προβλέπεται σε κανέναν Κώδικα Ποινικής Δικονομίας της Ελλάδος. Στο Σουδάν -διότι εσείς επιθυμείτε να μετατρέψετε τη χώρα σε Σουδάν, κλειδώνοντας κατ’ οίκον, κλειδώνοντας στη φυλακή, απαγορεύοντας στους πολιτικούς αντιπάλους να μιλάνε- ενδεχομένως τέτοιες πρακτικές να εφαρμόζονται.
Από κει και πέρα, θα ήθελα να πω τα εξής:
Πρώτον, μελέτησα πολύ καλά τι έγραψαν οι εισαγγελείς διαφθοράς. Δεν έγραψαν για προκαταρκτική εξέταση. Έγραψαν ότι προκύπτουν ποινικές ευθύνες. Και ποινικές ευθύνες Βενιζέλου και Παπακωνσταντίνου για το σκάνδαλο των υποβρυχίων ασφαλώς και προκύπτουν. Όμως, μεριμνήσατε δις να μην αποδοθούν οι ευθύνες αυτές: Πρώτον, με την πλειοψηφία που διαθέτετε, διότι τα εγκλήματα πλέον στην Ελλάδα τα κρίνει η πλειοψηφία ή η μειοψηφία και όχι οι έντιμοι δικαστές και, δεύτερον, φέρνοντας εδώ όχι με έναν μήνα καθυστέρηση, αλλά με τρεις μήνες καθυστέρηση, όλως συμπτωματικώς την ημέρα που η Βουλή έκλεινε, τον εν λόγω φάκελο.
Διότι δεν ομιλώ μόνο για τον έναν μήνα που καθυστέρησε ο φάκελος αυτός και παρέμεινε κλειδωμένος στο γραφείο σας -και είχατε ειρωνευτεί, είχατε μιλήσει και για ποδόσφαιρο και είχατε πει «ήταν και άλλοι φάκελοι εκεί κάπως και δεν το είδα»- αλλά ήταν και δύο ολόκληρους μήνες στο γραφείο της κοντοχωριανής σας Ευτέρπης Κουτζαμάνη. Αυτός ο φάκελος ήταν εκεί τρεις μήνες συνολικά, όπου δεν αναγραφόταν τίποτα περί προκαταρτικής εξετάσεως, αλλά αναγραφόταν η φράση «ποινικές ευθύνες», διότι πράγματι προκύπτουν ποινικές ευθύνες των Υπουργών. 
Εκεί, βέβαια, εκλήθησαν οι εισαγγελείς διαφθοράς. Εδώ η Ευτέρπη Κουτζαμάνη θα καλέσει τις ανακρίτριες που υπογράφουν αυτό το αίσχος και χαρακτηρίζουν το κόμμα μας «εγκληματική οργάνωση»; Εσείς το αποδέχεστε αυτό;
Σας ρώτησα και μου είπατε ότι δεν παρεμβαίνετε. Μα, αφού εσείς εδώ πριν από μερικούς μήνες σε δική μου ερώτηση είπατε επί λέξει: «Πήρα τηλέφωνο την Τσάμη να δω πώς πάει η κατάσταση.». Εάν αυτό δεν συνιστά παρέμβαση, τότε προφανώς μας θεωρείτε ηλίθιους. 
Επαναλαμβάνω και την περίπτωση της Γαλλίας, όπου στον πρώην Πρόεδρο της Γαλλίας, για τον ίδιο ακριβώς λόγο και μάλιστα όχι για άμεση δική του παρέμβαση, αλλά για παρέμβαση μέσω συνηγόρου, του φορέσαν χειροπέδες! 
Μη δυσανασχετείτε, γιατί ούτε για τα διακόσια ογδόντα ένα τετραγωνικά μου απαντήσατε. Είπατε για αθλιότητες Βαξεβάνη, τον οποίο δεν γνωρίζω και ούτε πρόκειται να πάω μάρτυρας σε κανέναν. Αφήστε τώρα, μη δημιουργείτε εντυπώσεις. Εδώ λέει για διακόσια ογδόντα ένα τετραγωνικά, τα οποία δεν έχουν δηλωθεί. Πες: «Το ξέχασα»! Πες, άνθρωπέ μου: «Το ξέχασα»! Εντάξει, διακόσια ογδόντα ένα τετραγωνικά τι είναι; Για εμάς τους Υπουργούς του μνημονίου δεν είναι τίποτα.» Για εμένα ίσως σημαίνουν πολλά ακόμα και -όχι διακόσια ογδόντα ένα τετραγωνικά- πέντε τετραγωνικά. Μπορεί να είναι το κελί που θα με κλείσουν σήμερα ή την άλλη εβδομάδα, διότι έτυχε να πούμε αλήθειες μέσα σε αυτήν την Αίθουσα.
Είδα προηγουμένως και τον κ. Βούτση του ΣΥΡΙΖΑ, ο οποίος είχε πει κάτι πολύ σωστό για τη δική μου περίπτωση. Είχε πει πως όταν καλείται ένας Βουλευτής, επειδή βρέθηκαν στο σπίτι του δύο καραμπίνες με άδεια, να δώσει εξηγήσεις για οπλοστάσιο εγκληματικής οργάνωσης που ήθελε να ανατρέψει το πολίτευμα, τότε σίγουρα υπάρχει παρασκήνιο, υπάρχουν πολιτικές εντολές. 
Αυτές τις πολιτικές εντολές τις αποκαλύψαμε σε κάθε περίπτωση με το βίντεο Μπαλτάκου, με τις καταγγελίες μας μέσα σε αυτήν την Αίθουσα, με τις καταγγελίες δημοσιογράφων τον προηγούμενο μήνα -τυχαίνει να είναι το ίδιο περιοδικό- για τον φάκελο Μιχελάκη -που επίσης τον είχατε εξαφανίσει και όταν φέραμε το θέμα αυτό στη Βουλή, αυτομάτως ο φάκελος Μιχελάκη ενεφανίσθη- και τον χρηματισμό του από τον εφοπλιστή Πάλλη, που λέγατε ότι είχε το μαύρο ταμείο της Χρυσής Αυγής και τελικά απεδείχθη ότι είχε το μαύρο ταμείο της Νέας Δημοκρατίας και χρηματοδοτούσε δικούς σας Βουλευτές και δικούς σας Υπουργούς. 
Δεν αναμένω καμμία απάντηση επί της ουσίας -το επαναλαμβάνω- από έναν Υπουργό που εμπλέκεται σε δεκάδες σκάνδαλα. Θα μπορούσα να μιλάω ώρες. Θα μιλήσω και εν συνεχεία ως Κοινοβουλευτικός Εκπρόσωπος για την υπόθεση των φυλακών τύπου Γ΄. 
Το βασικότερο από όλα των τελευταίων ημερών, στο οποίο θα αναφερθώ βεβαίως, είναι ότι φτάσατε στο σημείο με νόμο να απαγορεύσετε την άρση του απορρήτου για το ξέπλυμα του μαύρου χρήματος. 
Θα έχουμε να πούμε πολλά και εν συνεχεία για αυτό.","ΗΛΙΑΣ ΚΑΣΙΔΙΑΡΗΣ",204
"102359"," Τον λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102360"," Έχω απαντήσει, κύριε Πρόεδρε. Δεν χρειάζεται να πω τίποτα άλλο. Τα εξήγησα όλα στην κύρια ομιλία μου.
Να πω για τελευταία φορά για το τηλέφωνο αυτό, που δήθεν θεωρεί παρέμβαση ο κύριος συνάδελφος για τη διαδικασία που γινόταν τότε. Εξήγησα κατ’ επανάληψην ότι ως Υπουργός Δικαιοσύνης βρισκόμουν στο Συμβούλιο Υπουργών στις Βρυξέλλες, όταν έγινε ο θόρυβος εδώ για τις προφυλακίσεις - μη προφυλακίσεις που απολογούντο οι συνάδελφοι της Χρυσής Αυγής. Όλους τους Έλληνες τους ενδιέφερε να δουν τι έγινε. Δεν θα ενδιέφερε τον Υπουργό Δικαιοσύνης να μάθει, να πληροφορηθεί -όχι από τους ανακριτές- από την Προϊσταμένη του Πρωτοδικείου τι έγινε στην Αθήνα; Ποια είναι η παρέμβαση;
Τώρα όσον αφορά για το θέμα του κ. Βενιζέλου, για την υπόθεση της δικογραφίας τα εξήγησα. Δεν νομίζω ότι έχω να προσθέσω τίποτα. Και εσείς δεν είπατε κάτι το καινούργιο που να χρειάζεται. 
Τώρα για την υπόθεση του κ. Μιχελάκη, εγώ δεν κάνει να τη χαρακτηρίσω ως «αστεία υπόθεση». Όμως, ό,τι έγινε ήταν μέσα στο πλαίσιο της νομιμότητας. Προσέξτε το αυτό, να το δείτε. Για να το καταλάβετε, όμως, θα πρέπει να διαβάσετε δύο διατάξεις: Το 83 του Κανονισμού της Βουλής που ισχύει με το 83 του Κανονισμού που ίσχυε πριν από τον Πετσάλνικο, όταν τροποποιήθηκε. 
Πώς διαβιβάζεται μια δικογραφία; Ο πρώτος Κανονισμός έλεγε -το λέω αυτό και για άλλους, να ακούν- ότι όταν ζητηθεί για Βουλευτή άρση ασυλίας, δίωξη σε Βουλευτή, αποστέλλεται στη Βουλή και καταχωρίζεται στα Πρακτικά. Επειδή γινόντουσαν πολλές υπερβολές, ανώνυμες καταγγελίες κ.λπ., αλλάζει το 83 και τι λέει;
Δεν πάνε κατευθείαν στη Βουλή, αλλά, αφού ελεγχθούν από τον εισαγγελέα του Αρείου Πάγου, διαβιβάζονται στη Βουλή διά του Υπουργού. 
Τι θα ελέγξει ο εισαγγελέας του Αρείου Πάγου, κυρίες και κύριοι συνάδελφοι; Τη γραμματοσειρά του εγγράφου ή την ποιότητα του χαρτιού; 
Εν πάση περιπτώσει, για να λήξει το θέμα αυτό, επειδή υπάρχει μεγάλη σύγχυση, θέλω να μου πείτε και ο ίδιος και οποιοσδήποτε Βουλευτής αν θεωρεί τον εαυτό του υπάλληλο ή λειτουργό. Αν τον θεωρεί υπάλληλο, τότε καλώς ήρθε η δικογραφία με το άρθρο 235, που αφορά δωροδοκία υπαλλήλου ή αν είναι λειτουργός, με το άρθρο 159 του Ποινικού Κώδικα, με ειδική διάταξη, όπου αναφέρεται ποια είναι η ευθύνη των Βουλευτών. Ο Βουλευτής τιμωρείται μόνο για δωροδοκία κατά την εκτέλεση των καθηκόντων του, όταν δίδει ή δεν δίδει ψήφο στη Βουλή. Αυτά αφορούν τα νομικά ζητήματα.","ΧΑΡΑΛΑΜΠΟΣ ΑΘΑΝΑΣΙΟΥ",10
"102361"," Για τα διακόσια ογδόντα ένα τετραγωνικά…","ΗΛΙΑΣ ΚΑΣΙΔΙΑΡΗΣ",204
"102362"," Σας είπα ότι δεν αφορούν μόνο εσάς. Αφορούν και αυτούς τους αρθρογράφους και τους οποιουσδήποτε λασπολόγους λένε οτιδήποτε. 
Τέλος, ειπώθηκε ότι έγινε άρση του απορρήτου. Πείτε μου μια περίπτωση που με οποιαδήποτε διάταξη εμποδίστηκε η άρση του απορρήτου. Επειδή η επιτροπή Λίβου -γιατί δεν τα μελετάτε καλά- που είχε οριστεί από τον προκάτοχό μου έκανε μια καινούργια διάταξη για τη διαφθορά, την άρση του απορρήτου την έβαλε μέσα στα άρθρα και αίρεται. Και για να μην υπάρχει σύγχυση, στη συνέχεια πέρασαν διάταξη που αφορά όλες τις περιπτώσεις. Δείτε τις διατάξεις.","ΧΑΡΑΛΑΜΠΟΣ ΑΘΑΝΑΣΙΟΥ",10
"102363"," Θα συνεχίσουμε με την πέμπτη με αριθμό 35/30-6-2014 επίκαιρη ερώτηση της Βουλευτού Β΄ Πειραιά της Δημοκρατικής Αριστεράς κ. Μαρίας Γιαννακάκη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τις συνθήκες λειτουργίας των σωφρονιστικών καταστημάτων.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102364"," Κύριε Υπουργέ, για τα διακόσια ογδόντα ένα τετραγωνικά…","ΗΛΙΑΣ ΚΑΣΙΔΙΑΡΗΣ",204
"102365"," Κύριε Κασιδιάρη, παρακαλώ να μην διακόπτετε. 
Κυρία συνάδελφε, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102366"," Ευχαριστώ πολύ, κύριε Πρόεδρε. 
Κύριε Υπουργέ, με πρόσφατη ενημέρωσή της πριν από λίγο καιρό ενώπιον της αρμόδιας επιτροπής, η Ομοσπονδία Σωφρονιστικών Υπαλλήλων προέβη σε μία σειρά από άκρως ανησυχητικές περιγραφές αναφορικά με την κατάσταση που επικρατεί στα σωφρονιστικά καταστήματα της χώρας. 
Οι περιγραφές, στις οποίες προέβη η Ομοσπονδία Σωφρονιστικών Υπαλλήλων, δεν διαφέρουν καθόλου από τις αντίστοιχες εκθέσεις των μη κυβερνητικών οργανώσεων, των διεθνών οργανισμών και έρχονται με τον πιο εύγλωττο τρόπο να δικαιώσουν καταδικαστικές αποφάσεις του Ευρωπαϊκού Δικαστηρίου Ανθρωπίνων Δικαιωμάτων στο Στρασβούργο. 
Τι περιείχαν, λοιπόν, αυτές οι περιγραφές; Μιλούν για πολύ άσχημες συνθήκες διαβίωσης και για ένα κλίμα θρησκευτικής μισαλλοδοξίας. Όλα αυτά, σε συνδυασμό και με τις πολύ κακές συνθήκες υγιεινής που επικρατούν, δημιουργούν ένα πολύ εκρηκτικό μείγμα, το οποίο οδηγεί κατά καιρούς σε εξεγέρσεις και σε απεργίες πείνας και, βέβαια, βρίσκεται σε πλήρη αντίθεση με οποιαδήποτε έννοια σεβασμού των ανθρωπίνων δικαιωμάτων. 
Θα ήθελα, λοιπόν, κύριε Υπουργέ, να μου πείτε με ποιον τρόπο, κατ’ αρχάς, σκοπεύετε να αντιμετωπίσετε τον υπερπληθυσμό στα σωφρονιστικά καταστήματα, που είναι ένας από τους λόγους που οδηγεί σε αυτήν την πολύ άσχημη κατάσταση, ακόμη και στις φυλακές Κορυδαλλού. Μάλιστα, ενώ έχει μπει στο καινούργιο ρυθμιστικό πλαίσιο η απομάκρυνσή τους από τον Κορυδαλλό, υπάρχει μια ασάφεια. Συγκεκριμένα, λέει ότι γενικά αναζητάται ένας χώρος είτε στη βόρεια Αττική είτε στη δυτική Αττική. Θα ήθελα, λοιπόν, να μου πείτε αν σκοπεύετε να προχωρήσετε σε μια διαβούλευση με τους κατοίκους πριν αρχίσει η κατασκευή φυλακών. 
Επίσης, ποια μέτρα σκοπεύετε να λάβετε προκειμένου να βελτιωθούν οι συνθήκες κράτησης, αφ’ ενός για να είναι σύμφωνες με το σεβασμό στα ανθρώπινα δικαιώματα και τα διεθνή στάνταρτ, τα οποία απαιτούν οι διεθνείς οργανισμοί, αλλά και για να μην δημιουργείται πρόσφορο έδαφος για επεισόδια βίας, τα οποία βέβαια είναι πάρα πολύ επικίνδυνα και για τους σωφρονιστικούς υπαλλήλους -τους ανθρώπους που εργάζονται εκεί- αλλά και για τους ίδιους τους κρατούμενους; 
Ευχαριστώ.","ΜΑΡΙΑ ΓΙΑΝΝΑΚΑΚΗ",100
"102367"," Κι εμείς ευχαριστούμε. 
Κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102368"," Ευχαριστώ, κύριε Πρόεδρε. 
Κυρία Γιαννακάκη, παρ’ ότι τα ερωτήματά σας είναι σύντομα και περιεκτικά, πρέπει να επικαλεστώ μερικά στοιχεία για να σας απαντήσω. 
Προηγουμένως όμως, πρέπει να πω ότι εκτιμώ και αναγνωρίζω ιδιαίτερα την ευαισθησία σας για το θέμα των φυλακών, γιατί είναι διαχρονική και ειλικρινέστατη. 
Το πρόβλημα του υπερπληθυσμού των φυλακών είναι γνωστό σε όλους μας. Κανείς δεν το αρνείται ούτε είναι κανείς ευτυχισμένος για την κατάσταση που επικρατεί στις φυλακές. Αυτήν τη στιγμή το σωφρονιστικό σύστημα αντιμετωπίζει δυσκολίες στη λειτουργία του εξαιτίας τού μεγάλου αριθμού των κρατουμένων. 
Έχουμε κύριε Πρόεδρε, κυρίες και κύριοι συνάδελφοι, περίπου 40% περισσότερους κρατούμενους από ό,τι είναι η δυναμικότητά μας, με αποτέλεσμα πράγματι να έχουμε καταδικαστεί και από το Δικαστήριο Ανθρωπίνων Δικαιωμάτων και για αυτόν τον λόγο. Είναι αλήθεια, επίσης, ότι υπάρχουν παθογένειες στο σύστημα, που έχουν ενταθεί τα τελευταία χρόνια εξαιτίας μιας σειράς παραγόντων, όπως η έλλειψη πόρων λόγω της οικονομικής κρίσης, η αύξηση της εγκληματικότητας που συναρτάται και με το μείζον ζήτημα της παράνομης μετανάστευσης. Το συνδυασμό αυτών των παραγόντων το υπάρχον σύστημα είναι αδύνατο και να τον προβλέψει και  να  τον αντιμετωπίσει πλήρως. 
Αυτό σημαίνει ότι θα ρίξουμε λευκή πετσέτα; Όχι βέβαια. Πώς να αντιμετωπιστεί, λοιπόν, το ζήτημα; 
Στο ζήτημα του προσωπικού κατ’ αρχάς πρέπει να σας πω ότι με την κινητικότητα μάς έχουν διαθέσει περίπου εξακόσιους δεκατρείς -νομίζω ότι είναι τέσσερις-πέντε λιγότεροι αλλά σας λέω το  νούμερο που έχει διατεθεί- δημοτικοί αστυνομικοί, οι οποίοι έχουν δηλώσει επιθυμία μετάθεσης στα καταστήματα κράτησης. Με απόφαση του Υπουργού Διοικητικής Μεταρρύθμισης και έπειτα από μεγάλη πίεσή μου λόγω επιτακτικών υπηρεσιακών αναγκών, τοποθετούνται προσωρινά σε φορείς του Υπουργείου Δικαιοσύνης πεντακόσιοι εβδομήντα πέντε δημοτικοί αστυνομικοί από τους οποίους διακόσιοι σαράντα δύο στον κλάδο της εξωτερικής φρούρησης και τριακόσιοι τριάντα τρεις στη φύλαξη. Σήμερα οι δεύτεροι έχουν αναλάβει ήδη καθήκοντα και αναμένεται η ολοκλήρωση της εκπαίδευσης των πρώτων στον χειρισμό των όπλων και την αντιμετώπιση έκτακτων καταστάσεων στις σχολές της Αστυνομίας στη Θράκη, νομίζω στην Κομοτηνή. 
Επιπλέον, πρέπει να σας πω ότι έχει εγκριθεί και δρομολογηθεί η κάλυψη τριάντα εννέα θέσεων γιατρών διαφόρων ειδικοτήτων καθώς και είκοσι μιας θέσεων ιατρικού και λοιπού επιστημονικού προσωπικού. 
Με ρωτάτε τι κάνουμε τώρα για την υπερπλήρωση των καταστημάτων. Έχουμε νέες πτέρυγες φυλακών στη Νιγρίτα και στα Χανιά και νέο κατάστημα στη Δράμα. Για το τελευταίο απομένει ο βιολογικός καθαρισμός και όσο για τα άλλα, για να στελεχωθούν, περιμένουμε το πέρας της εκπαίδευσης των αστυνομικών. 
Προσπαθούμε να μειώσουμε τον υφιστάμενο αριθμό των κρατουμένων με νομοθετικές ρυθμίσεις. Γιατί ο υπερπληθυσμός με δύο τρόπους αντιμετωπίζεται. Ή χτίζεις σε δύο βράδια ή ένα μήνα φυλακή -που δεν μπορείς να το κάνεις- ή παίρνεις νομοθετικά μέτρα, έστω και αν μια  μερίδα της κοινωνίας δυσανασχετεί, και τους απολύεις από τις φυλακές πιο γρήγορα από ό,τι προβλέπεται από την  ποινή τους. Το κάνουμε αυτό και στο νομοσχέδιο που έχουμε τώρα, όπως ξέρετε. Θα δείτε  ότι αναγκαζόμαστε να βγάλουμε ανθρώπους που έχουν κάνει όχι το ½ παλιά της κράτησής τους αλλά τα 2/5. Το λέω αυτό το πράγμα. Δεν ξέρω αν είναι σωστό απόλυτα, αλλά για να αντιμετωπιστούν οι ανάγκες, βγάζουμε αυτούς που έχουμε εκτίσει τα 2/5. 
Έτσι δεν είναι, κύριε Κουράκη; Αντί για το ½ πάμε στα 2/5. Τι να κάνουμε; Το λέω γιατί ξέρω ότι ασχολείστε με το ζήτημα. 
Επιπλέον, επεκτάθηκαν οι προϋποθέσεις κράτησης στα αγροτικά καταστήματα και στην Κεντρική Αποθήκη Υλικού Φυλάκων. Έχουμε θεσπίσει με το νόμο 4205/2013 την κατ’ οίκον ηλεκτρονική επιτήρηση. Ήδη προχωράει. Οι προσφορές των εταιρειών έχουν ανοίξει  και βρίσκονται σε επεξεργασία. Φαντάζομαι ότι αρκετοί –δεν μπορώ να υπολογίσω τον αριθμό, αλλά θα είναι μερικές εκατοντάδες- θα είναι στα σπίτια τους υπό επιτήρηση. 
Και βεβαίως, προσπαθούμε να βελτιώσουμε και το θεσμό της κοινωφελούς εργασίας, ούτως ώστε να μπορέσουν και άλλοι κρατούμενοι με το θεσμό αυτό να βγουν από τις φυλακές. 
Αυτή είναι η κατάσταση. Δεν την ωραιοποιούμε, αλλά δεν μπορούμε και να κρυβόμαστε. Προσπαθούμε. Κάνουμε ό,τι μπορούμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"102369"," Τον λόγο έχει η κ. Γιαννακάκη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102370"," Ευχαριστώ πολύ, κύριε Πρόεδρε. 
Όσον αφορά την κινητικότητα, άκουσα προχθές τον ίδιο τον Πρόεδρο της Ομοσπονδίας Σωφρονιστικών Υπαλλήλων να λέει ότι τελικά οι άνθρωποι οι οποίοι πήγαν εκεί μέσω της κινητικότητας από τη Δημοτική Αστυνομία, τελικά ήταν κατά πολύ λιγότεροι όχι μόνο από όσες ήταν οι πραγματικές ανάγκες αλλά και από όσους αναμένατε ακόμα κι εσείς ο ίδιος. 
Από εκεί και πέρα, όμως, θέλω να δώσω μία σειρά από στοιχεία και να μου απαντήσετε στη δευτερολογία σας. Σύμφωνα με την Επιτροπή CPT του Συμβουλίου της Ευρώπης, την επιτροπή δηλαδή κατά των βασανιστηρίων και της απαξιωτικής συμπεριφοράς, η Ελλάδα έχει γίνει αντικείμενο πολύ αυστηρών συστάσεων από τις αρχές τις δεκαετίας του 2000. Και ακριβώς, λοιπόν, επειδή δεν λαμβανόταν κανένα μέτρο αναγκάστηκε το 2011, βάσει του άρθρου 10 της ιδρυτικής της σύμβασης, να προβεί σε δημόσια δήλωση, δημόσια καταγγελία, κατά της Ελλάδας, αναφορικά με την κατάσταση που επικρατεί στα σωφρονιστικά καταστήματα και καταλαβαίνετε πόσο απαξιωτικό είναι αυτό για μία χώρα. 
Εδώ, όμως, υπάρχει κάτι ακόμη πιο ενδιαφέρον και θέλω πραγματικά να μου το απαντήσετε, κύριε Υπουργέ. Από το 2011 και μετά απαγορεύεται σε αυτή την επιτροπή να δημοσιοποιήσει της εκθέσεις της από τις επισκέψεις που γίνονται κάθε χρόνο. Όπως καταλαβαίνετε, δεν κρύβονται έτσι τα προβλήματα, γιατί μπορεί να μη δημοσιοποιούνται, μπορεί να τις διαβάσει κανείς στην ιστοσελίδα, αλλά αυτά δεν κρύβονται γιατί το ξέρετε καλύτερα από μένα ότι η CPT ετοιμάζεται για δεύτερη δημόσια δήλωση εναντίον της Ελλάδας. 
Επίσης, έχουμε καταδικαστικές αποφάσεις από το Ευρωπαϊκό Δικαστήριο Ανθρωπίνων Δικαιωμάτων. Ας πάμε μόνο σε μία -δεν χρειάζεται να τις αναφέρουμε όλες- που αφορά σε καταδικασθέντα ο οποίος μέσα στις φυλακές, εξαιτίας των άθλιων συνθηκών υγιεινής κόλλησε ηπατίτιδα. Αυτή η υπόθεση –το γνωρίζετε καλύτερα από μένα- βρίσκεται ακόμη στο επίπεδο παρακολούθησης από την ΕΜΑ, την Επιτροπή Μόνιμων Αντιπροσώπων, γιατί ενώ έχουν ικανοποιηθεί τα ειδικά μέτρα, δηλαδή έχει πληρωθεί η αποζημίωση, δεν έχει γίνει καμμία προσπάθεια για ικανοποίηση των γενικών μέτρων, καμμία προσπάθεια να βελτιωθεί η κατάσταση στις φυλακές. 
Με αυτό τον τρόπο, όμως, κύριε Υπουργέ, χάνεται πραγματικά η ουσία και ο σκοπός της έννοιας της ποινής. Γιατί –το γνωρίζετε καλύτερα από μένα- η ποινή δεν είναι ούτε τιμωρία ούτε εκδίκηση. Είναι επανανθρωπισμός και επανένταξη του καταδικασθέντα στην κοινωνία. Με αυτόν, όμως, τον τρόπο δεν επιτυγχάνεται. Κινδυνεύουν άνθρωποι πραγματικά να χάσουν ακόμα και τη ζωή τους. 
Όλα αυτά πιθανόν να μπορούσαν να λυθούν με ένα καινούργιο σωφρονιστικό νόμο, ο οποίος εδώ και ένα χρόνο βρίσκεται στα συρτάρια σας και δεν τον φέρνετε να τον συζητήσουμε. 
Αλλά εδώ είναι μία ωραία γέφυρα για το νομοσχέδιο που θα συζητήσουμε σε λίγο.
Σας ευχαριστώ.","ΜΑΡΙΑ ΓΙΑΝΝΑΚΑΚΗ",100
"102371"," Κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102372"," Ευχαριστώ, κύριε Πρόεδρε.
Είπα προηγουμένως, κυρία Γιαννακάκη, ότι πράγματι η κατάσταση στις φυλακές είναι άσχημη και αυτό ποτέ δεν το κρύβουμε, γι’ αυτό έχουμε και καταδίκες. Δεν το αμφισβητώ αυτό.  
Όσον αφορά αυτό που είπατε για τη μη δημοσιοποίηση των εκθέσεων, δεν είμαι πρόχειρός να σας απαντήσω. Θα το εξετάσω, όμως και θα σας τηλεφωνήσω για να το συζητήσουμε το θέμα. 
Να πω επίσης ότι έχουμε καταδίκες για τις συνθήκες κράτησης, αλλά όχι για βασανιστήρια.","ΧΑΡΑΛΑΜΠΟΣ ΑΘΑΝΑΣΙΟΥ",10
"102373"," Σας είπα για την ηπατίτιδα, δεν μίλησα εγώ για βασανιστήρια.","ΜΑΡΙΑ ΓΙΑΝΝΑΚΑΚΗ",100
"102374"," Προσέξτε και κάτι άλλο που είπα και προχθές στην επιτροπή με αφορμή το νομοσχέδιο αυτό. Έχουμε κρατούμενους αλλοδαπούς στις φυλακές μας, όχι τρίτων χωρών αλλά της Ευρωπαϊκής Ένωσης, οι οποίοι δεν ζητούν να πάνε στις πατρίδες τους. Και αντιστρόφως, έχουμε άλλους που κρατούνται σε ευρωπαϊκές χώρες, οι οποίοι θέλουν να εκτίσουν την ποινή τους στην Ελλάδα -κάτι λέει και αυτό- όχι τόσο, ίσως, για τις συνθήκες διαβίωσης μέσα, αλλά για τους όρους, την υφ’ όρων απόλυση κ.λπ., έχουν ευεργετήματα. 
Είναι μία πραγματικότητα. Εγώ σας είπα ότι δεν την κρύβω ούτε την έκρυψα ποτέ, αλλά δεν μπορώ από μια μέρα στην άλλη να τη θεραπεύσω. Πιστέψτε με, καταβάλω και εγώ και οι συνεργάτες μου στο Υπουργείο φιλότιμες προσπάθειες γι’ αυτό. 
Ήδη, όπως σας είπα, βρίσκονται τριάντα εννέα γιατροί σε διαδικασία για την πρόσληψη τους. 
Ελπίζω με τα μέτρα που παίρνουμε και με το νομοσχέδιο που θα ψηφιστεί να γίνει μία μερική αποσυμφόρηση και με τις νέες πτέρυγες που θα παραδοθούν να μπορέσουμε να βελτιώσουμε κάπως τα πράγματα. Η προσπάθεια, όμως, θα είναι συνεχής.","ΧΑΡΑΛΑΜΠΟΣ ΑΘΑΝΑΣΙΟΥ",10
"102375"," Κυρίες και κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις φοιτήτριες και φοιτητές και τέσσερις εκπαιδευτικοί συνοδοί τους από τα θερινά σχολεία του Ιδρύματος Ωνάση.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Συνεχίζουμε με την τέταρτη με αριθμό 36/30-6-2014 επίκαιρη ερώτηση της Βουλευτού Μαγνησίας των Ανεξαρτήτων Ελλήνων κ. Μαρίνας Χρυσοβελώνη προς τον Υπουργό Υγείας, σχετικά με τις διακομιδές των ασθενών στη Μαγνησία.
Τον λόγο έχει η κ. Χρυσοβελώνη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102376"," Ευχαριστώ, κύριε Πρόεδρε.
Κυρία Υφυπουργέ, ειλικρινά χαίρομαι που ήρθατε σήμερα να απαντήστε τη συγκεκριμένη ερώτηση, αν και απ’ ό,τι πληροφορούμαι το ΕΚΑΒ δεν θα ανήκει στον τομέα των αρμοδιοτήτων σας, αλλά εν πάση περιπτώσει αυτό δεν έχει καμμία σημασία. Είναι πολύ θετικό που είστε σήμερα εδώ.
Το πρόβλημα των διακομιδών, ιδιαίτερα των βαριά ασθενών, στη Μαγνησία είναι πραγματικά πολύ οξύ. Κάθε χρόνο στοιχίζει ανθρώπινες ζωές. Μιλάμε για μόνιμους κατοίκους της περιοχής ή ακόμα και για τουρίστες οι οποίοι χάνουν τη ζωή τους περιμένοντας ένα ασθενοφόρο να έρθει το οποίο είτε δεν έρχεται ποτέ είτε έρχεται με πάρα πολύ μεγάλη καθυστέρηση. 
Το πρόβλημα αυτό το είχα θέσει ξανά πέρυσι τον Οκτώβριο στην προκάτοχό σας, την Υφυπουργό Υγείας κ. Μακρή, μετά την πολύ άσχημη εμπειρία την οποία βιώσαμε στη Μαγνησία το καλοκαίρι του 2013. Αν και εκείνη με είχε διαβεβαιώσει, λέγοντας πως γίνεται ό,τι είναι δυνατό από την πλευρά του Υπουργείου για την επίλυση του συγκεκριμένου θέματος, φεύγοντας από το Υπουργείο Υγείας η προηγούμενη πολιτική ηγεσία άφησε ένα ακόμα μεγαλύτερο χάσμα απ’ αυτό το οποίο υπήρχε πριν. 
Το βασικό πρόβλημα ήταν, και δυστυχώς συνεχίζει να παραμένει, η έλλειψη οδηγών ασθενοφόρων. Τα διαθέσιμα ανά βάρδια ασθενοφόρα του ΕΚΑΒ είναι πλέον ελάχιστα και εκείνα των κέντρων υγείας υπολειτουργούν μόνιμα. Έτσι σε πάρα πολλές περιπτώσεις το αποτέλεσμα είναι η βλάβη της υγείας των ασθενών εξαιτίας της πολύ μεγάλης καθυστέρησης στη διακομιδή τους και δυστυχώς πολλές φορές και ο θάνατος. Τέτοια τραγικά περιστατικά είχαμε πέρυσι το καλοκαίρι. Αναφέρω επιγραμματικά στο Πήλιο τον τραγικό θάνατο ενός εξηνταπεντάχρονου τουρίστα και πριν από δύο σχεδόν χρόνια τον άδικο χαμό μέσα σε ένα ταξί αυτοκίνητο ενός συμπολίτη μας που είχε μεταφερθεί από την Αλόννησο καθώς δεν υπήρχε οδηγός ασθενοφόρου στο Κέντρο Υγείας Αργαλαστής. 
Είναι προφανές ότι το θέμα το οποίο συζητούμε σήμερα χάθηκε μέσα σε ένα κλίμα απόλυτης αδιαφορίας που επικρατούσε στο Υπουργείο και μνημονιακής πλειοδοσίας των προκατόχων σας.
Κυρία Υφυπουργέ, θέλω να πιστεύω ότι θα επιληφθείτε άμεσα του συγκεκριμένου θέματος, το οποίο είναι πάρα πολύ σοβαρό και ότι οι πολίτες της Μαγνησίας δεν θα συνεχίσουν να ζουν μέσα στην ανασφάλεια και με τον φόβο ότι εάν κάτι τους συμβεί δεν θα υπάρχει ένα ασθενοφόρο για να τους διακομίσει άμεσα.","ΜΑΡΙΝΑ ΧΡΥΣΟΒΕΛΩΝΗ",553
"102377"," Κυρία Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102378"," Ευχαριστώ πολύ, κύριε Πρόεδρε.
Πραγματικά είναι πολύ σημαντικό το περιεχόμενο της ερώτησης που θίγετε, κυρία συνάδελφε. Εγώ, βέβαια, συνεργάστηκα με τις υπηρεσίες οφείλω να σας πω για να δω περί τίνος πρόκειται. Γιατί μας ενδιαφέρει να μην επαναληφθούν τέτοια δραματικά περιστατικά υπό την έννοια ότι έστω και ένας συμπολίτης μας να αντιμετωπίζει θέμα, παρά τις υπαρκτές αντικειμενικές δυσκολίες και παρά τη δημοσιονομική στενότητα, είναι θέμα. 
Υπό την έννοια, λοιπόν, αυτή έψαξα και βρήκα και πήρα τις απαντήσεις από τη Γενική Διεύθυνση Υπηρεσιών Υγείας, Διεύθυνση Προσωπικού Νομικών Προσώπων η οποία με ενημέρωσε και μου είπε ότι έχει σταλεί έγγραφο, γιατί υπάρχει και μια διαδικασία για να έχουμε τον απαιτούμενο επιπρόσθετο αριθμό ιδιαίτερα τους θερινούς μήνες που υπάρχει μεγαλύτερη προσέλευση επισκεπτών. 
Ο Νομός Μαγνησίας είναι πόλος έλξης ξένων και Ελλήνων επισκεπτών και αυτό είναι εξαιρετικό για την περιοχή. Τι ακριβώς κάνουμε για να το αντιμετωπίσουμε; Η απάντηση, λοιπόν, που μου εδόθη είναι ότι εγγράφως έχει ήδη ζητηθεί από το Υπουργείο Διοικητικής Μεταρρύθμισης και Ηλεκτρονικής Διακυβέρνησης, αλλά και το Υπουργείο Οικονομικών η κατ’ εξαίρεση έγκριση για την κίνηση διαδικασιών προκήρυξης για την πλήρωση διακοσίων θέσεων μονίμου προσωπικού του κλάδου ΔΕ πληρωμάτων ασθενοφόρου για το ΕΚΑΒ. 
Αυτό η πολιτική ηγεσία του Υπουργείου το ανακοίνωσε και προχθές, διότι πρέπει να σας πω ότι το Υπουργείο Οικονομικών με έγγραφό του απάντησε θετικά στο αίτημα αυτό και αναμένουμε και την απάντηση και του Υπουργείου Διοικητικής Μεταρρύθμισης και Ηλεκτρονικής Διακυβέρνησης.
Από εκεί και πέρα, συνεννοήθηκα και πήρα και την απάντηση από το ΕΚΑΒ σε σχέση με το ερώτημα που θέσατε. Μου είπαν ότι στα κέντρα υγείας του Νομού Μαγνησίας -και σας δίνω την ανθρωπογεωγραφία, τη δυναμικότητα και τη χωροταξική κατανομή- υπηρετούν τα ακόλουθα άτομα: Στο Κέντρο Υγείας Βελεστίνου δύο οδηγοί, στην Αργαλαστή ένας, στη Ζαγορά τέσσερις, στον Αλμυρό τέσσερις οδηγοί και ένα πλήρωμα ασθενοφόρου, στη Σκιάθο ένας οδηγός, στη Σκόπελο τρεις μόνιμοι οδηγοί και ένας επικουρικός και στην Αλόννησο ένας οδηγός. 
Όμως, η κάλυψη των κέντρων υγείας του Νομού Μαγνησίας με προσωπικό είναι της αρμοδιότητας της 5ης ΥΠΕ, στην οποία και ανήκουν. Μιλήσαμε και συνεννοηθήκαμε με την 5η ΥΠΕ, η οποία με έγγραφό της μας έδωσε τα εξής στοιχεία, ότι παρά την αρχική κατανομή, την ανθρωπογεωγραφία του δυναμικού των πληρωμάτων, έχουμε διαφοροποίηση στα κέντρα υγείας που σας ανέφερα προηγουμένως επ’ ωφελεία των επισκεπτών. Δηλαδή, στο Κέντρο Υγείας Ζαγοράς, αντί τέσσερις, υπηρετούν αυτήν τη στιγμή πέντε οδηγοί, στο Κέντρο Υγείας Σκιάθου, αντί ενός, υπηρετούν δύο οδηγοί, στο Κέντρο Υγείας Σκοπέλου, αντί δύο, υπηρετούν τρεις οδηγοί, στην Αργαλαστή υπηρετούν δύο οδηγοί και ειδικότερα για τη θερινή περίοδο, επειδή το συγκεκριμένο κέντρο υγείας καλύπτει όλο τον άξονα από το Βόλο έως το κάτω άκρο του Δήμου Νοτίου Πηλίου, το ΕΚΑΒ καλύπτει τις κενές βάρδιες με σταθμό στα Καλά Νερά, που είναι στο μέσο της απόστασης από το Βόλο έως το κάτω άκρο του νοτίου Πηλίου.
Με δεδομένο το γεγονός ότι, όπως σας είπα, ήδη προχθές ανακοινώσαμε την πλήρωση κενών οργανικών θέσεων, από τις οποίες διακόσιες προβλέπονται για πληρώματα του ΕΚΑΒ, εκτιμώ ότι θα είμαστε πολύ πιο ασφαλείς φέτος απ’ ό,τι είχαμε υπάρξει τις προηγούμενες χρονιές.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"102379"," Η κ. Χρυσοβελώνη έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102380"," Θα είμαι σύντομη, κύριε Πρόεδρε.
Άκουσα πολύ προσεκτικά την τοποθέτηση της κυρίας Υφυπουργού. Μακάρι, να έρθουν κάποια από τα διακόσια άτομα που αναφέρατε ότι θα προσληφθούν από το ΕΚΑΒ ως οδηγοί ασθενοφόρων στην Μαγνησία. Το εύχομαι πραγματικά! 
Εδώ θέλω να σας υπενθυμίσω –ασφαλώς το γνωρίζετε και εσείς- πως κάθε κέντρο υγείας οφείλει να διαθέτει τέσσερις οδηγούς ανά ασθενοφόρο. Αυτό, βεβαίως, απαιτείται, γιατί μόνο έτσι παρέχεται η δυνατότητα να καλυφθούν όλες οι βάρδιες, είκοσι τέσσερις ώρες το εικοσιτετράωρο, επτά ημέρες την εβδομάδα, για όλες τις διακομιδές, γιατί είναι αληθές μεν ότι ο Νομός Μαγνησίας παρουσιάζει αυξημένη κίνηση κατά τη διάρκεια της τουριστικής περιόδου, αλλά να μην ξεχνούμε ότι υπάρχουν και οι μόνιμοι κάτοικοι των περιοχών και του κέντρου του Βόλου, κυρίως όμως άλλων περιοχών, οι οποίοι έχουν και αυτοί συνεχείς ανάγκες που πρέπει να καλύπτονται.
Πρέπει, επίσης, να υπάρχουν ασθενοφόρα που θα καλύπτουν και τις μείζονες τουριστικές περιοχές κοντά στην ακτογραμμή της Μαγνησίας. Θεωρώ ότι δεν είναι δυνατόν να μην υπάρχει ανταπόκριση ασθενοφόρου στα μεγάλα τουριστικά κέντρα της Μαγνησίας και μάλιστα άμεση.
Το πρόβλημα της υποστελέχωσης του -θέλω να σας ενημερώσω- το έχει δημοσιοποιήσει και ο ίδιος ο τομέας του ΕΚΑΒ Βόλου που μιλά για χρόνια αδράνεια που έχει επιδειχθεί από την πλευρά του Υπουργείου Υγείας. 
Επίσης, θέλω να σας καταθέσω ότι δυστυχώς πρόσφατα η κατάσταση χειροτέρεψε με την αψυχολόγητη μεταφορά των ασθενοφόρων από τα νοσοκομεία στο ΕΚΑΒ και βεβαίως με την αδικαιολόγητη ταλαιπωρία των οδηγών τους εξαιτίας της διαδικασίας της διαθεσιμότητας που δρομολόγησε και τελικά επέβαλε ο κ. Γεωργιάδης, προφανώς για να ικανοποιήσει τις επιταγές της τρόικας.
Ελπίζω ειλικρινά, με βάση και αυτά τα οποία εσείς καταθέσατε προηγουμένως, ότι όλη αυτή η εξαιρετικά αρνητική κατάσταση θα ανήκει πλέον στο παρελθόν και ότι πραγματικά όσες δεσμεύσεις μας παρείχατε σήμερα θα υλοποιηθούν και μάλιστα άμεσα εν όψει και της θερινής περιόδου, που ήδη έχουμε αρχίσει να διανύουμε, έτσι ώστε να μην έχουμε δυσάρεστα συμβάντα και περιστατικά.","ΜΑΡΙΝΑ ΧΡΥΣΟΒΕΛΩΝΗ",553
"102381"," Κυρία Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102382"," Ευχαριστώ πολύ.
Θα ήθελα να σας πω, κυρία συνάδελφε, ότι είναι κοινός τόπος και κοινή λογική πως μέχρι τώρα η πρόσληψη προσωπικού ειδικότητας ΔΕ Πληρωμάτων Ασθενοφόρων και η περαιτέρω στελέχωση του τομέα ΕΚΑΒ Μαγνησίας δεν ήταν δυνατόν να πραγματοποιηθεί χωρίς την πρόσληψη υπαλλήλων αυτής της ειδικότητας. Γι’ αυτό και προηγουμένως, και μάλιστα αρχικά, με το που ξεκίνησα να τοποθετούμαι, σας είπα ότι ήδη έχει ξεκινήσει διαδικασία προκήρυξης πλήρωσης διακοσίων θέσεων μονίμου προσωπικού του κλάδου ΔΕ Πληρωμάτων Ασθενοφόρων για το ΕΚΑΒ, αυτό ακριβώς που χρειαζόμαστε, επειδή ακριβώς αυτό ήταν και το στοιχείο που δημιουργούσε το πρόβλημα. Αυτό είναι το πρώτο.
Το δεύτερο που θέλω να σας πω είναι ότι πράγματι ο Νομός Μαγνησίας καλύπτεται επιχειρησιακά από το ΕΚΑΒ -όπως φαντάζομαι ότι γνωρίζετε, αλλά πρέπει να σας το πω και αρμοδίως- όπως μου λέει το ίδιο το ΕΚΑΒ, με πενήντα υπαλλήλους ειδικότητας ΔΕ Πληρωμάτων Ασθενοφόρων, από τους οποίους οι πέντε στελεχώνουν το τηλεφωνικό κέντρο του τομέα. 
Επιπλέον, καθημερινά τίθενται σε επιχειρησιακή λειτουργία τέσσερα ή πέντε ασθενοφόρα στην πρωινή βάρδια, τέσσερα στην απογευματινή και τρία ή τέσσερα στη βραδινή βάρδια. Γι’ αυτό είπα προηγουμένως ότι η κάλυψη των κέντρων υγείας ανήκει στην αρμοδιότητας της 5ης ΥΠΕ, η οποία ανάλογα με τις ανάγκες που έχει κάνει και τις εσωτερικές διαδικασίες προκειμένου να τις καλύψει. 
Το ΕΚΑΒ του τομέα Μαγνησίας, βέβαια, με ενημερώνει ότι καλείται να καλύψει όλες τις επείγουσες κλήσεις των περιοχών του νομού και εκτελεί όλες τις επείγουσες διακομιδές από το Γενικό Νοσοκομείου Βόλου προς άλλα εφημερεύοντα νοσοκομεία άλλων νομών όλο το εικοσιτετράωρο. Αυτό, οι συχνές δηλαδή διακομιδές, επιβαρύνουν και εντείνουν το πρόβλημα, καθώς τα ασθενοφόρα του ΕΚΑΒ επιβαρύνονται με επιπρόσθετο όγκο εργασίας. 
Εν πάση περιπτώσει, παρά ταύτα, επειδή είναι θερινή η περίοδος και υπάρχει αυξημένη ζήτηση από τους επισκέπτες, εμείς θα καταβάλλουμε κάθε δυνατή προσπάθεια, μέχρις ότου πληρωθούν αυτές οι θέσεις, για να είναι όσο το δυνατόν ασφαλέστερη η παροχή υπηρεσιών αυτού του τύπου. Εκτιμούμε πως και με την πλήρωση των κενών οργανικών θέσεων, εστιάζοντας και στο πρόβλημα της Μαγνησίας, θα επιλύσουμε το πρόβλημα με τέτοιον τρόπο, ώστε να μην έχουμε τέτοιου είδους ζητήματα. 
Σας ευχαριστώ.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"102383"," Κι εμείς ευχαριστούμε.
Η έβδομη με αριθμό 34/30-6-2014 επίκαιρη ερώτηση του Βουλευτή Κιλκίς των Ανεξάρτητων Δημοκρατικών Βουλευτών κ. Θεόδωρου Παραστατίδη προς τον Υπουργό Υποδομών, Μεταφορών και Δικτύων, σχετικά με την υπεραστική σύνδεση των χωριών Λιμνότοπου, Άσπρου και Αξιοχωρίου του Νομού Κιλκίς δεν θα συζητηθεί, σε συνεννόηση μεταξύ Βουλευτή και Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102384"," Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου: «Ρυθμίσεις Ποινικού και Σωφρονιστικού Δικαίου και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 26-6-2014, η συζήτηση του νομοσχεδίου να γίνει σε μία έως δύο συνεδριάσεις. Εννοείται ότι, εφόσον θα υπάρχουν ομιλητές, η συζήτηση θα συνεχιστεί και σε δεύτερη συνεδρίαση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102385"," Πότε θα γίνει η δεύτερη συνεδρίαση, κύριε Πρόεδρε;","ΠΑΝΑΓΙΩΤΗΣ ΛΑΦΑΖΑΝΗΣ",279
"102386"," Αυτό θα το αποφασίσουμε στη Διάσκεψη των Προέδρων σήμερα στη 13.30΄. Δύο συνεδριάσεις θα γίνουν, εφόσον θα υπάρχουν εγγεγραμμένοι ομιλητές. Αυτό είναι απόφαση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102387"," Επί της αρχής και επί των άρθρων θα συζητηθούν ξεχωριστά;","ΠΑΝΑΓΙΩΤΗΣ ΛΑΦΑΖΑΝΗΣ",279
"102388"," Κύριε συνάδελφε, σας απάντησα. Ο κ. Δρίτσας το ξέρει, έχει οριστεί από τον Πρόεδρό σας Κοινοβουλευτικός Εκπρόσωπος. Σε τι διαφωνούμε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102389"," Θα ήθελα τον λόγο, κύριε Πρόεδρε.","ΘΕΟΔΩΡΟΣ ΔΡΙΤΣΑΣ",139
"102390"," Ορίστε, παρακαλώ, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102391"," Κύριε Πρόεδρε, αυτό το νομοσχέδιο είναι εξόχως σοβαρό. Βέβαια είναι πολύ δύσκολο να κάνει διάκριση κανείς ποια είναι σοβαρά και ποια μη σοβαρά νομοσχέδια, αλλά εν πάση περιπτώσει έχει ήδη γεννήσει μια συζήτηση στο δημόσιο βίο και έχει συνταράξει ιδιαίτερα το τμήμα εκείνο της ελληνικής κοινωνίας που ασχολείται με τους νόμους, τα δικαιώματα, την τήρηση των ατομικών και συλλογικών δικαιωμάτων, την τήρηση του Συντάγματος και όλα αυτά.
 Είναι ένα νομοσχέδιο το οποίο έχει σαράντα επτά άρθρα –δεν έχει δύο, τρία άρθρα- και ένα νομοσχέδιο που αλλάζει δραστικά επτά κώδικες. Από αυτήν την άποψη, δεν μπορώ να καταλάβω –και το θέτω εκ μέρους του ΣΥΡΙΖΑ- πώς είναι δυνατόν η Διάσκεψη των Προέδρων, για ένα τέτοιο νομοσχέδιο, το οποίο έχει εισαχθεί στο Τμήμα, ενώ θα έπρεπε να έχει εισαχθεί στην Ολομέλεια -ενώ εισάγεται επίσης την ίδια μέρα που η ίδια η Επιτροπή Δημόσιας Διοίκησης συνεδριάζει- να τίθεται εν αμφιβολία το πώς θα οργανωθεί η συζήτηση. 
Κύριε Πρόεδρε, πρέπει αμέσως να αποφασίσουμε ότι θα γίνει τουλάχιστον σε δύο ή και σε τρεις συνεδριάσεις, θα έλεγα, γιατί αυτό καθορίζει και τους κανόνες με τους οποίους αναπτύσσεται η διαδικασία. Είναι άλλο να μιλά κανείς επί της αρχής σε μία ολοκληρωμένη συζήτηση και εν συνεχεία επί των άρθρων που είναι πάρα πολλά άρθρα με πάρα πολλές λεπτομέρειες, με κρίσιμες ρυθμίσεις σε πολλαπλά επίπεδα –σας λέω και πάλι, επτά διαφορετικοί κώδικες- και άλλο να δούμε στην πορεία της διαδικασίας, πόσοι ομιλητές θα εγγραφούν και αναλόγως να κρίνουμε. Δεν είναι μέθοδος αυτή, δεν ταιριάζει στην αντιμετώπιση ενός τόσο σοβαρού νομοσχεδίου. Καλώ και τον κύριο Υπουργό να συνηγορήσει υπέρ της πρότασής μας, από τώρα να αποφασίσουμε ότι θα γίνει τουλάχιστον σε δύο συνεδριάσεις, ώστε να γίνει επί της αρχής και επί των άρθρων η συζήτηση.","ΘΕΟΔΩΡΟΣ ΔΡΙΤΣΑΣ",139
"102392"," Δεν νομίζω ότι υπάρχει διαφωνία σε αυτό. Εγώ μίλησα επί του τρόπου της διαδικασίας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102393"," Να μην εξαρτηθεί από τον αριθμό των εγγεγραμμένων ομιλητών, κύριε Πρόεδρε.","ΘΕΟΔΩΡΟΣ ΔΡΙΤΣΑΣ",139
"102394"," Κύριε Δρίτσα, είστε και συνάδελφος φαρμακοποιός. Άρα λοιπόν, μιλάμε πρακτικά και συνεννοούμαστε. Εννοείται ότι θα πάμε σε δύο συνεδριάσεις, αλλά αν επί παραδείγματι ολοκληρώναμε στις 12.00΄, θα έπρεπε να πάμε άλλη μέρα; Δεν μπορούσαμε να συνεχίσουμε σήμερα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102395"," Δεν θα τελειώσουμε στις 12.00΄, κύριε Πρόεδρε.","ΘΕΟΔΩΡΟΣ ΔΡΙΤΣΑΣ",139
"102396"," Εννοείται ότι δεν θα τελειώσουμε, άρα θα κάνουμε και δεύτερη συνεδρίαση. Έληξε το θέμα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102397"," Μα, δεν είναι εκεί το θέμα. Εμείς μπορούμε να είμαστε σαράντα οκτώ ώρες εδώ.","ΘΕΟΔΩΡΟΣ ΔΡΙΤΣΑΣ",139
"102398"," Μα, γιατί το συζητάμε; Ότι θα υπάρξει και δεύτερη συνεδρίαση είναι εκ των ουκ άνευ, κύριε Δρίτσα. Γιατί πρέπει να μιλάμε για κάτι που συμφωνήσαμε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102399"," Πρέπει να γίνει ολοκληρωμένη συζήτηση επί της αρχής και ολοκληρωμένη συζήτηση επί των άρθρων και σας λέω ότι επί των άρθρων απαιτούνται δύο συνεδριάσεις.","ΘΕΟΔΩΡΟΣ ΔΡΙΤΣΑΣ",139
"102400"," Εντάξει, εντάξει.
Ο κύριος Υπουργός έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102401"," Ευχαριστώ, κύριε Πρόεδρε.
Το νομοσχέδιο πράγματι έχει πολλές διατάξεις και εγώ θα συμφωνήσω με τον κ. Δρίτσα, θέλει επεξεργασία και εν όψει του ότι από τη συζήτηση που έγινε στην επιτροπή, υπήρχαν πράγματι δυσχερή και ευαίσθητα θέματα, έχουμε δεχθεί αρκετές προτάσεις των κυρίων Βουλευτών όλων των πτερύγων και έχω κάνει αρκετές τροπολογίες. 
Έχω την αίσθηση ότι θα χρειαστεί να τις μελετήσουν και δεν έχω αντίρρηση να πάμε και σε άλλη συνεδρίαση τη Δευτέρα. Μόνο σας παρακαλώ, όχι Τρίτη, Τετάρτη, Πέμπτη, γιατί έχουμε συμβούλιο Υπουργών στο εξωτερικό. Τη Δευτέρα, αν δεν υπάρχει αντίρρηση, να το κάνουμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"102402"," Αυτό σας είπα, κύριε Υπουργέ, θα το αποφασίσουμε στη Διάσκεψη των Προέδρων πότε θα γίνει. 
Λοιπόν, καταλήξαμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102403"," Κύριε Πρόεδρε, να το ξεκαθαρίσουμε ότι επομένως…","ΖΩΗ ΚΩΝΣΤΑΝΤΟΠΟΥΛΟΥ",272
"102404"," Σαν τι μιλάτε τώρα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102405"," Ως εισηγήτρια.","ΖΩΗ ΚΩΝΣΤΑΝΤΟΠΟΥΛΟΥ",272
"102406"," Όχι, δεν έχετε τον λόγο ως εισηγήτρια.
Επί της διαδικασίας μιλάει ο Κοινοβουλευτικός σας Εκπρόσωπος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102407"," Μα, δεν ξέρω αν θα εισηγηθώ επί της αρχής ή αν θα αναφερθώ έτσι φλου. Αυτό σας ρωτώ.","ΖΩΗ ΚΩΝΣΤΑΝΤΟΠΟΥΛΟΥ",272
"102408"," Επί της αρχής.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102409"," Επί της αρχής…","ΖΩΗ ΚΩΝΣΤΑΝΤΟΠΟΥΛΟΥ",272
"102410"," Εγώ θα σας πω τι θα πείτε; Εγώ θα σας πω πώς θα χειριστείτε τον λόγο; Πρώτη φορά κάνετε ένσταση στον εαυτό σας. Δεν ξέρετε εσείς πώς θα χειριστείτε τον λόγο; Εγώ θα σας πω πώς;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102411"," Μάλλον προσκαλείτε για περισσότερες ενστάσεις!","ΖΩΗ ΚΩΝΣΤΑΝΤΟΠΟΥΛΟΥ",272
"102412"," Να ολοκληρώσουμε σήμερα τη συζήτηση επί της αρχής.","ΘΕΟΔΩΡΟΣ ΔΡΙΤΣΑΣ",139
"102413"," Να μιλήσω τώρα πάλι πρακτικά. Δεν θα γίνει αυτό που λέω, αλλά εάν τελειώσουμε επί της αρχής στις 13.00΄, δεν θα πρέπει να συνεχίσουμε σήμερα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102414"," Μα, τι συζητάτε τώρα;","ΖΩΗ ΚΩΝΣΤΑΝΤΟΠΟΥΛΟΥ",272
"102415"," Έτσι. Μη συζητάτε για κάτι που δεν θα γίνει. Γιατί πρέπει να συζητάμε για κάτι που έχει λήξει. Μα, και ο κύριος Υπουργός συμφωνεί μαζί σας ότι θα χρειαστεί και δεύτερη συνεδρίαση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102416"," Ωραία, αποσαφηνίστηκε.","ΘΕΟΔΩΡΟΣ ΔΡΙΤΣΑΣ",139
"102417"," Έτσι.
Ο συνάδελφος κ. Υψηλάντης έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102418"," Κύριε Πρόεδρε, θα συμφωνήσω με τη δική σας άποψη, να δούμε δηλαδή κατ’ αρχάς πώς θα εξελιχθεί η συζήτηση επί της αρχής…","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102419"," Στον κ. Υψηλάντη ως τι δίνετε τον λόγο;","ΖΩΗ ΚΩΝΣΤΑΝΤΟΠΟΥΛΟΥ",272
"102420"," Ως εισηγητής της Πλειοψηφίας, κυρία Κωνσταντοπούλου, χωρίς να…","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102421"," Κι εγώ ως εισηγήτρια ζήτησα τον λόγο προηγουμένως!","ΖΩΗ ΚΩΝΣΤΑΝΤΟΠΟΥΛΟΥ",272
"102422"," Για να έχει λόγο και η Πλειοψηφία!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102423"," Ζητώ, λοιπόν, τον λόγο ως εισηγήτρια!","ΖΩΗ ΚΩΝΣΤΑΝΤΟΠΟΥΛΟΥ",272
"102424"," Όχι! Για ποιο λόγο να πάμε σε αυτήν τη διαδικασία; Πρέπει να μιλήσει και κάποιος από την Πλειοψηφία.
	(Θόρυβος-διαμαρτυρίες στην Αίθουσα)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102425"," Κύριε Πρόεδρε, μπορώ να έχω τον λόγο;","ΡΑΧΗΛ ΜΑΚΡΗ",293
"102426"," Θέλετε τον λόγο, κυρία Μακρή; Θα σας τον δώσω στη συνέχεια, αν το θέμα είναι αυτό. Εδώ έχουμε συμφωνήσει και διαφωνούμε γι’ αυτά που συμφωνήσαμε. Είναι δυνατόν; Δεν γίνονται αυτά τα πράγματα!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102427"," Α, εκείνος όμως μπορεί να μιλήσει!","ΡΑΧΗΛ ΜΑΚΡΗ",293
"102428","  Μα, τώρα τι πρόβλημα έχετε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102429"," Μα, κύριε Πρόεδρε…","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102430"," Εδώ σε εμάς δεν δίνετε τον λόγο, εκείνος όμως έλαβε τον λόγο επειδή είναι εισηγητής της Πλειοψηφίας!","ΡΑΧΗΛ ΜΑΚΡΗ",293
"102431"," Τι πρόβλημα έχετε, κυρία Μακρή;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102432"," Υπάρχει προφανής έλλειψη σεβασμού από συγκεκριμένους συναδέλφους, οι οποίοι θέλουν τη γελοιοποίηση αυτής της Αίθουσας και των συναδέλφων τους. Τίποτε άλλο!
	(Θόρυβος-διαμαρτυρίες στην Αίθουσα)","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102433"," Μα, τι θέλετε, κυρία Μακρή; Να διαφωνήσουμε γι’ αυτά που συμφωνήσαμε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102434"," Αυτά είναι απαράδεκτα πράγματα!","ΡΑΧΗΛ ΜΑΚΡΗ",293
"102435"," Αυτό το οποίο ήθελα να πω ως εισηγητής, λαμβάνοντας από εσάς, κύριε Πρόεδρε, τον λόγο και όχι από τη σημαία του ΣΥΡΙΖΑ…","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102436"," Με τη σημαία της Νέας Δημοκρατίας!","ΖΩΗ ΚΩΝΣΤΑΝΤΟΠΟΥΛΟΥ",272
"102437"," Ναι, ως εισηγητής, κυρία Κωνσταντοπούλου. Έχετε εφαρμόσει και εφαρμόζετε συνεχώς δικό σας Κανονισμό εδώ μέσα και στις επιτροπές και στην Ολομέλεια!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102438"," Κύριε Υψηλάντη, απευθυνθείτε προς το Προεδρείο, μην απαντάτε στην κ. Κωνσταντοπούλου. Σας παρακαλώ, κύριε Υψηλάντη!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102439"," Έχετε ξεπεράσει τα όρια και των συναδέλφων του ΣΥΡΙΖΑ, πολλών συναδέλφων σας.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102440"," Κύριε Υψηλάντη, σας παρακαλώ!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102441"," Επιτέλους, στοιχειώδης σεβασμός!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102442"," Σας παρακαλώ, κύριε Υψηλάντη! Τώρα απευθύνεσθε στην κ. Κωνσταντοπούλου; Σε εμένα απευθυνθείτε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102443"," Θα μας ανακαλέσει και στην τάξη εσωτερικώς!","ΖΩΗ ΚΩΝΣΤΑΝΤΟΠΟΥΛΟΥ",272
"102444"," Η ειρωνεία είναι ίδιον της κ. Κωνσταντοπούλου και από το μικρόφωνο και εκτός μικροφώνου. Είναι χαρακτηριστικό της. 
Εν πάση περιπτώσει, αυτό που ήθελα να πω είναι ότι εμείς είμαστε διατεθειμένοι να δούμε πώς θα εξελιχθεί η συζήτηση, εφόσον ολοκληρωθεί μέχρι το μεσημέρι η πρώτη συζήτηση, ...","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102445"," Μα, τι λέτε τώρα;","ΖΩΗ ΚΩΝΣΤΑΝΤΟΠΟΥΛΟΥ",272
"102446"," ...να δούμε αν μπορούμε να συνεχίσουμε τη δεύτερη κατ’ άρθρον συζήτηση το απόγευμα, διότι για εμάς που ζούμε στα νησιά είναι πολύ δύσκολο να ερχόμαστε τη Δευτέρα το πρωί για να συζητάμε ένα νομοσχέδιο το οποίο μπορούμε να εξαντλήσουμε σήμερα. Συνεπώς ας δούμε λογικά την εξέλιξη.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102447"," Ο Υπουργός λέει ότι το νομοσχέδιο έχει αλλαγές!","ΖΩΗ ΚΩΝΣΤΑΝΤΟΠΟΥΛΟΥ",272
"102448"," Ο κύριος Υπουργός είναι ανοικτός να συζητηθεί για τη Δευτέρα. Όμως, σεβαστείτε και το δικαίωμα των συναδέλφων από την περιφέρεια και που δεν έχουν …","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102449"," Και τις διακοπές!
(Θόρυβος-διαμαρτυρίες στην Αίθουσα)","ΖΩΗ ΚΩΝΣΤΑΝΤΟΠΟΥΛΟΥ",272
"102450"," Καθόλου διακοπές! Εμείς δεν έχουμε το γραφειάκι μας στο Κολωνάκι της Αθήνας! Εμείς πρέπει να γυρνάμε δεκαεπτά νησιά και να το σέβεστε αυτό, κυρία Κωνσταντοπούλου!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102451"," Να σεβαστείτε όμως και όλους τους Βουλευτές!","ΖΩΗ ΚΩΝΣΤΑΝΤΟΠΟΥΛΟΥ",272
"102452"," Δεν έχετε μόνο εσείς περιφέρειες!","ΡΑΧΗΛ ΜΑΚΡΗ",293
"102453"," Λοιπόν, ολοκληρώσατε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102454"," Έχω ζητήσει τον λόγο, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"102455"," Να σέβεστε το στοιχειώδες. Αυτό πρέπει να ξέρετε.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102456"," Τον λόγο έχει ο εισηγητής της Νέας Δημοκρατίας κ. Υψηλάντης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102457"," Έχω ζητήσει τον λόγο!","ΖΩΗ ΚΩΝΣΤΑΝΤΟΠΟΥΛΟΥ",272
"102458"," Μετά θα έχετε εσείς τον λόγο.
Πριν λάβει τον λόγο ο κ. Υψηλάντης, θα ήθελα να σας ανακοινώσω ότι ο Πρόεδρος της Κοινοβουλευτικής Ομάδας του ΣΥΡΙΖΑ ορίζει ως Κοινοβουλευτικό Εκπρόσωπο τον κ. Θεόδωρο Δρίτσα. 
Επίσης, ο Γραμματέας της Κοινοβουλευτικής Ομάδας του ΠΑΣΟΚ ορίζει ως εισηγητή του ΠΑΣΟΚ τον Βουλευτή κ. Κώστα Τριαντάφυλλο.
Ορίστε, κύριε Υψηλάντη, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102459"," Ευχαριστώ πολύ, κύριε Πρόεδρε.
Κυρίες και κύριοι Βουλευτές, συζητάμε σήμερα το νομοσχέδιο του Υπουργείου Δικαιοσύνης: «Ρυθμίσεις Ποινικού και Σωφρονιστικού Δικαίου και άλλες διατάξεις».
Στην αρμόδια επιτροπή έγιναν πολύωρες συζητήσεις, σε πρώτη και δεύτερη ανάγνωση, ενώ ακούστηκαν περίπου δεκατέσσερις φορείς που ήλθαν να καταθέσουν σε σχέση με το συγκεκριμένο νομοσχέδιο.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής, κ. ΙΩΑΝΝΗΣ ΔΡΑΓΑΣΑΚΗΣ )
Είναι δυστυχώς γεγονός ότι τα τελευταία χρόνια η εγκληματικότητα, κύριε Πρόεδρε, στη χώρα μας όπως άλλωστε και στις περισσότερες χώρες της Ευρώπης έχει αυξητική τάση, πολλά δε από τα εγκλήματα που διαπράττονται διακρίνονται από χαρακτηριστικά πρωτοφανούς στυγνότητας και βιαιότητας που προσβάλλουν βάναυσα τον άνθρωπο και τον πολιτισμό μας.
Αυτή η κατάσταση έχει δημιουργήσει και ένα άλλο σκηνικό στις ήδη υπερφορτωμένες για διαφόρους λόγους φυλακές στη χώρα μας, ενώ η ελληνική κοινωνία γίνεται μάρτυρας επιδρομικών επιθέσεων με σκοπό την απόδραση κρατουμένων. 
Συνεπώς η προστασία του κοινωνικού συνόλου και της δημόσιας τάξης, ειδικότερα δε η προστασία της ζωής και της σωματικής ακεραιότητας των πολιτών, των κρατουμένων, αλλά και των εργαζομένων στις φυλακές αποτελεί πρώτιστο καθήκον της πολιτείας και αυτό επιδιώκεται να επιτευχθεί και με το υπό εξέταση νομοσχέδιο. 
Είναι ένα νομοσχέδιο που επιχειρεί πράγματι να εντάξει ουσιώδεις και αναγκαίες αλλαγές όχι μόνο στο Σωφρονιστικό Δίκαιο αλλά και στο Ποινικό Δίκαιο, την Ποινική Δικονομία και το Διοικητικό Δίκαιο. 
Όσον αφορά ειδικότερα το Σωφρονιστικό Δίκαιο, το Σωφρονιστικό Κώδικα, το νομοσχέδιο αποτελεί τη λογική συνέχεια προηγούμενης νομοθετικής πρωτοβουλίας με την οποία είχαν θεσπιστεί τα καταστήματα κράτησης Γ΄ τύπου υψίστης ασφαλείας -άρθρο 20 παράγραφος 1 του ν. 3772/2009- καθώς ρυθμίζει θέματα που σχετίζονται με τον τρόπο οργάνωσης και λειτουργίας τους. Ενώ είχαν προχωρήσει και ολοκληρωθεί οι συζητήσεις και οι ακροάσεις, ο ΣΥΡΙΖΑ ζήτησε αναβολή της συζήτησης του νομοσχεδίου. 
Αγαπητές κυρίες και κύριοι συνάδελφοι, είναι αλήθεια ότι θα ήταν καλύτερα να συζητήσουμε εδώ για την ίδρυση σχολείων ή πολιτιστικών κέντρων. Δυστυχώς, όμως, με τις καταστάσεις που βιώνουμε αυτής της έξαρσης και έντασης της εγκληματικότητας, όταν υπάρχουν –ευτυχώς- μεμονωμένα περιστατικά κωλυσιεργίας στην απονομή της δικαιοσύνης, όταν εισάγονται προφανώς αβάσιμες αιτήσεις ακυρώσεως στο Συμβούλιο της Επικρατείας, προκειμένου και πάλι να καθυστερήσουμε τη λειτουργία του δημόσιου τομέα και κατ’ επέκταση να μπλοκαριστεί η πρόοδος και η ανάπτυξη, τότε κάτι δεν πάει καλά. Ορθώς κληθήκαμε και καλούμαστε να θεσπίσουμε τέτοιες διατάξεις που βάζουν φρένο σε αυτήν τη μεγάλη κατρακύλα. 
Για τον λόγο αυτό, καθένας που βρίσκεται εδώ έχει πράγματι βαριά ευθύνη, τέτοια ευθύνη που πρέπει να την αναλογίζεται κάθε λεπτό εδώ μέσα στο Κοινοβούλιο. Πιστεύω ότι κατ’ ιδίαν συζητήσεις πρέπει να έχουν ως σκοπό τους αυτό το θέμα και όχι άλλου είδους θεματική, για να μπορέσει το κράτος μας οργανωμένα να αντιμετωπίσει τέτοιου είδους φαινόμενα. 
Είναι χρήσιμες οι επιστημονικές και ιδεολογικές προσεγγίσεις, αλλά οι πολίτες θέλουν το κράτος να μπορεί να υπερασπίσει και τον εαυτό του, αλλά και την πλειοψηφία των πολιτών που καλούνται κάποια στιγμή με τον ένα ή άλλο τρόπο να πληρώσουν τις παρεκκλίσεις που μόνο εμείς στην Ευρώπη καταφέρνουμε να συντηρούμε. 
Αυτό επιδιώκει ο ΣΥΡΙΖΑ με τις προσεγγίσεις που έκανε κατά τη συζήτηση του σχεδίου νόμου στην επιτροπή. Κωλυσιεργία, κινητοποιήσεις, υπόθαλψη ακόμα και απεργιών πείνας είναι οι τρεις βασικές σταθερές του ΣΥΡΙΖΑ στη δημιουργία της νέας Ελλάδας που επιθυμεί. 
Προέτρεψαν, επίσης, να αποσυρθεί το σχέδιο νόμου με το φαιδρό πολιτικά επιχείρημα περί εφαρμογής δήθεν του άρθρου 72 του Συντάγματος, ότι δηλαδή δήθεν απαγορεύεται στα Θερινά Τμήματα της Βουλής η ψήφιση παρομοίων νομοθετημάτων. Μηδενίζουν ισχυριζόμενοι ότι τα πάντα, όλες οι αρχές του Σωφρονιστικού Δικαίου καταρρίπτονται και ότι καταπατώνται τα ανθρώπινα δικαιώματα. Ο ψύχραιμος παρατηρητής αντιλαμβάνεται ότι αυτή εδώ είναι μία εξίσωση που με πάθος –δυστυχώς- και επιμονή θέλουν να επιβάλλουν δυνάμεις μεταξύ τους ετερόκλητες σε μια τραγικά δύσκολη συγκυρία για τη χώρα, δίχως να συνεκτιμούν τους επικίνδυνους ακροβατισμούς που βάζουν σε δοκιμασία την προοπτική της Ελλάδας και των πολιτών της. 
Το υπό εξέταση σχέδιο νόμου διαρθρώνεται σε έξι κεφάλαια που εμπεριέχουν, όπως προείπα, νέες διατάξεις, αλλά και συμπληρώσεις και τροποποιήσεις υπαρχόντων διατάξεων στο Σωφρονιστικό Κώδικα, στον Ποινικό Κώδικα και τον Κώδικα Ποινικής Δικονομίας.
Το πρώτο κεφάλαιο περιλαμβάνει τα άρθρα 1 έως 19. Ακολουθεί το προεδρικό διάταγμα 18 του 1989 νομοθεσία για το Συμβούλιο της Επικρατείας που αφορά το δεύτερο κεφάλαιο με τα άρθρα 20 έως 24, εν συνεχεία ο Κώδικας Διοικητικής Δικονομίας στο τρίτο κεφάλαιο με τα άρθρα 25 έως 32, ο Κώδικας Νόμων για το Ελεγκτικό Συνέδριο στο τέταρτο κεφάλαιο με τα άρθρα 33 έως 35, ο Κώδικας Οργανισμού Δικαστηρίων και Καταστάσεως Δικαστικών Λειτουργών στα άρθρα 36 και 37 και το τελευταίο κεφάλαιο με τον τίτλο «Λοιπές διατάξεις» με τα άρθρα 38 έως 47. 
Κατά τη συζήτηση στην επιτροπή ο κύριος Υπουργός με νομοτεχνική βελτίωσή του έχει αφήσει ίδια τη σύνθεση της Κεντρικής Επιτροπής Μεταγωγών, σχετικά με τις μεταγωγές των κρατουμένων στα καταστήματα κράτησης Γ΄ τύπου ή στα αυτοτελή τμήματα Γ΄ τύπου. 
Επίσης, εισήχθη νομοτεχνική βελτίωση στην επιτροπή σχετικά με τα αδικήματα 134, 135, 135α, 138, 187 του Ποινικού Κώδικα για την παραμονή των κρατουμένων στις φυλακές υψίστης ασφαλείας τύπου Γ΄ που είναι και το κεντρικό θέμα και οι οποίες –όπως είπαμε- εξυπηρετούν αυτόν τον σκοπό, αυτήν τη νομοτέλεια τη σημερινή και την υποχρέωσή μας αντιμετώπισης των εγκληματιών εκείνων που με βαναυσότητα έχουν συνταράξει την κοινωνία μας και έχουν καταδικαστεί και που θα πρέπει να τους έχει επιβληθεί –προκειμένου να είναι στις φυλακές Γ΄ τύπου- κάθειρξη πάνω από δέκα έτη όπως έχει γίνει με τη νομοτεχνική βελτίωση, ενώ για τα εγκλήματα των άρθρων 299 και 380 παράγραφος 2 και 3, 85 παράγραφος 1 του Ποινικού Κώδικα πρέπει να υπάρξει κάθειρξη πάνω από δώδεκα χρόνια. Δηλαδή είναι περιπτώσεις τέτοιες -για τις οποίες δίδονται ποινές μεγαλύτερες από τα προβλεπόμενα χρόνια, προκειμένου κάποιος να είναι στις φυλακές υψίστης ασφαλείας- που θέλει να οργανώσει –και οργανώνει- το παρόν νομοσχέδιο. 
Επιπλέον, θα πρέπει να πούμε ότι λεπτομερώς γίνονται διατάξεις σχετικά με όλες τις τυπικές διαδικασίες οι οποίες απαιτούνται για ενστάσεις, προσφυγές, σχετικά με την έκτιση της ποινής σε αυτού του είδους τις φυλακές. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με το ίδιο νομοθέτημα γίνονται προβλέψεις, σχετικά με το θεσμό της «ημιελεύθερης κράτησης» για εκείνους που υποπίπτουν σε πειθαρχικά αδικήματα, δηλαδή πότε για λόγους υγείας μπορούν να μεταταγούν από κατάστημα Γ΄ τύπου σε άλλου τύπου φυλακή. 
Ένα σημαντικό θέμα το οποίο απασχόλησε την επιτροπή -στο νομοσχέδιο αυτό- αφορά τη φύλαξη των φυλακών των καταστημάτων Γ΄ τύπου. Με το παρόν νομοσχέδιο που εξετάζουμε στη γενική του αρχή και κατά παρέκκλιση του άρθρου 48 του ν. 2721/99, αυτό αποτελεί πλέον αρμοδιότητα της Ελληνικής Αστυνομίας. Στο θέμα αυτό έχουν διατυπωθεί και διαφορετικές απόψεις σχετικά με τη φύλαξη, την περιμετρική και την εξωτερική και θεωρώ, κύριε Υπουργέ, ότι επ’ αυτού έχετε ακούσει και τις θέσεις της Ελληνικής Αστυνομίας και εάν δεν απατώμαι, θα  υπάρξουν και κάποιες διορθωτικές παρεμβάσεις και στο άρθρο 2 που προβλέπονται οι φυλάξεις, οι εξωτερικές και οι περιμετρικές, ασπαζόμενοι και όσα έχουν καταθέσει και οι αρμόδιοι συνδικαλιστικοί φορείς των σωφρονιστικών υπαλλήλων, των αστυνομικών, αλλά και των άλλων υπηρετούντων στα σωφρονιστικά καταστήματα της χώρας.
Σημαντικές αλλαγές και τροποποιήσεις γίνονται και στον Ποινικό Κώδικα σχετικά με την έκταση των ποινών και με την υπό όρο απόλυση. Έχει γίνει μεγάλη συζήτηση για το πότε θα πρέπει να απολύονται οι εκτίοντες τις ποινές στα καταστήματα Γ΄ τύπου, κύριε Υπουργέ. Θεωρώ ότι τα πέντε χρόνια θα πρέπει να μειωθούν στα τέσσερα, όπως είναι –ας το πούμε- η ευρωπαϊκή σταθερά. Νομίζω ότι και εδώ υπάρχουν περιθώρια βελτίωσης και η επανεξέταση μπορεί να γίνεται με τον τρόπο εκείνο που διασφαλίζει το ίδιο το νομοθέτημα κατά τρόπο λεπτομερή.
Ένα άλλο κομμάτι το οποίο έχει σχολιαστεί, κύριε Υπουργέ, και θα περιμένουμε την τελική θέση σας, είναι σχετικά με την παρουσία ή όχι του συνηγόρου, σε περίπτωση που υπάρχει κώλυμα επαγγελματικό και δεν μπορεί να παραστεί. 
Είχαν γίνει διάφορες προτάσεις και από την πλευρά τη δική μας και θεωρώ ότι δεν μπορεί να εξελιχθεί κάποια δίκη χωρίς βάσανο, χωρίς να περάσει από κάποιες προϋποθέσεις, δίχως την παρουσία του συνηγόρου υπεράσπισης, εφόσον αυτό είναι θεμελιώδες δικαίωμα του κάθε κατηγορούμενου.
Οι θεωρήσεις όσον αφορά τα αποδεικτικά έγγραφα θεωρώ ότι γίνονται προς τη σωστή πλευρά. Υπάρχουν αρκετοί οι οποίοι χρησιμοποιούν τη μέθοδο της ανάγνωσης των εγγράφων. Το συγκεκριμένο σχέδιο νόμου περιορίζεται στην ανάγνωση των εγγράφων τα οποία κατατίθενται κατά την ακροαματική διαδικασία, που κατά την κρίση του προέδρου μπορούν να διαβαστούν συγκεκριμένα και ουσιώδη κεφάλαια των συγκεκριμένων αποδεικτικών εγγράφων. 
Ένα άλλο σημαντικό θέμα που αντιμετωπίζουμε στα διοικητικά δικαστήρια, όπου υπάρχει μεγάλη καθυστέρηση στην απονομή της δικαιοσύνης, αλλά και σε πολλές ακυρωτικές υποθέσεις, όπου πολλά θέματα που άπτονται των προβλημάτων της ελληνικής κοινωνίας και της ανάπτυξης καθυστερούν και μπλοκάρουν –λόγω των προδήλως αβασίμων προσφυγών και αιτήσεων ακύρωσης που γίνονται-, είναι οι διατάξεις τις οποίες επιχειρούμε να εισάγουμε σχετικά με την προδικαστική εξέταση του προδήλως αβασίμου αυτών και της δυνατότητας διόρθωσης, με προδικαστική απόφαση του δικαστηρίου, των θεμάτων τα οποία καλείται η διοίκηση να διορθώσει, προκειμένου να μη συνεχίσει η εξέταση της υποθέσεως. 
Έγιναν επιστημονικού επιπέδου σημειώσεις και από τον συνάδελφο καθηγητή κ. Παυλόπουλο έτσι, ώστε να μην αντιμετωπίσουμε προβλήματα ερμηνευτικά στην πορεία, τα οποία έχουν ήδη καταγραφεί. Νομίζω ότι όλα αυτά μπορούν, κύριε Υπουργέ, να καλύψουν τις δυνατότητες αυτές, προκειμένου να μην υπάρχει κωλυσιεργία και στη διοικητική δίκη και στο Συμβούλιο της Επικρατείας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνοντας, κυρίες και κύριοι συνάδελφοι, πρέπει να δούμε κατάματα τις πραγματικές ανάγκες της κοινωνίας μας. Μόνο με τον τρόπο αυτό μπορούμε να απαντήσουμε στα πραγματικά και πιεστικά ερωτήματα του ελληνικού λαού. Οι πολιτικές σοφιστείες, τις οποίες προσπαθούμε να εισφέρουμε στη σημερινή συζήτηση, μόνο ζημιά κάνουν και αποπροσανατολίζουν τον κόσμο.
Θεωρώ ότι το παρόν νομοσχέδιο σε πολλά σημεία, τα οποία θα δούμε και στην κατ’ άρθρον συζήτηση, δημιουργεί τις προϋποθέσεις εκείνες, ώστε η ελληνική κοινωνία και ασφαλής να αισθάνεται, αλλά επιπλέον να παρέχονται όλα εκείνα τα εχέγγυα και της δικονομικής κάλυψης των πλευρών και των απαιτήσεών τους.
Με την έννοια αυτή και με τις θέσεις αυτές, κυρίες και κύριοι συνάδελφοι, η Νέα Δημοκρατία εισηγείται και θα ψηφίσει επί της αρχής το νομοσχέδιο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102460"," Κυρίες και κύριοι συνάδελφοι, έχει κατατεθεί ένσταση αντισυνταγματικότητας, σύμφωνα με το άρθρο 100 του Κανονισμού της Βουλής. Επειδή δεν βλέπω όλα τα κόμματα παρόντα, προτείνω να συζητηθεί, αν θέλετε, μετά από έναν ή δύο ομιλητές.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102461"," Να την αναπτύξουμε τώρα, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"102462"," Επιμένετε τώρα. Να μην ενημερωθούν τα κόμματα να είναι στην Αίθουσα;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102463"," Έπρεπε να είναι.","ΖΩΗ ΚΩΝΣΤΑΝΤΟΠΟΥΛΟΥ",272
"102464"," Θυμίζω τον Κανονισμό, λοιπόν: Άρθρο 100, παράγραφος 2: «Στη συζήτηση της πρότασης της προηγούμενης παραγράφου μετέχουν ένας από αυτούς που τη διατύπωσαν, ένας από τους αντιλέγοντες, οι Πρόεδροι των Κοινοβουλευτικών Ομάδων και οι αρμόδιοι Υπουργοί, καθένας για πέντε λεπτά της ώρας. Η σχετική απόφαση λαμβάνεται αποκλειστικά με ανάταση ή έγερση».
Το Προεδρείο, πάντως, εισηγείται στο Τμήμα να αρχίσει η συζήτηση επί της αντισυνταγματικότητας μετά από έναν ομιλητή, ούτως ώστε όλα τα κόμματα να είναι παρόντα και να μπορούν να συμμετέχουν στη συζήτηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102465"," Θα ειδοποιηθούν.","ΖΩΗ ΚΩΝΣΤΑΝΤΟΠΟΥΛΟΥ",272
"102466"," Εάν επιμένετε, κυρία Κωνσταντοπούλου, θα έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102467"," Εν τω μεταξύ, θα έρθουν, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"102468"," Το Προεδρείο κάνει μία σύσταση, όπως έχει υποχρέωση να κάνει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102469"," Εγώ συμφωνώ με την πρόταση του Προεδρείου.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102470"," Εμείς επιμένουμε.","ΖΩΗ ΚΩΝΣΤΑΝΤΟΠΟΥΛΟΥ",272
"102471"," Τον λόγο έχει τότε η κ. Κωνσταντοπούλου για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102472"," Ευχαριστώ πολύ, κύριε Πρόεδρε.
Κύριε Υπουργέ, γνωρίζατε ότι ο ΣΥΡΙΖΑ έχει ρητή αντίρρηση και αντίθεση στην εισαγωγή αυτού του εκτρωματικού νομοσχεδίου, που αποτελεί ό,τι πιο σκοτεινό και ό,τι πιο νοσηρό έχει επιχειρηθεί να εισαχθεί στο πεδίο ειδικά του σωφρονιστικού συστήματος, αλλά και της δικαιοσύνης, σε καιρό δημοκρατίας.
Το νομοσχέδιο αυτό εισάγεται απαραδέκτως –σας το είπαμε και στην επιτροπή και δεν αιφνιδιάζουμε κανέναν- σε Τμήμα Διακοπής Εργασιών, ενώ αφορά την εφαρμογή συνταγματικών διατάξεων που προβλέπουν την προάσπιση, θωράκιση και προστασία των ανθρωπίνων δικαιωμάτων, γεγονός που υπαγορεύει, σύμφωνα με το άρθρο 72, παράγραφος 1 του Συντάγματος, να ψηφισθεί και να εξετασθεί το νομοσχέδιο από την Ολομέλεια της Βουλής.
Πέραν, όμως, του ότι εισάγεται απαραδέκτως στο Τμήμα Διακοπής Εργασιών, το χειρότερο και το σοβαρότερο είναι ότι με αυτό το νομοσχέδιο επιχειρείται η τρώση, το βαρύ πλήγμα, η άλωση στην πραγματικότητα του πυρήνα του κράτους δικαίου, της προστασίας των ανθρωπίνων δικαιωμάτων στη χώρα μας, όπως αυτά συνταγματικά κατοχυρώνονται, και βέβαια, της ανεξαρτησίας της δικαιοσύνης και της οικουμενικής δημοκρατικής αρχής, της διάκρισης των εξουσιών.
Με το νομοσχέδιο αυτό εισάγεται δυσμενής διακριτική μεταχείριση κρατουμένων ή κατηγορουμένων με βάση το αδίκημα για το οποίο έχουν καταδικασθεί ή κατηγορούνται – και μάλιστα χωρίς διάκριση για το αν πρόκειται για υποδίκους ή καταδικασθέντες.
Στα άρθρα 1, παράγραφος 4, 3 και 12 του σχεδίου νόμου θεμελιώνεται η δική σας αντισυνταγματική πρακτική να επιφυλάσσετε είτε δυσμενέστερη μεταχείριση είτε εξαίρεση από ευεργετικές ρυθμίσεις, ανάλογα με το είδος του αδικήματος και όχι ανάλογα με την επιβληθείσα ποινή.
Στο άρθρο 1 παράγραφος 4, ορίζεται ότι οι κρατούμενοι-κατηγορούμενοι για συγκεκριμένα αδικήματα, ανεξαρτήτως ποινής, θα κρατούνται σε καταστήματα κράτησης τύπου Γ΄, σε αυτά τα νέα «κολαστήρια» που θέλετε να εγκαθιδρύσετε. Στο άρθρο 3 διαφοροποιείτε επί τα χείρω τις προϋποθέσεις της υφ’ όρον απόλυσης των συγκεκριμένων κρατουμένων και στο άρθρο 12 εξαιρείτε πάλι συγκεκριμένους κρατουμένους, όχι –ξαναλέω– με βάση την ποινή, αλλά με βάση μια δική σας ηθικοπλαστική, αυθαίρετη και αντιδραστική νέα κατάταξη των αδικημάτων. Τους εξαιρείτε, λοιπόν, από τις διαδικασίες περί υφ’ όρον απόλυσης.
Πρόκειται για ανεπίτρεπτη διάκριση, για ωμή παρέμβαση στην ανεξάρτητη απονομή της δικαιοσύνης, που παραβιάζει ευθέως και κατάφορα τη βασική αρχή του ποινικού δικαίου, που είναι η εξατομίκευση της ποινής, με βάση το άρθρο 79 του ποινικού κώδικα. Παραβιάζεται το άρθρο 4 του Συντάγματος, που καθιερώνει την ισότητα όλων ενώπιον του νόμου, και το άρθρο 26 του Συντάγματος, που καθιερώνει την αρχή της διάκρισης των εξουσιών. 
Ως προς τη δημιουργία φυλακών τύπου Γ΄ -των νέων «Γκουαντανάμο» που θέλετε να εισαγάγετε, όπου αόρατοι άνθρωποι θα αποψιλώνονται από δικαιώματα, αξιοπρέπεια, ελπίδα και ζωή- εισάγετε εξαιρέσεις που αφορούν τα βασικά θεμελιώδη δικαιώματα κάθε κρατουμένου, όπως είναι το δικαίωμα στο επισκεπτήριο, το δικαίωμα σε προφορική και έγγραφη επικοινωνία, τηλεφωνική, τηλεγραφήματα και αλληλογραφία, επιστολές, το δικαίωμα στην άδεια –το τόσο θεμελιώδες και για την προστασία της οικογενειακής ζωής- το δικαίωμα στην εφαρμογή του θεσμού της ημιελεύθερης διαβίωσης, το δικαίωμα στην εφαρμογή θεσμών και προγραμμάτων που προβλέπονται από το σωφρονιστικό κώδικα.
Μιλάτε, δηλαδή, για προγράμματα απεξάρτησης, εκπαίδευσης, κοινωνικής επανένταξης. Αν ένας τέτοιος κρατούμενος έχει περάσει στο πανεπιστήμιο, δηλαδή, να στερείται το δικαίωμα να υπαχθεί στο σχετικό πρόγραμμα. Πρόκειται για ευθεία παραβίαση του άρθρου 4 παράγραφος 1 του Συντάγματος.
Περιέχεται, όμως, στη διατύπωσή σας και στο άρθρο 1 παράγραφος 4, η εξής περικοπή που είναι ανατριχιαστική και παρακαλώ τους συναδέλφους να την ακούσουν: «Τα αυξημένα μέτρα ασφαλείας δεν αποκλείεται να επηρεάζουν επί το αυστηρότερο τον τρόπο διαβίωσης μέσα στις φυλακές τύπου Γ΄».
Δηλαδή, κύριε Υπουργέ, ευθέως και ρητά λέτε ότι επιφυλάσσεστε να παραβιάζετε τον σκληρό πυρήνα των ανθρωπίνων δικαιωμάτων, τα άρθρα 9 και 19 του Συντάγματος, που προστατεύουν την οικογένεια και την οικογενειακή ζωή και το άρθρο 8 της ευρωπαϊκής σύμβασης…","ΖΩΗ ΚΩΝΣΤΑΝΤΟΠΟΥΛΟΥ",272
"102473"," Αν διαβάζετε κάτι, κυρία Κωνσταντοπούλου, να το διαβάζετε όλο. Να διαβάσετε όλο το εδάφιο.","ΧΑΡΑΛΑΜΠΟΣ ΑΘΑΝΑΣΙΟΥ",10
"102474"," …το άρθρο 19, που προστατεύει το δικαίωμα της επικοινωνίας, το άρθρο 7, το οποίο απαγορεύει τα βασανιστήρια και την προσβολή της ανθρώπινης αξιοπρέπειας, το άρθρο 3 της Ευρωπαϊκής Σύμβασης Δικαιωμάτων του Ανθρώπου, που ομοίως απαγορεύει τα βασανιστήρια και την απάνθρωπη και εξευτελιστική μεταχείριση.","ΖΩΗ ΚΩΝΣΤΑΝΤΟΠΟΥΛΟΥ",272
"102475"," Παρακαλώ, ολοκληρώστε κυρία Κωνσταντοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102476"," Θα ολοκληρώσω, κύριε Πρόεδρε. Είναι όμως σοβαρά τα θέματα. Ενάμισι λεπτό θα σας ζητήσω.","ΖΩΗ ΚΩΝΣΤΑΝΤΟΠΟΥΛΟΥ",272
"102477"," Κι άλλο;","ΑΝΑΣΤΑΣΙΟΣ ΝΕΡΑΝΤΖΗΣ",359
"102478"," Κυρία Κωνσταντοπούλου, μισό λεπτό. Κατά τον Κανονισμό είναι πέντε τα λεπτά. Με ανοχή του Προεδρείου πάμε στα επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102479"," Θα ολοκληρώσω, κύριε Πρόεδρε. Θα επιταχύνω. Ένσταση υποβάλουμε για την αντισυνταγματικότητα.","ΖΩΗ ΚΩΝΣΤΑΝΤΟΠΟΥΛΟΥ",272
"102480"," Και κατά τον Κανονισμό η ένσταση αναπτύσσεται από τον λέγοντα για πέντε λεπτά και από τον αντιλέγοντα για πέντε λεπτά. Τι να κάνει το Προεδρείο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102481"," Είναι δύσκολο.","ΑΝΑΣΤΑΣΙΟΣ ΝΕΡΑΝΤΖΗΣ",359
"102482"," Έλαβα υπ’ όψιν τη σύστασή σας και σας παρακαλώ να έχω ένα λεπτό, για να ολοκληρώσω.
Επιπλέον, αγνοείτε και παραγνωρίζετε την αξία της ανθρώπινης ζωής, όταν προβλέπετε ότι δεν εφαρμόζονται στα καταστήματα αυτά οι όροι και οι προϋποθέσεις της οπλοχρησίας αστυνομικών και εξωτερικών φρουρών, αν κρίνεται μάταιη η τήρησή τους.
Δηλαδή, επιτρέπετε την παραβίαση του δικαιώματος στην ανθρώπινη ζωή, επιτρέπετε να πυροβολούν στο ψαχνό, με αυθαίρετες κρίσεις, διατυπώσεις και παρεκκλίσεις κατά παράβαση της νομοθεσίας της οπλοχρησίας. 
Ως προς το άρθρο 7 υπάρχει παραβίαση του άρθρου 9Α του Συντάγματος, διότι προβλέπετε την τήρηση επ' αόριστον γενετικού υλικού, γεγονός που παραβιάζει το σκληρό πυρήνα των προσωπικών δεδομένων.
Ως προς τα υπερασπιστικά δικαιώματα και το δικαίωμα σε δίκαιη δίκη, τα άρθρα 8, 9 και 10 του νομοσχεδίου σας παραβιάζουν ευθέως το άρθρο 20 του Συντάγματος, δηλαδή το δικαίωμα σε δικαστική προστασία, αλλά και το δικαίωμα σε δίκαιη δίκη όπως κατοχυρώνεται από το άρθρο 6, παράγραφος 3 της ΕΣΔΑ.
Τελικά εκείνο που κατοχυρώνετε, κύριε Υπουργέ, είναι η αντιμετώπιση του συνηγόρου υπεράσπισης ως εχθρού, τον οποίο φιμώνει και κανοναρχεί ο πρόεδρος του δικαστηρίου. Πρόκειται για αντιδραστική αντίληψη που παραβιάζει την αρχή της δίκαιης δίκης.","ΖΩΗ ΚΩΝΣΤΑΝΤΟΠΟΥΛΟΥ",272
"102483"," Έχει αποσυρθεί.","ΧΑΡΑΛΑΜΠΟΣ ΑΘΑΝΑΣΙΟΥ",10
"102484"," Ολοκληρώνω λέγοντας ότι εν σχέση με το άρθρο 38 αναφερόμαστε σε όσα προσφυώς παραθέτει η Επιστημονική Υπηρεσία της Βουλής για την αντισυνταγματικότητά του και ζητούμε να απορριφθεί η εισαγωγή του νομοσχεδίου αυτού ως απαράδεκτη και αντισυνταγματική, βαθιά δε προσβλητική για το νομικό πολιτισμό και το κράτος δικαίου.
(Χειροκροτήματα από την πτέρυγα του ΣΥΡΙΖΑ)","ΖΩΗ ΚΩΝΣΤΑΝΤΟΠΟΥΛΟΥ",272
"102485"," Κύριε Πρόεδρε, θα μπορούσα να έχω τον λόγο επί της διαδικασίας;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102486"," Επί της διαδικασίας ζητάει τον λόγο ο κ. Τριαντάφυλλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102487"," Ευχαριστώ πολύ, κύριε Πρόεδρε. 
Κατ’ αρχάς θέλω να πω ότι έχει κατατεθεί μία ένσταση την οποία εμείς δεν την έχουμε γραπτώς μπροστά μας. Από τις αναφορές που έκανε η λέγουσα από την πλευρά του ΣΥΡΙΖΑ, κατάλαβα ένα γενικό πλαίσιο, το οποίο βέβαια ήταν μια τμηματική αναφορά σε άρθρο του Συντάγματος και τουλάχιστον ήταν μια υποκειμενική ερμηνεία του Συντάγματος. 
Και προφανώς, για να τοποθετηθούμε εμείς πάνω σε αυτό πρέπει να λάβουμε γνώση του κειμένου της ενστάσεως. Διότι στον αέρα να τοποθετούνται τα κόμματα πάνω σε μια ένσταση που την καταθέτουν οι Βουλευτές του ΣΥΡΙΖΑ προφανώς δεν αρμόζει στη κοινοβουλευτική διαδικασία του Τμήματος, καθώς και στη σοβαρότητα που πρέπει κάθε φορά να ενέχει μια ένσταση αντισυνταγματικότητας.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102488"," Αυτό δεν προβλέπεται.","ΖΩΗ ΚΩΝΣΤΑΝΤΟΠΟΥΛΟΥ",272
"102489"," Για αυτό τον λόγο θεωρώ ότι ήταν ορθή η πρόταση του Προεδρείου, που αρνήθηκε η εισηγήτρια του ΣΥΡΙΖΑ, να διανεμηθεί η ένσταση και να δοθεί χρόνος επαρκής για την ανάγνωσή της, και ζητούμε τώρα να διανεμηθεί προκειμένου να λάβουμε γνώση. Δεν είναι δυνατόν να τοποθετούμαστε πάνω στα προφορικώς λεχθέντα από την εισηγήτρια του ΣΥΡΙΖΑ. 
Ευχαριστώ πολύ.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102490"," Κύριε συνάδελφε, δυστυχώς δεν έχετε δίκιο κατά τον Κανονισμό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102491"," Κύριε Πρόεδρε, να πω και κάτι ακόμα;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102492"," Να εξηγήσω.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102493"," Να πω και κάτι ακόμα, ώστε να απαντήσετε ολοκληρωμένα. 
Ειπώθηκε από την αρχή από τον Υπουργό ότι έχει καταθέσει σειρά νομοτεχνικών βελτιώσεων.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102494"," Τώρα θα τις καταθέσω.","ΧΑΡΑΛΑΜΠΟΣ ΑΘΑΝΑΣΙΟΥ",10
"102495"," Μάλιστα. Εφόσον κατατεθούν, κάποια από τα οποία ακούστηκαν από την πλευρά της εισηγήτριας του ΣΥΡΙΖΑ θεραπεύονται. Εκτιμώ, λοιπόν, ότι η βιασύνη να προλάβει η εισηγήτρια του ΣΥΡΙΖΑ τον Υπουργό πριν προβεί στις νομοτεχνικές βελτιώσεις, όπου θεραπεύει τα περισσότερα από αυτά…","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102496"," Τώρα, όμως, μπαίνετε στην ουσία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102497"," Όχι, δεν μπαίνω στην ουσία.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102498"," Κάνετε αξιολογικές κρίσεις.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102499"," Λέω ότι πρέπει να κατατεθούν και πάνω στο νομοτεχνικά βελτιωμένο κείμενο του νόμου να δούμε ποιες από αυτές παραμένουν ως ενστάσεις του ΣΥΡΙΖΑ και ποιες τις έχει αποσύρει.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102500"," Επειδή είχα δει τον Κανονισμό και ο Κανονισμός είναι ανελαστικός, γι' αυτό έκανα στην αρχή αυτήν την πρόταση. Δεν προβλέπει διαδικασία, ούτε είναι υποχρεωτικό να είναι γραπτή η ένσταση. Η ένσταση μπορούσε να διατυπωθεί προφορικά. Το ότι είναι έγγραφο δεν δημιουργεί δηλαδή πρόσθετη υποχρέωση.
Η μόνη δυνατότητα που υπήρχε ήταν αυτό το οποίο πρότεινε το Προεδρείο. Εφόσον δεν έγινε δεκτό, θα προχωρήσουμε στη συζήτηση και ο Υπουργός θα λάβει τον λόγο, θα δώσει τις όποιες εξηγήσεις του. Άρα στη φάση της ψηφοφορίας θα ληφθούν υπ’ όψιν και οι όποιες διευκρινήσεις θα δώσει ο Πρόεδρος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102501"," Μπορούμε να έχουμε το κείμενο;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102502"," Αν θέλετε μπορεί να διανεμηθεί, αλλά όχι ως προϋπόθεση της συζήτησης. 
Εγώ πρέπει να εκφράσω τη δυσφορία μου. Δηλαδή, θεωρώ ότι το Προεδρείο δεν βρίσκει πάντα τη δέουσα κατανόηση σε καθαρά διαδικαστικά θέματα, είτε αφορούν τον χρόνο ομιλίας είτε αφορούν άλλα θέματα. Το καταθέτω αυτό.
Προχωρούμε λοιπόν στον αντιλέγοντα. Υπάρχει αντιλέγων;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102503"," Μάλιστα, κύριε Πρόεδρε.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102504"," Κύριε Πρόεδρε, θα ήθελα τον λόγο.","ΧΑΡΑΛΑΜΠΟΣ ΑΘΑΝΑΣΙΟΥ",10
"102505"," Κύριε Υπουργέ, αν θέλετε ακούστε και τον αντιλέγοντα. Κατά τον Κανονισμό κλείνετε εσείς τη συζήτηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102506"," Θα μιλήσουν και οι Κοινοβουλευτικοί Εκπρόσωποι.","ΑΘΑΝΑΣΙΟΣ ΜΠΟΥΡΑΣ",350
"102507"," Αυτό λέω. Μιλάει ο αντιλέγων, μιλάνε οι Κοινοβουλευτικοί Εκπρόσωποι και μετά ο Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102508"," Για την ένσταση αντισυνταγματικότητας.","ΡΑΧΗΛ ΜΑΚΡΗ",293
"102509"," Ναι,  πάντα μιλάμε για την ένσταση αντισυνταγματικότητας.
Ο κ. Υψηλάντης έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102510"," Ευχαριστώ πολύ, κύριε Πρόεδρε. 
Πώς θα μπορούσε κανείς να αντιλέξει στα όσα σοφά και a priori σ’ αυτήν την Αίθουσα, κύριε Πρόεδρε, πολλές φορές επισημαίνετε με στωικότητα, με δημοκρατικότητα και με σεβασμό στον κοινοβουλευτισμό και τις διαδικασίες. 
Αυτό δυστυχώς δεν συμβαίνει από την πλευρά της λέγουσας, από την πλευρά του ΣΥΡΙΖΑ. 
Πρόκειται για ένα νομοσχέδιο που απασχολεί βαθύτατα την ελληνική κοινωνία. Αφορά σε ένα θέμα που έχει επηρεάσει τόσους πολλούς ανθρώπους, που έχει πραγματικά πλήξει οικογένειες οι οποίες θέλησαν τουλάχιστον τη ρύθμιση κάποιων πραγμάτων. Αυτή η χώρα η δημοκρατική, αυτή η χώρα που σέβεται πραγματικά την ανθρώπινη προσωπικότητα, επιτέλους, ρυθμίζει με αυτό το νομοσχέδιο τα πράγματα, για να αποκτήσει φυλακές υψίστης ασφαλείας. 
Δυστυχώς, όπως είπα και στην εισήγησή μου, η σημερινή κατάσταση δεν είναι ευχάριστη. Η κατάσταση στην ελληνική κοινωνία δυστυχώς έχει εκτραπεί και πολλοί από εμάς, μέσα σ’ αυτό το Κοινοβούλιο, είμαστε συνυπεύθυνοι σ’ αυτή την εκτροπή. 
Ερχόμαστε, λοιπόν, να συζητήσουμε ένα νομοσχέδιο για το οποίο από την πρώτη στιγμή ο ίδιος ο Υπουργός της Δικαιοσύνης ήταν ανοιχτός στη συζήτηση και σε οποιαδήποτε τροπολογία, έχοντας όμως σαν βασική αρχή ότι η Ελλάδα πρέπει να αποκτήσει φυλακές υψίστης ασφαλείας. Πρέπει επιτέλους αυτό το οποίο είχε προαποφασιστεί και είναι νόμος του κράτους, να υλοποιηθεί. 
Δεν είναι ανεκτό κάποιοι σήμερα να προβάλλουν τα ανθρώπινα δικαιώματα για κάποιους στυγνούς εγκληματίες και να μην πηγαίνει το μυαλό τους στα θύματα όλα εκείνα τα οποία έχουν πέσει από το εγκληματικό χέρι ανθρώπων οι οποίοι με δική τους επιλογή αποφάσισαν να κατατάξουν τους εαυτούς τους στην κατηγορία αυτή. 
Σήμερα, δυστυχώς, έρχεται η Αξιωματική Αντιπολίτευση να γίνει συνήγορος των θυτών και όχι των θυμάτων. Μας παρακολουθεί η ελληνική κοινωνία. Για αυτά όλα κρινόμαστε από την ελληνική κοινωνία και κυρίως, κύριε Πρόεδρε, από τους ανθρώπους αυτούς οι οποίοι έχουν πληρώσει το βαρύ τίμημα. 
Από την πρώτη στιγμή η κ. Κωνσταντοπούλου στις εισηγήσεις της μίλησε για απόσυρση του νομοσχεδίου. Ο ένας λόγος ήταν η απεργία πείνας η οποία γίνεται στις φυλακές. Μίλησε για τέσσερις χιλιάδες πεντακόσιους κρατουμένους ενώ τα πράγματα ήταν εντελώς διαφορετικά.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102511"," Πώς, δηλαδή;","ΖΩΗ ΚΩΝΣΤΑΝΤΟΠΟΥΛΟΥ",272
"102512"," Αλήθεια;","ΑΦΡΟΔΙΤΗ ΣΤΑΜΠΟΥΛΗ",479
"102513"," Αφού άκουσε δεκατέσσερις φορείς να καταθέτουν απόψεις ζήτησε να πάει η Επιτροπή στις φυλακές να δει την κατάσταση που υπάρχει. 
Στο τέλος, βέβαια, επιστράτευσε και το Σύνταγμα. Επιστράτευσε το άρθρο 72, ψάχνοντας να βρει ποιες είναι εκείνες οι διατάξεις οι γενικές που τις σέρνουμε, τις βάζουμε την οποιαδήποτε στιγμή για δήθεν προστασία των ατομικών δικαιωμάτων του ανθρώπου. 
Το άρθρο 72 πουθενά δεν αναφέρει ότι απαγορεύεται η εξέταση από το Τμήμα της Βουλής συγκεκριμένων διατάξεων που εξετάζουμε σήμερα.
Οι φυλακές υψίστης ασφαλείας, οι οποίες είναι ήδη νόμος του κράτους, έρχονται να ρυθμιστούν συγκεκριμένα, προκειμένου να μπορέσουν να λειτουργήσουν. Πολλά από αυτά τα οποία ειπώθηκαν για δήθεν προσβολή πολλών διατάξεων του Συντάγματος, τα οποία τα αραδιάζει εδώ με μεγάλη ευκολία η κ. Κωνσταντοπούλου και, όπως είπε και ο αγαπητός συνάδελφος κ. Τριαντάφυλλος, καλό θα ήταν να τα βλέπαμε και κάπου σε μία σημείωση, σε κανένα σημείο δεν έρχονται να προσβάλλουν κάποια διάταξη του Συνάγματος. Είναι φυλακές οι οποίες θα έχουν τους κανόνες τους, θα έχουν τις ρυθμίσεις τους, οι δε κρατούμενοι σε αυτές, με συγκεκριμένα κριτήρια τα οποία ορίζει ρητά ο νόμος, έχουν την υποχρέωση να ακολουθούν. 
Σε όλες τις νομοθεσίες των ευρωπαϊκών χωρών υπάρχουν οι συγκεκριμένες διατάξεις. Λειτουργούν, στη Γαλλία, στην Ιταλία, στη Γερμανία, παντού, και είναι αντίστοιχες διατάξεις. Πουθενά το Δικαστήριο των Ανθρωπίνων Δικαιωμάτων δεν έχει καταδικάσει καμμία χώρα για την ύπαρξη τέτοιων φυλακών. Η λειτουργία τους θα αποδειχθεί στην πράξη και η ευαισθησία του καθενός μας θα αποδειχθεί κατά τη λειτουργία τους. Ο μηδενισμός, όμως, των πάντων και το να αφήσουμε την ελληνική κοινωνία σήμερα να έχει τα ίδια προβλήματα, τα οποία καθένας αντιμετωπίζει μπροστά του και κανένας δεν έρχεται να τα αντιμετωπίσει μέχρι στιγμής, είναι το μεγαλύτερο πλήγμα. Και το μεγαλύτερο πλήγμα είναι ακόμα εδώ, όταν χρησιμοποιούμε το ίδιο το Σύνταγμα για να αποδυθούμε αναφορικά με κάποιους νόμους που εμείς οι ίδιοι εξετάζουμε ενδελεχώς, λεπτομερώς, σε όλη τους την έκταση και με διάθεση, αν θέλετε, διορθώσεων -διότι άνθρωποι είμαστε, μόνο αυτοί οι οποίοι δεν ενεργούν δεν κάνουν λάθη- σε μία «επιχείρηση αντισυνταγματικότητας» και να τους αποδίδουμε τη μορφή και τη μομφή ενός νόμου αντισυνταγματικού που πρέπει να αποσυρθεί.","ΒΑΣΙΛΕΙΟΣ–ΝΙΚΟΛΑΟΣ ΥΨΗΛΑΝΤΗΣ",525
"102514"," Παρακαλώ, κύριε συνάδελφε, αν μπορείτε να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102515"," Ολοκληρώνω, κύριε Πρόεδρε.
Από κανένα γράμμα, κανένα κόμμα, σε κανένα σημείο του άρθρου 72 του Συντάγματος δεν προκύπτει αντισυνταγματικότητα στην εξέταση του παρόντος νομοσχεδίου, αλλά και από καμμία διάταξη δεν προσδίδεται κάτι το αντισυνταγματικό στις αποφάσεις τις οποίες η Βουλή στο Τμήμα αυτό θα λάβει.
Συνεπώς, η θέση μας, η θέση της Νέας Δημοκρατίας, είναι να απορριφθεί η πρόταση της Αξιωματικής Αντιπολίτευσης περί αντισυνταγματικότητας κι επιπρόσθετα να δηλωθεί περίτρανα ότι είναι μόνιμη ενασχόλησή τους η επιδίωξη να αποδείξουν ότι δήθεν οι αποφάσεις οι οποίες λαμβάνονται από την Κυβέρνηση Σαμαρά είναι αντισυνταγματικές. Η επιχείρηση η οποία γίνεται σήμερα είναι επιχείρηση στήριξης της ελληνικής κοινωνίας, των θεσμών και των αρχών της χώρας μας, που διαχρονικά έχουμε μάθει, και όχι η κατάρρευση των πάντων στο όνομα του Συντάγματος.
Ευχαριστώ, κύριε Πρόεδρε.
(Χειροκροτήματα)","ΒΑΣΙΛΕΙΟΣ–ΝΙΚΟΛΑΟΣ ΥΨΗΛΑΝΤΗΣ",525
"102516"," Κι εμείς ευχαριστούμε.
Έχω την τιμή να ανακοινώσω στο Τμήμα ότι από τους Ανεξάρτητους Έλληνες ορίζεται ως ειδική αγορήτρια η Βουλευτής κ. Χρυσοβελώνη και ως Κοινοβουλευτική Εκπρόσωπος η Βουλευτής κ. Μακρή. 
Επίσης, από την Κοινοβουλευτική Ομάδα Ανεξάρτητοι Δημοκρατικοί Βουλευτές ορίζεται ως ειδική αγορήτρια η Βουλευτής Πέλλης κ. Τζάκρη.
Από τη Χρυσή Αυγή ορίζεται ως ειδικός αγορητής ο Βουλευτής κ. Μιχαήλ Αρβανίτης και ως Κοινοβουλευτικός Εκπρόσωπος ο κ. Κασιδιάρης.
Από τη ΔΗΜΑΡ ορίζεται ως ειδικός αγορητής ο κ. Πανούσης και ως Κοινοβουλευτική Εκπρόσωπος η κ. Γιαννακάκη.
Από το Κομμουνιστικό Κόμμα Ελλάδας ορίζεται ως ειδικός αγορητής ο κ. Γκιόκας.
Προχωρούμε στις ομιλίες των Κοινοβουλευτικών Εκπροσώπων…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102517"," Δεν αναφερθήκαμε στην αντισυνταγματικότητα.
(Θόρυβος στην Αίθουσα)","ΡΑΧΗΛ ΜΑΚΡΗ",293
"102518"," Συγγνώμη; Δεν σας άκουσα, κυρία Μακρή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102519"," Είχα ζητήσει τον λόγο από το Προεδρείο για να αναφερθώ στην ένσταση αντισυνταγματικότητας.","ΡΑΧΗΛ ΜΑΚΡΗ",293
"102520"," Θα πάρετε τον λόγο με τη σειρά. Όλοι οι Κοινοβουλευτικοί Εκπρόσωποι θα μιλήσουν. 
Τον λόγο έχει ο κ. Δρίτσας από τον ΣΥΡΙΖΑ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102521"," Ευχαριστώ, κύριε Πρόεδρε.
Κατ’ αρχάς, να πω πως ορθώς επισημάνατε ότι από το άρθρο 100 του Κανονισμού της Βουλής που προβλέπει τη διαδικασία της κατάθεσης ενστάσεων αντισυνταγματικότητας, αλλά και από την πρακτική του Σώματος επί δεκαετίες τώρα δεν προβλέπεται προειδοποίηση ή και πολύ περισσότερο κατάθεση γραπτού κειμένου για την υποβολή της ένστασης αντισυνταγματικότητας. 
Επομένως το θέμα που ετέθη από τον κ. Τριαντάφυλλο δεν είναι βάσιμο. Αν σκεφτούμε να αλλάξουμε αυτήν τη διαδικασία, ίσως θα ήταν θετικό. Πάντως, δεν υπάρχει στο σημερινό ζήτημα κάποιο κενό.
Επαινετή, επίσης, ήταν η πρωτοβουλία σας να εξασφαλιστεί μια ευρύτερη συμμετοχή και προετοιμασία όλων των πλευρών του Τμήματος. Εδώ, όμως, κύριε Πρόεδρε, οφείλω -όχι προς εσάς, αλλά προς τις υπόλοιπες πλευρές της Αιθούσης- να επισημάνω ότι σε όλες τις συνεδριάσεις της επιτροπής η κυρία Κωνσταντοπούλου και οι Βουλευτές του ΣΥΡΙΖΑ έθεσαν κατ’ επανάληψη τα ζητήματα της συνταγματικότητας και προειδοποίησαν ότι ακριβώς σε αυτό ο ΣΥΡΙΖΑ θα εμμείνει. Επομένως δεν υπάρχει στοιχείο αιφνιδιασμού. Άρα όλα έχουν γίνει καλώς.
Τώρα, η κ. Κωνσταντοπούλου εξέθεσε με πληρότητα τα ζητήματα που αφορούν τις υπερβάσεις της συνταγματικής τάξης αναφορικά με τις ρυθμίσεις που εισάγει αυτό το νομοσχέδιο.  Ο αντιλέγων, ο κ. Υψηλάντης, δεν μίλησε καθόλου για τα άρθρα του Συντάγματος ή για τα άρθρα του νομοσχεδίου αναφορικά με το Σύνταγμα. 
Κύριε Πρόεδρε, κυρίες και κύριοι συνάδελφοι, το Σύνταγμα όταν ψηφίζεται, ναι, συμπυκνώνει και αποτυπώνει πολιτικούς και κοινωνικούς συσχετισμούς, αλλά με έναν τρόπο γενικής ισχύος. Δεν είναι «λάστιχο» το Σύνταγμα. Και αν αλλάζουν οι πολιτικοί και οι κοινωνικοί συσχετισμοί, και κυρίως οι πολιτικοί, είναι αδιανόητο η εκτελεστική εξουσία και η κυβέρνηση να δίνει τις δικές της ερμηνείες ως προς το Σύνταγμα.
Από αυτήν την άποψη εγώ θα επιμείνω να αναγνώσω δύο μόνο άρθρα από όσα έθεσε η κ. Κωνσταντοπούλου στην ένστασή της αναφορικά με τα άρθρα 4, 26, 9, 19, 7, 25, 9 Α΄, 20 και τα υπόλοιπα, όπως και τα άρθρα 2,3,6 και 8 της ΕΣΔΑ που, κατά τη γνώμη μας, παραβιάζονται.
Λέει το άρθρο 7 του Συντάγματος, στην παράγραφο 2: «Τα βασανιστήρια, οποιαδήποτε σωματική κάκωση, βλάβη υγείας ή άσκηση ψυχολογικής βίας, καθώς και κάθε άλλη προσβολή της ανθρώπινης αξιοπρέπειας απαγορεύονται και τιμωρούνται όπως ο νόμος ορίζει.»
Δεν υπάρχει δικηγορικός σύλλογος, νομικό πρόσωπο, εκπαιδευτική κοινότητα, πανεπιστημιακή κοινότητα της νομικής επιστήμης που να μην έχει ασκήσει κριτική στα άρθρα αυτού του νομοσχεδίου ότι μεταφέρουν την έννοια του δικαίου στην έννοια της τιμωρίας και των βασανιστηρίων και παραβιάζουν ακριβώς το άρθρο 7 παράγραφος 2 του Συντάγματος. 
Αυτό διατρέχει μια σειρά από ρυθμίσεις όχι μόνο του άρθρου 1 του σχεδίου νόμου αλλά και πολλών άλλων.
Θα επικαλεστώ, επίσης, το άρθρο 25 του Συντάγματος, που λέει ότι «τα δικαιώματα του ανθρώπου ως ατόμου και ως μέλους του κοινωνικού συνόλου και η αρχή του κοινωνικού κράτους δικαίου τελούν υπό την εγγύηση του κράτους. Όλα τα κρατικά όργανα υποχρεούνται να διασφαλίζουν την ανεμπόδιστη και αποτελεσματική άσκησή τους. Τα δικαιώματα αυτά ισχύουν και στις σχέσεις μεταξύ ιδιωτών…». «Οι κάθε είδους περιορισμοί που μπορούν κατά το Σύνταγμα να επιβληθούν στα δικαιώματα αυτά πρέπει να προβλέπονται είτε απ’ ευθείας από το Σύνταγμα είτε από τον νόμο, εφόσον υπάρχει επιφύλαξη υπέρ αυτού στο Σύνταγμα και να σέβονται την αρχή της αναλογικότητας». 
Αυτά δεν μπορούν να τύχουν διαφορετικών ερμηνειών κατά την κρίση του κάθε Υπουργού ή της κάθε κοινοβουλευτικής πλειοψηφίας. Είναι αρχές για να λειτουργεί η ελληνική κοινωνία με κανόνες που θα τους σέβονται όλοι. Διαφορετικά, είναι η καλύτερη διαδικασία για να μη σέβεται κανείς τίποτα. Γι’ αυτό και πρέπει να τηρείται το Σύνταγμα. Γι’ αυτό και πρωτίστως η Βουλή πρέπει να υπερασπίζεται το Σύνταγμα. 
Κύριε Υπουργέ, μετά και από την έκθεση της Επιστημονικής Υπηρεσίας της Βουλής, δεν είναι δυνατόν να διατηρήσετε άλλο -για όλες τις άλλες φαντάζομαι ότι δεν θα το δεχθείτε, γιατί είναι άκρως αντισυνταγματικές πληθώρα διατάξεων του σχεδίου νόμου- τη διάταξη του άρθρου 38 του σχεδίου νόμου, όπως την έχετε διατυπώσει. Θέλω να δω τι αλλαγές θα φέρετε. 
Πώς την διατυπώσατε έτσι; Δεν ξέρατε το Σύνταγμα; Δεν ήξερε το Υπουργείο; Δεν το ξέρατε εσείς; Δεν το ήξεραν στη διαδικασία της επιτροπής; Αυτό είναι ad hoc η απόλυτη παραβίαση της συνταγματικής πρόβλεψης. Γιατί έχει περάσει τόσος καιρός και στην επιτροπή δεν διαφοροποιήθηκε ή δεν αποσύρθηκε και φτάνουμε στο Τμήμα γι’ αυτό; 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΘΕΟΔΩΡΟΣ ΔΡΙΤΣΑΣ",139
"102522"," Κι εμείς ευχαριστούμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102523"," Κύριε Πρόεδρε, θα ήθελα τον λόγο επί προσωπικού.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102524"," Έχετε τον λόγο, κύριε συνάδελφε, για να εξηγήσετε ποιο είναι το προσωπικό ζήτημα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102525"," Κύριε Πρόεδρε, ο σεβαστός μου κ. Δρίτσας αναφέρθηκε στο όνομά μου και συγκεκριμένα στην πλημμελή αναφορά μου όσον αφορά τη θέση της αντισυνταγματικότητας. 
Συμφωνούμε επί της αρχής για το Σύνταγμα, όπως και για τις γενικές αρχές επί των ατομικών ελευθεριών που, όπως είπα, ο καθένας μπορεί να επικαλεστεί. Όμως, κύριε Δρίτσα, το άρθρο 72 του Συντάγματος συγκεκριμένα για τις συζητήσεις που απαγορεύεται να γίνουν στα Θερινά Τμήματα αναφέρεται σε συγκεκριμένα άρθρα, ήτοι στο 3, το 13, το 27, το 28 παράγραφος 2 και 3, το 29 παράγραφος 2, το 33 παράγραφος 3, το 48, το 51, το 54 και το 86, που δεν άπτονται σε τίποτα των θεμάτων που μας απασχολούν στο παρόν νομοσχέδιο. 
Συνεπώς, το ευφυολόγημα της κυρίας εισηγήτριας του ΣΥΡΙΖΑ, το οποίο βέβαια επικαλέστηκε από την πρώτη αρχή και εμπλουτίστηκε σήμερα, διότι δεν μπορούσε να σταθεί στο Τμήμα τουλάχιστον με τα διάφορα άρθρα του Συντάγματος που έχει, πέφτει στο κενό.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102526"," Πάντως, δεν υπάρχει προσωπικό ζήτημα και πρέπει να παρατηρήσω ότι ο κ. Δρίτσας ήταν ευγενέστατος και ουσιαστικός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102527"," Το ίδιο και ο δικός μας. Και οι δύο ήταν.","ΗΛΙΑΣ ΒΛΑΧΟΓΙΑΝΝΗΣ",64
"102528"," Βεβαίως. Είναι αυτονόητο. Επειδή, όμως, ο κ. Υψηλάντης ζήτησε να μιλήσει επί προσωπικού ζητήματος, γι’ αυτό έκανα αυτήν την αναφορά. 
Προχωρούμε στον κ. Νεράντζη. 
Ορίστε, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102529"," Η συνταγή είναι παλιά, κύριε Πρόεδρε.","ΑΝΑΣΤΑΣΙΟΣ ΝΕΡΑΝΤΖΗΣ",359
"102530"," Οι καλές συνταγές είναι παλιές πάντα!","ΠΑΝΑΓΙΩΤΗΣ ΛΑΦΑΖΑΝΗΣ",279
"102531"," Κύριε Λαφαζάνη, σας ενοχλεί η συνταγή; Όλο με ρετσέτες λειτουργείτε. Τι θέλετε και τα σκαλίζετε; Δεν σας συμφέρουν αυτά.","ΑΝΑΣΤΑΣΙΟΣ ΝΕΡΑΝΤΖΗΣ",359
"102532"," Βλέπω ότι η Β΄ Πειραιώς είναι σε μια σύγκλιση σε ορισμένα θέματα όσον αφορά τις παλιές συνταγές. Ο κ. Λαφαζάνης και εσείς συμφωνείτε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102533"," Η συνταγή, λοιπόν, είναι παλιά. Την εισήγαγε στη μεταδιδακτορική Βουλή πρώτος ο μακαρίτης ο Κουτσόγιωργας. Σε κάθε θέμα το οποίο συνεζητείτο προέβαλε ένσταση αντισυνταγματικότητας. 
Το ίδιο ολίσθημα γίνεται και τώρα. Μπερδεύετε την ουσιαστική διαφωνία με το περιεχόμενο του σχεδίου νόμου με την αντισυνταγματικότητα.","ΑΝΑΣΤΑΣΙΟΣ ΝΕΡΑΝΤΖΗΣ",359
"102534"," … (Δεν ακούστηκε) .","ΖΩΗ ΚΩΝΣΤΑΝΤΟΠΟΥΛΟΥ",272
"102535"," Αφήστε με να μιλήσω, κυρία συνάδελφε. 
Εγώ σέβομαι το ότι διαφωνείτε. Σέβομαι το ότι είστε αντίθετοι. Πολύ ωραία! Αυτό δεν σημαίνει, όμως, σώνει και καλά ότι πρέπει να επενδύσουμε την αντίθεσή μας αυτή με αντισυνταγματικό ιμάτιο.
Διότι επί των ιματισμών αυτών δυστυχώς «μπαίνει κλήρος».
Η αντισυνταγματικότητα πιστεύω, επίσης, ότι δεν θεμελιώνεται με τη στρατολογία χαρακτηρισμών «ανατριχιαστικό», «εκτρωματικό», «Γκουαντανάμο» και χίλια δύο άλλα. Αυτά μπορεί να επιβραβεύουν την εφευρετικότητα του χρήστη αλλά από την άλλη πλευρά την κάνουν πολύ απομεμακρυσμένη από την αλήθεια. Η συνταγματικότητα, λοιπόν, και η αντισυνταγματικότητα κρίνονται επί τη βάσει συγκεκριμένων περιστατικών.
Ως πρώτον λόγο άκουσα να επικαλείται η λέγουσα το γεγονός ότι εισήχθη στο Τμήμα και όχι στην Ολομέλεια. Αρκεί να ρίξουμε μια ματιά στο άρθρο 72Σ, για να καταλάβουμε ότι κάνει λάθος. Όλη η άλλη η σωρευτική επίκληση παντός του επιστητού επί του Συντάγματος, όλες οι βαρύγδουπες αναλύσεις από το άρθρο 25 μέχρι το άρθρο 3, όλα αυτά δεν θεμελιώνουν την ένσταση. 
Η εισηγητική έκθεση ευθαρσώς λέει ότι καθίσταται αυστηρότερη η θέση ορισμένων καταδίκων ή υποδίκων. Το λέει η ίδια. Αυτό όμως δεν σημαίνει ότι παραβιάζονται τα στάτους των ευρωπαϊκών δικαστηρίων, τα συνταγματικά δεδομένα, τα νομικά δεδομένα. Αυτό δεν σημαίνει ότι όποια κράτη έχουν εφαρμόσει αυστηρότερο σύστημα σε ορισμένες περιπτώσεις, αυτά παραβιάζουν γενικότερους κανόνες θεμελιωδών δικαιωμάτων του ανθρώπου. Η Ισπανία, η Ιταλία, η Γαλλία, η Γερμανία, όλες αυτές δεν είναι χώρες οι οποίες έχουν αντισυνταγματική πορεία, αντισυνταγματική ρότα, μόνο και μόνο επειδή επικαλούνται και θεσμοθετούν αυστηρότερες διατάξεις.
Επομένως, μάλλον θόρυβος γίνεται και εκ του πονηρού υπεβλήθη η ένσταση αυτή, διότι πουθενά δεν προκύπτει ότι υπάρχει παραβίαση συνταγματικών δεδομένων. Υπάρχει όντως αυστηρότερη μεταχείριση αλλά υπάρχει αποχρών, δικαιολογητικός λόγος ο οποίος υποδεικνύει την ανάγκη επιβολής μιας τέτοιας αυστηρότερης ρυθμίσεως. Δεν υιοθετείται η λύση αυτή επί παντός, παρά μόνο για μια ορισμένη κατηγορία, ορισμένα είδη αδικήματος, ορισμένης βαρύτητας, ορισμένου βάρους εκτελουμένων ποινών.
Προτείνω, λοιπόν, με βάση τα όσα αναλυτικότερα εξέθεσε ο εισηγητής μας κ. Υψηλάντης, να απορριφθεί και μάλιστα μετά πολλών επαίνων η αίτηση περί αντισυνταγματικότητας. Και στο μέλλον καλό θα είναι να ξεχωρίζουμε τη διαφωνία μας επί της ουσίας, η οποία είναι θεμιτότατη, με την ένσταση αντισυνταγματικότητας.
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΑΝΑΣΤΑΣΙΟΣ ΝΕΡΑΝΤΖΗΣ",359
"102536"," Ευχαριστούμε και εμείς τον κ. Νεράντζη που ήταν και σύντομος. 
Ο κ. Κουτσούκος έχει τον λόγο,","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102537"," Ευχαριστώ και εγώ, κύριε Πρόεδρε.
Η επίκληση της αντισυνταγματικότητας, αγαπητοί συνάδελφοι, δεν είναι συνταγή διά πάσαν νόσο. Και το λέω αυτό διότι πάρα πολλές φορές και τεκμηριωμένα έχουν τεθεί θέματα αντισυνταγματικότητας, τα οποία πολλές φορές η ίδια η Επιστημονική Επιτροπή της Βουλής τα έχει θίξει στην ανάλυση των νομοσχεδίων.
Στη συγκεκριμένη περίπτωση, το μόνο που χρησιμοποιήθηκε ως σοβαρό επιχείρημα είναι η διάταξη του άρθρου 72, η οποία λέει ότι δεν μπορεί στα Θερινά Τμήματα να συζητούνται εκτελεστικοί του Συντάγματος νόμοι. Κάτι τέτοιο δεν συμβαίνει στη συγκεκριμένη περίπτωση.
Σε ό,τι δεν αφορά τις υπόλοιπες επικλήσεις για τα ανθρώπινα δικαιώματα και την ισότητα των πολιτών στα οποία αναφέρονται επίσης συγκεκριμένα άρθρα του Συντάγματος, η απάντηση έχει δοθεί, διότι με τις παρεμβάσεις του ΠΑΣΟΚ και του εισηγητή μας έχουν υπάρξει σημαντικές αλλαγές σε συγκεκριμένες ρυθμίσεις. 
Και καλό θα ήταν, εάν δεν υπήρχε από τη μεριά του ΣΥΡΙΖΑ μια επιχείρηση εντυπωσιασμού με ιδιαίτερη βιασύνη, να είχε προχωρήσει η συζήτηση για να είχαμε διαπιστώσει όλοι ότι όσα επί της ουσίας ανέφερε η εισηγήτρια του ΣΥΡΙΖΑ αναπτύσσοντας την αίτηση αντισυνταγματικότητας δεν ισχύουν. Είναι άλλο πράγμα, λοιπόν, να συζητήσουμε την ουσία ενός νομοσχεδίου και άλλο πράγμα να χρησιμοποιούμε τη διαφωνία μας επί της ουσίας για να τεκμηριώσουμε μια αίτηση αντισυνταγματικότητας.
Εξάλλου, όσοι υπερασπίζονται τα ανθρώπινα δικαιώματα -και πιστεύω ότι τα υπερασπιζόμαστε όλοι- δεν χρειάζεται μόνο να ανατρέχουμε στις αποφάσεις των ευρωπαϊκών οργάνων και των αντίστοιχων δικαστηρίων προκειμένου να αναφερθούμε σε παραβιάσεις των ανθρωπίνων δικαιωμάτων στη χώρα μας, αλλά να βλέπουμε και τις πρακτικές των ευρωπαϊκών χωρών, που στη συγκεκριμένη περίπτωση έχει κατατεθεί -πάλι με πρωτοβουλία του εισηγητή μας- τι συμβαίνει σε πάρα πολλές χώρες της Ευρώπης, όπου κανένας δεν μπορεί να τις κατηγορήσει ότι έχουν Γκουντάναμο ή Αλκατράζ. 
Νομίζω, λοιπόν, ότι ήταν μία κίνηση εντυπωσιασμού, με πολλή βιασύνη, η οποία νομίζω ότι δεν ταιριάζει με τον χαρακτήρα του νομοσχέδιου και έχει να κάνει με το κλίμα της εποχής και μία προσπάθεια δημιουργίας μιας συγκρουσιακής και μιας πολωτικής κατάστασης, η οποία δεν εξυπηρετεί την ουσία της συζήτησης. 
Ευχαριστώ, κύριε Πρόεδρε.","ΓΙΑΝΝΗΣ ΚΟΥΤΣΟΥΚΟΣ",258
"102538"," Ευχαριστούμε κι εμείς.
Η κ. Μακρή έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102539"," Ευχαριστώ, κύριε Πρόεδρε. 
Πέρα από τις ανεφάρμοστες και επικίνδυνες διατάξεις του κυρίου κορμού του νομοθετήματός σας, οι λοιπές διατάξεις είναι προδήλως αντισυνταγματικές. 
Αυτό δεν είναι υποκειμενική άποψη, αλλά είναι η άποψη της γνωμοδοτικής επιτροπής, της Επιστημονικής Επιτροπής της Βουλής. Και εμείς θα αναφερθούμε συγκεκριμένα για να μην, ακριβώς, πείτε ότι είναι υποκειμενική άποψη. 
Πιο συγκεκριμένα, λοιπόν, με το άρθρο 1, παράγραφος 11 και παράγραφος 12, του συγκεκριμένου νομοσχεδίου, προβλέπονται εξαιρέσεις στο άρθρο 52 του Σωφρονιστικού Κώδικα, που ρυθμίζει θέματα που άπτονται της προστασίας του δικαιώματος των κρατουμένων στην οικογενειακή ζωή, δικαίωμα το οποίο προστατεύεται από το άρθρο 9, παράγραφος 1, εδάφιο β’ και το άρθρο 21 του Συντάγματος. 
Πέρα αυτών, όμως, παραβιάζεται, επίσης, το δικαίωμα της επικοινωνίας των κρατουμένων, το οποίο προστατεύεται από το άρθρο 19 του Συντάγματος. 
Διαβάζουμε, επίσης, επί του άρθρου 38: «Κατά το προτεινόμενο άρθρο, η αμετάκλητη παραπομπή Βουλευτή εν ενεργεία στο ακροατήριο του αρμοδίου δικαστηρίου, είναι οποιοδήποτε από τα προτεινόμενα εγκλήματα επιφέρει αυτοδικαίως την αναστολή των συνδεόμενων αμέσως με τη βουλευτική ιδιότητα ατελειών και προνομίων. Η αμετάκλητη καταδίκη αυτού για τα ίδια εγκλήματα συνεπάγεται την οριστική στέρηση των ατελειών και προνομίων αυτών». 
Επισημαίνεται ότι οι ως άνω ατέλειες προβλέπονται -όπως και η βουλευτική αποζημίωση- στο άρθρο 63 του Συντάγματος, κατά το οποίο οι Βουλευτές απολαμβάνουν συγκοινωνιακή, ταχυδρομική και τηλεφωνική ατέλεια, που η έκτασή της καθορίζεται με απόφαση της Ολομέλειας της Βουλής. 
Περαιτέρω υποχρεωτική κράτηση του ενός τριακοστού της αποζημίωσης προβλέπεται, επίσης, στο άρθρο 63 του Συντάγματος, σε περίπτωση αδικαιολόγητης απουσίας του Βουλευτή σε περισσότερες από πέντε συνεδριάσεις τον μήνα. 
Υπό το φως, λοιπόν, των ανωτέρω, η αναστολή ή η στέρηση με διάταξη νόμου βουλευτικών ατελειών προσκρούει στο άρθρο 63 του Συντάγματος. 
Δεν σας τα λέμε εμείς. Σας τα λέει η έκθεση της Επιστημονικής Επιτροπής της Βουλής. 
Βέβαια, είναι αποδεδειγμένο με στοιχεία, τα οποία έχουμε καταθέσει πολλάκις στο ελληνικό Κοινοβούλιο, ότι η κυβέρνηση Παπανδρέου, διά μέσου του κ. Παπακωνσταντίνου, είχε συμφωνήσει με τους συνεργάτες σας, του εταίρους σας, να νομοθετεί δημοσιονομικά μέτρα κατά παρέκκλιση του Συντάγματος και των διατάξεων της χώρας.
Η Κυβέρνηση Σαμαρά –και είναι εμφανές σε όλους τους Έλληνες πολίτες- συνεχίζει αυτή τη συμφωνία με τους συνεταίρους σας, δηλαδή να νομοθετεί καθ’ υπόδειξη των δανειστών και κατά παρέκκλιση και κατά παραβίαση του Συντάγματος. 
Δεν ξεχνάμε, βέβαια, το νομοθέτημα που μας είχατε φέρει για τον Κώδικα των δικηγόρων, που σας το υπαγόρευαν οι δανειστές σας και σας το απέστειλαν με ηλεκτρονικό ταχυδρομείο.
Γι’ αυτούς, λοιπόν, τους λόγους τους οποίους σας αναλύσαμε, ζητούμε την απόσυρση του νομοσχεδίου, καθώς περιέχει διατάξεις αντισυνταγματικές. 
Ευχαριστώ.","ΡΑΧΗΛ ΜΑΚΡΗ",293
"102540"," Ευχαριστούμε κι εμείς, κυρία Μακρή. 
Τον λόγο έχει η κ. Γιαννακάκη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102541"," Ευχαριστώ πολύ, κύριε Πρόεδρε.
Η Δημοκρατική Αριστερά στηρίζει την ένσταση αντισυνταγματικότητας η οποία έχει κατατεθεί, διότι όπως έχει εξηγήσει με πάρα πολύ μεγάλη λεπτομέρεια και επάρκεια ο ειδικός αγορητής μας, ο κ. Πανούσης, κατά τη διάρκεια της συζήτησης στην αρμόδια επιτροπή, αλλά και όπως έχει επιβεβαιώσει η Δημοκρατική Αριστερά με δελτίο Τύπου, παραβιάζονται δικαιώματα, ελευθερίες και ανθρώπινη αξιοπρέπεια σε πληθώρα άρθρων που περιέχει το προς συζήτηση νομοθέτημα. 
Πραγματικά, δεν θέλω να πιστέψω ότι με το νομοθέτημα που έχετε φέρει σήμερα προς συζήτηση στη Βουλή των Ελλήνων, θέλετε να εισάγετε αυτό που στη διεθνή πρακτική έχει όρο και λέγεται «λευκά κελιά» και απλά δεν τολμάτε να το πείτε!","ΜΑΡΙΑ ΓΙΑΝΝΑΚΑΚΗ",100
"102542"," Τον λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Αθανασίου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102543"," Ευχαριστώ, κύριε Πρόεδρε.
Όταν πρόκειται να ερμηνεύσουμε ή να εφαρμόσουμε συνταγματικές διατάξεις, πρέπει να είμαστε προσηλωμένοι στο γράμμα και το πνεύμα του Συντάγματος -γιατί αυτό απαιτεί ο νομικός πολιτισμός σε τέτοια ζητήματα- και να μην κάνουμε πολιτικούς ακροβατισμούς. 
Αυτό έκανα πάντοτε, κύριε Πρόεδρε, κυρίες και κύριοι συνάδελφοι, όταν απέκρουα τις αιτιάσεις για το κλείσιμο της ΕΡΤ, τις προτάσεις μομφής, την πρόταση για εξεταστική επιτροπή πρόσφατα. Έτσι, λοιπόν, θα μιλήσω μόνο νομικά, διότι αυτό απαιτεί η κατάσταση.
Ας δούμε, λοιπόν, τι λένε οι διατάξεις:
Τι λέει το άρθρο 72; «Στην Ολομέλεια της Βουλής συζητούνται και ψηφίζονται ο Κανονισμός, τα νομοσχέδια, οι προτάσεις νόμων, τα θέματα που αφορούν τα άρθρα τάδε…» -δεν μας αφορούν- «…νομοσχέδια και προτάσεις εκτελεστικών του Συντάγματος νόμων για την άσκηση και προστασία των ατομικών δικαιωμάτων.».
Ποια δικαιώματα; Τι εννοεί, δηλαδή, εδώ ο νομοθέτης όταν τα λέει αυτά; Ποιοι είναι οι νόμοι όταν λέει, «συνταγματικοί ή εκτελεστικοί του Συντάγματος»; Είναι οι νόμοι αυτοί που εξειδικεύουν. Δηλαδή, στον τομέα των ατομικών δικαιωμάτων ορισμένα απ’ αυτά τα δικαιώματα, αυτά που προβλέπει το ίδιο κεφάλαιο περί ατομικών δικαιωμάτων του Συντάγματος. Έτσι, λοιπόν, εκπληρώνεται και η συνταγματική επιταγή που αναθέτει στον νομοθέτη, τον τυπικό και κανονιστικό -δεν έχω χρόνο να τα αναλύσω τώρα αυτά- τη συμπλήρωση των σχετικών με αυτά συνταγματικών διατάξεων. 
Άρα, λοιπόν, η γνώμη ότι το άρθρο 72, παράγραφος 1 αναφέρεται μόνο σε αυτούς τους τελευταίους νόμους με τους οποίους η Βουλή, όπως λέει για να προστατεύσει τα ατομικά δικαιώματα, ρυθμίζει «in globo», νομικά, δηλαδή ατομικά ή κατά κεφάλαια ατομικά δικαιώματα, είναι ενδεχόμενο να μπουν στους περιορισμούς αυτούς. 
Ποια είναι αυτά λοιπόν; Ποιος μας τα λέει αυτά τα δικαιώματα; Είναι το κεφάλαιο δεύτερο του Συντάγματος, άρθρο τέσσερα επόμενα. 
Συνεπώς εδώ δεν έχουμε αυτοτελή ρύθμιση ατομικού δικαιώματος που να είναι μέσα στα ατομικά δικαιώματα που οι εκτελεστικοί και εφαρμοστικοί του Συντάγματος νόμοι απαιτούν. Έχουμε δικαιώματα τα οποία ρυθμίζουν δικαιώματα κρατουμένων, μιας κατηγορίας ανθρώπων οι οποίοι δεν μπορούν να έχουν τα ίδια δικαιώματα όπως έχουν οι άλλοι πολίτες όταν είναι ελεύθεροι. Δεν μπορούμε να τους αφήσουμε ελεύθερους. Καμμιά νομοθεσία στον κόσμο δεν λέει κάτι τέτοιο.
Για να αναφερθώ στα συγκεκριμένα άρθρα, κύριε Δρίτσα, τι λέει το άρθρο 7, παράγραφος 2; Λέει για βασανιστήρια, οποιαδήποτε σωματική κάκωση κ.λπ.. Βλέπετε πουθενά στον νόμο βασανιστήρια ή κακώσεις; Εάν προσβάλλονται όλα αυτά, τότε υπάρχει και το Δικαστήριο Ανθρωπίνων Δικαιωμάτων. Η χώρα μας, όμως, δεν έχει καταδικαστεί μέχρι τώρα, εξ όσων γνωρίζω, για βασανιστήρια. Μπορεί να καταδικάστηκε για κακές συνθήκες, για τη διατροφή στις φυλακές. Είναι ένα άλλο ζήτημα αυτό.","ΧΑΡΑΛΑΜΠΟΣ ΑΘΑΝΑΣΙΟΥ",10
"102544"," Όλος ο νομικός κόσμος…","ΘΕΟΔΩΡΟΣ ΔΡΙΤΣΑΣ",139
"102545"," Όσον αφορά το άρθρο 25, στο οποίο αναφερθήκατε, εισήγαγε για πρώτη φορά από την πρώτη αναθεώρησή του, την αρχή της αναλογικότητας. Τι θα πει «αρχή της αναλογικότητας» όταν παίρνουμε ένα μέτρο; Σημαίνει αν το μέτρο που παίρνουμε είναι κατάλληλο και αναγκαίο για να ρυθμίσει μια κατάσταση. Είναι κατάλληλα τα μέτρα αυτά; Κατά την άποψη του νομοθετήματος το οποίο εισάγουμε, είναι κατάλληλα. Είναι και αναγκαία για να αποτρέψουν, ενδεχομένως, εισβολείς εξωτερικούς;
Μη μένουμε τώρα και «κολλάμε» γιατί δραπέτευσε ο Ξηρός. Αυτό είναι μια περίπτωση.","ΧΑΡΑΛΑΜΠΟΣ ΑΘΑΝΑΣΙΟΥ",10
"102546"," Δεν δραπέτευσε.","ΖΩΗ ΚΩΝΣΤΑΝΤΟΠΟΥΛΟΥ",272
"102547"," Μάλλον όχι δραπέτευσε, δεν γύρισε, δεν επέστρεψε. Το ζήτημα είναι: Είχαμε και δεχόμαστε ότι είχαμε εξωτερική εισβολή, Αλβανών που επιτέθηκαν στη φυλακή των Τρικάλων και απελευθέρωσαν ανθρώπους και κατά την απελευθέρωση σκοτώθηκαν άνθρωποι, έχασαν τη ζωή τους; Άρα, λοιπόν, τα μέτρα είναι και αναγκαία. Εκεί κρίνεται, δεν κρίνονται αυτοτελώς. 
Συνεπώς, κύριε Πρόεδρε, και τη νομολογία του Συμβουλίου της Επικρατείας να δείτε και την πάγια άποψη της επιστήμης είναι οι διατάξεις πέρα για πέρα συνταγματικές και δεν πρέπει με δικολαβίστικες σκέψεις να αναιρούμε τις επιταγές του συνταγματικού νομοθέτη. Συνεπώς προτείνω να απορριφθεί η ένσταση.","ΧΑΡΑΛΑΜΠΟΣ ΑΘΑΝΑΣΙΟΥ",10
"102548"," Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100 παράγραφος 2 του Κανονισμού της Βουλής για το θέμα της συνταγματικότητας που ετέθη.
 Παρακαλώ οι αποδεχόμενοι την ένσταση αντισυνταγματικότητας να εγερθούν. 
(Εγείρονται οι αποδεχόμενοι την ένσταση αντισυνταγματικότητας)
Είναι προφανές ότι δεν ηγέρθη ο απαιτούμενος αριθμός. 
Συνεπώς η ένσταση αντισυνταγματικότητας απορρίπτεται. 
Πριν δώσω τον λόγο στην κ. Κωνσταντοπούλου ως εισηγήτρια του νομοσχεδίου...","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102549"," Κύριε Πρόεδρε, θα ήθελα να καταθέσω τις νομοτεχνικές βελτιώσεις.","ΧΑΡΑΛΑΜΠΟΣ ΑΘΑΝΑΣΙΟΥ",10
"102550"," Ο κύριος Υπουργός καταθέτει τις νομοτεχνικές βελτιώσεις, οι οποίες θα φωτοτυπηθούν και θα διανεμηθούν στους Βουλευτές.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102551"," Να μας ενημερώσει, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"102552"," Κύριε Υπουργέ, θέλετε να πείτε με δύο λόγια τα θέματα;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102553"," Θέλω να τονίσω ξανά ότι οι νομοτεχνικές βελτιώσεις είναι πάρα πολλές και εν όψει του ότι θα υπάρχει και δεύτερη συνεδρίαση την οποία εισηγήθηκα, ευθυγραμμιζόμενος με την πρόταση του κ. Δρίτσα, θα πρότεινα να τους ρίξετε μια ματιά. Μπορεί, ενδεχομένως, μέχρι την κατ’ άρθρον συζήτηση να χρειαστεί να κάνουμε και κάποια άλλη βελτίωση. Είμαστε ανοιχτοί για όλα. Μη μου πείτε, όμως, ότι έφερα πολλές βελτιώσεις, γιατί ήταν πάρα πολλές και οι προτάσεις σας. Αυτό δεν σημαίνει βιασύνη στο νομοθέτημα, σημαίνει σωστή επεξεργασία στην επιτροπή και γι’ αυτό έγιναν αυτές οι βελτιώσεις. 
Θέλω να πω εκ προοιμίου, γιατί έγινε συζήτηση, ότι το άρθρο 8 που αφορά την Ποινική Δικονομία, δηλαδή την παράσταση των συνηγόρων, είπαμε να το αποσύρουμε, αποδεχόμενος πρόταση και του κ. Υψηλάντη -νομίζω και του κ. Πανούση και της κ. Κωνσταντοπούλου, νομίζω ότι όλοι το είπαν- για να γίνει η επεξεργασία αυτή…","ΧΑΡΑΛΑΜΠΟΣ ΑΘΑΝΑΣΙΟΥ",10
"102554"," Ο κ. Υψηλάντης δεν το είπε.","ΖΩΗ ΚΩΝΣΤΑΝΤΟΠΟΥΛΟΥ",272
"102555"," Για να γίνει αυτή η επεξεργασία από τη νομοπαρασκευαστική επιτροπή του Υπουργείου που επεξεργάζεται, κύριε Πρόεδρε, τις διατάξεις του Κώδικα Ποινικής Δικονομίας. 
Καταθέτω τις νομοτεχνικές βελτιώσεις. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων καταθέτει στα Πρακτικά τις προαναφερθείσες νομοτεχνικές βελτιώσεις, οι  οποίες έχουν ως εξής: 
(Να μπουν οι σελίδες 142-152)","ΧΑΡΑΛΑΜΠΟΣ ΑΘΑΝΑΣΙΟΥ",10
"102556"," Κατατέθηκαν, θα φωτοτυπηθούν και θα διανεμηθούν. Συγκρατούμε τη δήλωση του Υπουργού ότι είναι ανοιχτός και για άλλες προτάσεις κ.λπ..","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102557"," Κύριε Πρόεδρε, πρέπει να ακούσουμε όμως τι αλλάζει.","ΖΩΗ ΚΩΝΣΤΑΝΤΟΠΟΥΛΟΥ",272
"102558"," Είναι πολλές και το Προεδρείο αποδέχεται τη διαδικασία του να μοιραστούν σε φωτοτυπία, για να μελετηθούν και στην κατ’ άρθρον συζήτηση οι Βουλευτές μπορούν να πάρουν θέση. 
Ο Κοινοβουλευτικός Εκπρόσωπος κ. Δρίτσας έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102559"," Κύριε Πρόεδρε, αντιλαμβανόμαστε ότι αν είναι πολλές οι νομοτεχνικές βελτιώσεις και με κάποιες λεπτομέρειες, δεν θα κερδίσουμε κάτι, αν ειπωθούν όλες οι λεπτομέρειες από τον κύριο Υπουργό. Όμως, θα ακολουθήσουν οι εισηγητές. Πρέπει σε καίριας σημασίας αλλαγές, κύριε Υπουργέ, να είναι ενήμεροι οι εισηγητές, για να μπορούν να προσαρμόσουν την εισήγησή τους σε αυτές τις αλλαγές. Έχει τη δυνατότητα ο κύριος Υπουργός, κύριε Πρόεδρε, να επιλέξει δύο-τρία καίρια ζητήματα, κατά την κρίση του, για να μας ενημερώσει.","ΘΕΟΔΩΡΟΣ ΔΡΙΤΣΑΣ",139
"102560"," Το Προεδρείο υποθέτει πώς ό,τι είχε να πει ο Υπουργός το είπε και επομένως είναι στην κρίση του Τμήματος. 
Κυρίες και κύριοι συνάδελφοι, γίνεται γνωστό στο Τμήμα ότι από τα άνω δυτικά θεωρία παρακολουθούν τη συνεδρίασή μας, πενήντα επτά μέλη του παιδικού τμήματος της Χορωδίας της Κέρκυρας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Η κ. Κωνσταντοπούλου έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102561"," Κύριε Πρόεδρε, εάν μου επιτρέπετε, θα ήθελα να δω τις νομοτεχνικές βελτιώσεις, διότι ο κύριος Υπουργός δεν τις ανέπτυξε ούτε καν προφορικά. Ζητάμε το αυτονόητο. Να αναφερθούν προφορικά, για να ξέρουμε με τι έχουν να κάνουν.","ΖΩΗ ΚΩΝΣΤΑΝΤΟΠΟΥΛΟΥ",272
"102562"," Τον λόγο έχει ο κ. Τριαντάφυλλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102563"," Η διαδικασία τι λέει;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102564"," Η διαδικασία λέει ότι ο Υπουργός είπε ό,τι είχε να πει και προχωρούμε στη διαδικασία. Το Προεδρείο είναι ελαστικό προς πάσα κατεύθυνση, δηλαδή αν ένας εισηγητής ή μία εισηγήτρια μου πει ότι θέλει να μιλήσει αργότερα, με την άδεια του Τμήματος, εγώ θα προσπαθήσω να ικανοποιήσω το αίτημα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102565"," Κύριε Πρόεδρε, αν μου επιτρέπετε, δεν είναι θέμα διαδικασίας. Ο Υπουργός οφείλει κατά τον Κανονισμό να ενημερώσει στοιχειωδώς τη Βουλή για το τι αλλαγές κάνει.","ΖΩΗ ΚΩΝΣΤΑΝΤΟΠΟΥΛΟΥ",272
"102566"," Δώστε στο Προεδρείο τη χαρά να θεωρεί ότι ικανοποίησε ένα αίτημά σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102567"," Εντάξει, κύριε Πρόεδρε, το λέω όμως επί της ουσίας.","ΖΩΗ ΚΩΝΣΤΑΝΤΟΠΟΥΛΟΥ",272
"102568"," Να εφαρμοστεί ο Κανονισμός.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102569"," Κύριε Πρόεδρε, έχω τον λόγο;","ΖΩΗ ΚΩΝΣΤΑΝΤΟΠΟΥΛΟΥ",272
"102570"," Βεβαίως, έχετε τον λόγο, απλώς λίγο σύντομα παρακαλώ. Η παρατήρηση καταγράφηκε και το Προεδρείο εμμέσως απάντησε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102571"," Έχω την αίσθηση, κύριε Πρόεδρε, ότι, όταν ζητούμε να αναπτύξει ο κύριος Υπουργός τι αλλαγές κάνει, δεν το ζητούμε χάριν ικανοποίησης κάποιας δικής μας, αν θέλετε, ειδικής προδιάθεσης. Είναι υποχρέωση του Υπουργού να ενημερώσει το Κοινοβούλιο. Τι, θέλει να τα κρύψει, να μη μας τα πει;
Επιπλέον, κύριε Πρόεδρε, πρέπει να σας πω ότι στην επιτροπή ήρθε ο κύριος Υπουργός, ανέπτυξε προφορικά κάποιες αλλαγές, τις οποίες ουδέποτε κατέθεσε, ενώ είπε ότι θα τις καταθέσει, και το νομοσχέδιο εισάγεται πάλι με τον ίδιο τρόπο. Άρα νομίζω ότι στοιχειώδης θεσμική ειλικρίνεια και ευθύτητα επιβάλλουν να κάνει το υποτυπώδες, το στοιχειώδες, να μας πει «Αλλάζω αυτό, εκείνο και το άλλο». Εμείς δεν θα παραπονεθούμε ότι αλλάζει πολλά, εμείς ζητήσαμε να το αποσύρει. Άρα δεν είναι λογικό να λέει ότι θα τον κατηγορήσουμε που άλλαξε πολλά. Να μας πει όμως τι αλλάζει για να δούμε αν όντως αλλάζει ή αν κοροϊδεύει.","ΖΩΗ ΚΩΝΣΤΑΝΤΟΠΟΥΛΟΥ",272
"102572"," Ευχαριστώ πολύ.
Η κ. Χρυσοβελώνη έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102573"," Ευχαριστώ.
Τελείως επιγραμματικά θα πω ότι ξέρετε πως εγώ δεν αντιδρώ για να αντιδρώ. Αντιδρώ μόνο όταν υπάρχει λόγος και ουσία. Νομοτεχνικές βελτιώσεις -το λέει εξάλλου και η λέξη- υποτίθεται ότι έρχονται για να βελτιώσουν, αν θέλετε, το νομοσχέδιο και κάποια άρθρα, κάποιες διατάξεις του νομοσχεδίου. 
Επομένως, και με δεδομένο ότι οι εισηγητές και οι ειδικοί αγορητές τοποθετούνται, έστω και επί της αρχής του νομοσχεδίου, αλλά είναι ασφαλές να ξέρουμε ποιες είναι αυτές οι αλλαγές και οι βελτιώσεις για να μπορούμε να τοποθετηθούμε συγκεκριμένα, θα παρακαλούσα τον κύριο Υπουργό, τουλάχιστον σε αυτές οι οποίες είναι βασικές -δεν αναφέρομαι σε αυτές που αλλάζουν μία λέξη ή ένα κόμμα- να τις αναπτύξει. Έτσι και εμείς, όταν θα λάβουμε τον λόγο ως εισηγητές ή αγορητές, να μπορούμε να τοποθετηθούμε συγκεκριμένα και να υπάρχει και μία εποικοδομητική συζήτηση του νομοσχεδίου σήμερα εδώ.","ΜΑΡΙΝΑ ΧΡΥΣΟΒΕΛΩΝΗ",553
"102574"," Ο Υπουργός, εφόσον θέλει τον λόγο, τον έχει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102575"," Κύριε Πρόεδρε, εγώ απλώς για χάριν οικονομίας τις κατέθεσα έτσι, μιας και ήταν μια πρόταση δική σας. Δεν έχω κανένα πρόβλημα να τα αναπτύξω. Πολύ περισσότερο, βέβαια, επιστρέφω τους χαρακτηρισμούς στην κ. Κωνσταντοπούλου ότι κάτι θέλω να κρύψω. Το Τμήμα μπορεί να το κοροϊδεύουν άλλοι, κυρία Κωνσταντοπούλου, με την παραβίαση του Κανονισμού αλλά όχι ο Υπουργός. 
Στο άρθρο 1, οι παράγραφοι 1 και 6 αποσύρονται. Η συγκρότηση δηλαδή της ΚΕΜ παραμένει όπως είναι στον Σωφρονιστικό Κώδικα. Ετέθη από πολλά μέλη στην επιτροπή γιατί δεν παραμένει το παλιό. Το μελετήσαμε, το βρήκαμε εύλογο και παραμένει η παλιά συγκρότηση. Αν και ο κ. Πανούσης είχε κάνει μια άλλη πιο πρωτοποριακή αλλά, εν πάση περιπτώσει, θα τη δούμε αργότερα στο σωφρονιστικό κομμάτι. 
Πάμε τώρα στην παράγραφο 4 του άρθρου 1. «Ενήλικοι κρατούμενοι που έχουν καταδικαστεί για τα εγκλήματα των άρθρων 134 κ.λπ. σε ποινή κάθειρξης άνω των δέκα ετών» το κάναμε τώρα «άνω των δώδεκα ετών». Το αυξήσαμε για να υπάρχει μεγαλύτερη ευχέρεια να εξυπηρετούνται περισσότεροι. Και το δώδεκα παρακάτω το κάναμε δεκαπέντε, για να υπάρχει μεγαλύτερη ευχέρεια να πηγαίνουν λιγότεροι κατηγορούμενοι στις φυλακές αυτές. Αυτή είναι η έννοια. Είναι προτάσεις οι οποίες ειπώθηκαν.","ΧΑΡΑΛΑΜΠΟΣ ΑΘΑΝΑΣΙΟΥ",10
"102576"," Στο α΄ βάζετε δώδεκα και στο β΄ δεκαπέντε ή στο α΄…","ΖΩΗ ΚΩΝΣΤΑΝΤΟΠΟΥΛΟΥ",272
"102577"," Η παράγραφος 7 του άρθρου 1, η οποία αναριθμήθηκε ως παράγραφος 5 τώρα, επαναδιατυπώθηκε.","ΧΑΡΑΛΑΜΠΟΣ ΑΘΑΝΑΣΙΟΥ",10
"102578"," Όπως είναι πείτε τά μας.","ΖΩΗ ΚΩΝΣΤΑΝΤΟΠΟΥΛΟΥ",272
"102579"," Εγώ για να κάνω σωστή ενημέρωση, πρέπει να βλέπω και το παλιό κείμενο και αυτό, γιατί είναι πολλά.","ΧΑΡΑΛΑΜΠΟΣ ΑΘΑΝΑΣΙΟΥ",10
"102580"," Εμείς έχουμε μόνο το παλιό.","ΑΦΡΟΔΙΤΗ ΣΤΑΜΠΟΥΛΗ",479
"102581"," Πάρτε τα μπροστά σας, σας τα μοιράζω. Ρίξτε μια ματιά.","ΧΑΡΑΛΑΜΠΟΣ ΑΘΑΝΑΣΙΟΥ",10
"102582"," Όχι, με βάση το παλιό μιλάμε.","ΑΦΡΟΔΙΤΗ ΣΤΑΜΠΟΥΛΗ",479
"102583"," Κυρία συνάδελφε, καλόπιστα μιλάμε τώρα.","ΧΑΡΑΛΑΜΠΟΣ ΑΘΑΝΑΣΙΟΥ",10
"102584"," Και εγώ καλόπιστα σας το λέω.","ΑΦΡΟΔΙΤΗ ΣΤΑΜΠΟΥΛΗ",479
"102585"," Στην παράγραφο 7 νομίζω ότι είναι απλό, δεν χρειάζεται κάτι άλλο να πούμε. Ρυθμίζονται τα ζητήματα αυτά. Δεν θεωρώ ότι μπορούμε να πούμε κάτι παραπάνω. Το περισσότερο κείμενο, όμως, αφορά τα κριτήρια με τα οποία κρίνεται κάποιος ως επικίνδυνος. Αναφέρονται ως έχουν στο τέλος.","ΧΑΡΑΛΑΜΠΟΣ ΑΘΑΝΑΣΙΟΥ",10
"102586"," Δεν καταλαβαίνουμε τίποτα.","ΖΩΗ ΚΩΝΣΤΑΝΤΟΠΟΥΛΟΥ",272
"102587"," Εκεί, στην παράγραφο 9, του άρθρου 1, η οποία αναριθμήθηκε ως παράγραφος 7 μετά τη φράση «του Υπουργού Δικαιοσύνης, Διαφάνειας και Ανθρωπίνων Δικαιωμάτων», προστίθεται η φράση «μετά από γνώμη του ΚΕΣΦ». Είναι μία πρόταση την οποία είχε κάνει ο κ. Πανούσης. Είναι σωστό, το βάλαμε.
Η παράγραφος 11 του άρθρου 1, η οποία αναριθμήθηκε ως παράγραφος 9 επαναδιατυπώνεται ως εξής: «Ειδικά για τις επισκέψεις συγγενών των κρατουμένων σε καταστήματα κράτησης Γ΄ ή σε αυτοτελή τμήματα Γ΄ τύπου, επιτρέπονται αυτές σε συγγενείς μέχρι τρίτου βαθμού με τους όρους του προηγουμένου εδαφίου». Ήταν πιο αυστηρό, τώρα βάζουμε και τους συγγενείς. Πάλι αίτημα εύλογο, το δεχθήκαμε και μπαίνει. Αντί δευτέρου βαθμού που έλεγα, βάλαμε και τρίτου, να πηγαίνει και θείος με ανιψιό. 
Στο τέλος της παραγράφου 2 του άρθρου 52 του ν.2776 προστίθεται εδάφιο ως εξής: «Για τους κρατούμενους…","ΧΑΡΑΛΑΜΠΟΣ ΑΘΑΝΑΣΙΟΥ",10
"102588"," Κύριε Υπουργέ, με συγχωρείτε, αλλά μας έχετε μοιράσει μόνο τις μονές σελίδες.","ΖΩΗ ΚΩΝΣΤΑΝΤΟΠΟΥΛΟΥ",272
"102589"," Ε, διαβάστε τα, τι να σας πω τώρα;","ΧΑΡΑΛΑΜΠΟΣ ΑΘΑΝΑΣΙΟΥ",10
"102590"," Μα, είναι μόνο οι μονές σελίδες, κύριε Υπουργέ.","ΖΩΗ ΚΩΝΣΤΑΝΤΟΠΟΥΛΟΥ",272
"102591"," Πληροφορούμαι ότι έγινε κάποιο λάθος στις φωτοτυπίες.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102592"," Μα, εσείς, κυρία Κωνσταντοπούλου, είπατε να γίνει δεύτερη συζήτηση, την κατ’ άρθρο. Θα έχετε όλο τον χρόνο…","ΧΑΡΑΛΑΜΠΟΣ ΑΘΑΝΑΣΙΟΥ",10
"102593"," Αντί να βγάλουν εμπρός-πίσω…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102594"," Τώρα λέτε επί της αρχής. Τι να κάνω άλλο;","ΧΑΡΑΛΑΜΠΟΣ ΑΘΑΝΑΣΙΟΥ",10
"102595"," Κύριε Υπουργέ, έγινε ένα τεχνικό σφάλμα κατά τη φωτοτύπηση. Θα διορθωθεί.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102596"," Μα είναι μόνο οι μισές. Λείπουν σελίδες.","ΑΦΡΟΔΙΤΗ ΣΤΑΜΠΟΥΛΗ",479
"102597"," Θα έλθουν οι σελίδες.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102598"," Να κάνουμε μία μικρή διακοπή, κύριε Πρόεδρε. Δεν γίνεται έτσι η συζήτηση.","ΖΩΗ ΚΩΝΣΤΑΝΤΟΠΟΥΛΟΥ",272
"102599"," Έχει μόνο μονές σελίδες.","ΑΦΡΟΔΙΤΗ ΣΤΑΜΠΟΥΛΗ",479
"102600"," Σε δύο λεπτά έρχονται. Έγινε η φωτοτύπηση από τη μία μόνο πλευρά. Έγινε κάποιο τεχνικό λάθος στη φωτοτύπηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102601"," Λάθος έγινε;","ΧΑΡΑΛΑΜΠΟΣ ΑΘΑΝΑΣΙΟΥ",10
"102602"," Τεχνικό λάθος, στη φωτοτύπηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102603"," Είναι μόνο οι μονές σελίδες.","ΖΩΗ ΚΩΝΣΤΑΝΤΟΠΟΥΛΟΥ",272
"102604"," Εντάξει, σε αυτό δεν φταίω εγώ, έχω το αρχικό. 
Να σας πω προφορικά όμως, γι’ αυτό που ετέθη, δηλαδή πόσα χρόνια θα είναι μέσα, που είπαμε θα είναι δέκα και μετά θα εξετάζεται, το πήγαμε σύμφωνα με τα ευρωπαϊκά πρότυπα και της Ιταλίας και τα δέκα χρόνια τα κάναμε τέσσερα για να επανεξετάζονται. Ήταν ένα αίτημα πάρα πολλών συναδέλφων. Τα τέσσερα που ήταν για τα άλλα αδικήματα έγιναν δύο, 50% κάτω όπως είναι και στην Ιταλία.","ΧΑΡΑΛΑΜΠΟΣ ΑΘΑΝΑΣΙΟΥ",10
"102605"," Ο κ. Δρίτσας έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102606"," Κύριε Πρόεδρε, θέλω να πω κάτι επί της διαδικασίας.
Από μία πρόχειρη ματιά, κλεφτή θα έλεγα, ακόμη και στο ελλιπές κείμενο που μας διανεμήθηκε, καταλαβαίνουμε ότι ανεξάρτητα από το αν κάθε κόμμα θα διατηρήσει τις απόψεις του επί του συνόλου ή επί των άρθρων, υπάρχουν κάποιες αλλαγές που διαφοροποιούν την προσέγγιση και την κριτική που μπορεί κανείς να διατυπώσει.
Θα πρότεινα -νομίζω ότι προβλέπεται από τον Κανονισμό- μία ολιγόλεπτη διακοπή, ώστε να μπορέσει να γίνει διανομή του κειμένου για να έχουμε μία τουλάχιστον σύντομη ενημέρωση και να προχωρήσουμε τη διαδικασία.","ΘΕΟΔΩΡΟΣ ΔΡΙΤΣΑΣ",139
"102607"," Μπορεί να γίνει και αυτό, αλλά νομίζω πως μπορεί να συνεχίσει -αν έχει να προσθέσει κάτι- ο κύριος Υπουργός σε αυτά που έχετε πάρει. 
(Θόρυβος στην Αίθουσα)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102608"," Κύριε Πρόεδρε, εγώ προτείνω -πράγματι είναι νομικές έννοιες- πως δεν βλάπτει να κάνουμε μια διακοπή. Ας ενημερωθούν οι συνάδελφοι. Δεν θέλω να υπάρχει κάτι.","ΧΑΡΑΛΑΜΠΟΣ ΑΘΑΝΑΣΙΟΥ",10
"102609"," Ακολουθεί ολιγόλεπτη διακοπή. Παράκληση, όμως, να μη φύγουμε από την Αίθουσα.
Κυρίες και κύριοι συνάδελφοι, διακόπτουμε για λίγα λεπτά. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102610"," Κυρίες και κύριοι συνάδελφοι, μετά την ολιγόλεπτη διακοπή αρχίζει η συνεδρίαση ξανά. 
Παρακαλώ τον κύριο Υπουργό, αν έχει πρόσθετες διευκρινίσεις, να τις κάνει τώρα που οι Βουλευτές έχουν το κανονικό αντίγραφο. 
Μετά τον Υπουργό θα δώσω τον λόγο σε όποιον από τους ειδικούς αγορητές είναι μέσα στην Αίθουσα. 
Ορίστε, κύριε Υπουργέ, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102611"," Αναφέρθηκα στην αύξηση των ορίων της κάθειρξης, ούτως ώστε να πάνε λιγότεροι στη φυλακή Γ΄ τύπου. 
Όσον αφορά την κράτηση, τα δέκα χρόνια έγιναν τέσσερα κ.ο.κ.. Δεν έχουμε πρόβλημα σε αυτά, τα έχουμε πει. 
Για τις επισκέψεις των συγγενών των κρατουμένων στα καταστήματα είπαμε ότι θα έχουν επισκεψιμότητα μέχρι και γ΄ βαθμού και αυτό είναι και το σωστό. 
Μετά την παράγραφο 7 του άρθρου 53 του Σωφρονιστικού Κώδικα προσθέσαμε παράγραφο η οποία λέει «ειδικά για τους κρατούμενους σε καταστήματα Γ΄ τύπου η παραβίαση των όρων επικοινωνίας και των υποχρεώσεων που τίθενται με τα ανωτέρω εδάφια να λαμβάνεται υπ’ όψιν για την κρίση της ιδιαίτερης επικινδυνότητας του κρατουμένου». Αν είναι επικίνδυνος, δηλαδή, μπορεί να περιοριστούν. Δεν περιορίζονται δηλαδή ad hoc όλα και πάντοτε, μπήκε ένας περιορισμός. 
Στην παράγραφο 3 του άρθρου 54 προστίθεται εδάφιο «στους κρατούμενους σε καταστήματα κράτησης Γ΄ τύπου δεν χορηγούνται άδειες» και αυτό είναι λογικό. Θα δοθούν οι άδειες μόλις βγουν. Αυτό πρέπει να το δείτε σε συνδυασμό με τη μείωση του χρόνου. Στα δέκα χρόνια λέγαμε ότι δεν χορηγούνται. Τώρα τα κάναμε τέσσερα και θα επανεξετάζονται, για να μπορούμε να πούμε πότε θα χορηγούνται άδειες, αν και στους περισσότερους χορηγούνται.","ΧΑΡΑΛΑΜΠΟΣ ΑΘΑΝΑΣΙΟΥ",10
"102612"," Κύριε Υπουργέ, ούτε εκπαιδευτικές άδειες δεν χορηγούνται;","ΒΑΣΙΛΙΚΗ ΚΑΤΡΙΒΑΝΟΥ",208
"102613"," Όχι, άδειες δεν δίνονται. Άδειες θα δίνονται μόνο για μαθήματα εκπαίδευσης που βάζουμε μέσα για τους σπουδαστές.","ΧΑΡΑΛΑΜΠΟΣ ΑΘΑΝΑΣΙΟΥ",10
"102614"," Γι’ αυτούς στο πανεπιστήμιο;","ΒΑΣΙΛΙΚΗ ΚΑΤΡΙΒΑΝΟΥ",208
"102615"," Θα το δούμε παρακάτω. Θα το δούμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"102616"," Γι’ αυτούς που θα μπουν εννοώ.","ΒΑΣΙΛΙΚΗ ΚΑΤΡΙΒΑΝΟΥ",208
"102617"," Λοιπόν, επαναδιατυπώνεται το άρθρο 3: «Στον κατάδικο που εκτίει ποινή ισόβιας κάθειρξης για τα εγκλήματα των άρθρων 187Α και 209 του Ποινικού Κώδικα» -δηλαδή ανθρωποκτονία με πρόθεση που δεν αναγνωρίστηκε ελαφρυντικό και είναι ισόβια- «δεν χορηγείται υπό όρο απόλυση, αν αυτός δεν έχει παραμείνει στο σωφρονιστικό κατάστημα για χρονικό διάστημα τουλάχιστον είκοσι ετών». Αυτό εναρμονίζεται και με τις πάγιες διατάξεις του Κώδικα.  
Στο άρθρο 9 –που αναριθμήθηκε σε άρθρο 8- μετά τη φράση «ομάδες» προστίθεται η λέξη «συναφείς». Όταν διαβάζουμε τα έγγραφα, να γίνεται κατά ομάδες. Έτσι δεν είναι; Λέει, λοιπόν, ότι μπορούν να προβαίνουν σε δηλώσεις και εξηγήσεις οι συνήγοροι, σχετικά με τις καταθέσεις που έγιναν ή τα αποδεικτικά μέσα που εξετάσθηκαν. Οι κατά τα άνω δηλώσεις και εξηγήσεις μπορούν να γίνουν κατά την κρίση του Προέδρου συνολικά ή κατά ομάδες. Το περιορίσαμε αυτό, πρέπει να είναι μόνο όταν είναι συναφείς. Εάν δεν είναι συναφείς θα γίνονται χωριστά. Δηλαδή παραδείγματος χάριν, για έναν κατηγορούμενο από τους είκοσι πέντε πάνε δύο μάρτυρες υπερασπίσεως, να γίνεται ενιαία ο σχολιασμός και για τους δύο μάρτυρες για τον ίδιο κατηγορούμενο. Αυτή είναι η έννοια. Οπότε δεν έχουμε πρόβλημα γι’ αυτά.
Το άρθρο 8, όπως είπα το αποσύραμε για να το επεξεργαστεί η επιτροπή του Κώδικα Ποινικής Δικονομίας, όσον αφορά την απουσία του συνηγόρου λόγω επαγγελματικού κωλύματος, για να μην εμποδίζει την πρόοδο, γιατί είχαν δημιουργηθεί τεράστια προβλήματα στην απονομή της δικαιοσύνης από καθυστερήσεις. 
Επί παραδείγματι, να σας αναφέρω ότι υπήρχε δίκη με είκοσι πέντε κατηγορούμενους και υπήρχαν περίπου τριάντα επτά συνήγοροι. Κάθε φορά που έλεγε ένας ότι δεν μπορώ γιατί έχω δικαστήριο –για παράδειγμα- στην Καλαμάτα, αναβαλλόταν η δίκη. Μετά από δύο μέρες είχε άλλος πρόβλημα που έλεγε ότι είχε δικαστήριο στην Αλεξανδρούπολη και πάλι αναβαλλόταν. Ήταν μια κατάσταση που νομίζω ότι προσέβαλε το δικονομικό σύστημα, το νομικό πολιτισμό και είπα να το αλλάξουμε. Επειδή, όμως, υπήρξαν ενστάσεις από πολλά μέλη της επιτροπής το αφήσαμε, κύριε Πρόεδρε, να το δει η Επιτροπή του Κώδικα Ποινικής Δικονομίας.
Τώρα πάω στο άρθρο 10 που λέει: «Η ανάγνωση των εγγράφων αυτών στο ακροατήριο γίνεται μόνο ως προς τα ουσιώδη και σημαντικά κατά την κρίση του Προέδρου σημεία». Έρχεται κάποιος όμως και λέει «μισό λεπτό εγώ θέλω και κάποιο άλλο που είναι κρίσιμο, δεν το θέλεις εσύ» και ο πρόεδρος αρνείται. Τότε ο διάδικος μπορεί να προσφύγει στο δικαστήριο να αποφασίσει και αποφασίζει το δικαστήριο. Είναι παρατηρήσεις οι οποίες έγιναν και είναι σωστές και έγιναν δεκτές. 
Στο άρθρο 12 μετά από την παρατήρηση του κ. Πανούση αλλάξαμε τον τίτλο, ο οποίος και αναδιατυπώνεται «Απόλυση κρατουμένου υπό όρο». 
Στην παράγραφο 1 του άρθρου 12 –εδώ τώρα, είναι πώς το βλέπει κανείς και φιλοσοφικά αυτό- είπαμε ότι εάν έχει κάποιος εκτίσει το 1/2 της ποινής να βγαίνει. Αυτό είναι μια ανάγκη να απελευθερώσουμε λίγο τις φυλακές και να γίνει εξοικονόμηση. Το κάναμε 2/5, κύριε Πρόεδρε, δηλαδή ακόμα καλύτερα. Εκεί νομίζω ότι συμφώνησε όλη η Βουλή και δεν νομίζω να έχει αντίρρηση κανένας. 
Στο άρθρο 12 που αναριθμήθηκε σε άρθρο 11 προστέθηκαν δύο παράγραφοι για το «ότι εφαρμόζονται και στους κρατούμενους που εκτίουν ποινή στερητική της ελευθερίας και πληρούν τις τασσόμενες με αυτό προϋποθέσεις κατά τον χρόνο δημοσίευσης του παρόντος. Το ίδιο ισχύει και για τους κατάδικους ...» -μπορείτε να διαβάσετε τη συνέχεια, είναι θέμα διαδικαστικό.
Εκεί που έγινε μεγάλη συζήτηση ήταν το άρθρο 48 του ν.2721/99 και αναφέρομαι στην παράγραφο 4. Τι θα γίνει τώρα που τη φύλαξη θα έχει και η Αστυνομία –μόνο στη φυλακή Γ΄ τύπου, όχι σε όλες, αλλά μόνο στη φυλακή αυτή- ποιες θα είναι οι αρμοδιότητες που θα έχει η εξωτερική φύλαξη; Έκαναν τις προτάσεις, τις έφεραν και στο Υπουργείο, τις διατύπωσαν και στην επιτροπή και προσαρμόστηκε σύμφωνα με αυτά, τα οποία ήθελαν. 
Ετέθη, επίσης, ένα θέμα εάν μπορούν στις φυλακές, ειδικά αυτές, να είναι και συνταξιούχοι αστυνομικοί ή δικαστικοί λειτουργοί. Διατυπώθηκαν ενστάσεις. Οι ενστάσεις ήταν ότι πώς είναι δυνατόν ένας αστυνομικός, που ενδεχομένως να είχε συμμετάσχει ως καταδιωκτική αρχή ή να είχε συλλάβει έναν κατηγορούμενο, ο οποίος τελικά πήγε φυλακή, στη συνέχεια να τον επιτηρεί ως διευθυντής. Το ίδιο όμως θα μπορούσε να πει κανείς –και απορώ γιατί το βλέπουμε μονόπλευρα- και για τους δικηγόρους που γίνονται διευθυντές φυλακών, σύμφωνα με το σύστημα που ίσχυε πριν, το οποίο πρόσφατα είχε ψηφίσει η Βουλή. Δηλαδή, ο δικηγόρος που υπερασπίζεται έναν κατηγορούμενο ή είναι πολιτική αγωγή σε έναν κατηγορούμενο και αυτός δικάζεται και πηγαίνει στη φυλακή και μετά ο δικηγόρος γίνεται διευθυντής, αυτό δεν βλάπτει; 
Σε κάθε περίπτωση, όμως, για να μην υπάρχει η οποιαδήποτε σκέψη περί σκοπιμότητος της διάταξης, είπαμε ότι τις πιο πάνω θέσεις μπορούν να καταλαμβάνουν και συνταξιούχοι του δημόσιου τομέα, για να μην πούμε για συνταξιούχους δικαστές και αστυνομικούς. 
Τα υπόλοιπα είναι διαδικαστικά. Αλλάξαμε τα δέκα χρόνια και έγιναν τέσσερα. Απλώς προσαρμόζονται τα επόμενα άρθρα. Αναφέρομαι και στο άρθρο 18 για τα ζητήματα αυτά. 
Είναι πολλά, κύριε Πρόεδρε και πρέπει να τα θυμάμαι. Ο Κανονισμός δημοσιεύεται εντός δύο μηνών.","ΧΑΡΑΛΑΜΠΟΣ ΑΘΑΝΑΣΙΟΥ",10
"102618"," Ποιος Κανονισμός;","ΖΩΗ ΚΩΝΣΤΑΝΤΟΠΟΥΛΟΥ",272
"102619"," Τα υπόλοιπα είναι θέματα της διοικητικής δικονομίας. Είναι οι παράγραφοι 3α και 3β, το άρθρο 23, που αναριθμήθηκαν σε άρθρο 22. Εδώ είχαν γίνει κάποιες προτάσεις και από τον κ. Παυλόπουλο και από την κ. Τζάκρη, αν θυμάμαι καλά. Ήταν σωστές. Έτσι, επαναδιατυπώθηκαν τα άρθρα αυτά, ώστε να μη γεννάται καμμία αμφισβήτηση. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Στο άρθρο 38 για την καταδίκη Βουλευτών. Δεν μιλάμε πια για παραπομπή, αλλά μόνο για καταδίκη για τα κακουργήματα. Από τα πλημμελήματα βάλαμε μόνο αυτά που έχουν μία ιδιαίτερη απαξία που δεν συμβιβάζεται με τον Βουλευτή. Είναι τα πλημμελήματα της υπεξαίρεσης, απάτης, κλοπής, εκβίασης, πλαστογραφίας, αυτά που έχουν σχέση με τη γενετήσια ζωή και τη νομοθεσία των ναρκωτικών.
Το άλλο είναι για την αμοιβή των δικηγόρων. 
Τέλος, βάλαμε και εκπαιδευτικές άδειες. Υπήρχε ένα κενό στην παλιά διάταξη. Δοκιμάσαμε το μέτρο αυτό στις φυλακές όπου είχαμε ανηλίκους. Τους δίναμε πάρα πολλές άδειες για να σπουδάζουν και να πηγαίνουν να παρακολουθούν τα πανεπιστήμιά τους. Είδαμε ότι είχε μεγάλη επιτυχία αυτό. Είναι ένα μέτρο, το οποίο πέτυχε. Πολλά από τα παιδιά αυτά –δεν θυμάμαι αν το είπα στην επιτροπή- με τα μαθήματα που έκαναν πέρασαν στα πανεπιστήμια. Τις εκπαιδευτικές άδειες που έπαιρναν, ανεξαρτήτως εάν υπάγονται στις απαγορεύσεις του νόμου για το αν θα παίρνουν άδειες ή όχι, αυτές τις εξαιρέσαμε και είπαμε ότι θα εξακολουθούν να τις παίρνουν, εφόσον βέβαια δεν υποτροπιάσουν ή δημιουργήσουν κάποιο πρόβλημα.
Ευχαριστώ πολύ.","ΧΑΡΑΛΑΜΠΟΣ ΑΘΑΝΑΣΙΟΥ",10
"102620"," Κύριε Πρόεδρε, μία ερώτηση να κάνω μόνο.","ΒΑΣΙΛΙΚΗ ΚΑΤΡΙΒΑΝΟΥ",208
"102621"," Έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102622"," Ευχαριστώ. 
Κύριε Υπουργέ, θα συνεχίσουν να πηγαίνουν με εκπαιδευτική άδεια στο πανεπιστήμιο όσοι έχουν μπει ήδη στο πανεπιστήμιο. Αυτοί που θα μπουν στο μέλλον και είναι στις φυλακές Γ’ θα μπορέσουν να πάρουν εκπαιδευτική άδεια;","ΒΑΣΙΛΙΚΗ ΚΑΤΡΙΒΑΝΟΥ",208
"102623"," Αυτοί που ήδη παίρνουν, θα συνεχίσουν να παίρνουν.","ΧΑΡΑΛΑΜΠΟΣ ΑΘΑΝΑΣΙΟΥ",10
"102624"," Ωραία. Αυτοί που στο μέλλον, όμως, θα αποφασίσουν να μπουν στο πανεπιστήμιο, θα μπορούν να έχουν εκπαίδευση στο πανεπιστήμιο;","ΒΑΣΙΛΙΚΗ ΚΑΤΡΙΒΑΝΟΥ",208
"102625"," Όπως είναι το νομοθετικό πλαίσιο τώρα, δεν προβλέπεται. Θα το δούμε, όμως, όταν έρθει η ώρα.","ΧΑΡΑΛΑΜΠΟΣ ΑΘΑΝΑΣΙΟΥ",10
"102626"," Ας είναι στη σκέψη σας αυτό.
Ευχαριστώ.","ΒΑΣΙΛΙΚΗ ΚΑΤΡΙΒΑΝΟΥ",208
"102627"," Ολοκληρώθηκαν τα διαδικαστικά. 
Κυρία Κωνσταντοπούλου, παρακαλώ να πάρετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102628"," Κύριε Πρόεδρε, ας προηγηθεί κάποιος άλλος, γιατί εγώ ακόμη διαβάζω. Είμαι στην έκτη σελίδα από τις έντεκα.","ΖΩΗ ΚΩΝΣΤΑΝΤΟΠΟΥΛΟΥ",272
"102629"," Ποιος εκ των κυρίων ειδικών αγορητών θα ήθελε να πάρει τον λόγο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102630"," Θα μιλήσω εγώ, κύριε Πρόεδρε.","ΙΩΑΝΝΗΣ ΠΑΝΟΥΣΗΣ",391
"102631"," Ευχαριστούμε πολύ, κύριε καθηγητά. 
Ο ειδικός αγορητής της Δημοκρατικής Αριστεράς κ. Πανούσης έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102632"," Ευχαριστώ, κύριε Πρόεδρε. 
Κυρίες και κύριοι συνάδελφοι, κάνουμε φυλακές υψίστης ασφαλείας «αλά ελληνικά», δηλαδή από τη μια μεριά χαίρομαι που η συζήτηση που έγινε στην επιτροπή έδωσε τη βάση στο να έρθουν αυτές οι τροπολογίες από τη μεριά του Υπουργού, αλλά από την άλλη, αν δει κανείς τα μοντέλα φυλακών υψίστης ασφαλείας, τα οποία ήθελε να υιοθετήσει και η ελληνική έννομη τάξη, δεν είναι αυτά. Δηλαδή ή θα ήταν σκληρά ή δεν χρειάζονται αυτές οι φυλακές. 
Εμείς εμμένουμε στο ότι δεν χρειάζονται αυτές οι φυλακές. Όμως, να κάνουν τέτοιου είδους φυλακές, την ίδια ώρα που δεν είναι ακριβώς φυλακές υψίστης ασφαλείας, αφού επιτρέπονται όλα αυτά που λέτε ότι επιτρέπονται, είναι πάλι μια περίεργη ιδεολογική και σωφρονιστική και εγκληματολογική λύση. Θα περιοριστώ στις διατάξεις που αφορούν τις φυλακές. Τα άλλα θα τα πει η Κοινοβουλευτική Εκπρόσωπός μας κ. Γιαννακάκη. 
Όπως είχα πει και στην επιτροπή, διαφωνώ με το γράμμα και το πνεύμα του νομοσχεδίου.  Από σωφρονιστικής άποψης δεν λέει τίποτα. Δεν εκπληρώνει κανένα από τους σύγχρονους σκοπούς του σωφρονισμού, σε αντίθεση με τον υπάρχοντα Σωφρονιστικό Κώδικα και τον Σωφρονιστικό Κώδικα που βρίσκεται εδώ και έναν χρόνο στο Υπουργείο. 
Από ποινικοδογματική άποψη υπερβαίνει τα όρια και την έννοια και το περιεχόμενο και τη λειτουργία της ποινής. Η ποινή είναι ένα κακό που επιβάλλεται για ένα κακό που έχει γίνει, αλλά σωφρονιστικά η ποινή είναι ένα κακό που μπορεί να γίνει καλό. Εδώ είναι ένα κακό που έχει συνέχεια. Θα επανέλθω μετά, γιατί δημιουργείται αυτή η αίσθηση του «πεπρωμένου», της τιμωρίας. 
Από δικαιοπολιτική άποψη περιορίζει δικαιώματα και ελευθερίες. Αυτό είναι δεδομένο, με μία ηπιότητα, σύμφωνα με τις τροπολογίες. Παρά ταύτα, εάν δούμε ένα-ένα τα άρθρα, θα διαπιστώσουμε ότι έτσι και αλλιώς και από τον ισχύοντα Σωφρονιστικό Κώδικα δεν εφαρμόζονται. Θα  επανέλθω στην επόμενη ομιλία μου, στην κατ’ άρθρον συζήτηση, για να δείτε την έκθεση της Διακομματικής Κοινοβουλευτικής Επιτροπής της Βουλής, που αποτελεί ένα πολιτικό ντοκουμέντο του 2011,  όπου είχαν συμφωνήσει όλα τα τότε κόμματα. Πρόκειται για πολιτικό ντοκουμέντο, επειδή δεν είναι το σχέδιο νόμου που είναι νομοθετικό κείμενο. Πρέπει να δείτε τι είχαμε προβλέψει το 2011 –εγώ απλώς ως επιστημονικός σύμβουλος τότε- για το πού πρέπει να πάνε  τα πράγματα. Πάνε ακριβώς στην αντίθετη πλευρά. Άρα και από ανθρωπιστικής άποψης πολλά σημεία συνιστούν απάνθρωπη μεταχείριση και μπορεί να συνιστούν και βασανιστήρια.  
Από την άλλη μεριά, πόσους και ποιους εννοούμε; Εγώ θα επανέλθω σε αυτό. Όπως είπα και στην επιτροπή, έχω δεχθεί προσωπικές επιθέσεις από διάφορες ομάδες νεαρών. Παρά ταύτα, θεωρώ ότι δεν είναι ο καλύτερος τρόπος αυτούς οι οποίοι θεωρούν ότι με την επανάσταση, δηλαδή με τον δικό τους τρόπο, θα λύσουν τα ζητήματα των ανισοτήτων, των αδικιών κ.λπ. η πολιτεία να τους θέτει οριστικά απέναντι στην κοινωνία και στην έννομη τάξη. Δεν παίρνεις, δηλαδή, τον εικοσάχρονο να τον κάνεις εσωτερικό εχθρό. Ίσα-ίσα που έχεις κάθε λόγο να τον πείσεις ότι η άμετρη, τυφλή βία δεν είναι ένας τρόπος να λύσεις τα προβλήματά σου. 
Άρα πρέπει να δούμε για ποιους συζητάμε σε αυτές τις φυλακές. Συζητάμε για είκοσι-τριάντα σκληρούς  της φυλακής του οργανωμένου εγκλήματος; Μα ήδη και με το υφιστάμενο καθεστώς μπορούμε να έχουμε τμήματα στις φυλακές  Β΄ τύπου. Ήδη μπορούμε να βρούμε άλλους τρόπους αντιμετώπισης με πιο σύγχρονα  ηλεκτρονικά συστήματα επιτήρησης. Ή πιστεύουμε πως αν τους βάλουμε σε φυλακές Γ΄ τύπου, δεν θα έχουν τη δυνατότητα με το έξω κύκλωμα που ελέγχουν και να απειλούν τους σωφρονιστικούς υπαλλήλους και να απειλούν τους δικαστές ή να ετοιμάζουν  πετυχημένες ή αποτυχημένες αποδράσεις. 
Άρα, αναρωτιέμαι, κύριε Υπουργέ, όταν έγιναν όλα αυτά, ετοιμάζονταν από το νομοσχέδιο; Ρωτήσατε κανέναν εγκληματολόγο, κανέναν ποινικολόγο, κανέναν σωφρονιστικολόγο, για να σας πει μια επιτροπή «Ξέρετε, έτσι συμβαίνει στον κόσμο ή έτσι μπορεί να συμβεί εδώ».  Διότι για να δεις ένα σύστημα, πρέπει να δεις τι λέει το Σύνταγμα μιας χώρας, τι λέει η σχετική νομοθεσία, ποιο είναι το κοινωνικό περιβάλλον και, βέβαια, τι λένε τα διεθνή όργανα, από το Συμβούλιο της Ευρώπης  μέχρι το Ευρωπαϊκό Δικαστήριο.  
Από την άλλη πλευρά, είχα πει ότι το δικαίωμα της πολιτείας να τιμωρεί έχει ένα όριο. Δεν μπορούμε να πάμε πέρα από αυτό το όριο. Είναι ένα όριο που στηρίζει το κοινωνικό συμβόλαιο και τον πολιτισμό μίας χώρας. Δεν μπορούμε να πάμε πέρα από αυτό το όριο, γιατί τότε πάμε σε μία, οιονεί, ποινή θανάτου και ακόμα και η τρομοκρατία –εντός ή εκτός εισαγωγικών- δεν δικαιολογεί την αφαίρεση δικαιωμάτων. Αντιλαμβάνομαι τις ευαισθησίες των θυμάτων, την ευαισθησία της έννομης τάξης, αλλά τα δικαιώματα είναι για τους «κακούς». Οι καλοί πιθανόν δεν έχουν ανάγκη δικαιωμάτων, οι κακοί έχουν ανάγκη δικαιωμάτων. Άρα δεν μπορούμε να αφαιρούμε τα δικαιώματα από τους κακούς στο όνομα του ότι ήταν κακοί. 
Από την άλλη πλευρά, η κοινωνία πρέπει να απέχει από το δικαίωμα του επιθετικού «τιμωρείν». Ναι, στην αμυντική πλευρά, στο «αμύνεσθαι». Αυτό, όμως, σημαίνει ποινές που μπορεί να έχουν έναν εκφοβιστικό χαρακτήρα –δεν έχει εκφοβιστικό χαρακτήρα το νομοσχέδιο- και δεν μπορεί να έχει αχρήστευση. Είναι, δηλαδή, σαν να έχουμε μέσω της παρέμβασης του κράτους διά των φυλακών δικαίωση όλων των ειδικών τρόπων κράτησης στο όνομα μίας εκδίκησης απέναντι σε αυτόν που διαφωνεί κι όχι στον εγκληματία του κοινού ποινικού δικαίου, δεν μας ενδιαφέρει αυτό. Μας ενδιαφέρει τι γίνεται σε μία κοινωνία σε κρίση. 
Εγώ διαφωνώ πλήρως ιδεολογικά και πολιτικά με τον τρόπο που λειτουργεί η εσωτερική τρομοκρατία, αλλά είναι άλλο αυτό και είναι άλλο το τι κάνει το κράτος. Είναι άλλο η ατομική, η συλλογική ευθύνη διαφόρων οργανώσεων και είναι άλλο το τι κάνει το κράτος. Γι’ αυτό και καταργήθηκε η ποινή του θανάτου, διότι το κοινωνικό συμβόλαιο είναι για να μας προστατεύει, δεν είναι για να μας σκοτώνει. 
Έχουμε καμμία ωφέλεια; Υπάρχει κάποιο ωφελιμιστικό στοιχείο από αυτήν την ιστορία ή απλώς θέλουμε να δώσουμε στο πλήθος μία αίσθηση σωτηρίας από το κακό; Από τη στιγμή που έχεις συλλάβει έναν άνθρωπο έχει προστατευτεί η κοινωνία και δεν μπορείς να βάζεις συνέχεια σε σύγκρουση τον άνθρωπο εγκληματία με την πολιτεία, καθώς η ποινή δεν είναι δίκαιη διότι είναι κατασταλτικά ωφέλιμη, αλλά είναι ωφέλιμη γιατί είναι δίκαιη. 
Νομίζω ότι αυτές οι ποινές όπως θα εκτελούνται σε αυτά τα καταστήματα δεν είναι ούτε δίκαιες ούτε ωφέλιμες. Δεν βοηθούν σε τίποτα. Κάνω μία υπόμνηση –και θέλει λίγο προσοχή- καθώς δεν μπορούμε να έχουμε ασφάλεια της κοινωνίας με βάση τη φυσική αχρήστευση και εξόντωση των εγκληματιών, διότι έτσι η επιστημονική και η νομοθετική αντιμετώπιση του εγκλήματος θα μετατραπεί και αυτή σε έγκλημα. Θα κάνουμε ένα έγκλημα για να σταματήσουμε ένα έγκλημα. 
Επαναλαμβάνω ότι το ατομικό έγκλημα είναι άλλο πράγμα, το –εντός εισαγωγικών- «έγκλημα» της πολιτείας είναι άλλο πράγμα. Τι επιτυγχάνουμε; Την αποκατάσταση του δικαίου, την ιδέα της δικαιοσύνης, τη νόμιμη άμυνα της πολιτείας, την παραβίαση του κοινωνικού συμβολαίου, τη γενική πρόληψη με εκφοβισμό ή μήπως αποτρέπουν τους κινδύνους για την ίδια τη δημοκρατία αυτές οι φυλακές; 
Δεν έχουμε μία γενική εκφοβιστική πρόληψη. Καμμία έρευνα δεν έχει δείξει ότι τέτοιες φυλακές κάνουν κάποιους σκληρούς εγκληματίες -γι’ αυτούς μιλάμε- να το σκεφτούν δεύτερη φορά αν θα εγκληματίσουν. Καμμία έρευνα δεν λέει ότι η ειδική κατηγορία αυτών των εγκληματιών επηρεάζονται από την ύπαρξη τέτοιων φυλακών. 
Αφού, λοιπόν, δεν έχει εκφοβιστική λειτουργία, έχει αχρηστευτική λειτουργία. Η αχρήστευση είναι η αφαίρεση των –εντός εισαγωγικών- «επικίνδυνων» εγκληματιών από την κοινωνία με μία τιμωρητική υπαγωγή σε καθεστώς φυσικής απομόνωσης, δηλαδή, ένας φυλακτικός εγκλεισμός για τη φυσική αδυναμία τέλεσης νέων εγκλημάτων. 
Αυτό δεν λέγεται ωφελιμισμός. Δεν έχουμε κοινωνική επανένταξη, αναμόρφωση, δεν έχουμε κανενός είδους συζήτηση με τους εσωτερικούς μας εχθρούς, ούτε κανέναν παραδειγματισμό. Φανταστείτε αν βάλουμε τα εικοσάχρονα στη φυλακή, δεν θα υπάρχουν άλλα εικοσάχρονα που θα λειτουργήσουν με κάποιον τρόπο; Έχουμε επιλεκτική και συλλογική αχρήστευση. Επιλεκτική αχρήστευση κάποιων οι οποίοι σήμερα είναι στη φυλακή και θα πάνε κατευθείαν Γ΄ τύπου -και θα τα δούμε όλα αυτά- και μία συλλογική αχρήστευση ενός συνόλου επικίνδυνων εγκληματιών. Είναι ζήτημα ποιος κάνει την επιλογή της επιλεκτικής αχρήστευσης και με ποια κριτήρια. Έχει πει ένας καθηγητής ότι είναι πολύ επικίνδυνη η έννοια της επικινδυνότητας, γιατί φθάνει στο εγκληματικό φρόνημα και αυτό μας οδηγεί στα ακραία όρια της νομιμότητας και του κράτους δικαίου. 
Αν θέλουμε να κάνουμε φυλακές Γ΄ τύπου, θα έπρεπε να είχαμε φυλακές Α΄ και Β΄ τύπου, όχι με την έννοια που θέτει ο νόμος, δηλαδή την ποινή, αλλά με βάση την επικινδυνότητα. Άρα θα είχαμε επικίνδυνους Α΄, Β΄, και Γ΄. Δεν έχουμε αυτό. Αλλά κι αν θέλαμε να τις κάνουμε, η διεθνής εμπειρία λέει ότι, πρώτον, δεν κάνεις μία φυλακή.
Αν, δηλαδή, βάλουμε εκατό, διακόσιους, πεντακόσιους –δεν ξέρω πόσους θα βάλουμε- επικίνδυνους και σκληρούς εγκληματίες στη Γ΄ τύπου, είναι σαν να βάζουμε μια βόμβα βραδυφλεγή. Γι’ αυτό σε άλλες χώρες που είναι τέτοιες φυλακές τις έχουνε διάσπαρτες. Δεν κάνουν μία φυλακή. 
Δεύτερον, πρέπει να βλέπει κόσμο και πρέπει να ζει «καλά» αυτός. Γι’ αυτό οι φυλακές \""max security\"" στο εξωτερικό έχουν επτά επί δώδεκα τα κελιά. Κατ’ αρχάς είναι κελιά. Όταν θα πεις ότι θα βάλεις σε έναν θάλαμο είκοσι εγκληματίες σκληρούς, θα μαζέψεις μετά αυτοκτονίες και φόνους. 
Άρα, έχουν κελιά με τα πάντα μέσα, γιατί για να μην τρελαθεί και να μη σκοτώσει, αφού είναι σε σκληρή φυλακή, σε φυλακή υψίστης ασφαλείας, πρέπει ως άνθρωπος τουλάχιστον να έχει τις εσωτερικές ελευθερίες μέσα σε αυτό το πλαίσιο. Αυτό δεν μπορείς να το κάνεις σε φυλακές δύο επί δύο ή τρία επί τρία, όπως είναι, ούτε σε θαλάμους επαναλαμβάνω.
Αλλά και εκεί έχουμε λάθος. Εκεί που έχουμε τέτοιες φυλακές, μιλάμε για ανθρώπους πάνω από σαράντα ετών. Στο εξωτερικό δεν βάζουν νέους μέσα στις φυλακές υψίστης ασφαλείας. Και όλα λειτουργούν με βάση τη βιντεοσκόπηση, βιντεοεπαφή, βιντεοεπικοινωνία. Δεν έχουν προσωπική επικοινωνία εκεί. Εμείς βάλαμε την προσωπική επικοινωνία. Δεν έχουμε τα άλλα μέσα, ακόμα και για το ψυχολογικό στρες που θα πάθει κάποιος.
Μιλάμε συνέχεια για την ασφάλεια των φυλακών, ενώ νομίζω, κατά τη γνώμη μου, ότι δεν πρόκειται να έχουμε καμμία ασφάλεια σε αυτήν την ιστορία. Ίσα ίσα θα έχουμε μεγαλύτερη αύξηση της βίας.
Γιατί το κάνουμε όλο αυτό; Υπάρχει μια συζήτηση εδώ και καιρό ότι ο πόλεμος κατά της τρομοκρατίας μάς οδηγεί σε μια σωφρονιστική μεταχείριση των καταδικασθέντων για τρομοκρατία. Δηλαδή, στη λογική της ανάγκης εξαιρετικών περιστάσεων, με μια καφκική δίκη, έχουμε ένα ποινικό δίκαιο του εχθρού, που δεν ασχολείται με αίτια, με κοινωνική επανένταξη, αλλά υπερτιμωρεί μια επικινδυνότητα, υπηρετεί μια έμμονη ιδέα ασφάλειας, μια πολιτική επιτήρησης και προληπτικής νόμιμης άμυνας. Αυτή η προληπτική νόμιμη άμυνα έχει ακουστεί από τον πατέρα Μπους για άλλα πράγματα. 
Όλα αυτά τι σχέση έχουν με το κράτος δικαίου; Έχουμε κατηγορίες εγκληματιών, τρομοκρατών –εντός ή εκτός εισαγωγικών- που δεν έχουν δικαιώματα στη δεύτερη ευκαιρία; Που εκφράζουν αυτοτελώς και αιωνίως τη βαρβαρότητα; Που δεν θα εκπολιτιστούν ποτέ; Και επειδή δεν θα εκπολιτιστούν, «αχρηστεύονται»; Άλλο τιμωρώ σύμφωνα με τον νόμο και άλλο αχρηστεύω σύμφωνα με τον φόβο. Αυτό να το ξεκαθαρίσουμε, γιατί ξαναγυρνάμε στο 18ο αιώνα, ούτε καν στο 19ο.
Θα έχουμε σωματικό και ψυχικό εκφυλισμό του κρατούμενου, περισσότερη βιαιότητα. Αφού δεν έχει καμμία ελπίδα μέσα εκεί, δεν έχει άδεια, δεν έχει πόρους –έτσι και αλλιώς είναι φτωχοποιημένη η φυλακή-, θα χάσει την ταυτότητά του. Θα χάσει την ιδιότητα του ανθρώπου. Αυτό ονομάζω κοινωνικό θάνατο.
Αλλά πάμε και σε μια μέση κατάσταση όπως είπα στην αρχή. Να είναι απομονωμένοι αλλά να εργάζονται. Να είναι κλεισμένοι τέσσερα, δέκα χρόνια αλλά να παρακολουθούν θεραπευτικά προγράμματα. Εμ, δεν γίνεται και το ένα και το άλλο. Γι’ αυτό δεν μας χρειάζονται αυτές οι φυλακές. 
Από την άλλη μεριά, το Συμβούλιο της Ευρώπης τι λέει στη σύσταση 82/7 για τη φύλαξη και τη μεταχείριση των επικίνδυνων κρατουμένων; Δεν είναι αυτά που λέει το νομοσχέδιο. Καλώς ή κακώς υπάρχει το Συμβούλιο της Ευρώπης. Να εφαρμόζονται, λέει, στους επικίνδυνους εγκληματίες οι συνήθεις σωφρονιστικοί κανονισμοί, μέτρα ασφαλείας, που σε έκταση και αναγκαστικά προαπαιτούνται, να εφαρμόζονται με σεβασμό στην ανθρώπινη αξιοπρέπεια και τα ανθρώπινα δικαιώματα, να διασφαλίζονται οι απαιτήσεις των ίδιων, να εξουδετερώνονται τα αρνητικά αυτής της κράτησης, να προβλέπονται τα θέματα υγείας, της πραγματικής εκπαίδευσης, να αναθεωρείται τακτικά ο χρόνος, να εκπαιδευτεί το προσωπικό. Τα έχουμε όλα αυτά;","ΙΩΑΝΝΗΣ ΠΑΝΟΥΣΗΣ",391
"102633"," Ποιος χρόνος να αναθεωρείται;","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102634"," Ο χρόνος του ελέγχου, να αναθεωρείται ο χρόνος του ελέγχου. Αναφέρεται στη Σύσταση του Συμβουλίου της Ευρώπης υπ’ αριθμ. 82…","ΙΩΑΝΝΗΣ ΠΑΝΟΥΣΗΣ",391
"102635"," Κύριε καθηγητά, πού διαφωνούμε με το κείμενο που διαμορφώθηκε;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102636"," Θα το δω πώς διαμορφώθηκε. Καταλαβαίνω, αλλά θα έρθω στο ποιος κάνει αυτόν τον έλεγχο. Διότι, η βασική μου άποψη είναι ότι δεν μπορεί ο εισαγγελέας εφετών. Δεν είμαι εναντίον κάποιου εισαγγελέα εφετών. Η βαρύτητα του εγκλήματος και όλα αυτά που λέει το συγκεκριμένο άρθρο –που πρέπει να προσθέσετε κάτι άλλο τώρα, γιατί είναι και παραβίαση των όριων επικοινωνίας που μετατρέπεται σε όρο επικινδυνότητας- δεν μπορεί να τα κάνει ένας κατά τη γνώμη μου. Δεν είναι αρμόδιος να το κάνει ένας. Δεν μπορεί να το κάνει ένας.
Είχα πει και στην επιτροπή ότι ο προϊσχύσας Σωφρονιστικός Κώδικας 1851/89 προέβλεπε ειδική επιτροπή, προέβλεπε ειδικό παρατηρητήριο. Για όποιον έμπαινε μέσα στη φυλακή, λοιπόν, υπήρχε επιτροπή εγκληματολόγου, ψυχιάτρου, ψυχολόγου, κοινωνικού λειτουργού, που έλεγε «αυτός είναι επικίνδυνος» ή «είναι λιγότερο επικίνδυνος και θέλει αυτήν την μεταχείριση.».
Τουλάχιστον εκεί έχεις την επιστήμη που μιλάει. Διαφορετικά θα έχουμε πρόβλημα. Είχαμε πρόβλημα, που αντιμετωπίστηκε και τότε με τη «17 Νοέμβρη», ως προς το αν μπορούμε να φτιάξουμε μια τέτοια νομική ρύθμιση που προσβάλλει την ανθρώπινη αξιοπρέπεια –θυμηθείτε που είχαν βάλει χώρους ένα επί ένα και σύρμα πάνω. Πού τα είχαν βρει μέσα στο νόμο; - και ως προς το αν μαζική μεταγωγή δημιουργεί όρους άτυπης τιμωρητικής μεταχείρισης. Αυτά τα είπε ο Συνήγορος του Πολίτη, έτσι; 
Παρ’ όλο που η Επιτροπή των Υπουργών του Συμβουλίου της Ευρώπης μιλάει για ειδικά ασφαλισμένους χώρους, πρέπει να υπάρχει μια αναλογία ανάμεσα στον επιδιωκόμενο σκοπό. Ποιος είναι ο επιδιωκόμενος σκοπός; Εγώ δεν έχω καταλάβει ποιος είναι.
Επίσης δεν έχω καταλάβει και ποια είναι η ιδεολογία αυτού του νομοσχεδίου. Τι θέλει ακριβώς να κάνει; Είναι βέβαιο ότι η ευρωπαϊκή κοινότητα, οι ειδικοί επιστήμονες θα δουν αυτό που θα ψηφίσουμε εδώ –ή δε θα ψηφίσουμε– με τον ίδιο τρόπο που του βλέπουμε εμείς, συγκυριακά –κατά τη γνώμη μου– μικτά και αντιφατικά;
Θέλουμε να δημιουργήσουμε μια φυλακή πειθαρχοποίησης, στιγματισμού, αχρήστευσης των ήδη αχρηστευμένων μέσα στην κρίση. Τι κάνουμε; Αποκλείουμε τους αποκλεισμένους. Οριστικοποιούμε, δηλαδή, κάποια πράγματα. Ταυτόχρονα όμως, επειδή δεν μπορούμε να αναμορφώσουμε, να ηθικοποιήσουμε κ.λπ., τιμωρούμε κάποιον γι’ αυτό που έκανε, γι’ αυτό που είναι και γι’ αυτό που συμβολίζει. Αυτά πρέπει να τα αποφύγουμε. Δεν είναι αυτός ο λόγος για τον οποίο τιμωρεί κάποιος. Εδώ θεωρείται ποινικό τερατούργημα το «Πανοπτικόν» και εμείς πάμε τώρα να φτιάξουμε μια global prison, μια γενική φυλακή, με ένα μονοπωλιακό δίκτυο διαχείρισης και φυσικής παρακολούθησης του ανθρώπου;
Άρα, λοιπόν, το νομοσχέδιο δημιουργεί ζώνες «ετεροτοπίας», που είπε και ο Φουκώ. Είναι ένας «αντιτόπος», είναι κάτι που δεν υπάρχει. Εκτοπίζουμε το κακό από τον κοινωνικό του χώρο. Και τι θα μας επιστρέψει, νομίζετε, αν το εκτοπίσεις το κακό από τον κοινωνικό σου χώρο; Κακό θα σου επιστρέψει. Δεν θα σου επιστρέψει τίποτα καλό.
Τι θέλουμε να κάνουμε; Να δαμάσουμε το «άγριο ζώο- εγκληματία», να το κάνουμε κατοικίδιο; Ή θέλουμε να συμφωνήσουμε σε ένα κοινωνικό συμβόλαιο ανάμεσα σ’ εμάς και σ’ αυτούς; Δεν είναι δυνατόν να πάμε στον Τζακ Χένρι Άμποτ, στην «Κοιλιά του Κτήνους», να δούμε, δηλαδή, από μέσα αυτήn την ιστορία μιας γενικευμένης τιμωρίας.
Το τελικό που έχω να πω είναι ότι στο εξωτερικό, εκεί που έχουνε τέτοιες φυλακές, μιλάνε πάντα για 1%. Το 1% είναι οι άνθρωποι πάνω από σαράντα χρονών και με όλους τους όρους που σας είπα, που θα μπορούσαν να κλειστούν. Το 1% στην Ελλάδα τι είναι ακριβώς; Για ποιους συζητάμε;
Δεν πρέπει, κύριε Υπουργέ –θα επανέλθω στις επιμέρους διατάξεις και σε διάφορες διευκρινίσεις- να θυμηθούμε το προεπαναστατικό Παρίσι, όπου είχαμε τις Oubliettes, δηλαδή χώρους-«άσ’ τους να ξεχαστούν». Νομίζω ότι το «άσ’ τους να ξεχαστούν» ισοδυναμεί με τον κοινωνικό θάνατο αλλά δεν ισοδυναμεί με τον 21ο αιώνα.
Ευχαριστώ.
(Χειροκροτήματα)","ΙΩΑΝΝΗΣ ΠΑΝΟΥΣΗΣ",391
"102637"," Τον λόγο έχει ο ειδικός αγορητής του ΠΑΣΟΚ, κ. Κωνσταντίνος Τριαντάφυλλος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102638"," Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι Βουλευτές, σήμερα το πρωί, όπως ίσως οι περισσότεροι έχετε πληροφορηθεί, εκδόθηκε μια προκήρυξη η οποία εστάλη με ανώνυμο τρόπο σε ένα ηλεκτρονικό μέσο.
Η προκήρυξη αυτή στοχοποιεί συγκεκριμένα πρόσωπα από το ΠΑΣΟΚ μεταξύ των οποίων και εμένα. Στοχοποιεί εμάς, αναλαμβάνει την ευθύνη για την επίθεση με πολεμικό όπλο στα γραφεία του κόμματος πριν από ένα-ενάμιση μήνα, με στόχο να μας εκφοβίσει. Αναφέρεται στις τροπολογίες που προτείνει το ΠΑΣΟΚ, οι οποίες «δίνουν άλλοθι εξομάλυνσης σε αυτό το δολοφονικό σχέδιο» και με τις οποίες «προσπαθεί να διασπάσει τον αγώνα των κρατουμένων».
Από εδώ, από το Βήμα της Βουλής, από την καρδιά της κοινοβουλευτικής Δημοκρατίας, εμείς λέμε ότι το ΠΑΣΟΚ δε φοβάται, ότι η δημοκρατική παράταξη δεν τρομοκρατείται. Ότι όσο κι αν δεν το θέλουν ορισμένοι, η ιδέα της δημοκρατίας είναι πιο ισχυρή απ’ όλες τις σφαίρες μαζί.
Στο παρελθόν υπήρξαν άνθρωποι, υπήρξαν ήρωες σ’ αυτήν την παράταξη, που θυσιάστηκαν για την ελευθερία και τη δημοκρατία. Αυτούς, πρέπει να ξέρουν όλοι εκείνοι που στέλνουν τις ανώνυμες προκηρύξεις, τους τιμούμε εμείς καθημερινά με την πολιτική μας στάση, με τη στάση ζωής, με τον αγώνα που δίνουμε για να φύγουμε από την εποχή του φόβου και να ξαναδούμε την εποχή της ελπίδας, την εποχή της προοπτικής, την εποχή της αισιοδοξίας της ελληνικής κοινωνίας.
Κυρίες και κύριοι Βουλευτές, αυτοί οι οποίοι αποστέλλουν σήμερα την επιστολή απειλώντας Βουλευτές του ΠΑΣΟΚ πρέπει να ξέρουν ότι εμείς όχι μόνο δεν φοβόμαστε αλλά αυτούς τους ίδιους με τις επιστολές τους και τη συμμετοχή τους φροντίσαμε εμείς να μην περιλαμβάνονται στην κατηγορία των ανθρώπων που θα μεταγούν, όταν αυτοί θα συλληφθούν.
Γιατί εμείς εδώ είμαστε αποφασισμένοι απέναντι στο έγκλημα. Είμαστε αποφασισμένοι απέναντι στην τρομοκρατία, η οποία θα δικάζεται σε αυτήν τη χώρα με τρόπο δίκαιο, με τρόπο διαφανή. Είμαστε αποφασισμένοι απέναντι στην τρομοκρατία, απ’ όπου κι αν προέρχεται, απέναντι σε αυτούς που θέλουν να καλλιεργήσουν στην ελληνική κοινωνία το φόβο. Απέναντι σε αυτούς, εμείς απαντάμε με τη δημοκρατία, με τις ιδέες, τις αρχές και τις αξίες της δημοκρατικής παράταξης.
Κυρίες και κύριοι Βουλευτές, πρέπει να απαντήσουμε στο θεμελιώδες ερώτημα. Χρειαζόμαστε ή δεν χρειαζόμαστε φυλακές υψίστης ασφαλείας στη χώρα; Χρειαζόμαστε φυλακές οι οποίες να διασφαλίζουν ότι ο μεγαλέμπορος, ότι ο μεγαλοβαρυποινίτης, ο αρχιμαφιόζος αυτής της χώρας, θα παραμένει όχι οικειοθελώς στη φυλακή αλλά γιατί πρέπει να εκτίσει την ποινή του;
Να ξέρουν όλοι αυτοί που διαθέτουν ιδιωτικούς στρατούς και όπλα πολυβόλα ότι δεν θα τους επιτρέψουμε να ξανακάνουν τα Τρίκαλα πράξη, την απόδραση που κόστισε ανθρώπινες ζωές. Ανθρώπινες ζωές! Δεν θα τα ξανακάνουν αυτά πράξη. Δεν θα ξαναζήσουμε τέτοια γεγονότα.
Είμαστε αποφασισμένοι και θα το πετύχουμε αυτό. Γιατί για μας αυτός είναι ο στόχος. Συγκεκριμένοι βαρυποινίτες, συγκεκριμένες εγκληματικές οργανώσεις, ιδιωτικοί στρατοί και βαρύς οπλισμός. Γι’ αυτόν τον λόγο φτιάχνουμε, θεσπίζουμε σήμερα τις φυλακές υψίστης ασφαλείας.
Απέναντι σε όλους όσοι λένε: «μα, δεν υπάρχει αλλού αυτό το πράγμα», «μα, καταπατώνται ανθρώπινα δικαιώματα», «μα, ερχόμαστε σε σύγκρουση με διάφορα πράγματα», τους απαντάμε κάτι που είπαμε καθαρά και στην επιτροπή: Σε όλες τις χώρες μέλη της Ευρωπαϊκής Ένωσης, μέλη του Συμβουλίου της Ευρώπης, υπάρχουν φυλακές τρίτου τύπου ή φυλακές υψίστης ασφαλείας.
Η Νορβηγία, η Φινλανδία, η Σουηδία, η Ολλανδία, η Αγγλία, η Ουαλία, η Ισπανία και η Ιταλία, είναι περιοχές όπου δεν σέβονται τα ανθρώπινα δικαιώματα; Είναι περιοχές όπου δεν ισχύει το κράτος δικαίου; Προφανώς και δεν ισχύει αυτό που λέτε. Προφανώς και είναι περιοχές όπου ενδεχομένως να είναι πιο αναπτυγμένη η αίσθηση του κράτους δικαίου. Ακόμα και σε αυτές τις περιοχές –σωστά το είπε ο κ. Πανούσης- οι όροι κράτησης στις φυλακές αυτές είναι πολύ πιο αυστηροί από αυτούς που θεσπίζουμε σήμερα στην Ελλάδα.
Γιατί, ναι, για μας είναι σημαντικά μερικά συνταγματικά κατοχυρωμένα δικαιώματα να τα προστατεύουμε ακόμα και γι’ αυτούς τους βαρυποινίτες. Γιατί για μας, ναι, είναι πιο πάνω ιεραρχικά η οικογενειακή ζωή, να μην απαγορεύσουμε δηλαδή στον βαρυποινίτη, στον επώνυμο βαρυποινίτη, που έχει αποδράσει και τον έχουμε ξαναπιάσει, να μην του απαγορεύσουμε την επίσκεψη από τους συγγενείς του μέχρι τρίτου βαθμού. Για μας ιεραρχικά, λοιπόν, για την ελληνική κοινωνία, ισχύει αυτό.
Όμως, αυτό δεν θα ταυτίζεται κάθε φορά με το ότι ο συγκεκριμένος κρατούμενος, ο συγκεκριμένος βαρυποινίτης όποτε θέλει θα μπαίνει κι όποτε θέλει θα βγαίνει από τη φυλακή. Όχι. Αυτά τελειώσανε!
Και για να είμαστε καθαροί πρέπει να έχουμε στο μυαλό μας τέσσερα θεμελιώδη πράγματα. Θεμελιώδη κατά εμάς, κατά τη δημοκρατική παράταξη, κατά το ΠΑΣΟΚ, συγκεκριμένα ερωτήματα. Τα βάλαμε την πρώτη μέρα της συζήτησης του συγκεκριμένου νομοσχεδίου, τα θέτω και στο Τμήμα.
Ποιοι και πόσοι; Ποιοι θα μεταφερθούν σε αυτές τις φυλακές; Θα μεταφερθούν μαζικά; Θα πάμε σε φυλακή των πεντακοσίων, των εξακοσίων κρατουμένων; Όχι. Εμείς λέμε συγκεκριμένοι βαρυποινίτες και όχι μαζική φυλακή. Συγκεκριμένοι βαρυποινίτες, που με συγκεκριμένο τρόπο θα μεταφερθούν εκεί για λόγους ασφαλείας.
Γιατί; Για ποιο λόγο θα μεταφερθούν; Πρώτο ζήτημα, το οποίο βάλαμε από την πρώτη στιγμή. Η ατομική αξιολόγηση της επικινδυνότητας του εγκλείστου. Ισχύει διεθνώς. Είναι ένας κανόνας που μπορεί να εφαρμοστεί στη χώρα μας, θα εφαρμοστεί και στη συγκεκριμένη περίπτωση, όπως διαμορφώθηκε νομοτεχνικά βελτιωμένο το συγκεκριμένο νομοσχέδιο.
Και βεβαίως θα είναι και οι κρατούμενοι, οι έγκλειστοι, οι κατάδικοι για τρομοκρατική οργάνωση και τρομοκρατικές ενέργειες, όμως όχι με την απλή συμμετοχή, όχι όταν κάποιος συμμετέχει σε μια τρομοκρατική οργάνωση αλλά εφόσον αυτός έχει καταδικαστεί πάνω από δώδεκα έτη, δηλαδή έχει καταδικαστεί εκτός από τη συμμετοχή και για άλλες πράξεις, οι οποίες είναι ιδιαιτέρως βαριές.
Επομένως, το «πάνω από δώδεκα έτη» το εισηγηθήκαμε εμείς, το δέχτηκε ο κύριος Υπουργός, τον οποίο συνεχάρην και στην επιτροπή, γιατί δέχτηκε πάρα πολλές προτάσεις, παρά το γεγονός ότι η συζήτηση διεξήχθη κατά τρόπο μη εποικοδομητικό από την εισηγήτρια της Αξιωματικής Αντιπολίτευσης, η οποία δεν συνεισέφερε ούτε μισή πρόταση στο συγκεκριμένο νομοσχέδιο.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102639"," Πώς; Να αποσυρθεί. Την καλύτερη πρόταση κάναμε.","ΖΩΗ ΚΩΝΣΤΑΝΤΟΠΟΥΛΟΥ",272
"102640"," Ολόκληρη μάλιστα, όχι η μισή.","ΑΦΡΟΔΙΤΗ ΣΤΑΜΠΟΥΛΗ",479
"102641"," Τρίτο ερώτημα. Ποιες θα είναι οι συνθήκες διαβίωσης των κρατουμένων;
Πρώτο θέμα. Επισκεπτήρια συνηγόρων και συγγενών. Κατοχυρώνονται με τη νομοτεχνική βελτίωση που εισήλθε σήμερα.
Δεύτερο ζήτημα. Επικοινωνία συνηγόρων και συγγενών. Κατοχυρώνεται με τη νομοτεχνική βελτίωση, που εισήλθε σήμερα στο Τμήμα. 
Τρίτο ζήτημα. Προαυλισμός. Δεν τροποποιείται τίποτα σε σχέση με τον προαυλισμό, ισχύουν οι γενικοί κανόνες του Σωφρονιστικού Κώδικα. Εμείς ζητάμε και τώρα στην ομιλία του ο κύριος Υπουργός να κάνει δήλωση ερμηνευτική επ’ αυτού ούτως, ώστε να μην υπάρξει καμμία αμφιβολία ότι θα περιοριστούν οι ώρες προαυλισμού κατά την εκπόνηση-σύνταξη του κανονισμού εσωτερικής λειτουργίας των καταστημάτων Γ΄ τύπου.
Βεβαίως το δικαίωμα συνεργασίας στα εκπαιδευτικά προγράμματα, στην αποκατάσταση και στην αντιμετώπιση των ναρκωτικών ουσιών, όλα αυτά δεν θα απαγορευτούν, δεν θα περιοριστούν στα συγκεκριμένα καταστήματα. Αυτά δεν τα ακουμπά το συγκεκριμένο νομοσχέδιο. Επειδή, όμως, αφορούν τον κανονισμό λειτουργίας των φυλακών, εμείς ζητούμε να κάνει τη δήλωση ο κύριος Υπουργός, ούτως ώστε να υπάρχει ως ερμηνευτική δήλωση και πολιτικά ως δέσμευση κατά την εκπόνηση των συγκεκριμένων κανονισμών.
Τέταρτο ζήτημα, το οποίο θέσαμε από την αρχή. Πόσο θα διαρκεί η κράτηση στο συγκεκριμένο κατάστημα υψίστης ασφαλείας; Υπήρξε στην αρχή μια πρώτη έκδοση του νομοσχεδίου, η οποία μιλούσε για δεκαετή κράτηση. Εκεί διαφωνήσαμε κάθετα. Σήμερα, έρχεται μια πρόταση, η οποία λέει για τετραετή κράτηση. Βλέπουμε ότι μπορεί να ισορροπήσει κάπου εκεί η πολιτική απόφαση.
Θεωρούμε ότι το σημαντικό είναι ότι έχουμε δραστική μείωση, ότι έχουμε περάσει τη διετή αξιολόγηση, που ήταν δική μας πρόταση, για όλους τους κρατουμένους και ότι ουσιαστικά στη δεύτερη κατηγορία έχουμε τη διετή αξιολόγηση από την αρχή, αξιολόγηση ατομικής επικινδυνότητας. Βλέπουμε στοιχεία συμβιβασμού.
Προτιμούμε, κύριε Υπουργέ, να πάμε στα τρία χρόνια ως ένα σημείο ισορροπίας μεταξύ των διαφόρων προτάσεων. Συζητούμε, όμως, τα τέσσερα έτη ως ένα προηγούμενο παράδειγμα που ισχύει στην Ιταλία, όπου βεβαίως τα υπόλοιπα δικαιώματα των κρατουμένων, επικοινωνίας, επίσκεψης, προαυλισμού κ.λπ., είναι πολύ περιορισμένα και δεν έχουν να κάνουν σε τίποτα με το πρότυπο φυλακής που φτιάχνουμε εμείς στην Ελλάδα. Ωστόσο εκεί υπάρχει η κατ’ αρχάς τετραετής μεταφορά.
Και επειδή θα πουν κάποιοι. μα δεν έχουν δικαίωμα στην άδεια, θα πρέπει να τονίσω εδώ, για όποιους δεν το ξέρουν, ότι όποιος αξιολογείται ως ιδιαιτέρως επικίνδυνος έγκλειστος δεν λαμβάνει άδεια για τα τρία πρώτα χρόνια. Επομένως, ο περιορισμός των δικαιωμάτων δεν είναι ουσιαστικός στην μεταφορά, γιατί ουσιαστικά αφορά μόνο την άδεια κατά τα πρώτα τέσσερα χρόνια.
Κύριε Υπουργέ, έχουμε τονίσει κατ’ επανάληψη το ζήτημα της τριπλής ασφάλειας στα συγκεκριμένα καταστήματα. Εμείς πιστεύουμε πολύ ότι η συνεργασία μεταξύ εξωτερικής φρουράς και ελληνικής αστυνομίας μπορεί να έχει το καλύτερο δυνατό αποτέλεσμα και προφανώς στο εσωτερικό να υπάρχουν μόνο οι σωφρονιστικοί υπάλληλοι.
Πιστεύουμε, δηλαδή, ότι το άρθρο 2 και το άρθρο 15, πρέπει να τα τροποποιήσουμε με τρόπο, ώστε να έχει τη δυνατότητα συνεργασίας και να ασκεί τα καθήκοντά της η εξωτερική φρουρά σε εξωτερική φύλαξη των φυλακών και στην περιμετρική φρούρηση των φυλακών να μπει η ελληνική αστυνομία, όπως τουλάχιστον και η ίδια αποδέχεται.
Θεωρούμε πολύ σημαντική την δική σας πρωτοβουλία να αποσυρθεί το άρθρο 8, το οποίο αφορούσε την πρόοδο της διοίκησης χωρίς την παρουσία συνηγόρου και κατηγορουμένου. Το θεωρούμε μια απόλυτα επιτυχή πρωτοβουλία.
Πιστεύουμε ότι στο νέο Κώδικα Ποινικής Δικονομίας, μπορούμε να αντιμετωπίσουμε με τρόπο συνεκτικό όλο αυτό το πρόβλημα που ενδεχομένως υπάρχει στις δίκες με πολλούς κρατουμένους. 
Κυρίες και κύριοι Βουλευτές, συνήθως η Επιστημονική Υπηρεσία της Βουλής «σηκώνει» διάφορα ζητήματα. Αν το πρόβλημα το οποίο υπάρχει στο συγκεκριμένο νομοσχέδιο είναι τόσο μεγάλο, θεωρείτε ότι αυτή θα ήταν η έκθεση που θα έδινε η Επιστημονική Υπηρεσία της Βουλής, η οποία έχει τα στοιχεία πολλές φορές της αντικειμενικότητας και της ανεξαρτησίας στην επιστημονική δουλειά που μας παραδίδει κάθε φορά στην Ολομέλεια; 
Ουσιαστικά αυτό το οποίο αναδεικνύει είναι αυτό που θεραπεύτηκε, το οποίο έχει να κάνει με τα επισκεπτήρια των συγγενών. 
Το δεύτερο σημείο το οποίο αναδεικνύει -και θα μου επιτρέψετε, κύριε Υπουργέ, να το δούμε λιγάκι αυτό το ζήτημα, εφόσον αναδεικνύεται από την αρμόδια Επιστημονική Υπηρεσία της Βουλής- είναι το ζήτημα του DNA. Δηλαδή, λέει ότι πρέπει να δούμε τους όρους και τις προϋποθέσεις κάτω από τις οποίες θα τηρούμε αυτά τα στοιχεία. Νομίζω ότι επιστημονικά, ακριβώς επειδή το προτείνει η αρμόδια Υπηρεσία της Βουλής, θα έπρεπε να το δούμε με έναν τρόπο ο οποίος να είναι συνεκτικός. 
Επίσης, θεωρούμε πάρα πολύ σημαντικές τις ευεργετικές διατάξεις που εισάγει το συγκεκριμένο νομοσχέδιο. Το συγκεκριμένο νομοσχέδιο εισάγει διατάξεις οι οποίες ουσιαστικά δίνουν τη δυνατότητα να απολυθεί ένα μεγάλο κομμάτι κόσμου που έχει εκτίσει τα 2/5 της ποινής του ή έχει εκτίσει ένα κομμάτι της στερητικής της ελευθερίας ποινής του. 
Αυτό για εμάς είναι πάρα πολύ σημαντικό, όχι μόνο γιατί τα σωφρονιστικά καταστήματα θα μπορέσουν να αντιμετωπίσουν το πρόβλημα υπερπληθυσμού που παρατηρείται αλλά κυρίως γιατί αυτοί οι άνθρωποι θα μπορέσουν να έχουν το αποτέλεσμα της δικής τους προσπάθειας, δηλαδή ότι έχουν εκτίσει την ποινή τους κατά τρόπο συνετό, ότι έχουν προχωρήσει στη σωφρονιστική τους διαδικασία και η ελληνική πολιτεία τους ανταμείβει με την υφ’ όρον απόλυση. 
Τέλος, θεωρούμε πάρα πολύ σημαντική την πρωτοβουλία του Υπουργείου σε σχέση με τις εκπαιδευτικές άδειες που έχει λάβει ένας κρατούμενος ο οποίος ανήκει στην κατηγορία που ενδεχομένως θα έπρεπε να μεταχθεί στη φυλακή υψίστης ασφαλείας. Είναι μια πρωτοβουλία η οποία πραγματικά θωρακίζει το δικαίωμα των συγκεκριμένων κρατουμένων στην εκπαίδευση, καταδεικνύει τον φιλελεύθερο τρόπο με τον οποίο αντιμετωπίζει το ζήτημα αυτό η κοινοβουλευτική πλειοψηφία τουλάχιστον και νομίζω ότι κατοχυρώνει τις ελευθερίες και τα δικαιώματα των κρατουμένων, αυτών δηλαδή που είναι σήμερα κρατούμενοι, είναι έγκλειστοι, έχουν πάρει τουλάχιστον τρεις εκπαιδευτικές άδειες, δεν έχουν προβεί σε κανένα πειθαρχικό παράπτωμα και οι οποίοι δεν θα μεταχθούν στις φυλακές υψίστης ασφαλείας αλλά θα παραμείνουν στα καταστήματα κράτησης ως έχουν. 
Αφορά ανθρώπους οι οποίοι κάνουν την προσπάθειά τους για να καλλιεργηθούν, να εκπαιδευτούν και προφανώς απέναντι σε αυτούς, πολύ ορθά, εμείς ως Έλληνες νομοθέτες, ως νομοθετική εξουσία, συμπεριφερόμαστε με έναν τρόπο ο οποίος τους δίνει τη δυνατότητα να συνεχίσουν να το πράττουν αυτό μη μεταγόμενοι στο κατάστημα υψίστης ασφαλείας. 
Θα μπορέσουμε, με τη δυνατότητα που ευελπιστούμε να μας δώσει η Διάσκεψη των Προέδρων, να κάνουμε και μια συζήτηση επί των άρθρων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα ένα ακόμη λεπτό.
Θα κλείσω με το εξής. Κύριε Υπουργέ, πιστεύω ότι αυτή η λογική που αναπτύσσεται από το πρωί, ενός κιτρινισμού, ενδεχομένως ενός εκβιασμού της ελληνικής κυβέρνησης από συγκεκριμένο Μέσο, θα μας βρει όλους απέναντι. Οι λογικές της σκανδαλολογίας, λογικές του παρελθόντος που έχουν εξεταστεί και επανεξεταστεί και έχουν τεθεί στο αρχείο, ανώνυμες καταγγελίες ή -τις προάλλες- βίντεο ιδιωτικών στιγμών, όλες αυτές οι λογικές του κιτρινισμού, της σκανδαλολογίας και της σπίλωσης συνειδήσεων, της σπίλωσης προσωπικοτήτων, θα μας βρουν απέναντι κατά τρόπο απόλυτο. 
Μπορεί να υπάρχουν μορφώματα μέσα στο Κοινοβούλιο τα οποία τα εξυπηρετεί μια τέτοια λογική κιτρινισμού και δηλητηρίασης της ελληνικής κοινής γνώμης, όμως απέναντι σε αυτές τις λογικές της συκοφαντίας, της δυσφήμισης, του κιτρινισμού, της «ζούγκλας» εμείς ως δημοκρατικά κόμματα πρέπει να έχουμε αρραγές μέτωπο. 
Σας ευχαριστώ πάρα πολύ. 
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102642"," Τον λόγο έχει η εισηγήτρια του ΣΥΡΙΖΑ κ. Κωνσταντοπούλου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102643"," Θα μου επιτρέψετε να ξεκινήσω λέγοντας ότι θλίβομαι βαθύτατα, κύριε Υπουργέ και κύριοι Βουλευτές, κάθε φορά που κατά τη συζήτηση μιας ένστασης αντισυνταγματικότητας, η οποία κατατείνει στην προστασία του πολιτεύματός μας ως δημοκρατίας και κράτους δικαίου, ακούγονται φωνές ευτελισμού του Συντάγματος και απαξίωσής του, αναφορές στο Σύνταγμα σαν να είναι διαδικασία, σαν να είναι περιτύλιγμα, ενώ άλλη είναι η ουσία. Για μας είναι ουσία το Σύνταγμα  και θα επιμένουμε να θέτουμε τα συνταγματικά ζητήματα με τον τρόπο που αναδεικνύονται αδήριτα και αμείλικτα από τις δικές σας πρωτοβουλίες. 
Και μη ξαναμιλήσετε για επιστράτευση και στρατολόγηση του Συντάγματος. Είναι δυο λέξεις που επιλέξατε να χρησιμοποιήσετε. Επιστρατεύσεις κάνει η Κυβέρνησή σας αντισυνταγματικές. Δεκαοκτώ μήνες βρίσκονται οι εργαζόμενοι στις συγκοινωνίες σε επιστράτευση. Δεκαπέντε μήνες αρνείστε να συζητήσετε την πρόταση του ΣΥΡΙΖΑ για άρση της επιστράτευσης και ήδη απειλείτε άλλους εργαζομένους στη ΔΕΗ με επιστράτευση, εάν διεκδικήσουν για λογαριασμό του ελληνικού λαού αυτό το κοινωνικό αγαθό που λέγεται ηλεκτρική ενέργεια να προστατευθεί και να μην ξεπουληθεί. 
Καταθέτω, όμως, τη θλίψη μου και για την απαξίωση που επιδεικνύετε στην ανθρώπινη ζωή και στην αξιοπρέπεια του κάθε ανθρώπινου όντος για ό,τι κι αν έχει καταδικαστεί αλλά και για το γεγονός ότι κομπάζετε, κύριε Υπουργέ, ότι δήθεν η χώρα μας δεν έχει δήθεν καταδικαστεί για βασανιστήρια. Γνωρίζετε ότι είναι ψευδές αυτό που ισχυρίζεστε, γνωρίζετε τη δημόσια δήλωση της Ευρωπαϊκής Επιτροπής κατά των βασανιστηρίων, γνωρίζετε τις πάμπολλες αποφάσεις του Ευρωπαϊκού Συμβουλίου Δικαιωμάτων του Ανθρώπου και φαντάζομαι να μην τολμήσετε να ισχυριστείτε κατά τα πρότυπα Δένδια ότι ο βασανισμός μέχρι θανάτου του Ιλί Καρέλι ήταν οτιδήποτε άλλο από βασανιστήριο, διότι θα εγγράψετε άλλη μια μελανή κηλίδα και μία κατάμαυρη σελίδα στη δική σας προσωπική διαδρομή στο Υπουργείο. 
Κύριε Υπουργέ, πρωτίστως το νομοθέτημα αυτό θέτει ζητήματα δημοκρατίας. Και όταν μιλούμε για δημοκρατία, δεν μπορεί να μη μιλήσουμε για την απόπειρα χειραγώγησης της δικαιοσύνης την οποία επιχειρείτε. Είναι μελανός ο απολογισμός των προσπαθειών παράκαμψης της δικαστικής κρίσης, διακίνησης επιρροής μεταξύ εκτελεστικής και δικαστικής εξουσίας, κάμψης του δημοκρατικού φρονήματος των δικαστών και αναζήτησης επιστράτων, προθύμων να παραβιάσουν τη συνταγματική νομιμότητα, μεταξύ των δικαστών. 
Το μνημόνιο και οι μνημονιακές κυβερνητικές πολιτικές βάλλουν κατά της ανεξαρτησίας της δικαιοσύνης. Το γνωρίζετε πολύ καλά αλλά δεν αντιλέγετε στον εξανδραποδισμό της Θέμιδος, παρά επικουρείτε την πολιτειακή διολίσθηση. Πρόσφατα στην έκθεση του Διεθνούς Νομισματικού Ταμείου, αναφέρεται ότι οι δικαστικές αποφάσεις ακύρωσης μνημονιακών μέτρων, όπως οι περικοπές μισθών και τα χαράτσια στην ιδιοκτησία, συνιστούν ρίσκα για την εφαρμογή του ελληνικού προγράμματος και ότι οι ελληνικές αρχές, εσείς δηλαδή, αναλάβατε να άρετε τα ρίσκα με αντίμετρα. Και υπάρχει και επιστολή του κ. Σαμαρά, του κ. Στουρνάρα και του κ. Προβόπουλου ότι είναι πανέτοιμοι να παρακάμψουν τα ρίσκα αυτά, δηλαδή τη δικαιοσύνη. 
Σας το είπε η Ένωση Διοικητικών Δικαστών, που μίλησε για σταθερή άρνηση της εκτελεστικής εξουσίας να συμμορφώνεται σε δικαστικές αποφάσεις που παρεκκλίνουν από την πολιτική της και μίλησε και για κοινωνικό εκβιασμό.
Σας το είπε η Ένωση Εισαγγελέων Ελλάδος, που ευθέως αναφέρθηκε σε νομοθετικές πρακτικές σας που δεν υπηρετούν το δημόσιο συμφέρον αλλά εξυπηρετούν ελεγχόμενους, κάνοντας ειδική αναφορά σε περιπτώσεις διακριτικής μεταχείρισης, πολλές από τις οποίες τις έχουμε δημοσιοποιήσει με τη «Μαύρη Βίβλο της ντροπής». 
Δεν είναι αυτά, κύριε Υπουργέ, μεμονωμένα ή τυχαία περιστατικά. Επί διακυβέρνησης Σαμαρά και επί υπουργίας σας, η κυβερνητική δράση καταγράφεται κραυγαλέα υπονομευτική της ανεξαρτησίας της δικαιοσύνης και ευθέως παρεμβατική σε ανοιχτές δικαστικές υποθέσεις. 
Ενδεικτικά αναφέρω. 
Διοργάνωση εξωθεσμικών συναντήσεων λειτουργών της δικαιοσύνης με την Task Force και την τρόικα. Καταγγέλθηκαν αυτά και στην επιτροπή. 
Νομοθέτηση κατά παραγγελία της τρόικας, μέσω e-mail, με καθ’ υπόδειξη παρασκευή κωδίκων, όπως ο Κώδικας Δικηγόρων ή ο Κώδικας Πολιτικής Δικονομίας. 
Νομοθετήματα κομμένα και ραμμένα προς εξυπηρέτηση των τραπεζών και προς εξουθένωση των πολιτών. 
Νομοθετική παρέμβαση στις εκκρεμείς υποθέσεις προσωρινής δικαστικής προστασίας, που διατάσσουν προσωρινή επαναπρόσληψη, τις οποίες υποχρεώσατε τους δικαστές να τις κρίνουν σε μηδενικό χρόνο, για να τις διαπραγματεύεστε ως «δεξαμενή απολύσεων», κατά την προσφιλή σας φρασεολογία.
Πρωτοφανής άρνηση συμμόρφωσης της Κυβέρνησης στις δικαστικές αποφάσεις, όπως η προσωρινή διαταγή και η απόφαση αναστολής για την υπόθεση της ΕΡΤ, οι αποφάσεις επαναπρόσληψης των «διαθεσίμων» καθαριστριών, των σχολικών φυλάκων, των εργαζομένων της ΕΡΤ, η απόφαση για το χαράτσι. 
Εγκαθίδρυση μιας επιδεικτικής απευθείας προσφυγής στον Άρειο Πάγο –σήμερα μάλιστα νομίζω ότι είναι στη Διάσκεψη των Προέδρων το θέμα της τοποθέτησης νέου Προέδρου του Αρείου Πάγου- με παράκαμψη του δεύτερου βαθμού δικαιοδοσίας. 
Άρνηση συζήτησης στη Βουλή του «βίντεο Μπαλτάκου». Εκκρεμεί από τις 3 Απριλίου η αίτηση του Προέδρου του ΣΥΡΙΖΑ Αλέξη Τσίπρα, για προ ημερησίας διατάξεως συζήτηση -έχουμε πάει μετά από πολλές, πάρα πολλές ημερήσιες διατάξεις- και εξοικονόμηση παρέμβασης προς αποτροπή νέων αποκαλύψεων και καθαυτής της διερεύνησης του περιεχόμενου των δηλώσεων Μπαλτάκου.
Πρωτοφανείς παλινωδίες σας στην υπόθεση της δικογραφίας Μιχελάκη. 
Σκόπιμη καθυστέρηση διαβίβασης της ποινικής δικογραφίας για τα υποβρύχια στη Βουλή. 
Αιφνιδιαστικό και εσπευσμένο κλείσιμο της Βουλής για να μην ανακοινωθεί στην Ολομέλεια η δικογραφία. 
Μεθόδευση παραγραφής των ποινικών ευθυνών Βενιζέλου-Παπακωνσταντίνου και πρωτοφανής επίθεση στους εισαγγελείς που έπραξαν το καθήκον τους. 
Παιχνίδια και «κόλπα» με την καταβολή των οφειλομένων στους δικαστικούς λειτουργούς, για να διατηρούνται σε εκκρεμότητα, και υποσχέσεις για συνταξιοδοτική τους αποκατάσταση σε νέες θέσεις διευθυντή φυλακών, σαν αυτές που περιέχονται στο νομοσχέδιο.
Δεν νομίζω ότι αυτά, κύριε Υπουργέ, συνθέτουν μίαν εικόνα ενός Υπουργείου που μεριμνά για τη δικαιοσύνη ούτε και ενός Υπουργού που πάντοτε παρεμβαίνει με γνώμονα τη δικαιοσύνη και την ισονομία.
Έρχομαι στο κομμάτι του νομοσχεδίου που αφορά το όραμά σας για το σωφρονιστικό σύστημα, ένα όραμα που συνοψίζεται σε τέσσερις λέξεις: «λευκά κελιά-μαύρες τρύπες της νομιμότητας». 
Σε εποχές εκτάκτου ανάγκης και υπό τις ιαχές προσώπων και κυβερνήσεων που προφασίζονται ότι υπερασπίζονται τη νομιμότητα, έχει ιστορικά καταγραφεί ότι διαπράττονται τα μεγαλύτερα εγκλήματα σε βάρος της δημοκρατίας και του κράτους δικαίου. 
Για την υπεράσπιση, υποτίθεται, των Ηνωμένων Πολιτειών απέναντι στον κίνδυνο της τρομοκρατίας, έγιναν το 2001 πατριωτικός νόμος-διατάξεις, με τις οποίες έκτακτες στρατιωτικές επιτροπές του Γκουαντανάμο της Κούβας μπορούσαν να δικάζουν υπόπτους χωρίς να εφαρμόζουν τις εγγυήσεις του κράτους δικαίου, την αρχή της νομιμότητας και τις προϋποθέσεις της δίκαιης δίκης, όπως ίσχυαν επί αμερικανικού εδάφους, συνθήκες στρατοπέδων συγκέντρωσης, προσωρινή κράτηση επ’ αόριστον, βασανιστική, απάνθρωπη, εξευτελιστική μεταχείριση κρατουμένων, δίκες με αποκλεισμό κατηγορουμένων και συνηγόρων υπεράσπισής τους, με απόκρυψη στοιχείων της δικογραφίας για λόγους ασφαλείας και με πλήρη αποστέρηση δικαιωμάτων έννομης προστασίας, κατά παράκαμψη των θεμελιωδών αρχών προστασίας των πιο ζωτικών ανθρωπίνων δικαιωμάτων και ελευθεριών.
Όλα αυτά είναι όνειδος για το νομικό πολιτισμό που ερείδεται στις αρχές του Διαφωτισμού, της Γαλλικής Επανάστασης, της Διακήρυξης της Αμερικανικής Ανεξαρτησίας.
Στη χώρα μας, χάριν της προστασίας, υποτίθεται, από την τρομοκρατία, δημιουργήθηκαν εν αρχή ειδικοί νόμοι για ειδικά δικαστήρια, με ειδικές κληρώσεις, από συγκεκριμένους δικαστές –δύο εκ των οποίων είναι και σύμβουλοί σας- που συνεδριάζουν στις γυναικείες φυλακές Κορυδαλλού. Ευθεία βολή στην αρχή της δημοσιότητας, όταν μάλιστα συλλέγονται οι ταυτότητες των προσερχομένων. 
Η συναφής νομοθεσία και νομολογία εμπλουτίστηκε με διατάξεις και ερμηνείες που επιτρέπουν στο δικαστήριο να δικάζει ερήμην των κατηγορουμένων και εν απουσία των συνηγόρων τους. Επιχειρήσατε μια τέτοια διάταξη να φέρετε και τώρα την αποσύρετε. Κρατάτε, όμως, άλλες. 
Η Κυβέρνησή σας, σε συνέχεια των κυβερνήσεων Σημίτη, Καραμανλή, Παπανδρέου, Παπαδήμου, αποδείχθηκε εξαιρετικά επινοητική και ενεργητική στη συρρίκνωση του κράτους δικαίου. Προ μηνών νομοθετήσατε την άρνηση χορήγησης αντιγράφων της δικογραφίας σε κατηγορουμένους, για λόγους ασφαλείας, κατά το πρότυπο των επιτροπών του Γκουαντανάμο. Συστηματικά μετατρέψατε σε κανόνα το δίκαιο της εξαίρεσης, προβλέποντας παρεκκλίσεις στη σωφρονιστική αντιμετώπιση των κρατουμένων και παρεμβαίνοντας στην εκτέλεση των ποινών που έχουν επιβάλει τα δικαστήρια. Επιβάλατε τη δική σας ηθικοπλαστική και βαθιά αντιδραστική αντίληψη, που παραγνωρίζει την πραγματική ποινική απαξία συγκεκριμένων συμπεριφορών όπως προσδιορίζεται με την ποινή. Παραβιάζει έτσι την ανεξαρτησία της δικαιοσύνης, καταλύει την αρχή της εξατομίκευσης της ποινής και ακυρώνει το δικαιοπολιτικό σκοπό της, δηλαδή το σωφρονισμό και την επανένταξη. 
Με το νομοσχέδιό σας, κύριε Υπουργέ, αλλά και με προηγούμενα νομοθετικά εκτρώματα, ποινή πέντε ετών για ένα αδίκημα, όπως παραδείγματος χάριν η ληστεία με βίαιη αφαίρεση ενός κινητού, μπορεί να αποδειχθεί πιο βαριά από ποινή δέκα ετών –διπλάσια- για ένα άλλο αδίκημα, όπως ας πούμε η απάτη σε βάρος του δημοσίου με αστρονομικό οικονομικό αντικείμενο. Κι αυτό γιατί στον καταδικασθέντα για το δεύτερο αδίκημα, δηλαδή για την απάτη σε βάρος του Δημοσίου με πολύ μεγάλο αντικείμενο, δίνονται νομοθετικά άπειρες δυνατότητες μείωσης ή αναστολής της ποινής ή υφ’ όρον απόλυσης ή εναλλακτικών τρόπων έκτισης, από τις οποίες αποκλείεται ο καταδικασθείς για το πρώτο, ο ληστής κινητού.
Αποκορύφωμα αυτής της αντιδραστικής πολιτικής, είναι το ψευδεπίγραφο νομοσχέδιό σας -διότι δεν πρόκειται για νομοσχέδιο μόνο ποινικού και σωφρονιστικού δικαίου- που τροποποιεί επτά κώδικες και διαλύει κυριολεκτικά το σωφρονιστικό σύστημα εφαρμόζοντας εκδικητική στρατηγική και εξουθενωτική τακτική απέναντι σε συγκεκριμένες κατηγορίες κρατουμένων, υποδίκους ή καταδικασθέντες για αδικήματα υπαγόμενα στις διατάξεις κυρίως περί τρομοκρατικής οργάνωσης, κάποια εγκλήματα μόνο της εγκληματικής οργάνωσης, εγκλήματα κατά του πολιτεύματος και κατά περίπτωση ορισμένα άλλα.
Το νομοσχέδιό σας, προβλέπει φυλακές τύπου Γ΄ στις οποίες αποθηκεύονται κρατούμενοι εν αρχή είπατε τουλάχιστο για δέκα έτη, τώρα λέτε  «Για τέσσερα, να το αφήσω;» Και σας λέει το ΠΑΣΟΚ «Να το αφήσετε ή κάντε το τρία». Έχει κανείς σας συναίσθηση τι θα πει τρία χρόνια φυλακή;","ΖΩΗ ΚΩΝΣΤΑΝΤΟΠΟΥΛΟΥ",272
"102644"," Εσείς έχετε συναίσθηση τι θα πει θάνατος;","ΧΑΡΑΛΑΜΠΟΣ ΑΘΑΝΑΣΙΟΥ",10
"102645"," Επειδή ρωτάτε, κύριε Υπουργέ, τι θα πει θάνατος, έχω να σας πω ότι αυτό το νομοσχέδιο, όπου πολλές φορές χωρίς να δικασθούν τους αφαιρείτε τη δυνατότητα άδειας, τους εναλλακτικούς τρόπους έκτισης της ποινής, τα κατοχυρωμένα θεμελιώδη δικαιώματα του κρατουμένου, όπως είναι το δικαίωμα επικοινωνίας και επισκεπτηρίου, αυτό το νομοσχέδιο συνιστά νομοσχέδιο εξόντωσης ανθρώπινης ύπαρξης, επιβολής συνθηκών ηθικού και ψυχικού θανάτου.
Συνιστά έμμεση επιβολή της απαγορευμένης σε όλες τις χώρες-μέλη του Συμβουλίου της Ευρώπης θανατικής ποινής που δρομολογείται από τους προφανείς νοσταλγούς της και από τους πάλαι ποτέ ή διαχρονικούς νοσταλγούς άλλων καθεστώτων, πολλοί από τους οποίους στελεχώνουν την Κυβέρνηση και την Κοινοβουλευτική σας Ομάδα.
Παράλληλα, εισάγετε ρυθμίσεις αποψίλωσης υπερασπιστικών δικαιωμάτων του συνηγόρου υπεράσπισης, όπως είναι ο σχολιασμός των αποδεικτικών μέσων και η επ’ ακροατηρίω ανάγνωση εγγράφων αλλά και επιχειρήσατε να παρακάμψετε ως περιττή καθεαυτή την παρουσία του στη δίκη.
 Επιχειρήσατε και επιχειρείτε χωρίς σχέδιο, να μεταφέρετε την περιμετρική φύλαξη και συγκεκριμένες ενέργειες στο εσωτερικό των σωφρονιστικών καταστημάτων στην Ελληνική Αστυνομία, παρά τις αντιδράσεις και των ίδιων των αστυνομικών και ως αποκορύφωμα αντιδραστικού εκτροχιασμού, διευκολύνετε ρητά την οπλοχρησία κατά παρέκκλιση του νόμου περί χρήσης όπλων από αστυνομικούς, όταν -όπως λέτε- η τήρηση των προϋποθέσεων αστυνομικής οπλοχρησίας κρίνεται μάταιη. 
Είναι ανοιχτή η υπόθεση των ΕΚΑΜ στη φυλακή των Γρεβενών και του βασανισμού με taser -θα μιλήσουν οι συνάδελφοι από πλευράς του ΣΥΡΙΖΑ- και δεν μπορείτε να παίζετε με ανθρώπινες ζωές ούτε βέβαια να παίζετε με το κορυφαίο δικαίωμα, που είναι το δικαίωμα στη ζωή, δίνοντας «λευκή» επιταγή σε αστυνομικούς και εξωτερικούς φρουρούς να κάνουν χρήση του όπλου τους κατά παρέκκλιση της κείμενης νομοθεσίας, όταν πρόκειται για κρατουμένους. 
Δεν είναι απόκληροι και δεν είναι απορρίμματα της κοινωνίας, κύριε Υπουργέ, οι κρατούμενοι. Είναι άνθρωποι υπό την ευθύνη της πολιτείας.
(Χειροκροτήματα από την πτέρυγα του ΣΥΡΙΖΑ)
 Είναι άνθρωποι για τους οποίους φέρετε ακέραια την ευθύνη της αξιοπρέπειας και της επανένταξής τους. Και το γεγονός ότι επιχειρείτε τελικά να κάμψετε το ηθικό τους και να σκοτώσετε την ελπίδα τους είναι μία πολιτική ιδιαίτερα δειλή, γιατί το κράτος που με αυτόν τον τρόπο εξουθενώνει και εξοντώνει, η πολιτεία που θέλει να ισοπεδώσει την ανθρώπινη ύπαρξη, τελικά παραιτείται από την ίδια της την αποστολή.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Υπουργέ, σας το είπε με θεσμική παρρησία ο Πρόεδρος του Δικηγορικού Συλλόγου Αθηνών κατά την ακρόαση των φορέων. Τις ρυθμίσεις που επιχειρεί το νομοσχέδιό σας, θα τις ζήλευε οποιοδήποτε καθεστώς λειτουργεί υπό πολιτειακή εκτροπή και αναφέρθηκε ρητά σε έκτακτα στρατοδικεία. 
Η απάντηση της πολιτείας στο έγκλημα δεν μπορεί να υπερβαίνει την ποινή και να φθάνει στην εξουδετέρωση του καταδικασθέντος ως εσωτερικού εχθρού ούτε βέβαια στη θέσπιση τεκμηρίου διαχρονικής υποψίας εναντίον συγκεκριμένων κρατουμένων. Διότι, μην κρύβεστε, αυτό το οποίο κάνετε με αυτές τις επανεξετάσεις και τις προϋποθέσεις είναι ότι υποβάλλετε ανθρώπους που έχουν δικαστεί και ξαναδικαστεί στο μαρτύριο και στο βασανιστήριο να δικάζονται κάθε μέρα μέσα στη φυλακή. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΖΩΗ ΚΩΝΣΤΑΝΤΟΠΟΥΛΟΥ",272
"102646"," Ολοκληρώστε, παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102647"," Τέτοιες επιλογές, κύριε Υπουργέ, προσκρούουν στο αίσθημα δικαίου των πολιτών αλλά και όλων ανεξαιρέτως των ενδιαφερομένων φορέων. Όλοι, μονάδες επανένταξης, σωφρονιστικοί υπάλληλοι, εξωτερικοί φρουροί, αστυνομικοί, δικαστές, εισαγγελείς, δικηγόροι, συνήγοροι υπεράσπισης, ανεξάρτητες αρχές, Συνήγορος του Πολίτη, Εθνική Επιτροπή Δικαιωμάτων του Ανθρώπου, ενώσεις προστασίας των ανθρωπίνων δικαιωμάτων, διατράνωσαν την αντίθεσή τους στο νομοσχέδιο. Προσκρούουν ακόμα, κύριε Υπουργέ, στην κραυγή αγωνίας των κρατουμένων, που κάλεσαν και καλούν σε συμπαράσταση τους δημοκρατικούς πολίτες, για να μη μετατραπούν οι ζωές τους σε πεδίο εκτόνωσης της εξουσίας και οι φυλακές της χώρας σε χώρους εξόντωσης της ελπίδας.
Η απεργία πείνας δεν είναι αστείο και όσοι αισθανθήκατε ότι πρέπει να κομπορρημονείτε που μετά από δέκα σχεδόν ημέρες απεργίας πείνας τα μέσα μαζικής ενημέρωσης αυτής εδώ της χώρας δεν αφιέρωσαν ένα λεπτό σε αυτό το φοβερό γεγονός, νομίζω ότι πρέπει να επανεξετάσετε τη στάση σας, γιατί σε μία δημοκρατία δεν χωρούν ούτε «λευκά» κελιά ούτε «μαύρες» τρύπες της νομιμότητας.
Σε μία ευνομούμενη πολιτεία δεν υπάρχουν αόρατοι άνθρωποι, κρατούμενοι ή μετανάστες, στους οποίους επιτρέπεται κάποιοι να κάνουν τον βίο αβίωτο, όπως είχε δηλώσει ο πρώην Αρχηγός της Ελληνικής Αστυνομίας. Το ίδιο δόγμα εφαρμόζετε, τη μετατροπή της ζωής σε αβίωτη συνθήκη για τους κρατουμένους.","ΖΩΗ ΚΩΝΣΤΑΝΤΟΠΟΥΛΟΥ",272
"102648"," Ολοκληρώστε σας παρακαλώ, κυρία Κωνσταντοπούλου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102649"," Σε ένα κράτος δικαίου, τα σωφρονιστικά καταστήματα δεν μπορεί να μετατρέπονται σε αποθήκες ανθρώπινων ψυχών που δοκιμάζονται στον πυρήνα της ύπαρξής τους.
Κύριε Υπουργέ, έγινε πολύς λόγος για την τρομοκρατία.","ΖΩΗ ΚΩΝΣΤΑΝΤΟΠΟΥΛΟΥ",272
"102650"," Ολοκληρώστε παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102651"," Θα χρειαστώ λίγο χρόνο ακόμα, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"102652"," Όχι, κυρία Κωνσταντοπούλου, έχετε και δευτερολογία. Είστε και έγκυρη και έγκριτη και γνωρίζετε. Δεν γίνεται, έχουμε άλλους τέσσερις εισηγητές…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102653"," Ναι, κύριε Πρόεδρε, σας άκουσα. Θα ολοκληρώσω.","ΖΩΗ ΚΩΝΣΤΑΝΤΟΠΟΥΛΟΥ",272
"102654"," Ολοκληρώστε, έχετε περάσει τον χρόνο, με την ανοχή και την κατανόησή μου, κατά πέντε λεπτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102655"," Θα ολοκληρώσω. Την άκουσα τη σύστασή σας.","ΖΩΗ ΚΩΝΣΤΑΝΤΟΠΟΥΛΟΥ",272
"102656"," Να την εφαρμόσετε παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102657"," Σας ευχαριστώ
Κύριε Υπουργέ, έγινε πολύς λόγος για την τρομοκρατία. Στη δευτερολογία μου θα σας μιλήσω για την καθεστωτική τρομοκρατία, για την τεχνική, δηλαδή, τρομοκράτησης της κοινωνίας ως εργαλείο κατεδάφισης του κράτους δικαίου και προώθησης της μνημονιακής πολιτικής. 
Διότι, κύριε Υπουργέ, εκείνοι οι οποίοι συμπράττουν στη σοβαρή βλάβη των προστατευόμενων έννομων αγαθών από τους νόμους που εσείς έχετε φέρει για να ποινικοποιήσετε την τρομοκρατική οργάνωση, αυτοί οι οποίοι συμπράττουν στον εκφοβισμό των πολιτών και στον εκβιασμό των πληθυσμών και των κοινοβουλίων είτε με την απειλή μη εκταμίευσης της εκάστοτε επόμενης δόσης είτε με το βίαιο κλείσιμο των τραπεζών όπως συνέβη στην Κύπρο είτε με την τρομοκρατική περιγραφή συνθηκών χρεοκοπίας προς συμμόρφωση στις προωθούμενες κοινωνιοκτόνες και δικαιοκτόνες μνημονιακές ρυθμίσεις, που έχουν καταγεγραμμένα θύματα, ενώ ταυτόχρονα ανέχονται και πολλές φορές καλωσορίζουν τους έξωθεν εκβιασμούς, ενώ υποσκάπτουν τη συνταγματική τάξη με σωρεία πράξεων νομοθετικού περιεχομένου και ευθείες παρεμβάσεις στη νομοθετική και δικαστική εξουσία, ενώ καταστρέφουν αποδεδειγμένα τις πολιτικές και οικονομικές δομές, όχι μόνο της χώρας αλλά και των διεθνών οργανισμών στους οποίους ανήκουμε, μέσα από αντιευρωπαϊκές συμβάσεις, όπως τα μνημόνια, ενώ παραδίδουν αμαχητί την εθνική κυριαρχία και ξεπουλούν τη δημόσια περιουσία και ιδιοκτησία, δεν δικαιούνται να προσποιούνται ότι δήθεν κόπτονται για τα ίδια έννομα αγαθά, όταν αυτά βάλλονται από τρομοκρατικά χτυπήματα τετελεσμένα ή προαναγγελλόμενα ως ενδεχόμενα ή πολλές φορές εκ των υστέρων αναλαμβανόμενα πάντοτε από πρωτοεμφανιζόμενες οργανώσεις που είχαν ξεχάσει -φαίνεται- να αναλάβουν την ευθύνη τους.","ΖΩΗ ΚΩΝΣΤΑΝΤΟΠΟΥΛΟΥ",272
"102658"," Αυτή είναι επίσημη θέση του ΣΥΡΙΖΑ;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102659"," Κύριε Πρόεδρε, δεν πάει άλλο να ακούμε το μανιφέστο της κ. Κωνσταντοπούλου!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102660"," Κύριε Πρόεδρε, πόση ώρα θα μιλάει; 
Σας είπε κανείς ότι είναι τόσο σοβαρά αυτά που λέτε;","ΑΝΑΣΤΑΣΙΟΣ ΝΕΡΑΝΤΖΗΣ",359
"102661"," Λέγοντας αυτά, ολοκληρώνω με μια φράση.
(Θόρυβος στην Αίθουσα)","ΖΩΗ ΚΩΝΣΤΑΝΤΟΠΟΥΛΟΥ",272
"102662"," Καταλαβαίνετε, όμως, ότι όλοι οι συνάδελφοι έχουν δίκιο, κυρία Κωνσταντοπούλου. Υπήρξε μεγάλη ανοχή.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102663"," Ολοκληρώνω με μία φράση.","ΖΩΗ ΚΩΝΣΤΑΝΤΟΠΟΥΛΟΥ",272
"102664"," Ολοκληρώστε σε τριάντα δευτερόλεπτα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102665"," Κύριε Δρίτσα, αυτή είναι η επίσημη θέση σας; Όταν στοχοποιούνται Βουλευτές εδώ μέσα, αυτή είναι η επίσημη θέση σας;","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"102666"," Κύριε Τριαντάφυλλε, αυτό στο οποίο εσείς αναφερθήκατε δεν το γνωρίζω και μάλλον ήσασταν ο πρώτος που το έμαθε, διότι εμείς δεν έχουμε ενημερωθεί. Θα καταθέσετε τις προκηρύξεις στα Πρακτικά και θα τοποθετηθούμε. Όμως, μη διεκδικείτε, εν πάση περιπτώσει, με αυτόν τον τρόπο να τρομοκρατείτε την κοινωνία ή την Αντιπολίτευση και να της λέτε ότι δεν δικαιούται διά να ομιλεί. Διότι εδώ έχουμε ένα νομοσχέδιο και αυτό το οποίο κάνετε…","ΖΩΗ ΚΩΝΣΤΑΝΤΟΠΟΥΛΟΥ",272
"102667"," Παρακαλώ, ολοκληρώστε. Ο κ. Τριαντάφυλλος δεν είπε κάτι τέτοιο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102668"," Ναι, κύριε Πρόεδρε, ολοκληρώνω. 
Εδώ, λοιπόν, έχουμε ένα νομοσχέδιο και αυτό το οποίο κάνετε, είναι ότι θέλετε να υποκαταστήσετε την ισχύ του δικαίου από το δίκαιο του ισχυρού, νομίζοντας ότι είστε εσείς οι ισχυροί. 
Είστε μια πολύ αδύναμη Κυβέρνηση, έκπτωτη και απονομιμοποιημένη ηθικά και πολιτικά. Πολύ σύντομα, λοιπόν –και μιας και έχουμε επί της αρχής συζήτηση- αυτές σας οι πρωτοβουλίες θα καταρριφθούν και θα ανακληθούν από μια βασική αρχή που πρέπει όλοι να θυμόμαστε, την αρχή της λαϊκής κυριαρχίας, που ποτέ μα ποτέ δεν θα νομιμοποιήσει αυτά τα εκτρώματα που σήμερα φέρνετε. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΖΩΗ ΚΩΝΣΤΑΝΤΟΠΟΥΛΟΥ",272
"102669"," Τον λόγο έχει η ειδική αγορήτρια των Ανεξαρτήτων Ελλήνων η συνάδελφος κ. Μαρίνα Χρυσοβελώνη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102670"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, οι Ανεξάρτητοι Έλληνες έχουμε εκφράσει ήδη από το στάδιο της επεξεργασίας στην επιτροπή, την αντίρρησή μας για το γεγονός ότι το παρόν νομοσχέδιο εισάγεται σε θερινό τμήμα της Βουλής, καθώς πραγματικά ακόμη και μέχρι σήμερα που μιλάμε, αδυνατούμε απόλυτα να αντιληφθούμε το βεβιασμένο και το επείγον της υπόθεσης.
Επίσης, έχουμε πει πως καταψηφίζουμε επί της αρχής το νομοσχέδιο, αν και ειλικρινά δεν είμαστε αντίθετοι στην επικαιροποίηση ή βελτίωση διατάξεων των βασικών κωδίκων. Το θέμα, όμως, είναι πώς επιχειρείται να γίνει κάτι τέτοιο. Όπως δηλώσαμε και στην επιτροπή, εμείς δεν μπορούμε να συμφωνήσουμε με την αποσπασματική προσέγγιση του Υπουργείου Δικαιοσύνης, ιδιαίτερα σε σχέση με νομοθετήματα που έχουν θεμελιακό χαρακτήρα, όπως είναι οι κώδικες. Δεν μπορεί, δεν είναι δυνατόν, κάθε τρεις και λίγο να γίνονται μεμονωμένες αλλαγές, μόνο και μόνο για να διαπιστώσουμε λίγο αργότερα πως πρέπει να κάνουμε και νέες αλλαγές είτε για να συμπληρώσουμε είτε ακόμη χειρότερα, για να διορθώσουμε ξανά, εκείνα τα οποία μόλις διορθώσαμε. 
Την ίδια παρατήρηση είχα κάνει καλόπιστα και προς τον κύριο Υπουργό, όταν είχαμε συζητήσει για τον Κώδικα περί δικηγόρων. Τότε σημειώθηκαν αρκετά σφάλματα, αβλεψίες ή και αστοχίες, αν θέλετε, στη διατύπωση διάφορων διατάξεων του Κώδικα Δικηγόρων, όχι βέβαια, από πρόθεση. Παρά ταύτα, βλέπουμε πως η εσφαλμένη μεθοδολογία εξακολουθεί να παραμένει.
Κύριε Υπουργέ, με αφορμή και την πρόσφατη υπόθεση λανθασμένης τροποποίησης διατάξεων του Ποινικού Κώδικα, θέλω να υπογραμμίσω τη γενικότερη σημασία της προσεχτικής και συστηματικής αναθεώρησης, όταν εξετάζουμε τους βασικούς κώδικες. Για να περάσω, λοιπόν, στον πυρήνα του συζητούμενοι Νομοσχεδίου, έχουμε εδώ ένα μείγμα αλλαγών του Ποινικού Κώδικα, του Κώδικα Διοικητικής Δικονομίας του Σωφρονιστικού Κώδικα, του Κώδικα Ποινικής Δικονομίας κ.ο.κ..
Η πράξη έδειξε, πως η μεθοδολογία αυτή είναι απολύτως εσφαλμένη. Τα ανακάτεμα δηλαδή πολλών διαφορετικών υλικών, δεν συνιστά σε καμμία περίπτωση καλή συνταγή νομοθέτησης. Για τον λόγο αυτό καταψηφίζουμε επί της αρχής το νομοσχέδιο, καθώς θεωρούμε πως η επαναλαμβανόμενη πρακτική της κυβερνητικής παρέμβασης σε βασικά νομοθετήματα, χωρίς σταθερή μεθοδολογία, συνιστά από μόνη της ένα σοβαρό δομικό πρόβλημα νομοθέτησης. 
Κύριε Υπουργέ, σε σχέση τώρα με τις επιμέρους ενότητες του νομοσχεδίου, σήμερα θα πω μερικά μόνο πράγματα για κάποιες βασικές ιδέες που τις διατρέχουν και έχουν τη σημασία τους, εν όψει και της ανάλυσης που θα κάνουμε στη συνέχεια και των ειδικότερων παρατηρήσεων που θα γίνουν στη δεύτερη φάση της επεξεργασίας επί των άρθρων και των τροπολογιών. 
Πρώτα, λοιπόν, θα ήθελα να κάνω μία αναφορά σχετικά με τη δημιουργία φυλακών υψίστης ασφαλείας, των λεγομένων καταστημάτων κράτησης Γ’ τύπου. Είναι ενδεχομένως αναγκαίες ως δομές και ίσως θα έπρεπε να υπάρχουν εδώ και κάποια χρόνια για διάφορους λόγους αλλά με την απαραίτητη και την αυτονόητη προϋπόθεση ότι θα εξασφαλίζονται αξιοπρεπείς συνθήκες διαβίωσης στους κρατουμένους. 
Υπάρχει, βέβαια, το θέμα πως εννοείτε τη λειτουργία τμημάτων Γ΄ τύπου σε υφιστάμενες φυλακές, θέμα το οποίο, κατά την άποψή μας, δεν έχει διευκρινιστεί επαρκώς, καθώς υπάρχουν αρκετά κενά που θεωρούμε ότι χρήζουν περαιτέρω εξειδίκευσης. 
Το θέμα της εξωτερικής φύλαξης όλων αυτών των δομών είναι κάτι το εντελώς διαφορετικό. Δεν αντιλαμβανόμαστε τη σκοπιμότητα της ακύρωσης των εξωτερικών φρουρών και την αντικατάστασή τους από αστυνομικούς. Οι εξωτερικοί φρουροί έχουν την εμπειρία της φρούρησης εδώ και χρόνια. Για τον λόγο αυτό, μπορούν να γνωρίζουν καλύτερα από τον οποιονδήποτε τα τρωτά σημεία μιας φυλακής και την κατάσταση στην οποία αυτή βρίσκεται καθημερινά.
Υπάρχει, βέβαια, το ακραίο, πρόσφατο συμβάν με τις φυλακές Τρικάλων. Κάποιοι, μάλιστα, το επικαλούνται για να αποδείξουν την ανεπάρκεια των σωφρονιστικών υπαλλήλων και να καταλογίσουν και ευθύνες. 
Εμείς ως Ανεξάρτητοι Έλληνες, όταν συνέβησαν τα γνωστά γεγονότα με τις αποδράσεις, δεν σπεύσαμε να καταλογίσουμε ευθύνες στη φρουρά της φυλακής. Αντίθετα, ζήτησα εγώ τότε προσωπικά από τον τότε Υπουργό Δικαιοσύνης, τον κ. Ρουπακιώτη, να αναλάβει τις πολιτικές του ευθύνες για την εξέλιξη αυτή. Κάτι τέτοιο φυσικά και δεν συνέβη αλλά βλέπουμε σήμερα την Κυβέρνηση έμμεσα να αποδίδει τελικά ευθύνες στους εξωτερικούς φρουρούς αντικαθιστώντας τους με αστυνομικούς στις φυλακές υψίστης ασφαλείας.
Η αλήθεια είναι πως οι εξωτερικοί φρουροί, λόγω του ανεπαρκούς υπηρεσιακού οπλισμού τους, καταλήγουν να εξοπλίζονται μόνοι τους, επιβαρύνοντας έτσι τον οικογενειακό προϋπολογισμό τους, με έξοδα που αφορούν αποκλειστικά στη δουλειά και την προσωπική τους ασφάλεια.
Δυστυχώς, θεωρούμε ότι ως προς το σημείο αυτό η συνδρομή του κράτους είναι ανεπαρκής. 
Επομένως, αυτό το οποίο εμείς προτείνουμε ως Ανεξάρτητοι Έλληνες, είναι η αναβάθμιση της υπάρχουσας υπηρεσίας με νέα μέσα προστασίας, με εκπαιδεύσεις και με κατάλληλο οπλισμό και όχι η κατάργηση των εξωτερικών φρουρών, την οποία επιχειρείτε με τα άρθρα 2 και 15 του νομοσχεδίου, που οδηγούν το αξιόμαχο και έμπειρο προσωπικό του Υπουργείου Δικαιοσύνης στο περιθώριο.
Τώρα σε ό,τι αφορά στους κρατούμενους -υπόδικους ή κατάδικους- σε φυλακές υψίστης ασφαλείας οφείλουμε -νομίζω- να συμφωνήσουμε όλοι στο προφανές, ότι στόχος είναι η ασφάλεια της φυλακής και ασφαλώς η ασφάλεια της κοινωνίας. Δεν πρέπει να είναι η ειδική τιμωρία των κρατουμένων σε αυτές τις ειδικές φυλακές, για παράδειγμα μέσω της απομόνωσής τους από τις οικογένειές τους ή οτιδήποτε άλλο. Γι’ αυτόν τον λόγο, θεωρώ ότι πρέπει να είμαστε πάρα  πολύ προσεκτικοί στο περιεχόμενο της σωφρονιστικής πολιτικής. Είναι άλλο η ασφάλεια των ανθρώπων και άλλο μία πρακτική που μπορεί να φανεί προς τα έξω ως εκδικητική στάση του κράτους και βεβαίως να συνιστά -κατά παρέκκλιση και των διατάξεων του Συντάγματος- παραβίαση, προσβολή των ατομικών δικαιωμάτων. 
Η δημοκρατία οφείλει να προασπίζεται το κράτος δικαίου, χωρίς, όμως, να καταφεύγει σε ακρότητες. Μία τέτοια ακρότητα, μπορεί να είναι η πρόβλεψη της παραγράφου 11 του άρθρου 1 για τον μελλοντικό περιορισμό του δικαιώματος επικοινωνίας των κρατουμένων με τον έξω κόσμο.
Επίσης, δεν συμφωνούσαμε εξ αρχής με τους τιθέμενους περιορισμούς των υπερασπιστικών δικαιωμάτων των κατηγορουμένων, όπως περιγράφονταν στα άρθρα 8 έως 10, τα οποία θεωρούμε ότι έρχονται σε ευθεία αντίθεση με το Σύνταγμα και τις βασικές αρχές της ΕΣΔΑ. 
Υπό την έννοια, λοιπόν, αυτή, λέμε ότι ορθά αποσύρατε, κύριε Υπουργέ, το άρθρο 8 του νομοσχεδίου. Όμως, εξακολουθούμε να διατηρούμε αντιρρήσεις όσον αφορά το άρθρο 10 και τον τρόπο με τον οποίο διατυπώνεται, παρά τη βελτίωση την οποία επιχειρήσατε. 
Μόνο, λοιπόν, η τήρηση των βασικών δικονομικών δικαιωμάτων θεωρούμε ότι αποτελεί εγγύηση της δίκαιης δίκης. Όλα τα άλλα είναι δικαιολογίες και αφορμές συγκάλυψης εγγενών αδυναμιών των ιδίων των δικαστηρίων μας. 
Στο άρθρο 13, κύριε Υπουργέ, νομίζω πως πρέπει να ξαναδείτε το θέμα με τον κατάλογο των ασθενειών, για να μην υπάρξει ούτε καν η υπόνοια περί φωτογραφικής διάταξης που θα μπορούσε να οδηγήσει σε νέες αποφυλακίσεις τύπου Λούβαρη. 
Σε σχέση τώρα με τον εκσυγχρονισμό της διοικητικής δικαιοσύνης που επιχειρείται, είναι μία σημαντική πρωτοβουλία η οποία ελπίζουμε να αποτελέσει το πρώτο βήμα, έτσι ώστε να δείτε και άλλα συναφή θέματα τα οποία έχουμε κατ’ επανάληψη επικαλεσθεί, όπως είναι η πάρα πολύ μεγάλη, η τεράστια, η ασυγχώρητη –θα έλεγα- καθυστέρηση στην απονομή της φορολογικής δικαιοσύνης από τα αρμόδια δικαστήρια. 
Σε ό,τι αφορά στο άρθρο 38 του νομοσχεδίου για τους Βουλευτές και την αφαίρεση των προνομίων τους, οι Ανεξάρτητοι Έλληνες ξεκαθαρίζουμε ότι συμφωνούμε με τη διατύπωση που προέκυψε από τη δεύτερη ανάγνωση, την οποία σήμερα φέρνετε με το κείμενο των νομοτεχνικών βελτιώσεων και προσθηκών που μας διανείματε, δηλαδή η καταδίκη Βουλευτή εν ενεργεία για κακούργημα σε β΄ βαθμό, να επιφέρει αυτοδικαίως την αναστολή των προνομίων του, καθώς επίσης και η αμετάκλητη καταδίκη του για κακουργήματα ή συγκεκριμένα πλημμελήματα τα οποία, όμως, έχουν ιδιαίτερα απαξία, όπως αυτά προσδιορίζονται στο κείμενο που προανέφερα το οποίο μας έχετε ήδη διανείμει. Όλα αυτά, βεβαίως, όπως έγινε ο περιορισμός, θα οδηγούν στην οριστική αφαίρεση των βουλευτικών προνομίων. 
Έτσι και αλλιώς, κύριε Υπουργέ, εμείς θέλουμε να ξεκαθαρίσουμε ότι οι Ανεξάρτητοι Έλληνες έχουμε ταχθεί υπέρ και έχουμε ζητήσει τον οριζόντιο περιορισμό όλων των βουλευτικών προνομίων, πόσω μάλλον τη σημερινή εποχή που οι Έλληνες πολίτες ταλανίζονται από την κρίση, βλέπουν τους μισθούς τους και τις συντάξεις τους να ισοπεδώνονται, επομένως, δεν θα μπορούσαμε να έχουμε διαφορετική θέση επ’ αυτού. 
Τέλος, με αφορμή το άρθρο 39 του νομοσχεδίου, θέλω να επανέλθω στην κατάργηση των μεταβατικών εδρών στα δικαστήρια των Βορείων Σποράδων. Ειδικά αναφέρομαι –σας το είπα και στην επιτροπή- στην κατάργηση του Ειρηνοδικείου Σκιάθου.
Θέλω να σας ξαναζητήσω, κύριε Υπουργέ, να δείτε με άλλη ματιά το θέμα αυτό, το οποίο μας ταλαιπωρεί εδώ και αρκετό καιρό στη Μαγνησία, περιορίζοντας την πρόσβαση των νησιωτών μας στη δικαιοσύνη και εννοώ όλων των νησιωτών, γιατί καλός είναι ο εξορθολογισμός του δικαστηριακού συστήματος αλλά η δικαιοσύνη υπάρχει βασικά για να μπορεί να υπηρετεί τον πολίτη. Και όταν λέμε να υπηρετεί τον πολίτη, εννοούμε και να μην τον υποβάλλει σε μεγάλες ταλαιπωρίες μετακίνησης, να μην τον υποβάλλει και σε πρόσθετα έξοδα. Βάζουμε κατά δεύτερο λόγο, βεβαίως, τους συνηγόρους και τους δικαστές, κυρίως και πρωτίστως βάζουμε τον πολίτη. 
Όπως και εσείς άλλωστε αναγνωρίζετε με την αντίστοιχη διάταξη που φέρνετε για κάποιες νησιωτικές περιοχές, αυτή η πρόσβαση είναι θεμελιώδες δικαίωμα των κατοίκων τους, οι οποίοι δεν θα πρέπει να το στερούνται απλώς και μόνο με την επίκληση του δημοσίου συμφέροντος. 
Στο σημείο, λοιπόν, αυτό -και για να μην κουράσω- κλείνω την τοποθέτησή μου. Επιφυλάσσομαι του δικαιώματος, βεβαίως, να επανέλθω με δευτερολογία και ειδική τοποθέτηση επί των άρθρων με ανάλυση. Εύχομαι να δεχθείτε να κάνετε κάποιες βελτιώσεις που να κινούνται στο πνεύμα αυτών που σας επεσήμανα προηγουμένως, έστω και στη φάση αυτή. Οπότε, την περαιτέρω ανάλυση θα την κάνω στην επόμενη συνεδρίαση επί των άρθρων και των τροπολογιών. 
Ευχαριστώ πολύ.","ΜΑΡΙΝΑ ΧΡΥΣΟΒΕΛΩΝΗ",553
"102671"," Εμείς διπλάσια σας ευχαριστούμε για την οικονομία του χρόνου στην τοποθέτησή σας. 
Τον λόγο έχει ο ειδικός αγορητής της Χρυσής Αυγής, ο συνάδελφος κ. Μιχάλης Αρβανίτης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102672"," Κύριε Πρόεδρε, κυρίες και κύριοι Βουλευτές, τι σημασία μπορεί να έχει το γεγονός της τροποποιήσεως του άρθρου 38, όταν ήδη χθες ο Πρωθυπουργός της Ελλάδος στο Ευρωπαϊκό Κοινοβούλιο μάς καταδίκασε αμετακλήτως. Μίλησε για εγκληματική οργάνωση, μίλησε για οπαδούς τυρρανικών καθεστώτων τύπου χιτλερικού καθεστώτος του Β’ Παγκοσμίου Πολέμου. Ποιος; Αυτός ο οποίος υπηρετεί τώρα δουλικό στους Γερμανούς, οι οποίοι καταδυναστεύουν την πατρίδα μας, πίνουν το αίμα του λαού μας. Και τόλμησε να παραλληλίσει εμάς, να παρομοιάσει εμάς, να προσομοιάσει εμάς, με οποιοδήποτε τυρρανικό καθεστώς του παρελθόντος, εμάς τους Έλληνες πατριώτες, όταν ο ίδιος ασκεί διά της Κυβερνήσεώς του τυρρανικό καθεστώς διά του μορφώματός του. Γιατί προηγουμένως, ο αγορητής του ΠΑΣΟΚ μίλησε για μόρφωμα αλλά πλείστοι δεν γνωρίζουν την έννοια των όρων και το έχω πει και στις επιτροπές επανειλημμένως. Τι σημαίνει μόρφωμα; Μόρφωμα δεν σημαίνει ένα ομοιογενές σύνολο, μόρφωμα σημαίνει κατασκεύασμα –να ανοίξουν κάποτε τα λεξικά. Και κατασκεύασμα είναι η Κυβέρνηση ΠΑΣΟΚ-Νέας Δημοκρατίας. Αυτό είναι το μοναδικό μόρφωμα μέσα στη Βουλή. 
Ποια είναι η διαδρομή αυτού του κυρίου ο οποίος πρωθυπουργεύει; Ποια είναι η διαδρομή; Υπήρξε Υπουργός Εξωτερικών αποτυχημένος, επρόδωσε το κόμμα του, τη Νέα Δημοκρατία, έδειξε αγνωμοσύνη. Εν συνεχεία, ίδρυσε κόμμα και απεδείχθη αποτυχημένος Αρχηγός κόμματος. Εν συνεχεία, έσκυψε το κεφάλι και δεν ξέρω με ποιες διαβουλεύσεις επανήλθε στας τάξεις της Νέας Δημοκρατίας και διαδραμάτισε το ρόλο αποτυχημένου ανθρώπου. Δεν τον ακούσαμε ποτέ, εγώ τουλάχιστον δεν τον άκουσα. 
Εν συνεχεία, προήχθη εις Υπουργόν, αποτυχημένο Υπουργό. Και στο Υπουργείο Πολιτισμού απέτυχε. Και τώρα, ηγείται –αφού εξηπάτησε τον ελληνικό λαό- αυτού του μορφώματος που λέγεται Κυβέρνηση Νέας Δημοκρατίας-ΠΑΣΟΚ. 
Και πώς τον εξηπάτησε; Ενθυμείστε τις θέσεις του πριν από τις δεύτερες εκλογές που μας υπερχρέωσε, προκειμένου να χτυπήσει τη Χρυσή Αυγή. Υπεσχέθη στο λαό ότι το πρώτο το οποίο έχω να κάνω, είναι να ανακηρύξω την αποκλειστική οικονομική ζώνη. Ακούσατε εσείς τίποτα γι’ αυτό; Άκουσε ο ελληνικός λαός τίποτα; Και μετά, διαρρηγνύον τα ιμάτιά του, ει να μη είπω ολοφυρόμενος, είπε: «Είναι δυνατόν ποτέ, είναι ανθρώπινο να απολύει κάποιος, κάποιον από τη θέση του;» ή «Δεν θα μειωθούν οι συντάξεις, δεν θα μειωθούν οι μισθοί». Την επομένη ημέρα, αφού εξηπάτησε το λαό με ψεύδη, ΑΟΖ δεν ανακήρυξε και οι μισθοί και οι συντάξεις έφτασαν στο ελάχιστο επί του παρόντος. 
Και στη συνέχεια έχουμε το mobility -το χρησιμοποιούσε και ο Αρχηγός της Δημοκρατικής Ανανεώσεως- γιατί η ελληνική γλώσσα δεν είναι πλούσια, είναι γνωστό αυτό, δεν είναι τροφοδότης των άλλων γλωσσών. Επειδή έχουμε ανάγκη, λοιπόν, λόγω της φτώχειας της γλώσσας μας- βάλαμε ξένες γλώσσες της αγγλοβαρβαρίζουσας μέσα. Δεν πειράζει. Αυτό, είναι λεπτομέρεια πλέον εδώ που έχουμε φτάσει.
Έγινε ένσταση για την αντισυνταγματικότητα αυτού του νομοσχεδίου. Θα μιλήσω επ’ αυτού. 
Ήθελα, όμως, να συνεχίσω για την πορεία του Πρωθυπουργού της Ελλάδος ο οποίος εν συνεχεία εδρομολόγησε δύο Υπουργούς, ήβρεν τα κατάλληλα πρόσωπα, προκειμένου να θέσει υπό διωγμόν τη Χρυσή Αυγή. Και το έχει επιτύχει μέχρι σήμερα. Πώς; Κάτι είπε ο Τάκης ο Μπαλτάκος -ακόμα δεν συζητήθηκε εδώ, παρά το γεγονός ότι το ζήτησε ο Συνασπισμός της Ριζοσπαστικής Αριστεράς- με στημένη δολοφονία, με στημένες αφορμές. Και τότε άρχισαν αμέσως οι φυλακίσεις.
Άρχισε η τρομοκρατία του παρακράτους της Κυβερνήσεως με δολοφονίες δύο παλικαριών στο Νέο Ηράκλειο. Εν συνεχεία, ακολούθησε η μία φυλάκιση μετά την άλλη και η μία φίμωση μετά την άλλη. 
Αυτή είναι η διαδρομή του Πρωθυπουργού της Ελλάδας. Ένας είναι ο στόχος του. Μιλούσε για ανάκαμψη. Μιλούσε για ανάπτυξη. Είδατε  εσείς ίχνη ανακάμψεως; Εάν είδε κάποιος, να μου το πει. Θα διακόψω τον λόγο μου. Έστω ίχνη ανακάμψεως. Ξεπουλιέται η πατρίδα μας. Εκχωρείται η εθνική μας κυριαρχία. Δεν μένει τίποτα όρθιο! Μια ασύδοτη κοινωνία έχουμε καταντήσει! 
Ιερά και όσια απεμπολούνται. Αρχές και αξίες απεμπολούνται. Ιδεώδη, ιδανικά απεμπολούνται. Εδώ έχουμε φθάσει και αυτό είναι κάτι το αδιαμφισβήτητο. Ηχεί ακόμη στα αφτιά μου η φράση του Υπουργού Δικαστικού Σώματος. Δεν λέω Δικαιοσύνης και θα εξηγήσω  μετά γιατί. Το είπα και στην επιτροπή. 
Πριν καν αρχίσει η κυρία ανάκρισις, μας είπε ότι εμείς της Χρυσής  Αυγής θα έχουμε μια δίκαιη δίκη. Τον ρώτησα εγώ από εκείνο το έδρανο. Εδώ ήταν. «Πώς γνωρίζετε ότι θα έχουμε δίκη οπωσδήποτε; Και πώς γνωρίζετε ότι θα είναι η δίκη δικαία;» Βεβαίως, δεν έλαβα ικανοποιητική απάντηση. 
Το ακριβές ερώτημά μου ήταν: «Πώς παρακάμπτετε την κυρία ανάκριση; Πώς παρακάμπτετε τα δικαστικά συμβούλια  και πάτε κατευθείαν στη δίκη; Είστε βέβαιος ότι θα γίνει δίκη;» 
Τότε ο κύριος Υπουργός μου απήντησε ότι δίκη στην  Ευρώπη εννοούν όλη τη διαδικασία, από την προκαταρκτική εξέταση –αυτό κατάλαβα περίπου- μέχρι την έκδοση της αποφάσεως. 
Πότε μου τα είπε αυτά και τι μου απήντησε, όταν του έκανα την εξής παρατήρηση: «Καλά, κύριε Υπουργέ, εγώ δέχομαι ότι θα γίνει μία δίκαιη δίκη, αφού φθάσαμε αμέσως στη δίκη. Είναι προαποφασισμένο. Τότε, γιατί ο Πρωθυπουργός σας πήγε στην εβραϊκή ομογένεια και αμέσως μετά έκανε επίσημη επίσκεψη στο Ισραήλ και υπεσχέθη ότι θα εξαφανίσει τη Χρυσή Αυγή; Ο Πρωθυπουργός το είπε. Δεν το λέω εγώ.» 
Κατά ταύτα, μετά από αυτήν τη ρήση ή μάλλον μετά τη δουλική υπόσχεση ενός Πρωθυπουργού προς έναν άλλο, τι άλλο να περιμένουμε εμείς παρά μόνο προειλημμένη απόφαση;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"102673"," Κύριε Αρβανίτη, αν μου επιτρέπετε, μετά από οκτώ λεπτά μπορείτε να μπείτε και στο νομοσχέδιο. 
ΜΙΧΑΗΛ ΑΡΒΑΝΙΤΗΣ – ΑΒΡΑΜΗΣ: Πρέπει να ειπωθούν αυτά, γιατί ξέρετε ότι είμαι θυμωμένος. Δεν μπορώ να μιλήσω ευθέως. Δεν μπορώ να ασκήσω τα καθήκοντά μου ως αντιπρόσωπος του έθνους, διότι οι δικαστικοί…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102674"," Κύριε Αρβανίτη, ξέρω ότι μπορείτε να με καταλάβετε και ξέρω ότι θα με καταλάβετε. Για οκτώ λεπτά μιλάτε για πράγματα άλλα, όπως εσείς κρίνετε αλλά μιλήστε και επί του νομοσχεδίου, αν μου επιτρέπετε. 
ΜΙΧΑΗΛ ΑΡΒΑΝΙΤΗΣ – ΑΒΡΑΜΗΣ: Κατ’ αρχάς, πιστεύω ότι δεν χρησιμοποίησα  υβριστικό ή καταφρονητικό λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102675"," Είπα εγώ κάτι τέτοιο; 
ΜΙΧΑΗΛ ΑΡΒΑΝΙΤΗΣ – ΑΒΡΑΜΗΣ: Οι όροι που χρησιμοποιώ ως χαρακτηρισμούς είναι όροι πολιτικοί.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102676"," Είπα κάτι τέτοιο εγώ; Δεν είπα. Είπα ότι χρησιμοποιήσατε όρους απρεπείς; 
ΜΙΧΑΗΛ ΑΡΒΑΝΙΤΗΣ – ΑΒΡΑΜΗΣ: Όχι. Γι’ αυτό δεν κατάλαβα γιατί με παρατηρείτε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102677"," Όχι, σας λέω ότι ενώ πρέπει να μιλάμε επί του νομοσχεδίου, μιλήσατε οκτώ λεπτά όπως εσείς κρίνατε. Να μπούμε στο νομοσχέδιο. Αυτό σας είπα. 
ΜΙΧΑΗΛ ΑΡΒΑΝΙΤΗΣ – ΑΒΡΑΜΗΣ: Κύριε Πρόεδρε, και πάλι ειλικρινά δεν κατάλαβα. Έχω χρόνο απ’ ό,τι βλέπω να αναφερθώ και στο νομοσχέδιο επί της αρχής, βεβαίως, γιατί μετά, στη δευτερολογία μου, θα μιλήσω  για τα άρθρα ένα προς ένα. 
Ουδεμία παρατήρηση από τον αρμόδιο Υπουργό στις δύο ανακρίτριες, διότι παρέβησαν το καθήκον τους, αφού κατεχράσθησαν και υπερέβησαν την εξουσία τους. Τι έκαναν δηλαδή; Στις  διατάξεις εκείνες που εξέδιδαν, για να απορρίπτουν τις εκάστοτε αιτήσεις προσωρινής απολύσεως, χαρακτήρισαν τη Χρυσή Αυγή εγκληματική οργάνωση. Αυτό είναι απόφαση. 
Ποια δικονομία –ούτε  καν της Βορείου Κορέας!- λέει ότι μπορεί ο ανακριτής ή οι ειδικοί ανακριτές να χαρακτηρίζουν κάποιον ως ένοχο; Έβγαλε απόφαση, λοιπόν, για υπέρβαση εξουσίας αλλά παρατήρηση δεν έγινε και όφειλε, γιατί είναι εποπτεύον όργανο το Υπουργείο Δικαστικού Σώματος. Για  ποιο λόγο; 
Από εκεί και πέρα προχωρήσαμε, ξεχάσαμε και τα δικαστικά συμβούλια, τα ξεχάσαμε όλα και φθάσαμε στη δίκη. Αποστολή της ανακριτικής αρχής, είναι να συγκεντρώνει αποδεικτικό υλικό και όχι μόνο την εξουσία. Αν κρίνει να διατάσει την προσωρινή κράτηση κάποιου. Όταν συγκεντρωθεί αυτό το λεγόμενο αποδεικτικό υλικό να το διαβιβάσει στο οικείο δικαστικό συμβούλιο. Αυτό πάλι δεν έχει καν το δικαίωμα να πει ότι ο «χ» είναι ένοχος, να χαρακτηρίσει τον «χ» ως εγκληματία. Το έκανε, όμως, και το κάνει ήδη. Και συνεχίζει στα έγγραφα το ειδικό ανακριτικό τμήμα. Λέει «αν κρίνει ότι υπάρχουν πράγματι αποχρώσες ενδείξεις στο πρόσωπο του κατηγορημένου. Ως εκ τούτου παραπέμπει αυτόν να δικαστεί κάπου». 
Μετά έχουμε τους συναδέλφους του ΣΥΡΙΖΑ, οι οποίοι έκαναν ένσταση αντισυνταγματικότητας επί του νομοσχεδίου. Μα, μόνο αυτό το νομοσχέδιο είναι αντισυνταγματικό και παραβιάζει βαναύσως τα ανθρώπινα δικαιώματα; Έχουμε διάκριση εξουσιών; Με διακόψατε, κύριε Πρόεδρε. Με την απόφαση που βγήκε εις βάρος μου και εις βάρος του Βουλευτή Γρέγου, επενέβη η δικαστική εξουσία στη νομοθετική. Δηλαδή, κατ’ αρχάς εμένα μου επέτρεψε να ομιλώ στο Κοινοβούλιο. Τι δουλειά έχει; Με ποια εξουσία επεμβαίνει; Δεύτερον, δεν μου επέτρεψε να ομιλώ στον κόσμο. Μα είμαι αντιπρόσωπος του Έθνους όπως όλοι μας και οφείλουμε να πηγαίνουμε στην περιφέρεια μας πρώτα και στους νομούς μετά να μαθαίνουμε τα προβλήματά τους. Αυτό μου το απαγόρευσαν! Είναι άμεση επέμβαση της δικαστικής λεγόμενης εξουσίας στη νομοθετική. Άρα τι διάκριση εξουσιών; Δεν υπάρχει ούτε δικαστική ούτε νομοθετική. Υπάρχει μόνο εκτελεστική. Με την πλειονοψηφία την οποία διαθέτει, επιβάλλει τους νόμους που θέλει αυτή. Δεν αμφιβάλλω ότι θα ψηφιστεί και αυτό. Από εκεί και πέρα, όπως ήδη έχει καταδειχθεί και έχουμε και την ομολογία Μπαλτάκου, επιβάλλεται και στην λεγόμενη δικαστική εξουσία, στο δικαστικό σώμα. 
Επίσης, κατηργήθη το τεκμήριο της αθωότητας. Δεν έχουμε -με το νομοσχέδιο αυτό τουλάχιστον- εξατομίκευση της ενοχής. Αντ’ αυτού -με γνώμονα τη συλλογική ευθύνη, αυτό το φοβερό δόγμα της συλλογικής ευθύνης- εξυφαίνουμε κατηγορίες συλλήβδην εις βάρος ενός συνόλου. Και αυτό λέγεται «τήρηση του Συντάγματος». 
Τελειώνοντας, όσον αφορά σε αυτό το σκέλος, θέλω να πω ότι δεν είδα κάποιον είτε εισαγγελέα είτε δικαστή, να ασκήσει αυτεπαγγέλτως ποινική δίωξη εναντίον των εγκλημάτων που πραγματοποιούνται, τουλάχιστον από το 1996 μέχρι σήμερα κατά του λαού και του έθνους. Είχαμε βάναυση παραβίαση του άρθρου 135 του Ποινικού Κώδικα, ωσαύτως δε και το άρθρο 134, διότι έχουμε αποδεδειγμένες προπαρασκευαστικές ενέργειες εσχάτης προδοσίας σε συνεννόηση με ξένες κυβερνήσεις και έχουμε οπωσδήποτε παραβίαση του πολιτεύματος. Η αρχή της λαϊκής κυριαρχίας δεν υπάρχει. Εδώ περιφρονούνται μισό και πλέον εκατομμύριο Έλληνες και θεωρούνται εγκληματίες. 
Ατομικά δικαιώματα, συνταγματικώς κατοχυρωμένα; Πάνε αυτά, έκαναν φτερά. Αλλά δεν βρέθηκε κάποιος αυτεπαγγέλτως να ασκήσει ποινική δίωξη. Γιατί; Διότι «κουμάντο» -να χρησιμοποιήσω αυτήν τη λέξη- κάνει η εκτελεστική εξουσία στο δικαστικό σώμα. 
Τελειώνοντας αυτήν την εισαγωγή μου, θέλω να αναφερθώ στην καταχρηστική και απολύτως λανθασμένη χρήση του όρου δικαιοσύνη, στο δικαστικό σώμα, το κατ’ εφημισμόν καλούμενο «δικαστική εξουσία» ή «δικαιοσύνη» που συνήθως λέμε «η δικαιοσύνη» και το εποπτεύουμε με το καθ’ ύλην αρμόδιο όργανο της εκτελεστικής εξουσίας, το Υπουργείο Δικαιοσύνης. Η χρήση του όρου «δικαιοσύνη» για τα δύο αυτά όργανα, είναι αυθαίρετη και απολύτως λανθασμένη. 
Η δικαιοσύνη δεν έχει ούτε σάρκα ούτε οστά ούτε εγκαθίσταται σε καταστήματα δικαστικά ή σε υπουργικά καταστήματα. Η δικαιοσύνη είναι ύψιστο ιδεώδες, το οποίο σήμερα βλάπτεται, προσβάλλεται κατά τον πλέον χειρότερο και βάναυσο τρόπο. Και το αίσθημα του δικαίου είναι μεγίστη αρετή. Αλλά ποιος την έχασε για να τη βρει η Κυβέρνηση και ορισμένοι άλλοι σε οποιοδήποτε Σώμα και αν ανήκουν; Δεν υπάρχει αίσθημα δικαίου. Όχι! Μόνο στο λαό υπάρχει ένα κοινό αίσθημα δικαίου και αυτό το αίσθημα του δικαίου κάποια στιγμή θα γίνει οργή γιατί βλέπει ότι πνίγεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λέξεις μόνο, κύριε Πρόεδρε, θέλω να πω ακόμα. Η κ. Κωνσταντοπούλου –και καλώς- παρέβη λιγάκι το χρόνο. Τι είναι, σπουδαίο πράγμα; Μην πάμε σπίτι μας ένα τέταρτο αργότερα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102678"," Τι λέτε τώρα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102679"," Και έγιναν τόσες παρατηρήσεις κ.λπ.. Δεν θέλω να υπερασπιστώ την κ. Κωνσταντοπούλου αλλά εύλογο είναι. Δεν μπορεί να κόψει τον λόγο της στη μέση. 
Δύο λέξεις θα πω μόνο που έχω σημειώσει εδώ μερικές επισημάνσεις γενικές. Το νομοσχέδιο συνολικά είναι εντελώς απαράδεκτο και το λέω κατηγορηματικά όχι γιατί προέρχεται από τη διεφθαρμένη και αντιδημοκρατική Κυβέρνηση που έχει ως Υπουργό Δικαιοσύνης έναν πρώην δικαστή που αποδεδειγμένα διαπλέκεται, αλλά επειδή μας εμπαίζει, αυτός και η Κυβέρνησή του, να μετατρέπει τις μικροπολιτικές του επιδιώξεις σε νόμους. 
Ένας τέτοιος νόμος στο πρώτο του μέρος που αφορά την τροποποίηση διατάξεων του Κώδικα Ποινικής Δικονομίας, είναι ο νόμος που εισάγει προς ψήφιση η συγκυβέρνηση. Αν κάποιος διατηρήσει την ψυχραιμία και την υπομονή του και τον αναγνώσει λέξη προς λέξη, θα ανακαλύψει χωρίς καμμία έκπληξη τα στημένα παιχνίδια της δικαιοσύνης που ετοιμάζει ο Υπουργός και η Κυβέρνησή του στους αμέσως επομένους μήνες. 
Φέρνει κατακαλόκαιρο ένα νομοσχέδιο που μοναδικό σκοπό έχει να προετοιμάσει το έδαφος για τη δίκη του αιώνα, τη δίκη των Βουλευτών της Χρυσής Αυγής. Έχει προαναγγελθεί η δίκη και αν θα γίνει αυτή η δίκη, γιατί δεν το ξέρουμε. Γιατί εγώ τουλάχιστον και το δηλώ εδώ δεν λέγω ότι έχω εμπιστοσύνη στη σύνθεση τη μελλοντική του δικαστικού συμβουλίου, αλλά αφήνω κάποιες πιθανότητες να υπάρχουν κάποιοι δικαστές πιστοί στον όρκο τους, άνδρες, αξιοπρεπείς, με αυτοσεβασμό και να δουν τον εμπαιγμό, να δουν τις παραβιάσεις του Συντάγματος, της ελευθερίας του λόγου, της ελευθέρας διαδόσεως των ιδεών. Να τα δουν αυτά. Πιστεύω ότι υπάρχουν, λίγοι μεν, αλλά υπάρχουν τέτοιοι ακέραιοι δικαστές. 
Μετά μας μίλησε ο αγορητής του ΠΑΣΟΚ για ατομική αξιολόγηση της επικινδυνότητας. Τίνι τρόπω θα υπάρξει αυτή η ατομική αξιολόγηση της επικινδυνότητας. «Είσαι χρυσαυγίτης; Εσύ είσαι παιδεραστής; Ο χρυσαυγίτης είναι πιο επικίνδυνος. Είσαι έμπορος ναρκωτικών; Αυτός είναι χρυσαυγίτης. Εσύ θα πας έξω, εσύ θα πας με μειωμένη ποινή». Εδώ καταντήσαμε. 
Αλλά πόλεμος στον πόλεμο. Μην νομίσετε ότι εμείς οι Έλληνες πατριώτες θα παραδώσουμε τα όπλα. Μην το νομίζετε! Και μην νομίζετε ότι πλέον πιστεύει στα ψεύδη σας ο ελληνικός λαός!
Η ιστορία αυτή έχει μεθοδευτεί έντεχνα εδώ και μήνες τώρα με την αντισυνταγματική στέρηση της νόμιμης κρατικής χρηματοδότησης και στη συνέχεια μεθοδεύεται ο οικονομικός και στελεχιακός εναγκαλισμός του κόμματος της Χρυσής Αυγής με τη στέρηση όλων των προνομίων των Βουλευτών της με μια φωτογραφικού τύπου διάταξη, η οποία εκτός από πλήρως αντισυνταγματική είναι και πλήρως ανήθικη, όπως πολιτικώς ανήθικη και ανάλγητη είναι η Κυβέρνηση. Λογαριάζετε, όμως, χωρίς τη Χρυσή Αυγή. 
Τώρα, όλες οι παρανομίες σας μετατρέπονται σε έγγραφα, αφού μεταφραστούν σε δύο γλώσσες προωθούνται στους Ευρωβουλευτές μας –και γι’ αυτό αντέδρασε και ο κύριος Πρωθυπουργός στο Ευρωκοινοβούλιο- και κατατίθενται στο Ευρωπαϊκό Κοινοβούλιο με τρόπο ώστε όλοι να πληροφορηθούν με ακρίβεια τι εστί «δημοκρατία», «ευνομία» εν καιρώ Σαμαρά. 
Το σύνολο του νομοσχεδίου, κατά την άποψή μας, είναι εύσχημο πρόσχημα προκειμένου να περάσουν οι κυβερνητικές μεθοδεύσεις στην ποινική δικονομία στους αντίστοιχους νόμους πριν καν αρχίσει η δίκη –αν αρχίσει, επαναλαμβάνω.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"102680"," Ολοκληρώστε, σας παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102681"," Εγώ έχω αγκιστρωθεί –δεν ξέρω γιατί, ίσως από διαίσθηση- στο Συμβούλιο Εφετών και το τονίζω από αυτό το Βήμα.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"102682"," Ολοκληρώστε, σας παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102683"," Ειδικά η πρόβλεψη για τα καταστήματα τύπου Γ’ στα οποία προβλέπεται η κράτηση όσων κατηγορούνται, μεταξύ άλλων με το άρθρο 187, φωτογραφίζει τη μεταχείριση που πρόκειται και προετοιμάζεται να υποστούν οι Βουλευτές μας αμέσως μετά. Καμμία σημασία δεν έχει το γεγονός ότι και πλήθος άλλων φορέων και κρατουμένων έχει ήδη διαμαρτυρηθεί γι’ αυτό. Η στόχευση της Κυβέρνησης είναι συγκεκριμένη. 
Εμείς, να είναι βέβαιοι όσοι τη στελεχώνουν, δεν πρόκειται να καταθέσουμε τα όπλα γιατί είμαστε απόγονοι του Κολοκοτρώνη, του Καραϊσκάκη, του Ανδρούτσου, του Παπαφλέσσα. Όπλα δεν καταθέτουμε! Η συνείδησή μας είναι ήσυχη ότι μέσα στην καρδιά μας και μέσα στο νου μας είναι η Ελλάδα μας, ο ελληνισμός, η πατρίδα και οι επόμενες γενιές.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"102684"," Όπως καταλαβαίνετε, πρέπει κάποτε να συμφωνήσουμε ότι η διαχείριση του χρόνου που έχουμε στη διάθεσή μας πρέπει να γίνεται έτσι ώστε να μην εκμεταλλευόμαστε και να μην στερούμε το χρόνο από τους υπόλοιπους συναδέλφους. Δεν αφορά μόνο τον κ. Αρβανίτη αυτό. Αφορά όλους μας κι εμένα ίσως. 
Έχουν εγγραφεί δεκατέσσερις συνάδελφοι. Υπολείπονται άλλοι δυο εισηγητές. Καταλαβαίνετε ότι υπάρχει ένας Κανονισμός, τον οποίον πρέπει να τηρούμε όλοι μας. Πάνω απ’ όλα τηρούντες τον Κανονισμό τηρούμε αυτό που πρέπει να εφαρμόζουμε έναντι του εαυτού μας. 
Τον λόγο έχει ο ειδικός αγορητής του Κομμουνιστικού Κόμματος Ελλάδας ο συνάδελφος κ. Γιάννης Γκιόκας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"102685"," Ευχαριστώ, κύριε Πρόεδρε. 
Κυρίες και κύριοι Βουλευτές, εμείς θέλουμε να επαναλάβουμε και από το Θερινό Τμήμα, αυτό που είπαμε και στην τελευταία συνεδρίαση της επιτροπής. Το νομοσχέδιο πρέπει να αποσυρθεί. Δεν μπορεί να διορθωθεί ούτε και με τις τελευταίες τροποποιήσεις του Υπουργείου Δικαιοσύνης, τις οποίες είδαμε. Πρέπει να αποσυρθεί λόγω των βασικών διατάξεών του, του πυρήνα του, αυτού δηλαδή που αφορά τη δημιουργία των λεγόμενων φυλακών υψίστης ασφαλείας. Και λέω «λεγόμενων» γιατί ούτε κι αυτός ο όρος είναι απόλυτα σωστός. Κατά τη γνώμη μας δημιουργεί πολύ σοβαρά προβλήματα, τα οποία επισημάναμε –και όχι μόνο εμείς- κατά τη διάρκεια των συνεδριάσεων της επιτροπής. Τα ίδια εξίσου προβλήματα, τους ίδιους κινδύνους επεσήμανε το σύνολο σχεδόν των φορέων που προσκλήθηκε και δεν συμφώνησε με τη δημιουργία αυτού του τύπου των φυλακών. 
Με τη στάση του το Υπουργείο Δικαιοσύνης, να επιμένει δηλαδή σε αυτό το νομοσχέδιο, ρίχνει λάδι στη φωτιά, πυροδοτεί αντιδράσεις που ήδη υπάρχουν εξαιτίας της εκρηκτικής κατάστασης στις φυλακές, των άθλιων συνθηκών διαβίωσης και κράτησης.
Η Κυβέρνηση και το Υπουργείο Δικαιοσύνης έχει ως πρόσχημα ορισμένα αρνητικά περιστατικά, όπως είναι οι αποδράσεις από τις φυλακές, όπως είναι κάποιες αμφιλεγόμενες αποδράσεις ή καλύτερα μη επιστροφή από άδειες. Και λέμε «αμφιλεγόμενες» γιατί τόσο το καθεστώς αδειών που είχαν οι συγκεκριμένοι κρατούμενοι όσο και αυτή καθ’ αυτή η απόδραση, αν μη τι άλλο, δημιουργεί σοβαρά ερωτηματικά, τουλάχιστον σε εμάς. 
Με πρόσχημα, λοιπόν, όλα αυτά θεσμοθετείται και εγκαινιάζεται ένας νέος τύπος φυλακών, εισάγεται ένα μόρφωμα που –κατά τη γνώμη μας- κλονίζει όλη τη λογική και τη φιλοσοφία που υπάρχει στο χώρο του σωφρονισμού, όπως τουλάχιστον είχε επικρατήσει τα τελευταία χρόνια, μ’ αυτήν την κατάσταση που υπάρχει με τα στραβά και ανάποδα, τα οποία εμείς κάθε άλλο παρά αποδεχόμαστε. Είχε όμως επικρατήσει μια συγκεκριμένη λογική που –κατά τη γνώμη μας- αναιρείται, ανατρέπεται ή τουλάχιστον οδηγείται σε ανατροπή μέσα από τις συγκεκριμένες διατάξεις. 
Το δίλημμα που τίθεται από το Υπουργείο, το δίλημμα που τέθηκε και από τους εισηγητές των κυβερνητικών κομμάτων της Νέας Δημοκρατίας και του ΠΑΣΟΚ, αν θέλουμε ή όχι διάκριση των σωφρονιστικών καταστημάτων, αν θέλουμε ή όχι ασφαλείς φυλακές, είναι κατά τη γνώμη μας ένα ερώτημα υποκριτικό, παραπλανητικό και ψεύτικο. 
Προφανώς, θέλουμε διάκριση των σωφρονιστικών καταστημάτων, όπως άλλωστε υπήρχε και υπάρχει σήμερα στο Σωφρονιστικό Κώδικα. Προφανώς, θέλουμε ασφαλείς φυλακές και για τους κρατούμενους και για το προσωπικό των φυλακών, όχι όμως με τέτοιες πρακτικές, με τέτοια μέτρα σαν αυτά που φέρνει το νομοσχέδιο που –σε τελική ανάλυση- δεν θα οδηγήσουν σε ασφαλείς φυλακές, αλλά σε ανασφαλείς και σε ακόμα πιο επικίνδυνες φυλακές.
Αυτό που θα έπρεπε να γίνει είναι η βελτίωση των υποδομών, η αξιοποίηση θεσμών που υπάρχουν και είχαν εισαχθεί και το προηγούμενο διάστημα και θα μπορούσαν ενδεχομένως να αξιοποιηθούν και παραπέρα και βεβαίως η βελτίωση των συνθηκών κράτησης. Γιατί εμείς θέλουμε για άλλη μια φορά να  επαναλάβουμε ότι δεν αντιμετωπίζουμε, όπως κάνει το νομοσχέδιο, από τη μια μεριά την ασφάλεια στις φυλακές και από την άλλη μεριά τις συνθήκες κράτησης ως δύο μεγέθη που είναι ανταγωνιστικά, που είναι αντίπαλα, αλλά ως δύο μεγέθη που είναι συμπληρωματικά και τουλάχιστον έτσι θα έπρεπε να ιδωθούν. 
Όταν, για παράδειγμα, στις φυλακές δεν υπάρχουν ανθρώπινες συνθήκες διαβίωσης, όταν υπάρχει υπέρβαση της επιτρεπόμενης χωρητικότητας, όταν δεν υλοποιούνται όπως θα έπρεπε να υλοποιηθούν προγράμματα εργασίας, θεραπευτικά προγράμματα και μια σειρά άλλοι θεσμοί που προβλέπει ο σημερινός Σωφρονιστικός Κώδικας, προβλέπουν οι άλλοι νόμοι, όπως –παραδείγματος χάριν- ο Κώδικας για τα ναρκωτικά που προβλέπει συγκεκριμένες ρυθμίσεις για τη βοήθεια, για τη θεραπεία τοξικοεξαρτημένων κρατουμένων. 
Όταν όλα αυτά δεν εφαρμόζονται, όταν δεν υπάρχει η απαιτούμενη φροντίδα περίθαλψης στην υγεία και υπάρχει μια άθλια κατάσταση στο νοσοκομείο των φυλακών, όταν δεν λειτουργούν ουσιαστικά δομές κοινωνικής επανένταξης για να μην υποτροπιάζουν, για να ξεμπλέκουν από το έγκλημα, οι αποφυλακισμένοι, τότε –κατά τη γνώμη μας- δεν μπορούμε να μιλάμε για ασφαλείς φυλακές, δεν μπορούμε να μιλάμε για αποσυμφόρηση των φυλακών. 
Νομίζω ότι `είναι αφέλεια να πιστεύει κανείς ότι αυτές οι φυλακές μπορεί να είναι ασφαλείς και για τους κρατούμενους και για το προσωπικό τους. Όταν δεν υπάρχουν ή δεν λειτουργούν θεσμοί πρόληψης, σωφρονισμού, κοινωνικής επανένταξης, τότε είναι φυσικό να πυροδοτούνται και αντιδράσεις σαν κι αυτές που υπάρχουν στις φυλακές το τελευταίο διάστημα. Είναι φυσικό και η εγκληματικότητα να αναπαράγεται, ιδιαίτερα στο πλαίσιο του σημερινού συστήματος, της σημερινής κοινωνίας, της οποίας η σήψη, η κρίση, οι αξίες, η θεοποίηση του κέρδους του ανταγωνισμού ανατροφοδοτούν και την εγκληματικότητα και το εγκληματικό φαινόμενο, οδηγούν σε υπερσυσσώρευση κρατουμένων στις φυλακές. 
Και αντί για όλα αυτά που θα μπορούσαν να βελτιώσουν κάπως τις συνθήκες στις φυλακές –όσο αυτό είναι δυνατό στη βάση του σημερινού Σωφρονιστικού Κώδικα ή άλλων προτάσεων που έχουν γίνει-, αντί να λύνονται τέτοιου είδους ζητήματα, έρχεται ένα ακόμη νομοσχέδιο του Υπουργείου Δικαιοσύνης με αυτόν το χαρακτήρα, με έναν νέο τύπο φυλακών και με το άρθρο 12 που κάνει για πολλοστή φορά –την τέταρτη ή την πέμπτη- τα τελευταία πέντε χρόνια από το 2008 ακόμη μια τεχνητή αποσυμφόρηση των φυλακών. 
Όσον αφορά τις φυλακές υψίστης ασφαλείας, εμείς θέλουμε να επαναλάβουμε ότι δεν έχουμε καμμία αντίρρηση να υπάρχει διάκριση –ίσα, ίσα είναι επιβεβλημένη- των καταστημάτων κράτησης, ανάλογα με τη βαρύτητα, αν είναι υπόδικοι, αν είναι κατάδικοι, όπως επίσης συμφωνούμε σε αρκετές περιπτώσεις να βελτιωθούν και να ενισχυθούν τα μέτρα ασφάλειας, οι κτηριακές υποδομές και άλλα μέτρα ασφάλειας που θα μπορούσαν να υπάρξουν. 
Σε καμμία, όμως, περίπτωση δεν μπορούμε αυτά τα μέτρα ασφάλειας να τα βλέπουμε ξεκομμένα από τις συνθήκες διαβίωσης στις φυλακές. Για παράδειγμα, το να μην υπάρχουν στις φυλακές υπεράριθμοι που υπάρχουν σήμερα δεν είναι μέτρο ασφάλειας; Είναι το ίδιο να φυλάσσονται σήμερα πεντακόσιοι ή εξακόσιοι άνθρωποι όσους προβλέπει η χωρητικότητα ενός σωφρονιστικού καταστήματος και το ίδιο είναι να φυλάσσονται χίλιοι εκατό ή χίλιοι διακόσιοι; 
Είναι το ίδιο πράγμα η προσωπικότητα; Γιατί γίνεται λόγος και περί επικίνδυνης προσωπικότητας με βάση τα κριτήρια επικινδυνότητας. Είναι ίδια η προσωπικότητα και η συμπεριφορά που διαμορφώνει ένας κρατούμενος σε ένα άθλιο καθεστώς φυλακών και η ίδια σε φυλακές που τηρούν και έχουν ορισμένες προϋποθέσεις αξιοπρεπούς διαβίωσης; Δεν είναι το ίδιο. Είναι το ίδιο να υπάρχουν στις φυλακές και να ενισχυθούν ακόμη περισσότερο τα προγράμματα θεραπείας και απεξάρτησης από τα ναρκωτικά, όταν και αυτά που υπάρχουν σήμερα υπονομεύονται και συρρικνώνονται; 
Δεύτερο ζήτημα: Σε σχέση με τη σύνδεση των φυλακών τρίτου τύπου, θέσαμε το εξής ερώτημα και στη συνεδρίαση των επιτροπών και το επαναλαμβάνουμε και σήμερα: Για ποιο λόγο επιλέγονται και οι υπόδικοι και οι κατάδικοι για συγκεκριμένα ποινικά αδικήματα που θα κρατούνται στα καταστήματα κράτησης τρίτου τύπου –δηλαδή, τα λεγόμενα πολιτειακά εγκλήματα 134, 135, τα αδικήματα για την τρομοκρατία- όταν είναι γνωστή η δική μας αλλά και άλλων κριτική σε σχέση με το άρθρο 187, το λεγόμενο «τρομονόμο» εδώ και δέκα χρόνια που έχει θεσμοθετηθεί. Δηλαδή το εύρος της συγκεκριμένης διάταξης αφήνει περιθώρια κάτω από προϋποθέσεις να ποινικοποιηθούν οι εργατικοί λαϊκοί αγώνες και ορισμένα άλλα αδικήματα που τελούνται στο πλαίσιο εγκληματικής οργάνωσης. 
Γιατί επιλέγονται τα συγκεκριμένα αδικήματα; Για ποιο λόγο, παραδείγματος χάριν, μένουν απέξω άλλα σοβαρά εγκλήματα, όπως είναι οι διατάξεις για το εμπόριο ναρκωτικών ή άλλα σοβαρά και ειδεχθή εγκλήματα;
Μιλάμε για πολιτειακά εγκλήματα. Πόσοι κρατούμενοι αυτήν τη στιγμή υπάρχουν στις ελληνικές φυλακές που κατηγορούνται για αυτά; Πόσες υποθέσεις υπάρχουν σε εκκρεμότητα αυτήν τη στιγμή στην ελληνική δικαιοσύνη που να αφορούν τέτοιες κατηγορίες και να δικαιολογούν την πρόβλεψη σε ένα νομοσχέδιο ότι οι κατάδικοι ή οι υπόδικοι τέτοιων εγκλημάτων θα πρέπει να πηγαίνουν στις συγκεκριμένες φυλακές; 
Άρα, εδώ κυρίες και κύριοι Βουλευτές, η επιλογή που έγινε από το Υπουργείο Δικαιοσύνης των συγκεκριμένων πράξεων, των συγκεκριμένων αδικημάτων, ενώ μένουν απέξω άλλες εξίσου επικίνδυνες πράξεις και εγκλήματα, κατά τη γνώμη μας και αντικειμενικά οδηγεί στην καλλιέργεια ενός κλίματος φόβου, ενός κλίματος τρομολαγνείας. Βέβαια, εδώ υπάρχει και μια ιστορική εμπειρία που δείχνει ότι τέτοιο κλίμα όταν καλλιεργήθηκε αξιοποιήθηκε και για τον αποπροσανατολισμό του λαού και για να έρθουν πολύ πιο σοβαρά μέτρα σε βάρος των δημοκρατικών δικαιωμάτων και των λαϊκών ελευθεριών. 
Βέβαια, την ίδια στιγμή το νομοσχέδιο υπηρετεί και επικοινωνιακούς στόχους και σκοπούς. Ειπώθηκε εν τη ρύμη του λόγου και από έναν εισηγητή –νομίζω από τον κ. Τριαντάφυλλο- «μην μας φύγει κάποιος επώνυμος κρατούμενος». Αυτό είναι το θέμα, μην φύγει κάποιος επώνυμος κρατούμενος και υπάρξει αρνητική δημοσιότητα και αναστάτωση που μπορεί να πλήξει την Κυβέρνηση.
Και επειδή εδώ μιλάμε για τα συγκεκριμένα αδικήματα που αναφέρονται, εγκληματική οργάνωση, τρομοκρατία, οργανωμένο έγκλημα, εμείς θέλουμε για άλλη μια φορά να το επαναλάβουμε. Και το οργανωμένο έγκλημα και η λεγόμενη «τρομοκρατία» και άλλες εγκληματικές ενέργειες, όπως παραδείγματος χάριν η ναζιστική εγκληματική βία υπάρχουν και αναπτύσσονται στο πλαίσιο της σημερινής κοινωνίας όχι γιατί δεν υπάρχει επαρκής νομοθεσία ή γιατί δεν υπάρχουν επαρκή μέτρα ασφάλειας στις φυλακές, αλλά γιατί υπάρχουν νήματα που δένουν τέτοιου είδους εγκληματίες και εγκληματικές ενέργειες με μέσα, με κέντρα, με παράκεντρα, με μηχανισμούς του ίδιου του συστήματος, με μεγαλοσυμφέροντα όπου από εκεί αντλούν δύναμη τέτοιου είδους ενέργειες. 
Μιλάτε στο νομοσχέδιο για ιδιαίτερα επικίνδυνους κρατούμενους που έχουν τιμωρηθεί ή εναντίον των οποίων απειλείται ποινή κάθειρξης τουλάχιστον δέκα ετών. Πώς θα κρίνεται ποιος είναι ιδιαίτερα επικίνδυνος; Τα κριτήρια είναι από την πιθανότητα τέλεσης κάποιων εγκληματικών πράξεων μέχρι την εκτίμηση της προσωπικότητας αν κάποιος έχει καταδικαστεί από δώδεκα ή είναι κατηγορούμενος από δέκα και πάνω μαζί με μια σειρά πειθαρχικά παραπτώματα.
Αυτό που κατά τη γνώμη μας θα γίνει στην πράξη -και μακάρι να διαψευστούμε- είναι ότι θα αρκεί και ένα απλό πειθαρχικό παράπτωμα, μια διένεξη ενός κρατούμενου με ένα σωφρονιστικό υπάλληλο προκειμένου να οδηγείται κάποιος στο να χαρακτηρίζεται ιδιαίτερα επικίνδυνος και να πηγαίνει από κατάστημα κράτησης τύπου Β΄ ή ακόμα και τύπου Α΄ σε κατάστημα κράτησης τύπου Γ΄ και να οδηγείται στις συγκεκριμένες φυλακές.
Τρίτο ζήτημα. Δεν αναγνωρίζονται μια σειρά δικαιώματα τα οποία υπάρχουν και προβλέπονται από τον Σωφρονιστικό Κώδικα, αφού σε όλα αυτά –στην επικοινωνία, στις επισκέψεις, στις άδειες, στους θεσμούς της ημιελεύθερης διαβίωσης- υπάρχουν και θεσπίζονται εξαιρέσεις είτε δυνητικά είτε υποχρεωτικά.
Βεβαίως, σήμερα ο Υπουργός Δικαιοσύνης με κάποιες νομοτεχνικές βελτιώσεις περιόρισε το εύρος αυτών των εξαιρέσεων. Όμως, κύριε Υπουργέ, ίσως πρέπει να το δείτε και αυτό. Δεν καταργήσατε την, κατά τη γνώμη μας, πιο σημαντική εξαίρεση που προβλέπεται στην παράγραφο 8 του άρθρου 1 του σχεδίου νόμου, όπου στο τέλος του άρθρου 19 του Σωφρονιστικού Κώδικα προστίθεται φράση που αναφέρει ότι «με εξαίρεση τους περιορισμούς που προβλέπονται από τον παρόντα νόμο και τον εσωτερικό κανονισμό των καταστημάτων κράτησης τρίτου τύπου ή αυτοτελών τμημάτων στα υπόλοιπα καταστήματα».
Τι λέει το άρθρο 19 του ν. 2776/1999 παράγραφος 5; Λέει ότι τα μέτρα ασφαλείας των καταστημάτων κράτησης είναι ανάλογα προς το είδος των καταστημάτων και σε καμμιά περίπτωση δεν επιτρέπεται να καθιστούν ανέφικτη την εφαρμογή θεσμών και προγραμμάτων που προβλέπονται στον Κώδικα αυτό. 
Άρα, με την εξαίρεση που μπαίνει στην παράγραφο 8 του άρθρου 1 του σχεδίου νόμου υπάρχει μια γενική εξαίρεση, ότι δηλαδή εδώ δεν μπορεί να εμποδίζεται η εφαρμογή θεσμών και προγραμμάτων του Σωφρονιστικού Κώδικα και άρα με εσωτερικούς κανονισμούς των καταστημάτων κράτησης μπορούν να υπάρχουν εξαιρέσεις.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Αυτή η διάταξη είναι πολύ χειρότερη και από τη διάταξη για την επικοινωνία και από τη διάταξη για τις επισκέψεις και από όλες αυτές τις διατάξεις. Και παραμένει αυτή η αόριστη νομοθετική εξουσιοδότηση, με εσωτερικούς κανονισμούς να καταστρατηγούνται θεσμοί και προγράμματα που προβλέπονται στον Σωφρονιστικό Κώδικα. Είναι αυτό που είπαμε και κατά τη διάρκεια της συνεδρίασης στην επιτροπή και μας είπαν ότι δεν ισχύει. Όμως, ισχύει. Είναι η παράγραφος 8 του άρθρου 1.
Άρα, λοιπόν, εδώ θεσπίζονται πολύ σοβαρές εξαιρέσεις. Μιλάμε για ένα μόρφωμα, για ένα τύπο φυλακών απαράδεκτο, που όχι μόνο θα δημιουργήσει νέα προβλήματα, κατά τη γνώμη μας, αλλά δεν θα δημιουργήσει ούτε καθεστώς ασφάλειας, σύμφωνα ακόμη και με τα δικά σας κριτήρια. Όταν υπάρχουν τέτοιες φυλακές –το είπαν και άλλοι εισηγητές- με κρατούμενους πιο αγρίμια και από τα αγρίμια, τότε είναι φυσιολογικό και επόμενο να μην μιλάμε για ασφαλείς φυλακές, αλλά για επικίνδυνες φυλακές και για τους κρατούμενους και για το προσωπικό σε αυτές τις φυλακές.
Κύριε Υπουργέ, επειδή στην συνεδρίαση της επιτροπής είπατε ότι τα άλλα κόμματα της Αντιπολίτευσης δεν έχουν προτάσεις, εγώ θα σας καταθέσω –θα καταθέσουμε και στα Πρακτικά- μια σειρά προτάσεων για τη βελτίωση του σωφρονιστικού συστήματος, τις οποίες είχε καταθέσει το ΚΚΕ ήδη από τον 2009 στο πλαίσιο της συζήτησης στην τότε επιτροπή για την εξέταση του σωφρονιστικού συστήματος.
Οι προτάσεις αυτές περιλαμβάνουν μέτρα απεξάρτησης για τη θεραπεία των τοξικοεξαρτημένων, την αναθεώρηση του νομοθετικού πλαισίου για τους ανήλικους κρατούμενους, την ανάγκη πρόσληψης ειδικευμένου προσωπικού, ιατρικού και νοσηλευτικού, μέτρα για την επανένταξη των φυλακισμένων, που να εξασφαλίζουν στέγαση και επίδομα ανεργίας έτσι ώστε αυτοί οι άνθρωποι να μην ξαναμπλέκουν στον κύκλο του εγκλήματος. Διότι εδώ υπάρχουν συγκεκριμένες έρευνες, και ελληνικές και διεθνείς, που δείχνουν ότι μειώνεται σε πολύ μεγάλο βαθμό ο κίνδυνος υποτροπής ενός αποφυλακισμένου και μάλιστα στον πρώτο χρόνο της αποφυλάκισής του, αν έχει εξασφαλισμένη στέγαση, διατροφή, επάγγελμα, εργασία κ.λπ..
Άρα, έχουμε προτάσεις. Βεβαίως, αυτές οι προτάσεις κινούνται έξω από την κυβερνητική λογική, τη λογική των περικοπών, τη λογική της δημοσιονομικής πειθαρχίας κ.λπ.. Εμείς, όμως, τέτοιες προτάσεις έχουμε. Προτάσεις για τη διαχείριση της βαρβαρότητας, προτάσεις για να τετραγωνίσουμε τον κύκλο, για το αν πρέπει να βάλουμε δύο πέμπτα ή τρία πέμπτα κ.λπ., τέτοιες προτάσεις δεν έχουμε. Έχουμε προτάσεις οι οποίες μπορούν ακόμα και στις σημερινές συνθήκες να βελτιώσουν τις συνθήκες των φυλακών και το ποσοστό υποτροπής.","ΙΩΑΝΝΗΣ ΓΚΙΟΚΑΣ",110
"102686"," Κύριε συνάδελφε, παρακαλώ να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102687"," Έχω μιλήσει λιγότερο απ’ όλους, κύριε Πρόεδρε.","ΙΩΑΝΝΗΣ ΓΚΙΟΚΑΣ",110
"102688"," Το κριτήριο δεν είναι ακριβώς αυτό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102689"," Ναι, αλλά έχω μιλήσει λιγότερο απ’ όλους. Άρα, δικαιούμαι ισότιμης αντιμετώπισης.
Εν πάση περιπτώσει, τελειώνω λέγοντας το εξής. Θα μιλήσουμε για τα άρθρα στη συζήτηση επί των άρθρων.
Θέλω να κάνω μόνο μια γενική παρατήρηση σε σχέση με τα υπόλοιπα άρθρα, και αυτά που αφορούν τον Κώδικα Ποινικής Δικονομίας και αυτά που αφορούν τη διοικητική δίκη, και να πω ότι για μια ακόμη φορά σε ένα ακόμη νομοσχέδιο στο όνομα της αποσυμφόρησης των δικαστηρίων, στο όνομα της επιτάχυνσης της δίκης, στο όνομα της εξοικονόμησης προσωπικού μειώνονται δικονομικά δικαιώματα, διευρύνονται και γενικεύονται οι μονομελείς συνθέσεις, αυξάνονται τα δικαστικά έξοδα για όσους επιθυμούν και θέλουν και πρέπει να έχουν πρόσβαση στη δικαιοσύνη.
Υπάρχει καταχρηστική άσκηση δικαιωμάτων; Βεβαίως υπάρχει. Σε ορισμένες περιπτώσεις υπάρχει καταχρηστική άσκηση των δικαιωμάτων. Όμως, αυτό δεν αντιμετωπίζεται με τέτοιου είδους μέτρα περικοπής, μείωσης δικαιωμάτων, αλλά με άλλα μέτρα, που θα μπορούσαν να οδηγήσουν σε βελτίωση των υποδομών, σε πρόσληψη προσωπικού, προκειμένου να υπάρχει και αποσυμφόρηση των δικαστηρίων και επιτάχυνση της δίκης.
Καταψηφίζουμε επί της αρχής το νομοσχέδιο.
Ευχαριστώ.","ΙΩΑΝΝΗΣ ΓΚΙΟΚΑΣ",110
"102690"," Κυρίες και κύριοι συνάδελφοι, θα ήθελα να κάνω γνωστό στο Τμήμα ότι οι Υπουργοί Εθνικής Άμυνας, Οικονομικών, Εξωτερικών και Δικαιοσύνης, Διαφάνειας και Ανθρωπίνων Δικαιωμάτων κατέθεσαν σχέδιο νόμου: «Κύρωση του Πέμπτου Πρωτοκόλλου για τα Εκρηκτικά Κατάλοιπα Πολέμου στη Σύμβαση για απαγόρευση ή περιορισμό χρήσης Ορισμένων Συμβατικών Όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα».
Παραπέμπεται στην αρμόδια Διαρκή Επιτροπή.
Επίσης, θα ήθελα τη γνώμη του Τμήματος στο θέμα της διαδικασίας. Όπως γνωρίζετε, θα πάμε και τη Δευτέρα για τη συζήτηση κατ’ άρθρον. Θα ήθελα να σας ρωτήσω αν συμφωνείτε να τελειώσουμε στις 17.00΄ ψηφίζοντάς το επί της αρχής και να συνεχίσουμε τη Δευτέρα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102691"," Δεν θα προλάβουμε, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"102692"," Μα, επειδή είναι πιθανόν να προλάβουμε, γι’ αυτό το προτείνω. Αν θέλετε, σκεφθείτε το και το συζητάμε στη συνέχεια. Πάντως, πρέπει να τηρούμε τους χρόνους. Δεν θέλω εγώ να διακόπτω κάποιον. Η διαδικασία πρέπει κάπως να οργανωθεί.
Τον λόγο έχει η κ. Τζάκρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102693"," Ευχαριστώ πολύ, κύριε Πρόεδρε.
Κυρίες και κύριοι Βουλευτές, είναι γνωστό ότι το Ποινικό Δίκαιο είναι φαινόμενο κοινωνικό και ταυτόχρονα πολιτικό. Είναι κοινωνικό, γιατί πηγάζει από τις ανάγκες της κοινωνίας της οποίας τις σχέσεις ρυθμίζει. Είναι όμως και πολιτικό φαινόμενο, γιατί είναι προϊόν της κρατικής εξουσίας που εκφράζει μέσω αυτού τις επιλογές της για την αντιμετώπιση των κοινωνικών συγκρούσεων και την προστασία των εννόμων αγαθών. Επομένως, ως κοινωνικό και πολιτικό φαινόμενο το δίκαιο δεν μπορεί παρά να αποτυπώνει την κοινωνική και πολιτική πραγματικότητα.
Η περίοδος της κοινωνικοοικονομικής και πολιτικής κρίσης, η εποχή των μνημονίων αποτυπώνεται σε ένα δίκαιο της κρίσης, ποινικό, διοικητικό, φορολογικό, εργατικό, ασφαλιστικό, εμπορικό. Το δίκαιο των μνημονίων χαρακτηρίζεται από καταιγιστικές, αλλεπάλληλες τροποποιήσεις στο όνομα της επιτάχυνσης των δικών, αλλά και της ρύθμισης των οικονομικών επιταγών και των απαιτήσεων της κοινής γνώμης, από την αλλοίωση της φυσιογνωμίας του, την έλλειψη συνοχής και ασφάλειας δικαίου και σημαντικές ερμηνευτικές περιπλοκές, τις ρωγμές και ανατροπές της ισορροπίας της εγγυητικής και φιλελεύθερης λειτουργίας του.
Το σύγχρονο δίλημμα, λοιπόν, της χώρας και των πολιτών της, που πρέπει να απαντηθεί από όλους, πολιτικό σύστημα, θεσμούς και πολίτες, είναι ένα: Ή θα μετατρέψουμε την κρίση σε ευκαιρία, για να δομήσουμε ένα ευέλικτο, δίκαιο, αντιγραφειοκρατικό, διαφανές και ευνομούμενο κράτος δυτικού τύπου, που σέβεται και υπηρετεί τον πολίτη του και τη νομιμότητα, ή θα παραμείνουμε ένα βαλκανικό, διεφθαρμένο, πελατειακό, οπισθοδρομικό κράτος των αρχών του 20ού αιώνα.
Με το άρθρο 1 επομένως του νομοσχεδίου που συζητούμε σήμερα συγκροτούνται σωφρονιστικά καταστήματα Γ΄ τύπου, υψίστης ασφαλείας, όπως λέγονται, ή τμήματα Γ΄ τύπου, χωρίς να δικαιολογείται επαρκώς για ποιο λόγο πρέπει κάποιοι άνθρωποι αντί να σωφρονίζονται, ουσιαστικά να εξουθενώνονται σωματικά και ψυχικά και να οδηγούνται σε φυσική εξόντωση. Επιπλέον, πώς μπορεί κάποιος να κρίνεται επικίνδυνος για την κατάλυση του πολιτεύματος; Εν πάση περιπτώσει, αυτόν που θεωρείται επικίνδυνος για το πολίτευμα, το στοίχημα της πολιτείας και της δημοκρατίας είναι να τον πείσει και όχι να τον εξουθενώσει.
Αυτό όμως που με προβληματίζει, κύριε Υπουργέ, και με προβλημάτισε περισσότερο με τις νομοτεχνικές βελτιώσεις τις οποίες επιφέρατε, είναι αν έχει δικαίωμα ο κρατούμενος να προσφύγει εναντίον της νέας απόφασης του εισαγγελέα με τα νέα στοιχεία, που εκδίδεται εφόσον δεν γίνει δεκτή η προσφυγή του κατά της πρώτης, που τον στέλνει ακριβώς στο σωφρονιστικό κατάστημα, γιατί με τη νομοτεχνική βελτίωση που επιφέρατε αυτό δεν είναι αρκούντως σαφές.
Αυτό όμως που θεωρώ πολύ επικίνδυνο είναι ότι ο κανονισμός της φυλακής από μόνος του μπορεί να περιορίζει βασικά δικαιώματα των εγκλείστων κρατουμένων. Το σωστότερο θα ήταν ο κάθε περιορισμός να κρίνεται κατά περίπτωση, ανά κατηγορούμενο δηλαδή και για οποιονδήποτε περιορισμό ξεχωριστά να αποφαίνεται επί τούτου το Συμβούλιο της φυλακής ή τουλάχιστον ο εισαγγελέας που εποπτεύει τη φυλακή και να μην αποφαίνεται γι’ αυτό ο διευθυντής της φυλακής, πολλώ δε μάλλον που στις φυλακές Γ΄ τύπου, σύμφωνα με τη δική σας διατύπωση, οδηγούνται ακόμα και οι υπόδικοι, δηλαδή οι προσωρινά κρατούμενοι. 
Στις φυλακές αυτές δεν θα πρέπει επ’ ουδενί να οδηγούνται προσωρινά κρατούμενοι, εφόσον για τέτοια σκληρή τιμωρία έπρεπε να υπάρχει μόνο ισχυρή απόδειξη και όχι απλά πιθανολόγηση, ακόμα και υψηλή, και γιατί η υποδικία δεν έχει καμμία σχέση με τους σκοπούς της προσωρινής κράτησης, εφόσον ο σκοπός της προσωρινής κράτησης είναι πρώτον, η εξασφάλιση της παρουσίας του κατηγορουμένου κατά τη δίκη και δεύτερον, η ανακοπή της εγκληματικής δράσης μέχρι τη δίκη.
Ακόμα όμως και σε περιπτώσεις καταδίκης, είναι δυνατόν να φυλακίζονται σε αυτήν τη φυλακή και αυτός που έχει διαπράξει τα βασικά αδικήματα και ο απλός συνεργός, εφόσον ο νόμος εν προκειμένω δεν διακρίνει;
Προσωπική μου άποψη, κύριε Υπουργέ, είναι ότι είναι απάνθρωπο σε μiα ευνομούμενη κοινωνία, σε ένα κράτος δικαίου να μιλάμε για φυλακές Γ΄ τύπου, πολλώ δε μάλλον όταν επιβάλλεται αυτό με χαλαρά κριτήρια, όπως εν προκειμένω, και εν πολλοίς αφήνεται στην αυθαίρετη κρίση είτε μεμονωμένων δικαστών, που κρίνουν πολλές φορές με την ιδεοληψία τους, είτε πολλώ δε μάλλον διευθυντών καταστημάτων.
Θεωρώ δε τις διατάξεις για τη φύλαξη των κρατουμένων στα καταστήματα Γ΄ τύπου από δυνάμεις της ΕΛΑΣ, τις μεταγωγές με απόφαση του Υπουργού και τη δυνατότητα διορισμού ως διευθυντών στις φυλακές και συνταξιούχων δικαστών, τουλάχιστον ως αναχρονιστικές.
Με το παρόν σχέδιο νόμου επιχειρείται για ακόμη μια φορά δήθεν βελτίωση της απονεμόμενης δικαιοσύνης με την προσθήκη διατάξεων ή τροποποίηση υφισταμένων.
Το σχέδιο νόμου στα άρθρα 3 έως 11 αφορά προσθήκες εδαφίων σε υφιστάμενες διατάξεις ή τροποποιήσεις διατάξεων του Ποινικού Κώδικα και του Κώδικα Ποινικής Δικονομίας, ενώ με το άρθρο 12 γίνεται και πάλι μια προσπάθεια αποσυμφόρησης των καταστημάτων κράτησης. 
Με τα άρθρα 3 και 4 του σχεδίου νόμου προβλέπονται ρυθμίσεις επιμέρους θεμάτων υπό όρο απόλυσης. Η υπό όρο απόλυση είναι κατ’ εξοχήν θεσμός που προσδίδει ελαστικότητα την έκτιση της ποινής, γιατί στη βάση αυτού είναι δυνατόν το πρόσωπο που καταδικάστηκε στη στερητική της ελευθερίας ποινή να απολυθεί πριν την εκτίσει στο σύνολό της. Η έκτιση του υπολοίπου γίνεται σε καθεστώς περιορισμένης ελευθερίας.
Με το θεσμό της υπό όρο απόλυσης ο νομοθέτης αποβλέπει στην προετοιμασία του απολυόμενου για την κοινωνική του επανένταξη και στην αποφυγή της υποτροπής του. Με την έννοια αυτή ο θεσμός υπηρετεί κατ’ εξοχήν την ειδική πρόληψη. 
Δεν πρέπει να παραγνωρίζεται όμως ότι με την πάροδο του χρόνου και ιδίως εν όψει της θεσμοθετημένης, πλέον, κατά κανόνα υποχρεωτικής χορήγησης της υπό όρο απόλυσης, αυτή προσλαμβάνει ολοένα και πιο έντονα χαρακτηριστικά θεσμικής κατοχύρωσης ενός δικαιώματος των κρατουμένων για σταδιακή κοινωνική τους αποκατάσταση.
Η χορήγηση της υπό όρο απόλυσης συναρτάται από το νόμο σήμερα με τις ακόλουθες προϋποθέσεις: Πρώτον, καταδίκη σε στερητική της ελευθερίας ποινή κάθειρξης ή φυλάκισης. Για τη χορήγηση της υπό όρο απόλυσης δεν απαιτείται να έχει καταστεί η καταδίκη αμετάκλητη. Δεύτερον, έκθεση ενός ελάχιστου ορίου καταδίκης και συγκεκριμένα δύο πέμπτα για τη φυλάκιση, τρία πέμπτα για την κάθειρξη και είκοσι έτη για την ποινή της ισόβιας κάθειρξης. Και τρίτον, καλή διαγωγή του καταδίκου κατά την έκτιση της ποινής. 
Σε περίπτωση καταδίκης σε πρόσκαιρη ή ισόβια κάθειρξη οι ποινές προσφέρονται, λόγω της διάρκειά τους, για την εφαρμογή του θεσμού της υπό όρο απόλυσης, ο οποίος λειτουργεί στη βάση της σκέψης ότι μετά από μια παραμονή στις φυλακές, που επιτρέπει στην ποινή να αναπτύξει τη λειτουργία της, επιβάλλεται να επενδύσει η πολιτεία στην προσπάθειά της στην κοινωνική αποκατάσταση του κρατουμένου. 
Και στην ισόβια κάθειρξη, όπου αναγνωρίστηκε ρητά ο ευεργετικός υπολογισμός των ημερών εργασίας, ισχύει ένα κατώτατο όριο ποινής δεκαέξι ετών γι’ αυτόν που έχει υπερβεί το εβδομηκοστό έτος της ηλικίας του, που πρέπει να έχει εκτιθεί πραγματικά στη φυλακή, ώστε να καταστεί εφικτή η υπό όρο απόλυση. 
Με βάση όσα προβλέπονται σήμερα στο άρθρο 105 του Ποινικού Κώδικα, σε καταδίκες για ισόβια κάθειρξη η υπό όρο απόλυση χορηγείται: μετά από έκτιση εικοσιπέντε ετών, αν συντρέχουν σωρευτικά και άλλες ποινές και το άθροισμα των τμημάτων των συντρεχουσών ποινών που πρέπει να εκτιθεί ως ελάχιστο υπερβαίνει τα είκοσι πέντε έτη, μετά από έκτιση είκοσι ετών κατά κανόνα, μετά από έκτιση δεκαέξι ετών, όταν συντρέχει ευεργετικός υπολογισμός ημερών εργασίας, μετά από πραγματική έκτιση είκοσι ετών επί σωρευτικής συνδρομής και άλλων ποινών με την ισόβια κάθειρξη και σύγχρονο ευεργετικό υπολογισμό ημερών εργασίας, μετά από έκτιση δεκαέξι ετών, αν ο κρατούμενος έχει υπερβεί το εβδομηκοστό έτος της ηλικίας του, και τέλος μετά από έκτιση είκοσι ετών επί σωρευτικής συνδρομής περισσοτέρων μηνών μαζί με την ισόβια κάθειρξη, αν ο κρατούμενος έχει υπερβεί το εικοστό έτος της ηλικίας του. 
Με τα δεδομένα αυτά, η προσθήκη με το άρθρο 3 του σχεδίου νόμου, εδαφίου στην παράγραφο 6, του άρθρου 105 του Ποινικού Κώδικα, με το οποίο στον κατάδικο που εκτίει ποινή ισόβιας κάθειρξης και τα εγκλήματα των άρθρων 187Α για τρομοκρατικές πράξεις και 299 του Ποινικού Κώδικα, δηλαδή ανθρωποκτονία από πρόθεση, εφόσον αυτή τελέστηκε στο πλαίσιο του άρθρου 187 του Ποινικού Κώδικα, δηλαδή της εγκληματικής οργάνωσης, δεν χορηγείται απόλυση, αν αυτός δεν έχει παραμείνει στο σωφρονιστικό κατάστημα για το χρονικό διάστημα είκοσι τουλάχιστον ετών, δεν εξυπηρετεί καμμία απολύτως σκοπιμότητα.
Και αυτό, γιατί αφ’ ενός μεν τίθεται θέμα παραβίασης της αρχής της ισότητας, αφ’ ετέρου δε –και κυρίως- διότι το υφιστάμενο νομοθετικό καθεστώς είναι απολύτως επαρκές, αφού σε καταδίκες ισόβιας κάθειρξης η υπό όρο απόλυση χορηγείται κατά κανόνα μετά από έκτιση είκοσι ετών και μόνο αν ο κρατούμενος έχει υπερβεί το εβδομηκοστό έτος της ηλικίας του, μετά από έκτιση δεκαέξι ετών.
Άλλωστε, αν ο κατάδικος έχει τελέσει ανθρωποκτονία στo πλαίσιo εγκληματικής οργάνωσης, θα του επιβληθούν δύο ποινές, μία για την ένταξη ή συμμετοχή στην εγκληματική οργάνωση και μία για την ανθρωποκτονία από πρόθεση. Στην περίπτωση αυτή δεν μπορεί να χορηγηθεί η υπό όρο απόλυση στον κατάδικο, αν δεν έχει παραμείνει πραγματικά στο σωφρονιστικό κατάστημα τουλάχιστο δεκαέξι έτη, η οποία όμως θα προσαυξηθεί κατά τα δύο πέμπτα της ποινής για την πράξη της εγκληματικής οργάνωσης ή και άλλων ποινών, όπως για παράδειγμα οπλοφορία, οπλοχρησία κ.λπ..
Περαιτέρω, άχρηστα ως περιττά και αυτονόητα είναι και όσα αναφέρονται στο άρθρο 4 του σχεδίου νόμου για την κατάσταση της παραγράφου 3 του άρθρου 110 Α του Ποινικού Κώδικα και προσθήκη τέταρτης παραγράφου σε αυτό.
Ειδικότερα στο ίδιο άρθρο 110 του Ποινικού Κώδικα αναφέρεται στην απόλυση των πασχόντων από ορισμένες βαριές ασθένειες ή αναπηρίες που αναγράφονται στο άρθρο αυτό. Στην περίπτωσή τους, για λόγους επιείκειας καταργούνται όλες οι προϋποθέσεις που προβλέπει ο νόμος, δηλαδή τόσο οι τυπικές όσο και η ουσιαστική, δηλαδή η καλή διαγωγή. Και μπορούν να απολυθούν υπό όρο ακόμη και αν δεν έχουν εκτίσει το απαιτούμενο ελάχιστο όριο ποινής που προβλέπεται στο άρθρο 105 του Ποινικού Κώδικα ή ακόμη και αν από τη διαγωγή τους στη φυλακή προκύπτει ότι η παραπέρα κράτησή τους είναι απολύτως αναγκαία για την αποτροπή άλλων αξιόποινων πράξεων.
Στην περίπτωση αυτή δεν επιβάλλονται, εξάλλου, στον απολυόμενο ούτε καν όροι, αφού η απόκλιση του νομοθέτη από το άρθρο 106 του Ποινικού Κώδικα σημαίνει και απόκλιση από την παράγραφο 2 αυτού, που προβλέπει τη σχετική δυνατότητα επιβολής υποχρεώσεων τρόπου ζωής ή τόπου διαμονής.
Εξάλλου, ο δικαιολογητικός λόγος της νομοθετικής ρύθμισης έγκειται στην ανθρωπιστική αντιμετώπιση των ασθενών που είτε είναι με τα σημερινά δεδομένα της Iατρικής επιστήμης καταδικασμένοι να πεθάνουν είτε χρειάζονται ειδική ιατρική υποστήριξη, την οποία αδυνατούν να παρέχουν πολλές φορές ακόμη και ιατρικές μονάδες εκτός καταστημάτων κράτησης είτε είναι τέλος μεγάλης ηλικίας και η ασθένειά τους δεν τους επιτρέπει σταδιακά να κατανοούν όσα γίνονται γύρω τους. Σε αυτές τις περιπτώσεις η συνέχιση έκτισης της ποινής στη φυλακή εμφανίζεται ως μια αδιέξοδη και δυσανάλογη εμμονή της πολιτείας για συγκεκριμένη μορφή ικανοποίησης της ποινικής αξιώσεως. Γι’ αυτό στη λύση που προσφέρει στο πρόβλημα η χορήγηση της υπό όρο απόλυσης, δεν μπορεί κανείς να έχει αντίρρηση.
Συνεπώς, τα όσα αναφέρονται στο άρθρο 4 του σχεδίου νόμου είναι απολύτως περιττά, αφού είναι αυτονόητο ότι η απόλυση υπό όρο των πασχόντων από ορισμένες βαριές ασθένειες ή αναπηρίες επεκτείνεται αυτοδικαίως σε όλες τις τρέχουσες ποινές για τις οποίες μπορεί να καθοριστεί συνολική ποινή. Η ίδια λογική του πράγματος περιέχει προβλήματα: παραδείγματος χάριν, έχω AIDS για τη μια ποινή και δεν έχω για την άλλη; 
Εξάλλου, περιττή είναι και η προσθήκη της τέταρτης παραγράφου, ότι η καταδίκη κατά τη διάρκεια της δοκιμασίας για πράξη που τελέστηκε πριν την έναρξη της έκτισης ποινής, για την οποία χορηγήθηκε η απόλυση υπό όρο, δεν επιφέρει ανάκληση της αναστολής.
Ανάκληση αναστολής υφίσταται στην περίπτωση που ο απολυθείς δεν συμμορφώνεται με τους όρους που του τέθηκαν κατά την απόλυσή του. Και στην περίπτωση του άρθρου 110 Α δεν μπορούν να δοθούν καν όροι στον απολυόμενο. Δεν συντρέχουν, συνεπώς, οι κατά νόμο προϋποθέσεις της ανάκλησης. Εξάλλου, άρση της αναστολής επέρχεται αυτοδικαίως λόγω διάπραξης σοβαρού αδικήματος δόλου από τον απολυθέντα μέσα στο χρονικό διάστημα της δοκιμασίας.
Τέλος, αξίζει να σημειωθεί ότι προβληματική εμφανίζεται στη διάταξη του άρθρου 110 του Ποινικού Κώδικα η μη συμπερίληψη και άλλων εξίσου σοβαρών ασθενειών, όπως παραδείγματος χάριν η σκλήρυνση κατά πλάκας που έχει οδηγήσει σε υψηλό βαθμό αναπηρίας. Γι’ αυτό ορθότερη θα ήταν, αντί για τα αναγραφόμενα στο άρθρο 4 του σχεδίου νόμου, η συμπλήρωση της ρύθμισης του άρθρου 110 Α του Ποινικού Κώδικα με μια γενική αναφορά σε ασθένειες, σε αναπηρίες αντίστοιχης βαρύτητας.
Περαιτέρω, σωστή εμφανίζεται η διάταξη του άρθρου 5 του σχεδίου νόμου, που αφορά τους λεγόμενους «μάρτυρες του Στέμματος», θεσμό αγγλικής προελεύσεως που υιοθέτησε ήδη η νομοθεσία μας στο νόμο περί ναρκωτικών και στο άρθρο 187 Β του Ποινικού Κώδικα και αφορά υπαίτιο οποιασδήποτε εγκληματικής πράξης εκτός απ’ αυτές του άρθρου 187 Α του Ποινικού Κώδικα.
Η διάταξη είναι σωστή, με παρόμοια διατύπωση με αυτή του πρόσφατου άρθρου 27 του ν.4139/2013 περί ναρκωτικών, διότι συμπλέκεται το κοινό έγκλημα με την τρομοκρατία και το οργανωμένο έγκλημα. Συνεπώς, για κάποιον που εκτίει ποινή, παραδείγματος χάριν για ληστεία ή ανθρωποκτονία από πρόθεση, που είναι κοινά εγκλήματα, μπορεί να τύχει εφαρμογής η διάταξη με τις εγγυήσεις που η ίδια παρέχει.
Το άρθρο 6 του σχεδίου νόμου παρουσιάζει κενό στη διατύπωση που συνίσταται στο ότι δεν διευκρινίζεται αν υφίσταται δηλωθείσα νομότυπη παράσταση πολιτικής αγωγής στην προδικασία έτσι ώστε να προχωρήσει ακωλύτως τη διαδικασία χωρίς την εμφάνιση του πολιτικού σου ενάγοντα ή του νόμιμου εκπροσώπου του.
Στο άρθρο 7 παράγραφος 1 και 2 του σχεδίου νόμου καθιερώνεται σωστή ρύθμιση σχετικά με την αξιοποίηση γενετικών αποτυπωμάτων, που ισχύει και στις περισσότερες χώρες της Ευρωπαϊκής Ένωσης, διότι αποτυπώνει την ανάγκη δικαστικής συνδρομής στην εξιχνίαση των εγκλημάτων αυτών.
Στη σωστή κατεύθυνση κινείται και η παράγραφος 3 του παραπάνω άρθρου που αναφέρεται στη μη εφαρμογή των διατάξεων περί προσωρινής κράτησης στους κατηγορουμένους με ποσοστό αναπηρίας 80% και άνω. Πρόκειται για μια διάταξη με ανθρωπιστικό περιεχόμενο, όπως αντιλαμβανόμαστε. 
Η διάταξη δε της παραγράφου 4 του άρθρου 7 του σχεδίου νόμου, σύμφωνα με την οποία μετά το πρώτο εδάφιο της παραγράφου 1 του άρθρου 283 του Κώδικα Ποινικής Δικονομίας, προστίθεται εδάφιο ως εξής: «Ο εισαγγελέας, πριν εκφράσει τη γνώμη του, υποχρεούται να ακούσει τον κατηγορούμενο και το συνήγορό του» αποτελεί κλασικό δείγμα προχειρότητας. Πράγματι, η φράση αυτή υφίσταται, πλην όμως εκ παραδρομής έπαψε να ισχύει από τις 15-4-2014, διότι εκ παραδρομής απαλείφθηκε με σχετική διάταξη του νόμου περί λαϊκών αγορών. Συνεπώς, πρόκειται για αποκατάσταση λάθους. 
Όσον αφορά τη διάταξη του άρθρου 8 χαίρομαι πολύ, κύριε Υπουργέ, που αποσύρθηκε, διότι πραγματικά δεν ήταν σύμφωνη με τις αρχές της δίκαιης δίκης και τις σχετικές αποφάσεις του Ευρωπαϊκού Δικαστηρίου των Δικαιωμάτων του Ανθρώπου, δηλαδή η τροποποίηση που φέρνατε στην πρώτη παράγραφο του άρθρου 344. Θέλω να πω δε ότι το θέμα ανέκυψε με τη γνωστή δίκη του πρώην Δημάρχου Θεσσαλονίκης Παπαγεωργόπουλου, στην οποία ένας βασικός κατηγορούμενος και οι συνήγοροί του αποχώρησαν εκουσίως μετά την καταδικαστική πρόταση του εισαγγελέα της Έδρας, πλην όμως το δικαστήριο συνέχισε κανονικά τη διαδικασία, χωρίς να διορίσει αυτεπαγγέλτως νέο συνήγορο. Προφανώς, επιχειρήσατε να επιλύσετε το νομοθετικό κενό που υπήρξε, νομίζω όμως προς λάθος κατεύθυνση. 
Το άρθρο 9 του σχεδίου νόμου κινείται στη σωστή κατεύθυνση. Είναι δικονομικά σαφές και προσχεδιάζει τη στάση των διαδίκων σε ζητήματα αποδεικτικής διαδικασίας. 
Στο άρθρο 10 του σχεδίου νόμου με τη θέσπιση του εδαφίου β΄ του παραπάνω άρθρου θα προκληθούν αντεγκλήσεις μεταξύ του Προέδρου και των διαδίκων. Θα μπορούσε να διατηρηθεί η διάταξη με τη διατύπωση «κατά την κρίση του Προέδρου και των διαδίκων» βάσει της αρχής της δημοσιότητας της ποινικής δίκης και έτσι να αποφεύγονται οι διαστρεβλωτικές αντιλήψεις ορισμένων διαδίκων. 
Στο άρθρο 11 του σχεδίου νόμου παρουσιάζεται πρόβλημα. Είναι γνωστό ότι καταχωρίζονται όλες οι αποφάσεις και συνεπώς η προθεσμία άσκησης του ενδίκου μέσου της αναίρεσης κατά των αποφάσεων αρχίζει από την καταχώριση στο ειδικό βιβλίο. Η διάταξη δημιουργεί περισσότερα προβλήματα απ’ όσα επιλύει, καθώς απαιτεί επικοινωνία του Εισαγγελέα του Αρείου Πάγου για καταχώριση της απόφασης στο ειδικό βιβλίο, για να ασκήσει αναίρεση κατ’ αυτής. 
Συνεπώς η διάταξη θα μπορούσε να διατυπωθεί ως εξής: «Η προθεσμία άσκησης αίτησης αναίρεσης για τον εισαγγελέα, είτε πρόκειται περί ανεκκλήτων αποφάσεων είτε τελεσιδίκων, αρχίζει από την καταχώριση της απόφασης στο ειδικό βιβλίο της παραγράφου 3 του άρθρου 473 του Κώδικα Ποινικής Δικονομίας». 
Ακόμη και η διάταξη της πρώτης παραγράφου του άρθρου 11, όπως προκύπτει μετά τη νέα αρίθμηση και την αφαίρεση του άρθρου 8, σας είχα πει από την αρχή ότι θα πρέπει να τεθεί σε συζήτηση υπό άλλη βάση, γιατί ο κατάδικος ή ο υφ’ όρον απόλυσης έχει να κάνει και με το 1/2 της ποινής και με τα 2/5 και με τα 3/5 της ποινής. 
Να πω, βεβαίως, ότι η διάταξη του άρθρου 44 του σχεδίου νόμου για την υποστήριξη του εισαγγελέα οικονομικού εγκλήματος είναι παρόμοια με διάταξη που έχει ψηφισθεί για τους εισαγγελείς εγκλημάτων διαφθοράς, με το άρθρο 8 του ν.4250/2013, πλην όμως μέχρι σήμερα δεν έχει υλοποιηθεί ούτε αυτή. 
Τα μόνα σχόλια που έχω για τις υπόλοιπες ρυθμίσεις αφορούν τις εξής διατάξεις: 
Κατ’ αρχάς, έρχομαι στο άρθρο 21. Κατά την άποψή μου, η υπαγωγή στην εν συμβουλίω διαδικασία και των ενδίκων βοηθημάτων που είναι προδήλως βάσιμα είναι προς τη σωστή κατεύθυνση. 
Ωστόσο, και σ’ αυτήν τη ρύθμιση υπάρχουν προβλήματα, κύριε Υπουργέ. Η προϋπόθεση να έχει προσκομισθεί συμβολαιογραφικό πληρεξούσιο προς το δικηγόρο που το υπογράφει πριν από τη δικάσιμο συνιστά όρο που θα ρίξει τη ρύθμιση αυτή στην απόλυτη αχρησία. Μικρά και μόνο εμπειρία περί του τι συμβαίνει στην πράξη αποδεικνύει ότι σχεδόν κανένα ένδικο βοήθημα δεν κατατίθεται με την προβλεπόμενη νομιμοποίηση. Θα έπρεπε να προβλεφθεί η ευχέρεια να καλείται ο δικηγόρος να προσκομίσει τη νομιμοποίησή του σε περίπτωση που το ένδικο βοήθημα υπάγεται στην εν λόγω διαδικασία. 
Η έννοια του προδήλως βασίμου ενδίκου βοηθήματος συνιστά, επίσης, μια δυσχερώς εκπληρούμενη προϋπόθεση. Αν συνεκτιμηθεί δε και η φύση των ακυρωτικών διαφορών που έχουν παραμείνει στην αρμοδιότητα του Συμβουλίου της Επικρατείας, γίνεται αντιληπτό ότι η διάταξη δεν θα τύχει ευρείας εφαρμογής. 
Για την περίπτωση της αναίρεσης η εφαρμογή της διάταξης είναι άνευ αντικειμένου. Θα πρέπει το Συμβούλιο να καταλήξει σε κρίση ότι το Διοικητικό Εφετείο εξέδωσε προδήλως εσφαλμένη απόφαση. Βεβαίως, το γεγονός τούτο δεν σημαίνει ότι έστω και με τις λίγες περιπτώσεις που μπορεί να εφαρμοστεί δεν πρέπει αυτή να θεσπιστεί. 
Εν τούτοις, το πραγματικό πρόβλημα αναδεικνύεται σε σχέση με την αντίφαση αυτής της ρύθμισης με το πλέγμα των διατάξεων του άρθρου 23, πλέον άρθρου 22, και την πρόσφατη νομολογία του Συμβουλίου της Επικρατείας για την επιρροή των εξωτερικών ελαττωμάτων των διοικητικών πράξεων στο ακυρωτικό αποτέλεσμα. Αυτονόητες περιπτώσεις προδήλως βασίμων ενδίκων βοηθημάτων είναι εκείνες οι οποίες λόγω ακυρώσεως επικαλούνται παράβαση ουσιώδους τύπου της διαδικασίας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΘΕΟΔΩΡΑ ΤΖΑΚΡΗ",497
"102694"," Παρακαλώ, προσπαθήστε να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102695"," Κύριε Πρόεδρε, οι προηγούμενοι εισηγητές μίλησαν είκοσι δύο λεπτά. Αντιλαμβάνεστε ότι είναι μια συνολική διαδικασία. Δεν τοποθετούμαστε μόνο επί της αρχής, αλλά και επί του συνόλου των άρθρων και είναι δύσκολο να προσαρμοστεί κάποιος στο χρόνο που δίδεται από τον Κανονισμό. Γι’ αυτό θα σας παρακαλούσα να υπάρξει μικρή ανοχή, όπως επιδείχθηκε και στους προλαλήσαντες.","ΘΕΟΔΩΡΑ ΤΖΑΚΡΗ",497
"102696"," Ανοχή να επιδείξει το Προεδρείο, αλλά αυτό το κριτήριο, εάν το ακολουθήσουμε, δεν είναι σωστό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102697"," Ακολουθήθηκε για όλους. Παραβιάζεται η αρχή της ισότητας αν δεν εφαρμοστεί και για μένα, κύριε Πρόεδρε.","ΘΕΟΔΩΡΑ ΤΖΑΚΡΗ",497
"102698"," Ναι, αλλά κανονικά πρέπει να ασκείτε κριτική στους συναδέλφους οι οποίοι παραβιάζουν τον Κανονισμό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102699"," Ωραία, επομένως εγώ θα ήθελα λίγη ανοχή για να ολοκληρώσω.
Το άρθρο 22, το οποίο τροποποιεί το άρθρο 36 του π.δ 18/1989, ουσιαστικά έχει το νόημα ότι επέρχεται συνεχής αύξηση των παραβόλων και εν γένει του κόστους πρόσβασης στη διοικητική δικαιοσύνη και αποτελεί σημείο εκπτώσεως στην εφαρμογή της συνταγματικής απαίτησης για ακώλυτη δικαστική προστασία σε όλους. Θέλω όμως να πω ότι η εφαρμογή του αναλογικού παραβόλου του ν. 3886/2010 και στην αίτηση αναστολής από διοικητικές συμβάσεις απλώς ολοκληρώνει την κατάργηση κάθε προσωρινής δικαστικής προστασίας κατά το προσυμβατικό στάδιο ανάθεσης των δημόσιων συμβάσεων. Εξάλλου η πρόβλεψη αυτού του δυσθεώρητου παραβόλου στις υποθέσεις του ν. 3886/2010 σχεδόν εξαφάνισε τις σχετικές διαφορές από τα διοικητικά εφετεία και το Συμβούλιο της Επικρατείας και στη συνέχεια αποθράσυνε τις αναθέτουσες αρχές, οι οποίες χωρίς τον φόβο της δικαστικής κρίσης έχουν αφεθεί στη γνωστή διαφθορά και στην αλλαγή των εν λόγω υποθέσεων.
Έρχομαι όμως στο νέο άρθρο 22, πρώην 23, που για μένα είναι το πιο προβληματικό από όλα. Εγώ καταλαβαίνω, κύριε Υπουργέ, ότι η πολιτική ηγεσία του Υπουργείου Δικαιοσύνης με το άρθρο 22 προσπαθεί να συγκεράσει δύο σκοπούς: αφ’ ενός μεν τις επιθυμίες των οικονομικά ισχυρών που θέλουν να επενδύσουν με τους δικούς τους όρους, αφ’ ετέρου δε τους σκοπούς μιας διοίκησης, η οποία ακόμη κι αν θέλει να τηρήσει τις εγγυήσεις και τους νόμους, δεν μπορεί λόγω ανικανότητας. 
Αυτές οι διατάξεις προβλέπουν εν ολίγοις ότι ακόμα κι αν έχουμε παρανομία της διοίκησης μπορεί το δικαστήριο να κάνει τα στραβά μάτια. Ακόμη κι αν ο σκοπός προβάλλεται ως ιερός, δηλαδή η πραγματοποίηση επενδύσεων στη χώρα μας, αν ανοίξουμε μια τέτοια τρύπα νομιμοποίησης τετελεσμένων παρανομιών, αυτό το κράτος της διαφθοράς και της διαπλοκής, που ξέρουμε, δεν θα έχει τελειωμό. 
Ως εκ τούτου, ο συγκεκριμένος σκοπός των διατάξεων αυτών, με την πρότερη διατύπωση, ήτοι η ανοχή από τα δικαστήρια στις παρανομίες της διοίκησης, εξακολουθεί να ικανοποιείται, παρά τα σοφίσματα και τις δήθεν νομοτεχνικές βελτιώσεις που επέφερε η πολιτική ηγεσία του Υπουργείου Δικαιοσύνης. 
Θα σας έλεγα, μάλιστα, ότι και οι βελτιώσεις που επήλθαν, ιδιαίτερα η προσθήκη τέταρτης παραγράφου για την καταβολή αποζημιώσεων είναι κι αυτή προς μια περίεργη κατεύθυνση, καθ’ όσον εκτός από την ανοχή στην παρανομία κι εκτός από τη νομιμοποίηση των παρανόμως τελεσθεισών πράξεων, θα έχουμε και αποζημίωση στους θιγομένους. Το κράτος δηλαδή εδώ θα παρανομεί, δεν θα κυρώνεται η πράξη, αλλά θα συνεχίζει να παρανομεί γιατί διαπαιδαγωγείται ο διοικητικός μηχανισμός να μην έχει κυρώσεις, συνέπειες δηλαδή για την παρανομία του, και θα καταβάλει συγχρόνως το κράτος και αποζημιώσεις στους τρίτους θιγομένους. Δηλαδή θα υποβάλλεται ένα επενδυτικό σχέδιο -γιατί περί αυτού πρόκειται- θα εγκρίνεται με ένα σωρό ελαττώματα από τη διοίκηση, θα την καλεί το δικαστήριο να έρθει να κλείσει τις «τρύπες», θα συμμαζεύει τα ασυμμάζευτα και στο τέλος θα πληρώνει και αποζημιώσεις σε όσους θίγονται από την επένδυση. 
Κύριε Υπουργέ, αυτό έχει κατ’ εμέ, αν θέλετε, και διαστάσεις που προσβάλλουν την ηθική και επ’ ουδενί δεν θα ήθελα να συμπράξω με την ψήφο μου. Επομένως το καταψηφίζω.","ΘΕΟΔΩΡΑ ΤΖΑΚΡΗ",497
"102700"," Παρακαλώ, κυρία συνάδελφε, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102701"," Δύο αναφορές σε άρθρα θα κάνω ακόμη, κύριε Πρόεδρε, πολύ σύντομα και ολοκληρώνω.","ΘΕΟΔΩΡΑ ΤΖΑΚΡΗ",497
"102702"," Κυρία Τζάκρη, δεν γίνεται αυτό! Δεν γίνεται έτσι η διαδικασία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102703"," Όπως έγινε για τους προηγούμενους να γίνει και για μένα, κύριε Πρόεδρε. Θα είχα ολοκληρώσει, αν δεν με διακόπτατε.
Θέλω να σας θυμίσω για το άρθρο 37, κύριε Υπουργέ, ότι ο δημόσιος υπάλληλος εκπίπτει αυτοδικαίως με μόνη την άσκηση πειθαρχικής δίωξης για πάνω από τα μισά πειθαρχικά αδικήματα του Κώδικα με τον ν. 4093/2013. Και εμείς για την περίπτωση του Βουλευτή, για απαξιωτικά, ιδιαιτέρως ατιμωτικά αδικήματα, φτάνουμε ως και την αμετάκλητη καταδίκη. Αναρωτιέμαι επομένως με ποιο πρόσωπο νομοθετούμε και εν πάση περιπτώσει νομίζω ότι αναρωτιούνται και οι πολίτες που μας βλέπουν. 
Θα κλείσω μόνο με μία αναφορά στα άρθρα 39 και 40 και στις μεταβατικές έδρες.","ΘΕΟΔΩΡΑ ΤΖΑΚΡΗ",497
"102704"," Κυρία Τζάκρη, δεν μπορώ να το επιτρέψω αυτό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102705"," Σας ζητώ, κύριε Υπουργέ, να εξετάσετε την κατάργηση των μεταβατικών εδρών της Έδεσσας και των Γιαννιτσών για τους λόγους που σας έχω θέσει. Αποτελεί, αν θέλετε, παράβαση στο δικαίωμα πρόσβασης στη δικαιοσύνη για τους κατοίκους των περιοχών αυτών. Δεν υπάρχει συγκοινωνιακή σύνδεση και εν πάση περιπτώσει ούτε ο αριθμός των εισαγομένων υποθέσεων έχει μειωθεί. 
Ευχαριστώ, κύριε Πρόεδρε, και για την ανοχή στον χρόνο.","ΘΕΟΔΩΡΑ ΤΖΑΚΡΗ",497
"102706"," Δεν υπήρξε ανοχή, δεν ξέρω πώς να το ονομάσω αυτό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102707"," Όπως υπήρξε για όλους, κύριε Πρόεδρε.","ΘΕΟΔΩΡΑ ΤΖΑΚΡΗ",497
"102708"," Με την κυρία Τζάκρη, είμαστε για αρκετό χρόνο μαζί στο Συμβούλιο της Ευρώπης. Παίρνουμε τον λόγο για τρία λεπτά και στα τρία λεπτά, αυτόματα, ολοκληρώνουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102709"," Όχι, μιλάμε και τέσσερα και πέντε. Υπάρχει κι εκεί ανοχή.","ΘΕΟΔΩΡΑ ΤΖΑΚΡΗ",497
"102710"," Μόνο για κάποια δευτερόλεπτα.
Εμφανίζεται τώρα αυτό ως μια αντιδικία μαζί σας, ενώ εγώ διαμαρτύρομαι για την όλη διαδικασία. Διότι ξέρετε τι γίνεται, υπάρχουν και πρακτικά θέματα τα οποία πρέπει να οργανωθούν. Όταν λες θα κάνω μια διαδικασία, προβλέπεις να διαρκέσει μέχρι τις 17.00 -17.30. Εάν διπλασιάζεται ο χρόνος των ομιλητών θα πάμε μεσάνυχτα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102711"," Κύριε Πρόεδρε, μου δίνετε τον λόγο;","ΖΩΗ ΚΩΝΣΤΑΝΤΟΠΟΥΛΟΥ",272
"102712"," Για ποιο θέμα, κυρία Κωνσταντοπούλου;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102713"," Για το διαδικαστικό, της ώρας.","ΖΩΗ ΚΩΝΣΤΑΝΤΟΠΟΥΛΟΥ",272
"102714"," Να σας δώσω τον λόγο, αλλά εάν το συζητήσουμε επί της ουσίας το Προεδρείο πρέπει να γίνει…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102715"," Όχι, κύριε Πρόεδρε, αναφέρομαι στο ζήτημα τού μέχρι ποια ώρα θα πάμε.","ΖΩΗ ΚΩΝΣΤΑΝΤΟΠΟΥΛΟΥ",272
"102716"," Ορίστε, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102717"," Είναι, από ό,τι είδα, δώδεκα εγγεγραμμένοι ομιλητές. Είναι οι Κοινοβουλευτικοί Εκπρόσωποι, είναι οι δευτερολογίες όσων δευτερολογήσουν και είναι φυσικά και η πρωτολογία του Υπουργού και δεν ξέρω αν θα έχει και δευτερολογία.
 Προσωπικά έχω επιφυλαχθεί να δευτερολογήσω. Νομίζω ότι στις 5 η ώρα  δεν είναι ρεαλιστικό.","ΖΩΗ ΚΩΝΣΤΑΝΤΟΠΟΥΛΟΥ",272
"102718"," Ωραία, δεν το δέχεστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102719"," Όχι, δεν βγαίνει πρακτικά.","ΖΩΗ ΚΩΝΣΤΑΝΤΟΠΟΥΛΟΥ",272
"102720"," Θα το δούμε. Εν πάση περιπτώσει, δεν θέλω να επεκταθώ σε αυτό το ζήτημα, αλλά κοιτώντας εδώ τους χρόνους, θα πρέπει όλοι να αναλάβουμε την ευθύνη μας. Δηλαδή δεν μπορεί η ευθύνη να είναι σε κάποιους και κάποιοι άλλοι να μην έχουν καμμία ευθύνη. Και δεν αναφέρομαι σε σας προσωπικά, για να μη γίνει και σήριαλ, αυτό το θέμα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102721"," Το ξέρω. Όμως, κύριε Πρόεδρε, κάποια στιγμή πρέπει να αναλάβει την ευθύνη της και η Κυβέρνηση που φέρνει νομοσχέδια-«τέρατα» με είκοσι πέντε χιλιάδες θέματα μείζονα, γιατί για τη δικαιοσύνη είναι μείζονα αυτά τα θέματα που έρχονται.","ΖΩΗ ΚΩΝΣΤΑΝΤΟΠΟΥΛΟΥ",272
"102722"," Ωραία, το Προεδρείο τι να πει τώρα; Να κάνουμε συμψηφισμό ευθυνών;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102723"," Όχι, αλλά ο χρόνος δεν είναι το παν. Η ουσία είναι το μεγαλύτερο.","ΖΩΗ ΚΩΝΣΤΑΝΤΟΠΟΥΛΟΥ",272
"102724"," Σας ακούμε και χάνουμε πολύτιμο χρόνο, να ακούσουμε και άλλους συναδέλφους.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102725"," Συγκρατηθείτε, κύριε Υψηλάντη.","ΖΩΗ ΚΩΝΣΤΑΝΤΟΠΟΥΛΟΥ",272
"102726"," Να προχωρήσουμε επιτέλους.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102727"," Εγώ δεν μπορώ να ανεχθώ ως Προεδρείο παραβίαση του χρόνου. Το θεωρώ μείωση της σοβαρότητας όλων μας αυτό το οποίο γίνεται και από αυτή τη σκοπιά μιλάω. 
Προχωρούμε στον κατάλογο των εγγεγραμμένων ομιλητών. 
Ο συνάδελφος κ. Παναγούλης έχει τον λόγο για επτά λεπτά.
Ξέρω ότι είστε συνεπής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102728"," Εγώ θα προσπαθήσω να μην σας δώσω το δικαίωμα και τη χαρά να με διακόψετε. 
Κύριε Πρόεδρε, μιλάμε για ένα νομοσχέδιο για φυλακές υψίστης ασφαλείας. Δεν υπάρχουν τέτοιες φυλακές, κύριε Υπουργέ. Οι φυλακές χρειάζονται εκσυγχρονισμό. Και θα μιλήσω με συγκεκριμένα παραδείγματα. Υπήρξε πιο υψίστης ασφαλείας φυλακή από τις στρατιωτικές φυλακές Μπογιατίου σε ολόκληρο τον κόσμο; Και όμως, από κει κάναμε δύο αποδράσεις, η μία ήταν πετυχημένη, η άλλη αποτυχημένη. 
(Χειροκροτήματα από την πτέρυγα του ΣΥΡΙΖΑ)
Είχε τρεις μάντρες και συρματοπλέγματα η κάθε μάντρα είκοσι μέτρα. Υπήρχε εντολή και κουνούπι να περάσει μέσα από τις φυλακές να πυροβοληθεί.
Τι χρειάζεται, κύριε Υπουργέ; Χρειάζεται εκσυγχρονισμός των φυλακών. Είδαμε και εδώ στην Ελλάδα ότι ελικόπτερο μπήκε στον Κορυδαλλό. Σε κάποιες επαρχιακές φυλακές -δεν θυμάμαι σε ποιες- με πολυβόλα, με κανόνια απέδρασαν κρατούμενοι. Και να με θυμηθείτε, κύριε Υπουργέ, σ’ αυτές τις φυλακές υψίστης ασφαλείας θα γίνει, όταν δημιουργηθούν και λειτουργήσουν, η μεγαλύτερη απόδραση. Γιατί; Γιατί εκεί εννοείται ότι θα έχουμε μαζέψει όλους τους επικίνδυνους. Και θα φύγουν οι επικίνδυνοι. 
Χρειάζεται, λοιπόν, εκσυγχρονισμός των φυλακών, κύριοι, εκσυγχρονισμός που δεν υπάρχει αυτήν τη στιγμή. Κανένας Έλληνας, κανένα κόμμα δεν ισχυρίζεται ότι όποιος κάνει αδίκημα και είναι κολάσιμο δεν πρέπει να οδηγείται στις φυλακές. 
Αυτή είναι η αρχή της δημοκρατίας. 
Έχω επισκεφθεί με άλλους συναδέλφους τους τελευταίους μήνες ορισμένες φυλακές, επειδή μετέχω στην επιτροπή του σωφρονιστικού συστήματος. Είναι απαράδεκτες οι συνθήκες κράτησης. 
Πρώτα-πρώτα, ποσοστό 35% σε κάθε φυλακή είναι υπεράριθμοι. Το έχετε σκεφτεί αυτό, κύριε Υπουργέ; Και θέλω να μας απαντήσετε σε αυτό: Έχουν προσφύγει κρατούμενοι σε ευρωπαϊκά δικαστήρια, έχουν δικαιωθεί και έχουν επιβληθεί και πρόστιμα –αν δεν κάνω λάθος. Είναι έτσι, κύριε Υπουργέ; Σκεφτήκατε ποτέ εάν κάποιος οργανώσει τις δεκατρεισήμισι χιλιάδες κρατούμενους που έχουμε αυτήν τη στιγμή στην Ελλάδα και προσφύγουν στα ευρωπαϊκά δικαστήρια, πόσες δεκάδες εκατομμύρια ευρώ θα πληρώσει το ελληνικό δημόσιο; Το έχετε σκεφτεί αυτό; Και θα γίνει και αυτό! Θα βρεθούν ορισμένοι και θα τους οργανώσουν και θα κάνουν προσφυγή και θα πάνε στα ευρωπαϊκά δικαστήρια και θα επιδικάσουν για τις άθλιες συνθήκες 10.000 ευρώ, 20.000 ευρώ, 30.000 ευρώ στον κάθε κρατούμενο. Πού θα βρείτε τα δεκάδες εκατομμύρια; Θα βρείτε ισοδύναμα μέτρα μετά; 
Κύριε Υπουργέ, είσαστε ένας δικαστικός λειτουργός και γνωρίζετε πολύ καλά εδώ και δεκαετίες πώς λειτουργεί το σωφρονιστικό σύστημα. Οι συνθήκες είναι απαράδεκτες. Γιατροί δεν υπάρχουν ή υπάρχει ένας γιατρός. Τα τροφεία για τρία γεύματα την ημέρα είναι για τον κάθε κρατούμενο λιγότερο από 2 ευρώ. Οι αρρώστιες μέσα στις φυλακές σέρνονται, κάθε λογής αρρώστιες. Οι επιδημίες σέρνονται. Δεν υπάρχει το κατάλληλο σωφρονιστικό προσωπικό. Οι φύλακες είναι ελάχιστοι. Θα έπρεπε να είναι δύο φορές, ενδεχομένως και τρεις φορές περισσότεροι. Αυτές είναι οι συνθήκες, κύριε Υπουργέ, που τις ξέρετε και εσείς ο ίδιος. Όμως δυστυχώς η Κυβέρνηση των μνημονίων δεν έχει κάνει απολύτως τίποτα για να βελτιώσει τις συνθήκες κράτησης και να τις κάνει πράγματι ασφαλείς τις υπάρχουσες φυλακές. Είναι απαράδεκτο αυτό. 
Από μικρά παιδιά θυμόμαστε να λέγεται για τον Κορυδαλλό ότι θα φύγουν, θα απομακρυνθούν οι φυλακές από έναν δήμο που αυτήν τη στιγμή αριθμεί εκατόν πενήντα χιλιάδες κατοίκους. Και είναι ακόμη εκεί. Όταν εγκαινιάστηκαν οι φυλακές Κορυδαλλού το 1964, κύριε Υπουργέ, είχαν γίνει για εξακόσιους περίπου κρατούμενους. Σήμερα είναι περισσότερα από χίλιοι διακόσιοι – χίλιοι τριακόσιοι κρατούμενοι. 
Κύριε Πρόεδρε, εγώ θα σταθώ περισσότερο –και στα επτά λεπτά θα έχω τελειώσει- στα ανθρώπινα δικαιώματα. Όποιος παρανομεί να τιμωρείται. Σε όσους επιβάλλεται ποινή φυλάκισης να οδηγούνται στις φυλακές. Από εκεί και πέρα όμως έχει και υποχρέωση η πολιτεία, κύριε Υπουργέ, να τους φέρεται ανθρώπινα και με όλους τους κανόνες της ανθρώπινης αξιοπρέπειας. Χώρα που δεν τηρεί τα ανθρώπινα δικαιώματα, κύριε Πρόεδρε και κύριε Υπουργέ, δεν μπορεί να ισχυρίζεται ότι έχει δημοκρατία. 
Κύριε Πρόεδρε, τελειώνοντας θέλω να πω τούτο: Οφείλει το ελληνικό Κοινοβούλιο να σκύψει πάνω από τα ανθρώπινα δικαιώματα που αφορούν όλες τις κοινωνικές τάξεις και κατηγορίες. Γιατί δυστυχώς, κύριε Πρόεδρε –και με αυτό κλείνω- οι κυβερνήσεις των μνημονίων έχουν καταπατήσει κάθε ανθρώπινη αξιοπρέπεια.
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΕΥΣΤΑΘΙΟΣ ΠΑΝΑΓΟΥΛΗΣ",388
"102729"," Κύριε Υπουργέ, το Νοέμβριο του 2012 ο τότε Υπουργός Δικαιοσύνης κ. Ρουπακιώτης είχε παραλάβει το πόρισμα του σχεδίου για το Σωφρονιστικό Κώδικα. Ήταν αποτέλεσμα μιας ομόφωνης απόφασης της Επιτροπής της Βουλής που το επεξεργάστηκε υπό την προεδρία του καθηγητή εγκληματολογίας και Βουλευτή κ. Γιάννη Πανούση. 
Αυτός ο Κώδικας περιείχε διατάξεις πολύ ουσιαστικές –αυτονόητες, βέβαια- όπως ήταν η πρόβλεψη για ημιελεύθερη διαβίωση, τα ευεργετικά μεροκάματα, η δυνατότητα σπουδών σε μεγαλύτερο βαθμό από ό,τι γίνεται τώρα, η διεύρυνση της επικοινωνίας με τις οικογένειές τους, η θέσπιση εθελοντικής εργασίας και άλλες. 
Αυτό το πόρισμα το παραλάβατε εσείς. Αντ’ αυτού -ενώ και επανειλημμένως ως Βουλευτές του ΣΥΡΙΖΑ σας έχουμε επισκεφθεί και το έχουμε συζητήσει, αλλά το έχουμε συζητήσει και στην Ειδική Μόνιμη Επιτροπή για την Παρακολούθηση του Σωφρονιστικού Συστήματος και των Καταστημάτων Κράτησης- βλέπουμε ότι με το σημερινό νομοθέτημα παρακάμπτεται η ετυμηγορία της δικαιοσύνης και δίνεται δικαιοδοσία ακόμα και στον ίδιο τον Υπουργό να κανονίζει τις μεταγωγές, να διορίζει αποκλειστικά εκείνος συνταξιούχους συναδέλφους του επικεφαλής των φυλακών, να δίνει στις Ένοπλες Μονάδες της ΕΛΑΣ τη φύλαξη, να κανονίζει το ποιες ασθένειες είναι επαρκώς βαριές για αποφυλάκιση, το ποιοι κρατούμενοι έχουν δυνατότητα για άδεια, πόσα χρόνια θα εκτίεται η ποινή υποχρεωτικά, πόσες φορές και με ποιους -παραπάνω από τα δικαστήρια- τρόπους θα τιμωρούνται οι κρατούμενοι και θα μπαίνουν σε χρόνια απομόνωση. 
Από εκεί και πέρα, αυτοί που ήδη βρίσκονται στις φυλακές και αυτοί που θα μπουν, κρίνονται -λέει- με βάση την επικινδυνότητά τους. Επικίνδυνοι για ποιον, άραγε; Αυτοί που σκότωσαν τον Λουκμάν και δεν προβλέπεται να πάνε σε φυλακές απομόνωσης, μια και δεν καταδικάστηκαν με το άρθρο 187 Α΄ είναι λιγότερο επικίνδυνοι αν βγουν έξω και αρχίζουν να ξανασφάζουν; Οι μεγαλέμποροι ναρκωτικών και όπλων είναι ή όχι επικίνδυνοι, οι οποίοι δεν θα πάνε στα κελιά τύπου Γ΄ στις φυλακές; Οι καταχραστές, που αφήνονται ελεύθεροι με όρους, είναι επικίνδυνοι ή όχι; 
Και για να εξηγούμαστε, εμείς δεν λέμε ότι θα πρέπει αυτοί να πάνε μέσα. Εμείς λέμε ότι κανείς δεν πρέπει να μπαίνει σε φυλακές απομόνωσης ούτε να στερείται των δικαιωμάτων του. Ακόμα περισσότερο -επειδή αυτές τις μέρες έγινε και θόρυβος- υπάρχει το ζήτημα αν οι κρατούμενοι έχουν δικαίωμα στην υγεία ανάλογα με το αδίκημα για το οποίο έχουν καταδικαστεί. Ακούσαμε αυτά τα εξωφρενικά! Μάλιστα, σήμερα σε αυτήν την Αίθουσα από τον εισηγητή της Νέας Δημοκρατίας -και μάλιστα δικηγόρο- ακούσαμε το εξής: «Ξέρετε, κύριοι, τι έχουν κάνει αυτοί;». 
Αυτοί δικάστηκαν, κύριε συνάδελφε, αρκούντος βαριά, όσο έπρεπε, από τα δικαστήρια. Δεν υπάρχει κανένας λόγος να ξαναδικαστούν, να ξανατιμωρηθούν, να υποστούν διακρίσεις μέσα στα κελιά.","ΑΝΑΣΤΑΣΙΟΣ ΚΟΥΡΑΚΗΣ",249
"102730"," Εγώ είπα τέτοιο πράγμα;","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102731"," Σε εσάς απευθύνομαι. Βεβαίως. Και στην αντίληψη που κυκλοφορεί ότι κάποιοι κρατούμενοι ανάλογα με το είδος του αδικήματος μπορεί να έχουν πρόσβαση στο γιατρό, στην υγεία, στα νοσοκομεία και κάποιοι άλλοι όχι, γιατί έχουν κάνει –λέει- ειδεχθή εγκλήματα.","ΑΝΑΣΤΑΣΙΟΣ ΚΟΥΡΑΚΗΣ",249
"102732"," Εγώ είπα τέτοιο πράγμα; Κάνετε μεγάλο λάθος.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102733"," Φαντάζεστε εμένα που είμαι γιατρός να κληθώ να αντιμετωπίσω ένα έμφραγμα ενδεχόμενο ή πιθανό…","ΑΝΑΣΤΑΣΙΟΣ ΚΟΥΡΑΚΗΣ",249
"102734"," Είναι ντροπή σας να λέτε τέτοια πράγματα!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102735"," Μετά, κύριε συνάδελφε.","ΑΝΑΣΤΑΣΙΟΣ ΚΟΥΡΑΚΗΣ",249
"102736"," Είναι ντροπή σας!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102737"," Ντροπή είναι και αυτό που είπατε, ότι: «Ξέρετε αυτοί τι έχουν κάνει;».","ΑΝΑΣΤΑΣΙΟΣ ΚΟΥΡΑΚΗΣ",249
"102738"," Είναι ντροπή σας!","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102739"," Αυτοί για ό,τι έχουν κάνει, έχουν καταδικαστεί.","ΑΝΑΣΤΑΣΙΟΣ ΚΟΥΡΑΚΗΣ",249
"102740"," Είναι ντροπή σας να βάζετε στο στόμα μου πράγματα τα οποία δεν έχω πει.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102741"," Δεν χρειάζεται να δικαστούν για δεύτερη φορά στα «λευκά κελιά του θανάτου».","ΑΝΑΣΤΑΣΙΟΣ ΚΟΥΡΑΚΗΣ",249
"102742"," Έχετε πει και χειρότερα και είστε και θρασύδειλος γιατί δεν τα επαναλαμβάνετε.","ΖΩΗ ΚΩΝΣΤΑΝΤΟΠΟΥΛΟΥ",272
"102743"," Εσείς είστε…","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102744"," Παρακαλώ, κύριοι συνάδελφοι, μην κάνετε διακοπές.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102745"," Έτσι, λοιπόν, έχουμε ένα νόμο που επιβάλλει μια νέα ποινή, πέρα από αυτή που όρισε ο νομοθέτης -δηλαδή στον ουσιαστικό νόμο- και επέβαλε ο δικαστής. 
Και απορώ, κύριε Υπουργέ Δικαιοσύνης, πώς δέχεστε επί ημερών σας να περάσει αυτό το νομοθέτημα, το οποίο θα μείνει στην ιστορία ως επιστροφή στο Μεσαίωνα με την έννοια της παράκαμψης της δικαστικής εξουσίας και της ανάθεσης σε κάποιους άλλους -τους οποίους ορίζετε- για να ξανατιμωρηθούν μέσα στις φυλακές. 
Είναι μια αδιανόητη κατάσταση. Μάλιστα, σας οφείλω και μια απάντηση -το είπε η Ζωή Κωνσταντοπούλου στην εισήγησή της- διότι είπατε ρητά ότι η Ελλάδα δεν έχει καταδικαστεί για βασανιστήρια. Και κύριε Υπουργέ, θα ήθελα λίγο την προσοχή σας εάν έχετε την καλοσύνη. 
Όντως, βασανιστήρια για τις φυλακές όχι. Πλην, όμως, η φρασεολογία που χρησιμοποιεί το Ευρωπαϊκό Δικαστήριο για τα Δικαιώματα του Ανθρώπου είναι ότι όλες οι συμπεριφορές στους χώρους των φυλακών συνιστούν περισσή απάνθρωπη και εξευτελιστική μεταχείριση. Απάνθρωπη και εξευτελιστική! Τα πρόστιμα είναι πάνω από ένα εκατομμύριο ευρώ. 
Επιπλέον, το Ευρωπαϊκό Δικαστήριο για τα Δικαιώματα του Ανθρώπου έχει καταδικάσει τη χώρα μας για παραβιάσεις του άρθρου 3 της ΕΣΔΑ που αφορούν βασανιστήρια σε χώρους κράτησης. 
Προσπαθώντας να βρω ποιος είναι ο λόγος που περνάτε αυτό το νομοθέτημα, δυστυχώς αναγκάζομαι να προστρέξω στην αντίληψη που λέει ότι απευθύνεστε σε ακροδεξιά ακροατήρια, ουσιαστικά, τα οποία θα βρουν πάρα πολύ βολικά τα όσα αυτήν τη στιγμή θεσπίζονται σε αυτήν την Αίθουσα. Με δυσαρεστεί πάρα πολύ αυτό που λέω, αλλά για να μπορέσει να περάσει πιο ανώδυνα η μνημονιακή πολιτική, χρειάζεται μια φοβισμένη πολιτεία, υποτακτικούς πολίτες που δεν εξεγείρονται, είναι οι πειθήνιοι και υποτάσσονται. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Αυτό που λέμε είναι ότι σε αυτό το νομοσχέδιο μπορεί να κάνετε ορισμένες μικροβελτιώσεις που, ενδεχομένως, σε κάποια σημεία να είναι και ουσιαστικές. Η βασική, όμως, φιλοσοφία είναι ότι στοχεύετε όχι μόνο στους φυλακισμένος, αλλά σε όλη την κοινωνία. Αυτό συνιστά μια κατάπτυστη νομολογία. Κατάπτυστη! Λυπάμαι για τη λέξη που χρησιμοποιώ. Δεν περίμενα επί των ημερών σας να συνδεθεί το όνομά σας με ένα τέτοιο νομοσχέδιο. Ήδη τεσσερισήμισι χιλιάδες κρατούμενοι -ένας συνάδελφος σε αυτήν την Αίθουσα το αμφισβήτησε, και είπε «τεσσερισήμισι μπορεί να είναι και λιγότεροι»- είναι σε απεργία πείνας. 
Οι φυλακισμένοι κατανοούν απολύτως το μέγεθος του νομοθετήματος και κατέβηκαν σε έναν αγώνα τον οποίο αυτήν τη στιγμή, προσωρινά, έχουν αναστείλει. Οι φυλακές βράζουν. Εάν δεν πάρετε μέτρα, θα έχουμε ένα καζάνι το οποίο θα εκραγεί κάποια στιγμή. Δεν το θέλουμε σε καμμία περίπτωση!
Αυτό που θέλουμε εμείς είναι να προχωρήσουν γρήγορα τα μέτρα για κοινωνική επανένταξη, δηλαδή εργασία, ασφάλιση, εκπαίδευση, μέτρα για ημιελεύθερη διαβίωση. Θέλουμε να προχωρήσουν τα προγράμματα απεξάρτησης, να ενταχθεί, επιτέλους, το Νοσοκομείο Κορυδαλλού στο Εθνικό Σύστημα Υγείας, να μειωθούν τα χρηματικά πρόστιμα τα οποία υποχρεώνουν πάρα πολλούς, που δεν έχουν να τα πληρώσουν, να εξακολουθούν να μένουν στη φυλακή, να προωθηθούν οι διατάξεις για την οικογενειακή συνεύρεση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Και βεβαίως, αντί για αγροτικές φυλακές, να ξεπουλάμε ένα κομμάτι στις φυλακές Κασσάνδρας του ΤΑΙΠΕΔ, θα έλεγα να εκσυγχρονιστούν, ώστε να μπορέσουμε και δι’ αυτού του τρόπου να φτάσουμε στη μεγαλύτερη αποσυμφόρηση των φυλακών. Διότι όπως ξέρετε το νομοσχέδιο για τα ναρκωτικά είχε ελάχιστη απόδοση. Σε μια απάντηση ερωτησής μας που είχαμε υποβάλει, ο αριθμός είναι διακόσιες ενενήντα πέντε περιπτώσεις, αριθμός πολύ μικρός μπροστά στο μέγεθος του προβλήματος, που και εσείς ο ίδιος προσωπικά έχετε αναγνωρίσει.
Για όλους αυτούς τους λόγους προφανώς και καταψηφίζουμε το νομοσχέδιο. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΑΝΑΣΤΑΣΙΟΣ ΚΟΥΡΑΚΗΣ",249
"102746"," Ευχαριστούμε και εμείς. 
Η κ. Παπαδημητρίου έχει τον λόγο για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102747"," Σας ευχαριστώ πολύ, κύριε Πρόεδρε. 
Είπε ο κ. Τριαντάφυλλος, ο εισηγητής των τροπολογιών του νομοσχεδίου, ότι «όχι μόνο με απλή συμμετοχή σε τρομοκρατική οργάνωση δεν θα μπαίνουν μέσα σε αυτές τις φυλακές άνθρωποι που απλώς συμμετείχαν, αλλά μόνο όσοι έχουν καταδικαστεί πάνω από δώδεκα έτη». Πόσοι, όμως, θα είναι αυτοί, ποιοι και με τί στοιχεία; 
Όταν σήμερα βρίσκονται άνθρωποι προφυλακισμένοι επί πάρα πολλούς μήνες χωρίς στοιχεία και θεωρούνται επικίνδυνοι, ενώ δεν έχει αποδειχθεί η ενοχή τους, παραβιάζοντας το άρθρο 11 της Οικουμενικής Διακήρυξης των Δικαιωμάτων του Ανθρώπου που λέει ότι καθένας δικαιούται να θεωρείται αθώος μέχρις ότου, σύμφωνα με το νόμο, αποδειχθεί η ενοχή του, νομίζω ότι θα πρέπει να είμαστε πολύ επιφυλακτικοί απέναντι στις προθέσεις ενός τέτοιου νομοσχεδίου, αφού η αρχική του μορφή -ακόμα κι αν με τις τροπολογίες αλλάζει- ήταν αυτή που ήταν. 
Προχθές, είχαμε πάει μια επιτροπή από το ΣΥΡΙΖΑ -ο κ. Τάσος Κουράκης, η κ. Βασιλική Κατριβάνου και εγώ- στις φυλακές Κορυδαλλού. Τόσο οι σωφρονιστικοί υπάλληλοι, όσο και οι κρατούμενοι, μας είπαν ότι έχουν να δοθούν άδειες από τα Χριστούγεννα, δηλαδή οκτώ μήνες. Αυτό δεν είναι ο περιορισμός; Και ο νέος νόμος δεν έχει ακόμα ψηφιστεί. 
Οι κρατούμενοι, επίσης, μας είπαν ότι αγοράζουν τα μαχαιροπίρουνά τους μόνοι τους και ότι εάν δεν τους φέρουν σκεπάσματα από το σπίτι τους, κοιμούνται ξεσκέπαστοι. Τι, λοιπόν, θα περιοριστεί;  Το ήδη περιορισμένο; 
Επειδή, λοιπόν, με τον υπάρχοντα νόμο, που έχει δικαιώματα, αυτά δεν τηρούνται, δεν έχω λόγο να θεωρώ πως και οι καθ’ όλα σωστές αλλαγές με τις τροπολογίες θα τηρηθούν. 
Κύριοι συνάδελφοι, βρίσκομαι στη δύσκολη θέση να πρέπει από το έδρανο της Βουλής να εξηγήσω με λέξεις και να βρω λογικά επιχειρήματα για κάτι που μέχρι προχθές, με την προηγούμενή μου ιδιότητα, ως καλλιτέχνη, μου ζητούνταν απλώς να συναισθανθώ. Και θα σας παρακαλέσω από αυτή τη θέση να συναισθανθούμε παρέα την κατάσταση του ανθρώπου, που είτε καταδικασμένος είτε υπόδικος και προφυλακισμένος πολλές φορές χωρίς στοιχεία, περιμένει να καταδικαστεί σε δέκα ή δώδεκα χρόνια φυλάκιση και αντιλαμβάνεται αυτός και η οικογένειά του ότι βάσει του νέου νομοσχεδίου ο χρόνος της καταδίκης του οπωσδήποτε θα παραταθεί επί πολύ. Μπορεί και να διπλασιαστεί. 
Τι μπορεί να συμβεί στην ψυχολογία του, παράλληλα με αυτό το νομοσχέδιο που περιορίζει τις άδειες, τις επισκέψεις, τις τηλεφωνικές και τηλεγραφικές συνδιαλέξεις; Αν είναι τώρα σαράντα ή σαράντα πέντε χρονών και υπολόγιζε ότι στη χειρότερη περίπτωση θα έβγαινε στα πενήντα πέντε –γιατί, βέβαια, ο κρατούμενος μετράει το χρόνο με βάση το πότε θα ανακτήσει την ελευθερία του- θα είχε, ίσως, έτσι τον χρόνο να ξαναφτιάξει τη ζωή του. Τώρα πανικόβλητος βλέπει πως αυτό αλλάζει και αυτό του γεννάει απελπισία. Αν είναι τώρα πενήντα, θα βγει στα εξήντα πέντε, εβδομήντα και πάει λέγοντας. 
Τι αισθάνεται, όμως, κανείς που είναι καταδικασμένος ή υπόδικος, προφυλακισθείς πολλές φορές χωρίς επαρκή στοιχεία, όταν είναι είκοσι ή εικοσιπέντε χρονών; Και υπάρχουν πολλοί τέτοιοι υπόδικοι μέσα στις φυλακές με τα γεγονότα των τελευταίων ετών, μετά την εξέγερση της νεολαίας από την εποχή της δολοφονίας του Αλέξη Γρηγορόπουλου και των νέων κινημάτων των τελευταίων ετών, κινήματα που προέκυψαν από την οργή των νέων απέναντι στην έλλειψη προοπτικής και ελπίδας στη ζωή τους. 
Εάν τώρα είναι είκοσι, εικοσιπέντε, θα μπορούσε να βγει στα τριάντα ή στα τριάντα πέντε από τη φυλακή «μετανιωμένος», «νουθετημένος» πολίτης, ήρεμος να συνεχίσει τη ζωή του. Με το νέο νομοσχέδιο του προτείνουμε να βγει εξοντωμένος, αχρηστεμένος, εξουθενωμένος μεσήλικας, δηλαδή στην ηλικία που είναι τώρα οι γονείς του, οι απελπισμένοι γονείς του, που με απόγνωση είδαν το παιδί τους να παίρνει το δρόμο της παραβατικότητας μαζί με άλλα παιδιά, άλλων γονιών, ίσως ολότελα διαφορετικής ιδεολογίας με αυτόν. Διότι, βέβαια, όλοι έχουμε εμπειρία ανθρώπων που γνώριζαν ανθρώπους που τα παιδιά τους διέπραξαν παραβατικές πράξεις και αυτοί ανήκαν ή ψήφιζαν όλα τα κόμματα αυτού του Κοινοβουλίου και όχι μόνο συγκεκριμένα. Γονείς με τους οποίους μπορεί να νόμιζε ότι δεν είχε τίποτα κοινό. Τώρα, όμως, έχει: Ένα παιδί στη φυλακή. 
Αυτό, λοιπόν, το παιδί θα βγει στην ηλικία που είναι τώρα η μητέρα του ή ο πατέρας του, που η άποψή του για την κατάντια της δικής του ζωής τον οδήγησε στην παραβατικότητα, που σύμφωνα με το νόμο της πολιτείας τον έκλεισε στη φυλακή. Καταλαβαίνουμε την απελπισία που γεννάει ένα τέτοιο καφκικό τοπίο στο μυαλό ενός νέου ανθρώπου. 
Ως καθηγήτρια υποκριτικής, έχω την ευκαιρία να ακούω νεαρά παιδιά και τα προβλήματά τους. Και καθώς η ίδια δεν έχω δικά μου παιδιά, τα παιδιά μού μιλούν ευκολότερα. Η βασική τους διαφωνία με τις γενιές μας, με τους γονείς τους δηλαδή και με εμάς είναι η γκρίνια, η μιζέρια μας, όπως την αποκαλούν, η μιζέρια της ανημπόριας μας να διορθώσουμε τα κακώς κείμενα, ενώ συνεχίζουμε να  γκρινιάζουμε γι’ αυτά. Αυτό κατηγορούν συνέχεια στις κουβέντες τους. Λένε: «Δεν μπορώ τη μιζέρια, δεν μπορώ την αρρώστια.» Έτσι μιλάνε μεταξύ τους. 
Αυτή η οργή τους και η βιασύνη των παιδιών να αποδώσουν εδώ και τώρα αυτό που αισθάνονται ως δικαιοσύνη, να διορθώσουν, κατά την κρίση τους, τα πράγματα εδώ και τώρα, είναι που τα οδηγεί στην, κατά την κοινωνία μας, παραβατικότητα και, συνεπώς, στη φυλακή, πολλές φορές, με επιλογές που η πολιτεία καταδικάζει -πολλές φορές, επαναλαμβάνω, και χωρίς στοιχεία- ως τρομοκρατικές. 
Με το νέο νόμο των φυλακών τύπου Γ΄ στερούμε απ’ αυτήν τη γενιά και την τελευταία ελπίδα να συνεννοηθεί με τη γενιά των γονιών της, δηλαδή τη δική μας. Τους κάνουμε για πάντα εχθρούς, αφού τους καταδικάζουμε σε μπουντρούμια απ’ όπου δεν θα βγουν παρά μεσήλικες, ενώ μπορεί να τους βαραίνουν κατηγορίες για εγκλήματα που καμμιά αντιστοιχία δεν έχουν με την τιμωρία τους. Τους  εκδικούμαστε, δηλαδή, για τα λάθη της νεότητάς τους, καθιστώντας τους γέρους, ενώ είναι ακόμη παιδιά, εγκιβωτίζοντας τη νιότη τους, θάβοντάς τους ζωντανούς και προκαλώντας τους έτσι να υποδυθούν νέες «Αντιγόνες».
Σε μία κοινωνία, που έχει σήμερα πολύ σοβαρούς λόγους να είναι θυμωμένη, δημιουργούμε ζωντανές εστίες εξέγερσης -βραδυφλεγείς βόμβες, όπως είπε πάρα πολύ ωραία ο κ. Πανούσης- μέσα στα ίδια τα ιδρύματα σωφρονισμού. 
Αυτή τη σκέψη, όσο τολμηρή και αν είναι πολιτικά, υποχρεούται να την κάνει ο καλλιτέχνης, αν θέλει να κάνει καλά τη δουλειά του. Ο νομοθέτης δεν οφείλει νομοθετώντας να κάνει το ίδιο πριν από την τελική του απόφαση; Μήπως τελικά αυτό το νομοσχέδιο στοχεύει στο να απελπίσει όχι μόνο τους φυλακισμένους, αλλά και τους γονείς τους και τους φίλους των γονιών τους και τους φίλους των φίλων αυτών, στοχοποιώντας κύκλους ολόκληρους, γενιές, γειτονιές, παρέες, σωματεία, συλλόγους που θα τα ονομάσει συμμορίες εγκληματιών ή τρομοκρατών για να τελειώνει μία και καλή μαζί τους; 
Σε μία από τις προηγούμενες επισκέψεις μου ως ηθοποιός στις φυλακές Κορυδαλλού, είχα την ευκαιρία να δω με τα μάτια μου τι σημαίνει «απομόνωση», όχι στις φυλακές τύπου Γ΄, αλλά τώρα που μιλάμε. Ένα δωμάτιο δύο επί ένα, με τον ένα τοίχο τζαμαρία, με ντάλα τον ήλιο να έρχεται πάνω σου, να μυρίζει ούρα, με μία τρύπα στο πάτωμα για την ανάγκη του κρατούμενου και μία σχισμή κάτω από την πόρτα για το φαγητό του. Οι τρεις άλλοι τοίχοι γεμάτοι με λέξεις, κραυγές πανικού και απόγνωσης από φυλακισμένους. Αν αυτό είναι το τύπου Α΄, ποιο θα είναι το τύπου Γ΄; Δεν είναι αρκετά βάρβαρο αυτό που έχουμε;
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΓΕΣΘΗΜΑΝΗ ΠΑΠΑΔΗΜΗΤΡΙΟΥ",396
"102748"," Ευχαριστώ κι εγώ.
Τον λόγο έχει ο κ. Βούτσης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102749"," Κύριε Πρόεδρε, κύριε Υπουργέ, κυρίες και κύριοι συνάδελφοι, όταν διεκόπησαν, όπως διεκόπησαν, οι εργασίες της Βουλής προ ολίγων ημερών, υπήρχε η υποψία ότι τα θερινά Τμήματα θα ασχολούντο με τα προαπαιτούμενα και τις δεσμεύσεις ενόψει των υποχρεώσεων που, δυστυχώς, έχετε αναλάβει εκ μέρους της χώρας με τους λεγόμενους εταίρους, δανειστές κ.λπ. και γι’ αυτό τον λόγο θέλατε ένα πιο ήσυχο, ενδεχομένως, περιβάλλον, ώστε να προωθηθούν οι συγκεκριμένοι νόμοι με τα προαπαιτούμενα. 
Κάποιοι εξέφρασαν την έκπληξή τους γι’ αυτό το νομοσχέδιο που έρχεται μέσα σε αυτές τις συνθήκες, ενώ δεν προαπαιτείται από οποιαδήποτε δέσμευση με την τρόικα και δεν έχει κανένα χαρακτήρα «επείγοντος». Εγώ, θέλω να πω ευθέως πως σε ό,τι μας αφορά, αντιλαμβανόμαστε πλήρως το γιατί φέρνετε αυτό το νομοσχέδιο: Είναι προαπαιτούμενο, ιδεολογικό και πολιτικό, δεσμεύσεων, τις οποίες έχετε και θέλετε να οργανώσετε μέσα στην κοινωνία, καθώς αυτή η κοινωνία βρίσκεται κάτω από τις μνημονιακές πολιτικές σε κατάσταση σοκ και δέους, προαπαιτούμενα μίας συμφωνίας, ενός deal με το πιο συντηρητικό της κομμάτι και, ενδεχομένως, με την πελατεία της Χρυσής Αυγής, καθώς θεωρείται ότι εκεί, ενόψει των εθνικών εκλογών, μπορείτε να προσποριστείτε κάποια οφέλη. 
Θυμηθείτε, όμως, τι μας απαντούσατε, όταν λέγαμε πως το φαινόμενο της Χρυσής Αυγής διογκώθηκε εξαιρετικά, επειδή κάποιοι δούλεψαν σε εθνική κλίμακα την ατζέντα των θεμάτων της Χρυσής Αυγής. Και πέρασε ενάμισης χρόνος για να αντιληφθείτε την επικινδυνότητα αυτού του φαινομένου. Τώρα πάλι παίζετε με το ίδιο. Και είναι παιχνίδι, διότι γνωρίζετε καλύτερα εμού, εσείς τουλάχιστον, κύριε Υπουργέ, ότι για παράδειγμα το μέτρο των αδειών στη χώρα μας έχει επιτυχία 95%. Είναι από τα υψηλότερα στην Ευρώπη.","ΝΙΚΟΛΑΟΣ ΒΟΥΤΣΗΣ",75
"102750"," Είναι 97,5%.","ΖΩΗ ΚΩΝΣΤΑΝΤΟΠΟΥΛΟΥ",272
"102751"," Ναι, 97,5%. Ξέρετε, επίσης -ακούστηκε προηγουμένως και από τον κ. Κουράκη- ότι οι περιπτώσεις ευεργετηθέντων είναι μόνο διακόσιες ενενήντα πέντε, μετά από ένα χρόνο εφαρμογής, σε σχέση με το νομοσχέδιο για τα ναρκωτικά που εμείς υπερψηφίσαμε εδώ και ενισχύσαμε, ενώ οι χρήστες είναι χιλιάδες και είναι βασικό στοιχείο συμφόρησης και των φυλακών.  
Δηλαδή τα νούμερα είναι συντριπτικά υπέρ ενός βασικού αιτήματος: Να έρθει άμεσα, αφού αποσυρθεί αυτό το νομοσχέδιο, προς συζήτηση ο κοινά αποδεκτός ή κοινά επεξεργασμένος Σωφρονιστικός Κώδικας και οτιδήποτε άλλο είναι, έτσι ώστε να αξιοποιηθούν και οι προτάσεις που έχουν από πλευράς του ΣΥΡΙΖΑ δημόσια κατατεθεί για γενναίες νομοθετικές ρυθμίσεις με σύνολο μέτρων που θα έχουν άμεσα αποτελέσματα για τη λεγόμενη αποσυμφόρηση. Λέω λεγόμενη γιατί αφορά ανθρώπους, δεν είναι ποντίκια και κατσαρίδες που πρέπει να αδειάσει λίγο για να γίνει πιο εύπεπτη η κατάσταση εκεί μέσα. Υπάρχουν έτοιμα τα νομοθετικά πλαίσια και η πραγματικότητα βοά σε αυτήν την κατεύθυνση. Γιατί δεν το κάνετε; 
Κύριε Υψηλάντη, εγώ άκουσα καλύτερα το πρωί την τοποθέτησή σας.","ΝΙΚΟΛΑΟΣ ΒΟΥΤΣΗΣ",75
"102752"," Το πιστεύω.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102753"," Είπατε, εν τη ρύμη του λόγου σας ενδεχομένως, πως είμαστε συνήγοροι των θυτών. Αυτό το είπατε.","ΝΙΚΟΛΑΟΣ ΒΟΥΤΣΗΣ",75
"102754"," Αυτό το είπα, αλλά όχι πάνω σε αυτό το θέμα.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102755"," Σας λέω ευθύτατα ότι είμαστε συνήγοροι υπέρ των ανθρωπίνων δικαιωμάτων, της ανθρωπιάς, των αρχών του δικαίου, της ισονομίας, της αναλογικότητας. Είμαστε συνήγοροι μιας δημοκρατίας που δεν είναι πλεγματική, δεν είναι φοβισμένη και δεν είναι εκδικητική. Και θέλετε στην μεταμνημονιακή πολιτική, όπως υπάρξει - ελπίζουμε και είμαστε σίγουροι ότι θα υπάρξει με μια κυβέρνηση που θα δώσει μια ελπίδα και μια προσδοκία σε αυτή τη δημοκρατία μας- να κληροδοτήσετε αυτή τη φοβία, την πλεγματικότητα, την εκδικητικότητα απέναντι σε έναν ολόκληρο πληθυσμό ανθρώπων, οι οποίοι βρίσκονται στις άθλιες και φρικτές συνθήκες που προηγούμενα αναλύθηκαν και για τις οποίες ο ίδιος ο Υπουργός και οι ίδιοι οι παράγοντες του Υπουργείου Δικαιοσύνης επανειλημμένα έχουν τοποθετηθεί. 
Αν ήσασταν προχθές να ακούσετε τον προκάτοχο του κ. Αθανασίου, τον κ. Ρουπακιώτη, που μίλησε γι’ αυτό το ζήτημα, γι’ αυτό το νομοσχέδιο σε δημόσια εκδήλωση, πραγματικά θα κρύβατε το πρόσωπο, διότι ήταν Υπουργός της ίδιας πορείας κυβερνήσεων μέσα στο μνημόνιο. Άρα, γιατί δεν φέρνετε τα πραγματικά προβλήματα και φέρνετε τα άλλα; Τα φέρνετε απολύτως ηθελημένα. Είναι ιδεολογικά, πολιτικά προαπαιτούμενα από την πλευρά σας και μιλάτε περί επικινδυνότητας. 
Με συγχωρείτε πάρα πολύ, ποιος θα κρίνει ακριβώς την επικινδυνότητα; Με βάση μια νέα ποινή; Μια νέα κατηγορία υποδίκων η οποία θα διαμορφωθεί; Αυτά δεν τα λέμε εμείς, τα λέει η Ελληνική Ένωση για τα Δικαιώματα του Ανθρώπου. Τα λέει η Επιτροπή του Συμβουλίου της Ευρώπης. Οδηγούμαστε, δηλαδή, σε μια διαχείριση του κοινωνικού φόβου, τον οποίο εσείς οι ίδιοι παράγετε μέσω των πολιτικών σας, έτσι ώστε μέσα από αυτή τη διαχείριση να πάμε σε κοινωνίες του τύπου όπως προηγούμενα είπε ο συνάδελφος κ. Κουράκης. 
Κυρίες και κύριοι, δεν είναι δυνατόν να μιλάμε για κράτος δικαίου με την απολύτως διασταλτική εφαρμογή μιας άδικης νομοθεσίας κατά τη γνώμη μας σε σχέση με τους αντιτρομοκρατικούς νόμους –τώρα αναφέρομαι πάρα πολύ συγκεκριμένα- η οποία έχει οδηγήσει τον Υπουργό που έκανε την αλλαγή, τον κύριο Δένδια, που πήγε από το ένα Υπουργείο στο άλλο, να καταμετρά πόσους έχει αυτήν τη στιγμή μέσα. Στη συντριπτική τους πλειοψηφία είναι παιδιά είκοσι με είκοσι πέντε χρόνων, οι οποίοι έχουν καταδικαστεί για συγκεκριμένες πράξεις με ποινές απίστευτες. Δεν μιλάμε για ανθρωποκτονίες, αλλά για ποινές που δεν έχουν καμμία σχέση με το δικαιικό πολιτισμό. Γιατί; Είναι ο μεγάλος κίνδυνος αυτής της κοινωνίας; Σοβαρά; Μήπως ο κίνδυνος είναι και απ’ έξω και αφορά επώνυμους, αφορά κύκλους ολόκληρους, οι οποίοι γεύονται το μεδούλι αυτής της κοινωνίας και εγκληματούν καθημερινά;
Είναι δυνατόν να εφαρμόζουμε με τέτοιο εκδικητικό μένος αυτή –επαναλαμβάνω- τη νομοθεσία, η οποία είναι εντελώς στα όρια και πέρα των συνταγματικών προνοιών και τώρα να πηγαίνουμε για ειδικά κελιά σε σχέση με αυτούς τους ανθρώπους, να κόβουμε άδειες, να κόβουμε το ένα, να κόβουμε το άλλο, να περιστέλλουμε καταστάσεις κ.λπ. ;
Δημοκρατία περιστελλόμενη δικαιωμάτων, τα οποία θα είναι για ορισμένους θύλακες που θα τα νέμονται, εντός και εκτός φυλακών, δεν μπορεί να γίνει ανεκτή και θα πρέπει αυτό να το καταλάβετε. Η περίφημη αρχή της μηδενικής ανοχής είναι αρχή μηδενικής ανθρωπιάς, είναι αρχή εκφυλισμού και ενταφιασμού δικαιωμάτων. 
Δεν πρέπει να το επιτρέψετε. Δεν πρέπει να επιτρέψουμε από κοινού όλες οι πτέρυγες της Βουλής να περάσει αυτό το νέο καθεστώς. Αυτό το σήμα δεν πρέπει να δοθεί στην κοινωνία, δεν πρέπει να δοθεί στη νεολαία. Διότι αν θεωρείτε ότι είναι ένα σήμα εναντίον των αντιστάσεων, εναντίον της εύλογης και νόμιμης απήθειας σε αντισυνταγματικούς και αντιδημοκρατικούς νόμους, αν θεωρείτε ότι είναι ένας νέος τρόπος διαπαιδαγώγησης μιας νέας μεταμνημονιακής κοινωνίας η οποία θα ζει μέσα στην ευμάρεια των ολίγων πολιτών και της νέας διαπλοκής, είστε πάρα πολύ γελασμένοι. 
Αυτούς τους νόμους, μαζί και με αυτές τις νοοτροπίες, να είστε σίγουροι ότι μια πραγματική προοδευτική αλλαγή σε πολύ λίγο χρονικό διάστημα μαζί με τα μνημόνια και όλα τα συμπαραμαρτούντα θα τους ρίξουν στον κάλαθο των αχρήστων της ιστορίας και θα αναπνεύσει η κοινωνία μας για να μπορέσει πραγματικά να τραβήξει το δρόμο της προς τα μπροστά. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΝΙΚΟΛΑΟΣ ΒΟΥΤΣΗΣ",75
"102756"," Ευχαριστούμε και εμείς. 
Τον λόγο έχει ο κ. Διαμαντόπουλος. 
Κυρία Αμμανατίδου, ήσασταν στην επιτροπή;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102757"," Μάλιστα.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"102758"," Ωραία. Θα καθυστερήσουμε λίγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102759"," Έτσι κι αλλιώς, μόνοι μας είμαστε, κύριε Πρόεδρε.","ΝΙΚΟΛΑΟΣ ΒΟΥΤΣΗΣ",75
"102760"," Δε θέλω να υπεισέλθω στη σειρά των ομιλητών του ΣΥΡΙΖΑ, κύριε Βούτση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102761"," Δεν εννοώ αυτό. Άλλο εννοώ. Το ενδιαφέρον που επιδεικνύεται.","ΝΙΚΟΛΑΟΣ ΒΟΥΤΣΗΣ",75
"102762"," Είναι σύνηθες το φαινόμενο πραγματικά η λίστα των ομιλητών να κατακλύζεται από Βουλευτές και Βουλευτίνες του ΣΥΡΙΖΑ. Έτσι δεν είναι;","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"102763"," Αν συμφωνούσατε πάντως να τελειώναμε και πέντε η ώρα θα ήταν ακόμα καλύτερα. Δεν επανέρχομαι.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102764"," Πέντε η ώρα, ποιας μέρας όμως;","ΝΙΚΟΛΑΟΣ ΒΟΥΤΣΗΣ",75
"102765"," Αυτό το νομοσχέδιο έχει τίτλο «Ρυθμίσεις Ποινικού και Σωφρονιστικού Δικαίου». Ουσιαστικά τροποποιεί εφτά κώδικες ή σύνολα νομοθεσίας: το Σωφρονιστικό Κώδικα, τον Ποινικό Κώδικα, τον Κώδικα Ποινικής Δικονομίας, το π.δ. 18/1989 για τη λειτουργία του ΣτΕ, τον Κώδικα Νόμων που αφορά το Ελεγκτικό Συνέδριο. 
Η κριτική από τους φορείς ήταν ξεκάθαρη. Ήταν καταγγελτική, όχι μόνο στο τυπικό μέρος, όταν τους καλούμε τελευταία στιγμή να «συνδιαμορφώσουμε», αλλά και επί της ουσίας. 
Ο Σύλλογος των Δικηγόρων ήταν καταλυτικός στις παρεμβάσεις, κύριε Υπουργέ. 
Εδώ θα διαφωνήσουμε, αλλά δεν γίνεται διαφορετικά. Έχω πρόβλημα με το χρόνο μου και θα τον καταχραστώ. Υπάρχουν και τα Πρακτικά. Μπορεί να το διαβάσει ο οποιοσδήποτε για να καταλήξει. Ας μην περάσουμε σ’ αυτόν τον τύπο διαλόγου. 
Όπως και να έχει, αυτό το νομοσχέδιο που ως πυρήνα του έχει το Σωφρονιστικό Δίκαιο και Κώδικα δεν μπορεί να ιδωθεί ανεξάρτητα από τις συνθήκες στις φυλακές, δηλαδή, τις συνθήκες κράτησης. Προϋπολογισμός σίτισης: Είναι 1,8 ευρώ ανά κρατούμενο την ημέρα. Πάνω από δεκατρείς χιλιάδες διακόσιοι κρατούμενοι σε φυλακές χωρητικότητας εννέα χιλιάδων οκτακοσίων ογδόντα έξι φυλακισμένων. Δεν υπάρχουν ούτε ζεστό νερό. Δεν υπάρχει προφανώς ορθή αξιοποίηση των υπαρχουσών δομών. Δεν υπάρχει και ιατροφαρμακευτική περίθαλψη, η οποία θεωρείται ανύπαρκτη. 
Υπήρξε μια απεργία πείνας τεσσάρων χιλιάδων πεντακοσίων ανθρώπων για δέκα ημέρες. Και ο τρόπος με τον οποίον αναφέρθηκαν Βουλευτές και εισηγητές της συγκυβέρνησης στον αγώνα αυτών των ανθρώπων, αλλά και η συμπεριφορά των μέσων μαζικής ενημέρωσης, τα οποία εξαρτώνται και είναι σε αγαστή συνεργασία με αυτή τη συγκυβέρνηση και τις προηγούμενες, δείχνει ότι περιποιείτε για τον αγώνα αυτών των ανθρώπων, για τις ανησυχίες, για όλα αυτά που προανέφερεα αλλά και για τις φυλακές τύπου Γ’, χειρότερη συμπεριφορά από της Θάτσερ στην απεργία πείνας των πολιτικών κρατουμένων, τότε που έπρεπε να δοθεί ένα τέτοιου είδους στίγμα νόμου και τάξης, πάταξης του οιοδήποτε αντιστεκόταν σε εκείνες τις νεοφιλελεύθερες πολιτικές. 
Αυτό ακριβώς κάνετε. Γιατί οι φυλακές Γ’ τύπου εντάσσονται στο σίριαλ νόμου και τάξης, επίθεσης σε χώρους αυτοδιαχειριζόμενους, επίθεσης σε κινήματα, της μηδενικής ανοχής σε οτιδήποτε αντιδρά στην επέλαση του νεοφιλελευθερισμού στο πλαίσιο της εγκαθίδρυσης του κράτους έκτακτης ανάγκης. Διότι μόνο αυτό θα μπορούσε να μουδιάσει κατά τέτοιο τρόπο τον κόσμο, να διαλύσει τα κινήματα, για να φτάσουμε σ’ αυτό το σημείο να κάνει επέλαση ο νεοφιλελευθερισμός μέσω των μνημονίων. 
Αλήθεια, τι έχετε ως στόχο; Γιατί να επικαλείστε το τρίπτυχο για αύξηση της εγκληματικότητας; Εδώ έχουμε εγκληματολόγο, τον κ. Πανούση. Καμμία αύξηση της εγκληματικότητας δεν παρουσιάζεται. Κι αυτό είναι περίεργο. Αλλά ξέρετε τι παρουσιάζεται; Η βαναυσότητα στην ποιότητα, ας το πούμε έτσι. 
Τι οδηγεί εκεί; Αυτό το διαπιστώνετε, αλλά δεν κάνετε κανενός είδους αυτοκριτική. Μήπως η εξαθλίωση, η φτωχοποίηση όλων αυτών των ανθρώπων που ήταν σε μία ψευδαίσθηση υλική στην οποία είχατε ρίξει όλες οι κυβερνήσεις ΠΑΣΟΚ και Νέας Δημοκρατίας όταν τον είχατε βάλει σε αυτόν τον περίεργο λαβύρινθο, πιστεύοντας ότι αποκτώντας περισσότερα θα είναι και πιο ευτυχισμένος; Διαλύοντας αυτό το αξιακό μέσο των μνημονίων και της καταβαράθρωσης μισθών και δυνατοτήτων αξιοπρεπούς διαβίωσης μήπως τους κάνετε πιο επιθετικούς, τους βάζετε μέσα σε ψυχολογικά προβλήματα; 
Και ποια είναι η λύση γι’ αυτό; Οι φυλακές τρίτου τύπου. Για να επιτύχετε τι; Να τρομάξετε ποιον; Σίγουρα είναι μέσο βασανιστηρίων αυτό, 100%. Αλλά ποιον να τρομάξετε; Εγώ βάζω στο μυαλό μου ότι ίσως θέλετε να τρομάξετε όλους αυτούς τους φιλήσυχους πολίτες, που ούτε Αριστεροί ήταν ούτε επαναστάτες ήταν, αλλά επαναστάτησαν στη Χαλκιδική για το δικαίωμα στη ζωή, το δικό τους, των παιδιών τους, για το περιβάλλον, για να μπορούν να αναπνέουν, εκείνοι που τσακίζουν την ιδέα του νεοφιλελευθερισμού και λένε όχι δεν θέλουμε χρυσό, δεν θέλουμε μεγάλες μπίζνες, θέλουμε να ζούμε από το μέλι μας, από τα ψάρια μας, από τον τουρισμό μας, από την υλοτομία, αλλά να ζούμε, να ζούμε με υγεία. 
Και όλους αυτούς τους ανθρώπους θελήσατε -επιτεθήκατε και σε μας στο ΣΥΡΙΖΑ και στους Βουλευτές που συμπαρασταθήκαμε σε αυτόν τον αγώνα- θελήσατε να τους εντάξετε με τον αντιτρομοκρατικό νόμο και να τους βαφτίσετε τρομοκράτες. Ίσως να είναι και κλείσιμο ματιού ότι σε περιμένει κι ένα λευκό κελί. 
Όχι. Εμείς θα υπερασπιζόμαστε όλους αυτούς τους ανθρώπους και τα κινήματα και θα είμαστε απέναντι για να μην δημιουργηθεί κανένα λευκό κελί. Διότι αυτή θα είναι η κατάληξη. Το δείξατε ευθέως. 
Μάλιστα, εγώ δεν έχω εκπλαγεί από την αναφορά του εισηγητή της Νέας Δημοκρατίας πως όποιος σήκωσε το όπλο και σκότωσε, έχει βάλει ο ίδιος τον εαυτό του στη θέση του εγκληματία. Άρα, η κοινωνία δεν υπάρχει. Δηλαδή, αυτός όταν γεννήθηκε στη θερμοκοιτίδα ή δεν ξέρω κι εγώ πού αλλού τον είχαν, στο κρεβάτι, έγραφε «δολοφόνος», ή έγραφε «έμπορος ναρκωτικών», έγραφε το οτιδήποτε. Αυτή είναι η αντίληψή σας; Διότι σε όλο αυτό το νομοσχέδιο δεν υπάρχει πουθενά η έννοια του σωφρονισμού, υπάρχει μόνο της τιμωρίας. Αυτό θέλετε; 
Εγώ θα πω ότι αυτό θέλετε και κάποιοι εντέχνως κρύβεστε. Έχετε, βέβαια, κι έναν Υπουργό Υγείας, ο οποίος είχε μιλήσει ευθέως για επανεξέταση της θανατικής ποινής. Άρα, το παζλ για εμάς ολοκληρώνεται σιγά-σιγά. Αυτοί είστε. Αυτό είναι το DNA της Δεξιάς και δυστυχώς και το ΠΑΣΟΚ, η λεγόμενη κεντροαριστερά, έριξε το φερετζέ του καπιταλισμού, δηλαδή, το φιλελευθερισμό σε κάποια δικαιώματα που πλέον δεν τα χρειάζεστε, γιατί πρέπει να περάσει σκληρά στην κερδοφορία του κεφαλαίου. Και το κεφάλαιο, εγχώριο κι εξωχώριο, απαιτεί αυτά τα πράγματα. 
Και το ζήτημα που έβαλα πριν για την μη ορθή αξιοποίηση των χώρων, των υποδομών του σωφρονιστικού συστήματος, εφαρμόζεται επακριβώς στις αγροτικές φυλακές. Εκεί έχετε λιγότερους κρατούμενους. Εκεί παρουσιάζονται λιγότερα φαινόμενα βίας. Γιατί; Γιατί αντιληφθείτε τη σύνδεση του ανθρώπου με τη γη, το πώς μπορεί να εκτονωθεί, το πώς μπορεί να φυτέψει και να δει να μεγαλώνει, να παράξει, να πάρει τον καρπό. Είναι μια δημιουργική διαδικασία. Αυτά θα τα βάλετε μπροστά; Όχι. Θα τα βάλουμε εμείς μπροστά, γιατί εμείς έχουμε μια άλλη αντίληψη. Δεν υπερασπιζόμαστε, όπως κάποιες δυνάμεις, απλά στα όρια του φιλελευθερισμού δικαιώματα για να περάσουμε αυτές τις πολιτικές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με συγχωρείτε, κύριε Πρόεδρε, ζητώ λίγο την ανοχή σας. Ξέρετε ότι είμαι συνεπής, γενικότερα.
Δεν μπορούμε να περιμένουμε από τον καπιταλισμό, από αυτό το σύστημα, να γίνει ανθρώπινο, ότι έχει στο μυαλό του πως θα βγάλει καλύτερους ανθρώπους, ότι θα παράξει ένα νέο τύπο ανθρώπου. Όχι. Αυτά μπορούν να επιτευχθούν μόνο με μια δίκαιη κοινωνία, μια ισότιμη κοινωνία, μια κοινωνία με πρόσβαση στα κοινωνικά αγαθά όλων, όπου θα μοιράζεται ο πλούτος. Μόνο η σοσιαλιστική κοινωνία μπορεί να επιτύχει πραγματικά όλα αυτά, δηλαδή να φτιάξει ανθρώπους ελεύθερους, ανθρώπους δημιουργικούς, που δεν θα πηγαίνουν ποτέ λόγω του ανταγωνισμού και της σκληρής κατάστασης για να επιβιώσουν, σε καταστάσεις παραβατικότητας κι εγκληματικότητας. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"102766"," Κι εμείς ευχαριστούμε.
Τον λόγο έχει η κ. Κατριβάνου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102767"," Με ξεχάσατε. Έχουμε και μία επιτροπή.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"102768"," Κανονικά, όταν δεν είναι παρών ο Βουλευτής, διαγράφεται. Επειδή όμως μου είπατε ότι είσαστε σε επιτροπή, έχετε το δικαίωμα να μιλήσετε, αλλά νομίζω ότι είναι σωστό να μιλήσετε μετά τους συναδέλφους. 
ΛΙΤΣΑ ΑΜΜΑΝΑΤΙΔΟΥ – ΠΑΣΧΑΛΙΔΟΥ: Κύριε Πρόεδρε, είναι σε εξέλιξη η επιτροπή για τη ΔΕΗ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102769"," Πρέπει να ξαναπάτε;
ΛΙΤΣΑ ΑΜΜΑΝΑΤΙΔΟΥ – ΠΑΣΧΑΛΙΔΟΥ: Μάλιστα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102770"," Εγώ μπορώ να της δώσω τη θέση μου.
ΛΙΤΣΑ ΑΜΜΑΝΑΤΙΔΟΥ – ΠΑΣΧΑΛΙΔΟΥ: Όχι, δεν χρειάζεται.","ΒΑΣΙΛΙΚΗ ΚΑΤΡΙΒΑΝΟΥ",208
"102771"," Θα πάρετε τον λόγο μετά την κ. Κατριβάνου και πριν την κ. Φωτίου.
Ορίστε, κυρία Κατριβάνου, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102772"," Μάιο του 2013 η Επιτροπή της Βουλής για το Σωφρονιστικό Σύστημα, σας καταθέτει ένα νέο Σωφρονιστικό Κώδικα, ψηφισμένο ομόφωνα. Αυτό είναι τομή. Μια επιτροπή ολόκληρη ψηφίζει ομόφωνα και σας καταθέτει ένα νέο Σωφρονιστικό Κώδικα με μια άλλη λογική, μια λογική που, με απλά βήματα και ανέξοδα, αποσκοπεί στην προάσπιση των δικαιωμάτων των κρατουμένων, στον εξανθρωπισμό των φυλακών, στην προοπτική της κοινωνικής επανένταξης, το μόνο πράγμα που εξασφαλίζει ασφάλεια για όλους. 
Ενδεικτικά αναφέρω τι προβλέπει αυτό που προτείναμε. Το προτείναμε πριν ένα χρόνο ομόφωνα. Προτείναμε επικοινωνία του κρατούμενου συχνά με επισκεπτήρια, λειτουργία φυλακών μέσα σε αστικό ιστό, συνεύρεση των συντρόφων, επέκταση των αδειών, αυτού του τόσο πετυχημένου θεσμού –επέκταση, όχι να τις κόβουμε- διεύρυνση της συμμετοχής σε μεροκάματα -όχι να τα κόβουμε- ενίσχυση της συμμετοχής στην εκπαίδευση -όχι να την κόβουμε- εξασφάλιση ιατροφαρμακευτικής περίθαλψης -και όχι να την κάνουμε επιλεκτικά- και λειτουργία προγραμμάτων απεξάρτησης και θεραπείας, που όχι μόνο τα κόβουμε γι’ αυτούς τους καινούργιους που θα μπουν στη φυλακή τύπου Γ,΄ αλλά ούτε καν τα εφαρμόζουμε. Πήγαμε μόλις στις φυλακές Κορυδαλλού, όπου μας είπαν ότι δεν έχουν βγει με τις ευεργετικές διατάξεις του νόμου που ψηφίσαμε πριν ένα χρόνο και δώσαμε μάχη και εσείς μας μιλάτε για αποσυμφόρηση, για συνθήκες, για παρέμβαση στο σωφρονιστικό σύστημα. Αυτά περιμέναμε να κάνετε, κύριε Υπουργέ. Αυτήν την παρέμβαση περιμέναμε να κάνετε.
 Έχουμε καταθέσει και άλλα πολλά, που δεν τα φέρνετε προς συζήτηση. Ένα χρόνο και δύο μήνες τώρα δεν τα έχετε φέρει προς συζήτηση. Έχετε απαξιώσει ολόκληρη τη δουλειά. Έχετε απαξιώσει ολόκληρη τη λογική αυτής της επιτροπής, που πραγματικά είναι η μόνη παρέμβαση που θα φέρει ασφάλεια για κρατούμενους, για εργαζόμενους, για την κοινωνία ολόκληρη. Αντ’ αυτού, φέρνετε αυτό το επαίσχυντο νομοσχέδιο, χωρίς να υπάρχει κανένα κατεπείγον, χωρίς να έχουμε καμμία εξέγερση στις φυλακές, χωρίς να έχουμε καμμία κατάσταση εκτάκτου ανάγκης. Φέρνετε αυτό το νομοσχέδιο, που είναι εντελώς προς την αντίθετη κατεύθυνση και είναι επίσης πολύ ακριβό. 
Είναι ακριβό, γιατί θα μας στοιχίσουν αυτές οι φυλακές. Είναι ακριβό γιατί θα μας στοιχίζουν και σε ανθρώπινο κεφάλαιο εκεί μέσα, γιατί η βία θα αυξηθεί στις φυλακές. Είναι ακριβό, γιατί θα συνεχίσουμε να πληρώνουμε σαν χώρα ό,τι πληρώνουμε από τις καταδίκες από το Ευρωπαϊκό Δικαστήριο των Δικαιωμάτων του Ανθρώπου. Τα ποσά έχουν φτάσει το 1 εκατομμύριο ευρώ αυτήν τη στιγμή. Πρόσφατα με τη δικιά σας Κυβέρνηση για τις συνθήκες κράτησης ασθενών στην Τρίπολη έχουμε 133.300 ευρώ και στα Ιωάννινα 130.000 ευρώ.
(Χειροκροτήματα από την πτέρυγα του ΣΥΡΙΖΑ)
Προχωράω. Μας φέρνετε, λοιπόν, αυτήν τη φυλακή τύπου Γ΄ που είναι εντελώς σε άλλη λογική, που είναι στη λογική της ηθικής, κοινωνικής και σωματικής εξόντωσης των ανθρώπων αυτών στο όνομα της ασφάλειας. Φέρατε κάποιες βελτιώσεις, κάποιες τροπολογίες, όμως έτσι όπως το καταθέσατε, πραγματικά δείχνει τον ιδεολογικό και πολιτικό πυρήνα της λογικής σας ότι μπορούν να μπουν αυτοί οι άνθρωποι σε αυτόν τον χώρο και να εξοντωθούν. Ακόμα, τους αποκλείουμε από την εκπαίδευση, τους αποκλείουμε από την εργασία, τους αποκλείουμε από την άδεια -βάλατε τη δυνατότητα επικοινωνίας- τους αποκλείουμε από θεραπευτικά προγράμματα και κάθε δύο χρόνια θα τους επανεκτιμούμε, δηλαδή θα πρέπει να ζουν με το φόβητρο κάθε δύο χρόνια.
Επίσης, ποιος θα τους φυλάει αυτούς τους ανθρώπους μέσα σε αυτήν την κατάσταση; Μπορείτε να φανταστείτε το βαθμό διαφθοράς που θα επικρατήσει μέσα σε αυτήν τη φυλακή για να επιβιώσουν και οι κρατούμενοι και οι φύλακες;
Σας διαβάζω μόνο τι είπε ο εκπρόσωπος των σωφρονιστικών υπαλλήλων. Μίλησε –είναι ακριβώς τα λόγια του- για μετάβαση από τα σωφρονιστικά καταστήματα σε καταστήματα κολασμού και εκδίκησης. Δεν το είπε ο οποιοσδήποτε. Για να μην αναφέρω ότι κανένας φορέας δεν ήταν υπέρ του νομοσχεδίου, όλοι το κατακεραύνωσαν. Είπαν για νομικό εκτροχιασμό, είπαν για τομή.
Το νομοσχέδιο είναι κατάπτυστο. Έχει πάρα πολλές διατάξεις. Δεν θα μιλήσω γι’ αυτές τώρα. Ενδεικτικά θα πω ότι αναθέτει, για παράδειγμα, στην ΕΛΑΣ τη φύλαξη και την άδεια να μπορεί να σκοτώσει οποιονδήποτε, αφού θα μπορούν να χρησιμοποιούν τα όπλα τους μέσα εκεί, πράγμα για το οποίο έχει σαφή αντίρρηση η Πανελλήνια Ομοσπονδία Αστυνομικών Υπαλλήλων. 
Προχωρώ, όμως, τώρα στον πυρήνα του νομοσχεδίου, στον κατάπτυστο πυρήνα, που είναι αντίθετος στον ακρογωνιαίο λίθο του σωφρονισμού και του δικαιικού μας συστήματος, που λέει ότι δε νοείται καμμιά διαφορετική μεταχείριση ανάλογα με το είδος, τη βαρύτητα και την απαξία του αδικήματος και δεν υπάρχει τιμωρία, με αυτό τον όρο που το θέτετε. Δεν υπάρχει η εξόντωση και η εκδίκηση. Δεν είναι αυτό το κράτος δικαίου, κύριε. Δεν είναι!","ΒΑΣΙΛΙΚΗ ΚΑΤΡΙΒΑΝΟΥ",208
"102773"," Στο μυαλό σας είναι η εξόντωση.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102774"," Όποιος έχει καταδικαστεί, ακόμα και ο πιο απεχθής δολοφόνος και ο πιο απεχθής εγκληματίας, δεν θα σιτίζεται χειρότερα, δεν θα του απαγορεύουν να δει γιατρό, δεν θα τον βάζουν σε σκοτεινότερο κελί, δεν θα έχει λιγότερη επικοινωνία, δεν θα του αποκλείουν τη δυνατότητα να εργαστεί. 
Εγώ σαν ψυχολόγος, σαν άνθρωπος, σαν πολίτης αυτού του τόπου ξέρω ότι η μόνη προοπτική για τους ανθρώπους δεν είναι να τους εξοντώσουμε ηθικά και κοινωνικά. Η μόνη προοπτική για τους ανθρώπους και για την κοινωνία μας είναι όταν τους δώσουμε κίνητρα για ζωή. 
Όταν με τον κ. Κουράκη πήγαμε να δούμε τους κρατούμενους, ξέρετε τι μας είπαν; «Εδώ μας έχουν περιορίσει. Ναι, μπορούν να περιορίσουν την ελευθερία μας. Δεν θα μας εξοντώσουν και δεν θα μας κλέψουν και το χαμόγελό μας». Ξέρετε τι άλλο μας είπαν; Ότι από την ώρα που έφυγε ο Ξηρός και δεν ξαναγύρισε δεν έχει δοθεί ούτε μια άδεια, κύριε Υπουργέ, για να μην μιλήσω για την υφ’ όρων απόλυση. Αυτό είναι το κράτος το τιμωρητικό, που ισχύει αυτήν τη στιγμή. 
Σε αυτές τις φυλακές δεν θα μπαίνουν μόνο οι λεγόμενοι «τρομοκράτες». Θα μπαίνει και οποιοσδήποτε άλλος κρίνεται επικίνδυνος για τη δημόσια τάξη ή την ευταξία στη φυλακή, δηλαδή όποιος έχει κάθειρξη άνω των δέκα ετών, όποιος έχει περάσει από πειθαρχικό για πιθανή απόδραση, επίθεση σε υπάλληλο, κατοχή αιχμηρού αντικείμενου. Εγώ θέλω να εντοπίσετε ποιος είναι ιδιοκτήτης αιχμηρού αντικειμένου σε ένα θάλαμο των δέκα ή έχει πρωτοστατήσει σε κινητοποίηση, που είναι το μοναδικό όπλο που έχουν για να διεκδικήσουν τα δικαιώματά τους. Και αυτός θα μπορεί να πάει σε αυτή τη φυλακή τύπου Γ΄, όπως επίσης και ο υπόδικος. Δεν διατηρείται το τεκμήριο αθωότητας, γιατί πολλοί απ’ αυτούς θα αθωωθούν. 
Κύριε Υπουργέ, με τι βάρος –γιατί είστε δικαστής ουσιαστικά- θα πάει ένας άνθρωπος που έχει κρατηθεί ως υπόδικος σε αυτή τη φυλακή να μπει σε δίκη; Το τεκμήριο της αθωότητας πώς θα ισχύσει εδώ πέρα; 
Επιτρέψτε μου να σας διαβάσω κάτι.","ΒΑΣΙΛΙΚΗ ΚΑΤΡΙΒΑΝΟΥ",208
"102775"," Ολοκληρώστε, κυρία Κατριβάνου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102776"," Θα χρειαστώ ένα λεπτό ακόμα, κύριε Πρόεδρε. 
«Θέλεις να εμποδίσεις τα αμαρτήματα; Φώτισον την ελευθερίαν και τας επιστήμας. Όσον αυταί εξαπλούνται και διαδίδονται εις περισσοτέρους, τόσον ελαττούνται τα κακά, όσα είναι ενδεχόμενον να γεννηθώσιν απ’ αυτά, και πολλαπλασιάζονται τα καλά. Ο φόβος των νόμων είναι σωτήριος. Αλλά ο φόβος με τον οποίον φοβείται τον συμπολίτην ο πολίτης γίνεται πηγή πολλών αμαρτημάτων ολέθριων».Αυτά τα είπε ο Τσεζάρε Μπεκαρία, όπως γνωρίζετε, σε μετάφραση Κοραή. 
Αυτά τα λέμε και σαν ΣΥΡΙΖΑ. Δεν νομίζω ότι θα καταδικάσετε το ΣΥΡΙΖΑ που υποστηρίζει τον Μπεκαρία. Αντίθετα, θα πούμε ότι η λογική σας, η πολιτική σας και αυτό που φαίνεται σήμερα είναι πραγματικά ιδιαίτερα κολάσιμα. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΒΑΣΙΛΙΚΗ ΚΑΤΡΙΒΑΝΟΥ",208
"102777"," Η κ. Αμμανατίδου έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102778"," Ευχαριστώ, κύριε Πρόεδρε. 
Κυρίες και κύριοι Βουλευτές, θα μου επιτρέψετε εισηγητικά να παρατηρήσω ότι σε αυτήν εδώ την Αίθουσα έχουν ακουστεί σήμερα πολλά ανατριχιαστικά και ανησυχητικά σχόλια για την ίδια την έννοια της δημοκρατίας και της δικαιοσύνης. 
Έχουμε ακούσει ότι ο ΣΥΡΙΖΑ υποθάλπει την απεργία πείνας των κρατουμένων, εννοώντας σαφώς ο σχολιαστής ότι ο ΣΥΡΙΖΑ υποθάλπει ενέργειες που χαρακτηρίζονται τουλάχιστον άνομες. Ακούσαμε ότι ο ΣΥΡΙΖΑ προβάλλει τα ανθρώπινα δικαιώματα για στυγνούς εγκληματίες και ακόμη ότι η Αντιπολίτευση είναι συνήγορος των θυτών σε βάρος των θυμάτων. 
Κύριοι Βουλευτές, αυτά τα σχόλια μπορεί να κατευθύνονται προς το ΣΥΡΙΖΑ, αλλά επί της ουσίας βάλλουν ενάντια στην ίδια την έννοια της δικαιοσύνης, καθώς δηλώνουν ρητά ότι οι έγκλειστοι στις φυλακές ως εγκληματίες ούτε μπορούν να αξιώνουν δικαιώματα, γιατί είναι θύτες, ούτε μπορούν να διεκδικούν τα δικαιώματά τους, που αυτό είναι απαράδεκτο.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"102779"," Αυτό είπαμε;","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102780"," Αυτοί οι άνθρωποι διεκδικούν τα δικαιώματά τους με αξιοπρέπεια, ρισκάροντας την ίδια τους τη ζωή, πραγματοποιώντας μέχρι χθες και για εννέα ημέρες απεργία πείνας τέσσερις χιλιάδες κρατούμενοι σε όλη τη χώρα. Αυτόν τον αγώνα δεν μπορείτε να τον χαρακτηρίζετε μία άνομη ενέργεια. Είναι δικαίωμά τους και μπορούν να το κάνουν και έχουν και το σθένος να το κάνουν, κύριοι Βουλευτές και κύριε Υπουργέ. 
Η αυτονόητη και συνταγματικά κατοχυρωμένη απόδοση και διεκδίκηση των δικαιωμάτων, σύμφωνα με τη λογική της Κυβέρνησης, μπορεί να συνιστά εγκληματική ή έστω απαράδεκτη πράξη, γιατί ο πολίτης που κάνει χρήση του δικαιώματος έχει καταδικαστεί ή είναι κατηγορούμενος για αξιόποινες πράξεις. Αυτή η αντίληψη, κύριοι Βουλευτές, είναι όχι μόνο βαθιά αναχρονιστική, αλλά και επικίνδυνη για το σύνολο της κοινωνίας και θεωρώ ότι αυτό θα το θίξει κατόπιν και ο συνάδελφος, πρώην Υπουργός κ. Παυλόπουλος –γιατί είδα ότι θα μιλήσει- και νομίζω ότι θα το καυτηριάσει με τη θετική του πλευρά.
Το νομοσχέδιο όμως και η ίδια η Κυβέρνηση προχωρούν ακόμη πιο βαθιά, βάζοντας εκ των προτέρων ένα ακόμη χαλινάρι στην ανεξαρτησία της δικαιοσύνης, συρρικνώνοντας ακόμη περισσότερο τον διαχωρισμό εκτελεστικής και δικαστικής εξουσίας. Άλλωστε, ο ολοένα και πιο ασφυκτικός πολιτικός έλεγχος της δικαιοσύνης είναι στόχος δυστυχώς και της παρούσας Κυβέρνησης. Αυτό η Κυβέρνηση το έχει εμπράκτως επιβεβαιώσει πολλές φορές, δυστυχώς θα πω πάλι. Και το έχετε επιβεβαιώσει, παραβιάζοντας συστηματικά και μη υπακούοντας στις αποφάσεις των δικαστηρίων και στις αποφάσεις του Συμβουλίου της Επικρατείας στις περιπτώσεις που αυτές οι αρχές αδυνατούν ή αρνούνται να συγκαλύψουν τα βάρβαρα μέτρα ενάντια στους εργαζόμενους και στο κοινωνικό σύνολο.
Στο παρόν νομοσχέδιο ο εκάστοτε Υπουργός Δικαιοσύνης –δεν είναι προσωπικό- επιφυλάσσει για τον εαυτό του υπέρτατες εξουσίες. Προΐσταται στην τριμελή επιτροπή ΚΕΜ που ο ίδιος ορίζει. Ορίζει ότι όλοι οι επικεφαλής των φυλακών θα είναι μόνο συνταξιούχοι δικαστικοί μεγάλης ηλικίας, χωρίς αυτή η διάταξη να μπορεί να τεκμηριωθεί με οποιονδήποτε επιστημονικό τρόπο. Το μόνο λογικό επιχείρημα είναι ότι αυτό εξυπηρετεί τη σημερινή Κυβέρνηση, μπορεί και τη χθεσινή, πάντως όχι μια κυβέρνηση της Αριστεράς, που θα αλλάξει τα πάντα σε ό,τι εσείς πάτε να επιβάλετε με καταστροφικό τρόπο.
Αποφασίζει η Κυβέρνηση ποιοι κρατούμενοι ή ακόμη χειρότερα, ποιοι υπόδικοι είναι επικίνδυνοι και ποιοι θα οδηγηθούν στις ειδικές φυλακές, παρ’ όλο που κανένα δικαστήριο και καμμία έννοια δικαίου δεν θεωρεί ότι η ιδιότητα του επικίνδυνου αποδίδεται βάσει της κατηγορίας-πακέτο.
Αποφάσισε, επίσης, η Κυβέρνηση ότι στις ειδικές φυλακές πρέπει να επέμβουν οι δυνάμεις της ΕΛΑΣ που ούτε εκπαίδευση διαθέτουν για κάτι τέτοιο, ενώ παρόμοιες επεμβάσεις των ΕΚΑΜ στις φυλακές στο παρελθόν μόνο θετικές δεν μπορούν να χαρακτηριστούν. 
Και εδώ το Υπουργείο εισάγει την εξαιρετικά επικίνδυνη διάταξη για χρήση του οπλισμού κατά παράβαση των περιορισμών που γενικά ισχύουν. Δηλαδή, αν κάποιος αστυνομικός πλημμελώς μάλιστα ή καθόλου εκπαιδευμένος –γιατί και αυτό συμβαίνει- θεωρήσει ότι κινδυνεύει, θα μπορεί να πυροβολεί χωρίς καμμία, μα καμμία προειδοποίηση. Και αυτό δεν μπορεί να θεωρηθεί εξαιρετική περίπτωση, όταν στέλνετε τους αστυνομικούς, που δεν έχουν καμία σχέση με το αντικείμενο, σαν πρόβατα προς σφαγή, απαίδευτους και ανεκπαίδευτους. Βέβαια, και η συνάδελφος κ. Βασιλική Κατριβάνου το καυτηρίασε και οι προηγούμενοι συνάδελφοι που μίλησαν.
Επίσης, αποφασίζει το Υπουργείο ότι μπορεί να διεξάγεται μία δίκη χωρίς συνήγορο υπεράσπισης, δηλαδή χωρίς τη δυνατότητα υπεράσπισης του κατηγορουμένου, ενώ η Κυβέρνηση υπεισέρχεται και στον σκληρό πυρήνα των αρμοδιοτήτων των δικαστικών λειτουργών, αποφασίζοντας αυτή η ίδια εκ των προτέρων για τους κρατούμενους αν δικαιούνται και πότε δικαιούνται άδεια, πόσο θα μένουν στη φυλακή οι καταδικασθέντες σε ισόβια κάθειρξη και γενικά ό,τι αφορά στον πλήρη έλεγχο στις ζωές καταδικασμένων, αλλά και υπόδικων για τους οποίους εκ των προτέρων το Υπουργείο κρίνει ότι υπάγονται στη γενική κατηγορία των επικίνδυνων.
Κυρίες και κύριοι Βουλευτές, και εγώ θα αναφερθώ, όπως αναφέρθηκαν και οι προηγούμενοι συνάδελφοι, ο Τάσος Κουράκης, η Βασιλική Κατριβάνου, η Ζωή Κωνσταντοπούλου, σ’ αυτήν την έκθεση της Διακομματικής Επιτροπής του 2011 για την εξέταση του σωφρονιστικού συστήματος της χώρας και των συνθηκών διαβίωσης των κρατουμένων.
Αυτή η έκθεση υπογράφεται σχεδόν από το σύνολο των κομμάτων, πλην του Κομμουνιστικού Κόμματος που είχε καταθέσει τις δικές του προτάσεις. Σεβαστό αυτό. 
Σε αυτήν, όμως, την έκθεση η οποία προέκυψε μετά από μελέτη της ευρωπαϊκής, της διεθνούς και της εθνικής νομοθεσίας, μετά από επιτόπιες επισκέψεις στα σωφρονιστικά καταστήματα, μετά από ενδελεχή διαβούλευση με επιστημονικούς, κοινωνικούς και επαγγελματικούς φορείς, βλέπουμε την αντίθεση με το νομοσχέδιο που έμεινε διαδικτυακά στη διαβούλευση μόνο για μία εβδομάδα. Αυτή η έκθεση είναι πλήρως αντίθετη με αυτά που εισηγείστε σήμερα, και θα συμβούλευα κάθε Βουλευτή να τη διαβάσει πριν ακριβώς ψηφίσει. 
Και ρωτάω: Όλα αυτά που υπέγραψε το ΠΑΣΟΚ τότε και η Νέα Δημοκρατία, σήμερα έχουν αλλάξει; Για να το καταλάβω: Έχουν αλλάξει; Οι εκρηκτικές συνθήκες έχουν μεταβληθεί; Οι απάνθρωπες, όπως χαρακτηρίζονται, συνθήκες κράτησης έχουν βελτιωθεί; Βεβαίως και όχι. Και αντιμετωπίζει αυτό το νομοσχέδιο αυτά τα προβλήματα; Φυσικά, ένα μεγάλο όχι. Γιατί και το παρόν νομοσχέδιο, δυστυχώς, δεν εκφράζει τη δικαιοσύνη, αλλά τις πολιτικές σκοπιμότητες της Κυβέρνησης. Δυστυχώς. 
Και πού στοχεύει; Στοχεύει σε ένα πιο αυταρχικό κράτος, στη συρρίκνωση των ανθρωπίνων δικαιωμάτων και των ίδιων των διατάξεων του Συντάγματος -γι’ αυτό καταθέσαμε και την αίτηση αντισυνταγματικότητας- και όχι μόνο για όσους βαφτίζει επικίνδυνους, αλλά για όλους. Δυστυχώς, κύριε Υπουργέ. Και τέλος, εκεί που στοχεύει είναι η συρρίκνωση, τελικά, της ανεξαρτησίας της δικαιοσύνης. 
Ένα τελευταίο σημείο είναι για τις Φυλακές Κασσάνδρας. Τι θα κάνετε με αυτές; Εκχωρείτε το μεγαλύτερο κομμάτι στο ΤΑΙΠΕΔ προς αξιοποίηση. Είναι ένα «φιλέτο» στο πρώτο πόδι της Χαλκιδικής. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"102781"," Παρακαλώ ολοκληρώστε, κυρία συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102782"," Τελειώνοντας –κι ευχαριστώ, κύριε Πρόεδρε, για την ανοχή- λέω ότι εμείς δεν μπορούμε να ψηφίσουμε αυτό το νομοσχέδιο. Το καταψηφίζουμε και νομίζω ότι είναι μια καλή ευκαιρία να ξεκινήσει ένας νέος διάλογος για τα δικαιώματα από εδώ και πέρα. Και πρέπει να σταματήσει η Κυβέρνηση και εν μέσω θερινών Τμημάτων, να φέρνει τέτοια νομοθετήματα τα οποία, δυστυχώς, είναι κατάπτυστα. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"102783"," Ο κ. Παυλόπουλος έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102784"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, θα αναφερθώ στις διατάξεις του άρθρου 23, το οποίο θεωρώ εξαιρετικά κρίσιμο από πλευράς διοικητικής δικονομίας. Και θα αναφερθώ σ’ αυτό για λόγους που αφορούν την ερμηνεία του, ώστε να υπάρχει καταγραφή στα Πρακτικά.
Πριν απ’ όλα, θέλω να τονίσω ότι ορθώς ο Υπουργός έφερε συγκεκριμένες ρυθμίσεις οι οποίες το τροποποιούν, σαφώς επί τα βελτίω. 
Ορθώς θεσμοθετείται η προθεσμία στην παράγραφο 1, ώστε μετά την απόφαση, ουσιαστικά την ακυρωτική, να μπορεί να διατυπώνεται η άποψη των διαδίκων για να εφαρμόζεται η αρχή auditur alteram partem. 
Επίσης, ορθώς –σε ό,τι αφορά την παράγραφο 2- προστίθεται η αρχή της προστασίας του καλόπιστου διοικουμένου, όπως επίσης ορθώς διευκρινίζεται ότι ο χρόνος της περιορισμένης αναδρομής δεν μπορεί να είναι παρά τουλάχιστον νωρίτερα από εκείνον το οποίο ορίζει η ημέρα της δημοσίευσης της ακυρωτικής απόφασης. 
Ορθώς, επίσης, διευκρινίζεται ότι στην τρίτη παράγραφο μιλάμε μόνο για δύο λόγους ακυρώσεως, αφορώντες την εξωτερική νομιμότητα, δηλαδή την αναρμοδιότητα και για την παράβαση ουσιώδους τύπου. Και πάλι ορθώς διευκρινίζεται, και στις τρεις παραγράφους, ότι παρά θεραπεία της παρανομίας –ας το πω έτσι- η εν τω μεταξύ η εφαρμογή της διοικητικής πράξης σε καμμία περίπτωση δεν θίγει τις αποζημιωτικές αξιώσεις που μπορεί να υπάρχουν. Εκεί όμως, επειδή είναι απόλυτη η διατύπωση, κύριε Υπουργέ, θα έλεγα τις «τυχόν» αποζημιωτικές αξιώσεις, γιατί όπως το έχει είναι σαν να υπάρχουν πάντοτε. Η λέξη «τυχόν» πρέπει να μπει. 
Από εκεί και πέρα, θα ήθελα να διευκρινισθούν τα εξής πράγματα: Στις δύο πρώτες παραγράφους ξεκαθαρίζουμε ότι ο όρος «διοικητική πράξη» περιλαμβάνει και την κανονιστική διοικητική πράξη. Ενώ δηλαδή στην τρίτη παράγραφο είναι μόνον οι κανονιστικές διοικητικές πράξεις, στην πρώτη και στη δεύτερη παράγραφο μιλάμε και για ατομικές και για κανονιστικές διοικητικές πράξεις.
Θα ήθελα, όμως, να εμμείνω σε αυτό το οποίο είχα τονίσει και στην επιτροπή: Από τη στιγμή που η ratio legis είναι να μπορούμε να παροτρύνουμε τη διοίκηση, όταν είναι σαφές ότι το δικαστήριο οδηγείται στην ακύρωση της απόφασης και ότι η αναμονή μέχρι τη δημοσίευση δεν είναι υπέρ του διοικουμένου και της νομιμότητας, στην επανόρθωση της νομιμότητας και επειδή θεωρώ ότι η κλασσικότερη περίπτωση επανόρθωσης είναι η περίπτωση που έχουμε απολύτως δέσμια αρμοδιότητα και έχουμε παράλειψη οφειλόμενης νόμιμης ενέργειας, είτε έκδοσης ατομικής διοικητικής πράξης είτε, κατ’ απόλυτη εξαίρεση, κανονιστικής διοικητικής πράξης, να συμπεριλάβουμε ρητώς την περίπτωση αυτή. 
Άρα, εδώ πρέπει να πούμε «σε περίπτωση διοικητικής πράξης ή παράλειψης οφειλόμενης νόμιμης ενέργειας» και να το πούμε ρητά. H, τουλάχιστον, ας μείνει στα Πρακτικά δική σας δήλωση, ότι όταν εννοούμε παρανομία, συμπεριλαμβάνουμε και την παράλειψη της οφειλόμενης νόμιμης ενέργειας. Γιατί η μεγαλύτερη υπηρεσία που μπορεί να προσφέρει, κύριε Υπουργέ, για όσους παροικούν την Ιερουσαλήμ των διοικητικών δικαστηρίων και ιδίως του Συμβουλίου της Επικρατείας αυτή η διάταξη είναι ακριβώς να μην περιμένει ο διάδικος, όταν έχουμε απολύτως δέσμια αρμοδιότητα, την έκδοση της διοικητικής πράξης για την οποία είναι υποχρεωμένη η διοίκηση. Όταν όμως υπάρχει αυτού του είδους η πίεση του δικαστηρίου, αυτό θα είναι πολύ ευκολότερο. Αλλιώς, σας τονίζω ότι αποδυναμώνεται το μισό περίπου -ίσως και παραπάνω- από την πολύ σωστή ρύθμιση την οποία φέρνετε και που ήταν, όπως ξέρετε, απαίτηση και της ίδια της νομολογίας και ολόκληρης θεωρίας στο χώρο του διοικητικού δικαίου.
Από εκεί και πέρα, τονίζω διευκρινιστικά, όπως το είπαμε και πριν, ότι όταν εκδίδεται η ακυρωτική, ουσιαστικά, απόφαση και διαβιβάζεται στη διοίκηση, δεν υπάρχει άλλη διάσκεψη. Αυτή είναι η τελειωτική απόφαση σε ό,τι αφορά τη διοίκηση. 
Περαιτέρω όμως με προβληματίζει αυτό που αναφέρει η Επιστημονική Υπηρεσία της Βουλής, η οποία έρχεται και λέει: «Η πράξη εφαρμόζεται από τη στιγμή κατά την οποία η ακυρωτική απόφαση εκδίδεται;» Τη στιγμή, δηλαδή, που εκδίδεται η ακυρωτική απόφαση και λέει στη διοίκηση «πρέπει να κάνεις το άλφα ή το βήτα, για να θεραπεύσεις την παρανομία». Είναι σαφές ότι δεν εφαρμόζεται από εκεί και πέρα η διοικητική πράξη. Η διοίκηση πρέπει να απόσχει. Ισοδυναμεί, αν μιλήσουμε με όρους αρχής της νομιμότητας, αυτή η ακυρωτική απόφαση που απευθύνεται στη διοίκηση και με πράξη αναστολής εκτελέσεως του οικείου διοικητικού δικαστηρίου. Αυτό είναι αυτονόητο.
Επίσης, υπάρχει το ερώτημα της Επιστημονικής Υπηρεσίας της Βουλής: Ως πότε ανατρέχει η ακυρωτική απόφαση; Στο χρόνο έκδοσης της απόφασης του δικαστηρίου; Όχι βεβαίως. Είναι γνωστό ότι με εξαίρεση της εφαρμογής της παραγράφου 2 του άρθρου 23, που είναι εξαιρετική αυτή η εφαρμογή, πάντοτε η ακυρωτική απόφαση οιουδήποτε διοικητικού δικαστηρίου είτε επί αιτήσεως ακυρώσεως είτε επί προσφυγής έχει πλήρη αναδρομική ισχύ, δηλαδή ανατρέχει στο χρόνο έκδοσης της διοικητικής πράξης. Αυτές είναι γενικές βασικές αρχές του διοικητικού δικαίου. Επομένως, το ερώτημα το οποίο θέτει το Επιστημονικό Συμβούλιο της Βουλής είναι ως εκ περισσού. 
Έρχομαι στη δεύτερη παράγραφο. Ορθώς στο σημείο αυτό επισημάνατε κάτι. Και το λέω, γιατί υπήρξαν από συναδέλφους μέσα στη Βουλή απορίες, σχετικά με το πώς μπορεί να καθορίζει το δικαστήριο το χρόνο στον οποίο ανατρέχει η ακυρωτική απόφαση. Δηλαδή, λένε πολλοί: Μα, δεν θα πρέπει να εφαρμόσουμε στο ακέραιο την αρχή της νομιμότητας, από την στιγμή κατά την οποία ακυρώνεται μια διοικητική πράξη; Ίσως έχουμε ξεχάσει το εξής: Ότι αυτή η διάταξη -και ορθώς- αναφέρεται σε περιπτώσεις όπου η ακύρωση της πράξης, εάν πάει από την αρχή της εκδόσεώς της, όταν έχουμε μάλιστα μεγάλες χρονικές περιόδους που έχουν μεσολαβήσει σε ό,τι αφορά την εφαρμογή αυτής της διοικητικής πράξης, δημιουργεί άκρως δυσμενή αποτελέσματα για τους διοικουμένους. Ξέρουμε πολύ καλά πλέον ότι μια βασική αρχή του δικαίου είναι η αρχή της ασφάλειας του δικαίου και η αρχή της προστατευόμενης εμπιστοσύνης του διοικουμένου. Είναι βασική αρχή του σύγχρονου κράτους δικαίου. Μια αρχή η οποία δεν έχει μόνο –το τονίζω- έρεισμα στην ελληνική συνταγματική τάξη -γιατί είναι βεβαίως γενική αρχή συνταγματικού επιπέδου- αλλά είναι αρχή η οποία προκύπτει και από το ευρωπαϊκό δίκαιο εδώ και χρόνια. Επαναλαμβάνω ότι από την απόφαση «DEUTSCHE MILCHKONTOR» το Δικαστήριο της Ευρωπαϊκής Ένωσης θεωρεί ότι η προστασία της εμπιστοσύνης είναι κατοχυρωμένη, και από πλευράς Ευρωπαϊκού Δικαίου, όπως επίσης και από πλευράς Ευρωπαϊκής Σύμβασης των Δικαιωμάτων του Ανθρώπου.
Επομένως, η ρύθμιση της παραγράφου 2 στην ουσία είναι μια εφαρμογή αυτών των αρχών προς αποφυγή των αδικιών που δημιουργούνται. Ήταν ένα τεράστιο κενό, το οποίο ο συνταγματικός νομοθέτης το είχε καλύψει σε ό,τι αφορά τις αποφάσεις του Ανωτάτου Ειδικού Δικαστηρίου. Ίσχυε, δηλαδή, για το Ανώτατο Ειδικό Δικαστήριο στο άρθρο 100, αλλά δεν ίσχυε στο χώρο της ακυρωτικής διαδικασίας. Άρα, λοιπόν, εδώ είναι η συμπλήρωση ενός κενού, κατά την εκτίμησή μου, και είναι απολύτως συνταγματικά επιτρεπτό αυτό το οποίο πράττετε στη συγκεκριμένη περίπτωση.
Επαναλαμβάνω επίσης σε ό,τι αφορά την τρίτη παράγραφο, δηλαδή τις κανονιστικές διοικητικές πράξεις, πως το ίδιο ισχύει και στην περίπτωση αυτή, και στην περίπτωση των κανονιστικών διοικητικών πράξεων, από τη στιγμή μάλιστα που περιορίζεται μόνο στις περιπτώσεις της αναρμοδιότητας και της παράβασης ουσιώδους τύπου. Αυτό που προστατεύεται είναι ο καλόπιστος διοικούμενος.
Τονίζω ότι εδώ –θα εμμείνω- δεν αφορά, σε καμμία περίπτωση, η αναρμοδιότητα επί κανονιστικών διοικητικών πράξεων την περίπτωση της έλλειψης εξουσιοδότησης. Η έλλειψη εξουσιοδότησης δεν θεραπεύεται σε καμμία περίπτωση. Αν τη διαπιστώσει το δικαστήριο, εκεί πλέον η απόφαση ακυρώνεται εν πάση περιπτώσει. Μιλάμε για την κλασική περίπτωση αναρμοδιότητας και την περίπτωση της έλλειψης αιτιολογίας, όταν αυτή αποτελεί στοιχείο τυπικό της διοικητικής πράξης και που κατ’ εξαίρεση αυτό συμβαίνει στις κανονιστικές διοικητικές πράξεις.
Από τη στιγμή, λοιπόν, που συμβαίνει αυτό, πρέπει να ξεκαθαρίσουμε ότι και εδώ εκείνο που προστατεύεται είναι ο καλόπιστος διοικούμενος, ο οποίος έχει δει να δημιουργούνται δικαιώματα υπέρ αυτού.
Έχει συλλογιστεί κανείς, που να έχει ζήσει τη διοικητική δικονομία στον χώρο της διοικητικής δικαιοσύνης, σε τι τεράστιες αδικίες και καταστροφές έχει οδηγήσει, η άτεγκτη εφαρμογή πολλές φορές των ακυρωτικών αποφάσεων, ανθρώπους που καλόπιστα πίστεψαν ότι η διοίκηση εφαρμόζει μια κανονιστική διοικητική πράξη χρόνια ολόκληρα; Η ανατροπή δηλαδή της εφαρμογής της κανονιστικής διοικητικής πράξης δεν ξέρουν τι τεράστια προβλήματα δημιουργεί;
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Γι’ αυτόν τον λόγο, λοιπόν, με τις βελτιώσεις που φέρατε και τις διευκρινίσεις που θα πρέπει να γίνουν μέσα στα Πρακτικά, νομίζω ότι η διάταξη αυτή πρέπει να ψηφιστεί.
Ευχαριστώ και ζητώ συγγνώμη για την υπέρβαση του χρόνου, κύριε Πρόεδρε.","ΠΡΟΚΟΠΗΣ ΠΑΥΛΟΠΟΥΛΟΣ",424
"102785"," Η κ. Σταμπουλή έχει τον λόγο για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102786"," Ευχαριστώ, κύριε Πρόεδρε.
Κύριε Υπουργέ, επί εννέα ημέρες, τεσσεράμισι χιλιάδες κρατούμενοι στις φυλακές όλης της χώρας έκαναν απεργία πείνας. Διότι και η αποχή συσσιτίου με απεργία πείνας ισοδυναμεί με τα δύο τρίτα των κρατουμένων που είναι άποροι και ούτως ή άλλως δεν μπορούν να αγοράσουν τρόφιμα από τον μπακάλη.
Και ενώ αυτοί οι αριθμοί ήταν γνωστοί και δεν αμφισβητούνταν από κανέναν, ούτε από τις διευθύνσεις των σωφρονιστικών καταστημάτων, μέχρι την Παρασκευή, όσοι και όσες επισκεφθήκαμε τις φυλακές αυτή την εβδομάδα, Βουλευτές, γιατροί -με εντολές πολλές φορές των ιατρικών συλλόγων για να προσφέρουν βοήθεια- και άλλοι αλληλέγγυοι, υποστήκαμε την εξευτελιστική προσπάθεια εξαπάτησής μας από τους υπεύθυνους, οι οποίοι μας διαβεβαίωναν ότι οι αριθμοί των απεργών πείνας είναι μονοψήφιοι στη Νιγρίτα, για παράδειγμα ή διψήφιοι στον Κορυδαλλό.
Πώς αυτό; Εάν είχε συμβεί μόνο στη δική μου περιοχή, θα έλεγα ότι ήταν φαεινή ιδέα εκείνων εκεί, αλλά βλέπω ότι είναι πατέντα σε όλη τη χώρα. Διαστρεβλώνοντας το άρθρο του Σωφρονιστικού Κώδικα που προβλέπει δήλωση της απεργίας πείνας, θεώρησαν υπαρκτές μόνο τις ατομικές δηλώσεις, τις οποίες είχαν κάνει σποραδικά κάποιοι κρατούμενοι που άρχισαν την απεργία πείνας νωρίτερα από τους υπόλοιπους, και άκυρες και ανύπαρκτες τις ομαδικές δηλώσεις, που είχαν παραδώσει κρατούμενοι λίγες μέρες πριν και μάλιστα είχαν πάρει και αριθμό πρωτοκόλλου. 
Αυτό δεν έχει ξανασυμβεί σε αυτήν τη χώρα, τέτοια λαθροχειρία σε βάρος και αδύναμων ανθρώπων, αλλά και τέτοιος εμπαιγμός απέναντι –επαναλαμβάνω- σε Βουλευτές και γιατρούς απεσταλμένους από τους οικείους ιατρικούς συλλόγους.
Ποιος διεστραμμένος εγκέφαλος του Υπουργείου σας είχε την ιδέα να μας εμπαίξει με αυτόν τον τρόπο; Ποιος σκέφτηκε αυτό το θρασύτατο ψέμα και ενθάρρυνε τους υπεύθυνους κάθε φυλακής να ψεύδονται τόσο αναίσχυντα για να στερήσουν, από ανθρώπους που βρίσκονται σε κίνδυνο, την ιατρική βοήθεια που δικαιούνται;
Κύριε Υπουργέ, ως παλιό ανώτατο δικαστικό, δεν περνάει από το μυαλό μου ότι μπορεί να είναι δική σας σκέψη. Σαφώς είναι ευθύνη άλλων, την οποία καλείστε να ανιχνεύσετε, να διαπιστώσετε, να ελέγξετε και να αποδώσετε εκεί που πρέπει. 
Βρήκαμε ανθρώπους που ζαλίζονταν και έτρεμαν, που είχαν πίεση γύρω στο δέκα και έπρεπε να πάνε περπατώντας για να τους δει γιατρός, αν το δεχόταν ο φύλακας και δεν τους έλεγε, αφού δεν τους θεωρούσε απεργό πείνας: «Φάε για να γίνεις καλά».
Αν αυτό το είδος εκτρέφεται στους κόλπους του Υπουργείου σας, αν αυτά τα μέσα χρησιμοποιούν κάποιοι που φιλοδοξούν να σωφρονίσουν άλλους, τότε σε αυτή τη χώρα έχουμε ένα πρόβλημα, που καμμιά φυλακή υψίστης ασφαλείας δεν μπορεί να λύσει.
Γιατί η μερική έστω, μετά τις τροποποιήσεις σας, στέρηση επισκεπτηρίου επικοινωνίας ή εργασίας, ακόμη και με βάση κανονισμό που θα συντάξετε εσείς και δεν τον ξέρουμε και αδειών βέβαια σταθερά από τους κρατούμενους της φυλακής τύπου Γ΄ και των τμημάτων τύπου Γ΄ σε κάθε φυλακή, κανέναν δεν κάνει πιο ασφαλή.
Αντίθετα, η ηλεκτρονική «τοστιέρα» που θα χρησιμοποιείται νυχθημερόν για τον αποκλεισμό των μη ελεγχόμενων επικοινωνιών, πιθανόν να είναι επισφαλής για την υγεία όλων των ενοίκων του καταστήματος κράτησης.
Επίσης η φρούρηση από αστυνομικούς, που θα έχουν και άλλα καθήκοντα, όπως οργάνωσης ομάδων περιπολιών –σε ποια ακτίνα αλήθεια; Δεν το προσδιορίζετε- επέμβασης και ελέγχων εντός του καταστήματος, αλλά και υπαλλήλους ιδιωτικών εταιρειών –ασφαλείας αποκαλούνται και αυτές-, που τους δίνετε με αυτόν το νόμο στο επόμενο άρθρο το ελεύθερο να πυροβολούν κατά βούληση, χωρίς καν να εφαρμόζουν τους κανόνες προειδοποίησης μέσα και έξω από τη φυλακή, καθιστά τις φυλακές σας, αλλά και μια απροσδιόριστη σε ακτίνα περιοχή γύρω από αυτές από τους πιο ανασφαλείς τόπους της χώρας.
Και εδώ ξαναρωτούμε για πολλοστή φορά: Τι γίνεται το πόρισμα για τη δράση αυτού του είδους των ειδικών δυνάμεων που εισέβαλαν στη φυλακή των Γρεβενών πέρσι; Θα μας πείτε την εκδοχή του Υπουργείου σας για τα κόκκινα σημάδια στο σβέρκο των κρατούμενων, που διαπίστωσε ο ίδιος ο προκάτοχός σας ή θα έλθει ο καιρός που η χρήση taser, σπειροειδών ράβδων και άλλων οργάνων βασανισμού δεν θα αποτελεί είδηση και που η μεταχείριση την οποία υπέστη ο Ληρ Καρέλι, θα εφαρμόζεται σωρηδόν, χωρίς να εντυπωσιάζει κανέναν; 
Και για να συμπληρωθεί η εικόνα του ζόφου, καθορίζεται ότι το πρόσωπο που θα παρεμβαίνει καθοριστικά στο χειρισμό αυτών των ζητημάτων από τη θέση του διευθυντή, θα είναι είτε συνταξιούχος δικαστικός –που πάει παντού όπως φαίνεται από τη συζήτηση που διεξάγεται αυτή τη στιγμή πάνω για τις κρίσεις των θέσεων ευθύνης στο δημόσιο– ή συνταξιούχος αστυνομικός –άντε και ανώτερος δημόσιος υπάλληλος μας είπατε τώρα– παραβιάζοντας έτσι σχετική ευρωπαϊκή οδηγία που απαγορεύει να εμπλέκονται στο σωφρονισμό, πρόσωπα που εμπλέκονται στη σύλληψη, τη δίωξη και την καταδίκη. Κανείς δεν είπε να μπαίνει κάποιος δικηγόρος, ο οποίος όντως μπορεί να ήταν πολιτική αγωγή. Εμπλέκεται και αυτός στην καταδίκη. Είπαμε ότι αυτά τα πρόσωπα πρέπει να αποκλείονται.
Με δεδομένο μάλιστα ότι σε αυτά τα κολαστήρια, με αυτές τις συνθήκες, όπου, ύστερα από επισήμανση της έκθεσης της Επιστημονικής Υπηρεσίας της Βουλής, δεν θα παρεμποδίζεται η απρόσκοπτη τηλεφωνική επικοινωνία με το συνήγορο, η οποία πριν εξασφαλιζόταν μόνο με επισκέψεις –στο Δομοκό και στη Χίο για παράδειγμα– θα εγκλείονται και υπόδικοι.
Φανταστείτε, λοιπόν, το εφιαλτικό σενάριο να βρεθεί εκτελεσμένος από εξοστρακισμένη, ασφαλώς, σφαίρα κάποιος άνθρωπος που δεν έχει καν δικαστεί. Αλλά και ο υπόδικος που θα επιζήσει, για το πώς θα δικαστεί, φροντίζει το νομοσχέδιό σας με μάρτυρες που θα έχουν δώσει μια γραπτή κατάθεση, πιθανόν με κίνητρο να ξεφύγουν από τις ίδιες συνθήκες κόλασης, η οποία γίνεται δεκτή χωρίς άλλη διαδικασία στο ακροατήριο διά ζώσης, με συνήγορο που κατ’ αρχήν, ευτυχώς, δεχθήκατε ότι αν αυτός αναγκαστεί να απουσιάσει, λόγω κάποιας άλλης επαγγελματικής υποχρέωσης, η δίκη δεν θα συνεχιστεί χωρίς συνήγορο –αυτό δεν γίνεται ούτε στο Γκουαντανάμο…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ελάχιστα λεπτά, κύριε Πρόεδρε.
Αλλά και όταν είναι παρών ο συνήγορος, πιθανόν να μην του επιτρέπεται να παρέμβει για να αξιολογήσει μαρτυρικές καταθέσεις -συναφείς μας είπατε, κάποιος θα το κρίνει αυτό- ούτε να εξασφαλίσει την ανάγνωση εγγράφων που θα ελαφρύνουν τη θέση του κατηγορούμενου, γιατί και αυτό θα είναι στην κρίση του Προέδρου.
Αλλά και αν αθωωθεί ο εν λόγω υπόδικος τίποτα δεν εμποδίζει –αντίθετα, προβλέπεται από το νομοσχέδιό σας– να χρησιμοποιηθεί το γενετικό του αποτύπωμα, το DNA του, για να συγκριθεί με κάθε εκκρεμή υπόθεση, ώστε με λίγη καλή θέληση να προκύψει και άλλη δίωξη, για να εξασφαλισθεί ούτως ή άλλως η πολυετής παραμονή του σε αυτού του τύπου το σωφρονιστικό κατάστημα κατ’ αμφισβήτηση τήρησης κάθε αρχής του δικαίου, κυρίως της αρχής της αναλογικότητας, όπως μας διαβεβαιώνατε πριν.
Όσον αφορά τη μείωση της διάρκειας παραμονής των ήδη καταδικασμένων από δέκα σε τέσσερα χρόνια, προσπαθείτε να μας κάνετε να ξεχάσουμε ότι αυτή είναι η ελάχιστη διάρκεια. Η μέγιστη διάρκεια δεν προσδιορίζεται. Η επανάκριση κάθε δύο χρόνια μπορεί να προσθέσει απεριόριστες διετίες – ή το αλλάξατε και κάνω λάθος; 
Αντιλαμβάνεστε, λοιπόν, κύριε Υπουργέ, γιατί σας καλούμε να αποσύρετε το τερατούργημά σας και γιατί στην εφαρμογή του αντιστέκεται τόσο μεγάλο κομμάτι της κοινωνίας –σας θυμίζω τη σύσκεψη των φορέων- και γιατί, ακόμη κι αν καταφέρετε να το ψηφίσετε, θα ματαιωθεί πάραυτα από την Κυβέρνηση ΣΥΡΙΖΑ που έρχεται πάρα πολύ σύντομα.
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΑΦΡΟΔΙΤΗ ΣΤΑΜΠΟΥΛΗ",479
"102787"," Πρέπει να ενημερώσω το Τμήμα ότι, παρά τις προσπάθειες που έγιναν, δεν βρέθηκε πρακτικός τρόπος για να συνεχίσουμε τη συνεδρίαση. Ο άλλος Αντιπρόεδρος έχει την επιτροπή για το «πόθεν έσχες». Επομένως, πρέπει να προτείνω στο Τμήμα να λυθεί η συνεδρίαση σ’ αυτό το σημείο και να συνεχισθεί τη Δευτέρα 7 Ιουλίου στις 18.00΄ με ομιλία του Υπουργού και ομιλίες των Κοινοβουλευτικών Εκπροσώπων.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102788"," Κύριε Πρόεδρε, μπορώ να έχω τον λόγο;","ΖΩΗ ΚΩΝΣΤΑΝΤΟΠΟΥΛΟΥ",272
"102789"," Τον λόγο έχει η κ. Κωνσταντοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102790"," Κύριε Πρόεδρε, κατ’ αρχάς είναι εξαιρετικά πραγματικά προσβλητικό για το Κοινοβούλιο αυτό που γίνεται όλες αυτές τις μέρες των Τμημάτων Διακοπής Εργασιών, ότι δηλαδή, ενώ η Κυβέρνηση προσποιήθηκε ότι δεν υπάρχει νομοθετικό έργο δήθεν και γι’ αυτό περάσαμε σε Τμήματα Διακοπής Εργασιών, όπου όλες οι κοινοβουλευτικές ομάδες συμμετέχουν με το 1/3 της δύναμής τους και ψηφίζονται νομοσχέδια τόσο σοβαρά από το 1/3 της Βουλής, από τμήματα των εκατό, όλο αυτό το διάστημα υπάρχει υπερεντατική εισαγωγή νομοσχεδίων-τεράτων.
Την ίδια ώρα συνεδριάζουν ανεπιτρέπτως επιτροπές. Αυτήν τη στιγμή που μιλάμε η κ. Σταμπουλή ήρθε από την Επιτροπή Δημόσιας Τάξης, Δημόσιας Διοίκησης και Δικαιοσύνης, που δεν επιτρέπεται να συνεδριάζει ενώ συνεδριάζει το Τμήμα γι’ αυτό το νομοσχέδιο.
Δηλαδή, καλούμαστε οι είκοσι τέσσερις Βουλευτές του ΣΥΡΙΖΑ που συμμετέχουμε στο Τμήμα να κλωνοποιηθούμε, να συμμετέχουμε παράλληλα και εδώ, διότι μας ενδιαφέρει το νομοσχέδιο, και επάνω στην επιτροπή, που είναι το νομοσχέδιο του Υπουργού Διοικητικής Μεταρρύθμισης και –υποτιθέμενης- Ηλεκτρονικής Διακυβέρνησης, και στην Επιτροπή για τη «μικρή» ΔΕΗ, που επίσης είναι ένα πάρα πολύ σοβαρό θέμα.
Αυτή δεν είναι μια σοβαρή διακυβέρνηση ούτε νομοθετικές πρωτοβουλίες που σέβονται το Κοινοβούλιο. Και τώρα μας λέτε ότι δεν υπάρχει η δυνατότητα το Τμήμα να συνεδριάσει κανονικά.
Εγώ θα σας πω το εξής: Σ’ αυτό το νομοσχέδιο δεν μπορεί να μη γίνει κανονική συζήτηση και επί των άρθρων. Εάν, λοιπόν, η πρότασή σας είναι ότι θα ολοκληρωθεί η συζήτηση επί της αρχής τη Δευτέρα και θα περάσουμε επί των άρθρων την Τρίτη και Τετάρτη, να το δεχθούμε. Εάν η πρόταση, όμως, είναι να καταπιούμε την επί των άρθρων συζήτηση, σας λέω εκ των προτέρων, ως εισηγήτρια εκ μέρους της Αξιωματικής Αντιπολίτευσης, ότι εμείς δεν μπορούμε να δεχθούμε κάτι τέτοιο, γιατί είναι υποβάθμιση και του Κοινοβουλίου, αλλά και πλήρης απαξίωση προς τα πολύ σοβαρά ζητήματα δημοκρατίας που τίθενται απ’ αυτές τις διατάξεις.
Βέβαια, εμείς δεν θέλουμε να δημιουργήσουμε θέμα υπηρεσιακό, εάν υπάρχει. Αλλά είναι και απορίας άξιον πώς προγραμματίζονται όλα μαζί, σαν να μην τρέχει τίποτα, όταν τελικά νομοθετεί μια άδεια Βουλή.
Ως εκ τούτου, κύριε Πρόεδρε, εάν πρόκειται να ολοκληρωθεί η επί της αρχής συζήτηση τη Δευτέρα και να περάσουμε στην επί των άρθρων συζήτηση την Τρίτη, αυτό δεν είναι κάτι που θα μας βρει αντίθετους. Οτιδήποτε άλλο, όμως, θα μας βρει αντίθετους.","ΖΩΗ ΚΩΝΣΤΑΝΤΟΠΟΥΛΟΥ",272
"102791"," Αυτό που προτείνει και το οποίο κάνει η Βουλή είναι να συνεχισθεί η συζήτηση επί της αρχής και επί των άρθρων τη Δευτέρα 7 Ιουλίου στις 18.00’. Όλα τα υπόλοιπα είναι θέμα …","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102792"," Όχι, κύριε Πρόεδρε. 
Μπορώ να έχω ένα λεπτό για να μιλήσω;","ΖΩΗ ΚΩΝΣΤΑΝΤΟΠΟΥΛΟΥ",272
"102793"," Μισό λεπτό, κυρία Κωνσταντοπούλου, σας άκουσα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102794"," Δώστε μου, σας παρακαλώ, ένα λεπτό.","ΖΩΗ ΚΩΝΣΤΑΝΤΟΠΟΥΛΟΥ",272
"102795"," Όχι, μισό λεπτό, σας άκουσα, καταγράφηκε η άποψή σας.
Το Προεδρείο, λοιπόν, με τη συναίνεση του Τμήματος και με τη διαφωνία…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102796"," Δώστε μου μισό λεπτό, για να διευκρινιστεί κάτι, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"102797"," Μιλάτε επί πολλή ώρα, κυρία Κωνσταντοπούλου, χωρίς να έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102798"," Ζητώ τον λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"102799"," Αν θέλει ο Κοινοβουλευτικός Εκπρόσωπος, μπορεί να ζητήσει τον λόγο. 
Η Κυβέρνηση μπορεί να κάνει ό,τι κάνει και το αξιολογεί καθένας όπως κρίνει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102800"," Ως εισηγήτρια, όμως…","ΖΩΗ ΚΩΝΣΤΑΝΤΟΠΟΥΛΟΥ",272
"102801"," Μισό λεπτό, ακούστε με λίγο. Η Βουλή έχει τη δική της αυτονομία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102802"," Να την υπερασπιστούμε όλοι.","ΖΩΗ ΚΩΝΣΤΑΝΤΟΠΟΥΛΟΥ",272
"102803"," Τώρα, αν εμείς δεν μπορούμε να τηρούμε τις διαδικασίες μας, αν εμείς δεν μπορούμε να τηρούμε τους χρόνους μας, αν εμείς δεν μπορούμε να οργανώσουμε σωστά τη δική μας δουλειά, είναι δική μας ευθύνη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102804"," Εμείς δεν έχουμε χρονικό περιορισμό για σήμερα. Δώστε μου μόνο τον λόγο για ένα λεπτό.","ΖΩΗ ΚΩΝΣΤΑΝΤΟΠΟΥΛΟΥ",272
"102805"," Εντάξει, κυρία Κωνσταντοπούλου.
Ο κ. Δρίτσας έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102806"," Κύριε Πρόεδρε, από τη στιγμή που τίθεται θέμα αδυναμίας συνέχισης της σημερινής συνεδρίασης για λόγους πρακτικούς, υπηρεσιακούς ή οτιδήποτε άλλο, εγώ θα προσέθετα και το ότι δεν περιποιεί τιμή για το Κοινοβούλιο το χάος εδώ του ΠΑΣΟΚ, της Νέας Δημοκρατίας, τα άδεια έδρανα. Δεν ξέρω, ίσως δεν έχει εκλογική πελατεία αυτό το νομοσχέδιο. Δεν ξέρω τι ακριβώς σημαίνει. Είναι πολύ χαρακτηριστικό. Ο κ. Παυλόπουλος έσωσε την τιμή της πλειοψηφούσας παράταξης, ο μόνος Βουλευτής που μίλησε.
Εν πάση περιπτώσει, να το δεχθούμε και να λήξει σήμερα η συνεδρίαση. Ισχύει όμως αυτό που λέει η κ. Κωνσταντοπούλου. Τη Δευτέρα θα μιλήσει ο κύριος Υπουργός, θα μιλήσουν οι Κοινοβουλευτικοί Εκπρόσωποι επί της αρχής και μετά θα αρχίσει μία συζήτηση επί των άρθρων. Τα άρθρα όμως είναι πολλά, λεπτομερή, με πολλές παραγράφους και υποπαραγράφους και θέλουν χρόνο. 
Θέτουμε, λοιπόν, το αίτημα δι’ υμών στο Προεδρείο να αναθεωρηθεί η σημερινή απόφαση για μία ακόμα συνεδρίαση τη Δευτέρα το απόγευμα και οι συνεδριάσεις να γίνουν δύο εν συνεχεία, ώστε πραγματικά να συζητηθεί το νομοσχέδιο.","ΘΕΟΔΩΡΟΣ ΔΡΙΤΣΑΣ",139
"102807"," Ωραία. Αν δεν έγινε κατανοητή η δική μου, του Προεδρείου δηλαδή, πρόταση, την επαναλαμβάνω. Η απόφαση η δική μου είναι ότι συνεχίζουμε τη Δευτέρα. Το πότε θα τελειώσει θα το δούμε τη Δευτέρα. Γι’ αυτό είπα ότι είναι θέμα Διάσκεψης των Προέδρων ή εν πάση περιπτώσει του Τμήματος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102808"," Κάντε το 17.00΄ η ώρα τη Δευτέρα.","ΧΑΡΑΛΑΜΠΟΣ ΑΘΑΝΑΣΙΟΥ",10
"102809"," Κύριε Υπουργέ, δεν είμαι έτοιμος να αποφασίσω. Ξέρετε ότι υπάρχουν και πρακτικά θέματα, τα οποία εγώ δεν είμαι έτοιμος τώρα να διαχειριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102810"," Κύριε Πρόεδρε, σας παρακαλώ, δώστε μου ένα λεπτό να μιλήσω.","ΖΩΗ ΚΩΝΣΤΑΝΤΟΠΟΥΛΟΥ",272
"102811"," Κύριοι συνάδελφοι, πρέπει να ολοκληρώσουμε τη συζήτηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102812"," Επειδή έχει μιλήσει η συνάδελφος του ΣΥΡΙΖΑ όχι μόνο για ένα λεπτό, αλλά πάρα πολύ, θα ήθελα να μιλήσω και εγώ.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102813"," Ωραία, θα την ακούσουμε για ένα λεπτό και μετά θα δώσω τον λόγο σε εσάς. 
Ορίστε, κυρία Κωνσταντοπούλου, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102814"," Ο λόγος, κύριε Πρόεδρε, που ζήτησα τον λόγο δεν είναι ούτε για να μιλάω παραβιάζοντας το χρόνο ούτε για να αμφισβητήσω τη δική σας εισήγηση. Ο λόγος είναι ότι ως εισηγήτρια κατά την έναρξη της διαδικασίας ζήτησα ακριβώς να διευκρινιστεί ότι μιλάμε επί της αρχής και τοποθετήθηκα επί της αρχής και αυτή ήταν η απόφαση. Δεν έχω τοποθετηθεί επί των άρθρων και γι’ αυτό διευκρινίζω –δεν ήσασταν εσείς Προεδρεύων και είναι λογικό να μην έχει αυτό μεταφερθεί- ότι δεν μπορεί με οποιονδήποτε τρόπο να εμποδιστεί το να τοποθετηθούμε επί των άρθρων.
Εξ άλλου, σας επισημαίνω ότι εμείς θα υποβάλλουμε –και θα σας το καταθέσω κιόλας από τώρα- αίτημα για διενέργεια ονομαστικής ψηφοφορίας και επί της αρχής και επί των άρθρων και επί του συνόλου, πράγμα που σημαίνει ότι επ’ ουδενί μπορεί να θεωρηθεί ότι η συζήτηση της Δευτέρας είναι και επί των άρθρων ούτε μπορεί να μεταβληθεί αυτό. Διαφορετικά, στερούμαστε τη δυνατότητα να τοποθετηθούμε ουσιαστικά για τόσο σοβαρά θέματα. 
Καταθέτω και το αίτημα για τη διενέργεια ονομαστικής ψηφοφορίας.","ΖΩΗ ΚΩΝΣΤΑΝΤΟΠΟΥΛΟΥ",272
"102815"," Ο κ. Υψηλάντης έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102816"," Κύριε Πρόεδρε, μια κουβέντα θα πω. Νομίζω ότι ήσασταν απολύτως σαφής, ακολουθείτε αυστηρά τον Κανονισμό και θα έπρεπε εκεί να τελειώσει η συζήτηση, διότι τα επιπλέον είναι περιττά. Εξ αυτού του λόγου, άλλωστε, οι περισσότεροι συνάδελφοι της Νέας Δημοκρατίας επέλεξαν να ομιλήσουν τη Δευτέρα, αναμένοντας το μονόλογο αυτό, τον οποίο η κ. Κωνσταντοπούλου και οι λοιποί συνάδελφοι έκαναν, και τον λόγο αυτό τον ψευδή και αναληθή, που επικαλέστηκαν σήμερα στη συνεδρίαση αυτή σε ένα νομοσχέδιο πραγματικά υψίστης σημασίας για τη χώρα και το λαό μας.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"102817"," Έχει κατατεθεί, λοιπόν, εκ μέρους του ΣΥΡΙΖΑ η πρόταση για ονομαστική ψηφοφορία. Όλη η διαδικασία μεταφέρεται για τη Δευτέρα 7 Ιουλίου, ώρα 18:00΄ -δεν ξέρω αν υπάρχει η πρακτική δυνατότητα να τροποποιηθεί η ώρα- και το Τμήμα θα αποφανθεί επί όλων των εκκρεμών ζητημάτων. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"102818"," Μάλιστα, μάλιστα.
Με τη συναίνεση του Τμήματος και ώρα 17.05΄ λύεται η συνεδρίαση για αύριο, ημέρα Παρασκευή 4 Ιουλίου 2014 και ώρα 10.00΄, με αντικείμενο εργασιών του Τμήματος κοινοβουλευτικό έλεγχο, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
