"","Content","name","ParlmemberID"
"44426","Date","18-3-2014",NA
"44427"," Κυρία και κύριοι συνάδελφοι, εισερχόμεθα στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Πρώτη είναι η με αριθμό 2642/14-10-2013 ερώτηση πρώτου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Όλγας - Νάντιας Βαλαβάνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τους εργαζόμενους στο Πρότυπο Εθνικό Νηπιοτροφείο Καλλιθέας.
Η κυρία συνάδελφος έχει τον λόγο για να αναπτύξει την ερώτηση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44428"," Κύριε Υπουργέ, το ΠΕΝ, το Πρότυπο Εθνικό Νηπιοτροφείο Καλλιθέας, είναι νομικό πρόσωπο ιδιωτικού δικαίου που επιχορηγείται από το Υπουργείο σας μέσω της Περιφέρειας Αττικής και του Δήμου Καλλιθέας.
Στις σημερινές συνθήκες άγριας κοινωνικής ερήμωσης παίζει έναν καταλυτικό κοινωνικό ρόλο, καθώς έχει υπό την προστασία του είκοσι εννέα νήπια, ηλικίας δυόμισι έως πεντέμισι ετών. Ένα μέρος από τα νήπια αυτά έχουν τοποθετηθεί εκεί με εντολή εισαγγελέα, γιατί είναι παιδιά από οικογένειες που αντιμετώπιζαν προβλήματα εγκατάλειψης, παραμέλησης, ενδοοικογενειακής βίας. Ένα άλλο μέρος είναι παιδιά θύματα της κρίσης, που οι οικογένειές τους δεν έχουν τη δυνατότητα να εξασφαλίσουν στοιχειωδώς τη ζωή τους, ξεκινώντας από το να μπορούν να τα ταΐζουν, να φροντίζουν να έχουν τα ρούχα τους κι ό,τι άλλο χρειάζονται καθημερινά.
Στο χώρο του ΠΕΝ λειτουργεί, επίσης, παιδικός σταθμός για την ομαλή κοινωνικοποίηση των νηπίων, στον οποίο συμμετέχουν και παιδιά από την Καλλιθέα και τους όμορους δήμους εργαζομένων γυναικών. Να πούμε, επίσης, ότι ένα μέρος των παιδιών, αυτά που έχει τοποθετήσει ο εισαγγελέας, μένουν στο ΠΕΝ. Τα άλλα παιδάκια, άλλα απ’ αυτά τα παίρνουν το βράδυ στο σπίτι οι γονείς τους και κάποια απ’ αυτά που δεν έχουν τη δυνατότητα να τα παίρνουν ούτε το βράδυ, τα παίρνουν το Σαββατοκύριακο.
Το ΠΕΝ στεγάζεται σε ένα εξαιρετικό οικόπεδο δέκα στρεμμάτων με υποδομές, με προδιαγραφές για φιλοξενία και διδασκαλία πολύ περισσότερων παιδιών, πράγμα που ωστόσο δεν μπορεί να γίνει σήμερα, για τρεις λόγους, παρ’ όλο που οι ανάγκες είναι πολλαπλάσιες πραγματικά. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Πρώτον, γιατί τα κτήριά του καταρρέουν, δεύτερον γιατί οι εργαζόμενοι μένουν επανειλημμένα απλήρωτοι και τρίτον, γιατί δεν καλύπτονται ούτε τα έξοδα λειτουργίας του από τη σημερινή επιχορήγηση, η οποία φτάνει το 1/3 της επιχορήγησης που ήταν πριν από μερικά χρόνια. Με αποτέλεσμα οι στέγες των κτηρίων να παραμένουν ασυντήρητες, να στάζουν νερά στους χώρους που φιλοξενούνται τα νήπια, ακόμα και στα δωμάτια που κοιμούνται, να έχουν απογυμνωθεί από οτιδήποτε χρήσιμο οι χώροι της διαρκούς παραμονής για τις απογευματινές δραστηριότητες που μαζεύονται τα παιδιά, να μην έχουν ρούχα, παιχνίδια και το φαγητό να καλύπτεται επανειλημμένα από τους κατοίκους Καλλιθέας, που μετά από εκκλήσεις γεμίζουν τα ψυγεία του Ιδρύματος. Το έχουν κάνει δυο φορές από πέρυσι μέχρι φέτος.
Αυτό το Σαββατοκύριακο είχα πάει κι εγώ. Το δίκτυο αλληλεγγύης Καλλιθέας διοργάνωσε ολόκληρη δουλειά, για να μαζέψει μερικά λεφτά για τις πρόχειρες επισκευές.
Οι εργαζόμενοι είναι οι αφανείς ήρωες. Πέρυσι δέκα μήνες δούλευαν απλήρωτοι, στη συνέχεια πληρώθηκαν με χίλια ζόρια. Σήμερα είναι πέντε μήνες απλήρωτοι.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα με συγχωρήσετε, είναι η πρώτη φορά που κάνω ερώτηση. Όλες οι ερωτήσεις που είχα μέχρι τώρα, ήταν για θέματα ιδιωτικοποίησης και ο κ. Στουρνάρας δεν ερχόταν. Δεν έχω εμπειρία, επομένως, από ερωτήσεις και θα ήθελα μία μικρή ανοχή σήμερα που βλέπω εδώ Υπουργό για να απαντήσει σε ερώτηση!","ΟΛΓΑ-ΝΑΝΤΙΑ ΒΑΛΑΒΑΝΗ",48
"44429"," Βλέπετε ότι έχουμε. Καταλαβαίνετε, όμως, ότι έχετε πια και την εμπειρία να αξιοποιήσετε το χρόνο σας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44430"," Τα υπόλοιπα θα τα αναφέρω στη δευτερολογία μου. Θα σας ρωτήσω μόνο τι μέτρα σκοπεύετε να πάρετε άμεσα, ώστε να δοθεί η πρώτη δόση του 2014, να πληρωθούν οι εργαζόμενοι που είναι πέντε μήνες απλήρωτοι και να μην δημιουργηθούν προβλήματα όπως πέρυσι, που έπεσαν πρόστιμα από το ΙΚΑ, που δεν μπορούσε να δοθεί φορολογική και ασφαλιστική ενημερότητα, που το ΙΚΑ παρακρατούσε τα χρήματα της επιχορήγησης και δημιουργήθηκε πάλι ένας ολόκληρος φαύλος κύκλος.
	Τα υπόλοιπα θα τα αναφέρω στη δευτερολογία μου.","ΟΛΓΑ-ΝΑΝΤΙΑ ΒΑΛΑΒΑΝΗ",48
"44431"," Τον λόγο έχει ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44432"," Ευχαριστώ, κύριε Πρόεδρε.
Κυρία συνάδελφε, είναι ένα θέμα που έχουμε ξανασυζητήσει στη Βουλή και με απασχόλησε από τις πρώτες μέρες που βρέθηκα στο Υπουργείο, τον Ιούλιο. Πρέπει να σας πω ότι η νομική μορφή που έχει είναι ακριβώς όπως το είπατε, νομικό πρόσωπο ιδιωτικού δικαίου, είναι σωματειακό ίδρυμα. Δεν είναι, δηλαδή, ούτε δημοτικό ούτε κρατικό, αλλά ούτε και καθαρά ιδιωτικό κερδοσκοπικό. Αυτό με τα θετικά του και τα αρνητικά του. Μέσα στα αρνητικά συγκαταλέγεται η χαλαρότητα, με την οποία αντιμετωπίζεται η κατάσταση από τους έχοντες την ευθύνη διοίκησης και ειδικά από το σωματείο. Αυτό βέβαια δεν είναι  χαρακτηριστικό του συγκεκριμένου, είναι γενικά όλων. Παλαιότερα υπήρξε άλλο μεράκι και άλλο ενδιαφέρον. Σήμερα είναι λίγο διαφορετικά τα πράγματα. 
Φθάνουμε, λοιπόν, από τον Ιούλιο μέχρι το Σεπτέμβρη να επιζητούμε, να ζητούμε, να αναζητούμε το διοικητικό συμβούλιο, προκειμένου να προχωρήσει η διαδικασία της χρηματοδότησης. Έχετε απόλυτο δίκιο στο ότι πέρυσι η χρηματοδότηση, που ήταν 525 χιλιάδες ευρώ, δόθηκε από τον ένατο μήνα και μετά, μέχρι τέλος του χρόνου. Αυτό συνέβη για τον λόγο ότι αρχές Σεπτεμβρίου ήρθε η νόμιμη σύνθεση του συμβουλίου, που είναι ένα απαραίτητο δικαιολογητικό για να γίνει η εκταμίευση. Ένα θέμα, δηλαδή, που θα μπορούσε να έχει τελειώσει από τον έβδομο μήνα που είχε οριστεί το συμβούλιο από το δήμο ή και πιο μπροστά, περίμεναν να λήξει η τριετής θητεία, να αποφασίσει ο δήμος και μετά από περίπου δυόμισι-τρεις μήνες, να κάνουν συγκρότηση και να φέρουν το συμβούλιο. Γι’ αυτό είπα χαλαρότητα. 
Το Υπουργείο Εργασίας και η Πρόνοια μπορεί να επιχορηγεί αυτής της μορφής τα νομικά πρόσωπα μέχρι το 1/3 του προϋπολογισμού τους κι ούτε ένα ευρώ παραπάνω. Οι 525 χιλιάδες ευρώ, λοιπόν, που ήταν η περυσινή επιχορήγηση δόθηκε όλη και μάλιστα είχα εκφράσει και τη βούληση να δώσουμε συμπληρωματικά -από τα λίγα που διαθέτει το Υπουργείο- 50 χιλιάδες, προκειμένου να προχωρήσει, αλλά για διάφορους λόγους δεν πρόλαβαν να τα εκταμιεύσουν. 
Φέτος, ήδη έχω στείλει στις περιφέρειες την κατανομή για το 2014. Γνωρίζει, δηλαδή, η κάθε περιφέρεια τα ποσά που έχει στη διάθεσή της ως πρώτη δόση. Αναμένω τις επόμενες μέρες να έλθει από τις περιφέρειες το αίτημα για την κατανομή ανά ίδρυμα, για να εκδώσουμε την απόφαση κι έτσι από τον Απρίλιο να μπορούμε να πούμε ότι έχουν τη δυνατότητα για εκταμίευση. Άρα αυτό που έγινε πέρυσι τον ένατο μήνα, θα γίνει φέτος τον τέταρτο. Θα ήμουν ευτυχής αν θα γινόταν και μέσα στον Μάρτη. Έχει πάει η κατανομή στις περιφέρειες, πιστεύω ότι τις επόμενες μέρες θα έλθει πλέον η κατανομή ανά ίδρυμα και θα προχωρήσουμε.
Αυτή η ευθύνη για τη χρηματοδότηση θα εκπληρωθεί. Μάλιστα μπορούμε να δώσουμε το 50% της συνολικής χρηματοδότησης γιατί ζήτησα από το Γενικό Λογιστήριο του Κράτους να μας εγκρίνει όχι ανά τρίμηνο αλλά ανά εξάμηνο πια, για να εκταμιευθούν χρήματα, ούτως ώστε να έχουμε τη δυνατότητα να δώσουμε το 50% για να πληρωθούν οι υποχρεώσεις που υπάρχουν όχι μόνο στο Πρότυπο Εθνικό Νηπιοτροφείο της Καλλιθέας αλλά και σε άλλα ιδρύματα, λόγω της καθυστέρησης η οποία υπάρχει στην αρχή της χρονιάς. Το 50%, λοιπόν, μπορεί να έρθει ως αίτημα από την περιφέρεια τις επόμενες μέρες και εμείς να ακολουθήσουμε τη διαδικασία που χρειάζεται για να εκταμιευθεί.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44433"," Κυρία συνάδελφε, έχετε τον λόγο για τρία λεπτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44434"," Θα ήθελα να σας εξειδικεύσω λίγο αυτά που μόλις μου είπατε και μόλις σας είπα και εγώ. Δεν ξέρω αν έχετε υπ’ όψιν σας –νομίζω ότι έχει κοινοποιηθεί στο Υπουργείο από πέρυσι- ότι υπάρχει η υπ’ αριθμόν 432/2013 απόφαση του Περιφερειακού Συμβουλίου Αττικής, που ζητά να μπει μια τροπολογία στο σχετικό νόμο με τις πρόσθετες αρμοδιότητες δήμων η οποία να προβλέπει ότι εξαιρείται το Πρότυπο Εθνικό Νηπιοτροφείο στην Καλλιθέα από τις ανωτέρω αρμοδιότητες και ότι ειδικά για το ΠΕΝ, τις ασκεί η Περιφέρεια Αττικής. Έγινε ειδική συζήτηση για το ΠΕΝ που είναι ένα ίδρυμα που έχει πάρα πολλές δυνατότητες, φτάνει να μπορέσουν να πέσουν κάποια χρήματα τα οποία είναι απολύτως αναγκαία επειδή καταρρέει μέσα. Πρέπει να μπορεί να ανταποκριθεί στα αιτήματα και από τη μεριά των κοινωνικών λειτουργών, που δεν μπορούν σήμερα να ανταποκριθούν, αλλά και από την άποψη των γονέων οι οποίοι έχουν απόλυτη ανάγκη να βοηθηθούν, να μπορέσουν να αναθρέψουν τα παιδιά τους στις συνθήκες της κρίσης, και μάλιστα όσο γίνεται μέσα στην οικογένεια με την έννοια ότι τα παίρνουν το βράδυ ή τα Σαββατοκύριακα. 
Αυτό θα έλυνε σε μεγάλο βαθμό αυτό το φαύλο κύκλο που υπάρχει. Το ΙΚΑ να ρίχνει πρόστιμα, επειδή υπάρχουν καθυστερήσεις. Θα έλυνε και το πρόβλημα με το διοικητικό συμβούλιο. Πέρυσι είχε παραιτηθεί το διοικητικό συμβούλιο, γιατί ενώ δούλευαν αμισθί, τους έσερναν στα δικαστήρια λόγω της μη καταβολής των εισφορών στους εργαζόμενους. Δημιουργείται ένας φαύλος κύκλος. Ξανά θα έχουμε τα ίδια φέτος, αν δεν λυθεί αυτό. Αυτό είναι το ένα ζήτημα.
Το δεύτερο ζήτημα είναι το εξής. Έχω -και θα καταθέσω στα Πρακτικά- από μεριάς της Περιφέρειας Αττικής, της Διεύθυνσης Τεχνικών Έργων τεχνική περιγραφή προτεινόμενων επισκευών στο Πρότυπο Εθνικό Νηπιοτροφείο Καλλιθέας. Είναι μια έκθεση που λέει ότι ουσιαστικά πρέπει να ανακατασκευαστεί πλήρως. Βέβαια αν ανακατασκευαστεί πλήρως θα είναι σε θέση να φιλοξενήσει πολύ περισσότερα παιδιά. Το ποσό, το οποίο βγάζει, είναι πολύ μεγάλο. Είναι 3.200.000 ευρώ, που οι τεχνικές υπηρεσίες της περιφέρειας θεωρούν ότι είναι αναγκαίο. Αυτό δείχνει βέβαια και την κατάσταση, στην οποία βρίσκεται. Δεν είναι δηλαδή, υπερβολές αυτά που λένε οι εργαζόμενοι, ότι έχει γίνει σουρωτήρι η στέγη και στάζουν νερά μέσα στους θαλάμους. Και όχι μόνο. Καταρρέουν οι φράχτες, καταρρέουν τα πάντα. 
Πρέπει να βρούμε με τι τρόπο θα το λύσουμε. Η περιφέρεια μπορεί να το λύσει αν περάσει σ’ αυτήν. Και η περιφέρεια έχει και χρήματα, που μπορεί να τα διαθέσει γι’ αυτό. Άρα, επείγει και η νομοθετική ρύθμιση αυτού του ζητήματος, αν δεν υπάρχει κάποια ειδικά αντίρρηση. Δεν βλέπω γιατί να  υπάρχει κάποια ειδική αντίρρηση. 
Θα ξεκινήσω, βέβαια, απ’ αυτό που μου είπατε ότι μέχρι τον Απρίλιο θα έχει δοθεί το πρώτο εξάμηνο, θα μπορέσουν να πληρωθούν οι εργαζόμενοι. Οι εργαζόμενοι είναι οι μεγάλοι ήρωες αυτής της ιστορίας. 
Θα σας πω μόνο ότι αυτήν τη στιγμή υπάρχει άρρωστο παιδί στο Νοσοκομείο Παίδων και οι εργαζόμενοι κάνουν απλήρωτες βάρδιες εκτός ωραρίου εργασίας στο προσκέφαλό του, γιατί διαφορετικά δεν μπορεί να αντιμετωπιστεί. 
Καλό είναι, λοιπόν, να μπορούν να αντιμετωπίσουν κι αυτοί τα προβλήματα που έχουν στις οικογένειές τους. 
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΟΛΓΑ-ΝΑΝΤΙΑ ΒΑΛΑΒΑΝΗ",48
"44435"," Κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44436","  Ευχαριστώ, κύριε Πρόεδρε. 
Κατ’ αρχάς να πούμε ότι η χρηματοδότηση σε σχέση με τα παιδιά είναι δυσανάλογη. Πιστεύω να το κατανοείτε. Είπατε κάποια νούμερα για τα παιδιά. Είναι πενήντα τέσσερα στο σύνολο.
Η συμμετοχή του Υπουργείου Εργασίας είναι από μόνη της 525.000. Αν κάνετε μία απλή διαίρεση, θα δείτε ότι είναι δυσανάλογο. Τι σημαίνει αυτό; Ότι αν συνεχίσει έτσι, δεν μπορεί να απασχολεί αυτό το προσωπικό με αυτό το κόστος για πενήντα παιδιά. Άρα ή θα πρέπει να αποκτήσει τη δυναμικότητα που χρειάζεται και που μπορούν να διαθέσουν οι εργαζόμενοι με ό,τι συνεπάγεται αυτό από εργασίες, από χρηματοδοτήσεις κ.λπ.…","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44437"," Πρέπει να γίνουν επισκευές. Αυτό είναι το βασικό.","ΟΛΓΑ-ΝΑΝΤΙΑ ΒΑΛΑΒΑΝΗ",48
"44438"," Ναι, πρέπει να γίνουν επισκευές. 
Ή θα πρέπει να βρεθεί τρόπος να χρηματοδοτείται το προσωπικό χωρίς να έχει το ανάλογο αντικείμενο. Αυτό είναι ηλίου φαεινότερον. Δεν γίνεται διαφορετικά. 
Εγώ τώρα με ποια άποψη είμαι; Είμαι με την άποψη ότι για μεγάλο διάστημα –κι επιμένω σε αυτό- αυτοί οι οποίοι είχαν την ευθύνη, ήταν χαλαροί για τους δικούς τους λόγους. Θα πρέπει, λοιπόν, να ξεκαθαρίσουν: Ή ασχολούνται ή αυτό πρέπει να το αναλάβει εξ ολοκλήρου ο δήμος ή η περιφέρεια ή, αν δεν το αναλάβει κανένας από τους δύο, θα πρέπει να το αναλάβει το κράτος. 
Αλλιώς, θα πρέπει να ενεργοποιηθούν ως ενεργοί πολίτες όχι ως παρατηρητές, διότι κάτι τέτοιο είχα την εντύπωση ότι συνέβαινε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44439"," Υπάρχει απόφαση της περιφέρειας, πάντως, που θέλει να το αναλάβει.","ΟΛΓΑ-ΝΑΝΤΙΑ ΒΑΛΑΒΑΝΗ",48
"44440"," Η πρόταση αυτή, λοιπόν, είναι δικιά μου, η οποία έφτασε στην περιφέρεια για να έρθει ως πρόταση του Περιφερειακού Συμβουλίου και λέει ότι λόγω του υπερτοπικού χαρακτήρα –δεν είναι και τόσο υπερτοπικός τώρα αλλά μπορεί να είναι υπερτοπικός, γιατί όταν ολοκληρωθούν οι εργασίες μπορεί να φιλοξενήσει πάρα πολλά παιδιά- να πάει η εποπτεία στην περιφέρεια, ούτως ώστε να έχει η περιφέρεια τη δυνατότητα, πέρα από τα χρήματα που διαθέτουμε εμείς μέσω της κατανομής της περιφέρειας, να βάλει και δικά της και για τη λειτουργία, αλλά κυρίως –γι’ αυτό που αναφέρατε- για την επισκευή και τη συντήρηση, ώστε να αποκτήσει όλη τη δυναμικότητα, την οποία μπορεί να έχει για τα παιδιά. Άρα, λοιπόν, αυτό πρέπει να προχωρήσει. 
Το νομοσχέδιο το οποίο θα συζητηθεί σήμερα και αύριο είναι ο Κώδικας Μετανάστευσης του Υπουργείου Εσωτερικών. Εμείς έχουμε δώσει τη διάταξη στο Υπουργείο Εσωτερικών. Δεν είμαστε, όμως, εμείς επισπεύδοντες αλλά είναι το Υπουργείο Εσωτερικών. Αφορά αρμοδιότητες του «Καλλικράτη» και θα γίνει, ουσιαστικά, μία εξαίρεση γι’ αυτό –λόγω του υπερτοπικού χαρακτήρα, γιατί είναι πέρα από το δήμο- ούτως ώστε να έχει η περιφέρεια την αρμοδιότητα. 
Επιπλέον είναι αντικείμενο των εργασιών σήμερα και αύριο να έρθει, έστω και με μία εκπρόθεσμη τροπολογία –γιατί ρώτησα και δεν είναι μέσα στις τροπολογίες που έχουν φέρει- και να ρυθμιστεί άπαξ αυτό το θέμα. Δηλαδή, δεν μπορεί τα δέκα στρέμματα να είναι ιδιωτικά και η ευθύνη να είναι κρατική. Όπως καταλαβαίνετε, θα πρέπει να περάσει στο σύνολο. 
Επιπρόσθετα, κινδυνεύουμε με τέτοιου είδους νομικές μορφές –όχι στη συγκεκριμένη περίπτωση, πιθανόν σε άλλες ή πιθανόν στο μέλλον και για αυτήν την περίπτωση- να υπάρξει μέσω των σωματείων μία ιδιόμορφη ιδιωτικοποίηση των ακινήτων. 
Γιατί έχουμε Ίδρυμα Σωματειακό με χίλια εκατόν δεκαοκτώ ακίνητα. Η μισή Αθήνα είναι δικιά του. Για διάφορους λόγους, τα χίλια εκατόν δεκαοκτώ ακίνητα έχουν σταματήσει να αξιοποιούνται τα τελευταία χρόνια. Για διάφορους λόγους, το κόστος του Ιδρύματος έχει ανέβει πάρα πολύ. Εκατό, περίπου, εργαζόμενοι κοστίζουν 5.700.000 το χρόνο. Κάντε τη διαίρεση να δείτε πόσο βγαίνει. 
Την ίδια ώρα το κόστος ανά μονάδα, ανά άνθρωπο περιθαλπόμενο, είναι 35.000, στον καθαρά ιδιωτικό τομέα είναι 16.000 και στα δημόσια ιδρύματα που έχει η Πρόνοια είναι περίπου 13.000 ευρώ. Δηλαδή, η νομική αυτή μορφή ιδιωτικού μη κερδοσκοπικού χαρακτήρα θα πρέπει να δούμε πώς λειτουργεί και τι κόστη έχει. Δεν μπορεί τα κόστη να τα αναλαμβάνει το κράτος και την περιουσία να την έχουν στην ιδιωτική εκμετάλλευση.
Δεν αφορά το Νηπιοτροφείο αυτό. Δεν αφορά το Νηπιοτροφείο. Γίνομαι όμως κατανοητός, ότι δεν μπορεί το κράτος να επιχορηγεί εκατό περίπου εργαζόμενους με 5.700.000 ευρώ το χρόνο και την ίδια ώρα το κόστος να είναι υπερδιπλάσιο απ’ αυτό που υπάρχει στον ιδιωτικό τομέα και στο δημόσιο. Θα πρέπει αυτά να γίνουν είτε δημόσια είτε της αυτοδιοίκησης είτε να απευθυνθούμε στον ιδιωτικό τομέα.
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44441"," Συγγνώμη, κύριε Πρόεδρε…","ΟΛΓΑ-ΝΑΝΤΙΑ ΒΑΛΑΒΑΝΗ",48
"44442"," Παρακαλώ, έχετε ολοκληρώσει. Πείτε τα μετά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44443"," Αυτήν την τροπολογία, ποιος θα την φέρει;","ΟΛΓΑ-ΝΑΝΤΙΑ ΒΑΛΑΒΑΝΗ",48
"44444"," Θα συνεννοηθείτε με το Εσωτερικών. Θα έρθει τώρα ο Υπουργός.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44445"," Η δεύτερη με αριθμό 5919/3-2-2014 ερώτηση πρώτου κύκλου της Βουλευτού Μαγνησίας των Ανεξαρτήτων Ελλήνων κ. Μαρίνας Χρυσοβελώνη προς τον Υπουργό Υγείας, σχετικά με την υλοποίηση του προγράμματος αντιφυματικού εμβολιασμού δεν θα συζητηθεί και διαγράφεται.
Συνεχίζουμε με την πρώτη με αριθμό 5276/9-1-2014 ερώτηση δευτέρου κύκλου του Βουλευτή Κερκύρας του Συνασπισμού Ριζοσπαστικής Αριστεράς κ. Στέφανου Σαμοΐλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη ΜΚΟ «ΣΤΗΡΙΞΗ ΑΜΚΕ».
Τον λόγο έχει ο κύριος συνάδελφος για να αναπτύξει την ερώτηση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44446"," Ευχαριστώ, κύριε Πρόεδρε.
Κύριε Υπουργέ, με τη συγκεκριμένη σύμβαση εργασίας ορισμένου χρόνου για την υλοποίηση της πράξης «Δημιουργία θέσεων απασχόλησης σε τοπικό επίπεδο μέσω προγραμμάτων Κοινωφελούς Χαρακτήρα», που εκτελείται στο πλαίσιο του επιχειρησιακού προγράμματος «Ανάπτυξη Ανθρωπίνου Δυναμικού», προσλήφθηκαν από τη μη κυβερνητική οργάνωση «ΣΤΗΡΙΞΗ ΑΜΚΕ» με πεντάμηνη σύμβαση, από 1-8-2013 έως 31-12-2013 εργαζόμενοι στον τομέα του πολιτισμού.
Οι εργαζόμενοι αυτοί στελέχωσαν την 21η Εφορία Βυζαντινών Αρχαιοτήτων Κέρκυρας. Η σύμβασή τους έχει λήξει την 31-12-2013, παρ’ όλα αυτά δεν έχουν πληρωθεί τα δεδουλευμένα τους. Όντας απλήρωτοι πέντε ολόκληρους μήνες, αντιμετωπίζουν σοβαρότατα προβλήματα διαβίωσης, μη μπορώντας να καλύψουν πάγια έξοδα, οικογενειακές και κάθε είδους υποχρεώσεις.
Τέτοιου είδους εργαζόμενοι, όπως γνωρίζετε, στερούνται εκ των πραγμάτων πολλά από τα εργασιακά τους δικαιώματα. Παραδείγματος χάριν, κατά τη διάρκεια της πεντάμηνης σύμβασής τους δεν δικαιούνται αργίες και επίδομα αδείας.
Επειδή σε αυτά τα προγράμματα οι μισθοί είναι πενιχροί και στη συγκεκριμένη περίπτωση δεν ξεπερνούν τα 625 ευρώ μηνιαίως, ενώ όπως γνωρίζετε υπάρχουν και προγράμματα με χαμηλότερες αποδοχές, επειδή είναι προκλητική η ασυνέπεια και η εκμεταλλευτική στάση που επέδειξε η ΜΚΟ «ΣΤΗΡΙΞΗ ΑΜΚΕ» και επειδή υπό το καθεστώς της κατάργησης των συλλογικών συμβάσεων και της μείωσης των μέτρων προστασίας των ανέργων, οι εν λόγω εργαζόμενοι ήδη βιώνουν τις οδυνηρές συνέπειες της ανεργίας, το ερώτημα είναι το εξής: Τι προτίθεσθε να πράξετε για την άμεση καταβολή όλων των δεδουλευμένων των εργαζομένων πεντάμηνης σύμβασης στην ΜΚΟ «ΣΤΗΡΙΞΗ ΑΜΚΕ»; Και για ποιο λόγο δεν έχει προβεί στις προβλεπόμενες από το νόμο κυρώσεις προς τη «ΣΤΗΡΙΞΗ ΑΜΚΕ»;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Να θυμίσω –μισό λεπτό, κύριε Πρόεδρε- ότι τα συγκεκριμένα προγράμματα είναι προγράμματα κοινωφελούς εργασίας. Αφορούσαν πενήντα επτά χιλιάδες ανέργους και ήταν ύψους 150.000.000 για την πλήρωση κενών οργανικών θέσεων εργασίας σε δήμους, στη Γενική Γραμματεία Πολιτισμού, στην Αρχαιολογική Υπηρεσία, σε εποπτευόμενα από τη Γενική Γραμματεία νομικά πρόσωπα, σε νοσοκομεία, όπως το «Γεννηματάς», το «Σωτηρία», το «Παίδων “Αγία Σοφία”», το «Αλεξάνδρα», το «Ευαγγελισμός», το «Ασκληπιείο Βούλας», το «Αντικαρκινικό Μεταξά», και σε ειδικότητες όπως παραϊατρικών, υδραυλικών, οικοδόμων, καθαριστριών, εργατοτεχνιτών, κοινωνικών λειτουργών.
Τα δημοσιεύματα, κύριε Υπουργέ, και οι πληροφορίες λένε ότι όχι μόνο στην Κέρκυρα αλλά και στην Κεφαλλονιά –έχω εδώ δημοσιεύματα- ζητάνε τα χρήματά τους αυτοί οι εργαζόμενοι, οι οποίοι είναι πάρα πολλοί σε όλη την Ελλάδα. Απ’ ό,τι φαίνεται η συγκεκριμένη ΜΚΟ «ΣΤΗΡΙΞΗ ΑΜΚΕ» έχει προβλήματα σε όλη τη χώρα.
Τα ερωτήματα, λοιπόν, τα επαναλαμβάνω: Πρώτον, τι κάνει το Υπουργείο Εργασίας για να αποδοθούν τα δεδουλευμένα στους εργαζόμενους; Δεύτερον, γιατί δεν έχετε προχωρήσει στις νόμιμες κυρώσεις;","ΣΤΕΦΑΝΟΣ ΣΑΜΟΪΛΗΣ",452
"44447"," Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44448"," Κατ’ αρχάς, κύριε συνάδελφε, να πούμε ότι το πρόγραμμα κοινωφελούς εργασίας για το Υπουργείο Πολιτισμού είναι ένα χωριστό πρόγραμμα, το οποίο το εκτελεί το Υπουργείο Πολιτισμού. Δεν έχει καμμία σχέση με τα νοσοκομεία και όλα τα άλλα που αναφέρατε. Παρότι μπορεί να πει κανείς ότι είναι στο γενικότερο πνεύμα των προγραμμάτων κοινωφελούς εργασίας, να ξεκαθαρίσουμε ότι διαχειριστικά δεν έχει καμμία σχέση.
Για τον Απρίλιο, τον Μάιο και τον Ιούνιο πληρώθηκαν στις 26-9-2013. Στις 23-10-2013 πληρώθηκαν για τον Ιούλιο. Πληρώθηκαν τέσσερις μήνες. Και είπατε ότι τους χρωστάνε άλλους πέντε;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44449"," Πέντε μήνες είναι όλο το πρόγραμμα, κύριε Υπουργέ.","ΣΤΕΦΑΝΟΣ ΣΑΜΟΪΛΗΣ",452
"44450"," Όχι, τους κόψατε δύο μήνες εσείς. Όπως πάτε, θα τους μειώσετε τις αποδοχές. 
Έχουν πληρωθεί τέσσερις μήνες. Στις 26-9 τους τρεις και στις 23-10 τον άλλο. Το πρόγραμμα δεν είναι πεντάμηνο, είναι επτάμηνο, γι’ αυτό υπάρχουν οφειλόμενα. Τώρα εγώ λέω το Υπουργείο Πολιτισμού –αφού τα παίρνει από εμάς- να τα δώσει όλα, να μην δώσει μόνο πέντε μήνες που είπατε. 
Επικοινώνησα με το Υπουργείο Πολιτισμού –γιατί πράγματι υπάρχει μεγάλη καθυστέρηση- και έχει ολοκληρωθεί η διαδικασία. Με διαβεβαίωσαν ότι σήμερα που θα πάει το βράδυ στο γραφείο ο κύριος Υπουργός ή αύριο το πρωί, επειδή έχει πάει ο φάκελος εκεί, θα μπει και η υπογραφή του κυρίου Υπουργού, η οποία χρειάζεται για την εκταμίευση του υπόλοιπου ποσού.
Θα ήθελα να πω ότι το 40% που προβλεπόταν αρχικά –και είναι αυτό το οποίο σας είπα- αντιστοιχούσε σε ποσό 67.000, περίπου και δόθηκε με την προηγούμενη υπουργική απόφαση. Τώρα θα δοθεί το υπόλοιπο που είναι η δεύτερη δόση στον δικαιούχο.
Επομένως, μένουμε στη δέσμευση του Υπουργού Πολιτισμού ότι θα εκδώσει την απόφαση μέχρι αύριο το πολύ, για να ολοκληρωθεί η πληρωμή του ενδιάμεσου φορέα για το σύστημα. 
Το καινούργιο πρόγραμμα κοινωφελούς εργασίας δεν έχει ενδιάμεσους φορείς. Στο προηγούμενο υπήρχαν ενδιάμεσοι φορείς, γι’ αυτό υπάρχει ακόμα αυτή η «ΣΤΗΡΙΞΗ ΑΜΚΕ». Τώρα στο καινούργιο πρόγραμμα ο ΟΑΕΔ κάνει αυτή τη διαδικασία και την πρόσληψη την κάνουν οι ίδιοι οι φορείς. Έγινε μια τροποποίηση του ν. 2190, ώστε –όταν πρόκειται για τέτοια προγράμματα του ΟΑΕΔ- να μπορούν να κάνουν την πρόσληψη κατ’ εξαίρεση από το ν. 2190 και με την έγκριση των κριτηρίων και την εποπτεία του ΑΣΕΠ.
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44451"," Κύριε συνάδελφε, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44452"," Αυτά που μας είπατε, κύριε Υπουργέ, θεωρώ ότι είναι σε θετική κατεύθυνση. 
Ας θυμηθούμε τι έκαναν αυτές οι συγκεκριμένες ΜΚΟ, οι οποίες ήταν κατ’ επάγγελμα δανειστές εργαζομένων και μάλιστα με όφελος 5% επί της δαπάνης του προγράμματος. Υπήρχε, λοιπόν, ο άμεσος εργοδότης, η ΜΚΟ, που δάνειζε τον απασχολούμενο στον έμμεσο εργοδότη. Στην προκειμένη περίπτωση ήταν οι Εφορίες Αρχαιοτήτων σε όλη τη χώρα. 
Βέβαια, εδώ πρόκειται για θεσμική εισφοροδιαφυγή, καταστρατήγηση του δικαίου των συλλογικών συμβάσεων, παραβίαση των διατάξεων για την παροχή άδειας και αναρρωτικής άδειας. Πρόκειται για ένα υβρίδιο της μοντέρνας σύμβασης εργασίας προσωρινής απασχόλησης. Όπως γνωρίζετε, τα συγκεκριμένα προγράμματα είχαν διάρκεια επτά μηνών για κάθε άνεργο, χωρίς δικαίωμα επαναίτησης για τουλάχιστον επτά μήνες μετά τη λήξη της προηγούμενης σύμβασης. 
Μιλάμε ουσιαστικά ότι διευκόλυναν κατ’ αυτόν τον τρόπο και εξυπηρετούσαν τους δήμους και τα νοσοκομεία για να προχωρήσουν και σε απολύσεις συμβασιούχων εργαζομένων αορίστου χρόνου και μονίμων, όπως προέβλεπε και το μεσοπρόθεσμο πρόγραμμα, αφού οι εργαζόμενοι σε αυτά κάλυπταν κατά ένα μεγάλο μέρος, μέσω της εργασίας τους, πάγιες και διαρκείς ανάγκες της λειτουργίας των έμμεσων εργοδοτών τους. 
Ήταν επιχορηγούμενα από την Ευρωπαϊκή Ένωση μέσω του ΕΣΠΑ, με τις ασφαλιστικές εισφορές να πληρώνονται από τον ΟΑΕΔ, με χρήματα δηλαδή που έχουν κρατηθεί από τις ασφαλιστικές εισφορές των εργαζομένων χωρίς επίδομα αδείας, γάμου, παιδιών, σπουδών, τριετίας, αποδοχές αδείας και δώρα εορτών, με αμοιβή 25 ευρώ την ημέρα και όχι μεγαλύτερη από 625 ευρώ, με αποδοχές κατά παρέκκλιση των νόμιμων αμοιβών που προβλέπονταν από την ΕΓΣΣΕ, με πλήρη ελευθερία μετακίνησης του δανειζόμενου ανά πάσα στιγμή, σε οποιοδήποτε τόπο ήθελε κριθεί αναγκαίο, στο πλαίσιο του μνημονίου συνεργασίας του άμεσου και έμμεσου εργοδότη, με προβλεπόμενη απαλλαγή εργοδότη από την επιβάρυνση των εργοδοτικών εισφορών, οι οποίες μετακυλίονταν στις πλάτες των εργαζομένων με τον ΟΑΕΔ, με απαλλαγή των δύο εργοδοτών από την καταβολή του άμεσου εργασιακού κόστους, το οποίο καλυπτόταν από το ΕΣΠΑ, με προσωρινή ή οριστική απαλλαγή του εργοδότη από την υποχρέωση καταβολής του μισθού-επιδόματος, ενώ συνιστούσε σχεδόν τον κανόνα οι εργαζόμενοι μετά από μήνες δουλειάς να παραμένουν και απλήρωτοι, όπως το είδατε και το διαπιστώσατε και ο ίδιος. 
Να σας πω και κάτι, γιατί όλα αυτά πραγματικά αγγίζουν, αν θέλετε, την κοινωνία σε πολύ ευαίσθητα σημεία. Πολλοί απ’ αυτούς τους εργαζόμενους δανείζονταν όλο αυτό το διάστημα για να βάλουν βενζίνη στη μηχανή τους, το δίκυκλό τους ή το αυτοκίνητο για να πάνε στη δουλειά τους. Μετά από τρεις-τέσσερις μήνες, κύριε Υπουργέ, που έβαζαν βενζίνη με δανεικά στο όχημα τους για να πάνε στη δουλειά τους, παραιτήθηκαν, διότι δεν έβρισκαν άλλα δανεικά. Είναι σκληρή η πραγματικότητα. 
Έχω εδώ γράμματα τα οποία μου έχουν στείλει αυτοί οι εργαζόμενοι. Πραγματικά θα πρέπει να δείξετε ιδιαίτερη ευαισθησία σε αυτά τα προγράμματα και να μην αφήνουμε να κερδοσκοπούν εταιρείες σε βάρος και των εργαζομένων και του ελληνικού δημοσίου.
Ευχαριστώ.","ΣΤΕΦΑΝΟΣ ΣΑΜΟΪΛΗΣ",452
"44453"," Ο Υφυπουργός Εργασίας, Κοινωνικής Ασφάλισης και Πρόνοιας κ. Βασίλειος Κεγκέρογλου έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44454"," Τώρα, αν είχαν παραιτηθεί, κύριε συνάδελφε, με δεδομένους τους χρόνους που βλέπω εδώ, αυτό θα είχε συμβεί το καλοκαίρι. Εάν είχατε πράγματι, λοιπόν, τις καταγγελίες, κακώς δεν φέρατε το θέμα πιο μπροστά και το φέρατε –απ’ ό,τι βλέπω- στις 9 Ιανουαρίου.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44455"," Τώρα μου ήρθαν και τώρα τα έφερα.","ΣΤΕΦΑΝΟΣ ΣΑΜΟΪΛΗΣ",452
"44456"," Κακώς το φέρατε τώρα, διότι θα έπρεπε πραγματικά να επιληφθούμε νωρίτερα. 
Αναφέρατε πολλά και αναλυτικά για τα κοινωφελή προγράμματα και δεν ήταν φρόνιμο από την πλευρά σας. Για ποιο λόγο; Διότι τις προηγούμενες ημέρες το Ινστιτούτο LEVY, ο καθηγητής κ. Παπαδημητρίου μαζί με τον καθηγητή και Βουλευτή του ΣΥΡΙΖΑ κ. Σταθάκη, μαζί με τον κ. Σάββα Ρομπόλη και άλλους εκλεκτούς συμπολίτες και επιστήμονες, παρουσίασαν την πρόταση, την οποία υιοθέτησε και το κόμμα σας και η οποία έχει να κάνει με την κοινωφελή εργασία. 
Παρουσίασαν, λοιπόν, μία πρόταση ότι η λύση στο πρόβλημα της ανεργίας είναι η αύξηση του αριθμού των ανέργων, ώστε να μπορούν μέσω της κοινωφελούς εργασίας να απασχοληθούν στο δημόσιο. Μάλιστα η πρόταση αναφέρει ότι αυτό μπορεί να γίνει για διακόσιες πενήντα έως πεντακόσιες χιλιάδες ανέργους στο δημόσιο. Βεβαίως, η πρόταση είναι από 586 ευρώ μέχρι ενός ποσού –625 ευρώ είπατε ότι ήταν το προηγούμενο πρόγραμμα κι έτσι ήταν πράγματι- για την αμοιβή τους. 
Άρα, μην προτρέχετε, διότι άλλοι συνάδελφοί σας αλλά και το κόμμα σας με άλλη ιδιότητα, με άλλους ανθρώπους, έχουν ήδη υιοθετήσει αυτής της μορφής τα προγράμματα. Επομένως, το μόνο το οποίο κάνετε είναι να έρχεστε σε αντίθεση με τον ίδιο σας τον εαυτό κι αν δεν έρχεστε σήμερα, θα έρθετε μεθαύριο. 
Τώρα, δεν ξέρω πότε θα είναι το μεθαύριο. Σε ένα, δύο, τρία τέρμινα; Έτσι είναι αγαπητέ κύριε Γραμματέα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44457"," Δεν είμαστε το ινστιτούτο LEVY, ο ΣΥΡΙΖΑ είμαστε.","ΝΙΚΟΛΑΟΣ ΒΟΥΤΣΗΣ",75
"44458"," Ναι, ο κ. Σταθάκης είναι ΣΥΡΙΖΑ, δεν είμαι εγώ.
Κατανοώ τις διαφορετικές απόψεις που μπορεί να υπάρχουν, αλλά όταν υιοθετείτε ένα πρόγραμμα δεν μπορεί την ίδια ώρα να εκφράζεται εκείνη η άποψη η οποία το καταγγέλλει.
Γι’ αυτό τι συνιστώ; Συνιστώ και προτείνω, στο πλαίσιο του διαλόγου ο οποίος γίνεται ακόμα και στο πλαίσιο του κοινοβουλευτικού ελέγχου, να έχουμε μια συνεννόηση για το πώς βελτιώνονται αυτά τα προγράμματα, ούτως ώστε να απαλείφονται αρνητικές πτυχές που έχουν. Όχι μηδενισμός. Διότι έστω και με αυτές τις συνθήκες, που δεν ισχύουν βέβαια όλα όσα είπατε, αλλά έστω και αν ίσχυαν, κάποιοι άνθρωποι –πενήντα χιλιάδες τον αριθμό, στο προηγούμενο πρόγραμμα και πενήντα χιλιάδες τώρα- έχουν απασχόληση, έχουν δουλειά, έχουν μια ευκαιρία. Να συνεννοηθούμε, λοιπόν, για να αμβλύνουμε τα αρνητικά, αλλά σας λέω ότι δεν μπορείτε να λεονταρίζετε την ίδια ώρα που τα υιοθετείτε.
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"44459"," Και εμείς ευχαριστούμε.
Κυρίες και κύριοι συνάδελφοι, ο συνάδελφος Βουλευτής Ροδόπης κ. Αχμέτ Χατζή Οσμάν ζητεί άδεια ολιγοήμερης απουσίας στο εξωτερικό. Η Βουλή εγκρίνει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44460"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"44461"," Η Βουλή ενέκρινε τη ζητηθείσα άδεια.
Συνεχίζουμε με την τέταρτη με αριθμό 6115/10-2-2014 ερώτηση πρώτου κύκλου της Βουλευτού Β΄ Πειραιώς του Κομμουνιστικού Κόμματος Ελλάδας  κ. Διαμάντως Μανωλάκου προς τον Υπουργό Ναυτιλίας και Αιγαίου, σχετικά με την κατάσταση των ακτοπλοϊκών συγκοινωνιών της Λήμνου.
Τον λόγο έχει η κ. Μανωλάκου για να αναπτύξει την ερώτηση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44462"," Κύριε Υπουργέ, αναγκαζόμαστε να το φέρουμε με τη μορφή ερώτησης γιατί εδώ και καιρό την έχουμε καταθέσει, αλλά απάντηση δεν έχουμε πάρει και το πρόβλημα οξύνεται, δηλαδή δεν μένει ούτε ακριβώς στο ίδιο επίπεδο. Και βεβαίως είναι βασικό και ουσιαστικό θέμα για ένα νησί όπως η Λήμνος. 
Η τακτική συγκοινωνία έχει καταντήσει μαρτύριο διότι τα πλοία που χρησιμοποιούνται είναι πολύ μεγάλης ηλικίας, είναι πολύ κακή η επικοινωνία, συνεχείς οι βλάβες, υπάρχει ταλαιπωρία στους επιβάτες και βεβαίως δεν μπορούν ούτε καν να προγραμματίσουν οτιδήποτε σε τέτοιες συνθήκες. Αν θέλουν ένα ραντεβού να κλείσουν με γιατρό ή να πάνε σε κάποιο νοσοκομείο στην Αττική ή να προγραμματίσουν να μεταφέρουν τα προϊόντα τους, δεν μπορούν να το κάνουν. Και βέβαια οι ματαιώσεις των δρομολογίων που γίνονται είναι τακτικές, όπως και οι διαμαρτυρίες των κατοίκων γι’ αυτό το ζήτημα είναι τακτικές. 
Η σύνδεση του νησιού με τη Θεσσαλονίκη είναι ελλιπής. Με το Λαύριο τις περισσότερες φορές γίνεται μέσω των Ψαρών, κάτι που είναι μία επιπλέον καθυστέρηση και ταλαιπωρία. Και δεν φθάνουν όλα αυτά αλλά και τα ναύλα είναι ακριβά τη στιγμή που είναι επιδοτούμενα γιατί είναι παραμεθόριος. Δηλαδή ο εφοπλιστής παίρνει και αφορολόγητο πετρέλαιο και δρομολόγια βάζει όποτε θέλει και το εισιτήριο το εκτοξεύει στα ύψη.
Οι κάτοικοι νιώθουν να είναι μέσα στην εγκατάλειψη και ζητάνε τα εξής και αν θέλετε, αυτό φέρνουμε και εμείς σήμερα μέσα από την ερώτηση. Ζητάμε να πάρετε μέτρα που να εξασφαλίζουν συγκοινωνίες που να εξυπηρετούν τις ανάγκες των κατοίκων και όχι τα κέρδη των εφοπλιστών. Να υπάρχουν καθημερινά δρομολόγια της Λήμνου από και προς βόρεια και ηπειρωτική Ελλάδα και με τα άλλα νησιά, χειμώνα και καλοκαίρι. Να υπάρξει επίσης μείωση των εισιτηρίων κατά 50% και δωρεάν εισιτήρια για άνεργους και άλλες ευαίσθητες κοινωνικές ομάδες. 
Βεβαίως, η απελευθέρωση της ακτοπλοΐας και η κατάργηση του καμποτάζ έφερε τραγικά αποτελέσματα και στην επικοινωνία των νησιωτών. Η κατάργησή τους θα απελευθερώσει και τους κατοίκους απ’ τα βάσανά τους.","ΔΙΑΜΑΝΤΩ ΜΑΝΩΛΑΚΟΥ",302
"44463"," Κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44464"," Σας ευχαριστώ, κύριε Πρόεδρε, όπως ευχαριστώ και την κυρία συνάδελφο που μου δίνει την ευκαιρία να μιλήσουμε για το ακτοπλοϊκό ζήτημα.
Ξέρετε, έχουν γραφτεί τόμοι στα Πρακτικά της Βουλής για τρία βασικά ζητήματα: Το καπνικόν, το ελαϊκόν και το ακτοπλοϊκόν. Εάν ανατρέξετε στη Βιβλιοθήκη της Βουλής, θα δείτε τόμους. 
Τα δύο πρώτα λύθηκαν. Το τρίτο, το ακτοπλοϊκό, δεν έχει λυθεί. Και δεν έχει λυθεί για πάρα πολλούς λόγους. Πάντως, σίγουρο είναι ότι δεν φταίει ο ευρωπαϊκός κανονισμός για το ότι δεν έχει λυθεί το ζήτημα. Ο ευρωπαϊκός κανονισμός μας γλίτωσε από τα δεινά της συνδιαλλαγής του εκάστοτε Υπουργού με τις ακτοπλοϊκές εταιρείες, που ξέρουμε ότι οδήγησαν σε κάποια μονοπώλια στο παρελθόν, τα οποία δεν είναι η στιγμή για να τα συζητήσουμε.
Θα σας πω τρία βασικά πράγματα. Τα γνωρίζετε, γιατί είστε έμπειρη συνάδελφος. Γνωρίζετε, κατ’ αρχάς, ότι εδώ δεν συζητάμε περί κερδοφόρων εταιρειών, αλλά συζητούμε περί εταιρειών οι οποίες τα τελευταία τέσσερα-πέντε χρόνια έχουν σημειώσει εκατοντάδες εκατομμύρια ζημιές. Η χρονιά που πέρασε ήταν η πρώτη χρονιά κατά την οποία μία από τις εισηγμένες ακτοπλοϊκές εταιρείες σημείωσε ελάχιστα κέρδη, οι άλλες δε μόνο λειτουργικά κέρδη προ αποσβέσεων. 
Άρα, συζητούμε για έναν κλάδο ο οποίος βρίσκεται σε μια κατάσταση πολύ δεινή, διότι από το 2008 μέχρι σήμερα έχουν αλλάξει τρία βασικά μεγέθη. Πρώτα απ’ όλα, το ποσό των επιδοτήσεων έχει μειωθεί στο ήμισυ. Από περίπου 130 εκατομμύρια που είχαμε στη διάθεσή μας έχουμε πέσει και μετά βίας είμαστε πάνω από τα 70 εκατομμύρια. 
Το δεύτερο το οποίο έχει αλλάξει είναι η τιμή των καυσίμων, τα οποία έχουν αυξηθεί δραματικά, με αποτέλεσμα να αποτελούν το 55% του συνολικού κόστους, ανεξαρτήτως του αν είναι αφορολόγητα ή όχι.
Το τρίτο είναι η επιβατική κίνηση, η οποία έχει συρρικνωθεί σε δραματικά νούμερα. Υπάρχει μια πτώση άνω του 25% στην επιβατική κίνηση. 
Όλα αυτά συνθέτουν ένα πολύ δύσκολο σκηνικό. 
Σε ό,τι αφορά τη Λήμνο, για να μη μπω σε πολλές λεπτομέρειες, θα σας εγχειρίσω το σχέδιο της γραπτής απάντησης την οποία είχα. Θα ήθελα να σας πω ότι έχουμε επιβάλει όλες τις προβλεπόμενες κυρώσεις στην εταιρεία για τη μη εκτέλεση δρομολογίων με υπαιτιότητά της. Για δρομολόγια τα οποία δεν εκτέλεσε λόγω κακού καιρού, βεβαίως δεν μπορούμε να επιβάλουμε κυρώσεις. Και αυτό είναι μια από τις δυσκολίες του νησιωτικού χώρου, ότι μπορείς να αποκλειστείς όταν υπάρχουν άσχημες καιρικές συνθήκες.
Σε ό,τι αφορά την προσέγγιση των Ψαρών, αυτή τελειώνει την επόμενη εβδομάδα, στο τέλος Μαρτίου. Είχε στόχο την αντικατάσταση ενός πλοίου που βγήκε για την ετήσια επιθεώρηση και θα επανέλθουμε στα κανονικά δρομολόγια.
Πρέπει να ξέρετε –και αυτό είναι κάτι το οποίο λέμε με σαφήνεια προς όλους- ότι δεν θα παίξουμε σε καμμία περίπτωση ένα παιχνίδι ανοχής απέναντι σε εταιρείες οι οποίες δεν εκτελούν τις υποχρεώσεις τις οποίες έχουν αναλάβει σε σχέση με τα δρομολόγια τα οποία έχουν αναγγείλει ότι θα εκτελέσουν. Θα είμαστε μέσα στο πλαίσιο του νόμου και θα ασκούμε όλα τα δικαιώματα για την προάσπιση του κυρίαρχου δικαιώματος των νησιωτών μας που έχει να κάνει με την ακτοπλοϊκή τους σύνδεση και τη συγκοινωνία. 
Ευχαριστώ, κύριε Πρόεδρε.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"44465"," Η συνάδελφος κ. Μανωλάκου, έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44466"," Κύριε Υπουργέ, μέσα από την απάντησή σας δεν εξασφαλίζεται η ακτοπλοϊκή συγκοινωνία για τη Λήμνο. Και μιλώ για το όγδοο μεγαλύτερο νησί σε έκταση της Ελλάδας. 
Λέτε ότι επιβάλατε κυρώσεις, για να διορθώσετε την κατάσταση. Εγώ θα ήθελα να μου τις πείτε αναλυτικά. Κυρώσεις σε τι; Όταν ο καπετάνιος λέει ότι εκτιμά ότι θα έχει άσχημες καιρικές συνθήκες, όταν λέει ότι είχε βλάβη και δείχνει καθυστερήσεις; Δηλαδή, οι κυρώσεις σας τι πιάνουν;            
Σε τελευταία ανάλυση, ενδιαφέρεστε -ειλικρινά το λέω- και φαίνεται: Ζημιές οι εταιρείες και ανησυχείτε ιδιαίτερα, δεινή η κατάστασή τους. Γιατί η τιμή του καυσίμου βεβαίως ανέβηκε 50%, αλλά είναι αφορολόγητο γι’ αυτούς. Για τους υπόλοιπους εργαζόμενους ούτε για θέρμανση δεν φτάνει. Ή έπεσε η επιβατική κίνηση. Βεβαίως έπεσε, όταν τα εισιτήρια ανεβαίνουν στα ύψη. Και αυτά είναι αποτελέσματα της δικής σας πολιτικής. Γιατί για τους ακτοπλόους νοιάζεστε και όχι για τους νησιώτες, για το αν θα μπορούν να κινηθούν ή όχι, ή αν θα βρίσκονται στην απομόνωση. 
Εγώ βλέπω ότι κατά μέσον όρο τα χρήματα που παίρνουν είναι 84 εκατομμύρια και με τις απευθείας αναθέσεις έχουν φτάσει τα 120 εκατομμύρια ευρώ. Χθες υπήρξε έκθεση που έδωσε αυτά τα στοιχεία. Δεν τα βγάζω εγώ ούτε μπορώ να τα μετρήσω, διαβάζω κι εγώ τις εκθέσεις. Αυτό που βγαίνει όμως ως συμπέρασμα είναι το εξής: Πρώτον, δεν παίρνετε ουσιαστικά μέτρα για να λύσετε το πρόβλημα. Αντίθετα, αυτό οξύνεται. Αυτήν τη στιγμή έχουν βγει κι άλλα πλοία εκτός γραμμής, πράγμα που σημαίνει ότι η διασύνδεση της Λήμνου έχει πληγεί. 
Τελικά θα πρέπει κανείς να καταλάβει ότι με αυτή την πολιτική ούτε συγκοινωνίες μπορεί να έχει. Μόνο αν δημιουργηθεί ενιαίος, αποκλειστικά δημόσιος φορέας συγκοινωνιών, και αεροπορικών και ακτοπλοϊκών, που δεν θα υπηρετεί το εφοπλιστικό κεφάλαιο και το κέρδος του αλλά θα ικανοποιεί τις σύγχρονες λαϊκές ανάγκες, μόνον τότε θα μπορεί να υπάρχει όχι μόνο συγκοινωνία αλλά και κρατικά λιμάνια και αεροδρόμια που θα υπηρετούν πραγματικά το συμφέρον των εργαζομένων. 
Εμείς σας λέμε καθαρά ότι έχετε καιρό, ανοίγει και η τουριστική περίοδος. Δεν μπορείτε να τιμωρείτε έτσι ένα από τα μεγαλύτερα, το όγδοο νησί, με απομόνωση και ως προς την εμπορική επικοινωνία αλλά και ως προς την τουριστική επικοινωνία. Αυτό δεν είναι ανάπτυξη, είναι υποβάθμιση και περιθώριο. Δεν μπορείτε, σε τελευταία ανάλυση, να δημιουργείτε το αίσθημα στους Λημνιώτες ότι βρίσκονται εξορία στο ίδιο το νησί τους.","ΔΙΑΜΑΝΤΩ ΜΑΝΩΛΑΚΟΥ",302
"44467"," Ευχαριστούμε, κυρία συνάδελφε.
Κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44468"," Κύριε Πρόεδρε, κυρίες και κύριοι συνάδελφοι, αν κατάλαβα καλά, η πρόταση του ΚΚΕ είναι να αυξήσουμε ακόμα περισσότερο τα εισιτήρια. Διότι αν πάμε στα φορολογημένα καύσιμα, που προτείνει η κυρία συνάδελφος, αντί να είναι το 50% του κόστους του ακτοπλοϊκού εισιτηρίου, θα ανέβει στο 70%, με αποτέλεσμα να το πληρώσουν πάλι περισσότερο οι νησιώτες. Ας προσέχουμε, λοιπόν, τι λέμε και ας προσέχουμε τις προτάσεις μας.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"44469"," Εμείς ζητήσαμε μείωση 50%...","ΔΙΑΜΑΝΤΩ ΜΑΝΩΛΑΚΟΥ",302
"44470"," Σας άκουσα με μεγάλη προσοχή και άκουσα ότι μία μορφή επιδότησης είναι το αφορολόγητο καύσιμο και άκουσα ότι αυτό, για τη λογική του ΚΚΕ, είναι λάθος να συμβαίνει. Σας λέω, λοιπόν, ότι αν συμβεί το αντίθετο, να είναι φορολογημένο το καύσιμο στη ναυτιλία, αυτό που θα συμβεί είναι να αυξηθεί το κόστος του ακτοπλοϊκού εισιτηρίου. Για να μη λέμε εύκολες κουβέντες, γιατί οι εύκολες κουβέντες μπορεί να περνούν έξω αλλά εδώ πρέπει να μιλάμε με στοιχεία και με νούμερα.
Δεύτερον, δεν ξέρω τι έκθεση διαβάσατε, γιατί κι εγώ τη διάβασα και δεν ξέρω τι νούμερα διαβάσατε. Μέσα σε αυτήν την έκθεση θα διαπιστώσετε και μία σειρά από επιδοτούμενα δρομολόγια τα οποία, σύμφωνα με την έκθεση αυτή, δεν θα έπρεπε να ισχύουν σήμερα και δεν θα έπρεπε να επιδοτούνται, γιατί δεν εξυπηρετούν πραγματικές ακτοπλοϊκές ανάγκες. 
Σας λέω όμως υπεύθυνα ότι ο προϋπολογισμός μας δεν ξεπερνάει τα 73 με 74 εκατομμύρια ευρώ για την επιδότηση των ακτοπλοϊκών συγκοινωνιών. 
Και δεν τα ξεπερνά, διότι σήμερα η επιδότηση έρχεται κατά το ήμισυ από τον κρατικό προϋπολογισμό και κατά ένα πολύ μεγάλο ποσοστό από τον επίναυλο, το 3%, από τα υπόλοιπα ακτοπλοϊκά εισιτήρια.
	Μέσα σε αυτό το πλαίσιο, τα στενά δημοσιονομικά, πάντοτε μιλάω για μία αδικία της νησιωτικής χώρας, διότι επιδοτούμε με πολύ μεγαλύτερα ποσά τις συγκοινωνίες στην ξηρά απ’ ό,τι επιδοτούμε τις συγκοινωνίες στη θάλασσα, στις οποίες δεν μπορούμε να υποκαταστήσουμε το δίκτυο με σταθερές υποδομές. Δεν μπορούμε να φτιάξουμε ένα δρόμο. Πρέπει κάθε μέρα να επιδοτούμε το εισιτήριο, το ναύλο, το καράβι να πηγαίνει, τα πληρώματα, τα πετρέλαια, για να μπορεί να φτάνει στον προορισμό του. 
Θεωρώ ότι γίνεται ένα τιτάνιο έργο για την εξυπηρέτηση αυτών των γραμμών. Σαφέστατα υπάρχουν προβλήματα και είμαι ο τελευταίος που τα βάζει «κάτω από το χαλί». Είμαι ο πρώτος που τα αναδεικνύει, γιατί πιστεύω ότι από την ανάδειξή τους μπορούμε να βρούμε λύσεις και γι’ αυτό μάλιστα μέσα στις επόμενες ημέρες θα συγκαλέσω και μία σύσκεψη με όλους τους Βουλευτές και τους φορείς του βορείου Αιγαίου, να ξανασυζητήσουμε εν όψει της καλοκαιρινής περιόδου ακριβώς αυτό το πρόβλημα. Όμως να το συζητήσουμε σε μία πραγματική και ρεαλιστική βάση. 
Ευχαριστώ πολύ, κύριε Πρόεδρε.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"44471"," Και εμείς σας ευχαριστούμε, κύριε Υπουργέ.
Η τρίτη με αριθμό 5703/27-1-2014 ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με την αξιοποίηση των ανενεργών καταθέσεων υπέρ του δημοσίου, δεν θα συζητηθεί λόγω κωλύματος του κυρίου Υπουργού και διαγράφεται. 
Έχω την τιμή να ανακοινώσω στο Σώμα ότι ο Βουλευτής της Νέας Δημοκρατίας κ. Σταύρος Καλογιάννης κατέθεσε πρόταση νόμου: «Για την προστασία και αειφόρο χρήση του εδάφους».
Παραπέμπεται στην αρμόδια Διαρκή Επιτροπή. 
Επίσης, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθήτριες και μαθητές και έξι εκπαιδευτικοί από το 2ο Γυμνάσιο Λέρου.
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, σαν σήμερα, στις 18 Μαρτίου του 1936, εβδομήντα οκτώ χρόνια πριν, χάθηκε ο μεγάλος Έλληνας, ο Εθνάρχης Ελευθέριος Βενιζέλος. Το ελάχιστο που προτείνω να κάνουμε ως χρέος τιμής, είναι να τηρήσουμε ενός λεπτού σιγή.
(Στο σημείο αυτό οι Βουλευτές όρθιοι τηρούν ενός λεπτού σιγή)
Αιωνία του η μνήμη!
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44472"," Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Διοικητικές Απλουστεύσεις-Καταργήσεις, Συγχωνεύσεις Νομικών Προσώπων και Υπηρεσιών του Δημοσίου Τομέα - Τροποποίηση διατάξεων π.δ. 318/1992 (Α΄ 161) και λοιπές ρυθμίσεις».","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44473"," Κύριε Πρόεδρε, θα ήθελα τον λόγο παρακαλώ.","ΚΥΡΙΑΚΟΣ ΜΗΤΣΟΤΑΚΗΣ",320
"44474"," Ορίστε, κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44475"," Κύριε Πρόεδρε, θα ήθελα απλά να καταθέσω δύο ήσσονος σημασίας νομοτεχνικές βελτιώσεις που εκ παραδρομής δεν ενσωματώθηκαν στο κύριο σώμα του νομοσχεδίου. 
Τις καταθέτω στα Πρακτικά.
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθεί η σελ. 43)","ΚΥΡΙΑΚΟΣ ΜΗΤΣΟΤΑΚΗΣ",320
"44476"," Να διανεμηθούν, κύριε Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"44477"," Θα διανεμηθούν στους κυρίους συναδέλφους. 
Ερωτάται το Σώμα: Γίνεται δεκτό το νομοσχέδιο και στο σύνολο και με τη νομοτεχνική βελτίωση του κυρίου Υπουργού;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44478"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"44479"," Κατά πλειοψηφία.","ΑΛΕΞΙΟΣ ΜΗΤΡΟΠΟΥΛΟΣ",319
"44480"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"44481"," Κατά πλειοψηφία.","ΝΙΚΟΛΑΟΣ ΤΣΟΥΚΑΛΗΣ",520
"44482"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς, το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Διοικητικές Απλουστεύσεις-Καταργήσεις, Συγχωνεύσεις Νομικών Προσώπων και Υπηρεσιών του Δημοσίου Τομέα-Τροποποίηση Διατάξεων του π.δ. 318/1992 (Α΄ 161) και λοιπές ρυθμίσεις» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωρισθεί το κείμενο του νομοσχεδίου σελ. 44α)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44483"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση του παραπάνω νομοσχεδίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44484"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"44485"," Το Σώμα παρέσχε τη ζητηθείσα εξουσιοδότηση.
Εισερχόμεθα στη συζήτηση του σχεδίου νόμου του Υπουργείου Εσωτερικών.
Μόνη συζήτηση επί της αρχής, των άρθρων και του συνόλου του σχεδίου νόμου «Κώδικας Μετανάστευσης και Κοινωνικής Ένταξης». 
Η Διάσκεψη των Προέδρων αποφάσισε στη συνεδρίαση της 13ης Μαρτίου 2014 η συζήτηση του νομοσχεδίου να γίνει σε δύο κι αν χρειαστεί σε τρεις συνεδριάσεις. Στη σημερινή συνεδρίαση το νομοσχέδιο θα συζητηθεί επί της αρχής. Στην αυριανή θα συζητηθούν τα άρθρα και οι τροπολογίες σε μία ενότητα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44486"," Κύριε Πρόεδρε, θα ήθελα τον λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"44487"," Προτού δώσω τον λόγο στον κ. Λαφαζάνη, θα ήθελα να ενημερώσω το Σώμα για τα εξής:
Ο Γραμματέας της Κοινοβουλευτικής Ομάδας του ΠΑΣΟΚ κ. Παναγιώτης Ρήγας ορίζει ως ειδικό αγορητή το συνάδελφο Βουλευτή κ. Κωνσταντίνο Τριαντάφυλλο. 
Ο Γραμματέας της Κοινοβουλευτικής Ομάδας των Ανεξαρτήτων Ελλήνων κ. Γιοβανόπουλος ορίζει ως ειδικό αγορητή τη συνάδελφο Βουλευτή κ. Μαρίνα Χρυσοβελώνη και ως Κοινοβουλευτικό Εκπρόσωπο τον ίδιο. 
Επίσης, ο Γραμματέας των Ανεξάρτητων Δημοκρατικών Βουλευτών κ. Οδυσσέας Βουδούρης ορίζει ως ειδικό αγορητή το συνάδελφο Βουλευτή Β΄ Αθηνών κ. Ανδρέα Λοβέρδο και ως Κοινοβουλευτικό Εκπρόσωπο το συνάδελφο Βουλευτή Β΄ Πειραιά κ. Ιωάννη Κουράκο. 
Ακόμη, ο Γραμματέας της Κοινοβουλευτικής Ομάδας της Χρυσής Αυγής κ. Πολύβιος Ζησιμόπουλος ορίζει ως ειδικό αγορητή το Βουλευτή Μεσσηνίας κ. Δημήτριο Κουκούτση και ως Κοινοβουλευτικό Εκπρόσωπο το Βουλευτή Σερρών κ. Αρτέμιο Ματθαιόπουλο. 
Τέλος, ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης ορίζει ως ειδικό αγορητή το Βουλευτή κ. Χαλβατζή. 
Κύριε Λαφαζάνη, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44488"," Κύριε Πρόεδρε, «τα ίδια Παντελάκη μου, τα ίδια Παντελή μου» σε αυτή την Αίθουσα. Δυστυχώς, έχουμε ενώπιόν μας το δράστη Υπουργό για άλλη μία φορά.","ΠΑΝΑΓΙΩΤΗΣ ΛΑΦΑΖΑΝΗΣ",279
"44489"," Πάλι τα ίδια;","ΛΕΩΝΙΔΑΣ ΓΡΗΓΟΡΑΚΟΣ",114
"44490"," Δεν είσαστε ο μόνος, αλλά είσαστε κατ’ επανάληψη δράστης. Δηλαδή, δεν φτάνει που εισάγετε τροπολογίες άσχετες με το συγκεκριμένο νομοσχέδιο, τώρα κάνετε και κάτι παραπάνω και πολύ χειρότερο: Εισάγετε και δύο εκπρόθεσμες τροπολογίες -άκουσον, άκουσον!- όπου η μία είναι άσχετη με το νομοσχέδιο και οι δύο, όμως, είναι πάρα πολύ σοβαρές. 
Με τη μία τροπολογία, λοιπόν, τροποποιείτε τις προϋποθέσεις για τον έλεγχο του «πόθεν έσχες» -ένα πάρα πολύ σοβαρό ζήτημα- των διατελεσάντων Υπουργών από το 1974, το οποίο, μάλιστα, το κάνετε ερήμην της αρμόδιας Επιτροπής «πόθεν έσχες» και ερήμην της Διάσκεψης των Προέδρων. 
Την ίδια τροπολογία είχατε φέρει, ακριβώς για να δείτε τις μεθοδεύσεις και το παρασκήνιο που πέφτει σε αυτή την Αίθουσα. Την ίδια τροπολογία είχε δώσει το παρασκήνιο της Νέας Δημοκρατίας -αυτοί που μπαίνουν από την πίσω πόρτα- σε Βουλευτή να την καταθέσει και απερρίφθη και για λόγους ουσίας και για λόγους διαδικασίας. 
Τώρα, ακριβώς πανομοιότυπη και εκπρόθεσμη μάς την φέρνετε και την εισάγετε στον κώδικα για τη μετανάστευση. Είναι απαράδεκτο! Δεν είναι αποδεκτό. Να την πάρετε πίσω την τροπολογία και να την πάτε στην Επιτροπή «πόθεν έσχες», να τη συζητήσετε κανονικά και να την εισάγετε -αν επιμένετε, που είναι απαράδεκτο να επιμένετε- με κανονικό τρόπο στη Βουλή και όχι από το παράθυρο, όχι αεροπλανικά. Αυτή είναι η πρώτη παρατήρησή μου.","ΠΑΝΑΓΙΩΤΗΣ ΛΑΦΑΖΑΝΗΣ",279
"44491"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44492"," Στην άλλη εκπρόθεσμη τροπολογία έχετε ρύθμιση, η οποία είναι άκρως ρατσιστική. Τα δικαστήρια αποφασίζουν άλφα και εσείς αποφασίζετε με ρύθμιση εδώ πέρα, με εκπρόθεσμη τροπολογία, να καταστήσετε την ποινή των δικαστηρίων αυστηρότερη και με επιπτώσεις απαράδεκτες για αλλοδαπούς, για πολίτες τρίτων χωρών στη χώρα μας. Αυτά είναι απαράδεκτα πράγματα! Να τα αποσύρετε!
Να τα αποσύρετε αμέσως τώρα! Δεν γίνονται παραδεκτά. Δεν είναι σύννομα. Είναι παράνομα. Να τα αποσύρετε και αν επιμένετε, να ακολουθήσετε τις κανονικές διαδικασίες. 
Και παρακαλώ το Προεδρείο να τηρήσει τον Κανονισμό της Βουλής. Επιτέλους, το Προεδρείο πρέπει να γίνει θεματοφύλακας του Κανονισμού της Βουλής. Δεν πρέπει να μιλάμε εμείς -και μόνο εμείς- γι’ αυτά τα πράγματα. Εσείς έχετε αυτή την αρμοδιότητα και την ευθύνη. Εσείς τηρείτε τον Κανονισμό. Αν εγώ παρεκτραπώ και κάνω κάτι που είναι εκτός Κανονισμού, θα με βάλετε στην τάξη.
Βάλτε, λοιπόν, σε τάξη την Κυβέρνηση, που παρεκτρέπεται συνεχώς και παραβιάζει τον Κανονισμό.","ΠΑΝΑΓΙΩΤΗΣ ΛΑΦΑΖΑΝΗΣ",279
"44493"," Σας ευχαριστούμε. 
Τον λόγο έχει ο κ. Βορίδης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44494"," Κύριε Πρόεδρε, εφόσον εγείρονται ζητήματα Κανονισμού, το πρώτο πράγμα το οποίο θα ήθελα να πω -και αυτό πράγματι πρέπει να τηρηθεί από το Προεδρείο- είναι ότι υπάρχει ένας συγκεκριμένος τρόπος, με τον οποίον γίνονται παρεμβάσεις στα ζητήματα του Κανονισμού. 
Ο τρόπος δεν είναι να ομιλούν οι Κοινοβουλευτικοί Εκπρόσωποι επ’ αυτών. Δεν υπάρχει μία άτυπος προσυζήτηση επί της διαδικασίας. Ο τρόπος με τον οποίον εγείρονται ζητήματα Κανονισμού, προβλέπεται στον Κανονισμό. Όποιοι, λοιπόν, επικαλούνται τον Κανονισμό και θέλουν να θέσουν ζητήματα Κανονισμού, ας το κάνουν με τον προβλεπόμενο τρόπο. 
Έχει υπάρξει μία γενική πρακτική, κύριε Πρόεδρε -το λέω αυτό, διότι αυτό αφορά τη διεύθυνση συζητήσεως- όπου παίρνουν το λόγο συνάδελφοι -συνήθως από την Αξιωματική Αντιπολίτευση- και θέτουν διάφορα διαδικαστικά ζητήματα. Αυτό δεν προβλέπεται -ξαναλέω- έτσι στον Κανονισμό. Όποιος θέλει να θέσει ζητήματα κανονικότητας, τα θέτει με τον προβλεπόμενο τρόπο και δημιουργείται συζήτηση επί της κανονικότητος.","ΜΑΥΡΟΥΔΗΣ ΒΟΡΙΔΗΣ",69
"44495"," Τότε, κι εσείς τώρα είστε παράνομος. Μιλάτε παρανόμως.","ΠΑΝΑΓΙΩΤΗΣ ΛΑΦΑΖΑΝΗΣ",279
"44496"," Γιατί μιλάω παρανόμως;","ΜΑΥΡΟΥΔΗΣ ΒΟΡΙΔΗΣ",69
"44497"," Διότι πάτε να δικαιολογήσετε μία εκπρόθεσμο, εκτός ύλης, τροπολογία.","ΠΑΝΑΓΙΩΤΗΣ ΛΑΦΑΖΑΝΗΣ",279
"44498"," Μα σας ξαναλέω, λοιπόν…","ΜΑΥΡΟΥΔΗΣ ΒΟΡΙΔΗΣ",69
"44499"," Είναι δυνατόν να το κάνετε αυτό;","ΠΑΝΑΓΙΩΤΗΣ ΛΑΦΑΖΑΝΗΣ",279
"44500"," Εσείς, κύριε Λαφαζάνη -ειδικώς εσείς, γιατί αυτό ταυτίζεται συχνά με τη δική σας αντίληψη…","ΜΑΥΡΟΥΔΗΣ ΒΟΡΙΔΗΣ",69
"44501"," Ξέρουμε, θα το κάνουμε αυτό, αλλά θα εγερθείτε και θα λέτε «νόμιμα».","ΠΑΝΑΓΙΩΤΗΣ ΛΑΦΑΖΑΝΗΣ",279
"44502"," Ναι, αλλά ο τρόπος….","ΜΑΥΡΟΥΔΗΣ ΒΟΡΙΔΗΣ",69
"44503"," Πρέπει να καταλάβετε ότι δεν μπορείτε…","ΠΑΝΑΓΙΩΤΗΣ ΛΑΦΑΖΑΝΗΣ",279
"44504"," Επιτρέψτε μου, κύριε Λαφαζάνη.","ΜΑΥΡΟΥΔΗΣ ΒΟΡΙΔΗΣ",69
"44505"," Κύριε Λαφαζάνη, σας παρακαλώ!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44506"," Κύριε Λαφαζάνη, δεν μπορεί το Κοινοβούλιο να αποφασίζει με βάση τα όσα του λέτε εσείς.","ΜΑΥΡΟΥΔΗΣ ΒΟΡΙΔΗΣ",69
"44507"," Όχι, με τη ρητή γραφή του Κανονισμού. Να τηρηθεί ό,τι γράφει ο Κανονισμός.","ΠΑΝΑΓΙΩΤΗΣ ΛΑΦΑΖΑΝΗΣ",279
"44508"," Το Κοινοβούλιο αποφασίζει με βάση τον Κανονισμό που επικαλείστε εσείς. Εσείς θέλετε να αποφασίζουμε σύμφωνα με τις απόψεις σας. 
Και σας ξαναλέω: Θέλετε να θέσετε ζητήματα κανονικότητας; Θέστε τα! Ποιος σας έχει εμποδίσει; Θέστε τα ζητήματα της κανονικότητας, με τον προβλεπόμενο τρόπο και θα αποφασίσει η Βουλή για το ζήτημα αυτό. 
Πάμε τώρα στο επόμενο θέμα: Εγείρονται συνεχώς διαδικαστικά ζητήματα, λες και θέλουμε να αποφύγουμε την ουσία των συζητήσεων. Παραδείγματος χάριν, ακούω από τον κ. Λαφαζάνη να λέει ότι είναι ρατσιστική η τροπολογία. Γιατί; Θέτει ένα συγκεκριμένο ζήτημα. Αυτό ανέπτυξε. Δεν θα μπω στη συζήτηση για τις τροπολογίες, αλλά λέω τώρα έτσι παρενθετικά και χύδην τι δημιουργείται. Είναι, λέει, ρατσιστική η τροπολογία. Γιατί; Διότι -λέει- εισάγει τη διάκριση ημεδαπού αλλοδαπού.","ΜΑΥΡΟΥΔΗΣ ΒΟΡΙΔΗΣ",69
"44509"," Όχι, όχι!","ΠΑΝΑΓΙΩΤΗΣ ΛΑΦΑΖΑΝΗΣ",279
"44510"," Η διάκριση ημεδαπού - αλλοδαπού είναι ρατσιστική; Είναι τυπική διάκριση, η οποία υπάρχει μέσα στο νόμο. Δεν συνδέεται ούτε με την εθνοτική καταγωγή ούτε με τη φυλή ούτε με το χρώμα. Συνδέεται με την τυπική κτήση της ιθαγενείας. Τι να κάνουμε τώρα; Ακούγεται, όμως, αυτό. «Να, η ρατσιστική τροπολογία που έρχεται και εκπρόθεσμη.» 
Και πάμε στο επόμενο θέμα. Λέτε τώρα ότι για το «πόθεν έσχες» υπάρχει μεθόδευση. Αντί να κάτσουμε να συζητήσουμε τι λέει αυτή η τροπολογία όταν έρθει η ώρα της -δεν είναι η ώρα της τώρα…","ΜΑΥΡΟΥΔΗΣ ΒΟΡΙΔΗΣ",69
"44511"," Είναι και παραείναι.","ΠΑΝΑΓΙΩΤΗΣ ΛΑΦΑΖΑΝΗΣ",279
"44512"," Ε, αυτό κάνετε. Καταλάβετε; Ο Κανονισμός κατά την άποψή σας -τον οποίον εσείς επικαλείστε και θέλετε να τηρείτε- «είναι και παραείναι». Πού; Στην επί της αρχής συζήτηση!","ΜΑΥΡΟΥΔΗΣ ΒΟΡΙΔΗΣ",69
"44513"," Δεν έχει αρχίσει η συζήτηση επί της αρχής.","ΠΑΝΑΓΙΩΤΗΣ ΛΑΦΑΖΑΝΗΣ",279
"44514"," Αν δεν έχει αρχίσει, τότε δεν υπάρχει καθόλου χώρος συζητήσεως.","ΜΑΥΡΟΥΔΗΣ ΒΟΡΙΔΗΣ",69
"44515"," Είναι θέμα ουσίας. Να αποσυρθεί τώρα! Δεν είναι νόμιμη.","ΠΑΝΑΓΙΩΤΗΣ ΛΑΦΑΖΑΝΗΣ",279
"44516"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44517"," Θέλω, λοιπόν, να συνοψίσω και να πω ότι τα ζητήματα των τροπολογιών πρέπει να τα συζητήσουμε στη ώρα τους. Η ώρα τους είναι αύριο. 
Κύριε Πρόεδρε, παρακαλώ πολύ, όποιος θέλει να εγείρει ζητήματα Κανονισμού, να τα εγείρει με τον προβλεπόμενο τρόπο. Και για την τήρηση της διαδικασίας έχει ευθύνη το Προεδρείο.","ΜΑΥΡΟΥΔΗΣ ΒΟΡΙΔΗΣ",69
"44518"," Ευχαριστούμε. 
Τον λόγο έχει ο συνάδελφος κ. Κουτσούμπας, εισηγητής της Νέας Δημοκρατίας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44519"," Κύριε Πρόεδρε, παρακαλώ τον λόγο.","ΛΕΩΝΙΔΑΣ ΓΡΗΓΟΡΑΚΟΣ",114
"44520"," Κύριε Πρόεδρε, θα ήθελα το λόγο παρακαλώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"44521"," Έχω δώσει τον λόγο, κύριε Πρόεδρε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44522"," Ο κύριος Υπουργός ζήτησε τον λόγο πριν από μένα, αλλά εγώ ζήτησα τον λόγο πριν από τον κ. Κουτσούμπα.","ΑΠΟΣΤΟΛΟΣ ΚΑΚΛΑΜΑΝΗΣ",172
"44523"," Έχω δώσει τον λόγο, κύριε Πρόεδρε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44524"," Θέλω να απαντήσω κι εγώ στον κ. Λαφαζάνη.","ΛΕΩΝΙΔΑΣ ΓΡΗΓΟΡΑΚΟΣ",114
"44525"," Θέλετε τον λόγο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44526"," Βέβαια.","ΛΕΩΝΙΔΑΣ ΓΡΗΓΟΡΑΚΟΣ",114
"44527"," Ο κύριος Υπουργός έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44528"," Κύριε Λαφαζάνη, ευχαριστώ πάρα πολύ, βέβαια, για τα κοσμητικά επίθετα που χρησιμοποιήσατε, αν κι εγώ τόσα χρόνια έχω δείξει με την παρουσία μου…","ΛΕΩΝΙΔΑΣ ΓΡΗΓΟΡΑΚΟΣ",114
"44529"," Πολιτικά ομιλώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"44530"," 
Θα με αφήσετε να μιλήσω. Εγώ σας άκουσα και δέχθηκα αυτά που είπατε. 
Ο Υπουργός Εσωτερικών, ο οποίος είναι αρμόδιος για θέματα ιθαγένειας, δεν έχει το δικαίωμα σε ένα δικό του νομοσχέδιο να φέρει μια οποιαδήποτε τροπολογία για την ιθαγένεια!","ΛΕΩΝΙΔΑΣ ΓΡΗΓΟΡΑΚΟΣ",114
"44531"," Όχι εκπρόθεσμα.","ΠΑΝΑΓΙΩΤΗΣ ΛΑΦΑΖΑΝΗΣ",279
"44532"," Βεβαίως και εκπρόθεσμα μπορεί να τη φέρει, όταν βλέπει ότι οι υπηρεσίες του δεν λειτουργούν καλά κι ότι υπάρχει πρόβλημα. 
Να σας διαβάσω τι θέλουμε να διορθώσουμε; Στο άρθρο 5 του Κώδικα Ελληνικής Ιθαγένειας, στο τέλος της περίπτωσης β΄ γράφουμε το εξής: «Ποινική καταδίκη αλλοδαπού κατά τα ανωτέρω, που επιβλήθηκε με αναστολή εκτέλεσης ποινής, εξακολουθεί να συνιστά κώλυμα προς απόκτηση ελληνικής ιθαγένειας με πολιτογράφηση, ακόμα κι αν παρέλθει ο χρόνος αναστολής, χωρίς αυτή να αρθεί ή να ανακληθεί». 
Δηλαδή δεν μπορεί ο Υπουργός Εσωτερικών να διορθώσει αυτό που πιστεύει ότι είναι λάθος; Ο Υπουργός Εσωτερικών, δηλαδή, που είναι ο αρμόδιος για τα θέματα αυτά δεν μπορεί να τα διορθώσει; 
Δεύτερον, για το θέμα του «πόθεν έσχες» θα πρέπει να μην κρυβόμαστε, κύριε Λαφαζάνη. Θέλουμε το «πόθεν έσχες» να ισχύει και να είμαστε ξεκάθαροι όλοι κι ίσοι απέναντι στο νόμο και επιτέλους να ακολουθούμε τη νομιμότητα, το Σύνταγμα και τον Κανονισμό της Βουλής; 
Ο αρμόδιος Υπουργός Δικαιοσύνης ο κ. Αθανασίου δεν έχει να φέρει άμεσα νομοσχέδιο, ούτως ώστε να φέρει αυτό που θέλει με την τροπολογία. Το Υπουργείο Εσωτερικών πιστεύει ότι αυτό με το «πόθεν έσχες» πρέπει να γίνει όσο το δυνατόν πιο γρήγορα. Πάμε σε εκλογές. Πρέπει να ξέρουμε ο καθένας που πατάει και τι έχει κάνει στη ζωή του.
 Εμείς, λοιπόν, θέλουμε ξεκάθαρες θέσεις και ξεκάθαρες σχέσεις με όλους. Και θέλουμε οπωσδήποτε οι Έλληνες Βουλευτές και οι Υπουργοί που θήτευσαν από το 1974 μέχρι τα σήμερα, να είμαστε καθαροί στην κοινωνία και να μη δίνουμε το δικαίωμα σε κανέναν να πατάει σε κάποια πιθανώς σκοτεινά σημεία ή σε σημεία, τα οποία δεν είναι τόσο καλά διευκρινισμένα. 
Ο Υπουργός Δικαιοσύνης λοιπόν έκρινε ότι πρέπει να φέρει σε αυτό το νομοσχέδιο, για ταχύτερη διαδικασία, το «πόθεν έσχες» όλων των πολιτικών, όπως έχει ζητήσει ο πρώην Πρόεδρος της Βουλής, ο κ. Κακλαμάνης. Η Βουλή και η πολιτεία και η Κυβέρνηση έκρινε ότι πρέπει να το φέρει.","ΛΕΩΝΙΔΑΣ ΓΡΗΓΟΡΑΚΟΣ",114
"44533"," Αντί να το φέρετε, δίνετε παράταση και το πηγαίνετε στο τέλος του χρόνου.","ΠΑΝΑΓΙΩΤΗΣ ΛΑΦΑΖΑΝΗΣ",279
"44534"," Οποιαδήποτε άλλα θέματα, κύριε Λαφαζάνη, τα οποία εσείς θέλετε να τα βάζετε επί της διαδικασίας, εγώ προσωπικά τα θεωρώ -αν και δεν έχω τίποτα να επισυνάψω σε εσάς- εκ του πονηρού.","ΛΕΩΝΙΔΑΣ ΓΡΗΓΟΡΑΚΟΣ",114
"44535"," Κύριε Πρόεδρε, έχετε τον λόγο. Ξέρω ότι με την τεράστια εμπειρία σας θα βοηθήσετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44536"," Ευχαριστώ, αλλά δεν χρειάζομαι συστάσεις. 
Αγαπητοί συνάδελφοι, κυρίες και κύριοι Βουλευτές, θα ξέρετε όλοι το ανέκδοτο με την αλεπού που την έπιασαν στο κοτέτσι, της έκοψαν την ουρά και προσπαθούσε να πείσει όλο το άλλο σύνολο των αλεπούδων ότι η ουρά είναι ένα περιττό βάρος και πρέπει να το κόψουν όλες. Αυτό, δυστυχώς, συμβαίνει στην πολιτική ζωή του τόπου. 
Εγώ προέβλεψα στο Δήμο Αθηναίων ποιος θα είναι αυτός που θα εκλεγεί, διότι όλοι οι άλλοι υποψήφιοι θεωρούνται πολιτικοί. Δεν ανέχομαι να αποτελεί ύβρη η ιδιότητα του ενεργού πολίτη -του ενεργότερου από οποιουσδήποτε άλλους- που ασχολείται με τα κοινά. Όπως έλεγαν οι Ρωμαίοι, αυτός ο πολίτης πρέπει να ζει και γύρω - γύρω να έχει τζάμια για να βλέπει ο καθένας, ο κάθε πολίτης πως ζει και πως συμπεριφέρεται. 
Ο κύριος Υπουργός, αρμόδιος για τα συγκεκριμένα θέματα που μας φέρνει και το νομοσχέδιο, έχει και μια άλλη ιδιότητα, την οποία υποθέτω υπερηφάνως θα φέρει: Έχει την ιδιότητα του τέως Εκπροσώπου Τύπου του κόμματος της Νέας Δημοκρατίας, με το οποίο εμένα και το ΠΑΣΟΚ η μόνη σχέση που μας συνδέει είναι να μην υπάρξει πολιτική αστάθεια. Πολιτική αστάθεια όπως αυτή που είχαμε οχτώ μήνες όταν εκβιαζόταν η παραίτηση του τότε Πρωθυπουργού, Γιώργου Παπανδρέου και η χώρα από το Νοέμβρη του 2011 μέχρι τον Ιούνιο του 2012 ήταν, ως εικόνα για τις αγορές για τις οποίες οι πάντες κόπτονται, μια χώρα που δεν ήξεραν αν θα μείνει στο ευρώ, αν θα βγει από το ευρώ, αν θα έχει πολιτική σταθερότητα, αν θα έχει κοινωνική ειρήνη με όλα όσα συνέβαιναν στην Αθήνα με αυτούς που την έκαιγαν, με αυτούς που δεν άφηναν τους τουρίστες να μπουν στην Ακρόπολη. 
Μέσα, λοιπόν, σ’ αυτήν την Αίθουσα ήμασταν υποχρεωμένοι να ψηφίζουμε ό,τι αξίωναν για να μην καταρρεύσει η χώρα.
Διότι όπως έλεγαν τότε, «Τη Δευτέρα ανοίγουν τα χρηματιστήρια». Όσοι είναι έξω από τη Βουλή θα μας χειροκροτήσουν αν δεν ψηφίσουμε. Αλλά έπειτα από δύο-τρεις μέρες χορών και πανηγυριών θα μας ρωτούσαν: «Τι κάνουμε τώρα;». 
Αυτή, λοιπόν, την έντιμη, την πατριωτική, την υπεύθυνη στάση του ΠΑΣΟΚ την καπηλεύονται και την εκμεταλλεύονται, για να εξαφανιστεί το ΠΑΣΟΚ. Και η πρώτη ευθύνη γι’ αυτό και η πρώτη ιδιοτέλεια βρίσκεται στην ηγεσία του κόμματος με το οποίο, όπως είπα, για να υπάρξει σταθερότητα και να βγει η χώρα από την κρίση, το ΠΑΣΟΚ συμπράττει. 
Ε, αυτή είναι η έννοια της δικής μου ψήφου. Δεν είναι για να δημιουργείται η εντύπωση σε ολόκληρο τον ελληνικό λαό ότι όλοι εδώ μέσα είμαστε αλεπούδες με κομμένη την ουρά, ώστε, όπως διάβαζα και σήμερα στο «ΔΟΛιον» συγκρότημα, στον κατεξοχήν «ΚΗΡΥΚΑ» του, όπως έπαψε να υπάρχει η Ένωση Κέντρου, έτσι πρέπει να πάψει να υπάρχει και το ΠΑΣΟΚ. Για ποιο λόγο; Για το λόγο που ο ίδιος ο «αρχιεράρχης» του εν λόγω συγκροτήματος έγραφε πριν από πέντε εβδομάδες ότι το δίλλημα για τον ελληνικό λαό θα είναι «Σαμαράς ή Τσίπρας». Πολλοί συμβάλλουν σε αυτό το παιχνίδι, αδιαφορώντας για τις συνέπειες σε βάρος του τόπου, αδιαφορώντας για το τι θα γίνει την επόμενη μέρα. 
Εδώ, λοιπόν, κύριε Πρόεδρε, ο κύριος Υπουργός, ο οποίος έχει αρίστη γνώση αυτών των θεμάτων, από μέρους του κόμματός του τότε και του Προέδρου, του νυν Πρωθυπουργού, εξήγγειλε και επαίρετο ότι, θα ελέγξουμε από το ’74 και εδώ τα περιουσιακά -όχι τυπικά το «πόθεν έσχες», αλλά πώς ζουν, τι απέκτησαν, πώς το απέκτησαν- όλων όσων διετέλεσαν Πρωθυπουργοί, Υπουργοί, Αρχηγοί κομμάτων μέχρι και το Μάη του 2012. 
Δυστυχώς, αυτά ελέγοντο. Όμως, η αντίστοιχη πρόταση με τη δικαιολογία ότι το Υπουργείο Οικονομικών, το Γενικό Λογιστήριο, προβλέπει δαπάνη, ήξεραν ότι δεν πρόκειται να συζητηθεί. 
Έκανα εγώ την πρόταση, λοιπόν, προσυπέγραψαν εβδομήντα πέντε Βουλευτές και ομοφώνως η Βουλή την ψήφισε. Και τώρα, ενώ σύμφωνα με το νόμο σε ένα χρόνο έπρεπε να έχει ολοκληρωθεί ο έλεγχος, κλείνουμε δύο χρόνια -και μας ζητούσαν με μία τροπολογία και ορθώς έγινε ο υπαινιγμός περί μεθόδευσης….","ΑΠΟΣΤΟΛΟΣ ΚΑΚΛΑΜΑΝΗΣ",172
"44537"," Δεν έγινε ορθώς, κύριε Πρόεδρε. Αρκετά! Δεν έγινε ορθώς! Δεν υπάρχει μεθόδευση!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44538"," Είναι δυνατόν, κύριε Πρόεδρε; 
Να κατέβετε να μιλήσετε…","ΑΠΟΣΤΟΛΟΣ ΚΑΚΛΑΜΑΝΗΣ",172
"44539"," Αρκετά! Σας παρακαλώ πάρα πολύ!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44540"," Ακούστε, προεδρεύετε, είστε συνένοχος. Να κατέβετε...","ΑΠΟΣΤΟΛΟΣ ΚΑΚΛΑΜΑΝΗΣ",172
"44541"," Δεν θα μου πείτε! Όπως λέτε κι εσείς: «συμβουλές δεν θέλω»! Έχουμε ο καθένας την ιστορία του.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44542"," Όχι από τη θέση του Προέδρου! Τα έχετε καταργήσει όλα! Από τη θέση του Προέδρου όποια άποψη έχετε…","ΑΠΟΣΤΟΛΟΣ ΚΑΚΛΑΜΑΝΗΣ",172
"44543"," Τι είπατε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44544"," Αν έχετε άποψη, θα κατεβείτε να μιλήσετε, όπως λέει ο Κανονισμός, από τη θέση του Βουλευτή, όχι από τη θέση του Προέδρου.","ΑΠΟΣΤΟΛΟΣ ΚΑΚΛΑΜΑΝΗΣ",172
"44545"," Σας παρακαλώ. Ξέρετε το σεβασμό μου απέναντί σας. Σας παρακαλώ όμως.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44546"," Λοιπόν, η τροπολογία αυτή…","ΑΠΟΣΤΟΛΟΣ ΚΑΚΛΑΜΑΝΗΣ",172
"44547"," Ξέρετε ότι δεν έχετε δίκιο. Μην είστε άδικος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44548"," Ακούστε, εμένα δεν μπόρεσε σαράντα χρόνια εδώ μέσα να μου κλείσει κανείς το στόμα, διότι έχω, από το λαό που με στέλνει εδώ, εντολή να μιλάω καθαρά, με τη συνείδησή μου. 
Λοιπόν, η Βουλή, έκλεισε 10 Απριλίου και μόλις την παραμονή εδέησε να δημοσιεύσουμε επιτέλους το νόμο αυτόν. Έγιναν χίλιες δύο προσπάθειες μέχρι την τελευταία στιγμή να μην ψηφιστεί ο νόμος. Ας απαντήσουν, αν ερωτηθούν, οι εισηγητές και της Νέας Δημοκρατίας και των άλλων κομμάτων για τις πιέσεις που υφίσταντο.
Μα, κύριε Υπουργέ, τι άλλο είναι, παρά μεθόδευση, το να βάζουν τον κ. Κεφαλογιάννη, μόλις εκλεγέντα Βουλευτή στην Κρήτη, και τον κ. Γκόκα, μόλις εκλεγέντα Βουλευτή στην Άρτα, να φέρνουν νύχτα αυτήν την τροπολογία; Επιτέλους, καταργήσαμε τις βραδινές συνεδριάσεις για να φύγει αυτή η μομφή ότι «νύχτα ψηφίζονται εδώ όλα». Και βεβαίως, αντιτάχθηκα. 
Δεν πέρασε αυτή η τροπολογία, διότι ο κ. Δένδιας είχε την εντιμότητα, κύριε Υπουργέ, και την αίσθηση ντροπής να πει ότι «εγώ στο νομοσχέδιό μου δεν βάζω άσχετη τροπολογία».
Είμαι βέβαιος -είστε νέος στην ενεργό πολιτική και παλιός στο δημόσιο βίο- ότι θα τιμήσετε κι εσείς το όνομά σας ως έντιμου δημοσιογράφου και θα πείτε: «Σε νομοσχέδιο για τη μετανάστευση το πόθεν έσχες;» Τέτοια ρεζιλίκια; Δηλαδή, θέλουμε ο λαός πραγματικά να ξεσηκωθεί; Κάποιοι μπορεί να το θέλουν. Κάποιοι μπορεί να θέλουν την ανωμαλία.
Αυτή η τροπολογία είναι αντισυνταγματική. Δεν κατατέθηκε σύμφωνα με το Σύνταγμα. Είναι αντίθετη στον Κανονισμό και πάνω απ’ όλα είναι αντίθετη στο ήθος ενός Κοινοβουλίου που δεν μπορεί να υποτάσσεται σε ό,τι ο εκάστοτε ένοικος του Μαξίμου θα παραγγέλνει. Καθαρές κουβέντες.
Ο Πρωθυπουργός, που εγώ στηρίζω με την ψήφο μου, να έρθει εδώ και να μας πει γιατί δεν θέλει να εφαρμοστεί αυτός ο νόμος για το «πόθεν έσχες», για ποιους κόπτεται. Εγώ προσωπικά, για τον ίδιο, δεν φαντάζομαι τίποτα, αλλά με προβληματίζει αυτή η επιμονή να έχουμε «παγωμένη» την επιτροπή. Τι λέμε για παράταση; Εδώ από το Δεκέμβριο δεν συνεδριάζει καν η επιτροπή. Αυτά είναι ντροπή!","ΑΠΟΣΤΟΛΟΣ ΚΑΚΛΑΜΑΝΗΣ",172
"44549"," Μα, κύριε Πρόεδρε, επιτρέψτε μου. Τι είναι αυτά που λέτε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44550"," Εγώ τουλάχιστον δεν πρόκειται να είμαι εδώ, σ’ αυτήν την Αίθουσα, και να σιωπώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"44551"," Κύριε Πρόεδρε, σας παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44552"," Όταν υπάρχει θέμα ντροπής, τη ντροπή να τη λούζονται όσοι το θέλουν, οπουδήποτε κι αν ανήκουν εδώ μέσα.","ΑΠΟΣΤΟΛΟΣ ΚΑΚΛΑΜΑΝΗΣ",172
"44553"," Όσοι έχουν ευθύνες, κύριε Πρόεδρε. Δεν είναι γενικό αυτό.
Κύριε Κουτσούμπα, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44554"," Υπάρχει λόγος ν’ ανέβω στο Βήμα να μιλήσω για το νομοσχέδιο, αφού άλλα συζητάμε;
(Θόρυβος στην Αίθουσα)","ΑΝΔΡΕΑΣ ΚΟΥΤΣΟΥΜΠΑΣ",259
"44555"," Παρακαλώ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44556"," Κυρίες και κύριοι συνάδελφοι, είμαι νέος Βουλευτής με μικρή κοινοβουλευτική θητεία, για να κάνω παρατηρήσεις στους μεγάλους, με μεγαλύτερη εδώ μέσα εμπειρία. Αλλά ένα έχω να σας πω: Μας παρακολουθούν -όσοι μας παρακολουθούν, όσοι απέμειναν να μας παρακολουθούν από τους Έλληνες πολίτες- και βλέπουν ότι για λόγους πολιτικών σκοπιμοτήτων, για λόγους επικαιρότητας βάζουν τέτοια θέματα, όταν έχουμε να συζητήσουμε σαν νομοθετικό σώμα ένα τέτοιο σοβαρό νομοθέτημα, που απασχολεί την ελληνική κοινωνία, που πρέπει να απασχολήσει όλους τους Έλληνες, αλλά και τους φιλοξενούμενους, εμείς ρίχνουμε αλλού τα βέλη μας.
Πράγματι, είναι επτάμισι η ώρα, είναι μισή ώρα πριν το κεντρικό δελτίο ειδήσεων και πρέπει κάτι σοβαρό να παίξουν, πέρα από αυτό που συζητάμε. Αυτή είναι η ουσία.","ΑΝΔΡΕΑΣ ΚΟΥΤΣΟΥΜΠΑΣ",259
"44557"," Εγώ μιλώ για τα δελτία; Σας ερωτώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"44558"," Κύριε Κακλαμάνη, όταν μιλήσατε, κανείς δεν σας διέκοψε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44559"," Εγώ δεν σας διέκοψα, κύριε Πρόεδρε.","ΑΝΔΡΕΑΣ ΚΟΥΤΣΟΥΜΠΑΣ",259
"44560"," Κύριε Κουτσούμπα, σας ερωτώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"44561"," Μη με ρωτάτε. Δεν σας απαντώ, γιατί κάνετε κατάχρηση της θέσης σας. Σας σέβομαι για τη θητεία σας, αλλά κάνετε κατάχρηση της θέσης σας. Αυτό σας λέω μόνο.","ΑΝΔΡΕΑΣ ΚΟΥΤΣΟΥΜΠΑΣ",259
"44562"," Εγώ τα κανάλια τα έχω γραμμένα. Ντροπή σας!
(Χειροκροτήματα από την πτέρυγα του ΠΑΣΟΚ)","ΑΠΟΣΤΟΛΟΣ ΚΑΚΛΑΜΑΝΗΣ",172
"44563"," Κύριε Πρόεδρε, γιατί; Βοηθήστε, σας παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44564"," Σας σέβομαι για τη θέση σας, αλλά κάνετε κατάχρηση του αξιώματός σας. Καταργείτε ο ίδιος τον Κανονισμό. Αυτό κάνετε.","ΑΝΔΡΕΑΣ ΚΟΥΤΣΟΥΜΠΑΣ",259
"44565"," Είστε νέος! Μπράβο!","ΑΠΟΣΤΟΛΟΣ ΚΑΚΛΑΜΑΝΗΣ",172
"44566"," Όχι, κύριε Πρόεδρε. Δεν θα σας ακούσω. Εσείς ο ίδιος που επαίρεστε για τον Κανονισμό, τον καταργείτε ο ίδιος με τη συμπεριφορά σας.
Εγώ, λοιπόν, θα μιλήσω για το νομοσχέδιο.","ΑΝΔΡΕΑΣ ΚΟΥΤΣΟΥΜΠΑΣ",259
"44567"," Αυτό είναι το ήθος σας, αλλά και ήθος του Προεδρεύοντος που με φιμώνει.","ΑΠΟΣΤΟΛΟΣ ΚΑΚΛΑΜΑΝΗΣ",172
"44568"," Ορίστε η κατάντια του Κανονισμού από τον μεγαλύτερο εδώ μέσα σε θητεία.","ΑΝΔΡΕΑΣ ΚΟΥΤΣΟΥΜΠΑΣ",259
"44569"," Μα, κύριε Πρόεδρε, αν είναι δυνατόν!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44570"," Μας διδάσκετε εμάς τους νεότερους.","ΑΝΔΡΕΑΣ ΚΟΥΤΣΟΥΜΠΑΣ",259
"44571"," Θα μιλήσω μετά. Θέλει δεν θέλει ο Προεδρεύων, θα μου δώσει τον λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"44572"," Είναι δυνατόν να λέτε ότι σας φιμώνουμε; Προς Θεού!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44573"," Μας διδάσκετε με τη συμπεριφορά σας. Σας ευχαριστούμε!
Σας παρακαλώ, μηδενίστε τον χρόνο.","ΑΝΔΡΕΑΣ ΚΟΥΤΣΟΥΜΠΑΣ",259
"44574"," Εννοείται. Συνεχίστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44575"," Κυρίες και κύριοι συνάδελφοι, σήμερα…","ΑΝΔΡΕΑΣ ΚΟΥΤΣΟΥΜΠΑΣ",259
"44576"," Τι φταίμε εμείς που μιλάει στις εφτάμισι η ώρα;","ΠΑΝΑΓΙΩΤΗΣ ΛΑΦΑΖΑΝΗΣ",279
"44577"," Κύριε Λαφαζάνη, τι θέλετε τώρα εσείς; Σας παρακαλώ!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44578"," Κύριε Λαφαζάνη, αφήστε να συζητήσουμε ένα νομοσχέδιο, που και το κόμμα σας το στηρίζει -έστω και έμμεσα- με το οποίο λύνουμε σοβαρά προβλήματα της κοινωνίας. Θέλετε το νομοθετικό Σώμα να κάνει πολιτική. Κάνει πολιτική, αλλά δεν πολιτικοποιεί μέσα στην Αίθουσα.
Κυρίες και κύριοι συνάδελφοι, με το προτεινόμενο σχέδιο εισάγεται για πρώτη φορά στην ελληνική έννομη τάξη Κώδικας Μετανάστευσης και Κοινωνικής Ένταξης. Ας κάνουμε μια μικρή αναδρομή στο τι συμβαίνει με το μεταναστευτικό ζήτημα στην Ελλάδα. Πριν προχωρήσω όμως στην παρουσίαση των κεντρικών σημείων του νομοσχεδίου και του περιεχομένου αυτού, θα ήθελα να σας πω ότι στην αρμόδια επιτροπή της Βουλής από όλες τις πτέρυγες, ανεξάρτητα αν διαφωνούμε ή συμφωνούμε σε μερικά ζητήματα, ακούσαμε τους φορείς και έγινε πράγματι μια καλή επεξεργασία του κειμένου και συζήτηση. Ο αρμόδιος Υπουργός, πράγματι δέχθηκε πολλές παρεμβάσεις και νομοθετικές βελτιώσεις, οι οποίες συντελούν στο να έχουμε ένα καλύτερο νομοθέτημα.
Το μεταναστευτικό ζήτημα στην Ελλάδα αναφέρεται στην παράνομη είσοδο μεγάλου αριθμού μεταναστών κατά την περίοδο 1990-2011. Η πτώση των σοσιαλιστικών καθεστώτων δημιούργησε το πρώτο κύμα οικονομικής μετανάστευσης με προορισμό την Ελλάδα, από Αλβανία, Βουλγαρία και Ρουμανία  διά μέσου των βόρειων συνόρων. Στη συνέχεια προστέθηκαν μετανάστες από χώρες της Αφρικής και της Ασίας. Η Ελλάδα έγινε πόλος έλξης μεταναστών από όλο τον κόσμο. Το 7% του πληθυσμού είναι μετανάστες από χώρες εκτός Ευρωπαϊκής Ένωσης. Η Ελλάδα χαρακτηρίστηκε ως πύλη της Ευρώπης για παράνομη μετανάστευση. Εννιά στους δέκα προς την Ευρώπη διακινούντο μέσω της Ελλάδας. 
Ποιο είναι το νομοθετικό πλαίσιο, το οποίο ισχύει; Από το 1991 τέθηκε σε εφαρμογή η Συνθήκη Σένγκεν και η Ευρωπαϊκή Ένωση απέκτησε ενιαία σύνορα. Το 2004 δημιουργήθηκε η Frontex, με σκοπό τον περιορισμό της μετανάστευσης. Το κανονιστικό πλαίσιο της Ευρωπαϊκής Ένωσης για τη μετανάστευση συνοψίζεται στα εξής: Έχουμε τη Συνθήκη του Άμστερνταμ του 1999, του Τάμπερε το 1999, της Σεβίλλης και Θεσσαλονίκης του 2003 και των Βρυξελών του 2005, 2008 και 2009. 
Η Ελλάδα γίνεται χώρα υποδοχής το 1990 και τότε ξεκινά η διαμόρφωση της μεταναστευτικής πολιτικής. Ποιες νομοθετικές πρωτοβουλίες έχουν ληφθεί μέχρι στιγμής; Ο αρχικός νόμος που ίσχυε για τους πρόσφυγες της Μικράς Ασίας ήταν ο ν. 4310/1929. Στη συνέχεια με το νόμο του 1975 τέθηκαν οι προϋποθέσεις εισόδου, παραμονής και απέλασης. Σημαντικό βήμα έγινε με το νόμο του 2001 με τίτλο «Είσοδος, παραμονή, ιθαγένεια». Το βασικό νομοθέτημα είναι ο ν. 3386/2005, που ενσωματώνει κοινοτικές οδηγίες και επιλύει πολλά ζητήματα του μεταναστευτικού προβλήματος. 
Η χώρα μας, έχοντας την Προεδρία της Ευρωπαϊκής Ένωσης, έχει σαν βασικό θέμα προώθησης το μεταναστευτικό πρόβλημα. Στον υπό συζήτηση κώδικα, στο σημερινό νομοσχέδιο, ενσωματώνονται ρυθμίσεις του ν. 3386/2005 και άλλων δεκαεννέα τροποποιητικών νομοθετικών παρεμβάσεων και προεδρικών διαταγμάτων και γίνεται μια προσπάθεια περιορισμού των απαιτούμενων υπουργικών αποφάσεων. 
Η σύνταξη και υιοθέτηση του κώδικα ήταν αναγκαία και επιβεβλημένη, βάσει των νέων οικονομικών και κοινωνικών δεδομένων, των προβλημάτων δυσλειτουργίας και εφαρμογής, που παρατηρήθηκαν από την υφιστάμενη νομοθεσία, η οποία έπρεπε να ανταποκρίνεται στις ανάγκες των πολιτών των τρίτων χωρών. Ωστόσο, η πολυδιάσπαση δημιουργούσε προβλήματα στην εφαρμογή του. 
Οι διατάξεις του ν. 3386/2005 είχαν συμπληρωθεί, τροποποιηθεί ή καταργηθεί, ενώ η ενσωμάτωση πολλών κοινοτικών οδηγιών αντιθέτων με το υφιστάμενο νομικό πλαίσιο επέβαλαν την υιοθέτησή του. 
Ήταν, λοιπόν, κοινή διαπίστωση, κυρίες και κύριοι συνάδελφοι, για την ανάγκη λήψης πρόσθετων μέτρων, προς το σκοπό αντιμετώπισης των δυσλειτουργιών του θεσμικού πλαισίου που οφείλονταν σε συνεχείς μεταβολές ή διαφορετική προσέγγιση των θεμάτων, με στόχο να καταστεί ορθολογικό, λειτουργικό και συμβατό με τη διαμορφούμενη κοινωνικοοικονομική κατάσταση. 
Ο κώδικας, το σχέδιο νόμου που έχουμε προς συζήτηση στη σημερινή συνεδρίαση της Ολομέλειας, αποτελείται από τρία μέρη και εκατόν σαράντα ένα άρθρα. Το πρώτο μέρος αποτελείται από οκτώ κεφάλαια και ρυθμίζει τη διέλευση προσώπων από τα σύνορα και τη διαμονή πολιτών τρίτων χωρών στην ελληνική επικράτεια. Περιλαμβάνει τις παρακάτω κυριότερες ρυθμίσεις: Αναφέρεται σε ζητήματα διαδικασίας εισόδου και εξόδου από τη χώρα, διοικητικές διατυπώσεις του δικαιώματος διαμονής, αναφέρεται στην εργασία και την άσκηση επαγγελματικής δραστηριότητας, στη χορήγηση και ανανέωση αδειών διαμονής για λόγους ανθρωπιστικούς, αλλά και στα δικαιώματα και στις υποχρεώσεις των πολιτών των τρίτων χωρών.
Το Δεύτερο Μέρος -από το άρθρο 32 έως το 128- αποτελείται από έξι τμήματα. Ενσωματώνει κοινοτικές οδηγίες που αφορούν σπουδές, έρευνα, απασχόληση ατόμων υψηλής ειδίκευσης. Αναφέρεται στην οικογενειακή επανένωση και στο καθεστώς για τους επί μακρόν διαμένοντες. 
Το Τρίτο Μέρος αποτελείται από τρία κεφάλαια και αναφέρεται στην κοινωνική ένταξη. Περιλαμβάνει διατάξεις οργανωτικού χαρακτήρα και μεταβατικές ρυθμίσεις. 
Κυρίες και κύριοι συνάδελφοι, με τον κώδικα, που συντάχθηκε κατ’ επιταγή του Συντάγματος από τη συγκροτηθείσα προς τούτο επιτροπή επιτυγχάνεται συγκέντρωση και συστηματοποίηση των διατάξεων μεταναστευτικής νομοθεσίας, ευκολότερη πρόσβαση και κατανόηση από τον πολίτη, διευκόλυνση των αρμοδίων υπηρεσιών, κατοχύρωση και ενίσχυση των δικαιωμάτων, απλοποίηση των διαδικασιών όσον αφορά τη διαμονή, την εργασία και για τη δεύτερη γενιά. 
(Θόρυβος στην Αίθουσα)","ΑΝΔΡΕΑΣ ΚΟΥΤΣΟΥΜΠΑΣ",259
"44579"," Κύριοι συνάδελφοι, παρακαλώ, ησυχία για να ακούσουμε τον εισηγητή.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44580"," Δεν χρειάζεται να ακούσουν, καταργούμε τον κανονισμό μόνοι μας. Δεν ξέρω και εγώ αν πρέπει να συνεχίσω να μιλάω. 
Συνοπτικά οι παρεμβάσεις κινούνται σε τέσσερις άξονες στο υπό συζήτηση νομοσχέδιο. 
Πρώτος άξονας είναι η απλοποίηση διαδικασιών. Στόχος είναι η μείωση του λειτουργικού, διοικητικού κόστους, η καλύτερη εξυπηρέτηση των πολιτών, η διευκόλυνση των υπηρεσιών. 
Ο δεύτερος άξονας αναφέρεται στην επανεξέταση των όρων πρόσβασης στην αγορά εργασίας και στην καλλιέργεια φιλικού κλίματος για επενδύσεις από πολίτες τρίτων χωρών. Απαιτείται να υπάρχει έλεγχος της αγοράς προς εξυπηρέτηση των πραγματικών αναγκών της οικονομίας και της ελληνικής κοινωνίας, έλεγχος συρροής των πολιτών τρίτων χωρών –ποιότητα και ποσότητα- για λόγους υγιεινής και ασφάλειας με ευνοϊκές ρυθμίσεις. 
Ο τρίτος άξονας αναφέρεται στους όρους και τις προϋποθέσεις διαμονής, στην πρόβλεψη για τις άδειες, τα τεκμήρια και την πληρωμή των όρων ένταξης. 
Ο τέταρτος άξονας αναφέρεται στη διασφάλιση της νομιμότητας της διαμονής της δεύτερης γενιάς. Θεσμοθετείται μια δέσμη μέτρων, που λειτουργεί σαν προστατευτικό πλαίσιο και διευκολύνει την ενταξιακή προοπτική. 
Τέλος, κυρίες και κύριοι συνάδελφοι, στο νομοσχέδιο περιέχονται διατάξεις μεταβατικού χαρακτήρα, αναγκαίες για την αντιμετώπιση και επίλυση επίκαιρων ζητημάτων, που έχουν ανακύψει λόγω της κοινωνικοοικονομικής κρίσης και ύφεσης.
Με το υπό συζήτηση και κρίση νομοσχέδιο νομίζω ότι γίνεται ένα σημαντικό βήμα για μια ολοκληρωμένη εθνική μεταναστευτική πολιτική, που κινείται στο πλαίσιο της ευρωπαϊκής πολιτικής για τους νόμους της μετανάστευσης, χωρίς να παραγνωρίζονται οι εθνικές προτεραιότητες με σεβασμό στα δικαιώματα και τις υποχρεώσεις. Ιδιαίτερη μέριμνα λαμβάνεται για όσους έχουν ισχυρούς δεσμούς με τη χώρα και ιδίως για τη δεύτερη γενιά. 
Καταλήγω με μία ευχή. Προσδοκούμε αυτό το νομοσχέδιο να επιλύσει προβλήματα, χωρίς να δημιουργήσει, βεβαίως, άλλα προβλήματα στην ελληνική κοινωνία. Με αυτό το νομοσχέδιο δείχνουμε τον πολιτισμό μας, το ανθρώπινο πρόσωπό μας, αλλά θέτουμε συγχρόνως και εκείνες τις ασφαλιστικές δικλίδες για την προστασία, τη δημόσια τάξη και την ασφάλεια της ελληνικής κοινωνίας. Εισηγούμαι την ψήφισή του. 
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΚΟΥΤΣΟΥΜΠΑΣ",259
"44581"," Ευχαριστούμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44582"," Κύριε Πρόεδρε, μπορώ να έχω το λόγο;","ΑΠΟΣΤΟΛΟΣ ΚΑΚΛΑΜΑΝΗΣ",172
"44583"," Ορίστε, κύριε Πρόεδρε, βάσει του Κανονισμού έχετε το λόγο. Πάντως, ο κύριος συνάδελφος δεν αναφέρθηκε σε εσάς.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44584"," Ο κύριος συνάδελφος, απευθυνόμενος σε εμένα, είπε ότι όλη αυτή η συζήτηση γίνεται για τα δελτία ειδήσεων. Και απετόλμησα να τον ρωτήσω αν φαντάζεται ότι εγώ εδώ μιλάω για τα δελτία ειδήσεων. Αν και νέος συνάδελφος, θα έχει προσέξει ότι εδώ και πολλά χρόνια δεν εμφανίζομαι στην ιδιωτική τηλεόραση, διότι ξέρω τι σημαίνει για τον ελληνικό λαό, για τη χειραγώγησή του και τον εκχυδαϊσμό του. Αντί να μου πει, λοιπόν, «όχι, κύριε Κακλαμάνη, δεν εννοώ κάτι τέτοιο», άρχισε να μου λέει αυτά τα οποία άκουσε η Αίθουσα. Όμως, κανείς δεν άκουσε τι αντέτεινα εγώ, διότι το μικρόφωνό μου ήταν κλειστό. 
Κύριε Πρόεδρε, δεν μου αρέσει να κάνω ένα πράγμα, να δίνω συμβουλές, διότι αμέσως καθένας λέει: «μα, τώρα, επειδή είσαι σαράντα χρόνια εδώ μέσα, πρέπει να μας δίνεις συμβουλές;». Εγώ νομίζω ότι αν κάποιος θέλει να διακόψει τον ομιλητή, ρωτάει το Προεδρείο -«δέχεστε διακοπή, κύριε τάδε;»- και αν μεν δέχεται, εντάξει. Διαφορετικά, λέει ότι δεν δέχεται διακοπή ο ομιλητής.
Αυτό το θέατρο –γιατί περί θεάτρου πρόκειται- αυτός που είναι στο Βήμα ή στην Προεδρική Έδρα να μιλάει για κάποιον, ο οποίος είναι στην Αίθουσα και ο οποίος δεν ακούγεται, και να λέει ό,τι προσβλητικό μπορεί να ειπωθεί, είναι απαράδεκτο. Γι’ αυτό εγώ παραπονούμαι. 
Δεν θα ήθελα να δώσω συνέχεια, γιατί τους νέους συναδέλφους, ειλικρινά –το ξέρουν πολλοί εδώ- τους βλέπω με ιδιαίτερη συμπάθεια, ιδιαίτερα όταν δεν τους βλέπω να παίρνουν το δρόμο για τα κανάλια και τους χρηματοδότες, αλλά να έρχονται στο Βήμα της Βουλής και εδώ να καταξιώνονται, γιατί εδώ τους παρακολουθεί ο λαός. 
Και το κανάλι της Βουλής, για το οποίο είχα την ιδέα και την ευθύνη, στο λαό απευθύνεται, εάν θέλει να σηκωθεί από τους καναπέδες και να δει τι γίνεται εδώ και τι δείγμα γραφής και λόγου δίνει ο κάθε εκπρόσωπός του εδώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"44585"," Κύριε Κακλαμάνη, επειδή σας ξέρω από το 1993, μπορώ ευθέως να πω, με όλη την ειλικρίνεια που πάντα με διακρίνει, πόσο καλός Πρόεδρος, ιδιαίτερα έναντι της Βουλής και των Βουλευτών, ήσασταν και να τονίσω ότι αυτό χρειαζόμαστε από εσάς, κύριε Πρόεδρε: τη συμβουλή σας. Μην μας μαλώνετε, όμως, συνέχεια.
Ευχαριστώ πολύ.
Τον λόγο έχει η εισηγητής του Συνασπισμού Ριζοσπαστικής Αριστεράς, η κυρία Κατριβάνου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44586"," Κύριε Πρόεδρε, κυρίες και κύριοι συνάδελφοι, εγώ θα εστιάσω στο νομοσχέδιο αυτήν τη στιγμή. Θα αφήσω αυτό που προηγήθηκε, γιατί θεωρώ ότι είναι σημαντική η κουβέντα γι’ αυτό το νομοσχέδιο. 
Γιατί, λοιπόν, είναι σημαντική; Θα σας πω ότι οφείλουμε να κουβεντιάσουμε επιτέλους με όρους ένταξης και όχι με όρους λαθρομετανάστευσης, κλειστών συνόρων και όλης της ακροδεξιάς προπαγάνδας. 
Ξεκινώ λοιπόν. 
Κύριε Κακλαμάνη, αν μπορείτε, επειδή είμαι μία καινούρια Βουλευτής του τελευταίου ενάμιση χρόνου, θα ήθελα την υποστήριξή σας.
Όπως είπα, λοιπόν, πριν από μερικές εβδομάδες που αρχίσαμε αυτήν τη συζήτηση για το νομοσχέδιο για τον Κώδικα Μετανάστευσης, καλωσορίσαμε αρχικά την Κυβέρνηση και είπαμε: «καλώς ήρθατε στο βασίλειο της πραγματικότητας!». Και το κάναμε αυτό, παρ’ όλο που θέσαμε και τις επιφυλάξεις και τις διαφωνίες μας –που θα αναπτύξω στη συνέχεια- για τη νομοθετική αυτή πρωτοβουλία, γιατί είναι η πρώτη φορά, που όσο είμαι εγώ εδώ βλέπουμε την προσπάθεια να δούμε το μεταναστευτικό, όπως είπα πέρα, από τις ακροδεξιές ιδεοληψίες, υπεύθυνα και ρεαλιστικά. 
Πώς το κάνουμε αυτό; Με ένα βήμα, που δεν συζητάμε μόνο αυτό που γίνεται, δηλαδή την ποινικοποίηση της φτώχειας, δεν συζητάμε για λαθραίους ανθρώπους, δεν συζητάμε για το μύθο των κλειστών συνόρων, διότι κλειστά σύνορα δεν γίνεται να έχουμε στην Ελλάδα, που έχει τριάντα δύο χιλιάδες χιλιόμετρα θαλάσσια σύνορα και που πρέπει να αφήνει δίοδο για πρόσφυγες και αιτούντες άσυλο και που θα δέχεται μετανάστες, γιατί η μετανάστευση είναι ένα φαινόμενο που γίνεται ανά τους αιώνες και θα γίνεται, και κάθε φτωχός ή θύμα πολέμου θα ψάχνει μία καλύτερη ζωή, θα ψάχνει να ζήσει και δεν θα τον σταματήσουμε φράζοντας τα σύνορα –και το ξέρουμε αυτό- και έχουμε διεθνείς υποχρεώσεις γύρω από αυτό να αφήνουμε δίοδο για πέρασμα και οτιδήποτε άλλο είναι απλώς προπαγάνδα. 
Άκουσα, λοιπόν, με μεγάλη χαρά, για πρώτη φορά, συναδέλφους από όλες τις παρατάξεις, να συζητούν το θέμα της ένταξης και νομίζω ότι αυτό είναι σημαντικό. Και είναι σημαντικό γιατί, όπως λέω, αναδεικνύουμε τους μετανάστες και τους πρόσφυγες, γιατί η Κυβέρνηση μέχρι σήμερα αναδεικνύει τους μετανάστες και τους πρόσφυγες ως απειλή και ως εχθρό και έτσι προτείνει αυτά που έχει προτείνει μέχρι τώρα: Ανακατάληψη των πόλεων. Οι επιχειρήσεις του «Ξένιου Δία» με μαζικές συλλήψεις, που καταγγέλθηκαν και στη χώρα μας και στην Ευρώπη ως παράνομες και ρατσιστικές πρακτικές. Και ένα διαρκές έγκλημα: να κλείνουμε ανθρώπους με διοικητική κράτηση για δεκαοκτώ μήνες -έξι χιλιάδες μετανάστες έχουν μέχρι τώρα κρατηθεί- χωρίς να έχουν διαπράξει κανένα έγκλημα και χωρίς δίκη, μόνο και μόνο γιατί μπήκαν μέσα στη χώρα χωρίς χαρτιά. Να τους κλείνουμε σε κέντρα κράτησης με άθλιες συνθήκες, τόσο άθλιες, που όχι μόνο έχουμε κατηγορηθεί διεθνώς γι’ αυτό, αλλά ακόμη και οι ενώσεις των αστυνομικών θέτουν το θέμα ότι είναι άθλιες και ότι είναι κίνδυνος και για την υγεία των ανθρώπων.","ΒΑΣΙΛΙΚΗ ΚΑΤΡΙΒΑΝΟΥ",208
"44587"," Με συγχωρείτε, κυρία Κατριβάνου, συζητάμε για το μεταναστευτικό. Δεν συζητάμε για…","ΛΕΩΝΙΔΑΣ ΓΡΗΓΟΡΑΚΟΣ",114
"44588"," Και λέω, λοιπόν, ότι όσον αφορά το μεταναστευτικό είναι πολύ σοβαρό να θέσουμε το πλαίσιο, γιατί μέχρι τώρα το μεταναστευτικό πλαίσιο συζητιέται με όρους ανθρώπων λαθραίων, ανθρώπων παρανόμων και με τις ρατσιστικές πρακτικές της Κυβέρνησης. 
Με αυτούς τους όρους έχει συζητηθεί το μεταναστευτικό μέχρι τώρα και με έναν αντιρατσιστικό νόμο, που έχει παγώσει και που δεν έρχεται στην Ολομέλεια να ψηφιστεί. Γιατί η μόνη συνταγή προστασίας των Ελλήνων μέσα στην κρίση, που έχει προτείνει η Κυβέρνηση μέχρι τώρα, είναι αυτό το περιθώριο και το να νομιμοποιεί τις απεχθείς απόψεις της Χρυσής Αυγής. Όλα αυτά δεν έχουν λύσει κανένα πρόβλημα, γι’ αυτό καλωσορίσαμε την Κυβέρνηση στην επικράτεια της πραγματικότητας και του ρεαλισμού. 
Περίπου εκατό χιλιάδες άνθρωποι έχουν εκπέσει από τη νομιμότητα λόγω της κρίσης. Ήταν μετανάστες ενταγμένοι και νόμιμοι που, όμως, λόγω της ανεργίας και των ενσήμων αντιμετωπίζουν ακριβώς τα ίδια προβλήματα, που αντιμετωπίζουν και οι Έλληνες, κι επιπλέον έχουν χάσει τη νομιμότητα. Από εκεί που είχαμε προοπτικές για κοινωνική συνοχή και ένταξη αυτών των ανθρώπων, τώρα έχουμε το φόβο να ξαναβγούν στο περιθώριο και να ενταθεί αυτό το περιθώριο. 
Από την άλλη, υποστηρίζεται ότι αυτή η πρακτική θα φέρει ασφάλεια. Εμείς λέμε ότι δεν θα φέρει ασφάλεια. Αυτό το περιθώριο που δημιουργείται με το να εκπίπτουν της νομιμότητας αυτοί οι άνθρωποι δημιουργεί πραγματικά πρόβλημα και ασφάλειας και κοινωνικής συνοχής.","ΒΑΣΙΛΙΚΗ ΚΑΤΡΙΒΑΝΟΥ",208
"44589"," Κυρία Κατριβάνου, γιατί τα λέτε αυτά τα πράγματα;
(Θόρυβος στην Αίθουσα από την πτέρυγα του ΣΥΡΙΖΑ)","ΛΕΩΝΙΔΑΣ ΓΡΗΓΟΡΑΚΟΣ",114
"44590"," Κύριε Υπουργέ, σας παρακαλώ πολύ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44591"," Κύριε Υπουργέ, για όνομα του Θεού!","ΑΝΑΣΤΑΣΙΟΣ ΚΟΥΡΑΚΗΣ",249
"44592"," Κύριε Κουράκη, μου επιτρέπετε να κάνω τη δουλειά μου;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44593"," Θα μας πείτε τι θα πούμε;","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"44594"," Θα με αφήσετε να τελειώσω;","ΒΑΣΙΛΙΚΗ ΚΑΤΡΙΒΑΝΟΥ",208
"44595"," Σας παρακαλώ πολύ. Βοηθήστε, κύριε Υπουργέ. 
Κύριε Διαμαντόπουλε, είδατε ότι παρενέβην.
Ορίστε, κυρία συνάδελφε, συνεχίστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44596"," Θα απαντήσουμε, όμως.","ΔΗΜΗΤΡΙΟΣ ΚΥΡΙΑΖΙΔΗΣ",263
"44597"," Μιλάω για ανθρώπους ενταγμένους στην ελληνική κοινωνία, γι’ αυτούς τους εκατό χιλιάδες, που λέω ότι εκπίπτουν από τη νομιμότητα και που εσείς προσπαθείτε με ένα τρόπο να τους δώσετε ένα πλαίσιο για να επανέλθουν, καθυστερημένα όμως. Μιλάω για ανθρώπους που μεγάλωσαν τα παιδιά μας, που κρατούν τους γέροντές μας, που κρατούν την επαρχία. 
Φυσικά, όταν μιλάμε για το μεταναστευτικό, μιλάμε σαφώς και για τα χιλιάδες παιδιά μεταναστών που σπρώχνονται στο ίδιο περιθώριο, για τα παιδιά που συνηθίζουμε να ονομάζουμε «δεύτερη γενιά», που ενώ γεννήθηκαν στην Ελλάδα, πήγαν εδώ σχολείο και έκαναν φίλους, δεν τους δίνουμε ελληνική ιθαγένεια, όπως θα οφείλαμε, για να μπορούν να σχεδιάσουν με ασφάλεια τη ζωή τους εδώ, στη μόνη χώρα που γνώρισαν ως πατρίδα.
Αυτή, λοιπόν, η στοιχειώδης αντίληψη περί ρεαλισμού, δικαιοσύνης και ανθρωπιάς λέει ότι η μεταναστευτική πολιτική μιας δημοκρατικής χώρας θα έπρεπε να ξεκινάει από αυτούς τους ανθρώπους. 
Ένα σύγχρονο δημοκρατικό κράτος, που μεριμνά στην πράξη για την κοινωνική συνοχή, εν μέσω μάλιστα κοινωνικής κρίσης, θα έπρεπε να παραδειγματιστεί από την Ιταλία, που το φθινόπωρο του 2012 θέσπισε διαδικασία νομιμοποίησης εν δυνάμει πεντακοσίων χιλιάδων μεταναστών. Έχουμε επίσης και αυτό που έκανε ο Πρόεδρος των ΗΠΑ, που χορηγεί δυνητικά ιθαγένεια σε δώδεκα εκατομμύρια μετανάστες χωρίς χαρτιά.
Μιλάμε για μια δημοκρατική Κυβέρνηση σε μια Ευρώπη που, για να διατηρήσει το βιοτικό της επίπεδο, καλείται ως το 2050 να υποδεχθεί πάνω από ένα δισεκατομμύριο μετανάστες. Αυτό το λένε οι υπολογισμοί των Ηνωμένων Εθνών και όχι του ΣΥΡΙΖΑ. Γι’ αυτό, λοιπόν, θα έπρεπε το κύριο μέλημά μας να είναι η κοινωνική ένταξη και όχι η μετατροπή της χώρας σε ειδική οικονομική ζώνη της Ευρώπης στο πρότυπο της Μανωλάδας. 
Θα προχωρούσαμε αν ήμασταν κυβέρνηση -και αυτό περιμένουμε να κάνετε- σε ένα νέο νόμο για την ιθαγένεια και ταυτόχρονα πρέπει να θεσπίσετε μια διαρκή διαδικασία νομικής τακτοποίησης και κοινωνικής προστασίας των μεταναστών που ζουν εδώ στον τόπο μας επί πολλά έτη και έχουν αναπτύξει κοινωνικούς και βιοτικούς δεσμούς με τον τόπο.
Δυστυχώς, ο Κώδικας Μετανάστευσης, που έρχεται δεν κινείται προς τα εκεί. Χρησιμοποιεί αντίθετα το θεσμό των αδειών επί μακρόν διαμένοντος ως μοχλό για να παρακάμψει τα ζητήματα της ιθαγένειας και της νομικής τακτοποίησης, μια τακτοποίηση που αφορά τους μετανάστες, που βρίσκονταν στην Ελλάδα το 2005, όταν έγινε η τελευταία νομιμοποίηση.
Σε ό,τι αφορά τώρα την ιθαγένεια, η σπουδή για την ακύρωση του ν.3838, πριν καν αποφανθεί γι’ αυτό το ΣτΕ επίσημα, είχε ως αποτέλεσμα το πρωτοφανές, δηλαδή το πάγωμα ενός ψηφισμένου νόμου με υπουργική εγκύκλιο. 
Η ίδια Κυβέρνηση που στηλιτεύει την ανομία απ’ όπου κι αν προέρχεται, μετά την ακυρωτική απόφαση του ΣτΕ, δεν μερίμνησε, όπως όφειλε, για νέο νόμο, αφήνοντας έτσι χιλιάδες παιδιά που γεννήθηκαν εδώ να ζουν μαζί μας μεν, αλλά στο περιθώριο. Κι ενώ θα μπορούσε να συμπληρώσει αυτό το κενό στον Κώδικα Μετανάστευσης, παρέκαμψε συνειδητά το ζήτημα, μολονότι το νομοσχέδιο θεωρητικά πασχίζει για την ένταξη. 
Και την τελευταία στιγμή –εκεί μας απογοητεύσατε ιδιαίτερα- βάζετε τροπολογία που αφορά τον Κώδικα Ιθαγένειας με τον οποίο το Υπουργείο βάζει νέα εμπόδια στην κοινωνική ένταξη, παίρνοντας μέτρα διάκρισης ενάντια στο Σύνταγμα, αποκλείοντας δηλαδή από την ιθαγένεια όσους έχουν καταδικαστεί με αναστολή, ακόμη κι αν η αναστολή αυτή έχει λήξει. Είναι μία τροπολογία επικίνδυνη και ρατσιστική. 
Αναρωτιόμαστε το εξής: Μία Κυβέρνηση που επιδιώκει πράγματι την κοινωνική ένταξη, γιατί νομοθετεί διευρύνοντας ουσιαστικά το κοινωνικό περιθώριο; Μία Κυβέρνηση που αναγνωρίζει την ανάγκη να τακτοποιηθούν νομικά οι μετανάστες συνοδοί αναπήρων με υψηλά ποσοστά αναπηρίας, όπως έχετε περάσει στην ΚΥΑ, ή προχωρά στην προσωρινή νομιμοποίηση των εργατών της, γιατί αρνείται μία ευκαιρία νομιμοποίησης στους μετανάστες που βρίσκονται εδώ μετά το 2005, όταν και έγινε η τελευταία νομιμοποίηση; 
Ποια η λογική να ζητάμε θεώρηση εισόδου προ τριετίας για χορήγηση άδειας διαμονής για εξαιρετικούς λόγους, όταν οι δικαιούχοι μπορούν να αποδείξουν ισχυρούς δεσμούς με τη χώρα και όταν ξέρουμε πόσοι αποκλείστηκαν το 2005 εξαιτίας αυτής ακριβώς της προϋπόθεσης; 
Πώς βοηθά την κοινωνική ένταξη η θέσπιση αποκλεισμών από την άδεια για ανθρωπιστικούς λόγους, στο όνομα απροσδιορίστων λόγων δημόσιας τάξης ή με τη δημιουργία προβλημάτων στο έργο των θεραπευτικών οργανισμών, κάτι για το οποίο έχουν εκδόσει ανακοινώσεις όλοι οι θεραπευτικοί οργανισμοί, όπως ο ΟΚΑΝΑ, το ΚΕΘΕΑ και το «18 ΑΝΩ» -είναι στα «ΝΕΑ» και παντού- και δεν έχετε διαβουλευτεί καθόλου με αυτούς και καταργείτε με αυτόν τον τρόπο τον προηγούμενο νόμο που ψηφίσαμε εδώ με το άλλο νομοσχέδιο του κ. Ρουπακιώτη;","ΒΑΣΙΛΙΚΗ ΚΑΤΡΙΒΑΝΟΥ",208
"44598"," Έχει αλλάξει. Άλλαξε. Μην εκτίθεστε. Έχει αλλάξει αυτό.","ΛΕΩΝΙΔΑΣ ΓΡΗΓΟΡΑΚΟΣ",114
"44599"," Κύριε Υπουργέ, παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"44600"," Γιατί θεσπίζουμε εισοδηματικά κριτήρια για την άδεια του επί μακρόν διαμένοντος και την επανένωση όταν εν μέσω κρίσης, ακόμη και οι ελληνικές οικογένειες αδυνατούν να ανταποκριθούν σε αυτά; 
Τέλος, γιατί η ελληνομάθεια αποτελεί προϋπόθεση για την απόκτηση άδειας επί μακρόν διαμένοντος, ενώ η πρόβλεψη αυτή δεν υπάρχει σαν προϋπόθεση ενσωμάτωσης στην ευρωπαϊκή οδηγία κι ενώ η κοινωνική ένταξη δεν εξαντλείται στη γνώση της γλώσσας, της ιστορίας και του πολιτισμού κι ενώ ο νομοθέτης δίνει τη δυνατότητα στους δικαιούχους της άδειας αυτής να φύγουν από την Ελλάδα; Αγγλικά θα έπρεπε να μάθουν. Μία ξένη γλώσσα.
Με τις πολλαπλές εξαιρέσεις, με τα εμπόδια που θεσπίζει και με τις αντιφάσεις που προσπάθησα να περιγράψω, μένοντας στις πιο κραυγαλέες, η Κυβέρνηση δείχνει τα όριά της στο μεταναστευτικό. 
Τα όρια όμως, κύριε Υπουργέ, θα φανούν στην πράξη. Με τη μετατροπή των αποκεντρωμένων διοικήσεων και των Διευθύνσεων Αλλοδαπών και Μετανάστευσης σε καταστήματα μίας στάσης και με την ψήφιση του νόμου μόνο στην Αττική, εξήντα έξι γραφεία παραλαβής αιτήσεων θα συρρικνωθούν σε τρία και εκατόν τριάντα πέντε χιλιάδες εξυπηρετούμενοι θα πρέπει να σπρώχνονται για την κατάθεση αίτησης για άδεια διαμονής. Ήδη σήμερα κινδυνεύουν να χάσουν τις προθεσμίες για την ανανέωση των αδειών τους, όπως επανειλημμένα σας εξηγήσαμε. 
Κυρίες και κύριοι συνάδελφοι, γνωρίζοντας τα στενά όρια της παρούσας Κυβέρνησης, ο ΣΥΡΙΖΑ δεν μένει στην αποκάλυψη αυτών των ορίων.
Αντίθετα, με σοβαρότητα και αίσθηση κοινωνικής ευθύνης, προσπαθούμε να διευρύνουμε το πεδίο εφαρμογής των θετικών διατάξεων με προτάσεις και τροπολογίες σε επτά κρίσιμα σημεία.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Κατ’ αρχάς, θέση του ΣΥΡΙΖΑ ως προς τη χορήγηση ιθαγένειας σε παιδιά που έχουν γεννηθεί και έχουν φοιτήσει σε σχολεία στην Ελλάδα είναι η υποστήριξη της ένταξής τους στην ελληνική κοινωνία με τη χορήγηση ιθαγένειας. Αυτό το πλαίσιο θα το υλοποιήσουμε, όταν γίνουμε κυβέρνηση. Η προτεινόμενη, ωστόσο, τροπολογία που καταθέτουμε γίνεται προκειμένου να ρυθμιστεί άμεσα το μείζον και επείγον κοινωνικό ζήτημα χορήγησης της ιθαγένειας σε παιδιά που έχουν γεννηθεί και έχουν φοιτήσει σε σχολεία στην Ελλάδα, λαμβανομένης υπ’ όψιν της συγκυρίας στο πλαίσιο της απόφασης του Συμβουλίου της Επικρατείας.
Είναι μια απόφαση με την οποία εμείς έχουμε δηλώσει ότι διαφωνούμε. Καταθέσαμε, όμως, την τροπολογία, με την οποία διατηρείται το θετικό κεκτημένο του ν. 3838/2010 και χορηγείται η ιθαγένεια σε παιδιά που γεννιούνται και ζουν στην Ελλάδα από γονείς που μένουν μόνιμα και νόμιμα στη χώρα επί επτά τουλάχιστον συνεχή έτη ή έχουν ολοκληρώσει επιτυχώς έξι έτη παρακολούθησης ελληνικού σχολείου στην Ελλάδα.
Στη συνέχεια, σε ό,τι αφορά τη δεύτερη γενιά, προτείνουμε τη χορήγηση της άδειας διαμονής πενταετούς διάρκειας με αυξημένα δικαιώματα για ενήλικες που γεννήθηκαν στην Ελλάδα ή έχουν ολοκληρώσει έξι τάξεις σχολείου στην Ελλάδα, χωρίς διακρίσεις. Προτείνουμε να απαλειφθεί ο όρος περί νόμιμης διαμονής κατά τη στιγμή υποβολής της αίτησης, καθώς και ο όρος περί ολοκλήρωσης της φοίτησης στα είκοσι ένα έτη. Η νόμιμη διαμονή είναι σαν να παίρνουν τα παιδιά το βάρος του αν οι γονείς είναι νόμιμοι ή παράτυποι. Τα παιδιά, επίσης, δεν μπορούν αναγκαστικά να έχουν ολοκληρώσει τη φοίτηση στα είκοσι ένα χρόνια. Υπάρχουν παιδιά που δουλεύουν, που πηγαίνουν σε νυχτερινό σχολείο. Μπορεί να το ολοκληρώσουν μετά. Δίνουν αγώνα.
Προτείνουμε με τροπολογία τη διεύρυνση, να απαλειφθεί ο χρόνος. Όμως, αν δεν θέλετε να απαλειφθεί, να τον διευρύνετε.
Σε ό,τι αφορά την άδεια διαμονής για εξαιρετικούς λόγους, ζητάμε να απαλειφθεί ο όρος της προ τριών ετών θεώρησης εισόδου, που αποκλείει από τις θετικές διατάξεις την πλειοψηφία των ενδιαφερομένων, καθώς και ο καταχρηστικός όρος της δεκαετούς παραμονής ως εναλλακτικής απόδειξης της ύπαρξης δεσμών με τη χώρα.
Σε ό,τι αφορά τα θύματα και τους μάρτυρες ρατσιστικών εγκλημάτων, προτείνουμε ένα ολοκληρωμένο πλαίσιο προστασίας. Η προστασία πρέπει να εξασφαλίζεται άμεσα με την προσωρινή αναστολή της κράτησης και απέλασης, η οποία χορηγείται σε κάθε περίπτωση, δεν δημιουργεί υπέρ του καταγγέλλοντος κανένα άλλο δικαίωμα πέραν της νυν απομάκρυνσης και της ψυχοκοινωνικής και νομικής υποστήριξης.
Στη συνέχεια, προτείνουμε να χορηγείται η άδεια για ανθρωπιστικούς λόγους. Τα θύματα δεν θα μπορέσουν να πάνε να καταγγείλουν ότι είναι θύματα ρατσιστικής βίας, αν δεν υπάρξει άμεση εγγύηση ότι δεν θα κρατηθούν και δεν θα απελαθούν.
Για λόγους στοιχειώδους κοινωνικής δικαιοσύνης, προτείνουμε τα θύματα εργατικών και λοιπών ατυχημάτων, που καλύπτονται από την ελληνική νομοθεσία, να λαμβάνουν διετή και ανανεώσιμη άδεια παραμονής για ανθρωπιστικούς λόγους, χωρίς στον νόμο να κατέχουν ισχυρή άδεια διαμονής. Δηλαδή, ένα θύμα που έχει πάθει εργατικό ατύχημα δεν θα πρέπει για να πάρει άδεια παραμονής για ανθρωπιστικούς λόγους να έχει προηγούμενη ισχυρή άδεια διαμονής.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Για τους ίδιους λόγους ζητούμε την προστασία των τοξικοεξαρτημένων μεταναστών…","ΒΑΣΙΛΙΚΗ ΚΑΤΡΙΒΑΝΟΥ",208
"44601"," Κυρία συνάδελφε, έχετε καταναλώσει όλο τον χρόνο σας. Παρακαλώ, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44602"," Ολοκληρώνω, κύριε Πρόεδρε.
Για τους ίδιους λόγους προτείνουμε και εμείς και οι φορείς, όπως γνωρίζουμε, την προστασία των τοξικοεξαρτημένων που παρακολουθούν προγράμματα απεξάρτησης σε οργανισμούς, όπως το ΚΕΘΕΑ, ο ΟΚΑΝΑ και η «18 ΑΝΩ» και όχι τη διάταξη που βάλατε, σύμφωνα με την οποία πρέπει να υπάρξει υπογραφή μόνο από ψυχίατρο σε δημόσιο νοσοκομείο και έτσι εξαιρείτε αυτούς τους φορείς. Αν το αλλάξατε, καλά κάνατε.
Τέλος, ζητούμε την ανανέωση, υπό την προϋπόθεση ύπαρξης βιβλιαρίου υγείας σε ισχύ, των αδειών διαμονής και εξαρτημένης εργασίας ή της άδειας διαμονής μακράς διαρκείας σε αιτήματα που εκκρεμούν προς απόρριψη από το 2010 λόγω μη συμπλήρωσης του απαιτούμενου αριθμού ημερών ασφάλισης χωρίς διακρίσεις. Προτείνουμε τη διεύρυνση των μεταβατικών ρυθμίσεων και σε μετανάστες που εξαιρούνται. Προτείνουνε η διάταξη να ισχύει για όλα τα απορριφθέντα αιτήματα, ανεξάρτητα από το αν έχει κατατεθεί δικαστική προσφυγή κατά της απορριπτικής απόφασης και ο απορριφθείς τελεί υπό δικαστική προστασία, όπως προϋποθέτει η διάταξη του σχεδίου νόμου. Αυτήν την πρόταση σας την έκαναν όλοι οι φορείς που ήταν στη διαβούλευση. Ο ΣΥΡΙΖΑ θα έκανε πολύ πιο διευρυμένη πρόταση.
Εμείς υιοθετούμε αυτή τη στιγμή την πρόταση που σας έκαναν όλοι οι φορείς στη διαβούλευση και εσείς αρνείστε να την συμπεριλάβετε. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)","ΒΑΣΙΛΙΚΗ ΚΑΤΡΙΒΑΝΟΥ",208
"44603"," Ολοκληρώστε, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44604"," Το σημερινό νομοσχέδιο, κύριε Υπουργέ, παρ’ όλο που έχει σοβαρότατες αδυναμίες και προβλήματα, συγχρόνως ανοίγει έναν δρόμο προς την ένταξη και αφορά τη ζωή χιλιάδων ανθρώπων και συμπολιτών μας και γι’ αυτόν τον λόγο ψηφίζουμε «ΠΑΡΩΝ». 
(Χειροκροτήματα από την πτέρυγα του ΣΥΡΙΖΑ)","ΒΑΣΙΛΙΚΗ ΚΑΤΡΙΒΑΝΟΥ",208
"44605"," Σας ευχαριστούμε.
Πριν δώσω τον λόγο στον κ. Τριαντάφυλλο, γίνεται γνωστό στο Σώμα ότι ο κ. Φώτης Κουβέλης, Πρόεδρος της Δημοκρατικής Αριστεράς, ορίζει ως ειδικό αγορητή τον Βουλευτή Α΄ Αθηνών κ. Πανούση. 
Επίσης, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα μαθητές και μαθήτριες και ένας εκπαιδευτικός τους, από το 2ο Γυμνάσιο Κοζάνης (Α΄ Τμήμα). 
Η Βουλή τούς καλωσορίζει στην Αίθουσα της Βουλής.	
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Κωνσταντίνος Τριαντάφυλλος, ειδικός αγορητής του ΠΑΣΟΚ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44606"," Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι Βουλευτές, αγαπητά παιδιά και κυρίες εκπαιδευτικοί, πριν ξεκινήσω θα ήθελα να πω το εξής: Καμμιά φορά είναι σημαντικό να ακούμε όλες οι πλευρές, προσωπικότητες που έχουμε την τύχη και την τιμή μαζί να βρίσκονται στην ίδια Αίθουσα με εμάς. Παρ’ ότι μπορεί να διαφωνούμε, είναι καλό να ακούμε τον Απόστολο Κακλαμάνη, που αποτελεί ζωντανή ιστορία του τόπου και που είναι τιμή να θητεύουμε μαζί στην παρούσα θητεία μας. 
Βεβαίως, πριν ξεκινήσω την εισήγησή μου σχετικά με το υπό συζήτηση νομοσχέδιο, θα ήθελα να πω μια κουβέντα, γιατί θεωρώ ότι σήμερα είναι πολύ σημαντικό να ακουστεί εδώ μέσα. 
Όπως γνωρίζετε, κύριε Πρόεδρε, σήμερα είχαμε ένα πολύνεκρο περιστατικό έξω από τη Λέσβο. Στη θαλάσσια ελληνική ζώνη είχαμε δύο παιδιά πνιγμένα, συνολικά επτά νεκρούς ανθρώπους, που έψαχναν μια καλύτερη τύχη, πιθανόν πρόσφυγες, αλλά μπορεί και μετανάστες, οι οποίοι επιβιβάστηκαν στα δύσκολα νερά του Αιγαίου πάνω σε μια φουσκωτή βάρκα και οι οποίοι, δυστυχώς, σήμερα δεν βρίσκονται μεταξύ μας. Απέναντι σε αυτούς τους ανθρώπους, όμως, ως πότε εμείς θα κλείνουμε τα μάτια; Ως πότε εμείς θα αδιαφορούμε γι’ αυτό που συμβαίνει στη γειτονιά μας, γι’ αυτό που συμβαίνει στα δικά μας νερά; Ως πότε εμείς δεν θα επιβάλουμε, επιτέλους, στη FRONTEX -στην οποία έχουμε δυνατότητα να μιλήσουμε, να τοποθετηθούμε, να κάνουμε παρέμβαση στην Ευρωπαϊκή Επιτροπή- να μην περιπολεί απλά τα παραθαλάσσια σύνορα, αλλά να προλαβαίνει το ταξίδι του θανάτου πριν αυτό ξεκινήσει, να περιπολεί, δηλαδή, στα μικρασιατικά παράλια, στα τουρκικά παράλια, ούτως ώστε να μην επιτρέπεται να ξεκινά αυτό το ταξίδι κατά το οποίο κάποιοι ασυνείδητοι δουλέμποροι  στέλνουν ανθρώπους, μικρούς και μεγάλους, που δεν έχουν ξαναδεί θάλασσα στη ζωή τους και τους πνίγουν καθημερινά στα νερά του Αιγαίου; 
Απέναντι σε αυτήν τη σκληρή πραγματικότητα, απέναντι στο ένα εκατομμύριο εκατό χιλιάδες παιδιά πρόσφυγες από τη Συρία, εμείς πρέπει να είμαστε καθαροί και πρέπει να παίξουμε πρωταγωνιστικό ρόλο και ως προεδρεύουσα χώρα, αλλά και ως μια χώρα μέλος της Ευρωπαϊκής Ένωσης που πιστεύει στα ανθρώπινα δικαιώματα, που πιστεύει πραγματικά στην ειρήνη και που πολλές φορές αυτήν την ειρήνη την έχουμε πληρώσει πολύ ακριβά. 
Γι’ αυτόν τον λόγο θεωρώ ότι από εδώ μέσα πρέπει να είναι καθαρή και ομόφωνη μια εντολή προς την ελληνική Κυβέρνηση να προχωρήσει τις διαπραγματεύσεις και, επιτέλους, να υπάρξει αυστηρή φύλαξη των τουρκικών συνόρων και, βεβαίως, η Ευρωπαϊκή Ένωση να αναλάβει το μερίδιο της ευθύνης που της αναλογεί και της Ελλάδας συμπεριλαμβανομένης. Διότι όταν έχεις ένα εκατομμύριο εκατό χιλιάδες παιδιά πρόσφυγες και εσύ ως Ευρωπαϊκή Ένωση μετράς λίγες χιλιάδες που φιλοξενείς, τότε προφανώς κάτι δεν είναι σωστό, κάτι δεν κάνεις σωστά. Σε αυτό, λοιπόν, πρέπει να υπάρχει καθαρή απάντηση από την Ευρωπαϊκή Ένωση και εμείς πρέπει να παίξουμε πρωταγωνιστικό ρόλο. 
Κυρίες και κύριοι Βουλευτές, εισάγουμε σήμερα ένα νομοσχέδιο που λέγεται «Κώδικας Μετανάστευσης και Κοινωνικής Ένταξης» και πραγματικά πιστεύω ότι πρόκειται για μια δίκαιη, έξυπνη, αποτελεσματική νομοθεσία για τη μετανάστευση, που ανταποκρίνεται, όμως, στους κανόνες της κοινής λογικής.
Πιστεύω πολύ ότι με  αυτήν τη νομοθεσία σταματάμε να κρυβόμαστε πίσω από το δάκτυλό μας. Γιατί ας αναρωτηθούμε όλοι σε αυτήν την Αίθουσα, για να αναρωτηθεί και ο κάθε πολίτης που μας ακούει και μας διαβάζει, πόσο κοστίζει τελικά η ξενοφοβία και ο ρατσισμός στην Ελλάδα, πόσο κοστίζει στην πραγματική οικονομία μας ή στα δημόσια οικονομικά μας. Πόσο κοστίζει η ξενοφοβική αντίληψη όλων των πραγμάτων που αφορούν τον αλλοδαπό, τον μετανάστη και τον πρόσφυγα; 
Εκεί αν δώσουμε την απάντηση, μπορούμε να έχουμε και την καλύτερη, την πιο έξυπνη, την πιο αποτελεσματική, την πιο δίκαιη νομοθεσία. Γιατί πιστεύω τελικά ότι καλύτερη μεταναστευτική πολιτική σημαίνει και καλύτερη ελληνική οικονομία.  Σημαίνει, όμως, και κάτι το οποίο είναι πάρα πολύ σημαντικό. Σημαίνει και καλύτερη φύλαξη των ελληνικών συνόρων. 
Πραγματικά είναι καλύτερη η ελληνική οικονομία μέσα απ’ αυτόν τον κώδικα, όπως πρέπει να εφαρμοστεί, χωρίς προβλήματα, τα οποία τελικά πολλές φορές αφήνουν τους νόμους στα χαρτιά, όταν αυτός ενδυναμώνει την οικονομία. Διότι βάζει ξανά τους μετανάστες σε ένα ασφαλές πλαίσιο, κοινωνικής ένταξης, αφαιρεί τις επισφάλειες και ενδεχομένως τις αδυναμίες του υπάρχοντος συστήματος και δημιουργεί ένα ασφαλές πλαίσιο μέσα στο οποίο μπορεί κανείς να γνωρίζει ποια είναι τα δικαιώματά του και ποιες είναι οι υποχρεώσεις του. 
Ενδυναμώνει, λοιπόν, την οικονομία και οδηγεί, προφανώς, στην αύξηση του Ακαθάριστου Εθνικού Προϊόντος της Ελλάδας. Ενισχύει την καινοτομία και τη δημιουργία θέσεων εργασίας μέσα από τις άδειες για τις επενδύσεις, που πραγματικά απλοποιούνται. Ενισχύεται, όμως, η καινοτομία μας -αν θέλετε- και μέσα από την απλοποίηση των αδειών για τους φοιτητές από το εξωτερικό. Δημιουργείται μία υγιής παραγωγικότητα, αφού για πρώτη φορά κατοχυρώνουμε ίδιους κανόνες για όλους και αυστηρούς κανόνες για όποιον απασχολεί στην επιχείρησή του αδήλωτο εργαζόμενο. 
Ενισχύεται η κοινωνική ασφάλιση, γιατί ουσιαστικά όλο το εργατικό δυναμικό σήμερα, χωρίς δικαιολογίες, οι οποίες τελικά κρατούσαν εκτός ένα μεγάλο κομμάτι του εργατικού δυναμικού μας, καταβάλλει τις εισφορές του. Με αυτόν τον τρόπο ενισχύουμε την κοινωνική ασφάλιση, ενισχύουμε, δηλαδή, τις συντάξεις που λαμβάνουν οι πολίτες. 
Αυξάνονται τα φορολογικά έσοδα από πολίτες αλλά και από αλλοδαπούς, οι οποίοι δηλώνουν τα πραγματικά τους εισοδήματα και δεν είναι εκτός για λόγους οι οποίοι δεν είναι πραγματικοί, αντικειμενικοί, λογικοί. 
Ενισχύεται η επιχειρηματικότητα με μικρομεσαίες επιχειρήσεις στην ύπαιθρο, εκεί όπου πραγματικά υπάρχει η αγροτική παραγωγή, η μικρομεσαία οικονομία, αλλά και στις μεγάλες επενδύσεις, με την απλοποίηση των αδειών για επενδύσεις, που πραγματικά είναι πάρα πολύ σημαντικό όπως εξελίσσεται μετά απ’ αυτό το νομοσχέδιο. 
Προφανώς, ενισχύεται η αγροτική μας παραγωγή, ο αγροτικός μας τομέας, ο πρωτογενής μας τομέας, αφού το δυναμικό που απασχολείται εκεί και το οποίο έρχεται από τρίτες χώρες μπορεί να έχει με απλοποιημένο τρόπο όχι μόνο μία καθαρή σχέση εργασίας, αλλά και μια καθαρή, διαφανή, καθ’ όλα νόμιμη διαδικασία ένταξης στην αγορά εργασίας του αγροτικού τομέα. Δεν πέφτει ούτε το ίδιο θύμα οποιουδήποτε εκμεταλλευτή,  αλλά ούτε και το ελληνικό δημόσιο χάνει έσοδα που προέρχονται από τις εισφορές ή από τους φόρους. 
Βεβαίως, προσελκύουμε ακόμη περισσότερους φοιτητές, όχι μόνο γιατί απλοποιούνται οι διαδικασίες, αλλά γιατί καταπολεμάμε το πρόβλημα εκεί όπου πραγματικά πονάμε, εκεί όπου πραγματικά υπάρχει το πρόβλημα: στον ρατσισμό και την ξενοφοβία. Την καταπολεμάμε στην κοινωνία. Ο αλλοδαπός φοιτητής, ο οποίος αισθάνεται ότι πάει σε μία χώρα φιλική προς καθετί διαφορετικό, φιλική προς τους πολίτες τρίτων χωρών, έρχεται πιο εύκολα και με αυτόν τον τρόπο ανεβάζει και την καινοτομία στα ελληνικά πανεπιστήμια. Φυσικά προσελκύουμε παραπάνω έσοδα από πολίτες τρίτων χωρών, που έχουν την οικονομική δυνατότητα να σπουδάσουν στη χώρα μας και να προχωρήσουν και σε έρευνες σχετικές με τον επιστημονικό τους κλάδο. 
Τέλος, καταπολεμάμε την εγκληματικότητα. Από τη μια μεριά τη ρατσιστική εγκληματικότητα, από την άλλη μεριά την εγκληματικότητα που προέρχεται από την γκετοποίηση ενός μεγάλου κομματιού της κοινωνίας μας. 
Πραγματικά, ο Κώδικας Μετανάστευσης και Κοινωνικής Ένταξης πιστεύω ότι είναι ένας κώδικας που έρχεται να αντιμετωπίσει τη σημερινή ελληνική πραγματικότητα.
Σήμερα, έχουμε περίπου εξακόσιες χιλιάδες νόμιμους μετανάστες. Απ’ αυτούς, περίπου οι τετρακόσιες ενενήντα πέντε χιλιάδες έχουν μία άδεια διαμονής νόμιμη σε ισχύ, ενώ οι εκατόν δεκαπέντε χιλιάδες βρίσκονται σε μία διαδικασία ανανέωσης.
Με τον κώδικα, λοιπόν, αυτόν απλοποιούνται οι διαδικασίες, προς όφελος τόσο των μεταναστών όσο όμως και της διοίκησης, καθώς αυξάνεται η διάρκεια της άδειας διαμονής εργασίας από δύο σε τρία χρόνια, αυξάνοντας ταυτόχρονα και το παράβολο, μειώνονται τα απαιτούμενα δικαιολογητικά που πρέπει να υποβάλλει ο κάθε ενδιαφερόμενος, ενώ καταργείται η διαδικασία για έκδοση άδειας εργασίας, όταν κάποιος λαμβάνει βίζα για εποχική εργασία. Υπήρχε μέχρι τώρα διπλή διαδικασία. 
Επίσης, καταργείται άλλη μία διπλή διαδικασία που υπήρχε για τους σπουδαστές, οι οποίοι δεν είχαν μέχρι τώρα το δικαίωμα εργασίας, όταν λάμβαναν μια βίζα για σπουδές στην Ελλάδα. 
Πέμπτον, η τριετής άδεια στα παιδιά που ενηλικιώνονται στη χώρα μας. Αντί, δηλαδή για τρεις μονοετείς άδειες, γίνεται πλέον μία τριετής άδεια. Ουσιαστικά, απλοποιείται μία διαδικασία, η οποία απασχολούσε και προσωπικό στη Δημόσια Διοίκηση, αλλά ταλαιπωρούσε και έναν κόσμο συγκεκριμένο, ο οποίος έπρεπε κάθε χρόνο, επί τρία χρόνια, να ανανεώνει άδεια χωρίς λόγο.
Έκτον, ενοποιείται το σύστημα των αδειών μακράς διαμονής. 
Όμως, με τον συγκεκριμένο κώδικα απαντώνται επιτέλους με θετικό τρόπο επισφάλειες των αδειών διαμονής για τους αλλοδαπούς, αλλά και αντιμετωπίζονται προβλήματα που προκλήθηκαν λόγω της οικονομικής κρίσης που περνάει η χώρα μας.
Πλέον δεν απαιτείται προσκόμιση διακοσίων σαράντα ενσήμων, αλλά το βιβλιάριο υγείας, που σημαίνει –σύμφωνα και με την τελευταία ρύθμιση που ψηφίσαμε στη Βουλή- πενήντα ένσημα ετησίως. Με αυτόν τον τρόπο μπορούν όλοι όσοι εργάζονται, κυρίως στην οικοδομή, να ανανεώσουν το βιβλιάριο υγείας τους και να λάβουν ουσιαστικά την ανανέωση σε σχέση με την άδεια διαμονής τους, ενώ καταργείται η υποχρέωση απόδειξης επαρκών πόρων για την ανανέωση των μελών οικογενείας πολίτη τρίτης χώρας.
Είναι μία σημαντική καινοτομία, η οποία έρχεται και για τη δεύτερη γενιά μεταναστών, καθώς διευκολύνει την αδειοδότηση παιδιών και ενηλίκων δευτέρας γενιάς, με νόμιμη άδεια και πενταετείς ανανεώσεις, με απλή επίδειξη της προηγούμενης άδειας.
Επίσης, είναι πραγματικά είναι πολύ σημαντικό το γεγονός ότι εισάγεται αυτό που είχαμε προτείνει εδώ και πολύ καιρό εμείς ως ΠΑΣΟΚ, η προστασία των θυμάτων από εγκληματικές ενέργειες, θυμάτων από ρατσιστικές εγκληματικές ενέργειες αλλά και των μαρτύρων σοβαρών εγκληματικών πράξεων. Εδώ, λοιπόν, περιλαμβάνεται η συγκεκριμένη κατηγορία στις άδειες διαμονής για ανθρωπιστικούς λόγους, για πρώτη φορά με μία ρύθμιση, η οποία πραγματικά καλύπτει όλους όσοι πέφτουν θύματα σοβαρών –ξαναλέω- εγκληματικών πράξεων.
Διευκολύνεται η πρόσβαση στην άδεια επί μακρόν διαμένοντος. Με αυτόν τον τρόπο ουσιαστικά εξαιρείται όποιος για δώδεκα χρόνια μένει μόνιμα στη χώρα μας από την εξέταση της ελληνικής γλώσσας, της ιστορίας, του πολιτισμού. Πραγματικά, αυτό κατοχυρώνει ένα πολύ μεγάλο κομμάτι ανθρώπων, οι οποίοι είναι ενταγμένοι, εργάζονται και έχουν τις οικογένειές τους στη χώρα μας από το να περνάνε από μία διαδικασία στην οποία οι περισσότεροι απ’ αυτούς είτε δεν έμπαιναν είτε αποτύγχαναν. 
Μειώνεται το απαιτούμενο εισόδημα αθροιστικά. Γίνεται 8.500 ευρώ για τα τελευταία δύο έτη. Με αυτόν τον τρόπο ουσιαστικά παρέχεται η δυνατότητα σε περισσότερους αλλοδαπούς να αποκτήσουν τη συγκεκριμένη κατηγορία, τη συγκεκριμένη άδεια διαμονής επί μακρόν διαμένοντος και ως συνέπεια, βεβαίως, να μπορέσουν, εάν το θελήσουν, να αναζητήσουν σε άλλες χώρες-μέλη της Ευρωπαϊκής Ένωσης εργασία, δηλαδή να αποκτήσουν τα δικαιώματα που τους δίνει η ευρωπαϊκή νομοθεσία και τα οποία είναι τα ίδια με τα δικαιώματα της ελεύθερης κίνησης των Ευρωπαίων πολιτών. 
Σημαντική, όμως, είναι και η ρύθμιση που υπάρχει σχετικά με την επαναφορά στη νομιμότητα. Δηλαδή, όσοι αλλοδαποί δεν μπόρεσαν να ανανεώσουν την άδεια διαμονής-εργασίας τους, έχουν τη δυνατότητα να υποβάλουν αίτηση στην κεντρική Υπηρεσία του Υπουργείου Εξωτερικών και να αποδείξουν ότι συνδέονται με τη χώρα μας με στενούς βιοτικούς δεσμούς. Όσοι απερρίφθησαν λόγω ενσήμων από το 2010 και μετά –δηλαδή κατά την περίοδο της οικονομικής κρίσης- και εφόσον έχουν βιβλιάριο υγείας, μπορούν επίσης να ζητήσουν την επανεξέταση της υπόθεσής τους.
Τέλος, είναι πολύ σημαντικά τα μέτρα προστασίας της οικογένειας, καθώς προβλέπονται συγκεκριμένες ρυθμίσεις για την επανένωση των οικογενειών, εφόσον ο αλλοδαπός διαμένει μόνιμα στη χώρα μας για δύο χρόνια και φυσικά πληρούνται τα εισοδηματικά κριτήρια, οι εισοδηματικές προϋποθέσεις.
Κυρίες και κύριοι Βουλευτές, πιστεύουμε ότι ο συγκεκριμένος κώδικας έρχεται να καλύψει ένα πραγματικά μεγάλο κενό, ένα κενό όμως που μπορεί να καλυφθεί όχι συγχέοντας τη μετανάστευση με την ιθαγένεια, αλλά αντιμετωπίζοντας το μεταναστευτικό ζήτημα της χώρας μας συνολικά. 
Αυτό θα επιτευχθεί διασφαλίζοντας τόσο τα σύνορά μας και εντάσσοντας όλους τους αλλοδαπούς μέσα σε μία διαδικασία νομιμότητας, προκειμένου να επιτύχουμε το καλύτερο δυνατό κοινωνικό και οικονομικό αποτέλεσμα για τη χώρα μας και την κοινωνία της, όσο και καθορίζοντας καθαρά κριτήρια κτήσης ιθαγένειας –που σημαίνει και της ιδιότητας του πολίτη στη χώρα μας- μέσα από μία διαδικασία η οποία θα είναι εξατομικευμένη και ταυτόχρονα θα πληροί τα προοδευτικά εκείνα κριτήρια, προκειμένου η ελληνική κοινωνία να αντιμετωπίσει με τρόπους ισοτιμίας, διαφάνειας, δημοκρατίας και -θα έλεγα- και με την αντίληψη της πολυπολιτισμικής ευρωπαϊκής κοινωνίας, τόσο τα νέα της μέλη όσο όμως και όσους πραγματικά μέχρι σήμερα αποδεικνύουν στην πράξη ότι θέλουν να γίνουν μέλη της ελληνικής κοινωνίας, ότι αγαπούν τη χώρα τους, ότι αγαπούν τη χώρα μας και πραγματικά θέλουν να τιμήσουν την Ελλάδα, αποκτώντας την ελληνική ιθαγένεια.
Με αυτόν τον τρόπο πραγματικά μπορούμε να αναδείξουμε τη νέα μας εθνική ταυτότητα, την εθνική ταυτότητα που είναι ευρωπαϊκή, είναι πολυπολιτισμική και ανταποκρίνεται ουσιαστικά στο ιστορικό παρελθόν της χώρας μας, καθώς είναι πραγματικά οικουμενική. 
Σας ευχαριστώ πάρα πολύ.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"44607"," Ευχαριστούμε κι εμείς τον κύριο Τριαντάφυλλο.
Τον λόγο έχει η κ. Χρυσοβελώνη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44608"," Κύριε Πρόεδρε, κύριε Υπουργέ, κυρίες και κύριοι συνάδελφοι, το συζητούμενο νομοσχέδιο αποτελεί συρραφή υπαρχόντων νομοθετημάτων, που αφορούν τους νόμιμους ή σωστότερα τους εκ των υστέρων νομιμοποιούμενους μετανάστες στη χώρα μας κι αυτό γιατί –όπως όλοι γνωρίζουμε πολύ καλά- ελάχιστοι αλλοδαποί μεταναστεύουν στην Ελλάδα ακολουθώντας τη νόμιμη οδό. 
Τι κάνει, λοιπόν, το συγκεκριμένο νομοσχέδιο γι’ αυτό το τεράστιο πρόβλημα; Απλά ασχολείται με τακτοποιήσεις θεμάτων διαμονής αλλοδαπών στην Ελλάδα, μέσα σε ένα πνεύμα ακραίου –θα έλεγα- «δικαιοματισμού». Χαλαρώνει, δηλαδή, τις οικονομικές προϋποθέσεις που πρέπει αυτοί να πληρούν, χωρίς όμως να θέτει ουσιαστικά κριτήρια προσαρμογής τους στην ελληνική κοινωνία. 
Με άλλα λόγια, το νομοσχέδιο εκφράζει την πάγια πολιτική της Νέας Δημοκρατίας και του ΠΑΣΟΚ για την τελική νομιμοποίηση των αλλοδαπών που μπήκαν στη χώρα αλλά και για τη διευκόλυνση πρόσβασής τους στην αγορά εργασίας. Γι’ αυτό άλλωστε, διατηρείτε δεκάδες διαφορετικούς τύπους αδειών, εξαιρέσεων και ειδικών καθεστώτων εργασίας, για να διευκολύνετε την παραμονή των αλλοδαπών στην Ελλάδα. 
Τι επιτυγχάνει, όμως, έτσι η συγκυβέρνηση, εκτός από τη μονιμοποίηση της παρουσίας εκατοντάδων χιλιάδων αλλοδαπών στην πατρίδα μας; Εδώ δεν υπολογίζει τους παράνομους μετανάστες, οι οποίοι μένουν ηθελημένα εκτός συστήματος. Αν το έκαναν, τότε θα είχαμε ένα νούμερο μεταναστών που θα ξεπερνούσε σήμερα στην κυριολεξία το ένα εκατομμύριο. Εδώ μιλώ μόνο για τους νομιμοποιούμενους. 
Δυστυχώς, κύριε Υπουργέ, δεν τακτοποιείτε –όπως λέτε- απλά τους υπάρχοντες μετανάστες, αλλά δίνετε κίνητρο και σε άλλους μελλοντικούς, προκειμένου να έρθουν στην Ελλάδα για να νομιμοποιηθούν στην πορεία. Ένα τέτοιο νομοσχέδιο αποτελεί στην ουσία ένα διεθνές –θα έλεγα- «προσκλητήριο» σε κάθε φτωχό και εξαθλιωμένο να έλθει στη χώρα μας, φέρνοντας μαζί στη συνέχεια και την οικογένειά του.
Βασική θέση των Ανεξάρτητων Ελλήνων είναι πως το φαινόμενο αυτό θα πρέπει κάποια στιγμή να αναχαιτιστεί. Η Ελλάδα δεν αντέχει άλλες νομιμοποιήσεις. Πολύ περισσότερο δεν αντέχει νέες μεταναστευτικές ροές. Δεν τις αντέχουμε ούτε οικονομικά ούτε κοινωνικά. Μα πάνω απ’ όλα δεν αντέχουμε εθνικά να φιλοξενούμε ολόκληρους μειονοτικούς πληθυσμούς οι οποίοι δεν έχουν καμμία απολύτως σχέση με τον ευρωπαϊκό πολιτισμό. Γι’ αυτό θεωρώ ότι πρέπει άμεσα να μπει ένα τέρμα στην ανεξέλεγκτη αυτή κατάσταση. 
Πάγια θέση των Ανεξάρτητων Ελλήνων είναι η επιβολή ποσόστωσης των μεταναστών επί του συνολικού πληθυσμού της χώρας για την απόκτηση οποιουδήποτε τίτλου νόμιμης διαμονής, πάντοτε όμως υπό τις προϋποθέσεις της οικονομικής και κοινωνικής βιωσιμότητάς του. Αυτή θα πρέπει να ισχύσει για το σύνολο των αλλοδαπών, άρα και για την εκ των υστέρων νομιμοποιούμενη μετανάστευση. 
Οι υπεράριθμοι, επομένως, θα πρέπει να απομακρυνθούν από την Ελλάδα, όχι βέβαια διότι δεν είμαστε φιλάνθρωποι, αλλά γιατί πολύ απλά η Ελλάδα σήμερα συνεχίζει να βυθίζεται υπό το βάρος ενός φορτίου, το οποίο δεν μπορεί πλέον να σηκώσει. Άλλωστε οι Ανεξάρτητοι Έλληνες θεωρούμε πως η ελληνική πολιτεία έχει πρωταρχική ευθύνη, πρωταρχική υποχρέωση έναντι των Ελλήνων πολιτών. Αν είχαμε λύσει τα δικά μας προβλήματα, τα προβλήματα που γιγαντώνει το μνημόνιο και η συγκυβέρνηση, μετά ίσως θα είχαμε την πολυτέλεια να ασχολούμαστε με τα προβλήματα των οποιωνδήποτε τρίτων. 
Όμως, για τα κόμματα της συγκυβέρνησης, το ξέφραγο αμπέλι που λέγεται Ελλάδα εξακολουθεί να χωρά τους πάντες. Η παραπάνω προβληματική, θα έλεγα φιλοσοφία εκφράζεται ακριβώς από τα αποτυχημένα νομοθετήματα πάνω στα οποία στηρίζεται ο παρών κώδικας. Αναφέρομαι στον ν. 3386/2005 –ο επονομαζόμενος και νόμος Παυλόπουλου- για τη μετανάστευση, στον ν. 4071/2012 –γνωστός ως νόμος Γεννηματά- για την μπλε κάρτα, στον ν. 4018/2011 –γνωστός και ως νόμος Καστανίδη- για τις υπηρεσίες μετανάστευσης μιας στάσης κ.ο.κ. Επίσης, στηρίζεται σε μια απολύτως λανθασμένη και επιφανειακή, θα έλεγα θεώρηση της κοινωνικής ένταξης των μεταναστών, όπως περιγράφεται και στον «Καλλικράτη». 
Εκεί, λοιπόν –και αναφέρομαι στο άρθρο 78 του ν. 3852/2010, για παράδειγμα- ορίζεται ως έργο του Συμβουλίου Ένταξης Μεταναστών στους δήμους τα εξής: πρώτον, καταγραφή και διερεύνηση προβλημάτων τα οποία αντιμετωπίζουν οι μετανάστες και, δεύτερον, επαφή τους με τις αρχές προς επίλυση των προβλημάτων που αντιμετωπίζουν, ιδίως μέσω της οργάνωσης συμβουλευτικών υπηρεσιών από τις δημόσιες υπηρεσίες. 
Η ένταξη, λοιπόν, όπως την εννοεί η συγκυβέρνηση, είναι βασικά μια διοικητική διαδικασία διευκόλυνσης των μεταναστών στη χρήση των δημοσίων υπηρεσιών και την αξιοποίηση παροχών. Πρόκειται επομένως για μια απολύτως επιφανειακή προσέγγιση. 
Έτσι το δεύτερο κομμάτι του νομοσχεδίου, που αφορά στη λεγόμενη κοινωνική ένταξη των αλλοδαπών, εκφυλίζεται σε γενικότητες. Η φιλοσοφία πίσω από την υποτιθέμενη κοινωνική ένταξη των μεταναστών είναι απολύτως παρωχημένη και θα, έλεγα, απολύτως αποκομμένη από τη σύγχρονη πραγματικότητα. 
Το Υπουργείο Εσωτερικών προβάλλει ένα πολυπολιτισμικό ιδεώδες το οποίο απλά θα έλεγα ότι δεν υπάρχει. Αποδέχεται τη δυνατότητα ένταξης ανθρώπων, εκ των οποίων πολλοί δεν θέλουν να ενταχθούν στην ελληνική κοινωνία. 
Μιλά για τη διατήρηση της πολιτιστικής ετερότητας και αναφέρομαι στο άρθρο 130 το περίφημο multi-culti, το οποίο όμως μέχρι και η πολιτική προϊσταμένη των μνημονιακών, η κ. Μέρκελ, αναγκάστηκε να αποκηρύξει το 2011 ως μια πολιτική που απέτυχε όχι μόνο στη Γερμανία, αλλά και διεθνώς. 
Η αλήθεια είναι προφανής, όσο κι αν η Νέα Δημοκρατία με το ΠΑΣΟΚ δεν θέλουν να τη δουν. 
Η διατήρηση παράλληλων πολιτισμών μέσα στην ίδια χώρα δεν οδηγεί σε καμμία ένταξη μεταναστών, όπως έχει αποδείξει η διεθνής εμπειρία στις Ηνωμένες Πολιτείες, τη Γαλλία και σε άλλες χώρες. Οδηγεί, λοιπόν, αναπόφευκτα στην γκετοποίηση ολόκληρων κοινοτήτων και τελικά στην πολιτισμική περιθωριοποίησή τους. 
Η αλήθεια είναι πως στην Ελλάδα οι παραπάνω παθογένειες προκαλούνται από την υπερσυσσώρευση εκατοντάδων χιλιάδων παράνομων μεταναστών και άλλων τόσων νομιμοποιημένων εκ των υστέρων, τους οποίους το σύστημα δεν μπορεί πρακτικά να διαχειριστεί, δεν μπορεί να αντιμετωπίσει. 
Αυτό, λοιπόν, είναι το πρωταρχικό πρόβλημα, το οποίο η συγκυβέρνηση αποδεικνύει και σήμερα πως δεν θέλει να επιλύσει. Η πραγματική, λοιπόν, ασθένεια από την οποία πάσχει η χώρα μας είναι η απουσία του ελληνικού κράτους στο εσωτερικό, αλλά και η απόλυτη αδυναμία της ελληνικής εξωτερικής πολιτικής να πιέσει την Τουρκία και την Ευρωπαϊκή Ένωση, ώστε να τηρήσουν τις δεσμεύσεις τους. 
Εδώ, θέλω να θυμίσω στον κύριο Υπουργό τι έλεγαν τον Νοέμβριο του 2010 –πριν από τέσσερα, δηλαδή, χρόνια- οι προαλειφόμενοι τότε δήμαρχοι του ΠΑΣΟΚ, σε Αθήνα και Θεσσαλονίκη. Σε κοινή, λοιπόν, συνέντευξή τους στον τότε δημοσιογράφο και σήμερα ασχολούμενο με την πολιτική κ. Σταύρο Θεοδωράκη, οι κύριοι Καμίνης, και Μπουτάρης διαπίστωναν το εξής πασιφανές για τη μετανάστευση: Αναγνώριζαν από τότε -και οι δύο τους- ότι η Ελλάδα έχει δεχθεί τόσους πολλούς ξένους πάνω και πέρα από τις δυνατότητές της, ώστε να έχει εξαντληθεί κάθε άλλο περιθώριο προς την κατεύθυνση αυτή. 
Τέσσερα χρόνια μετά, ο αρμόδιος Υπουργός του ΠΑΣΟΚ έχει προφανώς ξεχάσει τις θέσεις, τόσο του δημάρχου του ΠΑΣΟΚ στην Αθήνα όσο κι εκείνου στη Θεσσαλονίκη. 
Όμως, στη φίλη σας τη Γερμανία η κ. Μέρκελ, όπως και στις Ηνωμένες Πολιτείες οι Νότιες Πολιτείες άλλαξαν εδώ και καιρό ρότα και πλέον ζητούν όχι ενσωμάτωση, αλλά αφομοίωση των μεταναστών εκείνων οι οποίοι θέλουν και μπορούν, έχουν, δηλαδή, τη δυνατότητα, να προσαρμοστούν. Βέβαια εννοούν πάντοτε τους νόμιμους, αφού για τους παράνομους έχουν πάρει πρόσφατα μέτρα αποτροπής κι ελέγχου τους, έτσι ώστε να κρατήσουν κάποια στοιχειώδη κοινωνική ισορροπία. Ακριβώς, δηλαδή, τα αντίθετα από όσα πράττετε εσείς εδώ ως περισσότερο «προοδευτικοί κι ευαίσθητοι», αντιγράφοντας, με διαφορά φάσης δεκαετιών, απολύτως αποτυχημένες διεθνώς πρακτικές. 
Μία άλλη αποτυχημένη προσπάθεια του Υπουργείου Εσωτερικών, ήταν η εισαγωγή το έτος 2011 ενός νέου τύπου ηλεκτρονικής, κάρτας η οποία, εάν υπήρχε, όντως θα βοηθούσε στον περιορισμό της κυκλοφορίας παραποιημένων, πλαστών αδειών διαμονής. Η κάρτα αυτή επρόκειτο να αντικαταστήσει τη βινιέτα, προκειμένου να ταυτοποιεί με ασφάλεια τον αλλοδαπό κάτοχό της. 
Κάτι τέτοιο δυστυχώς δεν έχει συμβεί τρία χρόνια μετά. Αντίθετα, παραμένει σε κυκλοφορία πλήθος παραποιημένων πλαστών εγγράφων, με τα οποία νομιμοποιούν τη διαμονή τους στη χώρα μας πολλοί παράνομοι μετανάστες. 
Μαζί με αυτά, είχαμε και φαινόμενα μαζικών κλοπών επίσημων εντύπων κι εγγράφων ταυτότητος από δημόσιες υπηρεσίες. Μόνο κατά την πενταετία 2007-2011 εκλάπησαν από φορείς του δημοσίου πάνω από ογδόντα έξι χιλιάδες νομιμοποιητικά έγγραφα παράνομων μεταναστών.
Πρόκειται για κάθε είδους άδειες διαμονής, άδειες οδήγησης, ταυτότητες, ακόμα και για διαβατήρια. Για όλα αυτά ο Υπουργός κ. Γρηγοράκος έμεινε σε διαπιστώσεις και διαβεβαιώσεις προς την επιτροπή κατά την επεξεργασία του νομοσχεδίου, χωρίς όμως να δώσει λύση στα μεγάλα αδιέξοδα που αντιμετωπίζει σήμερα το σύστημα διαχείρισης αλλοδαπών και μεταναστών στη χώρα μας.
Με βάση τα παραπάνω, γίνεται απολύτως σαφές πως το συζητούμενο νομοσχέδιο έρχεται σε απόλυτη αντίθεση με τις θέσεις των Ανεξάρτητων Ελλήνων για τη νόμιμη και όχι για τη νομιμοποιούμενη μετανάστευση. Γι’ αυτούς τους λόγους το καταψηφίζουμε επί της αρχής και επιφυλασσόμαστε να τοποθετηθούμε στα άρθρα αύριο, κατά τη σχετική συζήτηση.
Σας ευχαριστώ.
(Χειροκροτήματα από την πτέρυγα των ΑΝΕΛ)","ΜΑΡΙΝΑ ΧΡΥΣΟΒΕΛΩΝΗ",553
"44609"," Σας ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας τριάντα ένας μαθητές και μαθήτριες και τρεις εκπαιδευτικοί - συνοδοί από το 2ο Γυμνάσιο Κοζάνης, το Β΄ Τμήμα.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Κουκούτσης για δεκαπέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44610"," Κι εγώ με τη σειρά μου καλωσορίζω την κ. Γιαταγάνα. Μεγάλη μας χαρά. Να είναι πάντα καλά.
Με τις διατάξεις που εισάγετε στο παρόν νομοσχέδιο αποδεικνύετε πως όσα δεν είχατε το κουράγιο ή την πολιτική παρρησία να προτείνετε μόνοι σας, προσπαθείτε να τα χρεώσετε ή στη συγκυβέρνηση ή στο Συμβούλιο της Επικρατείας, χωρίς όμως να παρεκκλίνετε από την ιδεολογική σας γραμμή, δηλαδή τη γραμμή του πολιτικού τυχοδιωκτισμού, και στα ζητήματα της μετανάστευσης.
Θυμηθείτε τι έλεγε ο Πρωθυπουργός κ. Σαμαράς πριν από τις εκλογές για την αντιμετώπιση της λαθρομετανάστευσης, την εγκληματικότητα, για τη σύνδεση αυτής με τους παράνομους μετανάστες που εισέρρευσαν κατά καιρούς στη χώρα και συγκρίνετε τα λόγια του με τα έργα σας.
Χωρίς να έχετε να επιδείξετε τίποτα, παρά μόνο αγαθές προθέσεις, έχετε υποκύψει στις ορέξεις της συνιστώσας του ΠΑΣΟΚ και των λοιπών αγροτοτουριστικών παραφυάδων –«Ελιές», «Συκιές», «Ποτάμια» και ό,τι βγει παραπέρα – προσπαθώντας να κερδίσετε λίγο πολιτικό χρόνο. Εξαγοράζετε την ανύπαρκτη ιδεολογία σας και στο ζήτημα της μετανάστευσης με έναν καλό λόγο από τον κ. Μπόμπολα και τα Μέσα Μαζικής Ενημέρωσης και τους συντρόφους σας, αφήνοντας πίσω και τις υποσχέσεις και τις δεσμεύσεις σας.
Είχατε ή όχι δεσμευτεί για τη νομοθετική αντιμετώπιση του προβλήματος των μεταναστών με τη θέσπιση αυστηρών διατάξεων, τόσο για τους παράνομα εισελθόντες όσο και για την οικογενειακή συνένωση; Είχατε δεσμευτεί ή όχι για την υιοθέτηση αυστηρών αποτρεπτικών μέσων για την είσοδο νέων λαθρομεταναστών; Ζάππειο 1, Ζάππειο 2, Ζάππειο 3,  4,  5, κουκουρούκου!
Τι μας φέρνετε αντί γι’ αυτά; Ένα νομοσχέδιο αντίστοιχο, αν όχι χειρότερο, απ’ αυτά των προκατόχων σας. Γιατί τουλάχιστον εκείνος ο ανεκδιήγητος Ραγκούσης, για παράδειγμα, είχε το θάρρος της γνώμης του, ενώ εσείς ποτέ δεν το είχατε. Εκείνος είχε τολμήσει να νομοθετήσει όσα έκριναν όλοι οι νομικοί και το Σ.τ.Ε. ως αντισυνταγματικά, χωρίς να «ανοίξει μύτη», βάζοντας τους μετανάστες ακόμα και να αλλοιώνουν το εκλογικό αποτέλεσμα στις δημοτικές εκλογές. Εσείς νομιμοποιείτε τη χορήγηση αδειών διαμονής αβέρτα, ακόμα και σε εκείνους που δεν θα είχαν αντίστοιχο δικαίωμα με το προηγούμενο καθεστώς.
Ειδικότερα, ως προς το Πρώτο Μέρος του νομοσχεδίου που τιτλοφορείται: «Διέλευση προσώπων από τα σύνορα…» κ.λπ., το Κεφάλαιο Α΄: «Γενικές διατάξεις» και το άρθρο 1: «Ορισμοί» είναι καθαρά λειτουργικά για τη διασάφηση των διατάξεων που ακολουθούν και τίποτα περισσότερο. Το ίδιο ισχύει και για το άρθρο 2.
Αναφορικά με το Κεφάλαιο Β΄ που τιτλοφορείται: «Διαδικασία εισόδου και εξόδου», αντιτιθέμεθα στο άρθρο 3 με  τον τίτλο: «Σημεία εισόδου-εξόδου, Άσκηση ελέγχου εισόδου-εξόδου», διότι, χωρίς να καθορίζονται ούτε τα σημεία αυτά ούτε ο έλεγχος, δίνουμε ευρεία νομοθετική εξουσιοδότηση στους Υπουργούς Εξωτερικών, Οικονομικών, Εσωτερικών, Εθνικής Άμυνας, Διαφάνειας και Ανθρωπίνων Δικαιωμάτων, Ανάπτυξης, Ανταγωνιστικότητας και Ναυτιλίας, Δημόσιας Τάξης και Προστασίας του Πολίτη.
Διαφωνούμε με το άρθρο 4: «Άρνηση εισόδου» για αιτιολογημένες αποφάσεις απόρριψης αιτημάτων χορήγησης θεώρησης εισόδου, που λαμβάνονται από τις διπλωματικές και προξενικές αρχές, διότι δεν είναι δυνατόν να επιβαρύνονται οι υπηρεσίες του Υπουργείου Εξωτερικών με διαδικασίες που έχουν θεσπιστεί για να διευκολύνουν τους πολίτες της ελληνικής επικράτειας. Συναινούμε, δε, στην αιτιολόγηση και όχι στην ειδική αιτιολόγηση των περιπτώσεων που αναφέρονται στο άρθρο.
Περαιτέρω, δεν συμφωνούμε με το άρθρο 5: «Θεώρηση εισόδου», διότι δεν προϋποθέτει πέραν του συναλλάγματος και υποχρέωση ασφαλιστικού συμβολαίου υγειονομικής κάλυψης για όσο διάστημα παραταθεί η παραμονή του αλλοδαπού.
Σχετικά με το Κεφάλαιο Γ΄: «Δικαίωμα διαμονής και διοικητικές διατυπώσεις» εκφράζουμε τη διαφωνία μας με το άρθρο 6: «Γενικές προϋποθέσεις δικαιώματος διαμονής», διότι ξέρουμε πολύ καλά ότι οι λαθρομετανάστες λοιμωδών, μεταδοτικών ή παρασιτικών ασθενειών δεν τις αποκτούν στη χώρα μας, αλλά επιβαρύνουν τους ασφαλισμένους μας με πανάκριβες θεραπείες, μόνο με σχετική βεβαίωση γιατρού ότι δεν παρέχεται αντίστοιχη θεραπεία στις χώρες τους. Οπότε ποιος είναι ο λόγος να τους ανανεώνεται η παραμονή εδώ και αν συντρέχει κίνδυνος απειλής για την εσωτερική ασφάλεια της χώρας, λόγω της διακινδύνευσης της υγείας των Ελλήνων πολιτών από την παραμονή υγειονομικών βομβών;
Αντιτιθέμεθα όμως και με το άρθρο 7: «Κατηγορίες αδειών διαμονής», διότι περιλαμβάνει άδειες διαμονής για ανθρωπιστικούς, εξαιρετικούς και άλλους λόγους και για θύματα εμπορίας ανθρώπων και παράνομης διακίνησης μεταναστών, όταν γνωρίζουμε ότι όλοι οι λαθρομετανάστες υποστηρίζουν καταχρηστικά ότι υπήρξαν θύματα καταστάσεων, για να ευεργετηθούν των συγκεκριμένων αδειών.
Στο άρθρο 8: «Χορήγηση Άδειας Διαμονής» δεν συναινούμε στη νομοθετική εξουσιοδότηση στον Υπουργό Εσωτερικών να μεταβάλλει τη διάρκεια ισχύος των βεβαιώσεων κατάθεσης αίτησης, καθόσον γνωρίζουμε πολύ καλά από το παρελθόν ότι με αυτές τις παρατάσεις δεν πραγματοποιούνταν καμμία, μα καμμία απέλαση.
Στο άρθρο 9: « Ανανέωση Άδειας Διαμονής» διαφωνούμε με την αποδοχή από τη διοίκηση εκπρόθεσμων αιτήσεων. Γιατί ορίζετε τότε προθεσμία, όταν ορίζετε ταυτόχρονα και το πλαίσιο νόμιμης παραβίασής της;
Ως προς το άρθρο 10: «Διαδικασία Επιδόσεων», σαφώς δεν θα συναινέσουμε στη δυνατότητα που παρέχεται στους λαθρομετανάστες να συναλλάσσονται με τη διοίκηση πίσω από τον μανδύα της αδυναμίας προσκόμισης διαβατηρίου.
Στο Κεφάλαιο Δ΄: «Διαμονή για εργασία και άσκηση επαγγελματικής δραστηριότητας» έχετε πολύ μεγάλο θράσος να νομοθετείτε, με το 1/3 του ελληνικού λαού άνεργο, προσαύξηση του ανώτατου αριθμού θέσεων στο άρθρο 11: «Διαδικασία καθορισμού όγκου εισδοχής για εργασία». Με το ίδιο σκεπτικό δεν θα ψηφίσουμε και τα παρακάτω άρθρα που παραπέμπουν στο άρθρο 11, δηλαδή τα άρθρα 12, 13, 14.
Δεν ψηφίζουμε εντούτοις και το άρθρο 15: «Χορήγηση και ανανέωση άδειας διαμονής για εξαρτημένη εργασία», καθόσον προβλέπεται η διακριτική μεταχείριση εις βάρος των Ελλήνων εργαζομένων, με τη δυνατότητα που παρέχεται στους αλλοδαπούς να εξαγοράζουν ετησίως ημέρες ασφάλισης.
Καταψηφίζουμε και το άρθρο 16: «Χορήγηση και ανανέωση άδειας διαμονής για επενδυτική δραστηριότητα», καθόσον μέσω της οδού αυτής παρέχεται η δυνατότητα επενδυτές να απασχολούν οικονομικούς και νομικούς συμβούλους από το εξωτερικό, όταν οι λογιστές και οι δικηγόροι της χώρας μας φυτοζωούν.
Με την ίδια λογική απορρίπτουμε και το άρθρο 17 «Χορήγηση και ανανέωση άδειας διαμονής ειδικού σκοπού», για τα επαγγέλματα που ρυθμίζει το άρθρο αυτό.
Για το άρθρο 18: «Προσωρινή Διαμονή - Απασχόληση με εθνική θεώρηση εισόδου», σαφέστατα δεν ψηφίζουμε αυτήν την υγειονομική βόμβα που προτείνετε να γίνει, δηλαδή μέσω του άρθρου αυτού εισαγωγή στη χώρα αλλοδαπών οι οποίοι μπορεί να πάσχουν από λοιμώδεις, μεταδοτικές ή παρασιτικές ασθένειες και το κράτος να πραγματοποιεί δειγματοληπτικά υγειονομικό έλεγχο. 
Γι’ αυτό που εξηγήσαμε προγενεστέρως καταψηφίζουμε διατάξεις του Κεφαλαίου Ε΄, ήτοι τα άρθρα 19, 20 και 21.
Αναφορικά με το Κεφάλαιο ΣΤ΄: «Δικαιώματα, υποχρεώσεις και κυρώσεις πολιτών τρίτων χωρών», διαφωνούμε με τη δυνατότητα στο άρθρο 22: «Κοινά δικαιώματα πολιτών τρίτων χωρών» να εγγράφονται σε σχολεία αλλοδαποί με ελλιπή δικαιολογητικά. Αφού δεν χρειάζονται όλα τα δικαιολογητικά, τότε γιατί θεσπίζεται η ύπαρξή τους; Ποιος ο λόγος;
Καταψηφίζουμε το άρθρο 23: «Υποχρεώσεις πολιτών τρίτων χωρών», καθόσον με τη διαδικασία της βεβαίωσης του άρθρου 8, που αναλύσαμε παραπάνω, καταστρατηγούνται οι όποιες υποχρεώσεις τους.
Επιπλέον, στο άρθρο 24: «Κυρώσεις πολιτών τρίτων χωρών», αφού προβλέπονται εξαιρέσεις, γιατί δεν καταργείτε και το ίδιο το άρθρο, για να μην υποτιμάται άλλο η νοημοσύνη μας; 
Ως προς το Κεφάλαιο Ζ΄: «Απόρριψη – Ανάκληση άδειας διαμονής και διαδικαστικές εγγυήσεις», καταψηφίζουμε το άρθρο 25: «Απόρριψη – Ανάκληση άδειας διαμονής», διότι απαιτεί τελεσίδικη και όχι πρωτοβάθμια δικαστική απόφαση. 
Καταψηφίζουμε όμως και το άρθρο 26: «Διαδικαστικές εγγυήσεις», διότι προβλέπει τη δυνατότητα τόσο αιτήσεως θεραπείας όσο και ενδίκων μέσων, αχρηστεύοντας στην ουσία την προηγηθείσα απόφαση. 
Ως προς το Κεφάλαιο Η΄: «Υποχρεώσεις υπηρεσιών, δημοσίων λειτουργών και ιδιωτών», καταψηφίζουμε το άρθρο 27: «Υποχρεώσεις υπηρεσιών και υπαλλήλων – Κυρώσεις», λόγω των εξαιρέσεων από τις ρυθμίσεις  που προβλέπει. 
Με το ίδιο σκεπτικό καταψηφίζουμε και το άρθρο 28: «Υποχρεώσεις συμβολαιογράφων». 
Ασφαλώς αντιτιθέμεθα στο άρθρο 29: «Υποχρεώσεις εργοδοτών και εργαζόμενων πολιτών τρίτων χωρών-Κυρώσεις», για λόγους εσωτερικής και εξωτερικής ασφάλειας, καθόσον δύναται αλλοδαποί να απασχολούνται στο Υπουργείο Εθνικής Άμυνας. 
Η διαφωνία μας με το άρθρο 30: «Υποχρεώσεις ιδιωτών και υπαλλήλων-Κυρώσεις» είναι οι ποινές φυλακίσεως και όχι καθείρξεως στις παραγράφους 6 έως 8. 
Στο δε άρθρο 31: «Υποχρεώσεις μεταφορέων- Κυρώσεις», διαφωνούμε με την εξαίρεση από τις κυρώσεις της παραγράφου 6, καθόσον οι λαθρομετανάστες διά της θαλάσσιας οδού πέφτουν οι ίδιοι στη θάλασσα για να τύχουν της προκείμενης περίπτωσης. 
Ως προς το Δεύτερο Μέρος τώρα: «Άδειες διαμονής που χορηγούνται στο πλαίσιο της νομοθεσίας της Ευρωπαϊκής Ένωσης και λοιπές εφαρμοστικές διατάξεις». Στο Τμήμα Α΄: «Εισδοχή πολιτών τρίτων χωρών με σκοπό τις σπουδές, την εθελοντική υπηρεσία και άλλες διατάξεις κατά την Οδηγία 2004/114 ΕΚ», δεν συμφωνούμε με το άρθρο 32, αφού δεν εφαρμόζονται οι ρυθμίσεις των άρθρων 32 έως 45 σε αλλοδαπούς με μακρά άδεια διαμονής σε άλλη χώρα της Ευρωπαϊκής Ένωσης. 
Για τον λόγο αυτόν καταψηφίζουμε και όλα τα υπόλοιπα σχετικά άρθρα, ήτοι το 33, το 34, το 35, το 36, το 37, το 38, το 39, το 40 έως και το άρθρο 45 με τίτλο: «Επαγγελματική κατάρτιση». 
Όσον αφορά τις Λοιπές Διατάξεις του Κεφαλαίου Β΄ καταψηφίζουμε το άρθρο 46: «Συμμετοχή σε ειδικά προγράμματα», καθώς διαφωνούμε με τη χορήγηση υποτροφιών σε αλλοδαπούς από τα Υπουργεία. 
Καταψηφίζουμε το άρθρο 47: «Σπουδές σε στρατιωτικές και παραγωγικές σχολές», διότι έχουμε καταθέσει σχετική πρόταση νόμου, όπου προτείνουμε την εισαγωγή μόνον Ελλήνων το γένος. 
Καταψηφίζουμε το άρθρο 48: «Απόκτηση ιατρικής ειδικότητας», γιατί προσλαμβάνονται μέσω της οδού αυτής αλλοδαποί σε νομικά πρόσωπα δημοσίου δικαίου, καθώς και το άρθρο που τιτλοφορείται: «Χορήγηση και ανανέωση άδειας διαμονής για φοίτηση στην Αθωνιάδα Εκκλησιαστική Ακαδημία του Αγίου Όρους», καθώς ήδη οι αλλοδαποί στο Όρος υπερβαίνουν το 10% και τίθεται κίνδυνος τάξεως. 
Ως προς το Τμήμα Β΄: «Εισδοχή πολιτών τρίτων χωρών-θυμάτων εμπορίας ανθρώπων ή παράνομης διακίνησης μεταναστών κατά την Οδηγία 2004/81/ΕΚ», διαφωνούμε, όπως εξηγήσαμε ανωτέρω. Ως εκ τούτου, καταψηφίζουμε τα άρθρα 50 έως 57. 
Ως προς το Τμήμα Γ΄: «Ειδική διαδικασία εισδοχής πολιτών τρίτων χωρών για σκοπούς επιστημονικής έρευνας κατά την Οδηγία 2005/71/ΕΚ», διαφωνούμε με το άρθρο 58, καθόσον τα άρθρα 59 έως 68 δεν εφαρμόζονται στους αλλοδαπούς υποψήφιους διδάκτορες κατά την έννοια της οδηγίας, την οποία απορρίπτουμε, ως εξηγήσαμε προηγουμένως. Ως εκ τούτου καταψηφίζουμε και τα υπόλοιπα σχετικά άρθρα από το 59 έως το 68. Το άρθρο 69 το καταψηφίζουμε, καθόσον καταψηφίζουμε, και τα άρθρα 1 έως 31.
Ως προς το Τμήμα Δ΄: «Εισδοχή πολιτών τρίτων χωρών για οικογενειακή επανένωση κατά την Οδηγία 2003/86/ΕΚ του Συμβούλιου της 22ας Σεπτεμβρίου 2003», διαφωνούμε με το άρθρο 70, καθόσον ο συντηρών εμπίπτει με άδεια διαμονής τουλάχιστον δύο ετών, ενώ εμείς δεν θεωρούμε ότι με τέτοια ανεργία θα μπορούσε να ενέπιπτε ουδείς εκτός των μακράν διαμενόντων.
Ως προς το Κεφάλαιο Β΄: «Λοιπές διατάξεις», διαφωνούμε με την εξαίρεση που εισάγει το άρθρο 79 από τον γενικό κανόνα των άρθρων 33 και 34. 
Επειδή καταψηφίζουμε το άρθρο 77, συνακόλουθα το ίδιο πράττουμε και για το άρθρο 80. 
Καταψηφίζουμε τα άρθρα 81 και 82, καθόσον προβλέπουν οικογενειακή επανένωση, ακόμα και λαθρομεταναστών, λόγω γάμου. Προβλέπει αυτοτελή άδεια διαμονής για αλλογενείς αλλοδαπούς συζύγους ομογενών αλλοδαπών, όταν τέτοιο δικαίωμα αναγνωρίζουμε μόνο σε τέτοιες συζύγους Ελλήνων πολιτών. 
Επιπρόσθετα, καταψηφίζουμε το άρθρο 83: «Είσοδος και διαμονή πολιτών τρίτων χωρών που είναι µέλη οικογένειας Έλληνα», καθόσον αποτελεί «παράθυρο» εικονικών γάμων, προκειμένου με τη νύφη ή τον γαμπρό να ακολουθήσουν και όλες οι ήδη υπάρχουσες οικογένειές τους πριν από τον γάμο τους με τον Έλληνα. 
Με την ίδια αιτιολογία καταψηφίζουμε και τα σχετικά άρθρα, από το 84 μέχρι το 88. 
Κυρίες και κύριοι συνάδελφοι, είναι το πιο ενδοτικό, απαράδεκτο και παράλογο νομοσχέδιο για τη μετανάστευση που έχει ποτέ εισαχθεί προς ψήφιση. Και αυτό δεν είναι περίεργο. Η συγκυβέρνηση εξάμβλωμα, της οποίας οι δύο συνιστώσες είναι συνυπεύθυνες για την κατάσταση που βιώνει η χώρα και στο μεταναστευτικό, δεν μπορούσε να φέρει παρά μόνο ένα τέτοιο νομοσχέδιο, το οποίο θα ξεπλένει τις αμαρτίες τους, ένα νομοσχέδιο που θα είναι καλό για όλους τους αλλοδαπούς και όλους τους λαθρομετανάστες, αλλά χείριστο για τη χώρα και τους Έλληνες πολίτες της. 
Δεν έχουμε καμμία αμφιβολία ότι δεν θα ακουστεί καμμία από τις αιτιάσεις μας. Δεν έχουμε καμμία αμφιβολία ότι θα ψηφιστεί στο σύνολο από την ξενόδουλη συγκυβέρνηση. Κι εσείς δεν πρέπει να έχετε καμμία αμφιβολία ότι θα είναι το πρώτο νομοσχέδιο που θα καταργηθεί από μία εθνική κυβέρνηση. 
Ευχαριστώ.","ΔΗΜΗΤΡΙΟΣ ΚΟΥΚΟΥΤΣΗΣ",246
"44611"," Ευχαριστούμε και εμείς.
Τον λόγο έχει ο κ. Πανούσης για δεκαπέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44612"," Ευχαριστώ κύριε Πρόεδρε.
Κυρίες και κύριοι συνάδελφοι, αν ήθελε κανείς να ξεκινήσει από μία νομοθετική μεθοδολογία θα έλεγε ότι θα έπρεπε να έχουμε τέσσερα τουλάχιστον διαφορετικά νομοθετήματα. Το πρώτο, ένας μεταναστευτικός κώδικας ως διοικητικός οδικός χάρτης. Το δεύτερο, ιθαγένεια. Το τρίτο, επιτροπές κοινωνικής ένταξης ενταγμένες σε ένα Υπουργείο Κοινωνικής Αλληλεγγύης, όπως συμβαίνει στην Ιταλία για παράδειγμα. Κι εν τέλει, το αντιρατσιστικό. 
Εν πάση περιπτώσει, ο προτεινόμενος κώδικας θέτει ως βασικό στόχο τη συγκέντρωση των διαφόρων νομοθετημάτων σε ενιαίο κείμενο  -αναγκαία ενέργεια η συγκέντρωση της σχετικής νομοθεσίας της μεταναστευτικής πολιτικής- και μια απογραφειοκρατικοποίηση των διαδικασιών. Άρα έχουμε ένα σημαντικό συμμάζεμα με τα θέματα των δικαιολογητικών, δηλαδή ένα μίνιμουμ απαραίτητο για τη λειτουργία της Δημόσιας Διοίκησης. Εδώ πάλι, από άποψης μεθοδολογίας, νομίζω ότι δεν είναι θεμιτό ή σωστό να έχουμε δεκάδες διατάξεις του Κώδικα Ποινικής Δικονομίας και Ποινικού Δικαίου μέσα σε ένα τέτοιο νομοσχέδιο. Δεν χρειάζονται. Θα έπρεπε να πάνε αλλού και όχι εδώ.
Πάλι, ενώ απ’ τη μια μεριά λέμε ότι συγκεντρώνουμε ένα υλικό για να ξέρει ο άλλος τι είναι ο μεταναστευτικός κώδικας, χαλαρώνουμε ή διαφοροποιούμε τον Ποινικό Κώδικα, την Ποινική Δικονομία και ο καθένας θα ψάξει να βρει σε άλλα νομοθετήματα τι συμβαίνει σε αυτές τις συγκεκριμένες διατάξεις.
Θα μου επιτρέψετε να κάνω δύο-τρεις σκέψεις πάνω στο τι συμβαίνει γύρω από τη μετανάστευση ως φαινόμενο.
Η μετανάστευση, ανάμεσα στα άλλα, θέτει ένα νέο κοινωνικό ζήτημα, δηλαδή την αδυναμία της προσαρμογής των παλαιών μεθόδων στη διαχείριση ενός φαινομένου, αυτού που ονομάζουμε «μαζικότητα», «πολυπολιτισμικότητα», «διαφορετικότητα», «εμείς και οι άλλοι». Άρα, από τη μια μεριά έχουμε μια μορφή κινδυνολογίας, που άλλοτε βασίζεται και άλλοτε δεν βασίζεται σε δεδομένα. Υπήρχε μια περίοδος στο τέλος του 1990 που πραγματικά υπήρχε μια αύξηση της εγκληματικότητας ή αυτά που βλέπαμε στα γαλλικά προάστια. Αυτή η επικινδυνότητα και αυτή η κινδυνολογία δημιούργησε τους δικούς της μύθους. Και θα επανέλθω σε αυτό. 
Από την άλλη, το λεγόμενο ενιαίο και συνεκτικό της ελληνικής κοινωνίας. Αναρωτιέμαι, όμως, αν μπορείς να φτιάξεις μια εσωτερική ομοιογένεια σήμερα. Και πάλι αναρωτιέμαι: ποια εσωτερική ασφάλεια εξυπηρετούν οι πνιγμένοι στο Φαρμακονήσι, στη Λέσβο; 
Ένα τρίτο ζήτημα, που πλέον δεν συζητάμε -έχοντας εγώ προσωπικά ζήσει δεκαεννιά χρόνια στη Θράκη- είναι το δημογραφικό πρόβλημα. Και αυτό πρέπει να τεθεί κάποια στιγμή. 
Άρα λοιπόν υπάρχουν ζητήματα ανοικτά, τα οποία προηγούνται της κατάθεσης ενός νόμου. 
Αυτό το λεγόμενο «δίκαιο των αλλοδαπών» είναι τελικά ένα δίκαιο εξαίρεσης ή είναι ένα δίκαιο συμπερίληψης; Θα δανειστώ ένα κομμάτι από τον Χάμπερ σχετικά με την κοινωνία της συμπερίληψης. Λέει ότι συμπερίληψη σημαίνει πως η πολιτική κοινότητα παραμένει ανοικτή για να συμπεριλάβει πολίτες κάθε προέλευσης χωρίς να περικλείει αυτούς «τους άλλους» στην ομοιομορφία μιας ομοιογενούς κοινότητας ενός συγκεκριμένου λαού. Έτσι, η δημοκρατική διαδικασία εγγυάται τη νομιμότητα. Μπορεί, όπου είναι αναγκαίο, να καλύψει τα κενά της κοινωνικής ένταξης και της ενοποίησης με μία πολιτική διαφορετική σε σχέση με τη σύνθεση του πολιτισμού, με μία πολιτική κουλτούρα. Άρα, αυτό το δίκαιο του άλλου εμπεριέχει στις σημερινές πολυπολιτισμικές κοινωνίες την ανάγκη μιας πολιτικής αναγνώρισης της ετερότητας και διασφάλισης της ενότητας όλων των υποκειμένων δικαίου, είτε το θέλουμε είτε δεν το θέλουμε. 
Αυτά δεν είναι δικές μας ιστορίες. Ήρθαν από αλλού.
Το δεύτερο ζήτημα είναι ότι έχουμε μία Ευρώπη, όπου εκ των πραγμάτων υπάρχει εξασθένηση της έννοιας της κυριαρχίας του κράτους-έθνους. Εκ των πραγμάτων, είτε υπάρχει μετανάστευση είτε δεν υπάρχει, υπάρχουν οι συγκρούσεις των υπερεθνικών οντοτήτων. 
Τα νέα κράτη, που δεν είναι κράτη-έθνη, είναι πλέον πλουραλισμοί γλωσσικοί, εθνοτικοί, φυλετικοί, έχουν ως αποτέλεσμα να διαφοροποιείται και η έννοια του λαού. Και αυτό θέλει συζήτηση. Τι εννοούμε λαό στη σημερινή πολυπολιτισμική κοινωνία; Μπορούμε όλα αυτά να τα αντιμετωπίσουμε αποτρεπτικά, επιλεκτικά, με όρους δημόσιας τάξης; Μπορούμε να πάμε σε μια λειτουργική ενοποίηση των κοινωνικών συνθηκών; Μπορούμε με την πολιτική να αντιμετωπίσουμε την κοινωνική διάσπαση; 
Έχουμε, λοιπόν, μια ανακατανομή του βάρους και μία ανακατανομή του κοινού έννομου αγαθού. Αυτό η ελληνική κοινωνία στο σύνολό της δεν το έχει χωνέψει και γι’ αυτό απαντάμε με νομοθετήματα, τα οποία βεβαίως και πρέπει να γίνουν, γιατί έχουμε διεθνείς και ευρωπαϊκές δεσμεύσεις, αλλά δεν θα λύσουμε το πρόβλημα έτσι. 
Η κοινωνική και πολιτισμική ταυτότητα του ξένου έχει νοηματοδοτηθεί αρνητικά. Η ταυτότητα αυτή, η ετερότητα, η εγκυρότητα, όλες αυτές οι έννοιες έχουν δημιουργήσει προβλήματα, αν μη τι άλλο, επικοινωνιακά. Αυτοί οι άνθρωποι, έτσι και αλλιώς, είναι άνθρωποι σε κατάσταση ανάγκης, είναι άνθρωποι που στην αρχή, για να επιβιώσουν, μένουν απομονωμένοι. Το ερώτημα είναι: Μια ευνομούμενη πολιτεία πόσο καιρό μπορεί να τους αφήσει απομονωμένους και τι εννοούμε, όταν λέμε προσαρμογή;
Κατά τη γνώμη μας, εννοούμε κοινή προσαρμογή. Δηλαδή, αυτοί θα προσαρμοστούν σε εμάς, αλλά και εμείς θα προσαρμοστούμε στο δικό τους πολιτισμό και στις δικές τους κοινωνικές αντιλήψεις. Παραδείγματος χάριν, εγώ δεν έχω καταλάβει τι κάνουν το ΕΣΡ, η ΕΣΗΕΑ ή τα πανεπιστημιακά ιδρύματα στο να μπορέσουμε να δημιουργήσουμε καλύτερους όρους κοινωνικής ένταξης. 
Έχουμε μία φοβική πολιτική, που σε τελική ανάλυση είναι μια κρίση του ίδιου του Διαφωτισμού. Δεν πιστεύω ότι η χώρα μου είναι ρατσιστική. Είναι ξενοφοβική, φοβάται καθετί ξένο. Φοβάται, όχι τον ξένο, αλλά φοβάται κάτι καινούριο, καθετί που δεν μπορεί να το χειριστεί. Αυτό οφείλεται ακριβώς γιατί δεν περάσαμε από το Διαφωτισμό. 
Το ζήτημα είναι ότι η μεταναστευτική πολιτική ένταξης και η νομοθεσία έχουν επηρεάσει τις ανθρώπινες σχέσεις, αλλά κυρίως τον πολιτικό λόγο, τους νόμους του κράτους, ακόμη και τη δικαιοσύνη. Εάν διαβάσει κανείς έρευνες, θα δει ότι ακόμα και η δικαιοσύνη δεν είναι πάντα φυλετικά ουδέτερη και άχρωμη. Δεν μπορούμε να πούμε ότι έχουμε αναπτύξει μια φυλετικοποίηση της μετανάστευσης, αλλά είναι βέβαιο ότι δεν είμαστε έτοιμοι να αναγνωρίσουμε στους ξένους αστικά, κοινωνικά και πολιτικά δικαιώματα. Γι’ αυτό τους αφήνουμε για πολύ καιρό σε μια νομική κατάσταση μετέωρη, εντός και εκτός. 
Θα ήθελα να υπενθυμίσω ότι έχουμε επτά εκατομμύρια Έλληνες στο εξωτερικό και αρνούμενοι στους άλλους το δικαίωμα να υπάρχουν, στην ουσία αποδεχόμαστε και τον κίνδυνο κάποιοι άλλοι να μην θέλουν να υπάρχουμε ούτε εμείς. Σκεφθείτε η ίδια πολιτική να ασκηθεί στην Αυστραλία ή στη Γερμανία ή στην Αμερική. Δεν μπορεί η ταυτότητά τους να συγκροτηθεί με τις απαρνήσεις του παρελθόντος, ούτε η δική μας. Οι Έλληνες που ήταν στο εξωτερικό δεν αρνήθηκαν το παρελθόν τους. Άρα, το τότε, το τώρα και το αύριο δομούν από κοινού την πολιτισμική ταυτότητα του οποιουδήποτε.
Έχω αρκετές επιφυλάξεις για την απορροφητική δύναμη της ανοιχτής ελληνικής κοινωνίας ως τόπου υποδοχής των μεταναστών. Δεν ξέρω εάν φταίει το ότι δεν έχουμε σταθερή μεταναστευτική πολιτική ή ότι έχουμε ταυτίσει την ένταξη με την αφομοίωση ή ότι έχουμε φοβηθεί την πολυπολιτισμικότητα, αλλά η αναγνώριση του δικαιώματος στην πολιτισμική ετερότητα και στη διαφορά είναι πλέον ένα ευρωπαϊκό κεκτημένο. 
Δημιουργούμε συγχύσεις στις ταυτότητες των Ελλήνων και των μεταναστών. Λέμε ότι ακόμα και οι ομογενείς δεν είναι τόσο Έλληνες, ότι οι μετανάστες δεν είναι ούτε Έλληνες ούτε ξένοι. Έτσι, λοιπόν, η ελληνική κοινωνία δεν συμβάλλει -και όχι μόνο η πολιτεία- στο να μπορέσουμε να πάρουμε τι; Θετικά μέτρα, θετικές διακρίσεις για την ένταξη. Χρειαζόμαστε θετικές διακρίσεις και όχι γραφειοκρατικές διαχειρίσεις. 
Έχω πει πολλές φορές ότι η Βουλή θα έπρεπε να κάνει μία μόνιμη επιτροπή κατά του ρατσισμού και των διακρίσεων. Νομίζω ότι είναι κρίσιμο αυτό, γιατί ο Συνήγορος του Πολίτη είναι μεν ένα θετικό στοιχείο, αλλά δεν αφορά μεγάλες πολιτικές αποφάσεις.
Ακόμη, θέλω να πω ότι η πολιτεία δεν μπορεί να είναι ούτε αδιάφορη ούτε ουδέτερη. Αυτό δεν είναι δημοκρατική λειτουργία. Αφορά ακόμα και τις τοπικές αρχές. Η επικουρικότητα των τοπικών αρχών στη διαχείριση της ένταξης σημαίνει και αναγνώριση και προστασία των δικαιωμάτων. Δεν μπορεί και δεν φθάνει να κατηγορούμε το κράτος ότι δεν λειτουργεί σωστά, με κακούς νόμους, αλλά πρέπει η ίδια η κοινωνία να αγκαλιάσει αυτούς τους ανθρώπους. 
Άρα, λοιπόν, η αλληλεγγύη και η συλλογικότητα δεν μπορούν να κινηθούν μέσα σε ένα κλίμα ομογενοποίησης, ή θα γίνεται όμοιοι με εμάς ή αλλιώς δεν θα ενταχθείτε. Εκεί πρέπει να γίνει δουλειά. Και, βέβαια, όχι δυσμενείς διακρίσεις. Θετικές υποχρεώσεις για διαφορετική ρύθμιση διαφορετικών καταστάσεων. Αυτή είναι η ουσιαστική ισότητα. 
Αυτό το λέει και το Ευρωπαϊκό Δικαστήριο Δικαιωμάτων του Ανθρώπου. Μια ενδιαφέρουσα υπόθεση, «Θλιμμένος κατά Ελλάδος» -«θλιμμένος» λεγόταν ο διάδικος- το 2000 είπε αυτό ακριβώς, ότι εδώ δεν είναι να λες ότι δημιουργώ μια τυπική ισότητα, διότι είναι δύο μεγέθη άνισα ο ξένος και η ελληνική πολιτεία. Άρα προσθέτοντας μια μονάδα σε άνισα μεγέθη, άνισα παραμένουν. 
Θα πρέπει λοιπόν να κάνεις θετικές παρεμβάσεις. 
Ένα τελευταίο ζήτημα που πρέπει να δούμε, είναι ότι ζούμε πια σε μια γενικότερη συνταγματική αρχή του κοσμοπολιτισμού των θεμελιωδών δικαιωμάτων. Φύγαμε πλέον από τα δικαιώματα μιας κλειστής κοινωνίας-κοντέινερ -έχει το Σύνταγμά της- και πάμε σε δικαιώματα και υποχρεώσεις που είναι κοσμοπολίτικα, όχι με την κοινωνική έννοια, αλλά με την έννοια ότι ανήκουν πια ή επηρεάζονται από τον κόσμο και από το τι συμβαίνει στον κόσμο. 
Θα επανέλθω επί των άρθρων αύριο, κύριε Υπουργέ. Σας είχα πει, όμως, και στην επιτροπή ότι έχω μία επιφύλαξη για τον τίτλο. Δηλαδή, είναι κοινωνική επανένταξη σε ένα άρθρο. Στην ουσία πρόκειται για μια διακήρυξη αρχών. Δεν είναι ούτε πρακτικές ούτε στρατηγική ενεργειών. Δεν χρειαζόταν ο όρος «κοινωνική επανένταξη». 
Εμείς ως Δημοκρατική Αριστερά θα ψηφίσουμε επί της αρχής, αλλά θα αναμένουμε διαρθρωτικές κινήσεις από τον Υπουργό. Διότι φοβάμαι ότι οι τροπολογίες που φέρατε, στην ουσία, αλλοιώνουν τη ratio του νόμου και αλλοιώνουν σε μεγάλο βαθμό και τον τρόπο που συνεργαστήκαμε και αποδεχθήκατε από όλες τις πτέρυγες της Βουλής στις επιτροπές τις παρατηρήσεις μας. Μην κάνετε βήματα πίσω.
Ευχαριστώ.
(Χειροκροτήματα από την πτέρυγα της ΔΗΜΑΡ)","ΙΩΑΝΝΗΣ ΠΑΝΟΥΣΗΣ",391
"44613"," Ευχαριστούμε κι εμείς  τον κ. Πανούση.
Τον λόγο έχει ο κ. Χαλβατζής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44614"," Ευχαριστώ, κύριε Πρόεδρε.
Συζητάμε σήμερα τον Κώδικα Μετανάστευσης. Και σήμερα το πρωί μία νέα τραγωδία στο Αιγαίο ήρθε να προστεθεί σαν ένας ακόμα κρίκος που μετατρέπει αυτήν τη θάλασσα σε θάλασσα νεκρών. Επτά νεκροί -ανάμεσά τους δύο παιδιά- και δύο αγνοούμενοι. 
Τα μέτρα αποτροπής των μεταναστευτικών και προσφυγικών ρευμάτων, που προωθεί η Ευρωπαϊκή Ένωση και οι κυβερνήσεις της, δεν μπορούν να εμποδίσουν τα θύματα της φτώχειας, τα θύματα των αντιδραστικών καθεστώτων και των ιμπεριαλιστικών πολέμων και αυξάνουν τους θανάτους. 
Είναι καιρός να δοθούν -και να δοθούν τώρα, κύριε Υπουργέ- ταξιδιωτικά έγγραφα -ενάντια στο Δουβλίνο ΙΙ και τη Συνθήκη του Σένγκεν- σε όσους επιθυμούν να εγκατασταθούν σε άλλες χώρες της Ευρωπαϊκής Ένωσης, να δοθεί πολιτικό άσυλο με δίκαιες και γρήγορες διαδικασίες στους πρόσφυγες - θύματα των ιμπεριαλιστικών επεμβάσεων, πολέμων και των αντιδραστικών καθεστώτων. 
Το ξαναλέμε, τα μεταναστευτικά ρεύματα δεν είναι τυχαία. Είναι αποτέλεσμα της φτώχειας, της πείνας, της εξαθλίωσης. Είναι αποτέλεσμα και συνέπεια των ιμπεριαλιστικών επεμβάσεων και πολέμων των ΗΠΑ, του ΝΑΤΟ, της Ευρωπαϊκής Ένωσης. Η επέμβαση Γάλλων και άλλων ιμπεριαλιστών στην Κεντροαφρικανική Δημοκρατία θα οδηγήσει νέα καραβάνια σε αναζήτηση μιας ασφαλούς ζωής. Κάθε ιμπεριαλιστική επέμβαση την ακολουθεί στρατιά ολόκληρη από ανθρώπους εξαθλιωμένους, που φεύγουν για να γλιτώσουν τις βόμβες των αμερικανονατοϊκών, να γλιτώσουν και από το λεπίδι των δικτατόρων. Αυτή είναι η πραγματικότητα.
Όσον αφορά το νομοσχέδιο, ο κώδικας, κατά την άποψή μας, συγκεντρώνει κυρίως και κωδικοποιεί όλες τις υπάρχουσες, συντηρητικές στην πλειοψηφία τους, διατάξεις και ρυθμίσεις για τους μετανάστες, με βασικό κορμό το ν. 3386/2005. Επιπλέον ενσωματώνει και τη σχετική ευρωενωσιακή νομοθεσία, δηλαδή τις οδηγίες της Ευρωπαϊκής Ένωσης που έχουν ήδη γίνει εσωτερικό δίκαιο με διάφορους νόμους ή προεδρικά διατάγματα.  
Οι όποιες νέες ρυθμίσεις κινούνται στην κατεύθυνση της καλύτερης εξυπηρέτησης των αναγκών της εργοδοσίας για φθηνά εργατικά μεταναστευτικά χέρια. Περιλαμβάνει, επίσης, και κάποιες οριακές αλλαγές, κυρίως με τις μεταβατικές διατάξεις του, που προσωρινά αντιμετωπίζουν, αλλά δεν λύνουν συσσωρευμένα προβλήματα. Αφορά γενικά μόνο τους νόμιμους μετανάστες, οι οποίοι προσδιορίζονται από το Υπουργείο στις πεντακόσιες σαράντα χιλιάδες, μαζί με επιπλέον εκατόν σαράντα που εκκρεμεί η ανανέωση της άδειας διαμονής τους. 
Δεν αντιμετωπίζει το καίριο και οξυμένο ζήτημα με τους χιλιάδες μετανάστες που είναι χωρίς χαρτιά και δεν μπορούν ούτε να μείνουν και να εργαστούν νόμιμα παρ’ όλο που αρκετοί απ’ αυτούς εργάζονται για πολλά χρόνια στην Ελλάδα, αλλά ούτε και να ταξιδέψουν σε άλλη χώρα της Ευρωπαϊκής Ένωσης εξαιτίας της Σένγκεν και του Κανονισμού του Δουβλίνου. 
Για τους μετανάστες και τους πρόσφυγες η Κυβέρνηση επιφυλάσσει απ’ ό,τι φαίνεται διώξεις και καταστολή, φθάνοντας μάλιστα στο να ιδρύει ειδικό κλάδο και ειδικές επιχειρησιακές κατασταλτικές μονάδες δίωξης. Οι ρυθμίσεις του νέου Κώδικα Μετανάστευσης, σύμφωνα και με την αιτιολογική έκθεση, κινούνται σε τέσσερις άξονες. 
Ο πρώτος αφορά τη διαδικασία χορήγησης και ανανέωσης των αδειών διαμονής. Προβλέπει τη μείωση των κατηγοριών των αδειών διαμονής και των απαιτούμενων δικαιολογητικών, την αύξηση του χρόνου ισχύος, την αρχή της χορήγησης και της ανανέωσής της, την εφαρμογή της λειτουργίας των υπηρεσιών της λεγόμενης «μιας στάσης». Σε πολλά ζητήματα έχει καθιερωθεί η «μια στάση». Φοβούμαστε ότι αυτές οι στάσεις θα είναι διαρκείας. 
Καταργείται η σύμβαση εργασίας για την ανανέωση της άδειας διαμονής για εξαρτημένη εργασία. Ωστόσο, παραμένει η προσκόμιση ενσήμων που ειδικά στις σημερινές συνθήκες της καπιταλιστικής κρίσης και της ανεργίας δεν μπορούν πολλοί να συγκεντρώσουν. Παραμένουν, επίσης, τα ακριβά παράβολα για κάθε είδους άδεια διαμονής, καθώς και τα απαγορευτικά εισοδηματικά κριτήρια, 8.500 το χρόνο για την οικονομική επανένωση. Δηλαδή, για να μπορεί να συνενωθεί μία μεταναστευτική οικογένεια, πρέπει να έχει αυτό το εισόδημα. Αλήθεια, πόσοι Έλληνες σήμερα έχουν αυτό το ετήσιο εισόδημα; 
Οι λεγόμενες «Υπηρεσίες μιας Στάσης» για τους μετανάστες στην πραγματικότητα θα τους δυσκολέψουν, αφού θα έχουν πλέον λιγότερα σημεία να εξυπηρετούνται. Με τις «Υπηρεσίες μιας Στάσης» στην πραγματικότητα οι μετανάστες δεν θα μπορούν να εξυπηρετηθούν. Η εφαρμογή τους στις αποκεντρωμένες διοικήσεις έχει ήδη θεσπιστεί, αλλά έχει αναβληθεί η λειτουργία τους για μεταγενέστερο χρόνο. 
Στην πραγματικότητα πρόκειται για συγχώνευση των υπηρεσιών που υπήρχαν σε κάθε δήμο, οι οποίες είναι τελείως αβέβαιο εάν θα μπορέσουν να λειτουργήσουν αποτελεσματικά, λόγω της έλλειψης υποδομής και κυρίως επαρκούς και κατάλληλου προσωπικού. 
Είναι σε βάρος των μεταναστών, οι οποίοι θα πρέπει να μετακινούνται σε πιο απομακρυσμένες υπηρεσίες, αντί να εξυπηρετούνται στους δήμους όπου διαμένουν. Για όλη την Αττική, για παράδειγμα, προβλέπονται μόνο τέσσερις τέτοιες «Υπηρεσίες μιας Στάσης» στις οποίες θα συρρέουν, όχι εκατοντάδες, αλλά ίσως και χιλιάδες μετανάστες. 
Ο δεύτερος άξονας αφορά την τροποποίηση των διαδικασιών μετάκλησης μεταναστών εργατών για συγκεκριμένη εργασία και συγκεκριμένο χρονικό διάστημα. Το νομοσχέδιο προβλέπει και έγκριση των καινούργιων μετακλήσεων μεταναστών για εργασία ιδιαίτερα των εποχικών, σε πανελλαδικό επίπεδο, αντί για περιφερειακό, όπως γίνονταν μέχρι σήμερα με πιο ευέλικτες και γρήγορες διαδικασίες. 
Στη μετάκληση εποχικών μεταναστών-εργατών θα δίνεται θεώρηση εισόδου, δηλαδή βίζα και όχι άδεια διαμονής, όπως γινόταν μέχρι τώρα, για συγκεκριμένη διάρκεια και συγκεκριμένη εργασία, μετά από πρόσκληση των εργοδοτών.
Πρόκειται για μία ρύθμιση καλύτερης προσαρμογής στις ανάγκες της εργοδοσίας με τη διασφάλιση κάποιων στοιχειωδών και μόνο κανόνων για τα προσχήματα και όχι ουσιαστικών εγγυήσεων, για να διασκεδαστούν βέβαια και οι εντυπώσεις από τη μαυρίλα του φαινομένου της Μανωλάδας, που δεν ήταν μόνο στην περιοχή της Ηλείας. 
Αλλά, η λέξη «Μανωλάδα» σηματοδότησε ευρύτερες περιοχές, περιοχές στυγνής εκμετάλλευσης μεταναστών.
Ο τρίτος άξονας αφορά την καθιέρωση του κύριου τύπου διαμονής γι’ αυτούς που μένουν πάρα πολλά χρόνια στην Ελλάδα. Δίνεται έμφαση στην άδεια διαμονής του επί μακρόν διαμένοντος, δηλαδή την άδεια πενταετούς διάρκειας που μπορεί να ανανεώνεται συνεχώς. Η άδεια αυτή θεσπίστηκε φυσικά με oδηγία της Ευρωπαϊκής Ένωσης το 2003. Ενσωματώθηκε στο Ελληνικό Δίκαιο το 2006 και αποτελεί το βασικό ενιαίο τύπο άδειας και διαμονής της Ευρωπαϊκής Ένωσης. 
Με αυτήν την άδεια σχεδιάζεται να αντικατασταθεί ουσιαστικά η ισχύουσα άδεια διαμονής δεκαετούς διάρκειας με την παύση της αυτοδίκαιης ανανέωσής της, η οποία έχει αντικαταστήσει το 2008 προηγούμενη άδεια αόριστης διάρκειας. Επίσης, διατηρούνται τα εισοδηματικά κριτήρια για τη χορήγηση αυτού του τύπου της άδειας, του επί μακρόν διαμένοντος. 
Ρωτάμε, λοιπόν, ξανά: Ποιος θα έχει 8.500 ευρώ ετησίως; Βεβαίως, είναι και το αποδεικτικό γνώσης ελληνικής γλώσσας και στοιχείων της ελληνικής ιστορίας, το πιστοποιητικό ελληνομάθειας με κάποιες εξαιρέσεις.
Κατά την άποψή μας, η ρύθμιση αυτή δεν μπορεί να θεωρηθεί θετική, αφού καταργεί για το μέλλον τις δεκάχρονες άδειες παραμονής και προσαρμόζει περισσότερο τη μεταναστευτική νομοθεσία σε αυτήν της Ευρωπαϊκής Ένωσης. 
Εμείς έχουμε χαρακτηρίσει την πολιτική της Ευρωπαϊκής Ένωσης για το μεταναστευτικό, «αντιμεταναστευτική». Συγκεκριμένα, αντικαθιστά -με εξαίρεση ορισμένες περιπτώσεις που αφορούν μεταβατικές ρυθμίσεις- την πιο μακρόχρονη άδεια παραμονής δεκαετούς διάρκειας με μία άδεια πεντάχρονης διάρκειας -όπως είπαμε- του επί μακρόν διαμένοντος.
Επομένως, υποχρεώνει τους μετανάστες να την ανανεώνουν συχνότερα, δηλαδή να ελέγχονται συχνότερα. Από το 2006 που θεσπίστηκε η συγκεκριμένη άδεια μέχρι σήμερα έχουν δοθεί περίπου εξακόσιες άδειες. Αν κάνουμε κάποιο λάθος, ας μας διορθώσει ο κύριος Υπουργός.
Ο τέταρτος άξονας αφορά τη ρύθμιση του καθεστώτος των παιδιών των μεταναστών. Συγκεκριμένα, χορηγείται πενταετής άδεια διαμονής στα παιδιά των νομίμων μεταναστών που γεννήθηκαν και μεγάλωσαν στην Ελλάδα, δηλαδή τους μετανάστες δεύτερης γενιάς, που θα δίνει τα ίδια δικαιώματα με την άδεια του επί μακρόν διαμένοντος. Πρόκειται ουσιαστικά για υποκατάστατο της ιθαγένειας, θα έλεγα για χρύσωμα του χαπιού, για το νέο χειρότερο νόμο για την ιθαγένεια, που απ’ ό,τι φαίνεται θα φέρει η Κυβέρνηση και θα δυσκολέψει την απόκτησή της για τα παιδιά των μεταναστών.
Με τις μεταβατικές διατάξεις αντιμετωπίζονται προσωρινά κάποια οξυμμένα προβλήματα των μεταναστών στην κατεύθυνση της επανανομιμοποιήσεως ορισμένων από αυτούς που έχουν χάσει τη νομιμότητά τους εξαιτίας -λόγου χάριν- της δυσκολίας ανανέωσης των αδειών διαμονής λόγω του απαιτούμενου αριθμού ενσήμων. Δηλαδή, δεν μπορούν να ανανεώσουν τις παλιές άδειες παραμονής, εφόσον έχουν βιβλιάρια ανεργίας σε ισχύ, αλλά κυρίως επειδή δεν τους κολλάνε τα ένσημα. 
Επομένως, καταλαβαίνετε ότι σήμερα υπάρχουν όχι χιλιάδες, αλλά εκατοντάδες χιλιάδες Έλληνες εργάτες που δεν τους κολλούν ένσημα, που δουλεύουν χωρίς κοινωνική ασφάλιση, πόσω μάλλον αυτό ισχύει για τους μετανάστες.
Με αυτές τις ρυθμίσεις απαλύνονται για ορισμένους, αλλά δεν αντιμετωπίζονται και δεν επιλύονται ουσιαστικά και με σταθερό τρόπο οξυμμένα προβλήματα που αντιμετωπίζουν με την ανανέωση των αδειών διαμονής τους οι μετανάστες. Και αυτό συμβαίνει –ξαναλέμε- εξαιτίας της ανεργίας και της ανασφάλιστης εργασίας.
Όταν -όπως είπαμε- η ανασφάλιστη εργασία σήμερα για τους Έλληνες εργαζόμενους, και ειδικά για τους νέους, θερίζει και έχει πιάσει ταβάνι, καταλαβαίνετε τι γίνεται με τους μετανάστες. Το κυριότερο όμως είναι ότι εγκαταλείπεται στην παρανομία, άρα μένει χωρίς δικαιώματα, η μεγάλη πλειοψηφία των μεταναστών χωρίς «χαρτιά». 
Εμείς επί της αρχής θα ψηφίσουμε κατά και θα τοποθετηθούμε επί των άρθρων. 
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"44615"," Ευχαριστούμε κι εμείς. 
Τον λόγο έχει ο κ. Λοβέρδος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44616"," Καλησπέρα, κυρίες και κύριοι συνάδελφοι. 
Θα τοποθετηθώ για μία ακόμη περίπτωση σχεδίου νομού που είχε προετοιμαστεί εδώ και δύο χρόνια από τον κ. Ραγκούση, την κ. Τζάκρη, τον κ. Ντόλιο και με τη γνωστή τακτική της κυβέρνησης Παπαδήμου να μην μπορεί να προωθήσει ορισμένα πράγματα στη Βουλή, γιατί ένας εκ των τριών εταίρων είχε αντιρρήσεις, σταμάτησε και δεν ήρθε εδώ ποτέ. Και έρχεται τώρα, μετά από δύο χρόνια, με πάρα πολλές βέβαια απώλειες εν τω μεταξύ. 
Τότε, τέλη του 2011 και στο πρώτο εξάμηνο του 2012, πολλές νομοθετικές πρωτοβουλίες, πάρα πολύ ώριμες, σταματούσαν λόγω της εμμονής της Νέας Δημοκρατίας να μην προωθείται τίποτα στη Βουλή, εάν δεν έχει σχέση με το λεγόμενο μνημόνιο, με το πρόγραμμα. Το πιο χαρακτηριστικό παράδειγμα που είχε απασχολήσει την ελληνική κοινωνία από όλα αυτά, τα οποία καθυστέρησαν, ήταν ο εξορθολογισμός της ΕΡΤ. 
Μα ήταν και άλλα θέματα. Θυμάμαι πάρα πολύ χαρακτηριστικά στο τελευταίο νομοθέτημα πριν κλείσει η Βουλή για να πάμε στις εκλογές του Μαΐου, που είχαμε μία πρόταση να δημιουργηθεί μία δομή, η οποία θα αφορούσε δικηγόρους, ελεύθερους επαγγελματίες, οι οποίοι θα προσπαθούσαν να φέρουν πίσω στο ελληνικό δημόσιο τα χρήματα που έκλεψαν όσοι προφασίζονταν ότι είναι ανάπηροι, ενώ δεν ήταν. Και διαβεβαιώναμε ότι η εφαρμογή αυτής της ρύθμισης γι’ αυτό το πρόγραμμα θα γίνει μετά τις εκλογές. Κι όμως, και εκείνο είχε σταματήσει. Η ένταξη των γιατρών στις ειδικότητες. Και εκείνη είχε σταματήσει. Πολλά σταμάτησαν. Και με τη διαβεβαίωση βέβαια ότι η Νέα Δημοκρατία, όταν κερδίσει στις εκλογές, θα τα φέρει αμέσως. Δεν έγινε έτσι. Δύο χρόνια το παρόν σχέδιο νόμου κάθισε στην άκρη, δεν ήρθε στην Εθνική Αντιπροσωπεία. 
Έρχεται τώρα και σπεύδω να πω, κυρίες και κύριοι Βουλευτές, από την πρώτη στιγμή ότι εισηγούμαι θετικά ως προς την ψήφιση του σχεδίου νόμου. Πρόκειται για κωδικοποίηση σχετικών διαδικασιών. Πρόκειται για απλούστευση των σχετικών διαδικασιών και πρόκειται εν τίνι μέτρω για τη θέσπιση εύστοχων ρυθμίσεων για ορισμένα πάρα πολύ βασικά θέματα. 
Από τη σχετική αξιολόγηση του σχεδίου νόμου, στην οποία έχει προβεί ο τότε Γενικός Γραμματέας του Υπουργείου και νυν καθηγητής στο Πανεπιστήμιο Θεσσαλονίκης, ο κ. Ανδρέας Τάκης, διαλέγω να αναφέρω ως θετικά στοιχεία του σχεδίου νόμου τα εξής: 
Πέραν της κωδικοποίησης που είναι και αυτή χρήσιμη -το είπα- ως πρώτο θετικό του μέρος, με τις ρυθμίσεις του επιταχύνεται η διαδικασία που αφορά την εξακολούθηση της εξέτασης για άδεια παραμονής, αν οι αστυνομικές αρχές δεν απαντήσουν μέσα σε ορισμένη χρονική προθεσμία. 
Επίσης, θετικό είναι ότι αυξάνεται ο χρόνος ισχύος των τακτικών αδειών παραμονής που θα εκδίδονται από εδώ και στο εξής από δύο σε τρία έτη. Η αύξηση του χρόνου δηλαδή γίνεται κατά ένα χρόνο. 
Τρίτον, διευκολύνεται η χορήγηση αδειών παραμονής επί μακρόν διαμενόντων, καθώς η νόμιμη διαμονή για δώδεκα συνεχή έτη από εδώ και στο εξής θα αποτελεί τεκμήριο κοινωνικής ένταξης. 
Τέταρτον, αποσυνδέεται –κι αυτό είναι επίσης θετικό- στις περιπτώσεις οικογενειακής συνένωσης η συνέχιση της νόμιμης διαμονής των μελών της οικογένειας από τα σχετικά εισοδηματικά κριτήρια που ίσχυαν. Παρακάμπτεται επίσης η προηγούμενη παράνομη διαμονή στην Ελλάδα ως εμπόδιο προκειμένου μέλη οικογενειών που βρίσκονται ήδη στη χώρα να ζητήσουν και να λάβουν τη δυνατότητα της οικογενειακής τους επανένωσης. 
Προκαλεί απορία, αφού γίνεται η ρύθμιση αυτή, γιατί με το άρθρο 19 καταργείται η δυνατότητα, κύριε Υπουργέ, που δίνει σήμερα ο νόμος για ανθρωπιστικούς λόγους να δοθούν οι δυνατότητες να μένουν κάποιοι εδώ κι έτσι ως μέλη οικογένειας μετανάστη να μπορούν να ζουν όλοι μαζί και να μην διασπώνται; 
Λέτε…","ΑΝΔΡΕΑΣ ΛΟΒΕΡΔΟΣ",286
"44617"," Το αλλάξαμε.","ΛΕΩΝΙΔΑΣ ΓΡΗΓΟΡΑΚΟΣ",114
"44618"," Το αλλάξαμε; Το αλλάξατε από την επιτροπή ή εδώ.","ΑΝΔΡΕΑΣ ΛΟΒΕΡΔΟΣ",286
"44619"," Εδώ.","ΛΕΩΝΙΔΑΣ ΓΡΗΓΟΡΑΚΟΣ",114
"44620"," Το είπατε; Το δώσατε;","ΑΝΔΡΕΑΣ ΛΟΒΕΡΔΟΣ",286
"44621"," Θα το δώσω…","ΛΕΩΝΙΔΑΣ ΓΡΗΓΟΡΑΚΟΣ",114
"44622"," Αυτό είναι πολύ θετικό. 
Βέβαια, υπήρχε ένα θέμα εδώ που νομίζω ότι το Υπουργείο είχε εκφραστεί στην επιτροπή –αν δεν με απατάει η μνήμη μου- ότι γινόταν μέχρι τώρα εκμετάλλευση του άρθρου 19 με τις εικονικές –δήθεν- γαμικές δικαιοπραξίες. Δεν ξέρω πώς το κρατάτε και το ένα και το άλλο; Ίσως η ρύθμιση είναι ευστοχότερη. Είναι πάρα πολύ θετικό. 
Ακόμη, αναμορφώνεται κι απλοποιείται η άδεια παραμονής μακράς διαρκείας για τη δεύτερη γενιά των μεταναστών με την οποία ένα σημαντικό τμήμα των παιδιών της δεύτερης γενιάς θα μπορεί να διασφαλίσει κατά την ενηλικίωση του τη νομιμότητα της διαμονής του στην Ελλάδα σε σταθερές βάσεις χωρίς τις επαχθέστατες προϋποθέσεις που μέχρι σήμερα επέβαλλε ο νόμος. 
Μου δίνεται εδώ το δικαίωμα να πω κάτι που και στην επιτροπή είχα πει, αγαπητέ κύριε Υπουργέ: Πως είναι δυνατόν να γίνεται αυτή η θετική ρύθμιση, δηλαδή, να αποδεικνύει ο νομοθέτης ότι θέλει να επιδείξει μέριμνα απέναντι σε αυτή τη δεύτερη γενιά των μεταναστών και να έχουμε στην άκρη τόσο καιρό τώρα τις ρυθμίσεις του Κώδικα Ιθαγένειας που πρέπει να γίνουν για να προσαρμοστούμε στην απόφαση του Συμβουλίου της Επικρατείας;
 Ο νομοθέτης –παρ’ ότι πολλοί από εμάς έχουμε άλλη οπτική- ωστόσο είναι υποχρεωμένος να εφαρμόσει τις αποφάσεις των ανωτάτων δικαστηρίων –του ανώτατου δικαστηρίου, εν προκειμένω του Συμβουλίου της Επικρατείας- και να κάνει το δίκαιο του σύμφωνο με τη σχετική αξιολόγηση της συγκεκριμένης ρύθμισης περί ιθαγένειας από πλευράς του δικαστηρίου αυτού με κριτήριο το Σύνταγμα. 
Έπρεπε αυτό να έχει έρθει. Είπατε στην επιτροπή –συμφωνώ- ότι δεν πρέπει να εμπλακεί η κωδικοποίηση της νομοθεσίας περί μετανάστευσης και η απλούστευσή της με τις διατάξεις περί ιθαγένειας. Αυτό είναι απολύτως σωστό. Πρέπει όμως να έρθει. Είχατε πει ότι αυτό θα γίνει πολύ σύντομα. Το περιμένουμε, διότι μέχρι να ουσιαστικοποιήσουμε -όπως το Συμβούλιο της Επικρατείας λέει- σε μια πιο αυστηρή και σοβαρότερη βάση -κατά τη γνώμη της πλειοψηφίας του δικαστηρίου που είναι όμως και δικαστική απόφαση- τις σχετικές προϋποθέσεις του νόμου, δεν μπορεί να αφήνουμε ως μόνο κριτήριο της μέριμνας της ελληνικής πολιτείας για τη δεύτερη γενιά των μεταναστών που μένει και σπουδάζει εδώ -κι όλα τα γνωστά, τα οποία έχουμε συζητήσει- με μόνο ωφέλημα την με απλούστερες διαδικασίες χορηγούμενη άδεια παραμονής. 
Καταγράφω, εν πάση περιπτώσει, θετικά πράγματα πάνω στα οποία θεμελιώνω τη θετική μου εισήγηση προς το Σώμα σε σχέση με την ψήφιση αυτού του σχεδίου νόμου. 
Πριν κλείσω, θέλω να κάνω μία αναφορά, κυρίες και κύριοι Βουλευτές, στην υπουργική τροπολογία 1275 η οποία έχει κατατεθεί και που στην τελευταία της παράγραφο, την παράγραφο 11 γίνεται δεκτό από την πλευρά του Υπουργείου αυτό που τρεις φορές έχουμε προτείνει με το συνάδελφο τον κ. Αηδόνη στην Εθνική Αντιπροσωπεία για την αντικατάσταση μιας αδικίας που έχει γίνει από την περίοδο του Β΄ Παγκοσμίου Πολέμου και που αφορά Έλληνες πολίτες τότε προσανατολισμού εβραϊκού -σε ό,τι αφορά το θρήσκευμά τους- που είχαν κυνηγηθεί από το καθεστώς των δυνάμεων κατοχής κι είχαν διαφύγει στα βρετανικά τότε εδάφη της σημερινής Παλαιστίνης, διαφεύγοντας τον κίνδυνο, τον οποίο αντιμετώπιζαν εδώ, κίνδυνο για την ίδια τη ζωή τους, για τη σωματική τους ακεραιότητα, για την ελευθερία τους. 
Χρωστούσαμε αυτήn τη ρύθμιση, την είχαμε προετοιμάσει και ως kυβέρνηση Παπανδρέου το 2011, είχε μείνει κι αυτή να ρυθμιστεί στη συνέχεια κατά τον τρόπο που σας προανέφερα και επί δύο χρόνια έμενε ως εκκρεμότητα αυτή η σπουδαία παρέμβαση για την αποκατάσταση μιας αδικίας που είχε γίνει τόσα χρόνια πριν, τόσες δεκαετίες πριν. 
Μας είχε ειπωθεί από την πλευρά του αρμοδίου Υπουργού πως ήθελε να δει ο ίδιος τη ρύθμιση και να την εισαγάγει αυτός στην Εθνική Αντιπροσωπεία. Το έκαμε. Δεν προσέθεσε κάτι, αφαίρεσε μία παράγραφο, την οποία είχαμε βάλει εμείς με τον κ. Αηδόνη για λόγους αποσαφήνισης, σε τελευταία λεπτομέρεια, της διαδικασίας που πρέπει να τηρηθεί για να μην υπάρχουν υποψίες, σε κάποιους συναδέλφους, ότι κάτι χαριστικό πάει να γίνει. Αφαιρέθηκε αυτή η ρύθμιση. Πιστεύω ότι δεν προσέθετε επί της ουσίας τίποτε, γιατί ο Κώδικας Ιθαγένειας στο άρθρο 10 τα προβλέπει αυτά. Αλλά γι’ αυτούς που θα είχαν αντιρρήσεις, κύριε Υπουργέ, είχαμε μία ευκαιρία να πούμε ότι η παράγραφος 2 κατοχυρώνει τις σχετικές διαδικασίες και κανένας δεν μπορεί να κοροϊδέψει την Ελληνική Δημοκρατία για λόγους ιδίου συμφέροντος που είναι έξω από το πλαίσιο της τροπολογίας. 
Εν πάση περιπτώσει, πολύ θετικό είναι ότι ρυθμίζεται αυτό το θέμα. Νομίζω ότι θα κάνει ιδιαίτερη αίσθηση στους ανθρώπους που έχουν ταλαιπωρηθεί και στα μέλη της οικογένειάς τους και νομίζω ότι πρέπει να το επαινέσουμε. Το κάνουμε χωρίς καμμία τσιγκουνιά. Καθόλου δεν με ενδιαφέρει ότι δεν έγινε δεκτή η δική μας τροπολογία και εισάγεται τώρα από το Υπουργείο Εσωτερικών. Το θέμα είναι να λύνονται τα προβλήματα και όχι ποιος τα λύνει.
Τέλος, κύριε Υπουργέ, παίρνω την ευκαιρία να κάνω μία αναφορά σε ένα θέμα για το οποίο έχω συζητήσει με τον κ. Μιχελάκη. Δεν ξέρω αν σε κάποια από τις ρυθμίσεις την οποία δεν μπορώ να κατανοήσω, έχει ήδη ρυθμιστεί, αλλά παρακαλώ πάρα πολύ να μου διευκρινιστεί σήμερα ή αύριο, δεν χάνεται ο κόσμος. Είχα μεταφέρει στον κύριο Υπουργό ένα αίτημα, κυρίες και κύριοι Βουλευτές, παρακαλώ πολύ να το προσέξετε, που έρχεται από πάρα πολλούς δήμους της χώρας.
Κατά τη διάρκεια των Ολυμπιακών Αγώνων, κύριε Γρηγοράκο, είχε ψηφιστεί μία διάταξη που αφορούσε την αισθητική εικόνα της χώρας, ειδικά της Αθήνας, εν’ όψει του κύματος των τουριστών και των επισκεπτών που περιμέναμε, ώστε οι ταμπέλες των διαφόρων καταστημάτων να έχουν ενιαίο τύπο, για να υπάρχει μία ομοιόμορφη προβολή επιχειρηματικών και ελευθέρων επαγγελματιών. Άλλοι είχαν ακολουθήσει αυτήν την υπόδειξη του νομοθέτη, άλλοι δεν το είχαν κάνει. Έγιναν οι αγώνες, τελείωσαν οι αγώνες και κάποιος κύριος από αυτούς που είναι συνήθεις στα ελληνικά ευτράπελα της δημόσιας ζωής ήξερε ότι υπάρχει αυτή η ρύθμιση και έχει πάρει τους δρόμους των δήμων ένα-ένα, σημειώνει τους καταστηματάρχες και τους ελεύθερους επαγγελματίες που έχουν άλλου είδους πινακίδες και ασκεί μηνύσεις κατά των μελών των δημοτικών συμβουλίων, τινές των οποίων είναι δημόσιοι υπάλληλοι και η άσκηση ποινικής δίωξης σημαίνει ότι τίθενται και σε διαθεσιμότητα. Ακούστε μπλέξιμο! 
Είχαμε παρακαλέσει τον κύριο Υπουργό, πάνε μήνες τώρα, να φέρει μια ρύθμιση γι’ αυτό, στην οποία να αίρονται οι ποινικές ευθύνες αυτών των ανθρώπων. Είναι καθημερινοί, φτωχοί άνθρωποι, οι οποίοι έχουν ανάμειξη στην τοπική αυτοδιοίκηση από όλες τις παρατάξεις και βρίσκονται μπλεγμένοι επειδή κάποιος αξιοποιεί μία νεκρή κατ’ ουσίαν ποινική νομοθεσία, πλην όμως μη καταργηθείσα. 
Θα σας παρακαλούσα πάρα πολύ και εν όψει δημοτικών εκλογών, γιατί κάποιοι από αυτούς μπορεί να μην ξαναβγούν.","ΑΝΔΡΕΑΣ ΛΟΒΕΡΔΟΣ",286
"44623"," Με συγχωρείτε, να σας διακόψω;","ΛΕΩΝΙΔΑΣ ΓΡΗΓΟΡΑΚΟΣ",114
"44624"," Βεβαίως.","ΑΝΔΡΕΑΣ ΛΟΒΕΡΔΟΣ",286
"44625"," Έρχεται το νομοσχέδιο του Υπουργείο Εσωτερικών την επόμενη εβδομάδα και φέρνει αυτές τις ρυθμίσεις.","ΛΕΩΝΙΔΑΣ ΓΡΗΓΟΡΑΚΟΣ",114
"44626"," Ωραία, τέλεια.
Ευχαριστώ πάρα πολύ, κυρίες και κύριοι συνάδελφοι.
(Χειροκροτήματα)","ΑΝΔΡΕΑΣ ΛΟΒΕΡΔΟΣ",286
"44627"," Ευχαριστούμε κι εμείς τον κ. Λοβέρδο.
Ολοκληρώθηκε ο κατάλογος των ειδικών αγορητών και προχωρούμε στον κατάλογο των ομιλητών. Πρώτος έχει τον λόγο ο κ. Κυριαζίδης από ό,τι βλέπω. Μετά είναι ο κ. Καραγιαννίδης, η κυρία Γιαταγάνα, ο κ. Αναγνωστάκης.
Ορίστε, κύριε συνάδελφε, έχετε τον λόγο για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44628"," Κύριε Πρόεδρε, κατά τη συζήτηση και στην επιτροπή αναπτύχθηκε ιδιαίτερα το ζήτημα της αναγκαιότητας ύπαρξης μιας κωδικοποίησης του μεγάλου αυτού ζητήματος που έχει να κάνει με το μεταναστευτικό και, βεβαίως, είναι σημαντική αυτή η πρωτοβουλία -αν θέλετε- και το αποτέλεσμα. Αναφέρθηκε ότι αποτελεί μία συρραφή νόμων και διατάξεων, αποκρύπτοντας την ουσία, κατά κάποιον τρόπο έτσι, ώστε η προσπάθεια αυτή να υποβαθμιστεί!
Θα πρέπει, πράγματι, να ομολογήσουμε, συναδέλφισσες και συνάδελφοι, ότι μεταναστευτική πολιτική η χώρα δεν είχε. Έτσι, για μεγάλο χρονικό διάστημα, πάνω από δεκαπενταετία, υπήρξε κενό, με αποτέλεσμα να δημιουργηθούν αυτού του είδους οι καταστάσεις, καθιστώντας πλέον αναγκαίο να υπάρξει μία μεταναστευτική πολιτική και, βεβαίως, μέσα από αυτήν να υπάρξει και μία ρύθμιση και τακτοποίηση όλων εκείνων που με οποιοδήποτε τρόπο εισήλθαν στη χώρα και παρέμειναν παράνομα. Ήταν μία βάσανος της ελληνικής πολιτείας και, ειδικότερα, ένα ιδιαίτερο βάρος για την έννομη τάξη, που είχε επιφορτιστεί αυτό το μεγάλο ζήτημα. 
Αναφέρθηκε πολύ ορθά με μία κοινωνιολογική προσέγγιση από τον ειδικό αγορητή της Δημοκρατικής Αριστεράς ο όρος «συμπερίληψη». Πράγματι, τι θέλουμε να συμπεριλάβουμε στη χώρα σε ό,τι αφορά τους μετανάστες; Πώς να τους συμπεριλάβουμε; Δόθηκε η διάσταση της ύπαρξης αυτής της πολιτισμικής πλέον κοινωνίας μέσα από την παγκοσμιοποίηση. Ταυτοχρόνως, ειπώθηκε το ζήτημα που γεννάται για την έννομη τάξη, για την οικονομία, αλλά, βεβαίως, και για το δημογραφικό. 
Είμαστε μία χώρα στην ενωμένη Ευρώπη. Άρα, θα έλεγε κανείς ότι δεν υπάρχουν πλέον τα σύνορα, είναι ανοιχτά και ποιος ο λόγος πλέον να μπαίνουμε σε μία τέτοια διαδικασία, αφού πλέον είναι ανοιχτά τα σύνορα και εκείνο που πρέπει να αναζητείται ως διατήρηση είναι η εθνική ταυτότητα. Την εθνική ταυτότητα, βεβαίως, η Αξιωματική Αντιπολίτευση με έναν τρόπο παράξενο προσπαθεί να ακυρώσει με την αναφορά της υποχρέωσης των ανοικτών συνόρων, δηλαδή, να ανοίξουμε τα σύνορα, έτσι ώστε να μπορεί οποιοσδήποτε να εισέρχεται στη χώρα. 
Αναφέρθηκε ότι πρόκειται για μετανάστες, για πρόσφυγες και θα έλεγε κανείς πώς αυτό μπορεί να το διαπιστώσει, υπάρχει κάποιο ιδιαίτερο μηχάνημα; Διότι ξέρουμε πάρα πολλές φορές ότι από πλευράς πιστοποιητικών, χαρτιά που να αποδεικνύει κανείς την ταυτότητα των εισερχομένων, πολλές φορές δεν υπάρχουν.
Άρα, έχει τονιστεί αυτό και θα πρέπει η Αξιωματική Αντιπολίτευση να διαβεβαιώσει με έναν έντονο τρόπο τι θα κάνει στη συνέχεια αν – ο μη γένοιτο- έλθει ως κυβέρνηση.
Βεβαίως, μπαίνει το μεγάλο ερώτημα για τη διασφάλιση αυτών των ανθρώπων, διότι ορθά τονίστηκε και από τον εισηγητή του Κομμουνιστικού Κόμματος Ελλάδας ότι, πράγματι, υπάρχει εκμετάλλευση, χωρίς ένσημα, χωρίς ασφάλεια, αλλά πολλές φορές και χωρίς καμμία πληρωμή. Το έχουμε αντιμετωπίσει και το έχω αντιμετωπίσει και προσωπικά από την προηγούμενη ιδιότητά μου. Δεν ήταν λίγοι εκείνοι οι επιχειρηματίες ή –αν θέλετε- οι    «χρησιμοποιούντες» μετανάστες, που, αφού πραγματοποιούνταν η εργασία τους, κατήγγειλαν τους όποιους μετανάστες, με αποτέλεσμα να είναι αναγκαία η παρέμβαση της αστυνομικής αρχής, προκειμένου να τους μεταφέρει έξω από τη χώρα.
Το ζήτημα είναι, συναδέλφισσες και συνάδελφοι, ότι και κατά τη διαδικασία στην επιτροπή στον όποιο διάλογο έγινε δεν αναφέρθηκε, αυτή η χώρα πόσους μπορεί -να μου επιτραπεί η έκφραση- να χωρέσει. Γίνεται λόγος ότι με αυτήν τη διαδικασία νομιμοποιούνται πάνω από εκατό χιλιάδες. Άρα, προσεγγίζουμε τις πεντακόσιες είκοσι, πεντακόσιες σαράντα χιλιάδες, κύριε Υπουργέ.
Γνωρίζουμε πάρα πολύ καλά ότι στη χώρα μας διαμένουν μετανάστες -ή όπως θέλει να τους ονομάσει κανείς, μένω σε αυτόν τον όρο για να μην παρεξηγηθώ- που ανέρχονται σε πάνω από ένα εκατομμύριο, είναι ένα εκατομμύριο διακόσιες χιλιάδες. 
Άρα, θα υπάρχουν νομιμοποιημένοι εξακόσιες χιλιάδες και άλλοι τόσοι παράνομοι. Ποιοι είναι αυτοί οι παράνομοι; Δυστυχώς, δεν έγινε μέχρι σήμερα καμμία καταγραφή. Θα μας πει κάποιος ότι όσους μένουν στη χώρα, πρέπει να τους νομιμοποιήσουμε; Και εδώ είναι το ζητούμενο: μπορεί να αντέξει η χώρα αυτό το βάρος; 
Γνωρίζουμε πάρα πολύ καλά ότι όταν δίδεται άδεια σε ένα σκάφος ή εάν θέλετε σε ένα αυτοκίνητο μεταφοράς, ως δημόσιο μέσο συγκοινωνίας - το έχω πει πολλές φορές- έχει έναν ορισμένο αριθμό που μπορεί να μεταφέρει, είτε είναι σκάφος είτε δημόσιο όχημα. Εάν βάλουμε πάνω από αυτό το συγκεκριμένο βάρος, το σκάφος θα βουλιάξει, το όχημα θα ανατραπεί. 
Έχουμε τη δυνατότητα να φιλοξενήσουμε, όχι μόνο να νομιμοποιήσουμε αυτούς τους ανθρώπους; Γιατί τονίστηκε από την εισηγήτρια της Αξιωματικής Αντιπολίτευσης ότι η Αμερική νομιμοποίησε πρόσφατα έξι εκατομμύρια. Δεν μας είπε όμως ότι τα πέντε εκατομμύρια μένουν σε υπονόμους! Αν πρόκειται για μία τέτοια νομιμοποίηση, έτσι ώστε να δημιουργήσουμε σε αυτούς τους ανθρώπους μια τέτοια κατάσταση, νομίζω ότι θα πρέπει να απαντήσετε. Εφόσον θέλετε να τους νομιμοποιήσετε όλους, κατά τη δική μου άποψη γι’ αυτή τη χώρα και οι πεντακόσιες χιλιάδες είναι πέραν αυτών των δυνατοτήτων. Πρέπει να δούμε με μια ανθρώπινη προσέγγιση το ζήτημα αυτό. Καταλαβαίνουμε πάρα πολύ καλά όλοι μας πόσους μπορούμε να φιλοξενήσουμε ή εάν θέλετε να δώσουμε μια ικανοποίηση. 
Βεβαίως, κύριε Πανούση, οι Έλληνες που έφυγαν στο εξωτερικό, είτε στην Αυστραλία είτε αλλαχού, ήταν ζητούμενο από αυτές τις χώρες, γιατί υπήρχε αυτή η δυνατότητα να απορροφηθούν. Η χώρα μας δεν ξέρω πόσους μπορεί να σηκώσει. Είπα έναν αριθμό και θα παρακαλούσα και την Αξιωματική Αντιπολίτευση να ορίσει αυτόν τον αριθμό. 
Ευχαριστώ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΚΥΡΙΑΖΙΔΗΣ",263
"44629"," Και εμείς ευχαριστούμε, κύριε Κυριαζίδη. Τον λόγο έχει ο κ. Καραγιάννης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44630"," Θα ήθελα να πω εισαγωγικά ότι τον τελευταίο μήνα παρατηρούμε ότι το Αιγαίο συνεχώς πνίγει ανθρώπους. Όπως είπε και ο κ. Χαλβατζής, άλλοι επτά άνθρωποι έχασαν τη ζωή τους. Είναι περίεργο ότι το τελευταίο χρονικό διάστημα έχουμε τόσους νεκρούς,  ενώ δεν συνέβαινε στο παρελθόν και άρα θα πρέπει να υπάρξει μια απάντηση γι’ αυτό. 
Θα ήθελα πριν προχωρήσω στην κριτική της κατατεθειμένης πρότασης για το νέο μεταναστευτικό κώδικα να επισημάνω κάτι που τείνει να ξεχνιέται στους καιρούς της απαξίωσης της δημοκρατίας που ζούμε. Κάθε νέος νόμος που εισάγεται οφείλει να αποτελεί απαύγασμα της συλλογικής βούλησης των πολιτών και να μην επιβάλλεται εκ των έξω και εκ των άνω, από ειδικές επιτροπές ελέγχου ή την τρόικα εν προκειμένω. 
Προφανώς, ακόμα και σε αυτήν την περίπτωση θα κρίναμε το νόμο και βάσει του περιεχομένου και πάλι μπορεί να μην συμφωνούσαμε σε όλα, όμως θα είχε ακολουθηθεί μια διαδικασία δημόσιας διαβούλευσης και όχι αυτή της επιβολής από το παράθυρο. 
Επί του προτεινόμενου νομοσχεδίου τώρα, ξεκινώντας από τις ανεπάρκειες, θα έλεγα ότι το νομοσχέδιο έχει ένα σοβαρό έλλειμμα σε ό,τι αφορά το ακανθώδες για την Κυβέρνηση ζήτημα της ιθαγένειας της γενιάς των παιδιών μεταναστών που γεννήθηκαν, ανατράφηκαν και πήγαν σχολείο στην Ελλάδα. Η σκόπιμη παράλειψη του ζητήματος μαρτυρά μία επίμονη πρόσδεση της σημερινής θεσμικής εξουσίας σε μια σχεδόν πρωτόγονη φυλετική αντίληψη για το έθνος, η οποία ακόμα και μετά την κατάργηση σχετικών ρυθμίσεων του ν. 3838/2010 κάνει την Ελλάδα να είναι η μοναδική χώρα μεταναστευτικού προορισμού που δεν προβλέπει ξεχωριστή διαδικασία κτήσης της ιθαγένειας. 
Ειδικότερα, σε ό,τι αφορά τα υπόλοιπα ειδικά θέματα που ρυθμίζει το νομοσχέδιο, διαπιστώνεται μια μάλλον μετατόπιση του λόγου της Κυβέρνησης σε σχέση με το μεταναστευτικό σε έναν διαχειριστικό ρεαλισμό, ο οποίος αναμφίβολα είναι προτιμώμενος από τον ασύδοτο αντιμεταναστευτικό φονταματαλισμό προηγούμενων δημοσίων τοποθετήσεων. 
Από τη μια υπάρχει η θετική διάσταση του εξορθολογισμού και της τακτοποίησης της διάσπαρτης νομοθεσίας για το μεταναστευτικό, η οποία θα συμβάλλει στην τακτοποίηση χρόνιων εκκρεμοτήτων σε ό,τι αφορά στις άδειες παραμονής επί μακρόν διαμενόντων. 
Ωστόσο και πάλι το σχέδιο νόμου αποτυγχάνει να αντιμετωπίσει το πολύ σοβαρό ζήτημα της επαναφοράς στη νομιμότητα ανθρώπων που έχασαν το καθεστώς διαμονής τους εξαιτίας της κοινωνικής κρίσης ούτε προβλέπει διαδικασία χορήγησης αδειών για εξαιρετικούς λόγους. 
Αυτό είναι ένα μείζον θέμα, καθώς ένας πολύ μεγάλος αριθμός ανθρώπων που έως το 2009 ήταν νόμιμοι πλέον δεν είναι λόγω ανεργίας. Πρέπει να απαντηθεί πώς θα βρεθεί καίρια λύση για αυτούς τους ανθρώπους και να απαντηθεί με λεπτομέρεια αυτό το ζήτημα. 
Σε κάθε περίπτωση, από τις θετικές κατ’ αρχά ως προς τη σύλληψη έστω διατάξεις του άρθρου 89 σε συνδυασμό με το άρθρο 139 επιβάλλεται να καταργηθούν τα εισοδηματικά κριτήρια λόγω και της φτωχοποίησης εκατοντάδων χιλιάδων μισθωτών ανεξαρτήτως εθνικότητας. Θα πρέπει να υπάρξει πλήρης ασφάλεια ασθενείας. Έχουμε έναν «άθλο» σε αυτήν τη χώρα να έχουμε περίπου τρεισήμισι εκατομμύρια ανασφάλιστους, μεταξύ των οποίων και οι μετανάστες. 
Τρίτον, θα πρέπει να γίνει η εκπλήρωση των όρων ένταξης στην ελληνική κοινωνία, η οποία μετά από δεκαετίες τεκμαίρεται ότι θα πρέπει επιτέλους να υλοποιηθεί. 
Υπό την έννοια αυτή, παραμένει αίτημα κεφαλαιώδους σημασίας η αποδέσμευση της διαδικασίας νομιμοποίησης από την εργασία. Σε αυτό το βήμα έχει προχωρήσει η Ιταλία το 2012 με μία κυβέρνηση που δεν μπορούμε να τη χαρακτηρίσουμε και αριστερή, η οποία αποσύνδεσε οριστικά τη νομιμότητα της διαμονής από οποιαδήποτε ποσότητα αποδεδειγμένης νόμιμης εργασίας. 
Εξάλλου, δεν είναι δυνατόν η καταπολέμηση της αδήλωτης εργασίας να επιχειρείται μέσω του εκφοβισμού ή της περαιτέρω περιθωριοποίησης των ίδιων των θυμάτων της. 
Επιπλέον, υπάρχουν σημαντικές ασάφειες σε ό,τι αφορά τη ρύθμιση των δικαιωμάτων και των υποχρεώσεων εργοδοτών και εργαζομένων, όπως αναφέρεται στο άρθρο 29. 
Τέλος –κάτι σημαντικότερο- πριν από τον καθορισμό των κυρώσεων είναι σημαντικό να προωθηθεί μια δέσμη κινήτρων που θα έχει ως στόχο την ενίσχυση και ενθάρρυνση της συμμετοχής όλων των πλευρών σε μία ανάλογη προσπάθεια τακτοποίησης της αγοράς εργασίας. 
Κρίνεται, κατά τη γνώμη μου, επιβεβλημένη η σύνδεση του νέου κώδικα με την ισχύουσα νομοθεσία, με το ν. 3875/2010, γύρω από την εμπορία ανθρώπων για τα θέματα εργασιακής εκμετάλλευσης, καθώς και η συμπερίληψη της οικείας νομοθεσίας στον εν λόγω κώδικα, ο οποίος συνδράμει στην εμπέδωση ενός σοβαρού αντικινήτρου από πολλούς από τους εργοδότες. 
Ακόμη, αντιμετωπίζονται σημαντικές αδυναμίες σε ό,τι αφορά τα θέματα της οργανωτικής διάρθρωσης των διοικητικών υπηρεσιών που αναλαμβάνουν τα μεταναστευτικά ζητήματα. 
Ενδεικτικά μόνο να σας πω ότι στην Αττική, σύμφωνα με την προτεινόμενη λειτουργία των «Υπηρεσιών μιας Στάσης», τα εξήντα έξι γραφεία παραλαβής αιτήσεων για άδειες παραμονής αναμένεται να συρρικνωθούν σε δέκα, με ό,τι αυτό μπορεί να συνεπάγεται τόσο για την ποιότητα εξυπηρέτησης όσο και για τις συνθήκες εργασίας των εργαζομένων σε αυτά. 
Μέσα από αυτό το πρίσμα κρίνεται εύλογη η προσωρινή αναστολή της λειτουργίας των «Υπηρεσιών μιας Στάσης» έως ότου ληφθούν οι απαραίτητες μέριμνες που θα αποτρέψουν την εκτρωματική γραφειοκρατικοποίηση της διαδικασίας. 
Από τη σκοπιά μας, οι προτεινόμενες διορθωτικές ρυθμίσεις είναι απαραίτητες, έτσι ώστε να καθιερωθεί ένα θεσμικό πλαίσιο που θα συμβάλλει πραγματικά στη δίκαιη αντιμετώπιση των μεταναστών στη χώρα μας. 
Από αυτήν την άποψη, κρίνουμε το προτεινόμενο νομοσχέδιο ως μια αυτονόητη βάση για συζήτηση. Ωστόσο, το παρόν κείμενο απέχει πολύ από το χαρακτηρισμό του ως πλήρους και ολοκληρωμένου κώδικα. 
Σας ευχαριστώ.","ΧΡΗΣΤΟΣ ΚΑΡΑΓΙΑΝΝΗΣ",187
"44631"," Ευχαριστούμε και εμείς και χαίρομαι που η συζήτηση άρχισε με συγκροτημένες ομιλίες και με τήρηση του χρόνου. 
Τον λόγο έχει η κ. Γιαταγάνα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44632"," Κύριε Πρόεδρε, κύριε Υπουργέ, κυρίες και κύριοι συνάδελφοι, σήμερα τα ξημερώματα στο Ακρωτήρι Κόρακας της Λέσβου, στην οριογραμμή των ελληνικών χωρικών υδάτων βυθίστηκε μία πεντάμετρη πλαστική λέμβος στην οποία, σύμφωνα με σχετικά δημοσιεύματα, επέβαιναν δεκαεπτά συνολικά λαθρομετανάστες. Ποιος είναι ο μέχρι στιγμής απολογισμός των θυμάτων; Επτά νεκροί και δύο αγνοούμενοι. Ανάμεσα στους νεκρούς είναι δύο παιδιά. 
Για άλλη μία φορά θρηνούμε αθώα θύματα, συνανθρώπους μας που έχουν κάθε δικαίωμα να αναζητήσουν μία καλύτερη ζωή από αυτήν που αφήνουν πίσω τους, οι οποίοι είτε προσπαθούν να εγκατασταθούν στη χώρα μας είτε μέσω της χώρας μας επιχειρούν να μεταβούν σε άλλες χώρες της Ευρωπαϊκής Ένωσης. 
Αυτές οι τραγωδίες επιβεβαιώνουν το γεγονός ότι απαιτείται να έχουμε ένα θεσμικό πλαίσιο για τη ρύθμιση και την αντιμετώπιση τόσο της λαθρομετανάστευσης όσο και της νόμιμης μετανάστευσης, αποτελεσματικό και απαλλαγμένο από τη γάγγραινα της γραφειοκρατίας, που μετατρέπει τους νόμιμα διαμένοντες της Ελλάδος σε παράνομους. Ένα θεσμικό πλαίσιο που θα εξασφαλίζει και θα προστατεύει την αξιοπρέπεια των ανθρώπων και θα αποτρέπει την εκμετάλλευσή τους από τους επιτήδειους που πλουτίζουν από τις ανάγκες των ασθενέστερων. Αυτό το θεσμικό πλαίσιο, όμως, κυρίες και κύριοι συνάδελφοι, πρέπει πάνω απ’ όλα να περιφρουρεί τα δικαιώματα και να εξασφαλίζει την ύπαρξη του ελληνικού λαού. Ενός λαού που για τέταρτο συνεχόμενο έτος ζει σε συνθήκες εξαθλίωσης και σχεδόν ολοσχερούς αποδόμησης και μαστίζεται από την ανεργία. Σε ολόκληρη την Ελλάδα η ανεργία αγγίζει το 30%. Στη Θεσσαλονίκη υπερβαίνει το 35%, ενώ στους νέους  ξεπερνά το 70%. 
Με το νομοσχέδιο που συζητάμε σήμερα με τίτλο: «Κώδικας Μετανάστευσης και Κοινωνικής Ένταξης» η Κυβέρνηση επιχειρεί να τακτοποιήσει θέματα εισόδου και διαμονής αλλοδαπών στην Ελλάδα και περαιτέρω αναφέρεται στην κοινωνική ένταξή τους.
 Αυτό, όμως, που εισπράττει ο αναγνώστης από το νομοσχέδιο αυτό, με τις αλλαγές που επιφέρει, είναι ότι η Κυβέρνηση καταβάλλει κάθε δυνατή προσπάθεια για να διευκολύνει τη λαθραία είσοδο αλλοδαπών και να νομιμοποιήσει παράνομα εισερχόμενους αλλοδαπούς, χωρίς να λαμβάνει υπ’ όψιν της και χωρίς να εξετάζει τα προβλήματα που βιώνει ο ελληνικός πληθυσμός στις άθλιες οικονομικές συνθήκες που βρήκαν γόνιμο έδαφος στη χώρα μας και ρίζωσαν.
Όπως ήδη ανέπτυξε ο Κοινοβουλευτικός μας Εκπρόσωπος, ο κ. Γιοβανόπουλος, αλλά και η εισηγήτρια του θέματός μας, η κυρία Χρυσοβελώνη, βασική θέση και πρόταση των Ανεξαρτήτων Ελλήνων είναι η εισαγωγή της έννοιας της ποσόστωσης σε όλους τους μετανάστες σε ποσοστό 2,5% επί του συνολικού πληθυσμού της χώρας. Αυτό το ποσοστό θα πρέπει να περιλαμβάνει το σύνολο των αλλοδαπών που θα θελήσουν να παραμείνουν στη χώρα μας, ακόμα δηλαδή και τους νομιμοποιημένους μετανάστες, με την προϋπόθεση βέβαια ότι πληρούν και τις υπόλοιπες προϋποθέσεις του νόμου.
Κυρίως κάτω από τις παρούσες συνθήκες, κύριε Υπουργέ, έχετε υποχρέωση να ορίσετε συνολικό ποσοστό εισερχομένων και διαμενόντων αλλοδαπών στην Ελλάδα, εφόσον νοιάζεστε –και πιστεύω ότι νοιάζεστε- για την επιβίωση του ελληνικού λαού.
Ένα δεύτερο θέμα που θα ήθελα να θίξω είναι η απουσία υποχρεωτικών ιατρικών εξετάσεων για τους αλλοδαπούς υπηκόους τρίτων χωρών, εκτός Ευρωπαϊκής Ένωσης, που επιθυμούν να εγκατασταθούν στην Ελλάδα. Πώς θα πιστοποιηθεί η καλή υγεία των μεταναστών και πώς θα διασφαλίζεται η δημόσια υγεία, κύριε Υπουργέ;
 Σας είναι γνωστό ότι η φυματίωση, ενώ είχε εξαλειφθεί, τα τελευταία χρόνια επανεμφανίστηκε δυστυχώς και στη χώρα μας. Εξαιτίας δε του γεγονότος ότι είναι ιδιαίτερα μολυσματική νόσος που μεταδίδεται τάχιστα, τα περιστατικά της αυξάνονται με γεωμετρική πρόοδο. Τα περιστατικά της ανθεκτικής μορφής της νόσου έχουν αυξηθεί ανησυχητικά στην Ελλάδα, καθώς η επανεμφάνισή της βρήκε απροετοίμαστες και αθωράκιστες τις δομές υγείας της χώρας μας. Κατά μέσο όρο κάθε χρόνο δηλώνονται περί τα εξακόσια περιστατικά φυματίωσης, υπολογίζεται όμως ότι ο αριθμός των νοσούντων είναι τριπλάσιος. Στη Μακεδονία και τη Θράκη μάλιστα ο κίνδυνος εξάπλωσης της νόσου είναι ακόμα μεγαλύτερος, γιατί από την περιοχή του Έβρου εισέρχονται σταθερά λαθρομετανάστες από χώρες, στις οποίες τα ποσοστά της νόσου είναι πολύ υψηλά, κάτι που πιστεύω ότι γνωρίζετε πολύ καλά, κύριε Υπουργέ. 
Οφείλετε, λοιπόν, να προβλέψετε την υποχρεωτική υποβολή των αλλοδαπών σε ιατρικές εξετάσεις πριν από τη χορήγηση αδείας διαμονής στη χώρα.
Το τρίτο θέμα που θα ήθελα να θίξω –και κλείνω την τοποθέτησή μου επί του παρόντος- είναι ο όρος «πολίτης», που εισάγεται με το παρόν νομοσχέδιο αντί του μέχρι σήμερα γνωστού όρου «υπήκοος» που χρησιμοποιούσαμε αναφορικά με αλλοδαπούς.
Έχει ήδη επισημανθεί από τον Κοινοβουλευτικό μας Εκπρόσωπο –θα το τονίσω και εγώ με τη σειρά μου- ότι η θέση των Ανεξάρτητων Ελλήνων είναι πως για σημειολογικούς λόγους ο όρος «πολίτης» πρέπει να χρησιμοποιείται αποκλειστικά για Έλληνες πολίτες, γι’ αυτούς που απολαμβάνουν πλήρη συνταγματικά δικαιώματα μέσα στη χώρα τους, σε καμμία περίπτωση αλλοδαπούς που, όπως κρίθηκε πρόσφατα και από το Συμβούλιο της Επικρατείας, δεν δικαιούνται να ψηφίζουν ούτε στις εκλογές της Τοπικής Αυτοδιοίκησης, κάτι που ο κ. Ραγκούσης, με τον τελευταίο νόμο του «Καλλικράτη», το είχε επιτρέψει. Δυστυχώς δεν έχει εφαρμοστεί ακόμα αυτή η απόφαση του Συμβουλίου της Επικρατείας από τους διάφορους δήμους. Γι’ αυτούς τους λόγους καταψηφίζω το παρόν νομοσχέδιο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δράττομαι όμως της ευκαιρίας, κύριε Υπουργέ, να θέσω και ένα άλλο θέμα που αφορά πρωτίστως εσάς αλλά και τον κ. Μητσοτάκη. Αυτή τη στιγμή εκκρεμούν περιπτώσεις εισαχθέντων με τον ΑΣΕΠ κατόπιν νομίμων εξετάσεων. Βέβαια, θα μου πείτε ότι δεν είναι σχετικό. Δράττομαι όμως της ευκαιρίας να το θίξω. Θα επανέλθω με κατάθεση ερωτήσεως.  
Η 3Κ αφορά εισαχθέντες πανεπιστημιακής και τεχνικής μορφώσεως, περί τα τετρακόσια άτομα, που δεν έχουν μέχρι τώρα τακτοποιηθεί, παρ’ ότι έχουν δώσει νόμιμες εξετάσεις από το 2009 και έχουν περάσει. Η 5Κ και η 6Κ αφορούν ΔΕ κατηγορίες και υπαλλήλους εξειδικευμένων ειδικοτήτων, για να υπηρετήσουν στις αμυντικές βιομηχανίες και στον στρατό. Κι, όμως, δεν τους προσλαμβάνετε, παρ’ όλο ότι τους έχουμε απόλυτη ανάγκη. Τέλος, η 6Κ και η 10Κ αφορούν ΥΕ κατηγορίες. Συνολικά ο αριθμός όλων αυτών είναι χίλια εξακόσια άτομα. 
Και ερωτώ, κύριε Υπουργέ, γιατί δεν τους προσλαμβάνετε; Αυτοί δεν υπάγονται στις εξαιρέσεις που εισάγει ο ν. 4093/2012. Το 2013 απεχώρησαν, συνταξιοδοτήθηκαν δηλαδή εξήντα χιλιάδες άνθρωποι. Αυτοί είναι συνολικά χίλιοι εξακόσιοι. Γιατί τους κρατάτε σε ομηρία; Γιατί δεν εμπλουτίζετε υπηρεσίες που είναι απαραίτητες στο κράτος;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"44633"," Σας παρακαλώ, ολοκληρώστε, κυρία συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44634"," Ολοκληρώνω, κύριε Πρόεδρε.
Σας ζητώ, λοιπόν, να μεταφέρετε το αίτημά μου και στον Υπουργό Διοικητικής Μεταρρύθμισης κ. Μητσοτάκη, τον οποίο θα επισκεφτώ για τον ίδιο λόγο και θα του ζητήσω να επανεξετάσει αυτό το θέμα. Θα καταθέσω μάλιστα και σχετική ερώτηση.
Σας ευχαριστώ. 
(Χειροκροτήματα από την πτέρυγα των ΑΝΕΛ)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"44635"," Και εμείς ευχαριστούμε. 
Τον λόγο έχει ο κ. Αναγνωστάκης και ακολουθεί η κ. Τζάκρη και ο κ. Σολδάτος.
Κύριε συνάδελφε, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"44636"," Κύριε Πρόεδρε, κύριε Υπουργέ, κυρίες και κύριοι συνάδελφοι, δεν ξέρω αν είναι τραγική ειρωνεία να γίνεται σήμερα αυτή η συζήτηση, ενώ πριν λίγες ώρες γίναμε μάρτυρες μιας ακόμα θλιβερής ανθρώπινης τραγωδίας. Αυτό βαραίνει και την Ελληνική Δημοκρατία αλλά και την Ευρωπαϊκή Ένωση.
Θα έχουμε, πιστεύω, τη δυνατότητα να ασχοληθούμε πολύ πιο συγκροτημένα με το θέμα, όταν επιτέλους έρθει το νομοσχέδιο για την ιθαγένεια στη Βουλή. Βάζω, λοιπόν, μια άνω τελεία, καταθέτοντας εκ μέρους της Δημοκρατικής Αριστεράς τη βαθύτατη λύπη μας για ό,τι δυσάρεστο συνέβη σήμερα. 
Κύριε Υπουργέ, κατά βάση το νομοσχέδιο «Κώδικας Μετανάστευσης και Κοινωνικής Ένταξης» στοχεύει στη συγκέντρωση των διαφόρων νομοθετημάτων που αφορούν στα θέματα μετανάστευσης της χώρας. Θυμίζω για όσους μας ακούν ότι είκοσι νόμοι, έξι προεδρικά διατάγματα και σαράντα δύο κανονιστικές πράξεις ήταν όλα σχετιζόμενα με το ζήτημα της μετανάστευσης στη χώρα.
Επομένως έχει κατ’ αρχάς έναν μάλλον τεχνικό παρά ουσιαστικό προσανατολισμό. Η προσπάθεια συμμαζέματος της πολυνομίας με στόχο τον περιορισμό της γραφειοκρατίας και την επιτάχυνση των διαδικασιών, ναι, κατ’ αρχάς είναι θετική στον οποιονδήποτε βαθμό κι αν αυτή επιχειρείται. 
Ο εισηγητής μας κ. Πανούσης με την επιστημονική και πολιτική τεκμηρίωση εστίασε στα θετικά και επιτρέψτε μου, μέσω του δικού μου πολιτικού οπτικού πρίσματος, να τα αναδείξω για να υπάρξει η τεκμηρίωση και η ισχυροποίηση αυτής της κατ’ αρχήν θετικής ψήφου της Δημοκρατικής Αριστεράς. 
(Στο σημείο την Προεδρική Έδρα καταλαμβάνει ο Ε’ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Είναι στα θετικά σημεία η επιτάχυνση που επιτυγχάνεται με την εξακολούθηση της εξέτασης αίτησης για άδεια διαμονής, αν οι αστυνομικές αρχές δεν απαντήσουν εντός ορισμένης προθεσμίας σε ερώτημα για λόγους δημόσιας τάξης. 
Είναι θετική η αύξηση του χρόνου ισχύος των τακτικών αδειών διαμονής από δύο σε τρία έτη. Είναι επίσης θετική η διευκόλυνση χορήγησης αδειών διαμονής επί μακρόν διαμένοντος, όπως θετικές κρίνονται από τη Δημοκρατική Αριστερά και οι αλλαγές σχετικά με τη διαδικασία της οικογενειακής επανένωσης. 
Θετική είναι και η απλοποίηση της άδειας διαμονής μακράς διάρκειας για τη δεύτερη γενιά μεταναστών, με βάση την οποία ένα σημαντικό τμήμα των παιδιών της δεύτερης γενιάς θα μπορεί να διασφαλίσει κατά την ενηλικίωση τη νόμιμη διαμονή του στην Ελλάδα σε σταθερή βάση. Τέλος, θετικό κρίνεται από την πλευρά μας ότι βελτιώνει το νομικό καθεστώς ομάδων ή περιπτώσεων ανθρώπων, προβλέποντας ειδική προστασία γι’ αυτούς. 
Δεν καταφέρνει όμως, κύριε Υπουργέ, να επιλύσει πολύ σημαντικά ζητήματα, όπως για παράδειγμα οι περιπτώσεις των παιδιών μεταναστών, τα οποία γεννιούνται στην Ελλάδα και παραμένουν χωρίς καμμία ιθαγένεια. 
Δεν καταφέρνει να επιλύσει ζητήματα που ενέχονται στο πεδίο εφαρμογής της Συνθήκης της Γενεύης, παρ’ όλο που γίνεται μνεία σε πολλά σημεία του νομοσχεδίου, αφού οι πολιτικοί και οικονομικοί πρόσφυγες συχνά δεν έχουν ταξιδιωτικά έγγραφα ή κυρίως η χώρα μας δεν αναγνωρίζει ως εμπόλεμες ζώνες πολλές περιοχές του πλανήτη και σαφώς δεν  εξελίσσεται η πολιτική χορήγησης ασύλου. 
Αυτά τα ζητήματα, κύριε Υπουργέ, κυρίες και κύριοι συνάδελφοι, θα αντιμετωπιστούν  μόνο με σχεδιασμό συνολικής ευρωπαϊκής μεταναστευτικής πολιτικής, εφόσον βεβαίως προκύψει η σχετική πολιτική βούληση που σήμερα απουσιάζει τόσο σε εθνικό όσο και σε ευρωπαϊκό επίπεδο.
Ο εισηγητής μας κ. Πανούσης αναφέρθηκε σε κάποια προβληματικά σημεία του συγκεκριμένου νομοσχεδίου. Επιτρέψτε μου να εστιάσω μόνο σε δύο. Αναφέρομαι, κύριε Υπουργέ, στο άρθρο 109, το οποίο ρυθμίζει θέματα αδειών διαμονής μεταναστών δεύτερης γενιάς. 
Το θέμα είναι εξαιρετικά σοβαρό, αλλά δυστυχώς δεν επιλύεται με έναν οριστικό και ξεκάθαρο τρόπο. Απαλλάσσει τους νέους δεύτερης γενιάς μετανάστες από την υποχρέωση αναζήτησης εργασίας ή σπουδών ως προϋποθέσεων για την ανανέωση της άδειας διαμονής τους μετά τις αυτοτελείς άδειες διαμονής, όπως ισχύει σήμερα, και όντως για έναν συγκεκριμένο αριθμό η ρύθμιση αυτή μπορεί να αποτελεί κάποιου είδους λύση. 
Δική μας πρόταση, της Δημοκρατικής Αριστεράς, είναι το θέμα να τύχει ξεκάθαρης, οριστικής και μόνιμης λύσης, η οποία, αν μη τι άλλο, κύριε Υπουργέ, θα υπακούει στην κοινή λογική. Έχουμε να κάνουμε με ανθρώπους που έχουν ολοκληρώσει τον κύκλο της εκπαίδευσης στην Ελλάδα. Πολλοί δε εξ αυτών δεν γνωρίζουν άλλη γλώσσα παρά μόνο την ελληνική. Ζουν όλη τους τη ζωή στην Ελλάδα, οι οικογένειές τους είναι εδώ και δεν έχουν τίποτα άλλο πουθενά αλλού. Παρ’ όλα αυτά, όμως, η χώρα μας, η πατρίδα μας, η Ελλάδα, δεν τους αναγνωρίζει αυτοδίκαια υπό αυτές τις προϋποθέσεις ως δικούς της πολίτες.
Από όποια πλευρά και αν το δούμε, κυρίες και κύριοι συνάδελφοι, η όλη κατάσταση περιέχει έναν παραλογισμό και οφείλουμε να υποστηρίξουμε μία λύση που δεν αφήνει, όπως είπε και ο Γιάννης Πανούσης, ζωές σε εκκρεμότητες.
Ένα δεύτερο -και ολοκληρώνω αμέσως, κύριε Πρόεδρε, με την ανοχή σας- είναι το ζήτημα της κοινωνικής ένταξης των μεταναστών. Πέρα από τα νομικά, διαδικαστικά υπάρχει και το ουσιαστικό θέμα της κοινωνικής ένταξης των μεταναστών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Την ανοχή σας για τριάντα δευτερόλεπτα, κύριε Πρόεδρε.
Το ζήτημα αυτό ο κώδικας, κύριε Υπουργέ, φαίνεται να το καλύπτει μόνο με έναν διαδικαστικό και επιδερμικό, επιφανειακό τρόπο. Απουσιάζουν παντελώς, απουσιάζουν πλήρως αναφορές σε δράσεις και πρωτοβουλίες της πολιτείας προκειμένου να επιτευχθεί αυτός ο στόχος. Η μόνη αναφορά γίνεται στο άρθρο 130, με την παραπομπή στην εθνική στρατηγική για την ένταξη υπηκόων τρίτων χωρών. Ο συγκεκριμένος σχεδιασμός έχει εκπονηθεί μονομερώς, χωρίς να έχει προηγηθεί καμμία απολύτως διαβούλευση.
Απλά το Υπουργείο Εσωτερικών δημοσιοποίησε τον Απρίλιο του 2013, κύριε Υπουργέ, ένα κείμενο υπό αυτόν τον τίτλο, το οποίο κατά κύριο λόγο είναι μία αποτίμηση του φαινομένου της μετανάστευσης στην Ελλάδα.
Επομένως, κύριε Υπουργέ, το ιδιαίτερο και κρίσιμο ζήτημα της κοινωνικής ένταξης στην πραγματικότητα δεν αντιμετωπίζεται, θα έλεγα, με τον σοβαρό και υπεύθυνο τρόπο από τον μεταναστευτικό κώδικα και απλά παραπέμπεται σε άλλου είδους θεσμικές διαδικασίες.
Τέλος, σας έκανα, κύριε Υπουργέ, κοινωνό δύο τροπολογιών της Δημοκρατικής Αριστεράς. Μιλώ για την τροπολογία τροποποίησης του άρθρου 1Α του ν. 3838/2010 «Κτήση ελληνικής ιθαγένειας», με γενικό αριθμό 1203 και ειδικό 28 και την τροπολογία με γενικό αριθμό 1204 και ειδικό 29 για το σύμφωνο συμβίωσης.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"44637"," Έχουμε τη συζήτηση επί των τροπολογιών αύριο, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44638"," Εάν τις κάνετε αποδεκτές αύριο, κύριε Υπουργέ, θα δώσετε λύση σε τεράστια κοινωνικά ζητήματα.
Ευχαριστώ πολύ, κύριε Πρόεδρε.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"44639"," Να είστε καλά.
Τον λόγο έχει η συνάδελφος κ. Τζάκρη για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44640"," Κυρίες και κύριοι Βουλευτές, συζητούμε σήμερα ένα σχέδιο νόμου, τον Κώδικα Μετανάστευσης και Κοινωνικής Ένταξης, ένα νομοθέτημα το οποίο επί της ουσίας αποτελεί ένα σύνολο τροποποιήσεων που έχουν επέλθει κατά καιρούς στο σώμα του κεντρικού νόμου. Αναφέρομαι, βεβαίως, στο ν. 3386/2005.
Βεβαίως, στην παρούσα οικονομική και κοινωνική συγκυρία θα περίμενε κανείς να συζητάμε σήμερα ένα νομοσχέδιο πολύ πιο τολμηρό, κύριε Υπουργέ, που θα δίνει μια προοπτική όχι μόνο στον νόμιμο μετανάστη αλλά κυρίως στην ίδια μας τη χώρα, που θα αφήνει στο παρελθόν λογικές μικροπολιτικής σκοπιμότητας, τον ανταγωνισμό, αν θέλετε, μέσα στην ίδια τη χώρα ποιος είναι περισσότερο Έλληνας από τον άλλο.
Αυτό, όμως, δυστυχώς δεν συμβαίνει. Αντιθέτως, δεν προκύπτει από το σώμα του κειμένου η απάντηση σε βασικά ερωτήματα: Θέλουμε τελικά τους νόμιμους μετανάστες στη χώρα μας; Επιζητούμε τη δυναμική ή την ασθενική παρουσία τους στον βίο της; Τασσόμαστε υπέρ των φωνών που θεωρούν τους μετανάστες ως ένα από τα αίτια που οδήγησαν στη δημοσιονομική κρίση ή ως ένα από τα δεινά που έπληξαν μεταπολιτευτικά τη χώρα; Ως πότε θα θεωρούμε τη δεύτερη και την τρίτη γενιά των μεταναστών οικονομικούς μετανάστες και θα τους αντιμετωπίζουμε με τους ίδιους όρους, όπως τους γονείς τους πριν από είκοσι πέντε χρόνια; Έχουμε, άραγε, αντιληφθεί ότι η κρίση δεν έχει αφήσει ανεπηρέαστο ούτε ένα μέλος των ασθενών κοινωνικών στρωμάτων; Πώς θα μπορούσαν, κατ’ αυτή την έννοια, να αποτελέσουν εξαίρεση και οι μετανάστες;
Σε όλα αυτά τα ερωτήματα εγώ δεν βλέπω να δίνετε κάποια απάντηση και την απάντηση αυτή δεν περιμένει να την ακούσει μόνο ο ταλαίπωρος Έλληνας μετανάστης αυτής της χώρας αλλά η κοινωνία στο σύνολό της.
Μάλλον δεν έχουμε, κυρίες και κύριοι συνάδελφοι, αντιληφθεί ακόμη ότι το μέλλον των νομίμων μεταναστών είναι άρρηκτα συνυφασμένο με το μέλλον αυτής της χώρας, ότι δεν μπορούμε να τους θέτουμε στο περιθώριο της οικονομικής και κοινωνικής ζωής αυτού του τόπου, όταν αποτελούν ζωντανό κύτταρο αυτής της χώρας και ότι δεν μπορούμε να σχεδιάζουμε –το κυριότερο- πολιτικές ερήμην τους. 
Εδώ, λοιπόν, δεν δίνουμε ουδεμία απάντηση στα ερωτήματα που προανέφερα. Αντιθέτως, η έκπτωση από τη νομιμότητα για τυπικούς λόγους αποτελεί πλέον το σύνηθες για ανθρώπους που έχουν οικοδομήσει όλη τους τη ζωή στη χώρα μας και εμπιστεύθηκαν βεβαίως τα ελληνικά σχολεία για τα παιδιά τους.
Σήμερα βλέπουμε οικογένειες να διαλύονται, να σκορπίζουν γιατί δεν τους δίνεται η δυνατότητα νόμιμης διαμονής στη χώρα. Βλέπουμε να γκρεμίζονται οι κόποι μιας ολόκληρης ζωής, να τους υποδεικνύεται ως μοναδική διέξοδος η επιστροφή τους στη χώρα για να ζήσουν ως ξένοι πλέον στην ίδια τους την πατρίδα με τα παιδιά τους που δεν μιλούν καν τη γλώσσα των γονιών τους και τους ανθρώπους αυτούς που μας εμπιστεύτηκαν όλα αυτά τα χρόνια το μέλλον τους και το παρόν τους, εμείς δεν τους εμπιστευόμαστε ακόμα και συνεχίζουμε να τους αντιμετωπίζουμε με την ίδια δυσπιστία. Και, δυστυχώς, αντί να διδασκόμαστε από τα λάθη μας, εμείς τα επαναλαμβάνουμε επιμένοντας σε μια στείρα αντίληψη ότι καλύτερος Έλληνας από τους άλλους είναι αυτός που δεν θέλει στη χώρα τους μετανάστες και όχι αυτός που προσπαθεί μέσα από την ενίσχυση της κοινωνικής συνοχής να δώσει ανάπτυξη, να δώσει ώθηση στην ίδια την κοινωνική και την οικονομική ανάπτυξη. 
Ας αρχίσουμε, κυρίες και κύριοι συνάδελφοι, τη συζήτηση από το μείζον θέμα αυτού του νομοσχεδίου, αυτό της έκδοσης και της ανανέωσης των αδειών διαμονής των ευρισκομένων νομίμως στη χώρα μας μεταναστών. Μετά από μια διοικητική εμπειρία δυόμισι δεκαετιών, αντί να βελτιώνουμε τις διοικητικές διαδικασίες προς όφελος του δημοσίου και των ίδιων των μεταναστών, αντί να τις επιταχύνουμε, κάνουμε τα πάντα προκειμένου το κοντέρ της εξέλιξης να δείχνει πάντα το μηδέν. 
Έχετε επισκεφθεί μετά την 1η Ιανουαρίου του τρέχοντος έτους την «Υπηρεσία μιας Στάσης» στην Αθήνα; Ο ορισμός της ταλαιπωρίας, όχι μόνο για τους μετανάστες αλλά και για τους υπαλλήλους που εργάζονται –θα έλεγα- φιλότιμα εκεί. Μια επίσκεψη το πρωί στην Υπηρεσία αυτή αρκεί για να διαπιστώσει κανείς την αποτυχία του εγχειρήματος έτσι όπως έχει στηθεί και έχει λειτουργήσει μέχρι τώρα: μετανάστες να βρίσκονται από τα μεσάνυχτα σε ουρές για να διασφαλίσουν μια θέση προτεραιότητας, υπάλληλοι της Υπηρεσίας σκαρφαλωμένοι σε μια κολόνα να φωνάζουν νούμερα και ονόματα, δικηγόροι να μπαίνουν σε μακριές λίστες αναμονής για να εξυπηρετηθούν μετά από μέρες και ενίοτε να διαπληκτίζονται μεταξύ τους. 
Σας αναφέρω το παράδειγμα στη Διεύθυνση του Υπουργείου Εσωτερικών –για τους εξαιρετικούς και ανθρωπιστικούς λόγους- στον Πειραιά, με τους εκατοντάδες ανθρώπους να στοιβάζονται σε μια απότομη στενή σκάλα και να σπρώχνονται με τον κίνδυνο του σοβαρού τραυματισμού να ελλοχεύει ανά πάσα στιγμή. 
Αυτές, κύριοι αρμόδιοι του Υπουργείου Εσωτερικών, είναι οι «Υπηρεσίες μιας Στάσης» που δήθεν είχαν σκοπό να μειώσουν τη ταλαιπωρία του μετανάστη; Έτσι στοχεύουμε να μειώσουμε τη γραφειοκρατία; Και, δυστυχώς, αυτή η κατάσταση αντί να βελτιώνεται, επιδεινώνεται ολοένα και περισσότερο μη έχοντας ουδεμία σχέση με τον σκοπό, για τον οποίο σχεδιάστηκαν να λειτουργήσουν οι «Υπηρεσίες μιας Στάσης» στη χώρα μας.
Στο πλαίσιο μάλιστα του περιορισμένου χρόνου που έχω, θέλω να έρθω σε ένα άλλο κεντρικό ζήτημα, αυτό της δεύτερης γενιάς των μεταναστών. Κυρίες και κύριοι συνάδελφοι, ως χώρα γνωρίζουμε πολύ καλά ότι δεν πρόκειται να προσελκύσουμε εκείνους τους μετανάστες που θα μας μεταφέρουν τις επιστημονικές γνώσεις και την τεχνογνωσία τους, για να τους χορηγήσουμε την «μπλε κάρτα», δηλαδή την άδεια διαμονής που δίνεται με ελκυστικές προϋποθέσεις και όρους, προκειμένου να καταστεί η χώρα μας τόπος διαμονής επίλεκτων μεταναστών. Γνωρίζουμε καλά πως για πολλούς λόγους δεν μπορούμε να επιλέγουμε τους μετανάστες που έρχονται εδώ. 
Ας ελπίσουμε, όμως, αυτούς τους αξιόλογους επιστήμονες που έχουμε, τα παιδιά της δεύτερης γενιάς, το ζωντανό εργατικό δυναμικό, να παραμείνουν στη χώρα μας. Ας τους δώσουμε κίνητρα. Και το ίδιο, βεβαίως, πρέπει να πράξουμε με τους ίδιους όρους και στους Έλληνες νέους που εγκαταλείπουν τη χώρα μας σωρηδόν. 
Μέχρι πρότινος υπήρχε νόμος που διευκόλυνε  την απόκτηση της ελληνικής ιθαγενείας και έσπευσαν πολλοί εξ αυτών να την αιτηθούν. Και η διαδικασία αυτή δυστυχώς «πάγωσε» για τους γνωστούς λόγους. Τώρα εσείς με τον νόμο που καταθέτετε, περνάτε στο άλλο άκρο, αυτό του ξεφορτώματος της δεύτερης γενιάς από τη χώρα. 
Στην εθνική στρατηγική για την ένταξη των πολιτών τρίτων χωρών που δημοσιεύτηκε στις 23-4-2013 αναφέρεται αυτολεξεί ότι τι ελληνικό κράτος θα διευκολύνει την οικονομική ανάπτυξη της χώρας μέσω της εφαρμογής του καθεστώτος της άδειας του επί μακρόν διαμένοντος, με απώτερο στόχο της την αρχή της επιλεκτικής και ποιοτικής μετανάστευσης. 
Για ποια ποιοτική μετανάστευση μιλάμε, βεβαίως, και για ποια οικονομική ανάπτυξη μιλάμε, κύριε Υπουργέ;  
Δυστυχώς οι Ευρωπαίοι εταίροι μας έχουν για εμάς άλλες σκέψεις και άλλες επιλογές. Πώς άραγε, κύριε Υπουργέ, αξιόλογα μυαλά μεταναστών θα μείνουν στη χώρα μας σήμερα, όταν η άδεια του επί μακρόν διαμένοντος αποτελεί τη μοναδική άδεια που τους δίνει το δικαίωμα να μεταναστεύσουν σε κράτος-μέλος της Ευρωπαϊκής Ένωσης, προκειμένου να εργαστούν ή να σπουδάσουν; 
Γιατί να μη φύγουν –γιατί οι περισσότεροι απ’ αυτούς θα το κάνουν- ως Έλληνες, έχοντας εμείς, από την πλευρά  μας, οικοδομήσει ένα δεσμό των λαμπρών αυτών μυαλών με τη χώρα μας; 
Με ποια υλικά, κυρίες και κύριοι συνάδελφοι, θα οικοδομήσουμε την οικονομική και κοινωνική ανάπτυξη της χώρας; Μήπως αποτελεί μονόδρομο η επένδυση στο υγιές επιστημονικό, εργατικό και οικονομικό εργατικό της χώρας; Γνωρίζετε άραγε εσείς κάποια άλλη μυστική συνταγή που δεν τη γνωρίζουμε εμείς; 
Όλοι μας έχουμε επενδύσει σε αυτά τα παιδιά μέσα από τις υποδομές της σχολικής εκπαίδευσης, που δημιουργήσαμε ως κράτος. Έχουμε ως Έλληνες πληρώσει φόρους για την εκπαίδευση αυτών των παιδιών και την ώρα, λοιπόν, που μας δίνεται η ευκαιρία να δούμε την επένδυση που κάναμε όλα αυτά τα χρόνια να αποδίδει καρπούς, εμείς κοιτάμε να μολύνουμε τον δεσμό που αναπτύξαμε μαζί τους μέσα από την ελληνική εκπαίδευση με τον σπόρο της αμφισβήτησης. Κοιτάμε να τους ακυρώνουμε τα προηγούμενα αιτήματα πολιτογράφησης που κατέθεσαν και να τους ζητάμε να καταθέσουν εκ νέου καινούργια αιτήματα, για να περιμένουν να κριθούν μετά από δυόμισι και τρία χρόνια, χωρίς βέβαια το κατατεθέν παράβολο ούτε να επιστρέφεται ούτε να  συμψηφίζεται με επόμενα αιτήματα πολιτογράφησης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θέλω ακόμη ένα λεπτό. 
Έρχομαι τώρα στο μεγάλο κεφάλαιο της κοινωνικής ένταξης. Κοινωνική ένταξη δεν είναι, κύριε Υπουργέ, οι άδειες διαμονής, αλλά μια σειρά ενεργών πολιτικών που στοχεύουν ακριβώς στην ενίσχυση της κοινωνικής συνοχής στη χώρα, πολιτικές οι οποίες στοχεύουν στη γόνιμη ζύμωση του αλλοδαπού με τον γηγενή πληθυσμό, προς όφελος πάντα του κοινωνικού συνόλου, της ίδιας της κοινωνίας. 
Είκοσι πέντε χρόνια μετά την είσοδο των πρώτων μεταναστών στη χώρα μιλάμε για πολιτικές ένταξης και πολιτικές ένταξης δεν βλέπουμε, εκτός και εάν εννοεί η Κυβέρνηση ως πολιτική τις αποσπασματικές δράσεις που υλοποιούνται από το Υπουργείο Εσωτερικών, για να δικαιολογούνται δαπάνες από το Ταμείο Ένταξης Πολιτών Τρίτων Χωρών, χωρίς σχεδιασμό και χωρίς καμμία συνέχεια και από κάποιους απίθανους αναδόχους που έχουν ως αποκλειστικό γνώμονα το κέρδος, χωρίς να ενδιαφέρονται για το αν αυτό που θα αφήσουν ως κληρονομιά πίσω τους θα αφήσει κάποια προστιθέμενη αξία στη μεταναστευτική πολιτική της χώρας. Μέσα σε έναν μήνα το μόνο που τους ενδιαφέρει είναι να δικαιολογήσουν δαπάνες. 
Θα συμφωνήσω μαζί σας ότι στη δύσκολη συγκυρία που βιώνει η χώρα μας τα χρήματα που απαιτούνται, προκειμένου να οικοδομηθεί μια ενεργή πολιτική κοινωνικής ένταξης, δεν υπάρχουν. Μήπως, όμως, και αυτά που δίνονται από την Ευρωπαϊκή Ένωση εμείς τα αξιοποιούμε; 
Να μας απαντήσει το Υπουργείο Εσωτερικών: Έχει ξεκινήσει η υλοποίηση των δράσεων που προβλέπεται να υλοποιηθούν το πρώτο εξάμηνο του 2013; Μήπως ακόμη δεν έχουμε περάσει καν στο στάδιο της συμβασιοποίησης; Αλήθεια, τι περιμένουμε; Το τέλος του Ιουνίου; Ως πότε θα είμαστε πρόχειροι στον σχεδιασμό μας και στην υλοποίηση πολιτικών;
Με την ευκαιρία μάλιστα, κύριε Υπουργέ, της κατάργησης του δικαιώματος του εκλέγειν και του εκλέγεσθαι στις τοπικές εκλογές που κάνατε πριν από λίγες μέρες με νόμο που ψήφισε η Βουλή και που εισηγήθηκε το Υπουργείο Εσωτερικών, βεβαίως, μετά από την έκδοση της απόφασης της ολομελείας του Συμβουλίου της Επικρατείας, έχω να παρατηρήσω ότι η στάση μας απέναντι στους μετανάστες χαρακτηρίζεται από περισσή υποκρισία. 
Θέλουμε τους μετανάστες να δραστηριοποιούνται οικονομικά στην περιοχή μας. Τους δίνουμε ακόμη και το δικαίωμα της άδειας διαμονής, προκειμένου να επενδύσουν στη χώρα μας, αλλά μέχρις εκεί. Ακόμη και τις αποφάσεις που αφορούν τα πιο πολλά πράγματα θα τις λαμβάνουμε εμείς. Άραγε έχουμε αποφασίσει ποιος θα είναι ο ρόλος τους στην ελληνική κοινωνία;
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Συστήσαμε, κυρίες και κύριοι συνάδελφοι, τον θεσμό του Συμβουλίου Ένταξης Μεταναστών με το ν. 3852/2010 και πριν ακόμη ξεκινήσει να παράγει έργο, τον αφήσαμε βορά στο προσωπικό μικροπολιτικό συμφέρον του κάθε δημάρχου. Ο θεσμός αυτός έχει ατονήσει τελείως, για να μην πω ότι έχει απαξιωθεί εντελώς. 
Αφαιρέσαμε και την υποχρεωτική συμμετοχή του αιρετού μετανάστη, λόγω της αντισυνταγματικότητας της δυνατότητας του εκλέγειν και του εκλέγεσθαι μετά την έκδοση της απόφασης του Συμβουλίου της Επικρατείας και ουσιαστικά στείλαμε τον θεσμό στην κρίση του Έλληνα ιστορικού. 
Εν κατακλείδι, σε μια εποχή που η Κυβέρνηση θα πρέπει τη μισή ευκαιρία να την κάνει ολόκληρη, με το συγκεκριμένο νομοθέτημα για μια ακόμη φορά αποδεικνύεται κατώτερη του αναμενόμενου. Αντί να έχουμε μια νομοθεσία που εξελίσσεται, που προσαρμόζεται στις ανάγκες της κοινωνίας, μέσω της συγκεκριμένης συρραφής συνεχίζουμε να παραμένουμε εγκλωβισμένοι στα ίδια αδιέξοδα και να μη δίνουμε απαντήσεις στο υγιές κομμάτι της ελληνικής κοινωνίας.","ΘΕΟΔΩΡΑ ΤΖΑΚΡΗ",497
"44641"," Ολοκληρώστε, κυρία συνάδελφε. Ξεπεράσατε τα δέκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44642"," Ολοκληρώνω, κύριε Πρόεδρε. 
Έχουμε διώξει όλα τα λαμπρά ελληνικά μυαλά στο εξωτερικό. Στέλνουμε το εργατικό δυναμικό να αναζητήσει την τύχη του εκτός των συνόρων. Ανοίγουμε διάπλατα τις πόρτες εξόδου για όλους τους μετανάστες. 
Άραγε, κυρίες και κύριοι της Κυβέρνησης, η πολυπόθητη ανάπτυξη πώς θα επέλθει; Με έναν συνασπισμό δυνάμεων του γηράσκοντος πληθυσμού της χώρας; Αυτή είναι η συνταγή μας; Είναι βέβαιο ότι και αυτή η συνταγή θα αποτύχει και, δυστυχώς, το παρόν νομοθέτημα, έτσι όπως έρχεται, επιβεβαιώνει αυτήν την πεποίθηση. 
Σας ευχαριστώ, κύριε Πρόεδρε, και για την ανοχή σας ως προς τον χρόνο.","ΘΕΟΔΩΡΑ ΤΖΑΚΡΗ",497
"44643"," Τον λόγο έχει ο κ. Σολδάτος  για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44644"," Κυρίες και κύριοι Βουλευτές, η μετανάστευση αποτελεί ένα εξαιρετικά σύνθετο φαινόμενο, όσον αφορά τους λόγους που τη δημιουργούν, τις επιπτώσεις της στην οικονομία της χώρας υποδοχής και το βαθμό ανεκτικότητας της χώρας υποδοχής απέναντι στους μετανάστες. Κοινή συνισταμένη όλων των μετακινήσεων αποτελεί ο σημαντικός ρόλος που διαδραμάτισαν στις ιστορικές και δημογραφικές εξελίξεις ανά τους αιώνες και ανά την υφήλιο. 
Το υφιστάμενο νομοσχέδιο, σύμφωνα και με την αιτιολογική έκθεση, κινείται σε τέσσερις άξονες: Στην απλοποίηση των διαδικασιών, στην πρόσβαση στην αγορά εργασίας και στην προοπτική διαμονής εκ μέρους των επενδυτών, στην ενθάρρυνση των μεταναστών να αποκτήσουν τον χαρακτηρισμό του επί μακρόν διαμένοντος και, τέλος, στη νομιμότητα της διαμονής της δεύτερης γενιάς. 
Εστιάζω ιδιαίτερα στις βασικές αρχές της κοινωνικής ένταξης, δηλαδή στην προσαρμογή και την ενεργό ένταξη των μεταναστών. Η εισροή μεγάλου αριθμού μεταναστών κατά την τελευταία εικοσαετία και οι συνακόλουθες οικονομικές, δημογραφικές και κοινωνικές αλλαγές δημιούργησαν μία νέα πραγματικότητα, χαρακτηριστικά της οποίας είναι τα προβλήματα προσαρμογής των μεταναστών, οι δυσκολίες ένταξής τους αλλά και η αποδοχή τους από την ελληνική κοινωνία.
Η ανομοιογένεια και η ετερογένεια των διάφορων υποομάδων μεταξύ τους αλλά και μέσα στο πλαίσιο της ευρύτερης ομάδας των μεταναστών, δηλαδή η ανομοιογένεια των μεταναστών με βάση το νομικό καθεστώς, με βάση τη χώρα καταγωγής, με βάση την ίδια την καταγωγή και το θρήσκευμα, η ανομοιογένεια των μεταναστών με βάση το μορφωτικό επίπεδο αλλά και η ανομοιογένεια με βάση τον τρόπο και τους λόγους εγκατάστασης στη χώρα, προκαλούν την ανάγκη ενός σχεδίου μεταναστευτικής πολιτικής που να αντιμετωπίζει αποτελεσματικά το ζήτημα της εναρμόνισης των μεταναστών με τις συνθήκες της χώρας υποδοχής, την κοινωνική τους ένταξη και, κατά την άποψή μου, τελικά την ενσωμάτωσή τους.
Και μιλάω για ενσωμάτωση, γιατί απλούστατα η Ελλάδα είναι χώρα στην οποία κατοικούν πολίτες οι οποίοι μέσα από διαδικασίες εκατονταετιών εξελίχθηκαν, όπως υποστηρίζει και ο ιστορικός Νίκος Σβορώνος, σε μια διαμορφωμένη σταθερή κοινότητα ανθρώπων με συνείδηση ότι αποτελούν ένα ενιαίο και αλληλέγγυο σύνολο, με δική του πολιτισμική φυσιογνωμία και ψυχοσύνθεση, με κοινά υλικά και πνευματικά συμφέροντα και με σταθερά εκφρασμένη βούληση ή τάση πολιτισμικής αυτονομίας, η οποία δημιούργησε το νεοελληνικό κράτος, που, αν θέλετε, σύμφωνα με την παραπάνω περιγραφή, γίνεται και αντιστοίχιση με το νεοελληνικό έθνος. Δεν γεννήθηκε η Ελλάδα δηλαδή με όρους πολυπολιτισμικότητας, όπως οι Ηνωμένες Πολιτείες, η Αυστραλία και άλλες χώρες και γι’ αυτό μιλώ για ενσωμάτωση μετά την ένταξη.
Η ενεργός ένταξη των μεταναστών στις χώρες υποδοχής και εν προκειμένω στην Ελλάδα, αποτελεί σύνθετη διαδικασία, η οποία κατά βάση συναρτάται από τις εξής επιμέρους διαδικασίες: Διαδικασία προσαρμογής των μεταναστών στη χώρα υποδοχής και διαδικασία ένταξής τους στο κοινωνικό, οικονομικό, πολιτισμικό περιβάλλον της χώρας υποδοχής. 
Οι πληθυσμοί αυτοί στην προσπάθεια για την κοινωνική τους ένταξη αντιμετωπίζουν μια σειρά από σημαντικές καταστάσεις και δυσκολίες, με σημαντικότερες τη διαπολιτισμική επικοινωνία, τα πρακτικά προβλήματα καθημερινότητας, την οικονομική και εργασιακή κατάσταση, την εκπαίδευση ασφαλώς, τα ζητήματα νομιμοποίησης και ισότητας ευκαιριών και οπωσδήποτε και τις ψυχολογικές δυσκολίες που αντιμετωπίζουν εξαιτίας του νέου περιβάλλοντος και των συνθηκών κάτω από τις οποίες βρέθηκαν σε αυτό.
Ταυτόχρονα, όμως, η ένταξη των μεταναστών προϋποθέτει την αποδοχή τους από τις κοινωνίες των χωρών υποδοχής, η οποία επίσης εξαρτάται από κάποιες διαδικασίες. Είναι η διαδικασία προσαρμογής στη νέα πραγματικότητα της μεταναστευτικής παρουσίας και είναι και η διαδικασία αποδοχής των μεταναστών ως δομικό στοιχείο των σύγχρονων κοινωνιών.
Όσον αφορά στη στάση της ελληνικής κοινωνίας προς τους μετανάστες, έρευνα της «VPRC» πριν κάποια χρόνια κατέδειξε αντιφατικά αποτελέσματα. Από τη μια πλευρά η ελληνική κοινωνία θεωρεί ότι οι μετανάστες έχουν ενταχθεί στις δομές της κοινωνίας και έχουν γίνει αποδεκτοί, αλλά από την άλλη πλευρά νιώθει ότι απειλείται σε αρκετούς τομείς -εργασία, εκπαίδευση, καθημερινή ζωή- και συνδέει τους μετανάστες με αρνητικά φαινόμενα, όπως επί παραδείγματι την αύξηση της εγκληματικότητας και της ανεργίας. Περί αυτού καταθέτω για τα Πρακτικά την έρευνα της «VPRC».
(Στο σημείο αυτό ο Βουλευτής κ. Θεόδωρος Σολδάτος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Η ανάλυση, επομένως, της διαδικασίας προσαρμογής των μεταναστών και η αποδοχή τους από την ελληνική κοινωνία οδηγεί στα παρακάτω συμπεράσματα.
Πρώτον, κοινή συνισταμένη των προβλημάτων προσαρμογής και ανασταλτικός παράγοντας της ενεργού ένταξης των μεταναστών αποτελεί σε σημαντικό βαθμό η έλλειψη της βασικής δεξιότητας της γλώσσας. 
Δεύτερον, η κοινωνικοοικονομική και πολιτισμική ένταξη των ομάδων στην Ελλάδα αναδεικνύεται σε σημαντικό ζήτημα, το οποίο είναι απαραίτητο να αντιμετωπιστεί. Ωστόσο, η ένταξη πρέπει να αναλυθεί ως αμφίδρομο φαινόμενο που αφορά τόσο τα άτομα όσο και τις ομάδες που μεταναστεύουν αλλά και την ίδια την κοινωνία υποδοχής. 
Τέλος, η κοινωνική ένταξη και αποδοχή των μεταναστών και η διευκόλυνση της πρόσβασης στη μάθηση και στην απασχόληση πρέπει να αποτελεί την αφετηρία κάθε ενέργειας που στοχεύει στην προσαρμογή και την ενεργό ένταξη των μεταναστών.
Κυρίες και κύριοι συνάδελφοι, έχω την απαίτηση από την πολιτεία να δώσει περισσότερο βάρος στα θέματα της μεταναστευτικής πολιτικής. Κατά τη χρονική περίοδο 2004-2008 οργανώθηκε από τη Γενική Γραμματεία διά Βίου Μάθησης και υλοποιήθηκε από το ΙΔΕΚΕ το αυτόνομο εκπαιδευτικό πρόγραμμα «Εκμάθηση της ελληνικής γλώσσας ως δεύτερης γλώσσας στους εργαζόμενους μετανάστες». Το πρόγραμμα ήταν εκατό ωρών για κάθε τμήμα και κατά το παραπάνω διάστημα λειτούργησαν οκτακόσια εξήντα πέντε τμήματα. Εκπαιδεύτηκαν δεκαπέντε χιλιάδες οκτακόσιοι εβδομήντα τρεις μετανάστες σε όλη την επικράτεια της χώρας, εκτός των Νομών Σάμου και Ζακύνθου. Αντιλαμβάνεστε ότι η συμμετοχή ήταν εξαιρετικά μικρή σε σχέση με τον αριθμό των μεταναστών, κάτι που προφανώς οφείλεται στον μικρό αριθμό κέντρων εκπαίδευσης, που είναι ελάχιστα σε σχέση με τις ανάγκες της χώρας. 
Καταθέτω για τα Πρακτικά τον αριθμό εκπαιδευθέντων εκείνη την περίοδο. 
(Στο σημείο αυτό ο Βουλευτής κ. Θεόδωρος Σολδάτος  καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Το σχέδιο νόμου προβλέπει άδεια διαμονής στον πολίτη τρίτης χώρας που θα επενδύσει σε ακίνητο 250.000 ευρώ, στον οποίον ωστόσο δεν καθιερώνει δικαίωμα πρόσβασης σε οποιασδήποτε μορφής εργασία. 
Γνωρίζοντας τις επιδιώξεις και τις επιθυμίες πολιτών τρίτων χωρών, μεγάλης οικονομικής επιφάνειας, που επισκέπτονται την Ελλάδα, υποστηρίζω ότι η εν λόγω διάταξη θα έπρεπε να είναι πιο γενναία. Να εξεταστεί στο μέλλον ακόμα και η απόδοση υπηκοότητας, αν θέλουμε να υπάρξουν οφέλη για τη χώρα. 
Κλείνοντας, κυρίες και κύριοι συνάδελφοι, θα αναφερθώ σε ένα περιστατικό που συνέβη την προηγούμενη εβδομάδα σε ένα κέντρο προστασίας παιδιών στην Ήπειρο. Έχει κι αυτό να κάνει, κύριε Υπουργέ, με την ανάγκη να είναι πιο προσεκτική και πιο λεπτομερειακή η πολιτεία στην παρακολούθηση των δομών οι οποίες υπάρχουν. 
Το συγκεκριμένο κέντρο είναι κέντρο του Υπουργείου Πρόνοιας και Κοινωνικής Ασφάλισης. Φιλοξενούνται παιδιά διαλυμένων οικογενειών, τα οποία υποτίθεται ότι ακολουθούν κάποιο πρόγραμμα ώστε μεγαλώνοντας –μιλάω για ανήλικα παιδιά- να μπορούν να βγουν στην ελληνική κοινωνία, κάτω από κάποιες ελάχιστες προϋποθέσεις. Όμως δυστυχώς στο ίδιο κέντρο αποφασίστηκε να φιλοξενούνται και παράνομοι –όπως θέλετε ας τους πούμε- εισαχθέντες μετανάστες, θύματα της παράνομης διακίνησης, όπως λέει το άρθρο 50. 
Στο Παράρτημα Προστασίας Παιδιού Ιωαννίνων στη δομή της Κόνιτσας λειτουργεί από το 2008 αυτό το Κέντρο Υποδοχής Ανηλίκων Αλλοδαπών στο οποίο φιλοξενούνται Αφρικανοί, Ασιάτες και άλλων εθνικοτήτων ανήλικοι μετανάστες, όπως δηλώνουν, οι οποίοι δεν είναι πάντα ανήλικοι, όπως μαθαίνω. 
Ο αριθμός τους είναι σχετικός. Πότε είναι είκοσι, πότε είναι τριάντα, πότε είναι πενήντα, πότε εξήντα. Μπαίνουν, βγαίνουν, φεύγουν, έρχονται. Η χρηματοδότηση του κέντρου γινόταν από ευρωπαϊκά προγράμματα μέσω ΜΚΟ. Όμως από την 1η Οκτωβρίου 2013 η χρηματοδότηση, κύριε Υπουργέ, δεν υφίσταται, με αποτέλεσμα το Κέντρο Κοινωνικής Πρόνοιας Ηπείρου να επιβαρύνεται τις δαπάνες του Κέντρου Αλλοδαπών, εις βάρος άλλων δομών της περιοχής. 
Στον χώρο, όμως, αυτόν που φιλοξενούνται και τα παιδάκια των διαλυμένων οικογενειών, τα κατ’ ευφημισμόν κέντρα προστασίας παιδιών, πρόσφατα συνέβη το εξής. Ένα απ’ αυτά τα παιδιά βρέθηκε άνευ ενδυμάτων, ολόγυμνο δηλαδή, σε θάλαμο αλλοδαπών και μεταφέρθηκε εσπευσμένα σε άλλη δομή της περιοχής γιατί, όπως ισχυρίστηκαν οι υπάλληλοι, έπρεπε να προστατευθεί.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΘΕΟΔΩΡΟΣ ΣΟΛΔΑΤΟΣ",470
"44645"," Θέλετε κι άλλον χρόνο, κύριε συνάδελφε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44646"," Τελειώνω σε πέντε δευτερόλεπτα. Την ανοχή σας θα ήθελα.","ΘΕΟΔΩΡΟΣ ΣΟΛΔΑΤΟΣ",470
"44647"," Ζητήστε το.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44648"," Ευχαριστώ. 
Ενήμεροι για τα παραπάνω είναι και το Υπουργείο Κοινωνικής Ασφάλισης και Πρόνοιας αλλά και η Εισαγγελία Πρωτοδικών Ιωαννίνων. 
Δυστυχώς, κύριε Υπουργέ, αυτή είναι η κατάσταση, με περιστατικά σαν αυτό στο οποίο αναφέρθηκα. Έλλειψη χρηματοδότησης, κολαστήριο –φοβάμαι- το υποτιθέμενο Κέντρο Προστασίας Παιδιών όχι μόνο για το παιδί στο οποίο αναφέρθηκα. Δυστυχώς η διοίκηση είναι βυθισμένη σε λήθαργο. Η πολιτεία, ενδεχομένως, επίσης. 
Πιστεύω ότι είναι καθήκον της πολιτείας, καθήκον του Υπουργείου σας να επιληφθείτε αυτού του τραγικού περιστατικού και να ελέγξετε επίσης αν υπάρχουν συνθήκες εναρμόνισης και ένταξης και στα υπόλοιπα κέντρα αλλοδαπών της χώρας, εκεί όπου φιλοξενούνται ανήλικοι μετανάστες, οι οποίοι δεν είναι πάντα ανήλικοι, διότι είναι εξαιρετικά δύσκολο, όταν έρχονται μέσα χωρίς έγγραφα, να ελεγχθεί η ηλικία τους. 
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)","ΘΕΟΔΩΡΟΣ ΣΟΛΔΑΤΟΣ",470
"44649"," Κύριε Πρόεδρε, μπορώ να έχω τον λόγο για να κάνω κάποιες νομοτεχνικές βελτιώσεις;","ΛΕΩΝΙΔΑΣ ΓΡΗΓΟΡΑΚΟΣ",114
"44650"," Ορίστε, κύριε Υπουργέ, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44651"," Κυρίες και κύριοι συνάδελφοι, θα καταθέσω για ενημέρωσή σας, ούτως ώστε να πάρετε θέση και να μιλήσετε, έντεκα νομοτεχνικές βελτιώσεις που αφορούν το νομοσχέδιο και είναι πραγματικά ουσιώδεις. Παρακαλώ να διανεμηθούν.
Ευχαριστώ πολύ.
(Στο σημείο αυτό ο Αναπληρωτής Υπουργός Εσωτερικών κ. Λεωνίδας Γρηγοράκος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να μπουν οι σελ. 200 και 201)","ΛΕΩΝΙΔΑΣ ΓΡΗΓΟΡΑΚΟΣ",114
"44652"," Να φωτοτυπηθούν και να διανεμηθούν στους συναδέλφους.
Τον λόγο έχει ο κ. Νικήτας Κακλαμάνης για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44653"," Κυρίες και κύριοι συνάδελφοι, αυτό το σχέδιο νόμου κατά σύμπτωση συζητιέται κατά την προεκλογική περίοδο, όπου το θέμα της νόμιμης και μη νόμιμης μετανάστευσης ήδη έχει αρχίσει να γίνεται πεδίο αντιπαράθεσης και όσο θα πλησιάζουμε προς τις 18 Μαΐου αυτό θα εντείνεται. 
Κύριε Υπουργέ, το σχέδιο νόμου κωδικοποιεί πολλά πράγματα τα οποία ήταν χύμα, άλλα θέματα τα επιλύει, άλλα τα δρομολογεί προς τη σωστή κατεύθυνση και υπάρχουν και κάποια άρθρα, τα οποία πιθανόν αυτά που καταθέσατε να τα διορθώνουν ή θα έχουμε την ευκαιρία να τα συζητήσουμε αύριο και στα οποία οι αιτιάσεις συναδέλφων της Αντιπολίτευσης είναι, μάλλον, σωστές. 
Πράγματι -νομίζω ότι το είπε η κ. Γιαταγάνα- χθες μαζέψαμε άλλους επτά νεκρούς από τα θαλάσσια σύνορα Τουρκίας-Ελλάδας. Εγώ σήμερα τολμώ να κάνω την εξής τοποθέτηση: Η Τουρκία δεν μπορεί να επιδιώκει και να λέει -και να επιθυμεί- ότι θέλει να γίνει ευρωπαϊκή χώρα, αλλά να μην ανταποκρίνεται στις υποχρεώσεις της. Δηλαδή, για τι θέλει να μας πείσει η Τουρκία; Ότι από το Αφγανιστάν επί δύο μήνες –γιατί με τα πόδια έρχονται οι περισσότεροι- διασχίζουν ολόκληρη την Τουρκία και δεν τους βρίσκουν; Κι έρχονται στα παράλια και τους παίρνει ο δουλέμπορος και τους βάζει μέσα και τους στέλνει στην Ελλάδα και δεν τους παίρνει χαμπάρι; Γι’ αυτό θέλει να μας πείσει; 
Ταυτόχρονα, ενώ έχει υπογράψει συνθήκη επαναπροώθησης, δεν δέχεται τον αντίστοιχο αριθμό μεταναστών πίσω. Αφού είναι γνωστό ότι το 80% των νομίμων ή μη νομίμων -κυρίως για τους μη νόμιμους μιλάω- εισερχομένων στην Ελλάδα είναι από την Τουρκία. 
Γιατί, λοιπόν, όλες οι ελληνικές κυβερνήσεις έχουν τη θέση ότι «στηρίζουμε αταλάντευτα την ευρωπαϊκή πορεία της Τουρκίας»; Εγώ δεν το καταλαβαίνω. Δηλαδή, καταπατά όλο το δίκαιο το ευρωπαϊκό κι εμείς λέμε «συνεχίζουμε να υποστηρίζουμε την ευρωπαϊκή πορεία της Τουρκίας». Εγώ θεωρώ ότι αυτό είναι λάθος και θεωρώ επίσης ότι η Κυβέρνηση οφείλει να αναθεωρήσει τη συγκεκριμένη στάση.
Δεύτερον, είναι τα κέντρα φιλοξενίας. Όταν δημιουργήθηκαν τα κέντρα φιλοξενίας, θυμάστε τι μας είχε πει ο κ. Δένδιας; Μας είχε πει ότι θα είναι μάξιμουμ για δεκαοκτώ μήνες, χίλια άτομα στο καθένα –χίλια πεντακόσια φιλοξενούνται στο καθένα- ότι θα γίνεται η επαναπροώθηση κ.λπ.. Πέρασαν οι πρώτοι δεκαοκτώ μήνες, επαναπροωθήθηκαν ελάχιστοι. Παραπάνω από χίλιοι πεντακόσιοι δεν μπορούν να φιλοξενηθούν και περισσότερα κέντρα φιλοξενίας είναι δύσκολο να γίνουν. Γιατί είναι άλλο πράγμα τα κέντρα υποδοχής που ετοιμάζονται και είναι σωστό να γίνουν, ανθρώπινα και όπως πρέπει. 
Το πρόβλημα, λοιπόν, δεν λύνεται με εντυπωσιακές επιχειρήσεις. Όσοι ζούμε στην Αθήνα και κυκλοφορούμε με τα πόδια στους δρόμους, αυτό το αντιλαμβανόμεθα πλήρως. 
Και για να πω τώρα και την άλλη πλευρά του λόφου, αυτό είναι διαχρονικό, δεν είναι κάτι καινούργιο. Είμαι σίγουρος ότι ο κ. Χαλβατζής θα το θυμάται κι εγώ το έζησα ως δήμαρχος και τέσσερα χρόνια τώρα ως επικεφαλής της Αξιωματικής Αντιπολίτευσης στο Δήμο της Αθήνας: Στους παιδικούς σταθμούς, πέραν του ότι δεν τηρείται ποσόστωση, όπως ξέρετε, οι μεν ελληνικές οικογένειες με εισοδηματικά κριτήρια πληρώνουν τροφεία, ενώ για τα παιδιά των μεταναστών δεν πληρώνει καμμία οικογένεια τροφεία. 
Βλέπετε, λοιπόν, πώς δίνουμε πάτημα σε ακραία φαινόμενα να βγαίνουν και να κάνουν σπέκουλα πάνω σ’ αυτό; Διότι αυτό είναι σαφέστατα άνιση μεταχείριση εις βάρος των Ελληνοπαίδων. Αυτή είναι η αλήθεια. Γι’ αυτά πρέπει να μιλήσουμε και πρέπει να βρούμε λύση. Θα πρέπει, ενδεχομένως,  να έχουμε τη δυνατότητα να μην πληρώνουν και τα Ελληνόπουλα –χαμογελάει ο κ. Χαλβατζής γιατί αυτή είναι η θέση του ΚΚΕ, να μην πληρώνει κανένας- ή, εν πάση περιπτώσει, να υπάρχει ίδιο καθεστώς. Δεν μπορεί να είναι κι έτσι και αλλιώς. Λέω και την άλλη πλευρά. 
Κι επειδή άκουσα –νομίζω όχι μόνο από τον κ. Χαλβατζή- για τα εργατικά ατυχήματα, θέλω να πω ότι εγώ έχω εμπειρία ως Υπουργός Υγείας, ήταν το 2004. Τι έγινε λοιπόν τότε; Όλοι οι μεγαλοκατασκευαστές έφερναν οι ίδιοι κρυφίως εργατικό δυναμικό, το οποίο δούλευε ανασφάλιστο, όχι για να πέσει το κόστος της κατασκευής –αντίθετα, το κόστος της κατασκευής ήταν ακόμα μεγαλύτερο, όπως αποδείχθηκε μετά το πέρας των Ολυμπιακών Αγώνων- αλλά για να μεγιστοποιηθούν τα κέρδη. 
Αφού τελείωσαν οι Ολυμπιακοί Αγώνες, βεβαίως ούτε ενδιαφέρθηκε κανείς γι’ αυτούς τους ανθρώπους. Τα δε εργατικά ατυχήματα ήταν σε δεκάδες, παρ’ ότι όταν ανέλαβα εγώ Υπουργός Υγείας το Μάρτιο του 2004, το μεγάλο κομμάτι των κατασκευών είχε σχεδόν τελειώσει. Σας λέω, επομένως, προς τα τελειώματα τι βρήκα μπροστά μου. Και, βεβαίως, δεν σημαίνει αυτό ότι ήταν εργατικά ατυχήματα ανασφαλίστων μόνο ξένων. Γιατί υπήρχαν και Έλληνες που δούλευαν ανασφάλιστοι και είχαν εργατικά ατυχήματα. Βεβαίως, όταν τα λες αυτά, εντάξει, μπαίνει η σφραγίδα και η στάμπα.
Και, βεβαίως, κλείνω επί του νομοσχεδίου, γιατί θέλω να εισηγηθώ μια τροπολογία. Ακούστε να δείτε: Καλώς ή κακώς γίνονται γεωπολιτικές αλλαγές. Δεν ξέρω πόσοι από μας είχαμε σκεφτεί πριν από κάποια χρόνια ότι θα γινόταν ό,τι έγινε στην Κριμαία, στην Ουκρανία και ότι μετά από τόσα χρόνια από την πτώση του Τείχους του Βερολίνου στην ουσία στήθηκε ένα άλλο τείχος. Αυτή είναι η πραγματικότητα.
Η Ελλάδα είναι σε κρίσιμη γεωπολιτική θέση. Δεν πρέπει να το βλέπουμε μόνο από την άποψη την ανθρωπιστική, που, αν θέλετε και σαν χαρακτήρας και σαν γιατρός, δεν μπορώ να παραβλέψω. Αλλά πρέπει να το βλέπουμε με μακροχρόνια προβολή και σαν εθνικό θέμα.
Και κλείνω, κύριε Πρόεδρε, με μια τροπολογία, την οποία μου έστειλε η Κεντρική Ένωση Δήμων Ελλάδος. Έχω ενημερώσει σχεδόν όλους. Νομίζω ότι δεν πρόλαβα να ενημερώσω τους Ανεξάρτητους Έλληνες. Είναι ομόφωνη η θέση της Κεντρικής Ένωσης Δήμων Ελλάδος σχετικά με τον «Καλλικράτη», με τον οποίον επί κ. Ραγκούση για δήμους πάνω από εκατό χιλιάδες κατοίκους, που έχουν διαμερίσματα, έγινε το πρωτοφανές: οι δημοτικοί σύμβουλοι να μην εκλέγονται από το σύνολο των δημοτών αλλά να εκλέγονται και αυτοί, όπως οι διαμερισματικοί, ανά διαμέρισμα. Αυτό ήταν και τότε ομόφωνη θέση αρνητική προς τον «Καλλικράτη» της τότε ΚΕΔΚΕ, που ο κ. Ραγκούσης δεν έλαβε υπ’ όψιν. Και είναι και τώρα ομόφωνη απόφαση.
Το έχω συζητήσει και με τον κ. Μιχελάκη αλλά και με τον κ. Γρηγοράκο. Δικαίως οι Υπουργοί είπαν, για να μην κατηγορηθούν ότι κάνουν αλλαγή τελευταία στιγμή, ότι μόνο αν τύχει ευρύτερης συναίνεσης της Βουλής θα την κάνουν δεκτή την τροπολογία. Και θα ήθελα να σας παρακαλέσω να τη δείτε με προσοχή. Είναι ένα ομόφωνο αίτημα της τοπικής αυτοδιοίκησης. Και αύριο, την ώρα της τροπολογίας, να την κάνουμε δεκτή και να ισχύσει αυτό που είναι και το λογικό: Ο δημοτικός σύμβουλος από το σύνολο των δημοτών και ο διαμερισματικός ανά διαμέρισμα.
Σας ευχαριστώ πολύ.","ΝΙΚΗΤΑΣ ΚΑΚΛΑΜΑΝΗΣ",173
"44654"," Έχετε τον λόγο, κύριε Υπουργέ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44655"," Κυρίες και κύριοι συνάδελφοι, θα ήθελα να ευχαριστήσω όλες τις πτέρυγες της Βουλής για την εποικοδομητική συζήτηση που είχαμε μέχρι στιγμής για τον Κώδικα Μετανάστευσης και Κοινωνικής Ένταξης. Νομίζω ότι η έναρξη της διαδικασίας αδικεί τη δουλειά που έχει γίνει και στην επιτροπή, αλλά και από όλους τους συναδέλφους. Πιστεύω ότι έγινε μια καλή δουλειά από το Υπουργείο Εσωτερικών, από τη Γενική Γραμματεία Μετανάστευσης, αλλά και από όλους τους συναδέλφους, οι οποίοι συμμετείχαν στη συζήτηση, απ’ όλα τα κόμματα. Θέλω, λοιπόν, για άλλη μια φορά να ευχαριστήσω όλους τους συναδέλφους για τις εποικοδομητικές παρατηρήσεις που έχουν κάνει.
Δεν διεκδικούμε σαν Υπουργείο Εσωτερικών να πούμε ότι με αυτό το νομοθέτημα που φέρνουμε για την κωδικοποίηση της μετανάστευσης και της κοινωνικής συνοχής, λύνουμε το πρόβλημα της μετανάστευσης. Λέμε όμως ότι κάνουμε ένα βήμα. Αυτό διεκδικούμε. Δεν μπορούμε να επιλύσουμε όλα τα ζητήματα, όπως, παραδείγματος χάριν, το ζήτημα της παράνομης μετανάστευσης.
Δεν συζητάμε εδώ σήμερα για την παράνομη μετανάστευση. Συζητάμε σήμερα για τους νόμιμους μετανάστες, για τους μετανάστες που έχουμε στο Υπουργείο Εσωτερικών, που έχουμε μέσα στη χώρα μας. Και έτσι μού δίνεται η ευκαιρία και εγώ να εκφράσω τη λύπη μου για τα χθεσινά γεγονότα που συνέβησαν στη Λέσβο, όπως και για τα του προηγούμενου μήνα και του πιο προηγούμενου, αλλά και για όλα τα γεγονότα που συμβαίνουν στη Μεσόγειο Θάλασσα.
Η χώρα μας και ως κοινωνία και ως πολιτεία είναι αναγκασμένη να αντιμετωπίζει, όπως είπε και ο κ. Κακλαμάνης προηγουμένως, τις νέες προκλήσεις της εποχής. Είναι μεγάλη πρόκληση το μεταναστευτικό πρόβλημα για την Ευρώπη. Και το μεταναστευτικό είναι ένα από τα κύρια θέματα που συζητούνται στην Προεδρία μας τώρα στην Ευρωπαϊκή Ένωση.
Ο χώρος του Κοινοβουλίου, ανεξάρτητα από τις αντεγκλήσεις, από τις διαφορές μας και από τις εντάσεις που υπήρχαν στην αρχή -και το Κοινοβούλιο αυτό προσφέρει, αυτή είναι η γοητεία του- μας δίνει την ευκαιρία να έχουμε έναν γόνιμο, πρόσφορο, εποικοδομητικό διάλογο και να συνθέσουμε, αλλά και να θεμελιώσουμε μια σύγχρονη πολιτική για τη μετανάστευση.
Το όλο ζήτημα της συζήτησης του μεταναστευτικού στην επιτροπή και στην Ολομέλεια σήμερα της Βουλής συνιστά ένα δίχτυ υπευθυνότητας, αλλά και πολιτισμού για μια χώρα που δεν θέλει να μένει καθηλωμένη στις σκιαμαχίες του παρελθόντος. 
Άκουσα με προσοχή όλους τους συναδέλφους. Ήταν εύστοχες οι παρατηρήσεις. Όμως, μιλάμε για έναν μεταναστευτικό κώδικα και για ένα μεταναστευτικό κύμα σε περίοδο μεγάλης οικονομικής κρίσης. Θα πρέπει να μιλήσουμε για αυτήν την οικονομική κρίση και για τη μετανάστευση μαζί με την μεγάλη κλιματική αλλαγή που έχει επέλθει στη γη. Και θα πρέπει, βέβαια, να δούμε και τα μεταναστευτικά προβλήματα στο πλαίσιο της διεθνούς πολιτικής σκακιέρας και των συγκρούσεων στον κόσμο. Αυτά όταν τα βλέπουμε, είμαστε υποχρεωμένοι να εντείνουμε τις προσπάθειές μας και να αναλάβουμε πρωτοβουλίες για να λύσουμε όλα αυτά τα μεγάλα προβλήματα. 
Ο μεταναστευτικός κώδικας που σήμερα έχουμε την τιμή να εισαγάγουμε στο Κοινοβούλιο, έχει τις κύριες κατευθύνσεις οι οποίες αφορούν τα μέτρα για τη δεύτερη γενιά. Είναι κάτι σημαντικό. Θα αδικήσουμε το νομοσχέδιο αν δεν πούμε ότι αυτά τα μέτρα για τη δεύτερη γενιά είναι μια αρχή. Δεν τα λύνει. Είναι, όμως, μια αρχή. Είναι μια καινοτομία του νόμου, ότι επιτέλους δίνεται μια λύση στα παιδιά της δεύτερης γενιάς στην Ελλάδα. Με τον κώδικα όσα παιδιά έχουν γεννηθεί ή έχουν πάει σχολείο στην Ελλάδα για έξι χρόνια, τακτοποιούνται με μόνιμη άδεια διαμονής.
Επιμένω και θέλω να ξεκαθαρίσω ότι συζητάμε μεταναστευτικό νομοσχέδιο. Δεν μιλάμε για ιθαγένεια. Μέσα, όμως, από αυτό το μεταναστευτικό νομοσχέδιο δίδεται πραγματικά και η ευκαιρία να τακτοποιήσουμε κάποια θέματα που τόσα χρόνια ήταν αγκάθια για την ελληνική κοινωνία. 
Η άδεια, λοιπόν, αυτών των παιδιών που ζουν στην Ελλάδα θα είναι για πέντε χρόνια. Δίνει αυξημένα δικαιώματα και θα ανανεώνεται με μοναδική προϋπόθεση την παραμονή στη χώρα. Δεν θα χρειάζονται ένσημα. Έτσι, τα παιδιά δεν θα κινδυνεύουν να χάνουν την άδεια διαμονής τους λόγω ανεργίας. Γίνεται σαφές πλέον ότι όσα παιδιά θέλουν να πάρουν την ελληνική ιθαγένεια, δεν το κάνουν για να διασφαλίσουν τη νομιμότητα στη χώρα αλλά επειδή το θέλουν. Αυτό είναι πολύ σημαντικό και είναι καινοτόμο στον κώδικα.
Επίσης, μια διευκόλυνση και των παιδιών αλλά και των υπηρεσιών, είναι ότι οι τρεις μονοετείς άδειες που δίνονταν μέχρι τώρα -το τόνισαν και πολλοί συνάδελφοι προηγουμένως- στα παιδιά μετά την ενηλικίωσή τους, γίνεται μια τριετής και έτσι αποφεύγεται η ταλαιπωρία.
Ακόμη, για τα παιδιά που είναι σπουδαστές, παρέχεται άμεση πρόσβαση στην εργασία με το καθεστώς της μερικής απασχόλησης. Μέχρι σήμερα, τα παιδιά έπρεπε να υποβάλουν ξεχωριστή αίτηση για να δουλέψουν, που ήταν απλώς μια περιττή γραφειοκρατική διαδικασία η οποία ταλαιπωρούσε και τους νέους που έπρεπε να εργαστούν αλλά και τις υπηρεσίες του Υπουργείου Εσωτερικών και της χώρας μας.
Ο κώδικας απλουστεύει τις διαδικασίες καταπολέμησης της γραφειοκρατίας. Αντιμετωπίζει προβλήματα που προκύπτουν από την οικονομική κρίση. Έχει μέτρα για την προστασία της οικογένειας και κίνητρα για την απόκτηση της άδειας επί μακρόν διαμένοντος. 
Υπάρχει ένας μεγάλος αριθμός -άκουσα προηγουμένως και τους συναδέλφους- στην Ελλάδα εξακοσίων χιλιάδων πολιτών τρίτων χωρών που κατέχουν άδειες διαμονής διαφόρων τύπων. Η συντριπτική τους πλειοψηφία βρίσκεται στη χώρα πριν από το 2005.
Εάν θυμάστε κι εσείς καλά -όπως θυμόμαστε όλοι- ήταν η χρονιά που έγινε η τελευταία μαζική νομιμοποίηση όλων αυτών των ανθρώπων. 
Τη διοικητική υποστήριξη της αδειοδότησης των μεταναστών, είχε αναλάβει μέχρι πρόσφατα ένα μικρό σύστημα που περιλάμβανε την παραλαβή των σχετικών αιτήσεων, εγγράφων από τους δήμους, την έκδοση αποφάσεων από τις υπηρεσίες της αποκεντρωμένης διοίκησης. 
Είπε η κ. Χρυσοβελώνη ότι εκλάπησαν ογδόντα έξι χιλιάδες τέτοιες άδειες. Είναι γεγονός ότι έγινε κι αυτό το 2005. Όμως, να ξέρετε, κυρία Χρυσοβελώνη, πως πήραμε όλα τα μέτρα κι αυτό το περιστατικό, που πραγματικά δεν τιμά τη χώρα μας, ήταν μειωμένης εμβέλειας, διότι ξέραμε όλους αυτούς τους κωδικούς και προλάβαμε και τους στείλαμε σε όλα τα υπεύθυνα γραφεία και τις εξόδους της χώρας. Έτσι, λοιπόν, μειώσαμε αυτήν την παράνομη διακίνηση των καρτών. 
Από τις αρχές του έτους, εφαρμόζεται νέο σύστημα που τις αιτήσεις και τις αποφάσεις τις διαχειρίζονται μόνο οι υπηρεσίες αποκεντρωμένης διοίκησης σε όλες τις χώρες. 
Έχω να σας δώσω έναν πίνακα -θα τον καταθέσω- για να σας δείξω ότι μόνο δεκατρείς περιοχές της χώρας έχουν πάνω από χίλιες εκκρεμείς αιτήσεις γι’ αυτό το θέμα που σας ταλαιπωρεί πραγματικά και το τονίσατε πάρα πολύ στις ομιλίες σας. 
(Στο σημείο αυτό ο Αναπληρωτής Υπουργός Εσωτερικών κ. Λεωνίδας Γρηγοράκος καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Έτσι, λοιπόν, με τον κώδικα, απλουστεύονται οι διαδικασίες προς όφελος των μεταναστών αλλά και της διοίκησης. 
Θέλω να σας πω ορισμένους αριθμούς, τους οποίους μπορείτε να βρείτε. Από το σύνολο των εξακοσίων χιλιάδων -που σας είπα προηγουμένως- οι τετρακόσιες εβδομήντα τρεις χιλιάδες, είχαν άδεια σε ισχύ μέχρι το Φεβρουάριο. Οι υπόλοιποι βρίσκονται σε διαδικασία ανανέωσης. Από τις τετρακόσιες σαράντα χιλιάδες οι εκατόν δώδεκα είναι μέχρι δεκαεννέα ετών. Εκατόν τριάντα τρεις χιλιάδες κατέχουν άδειες μακράς διαμονής. Εξήντα χιλιάδες, περίπου, κατέχουν άδειες διαμονής ως μέλη οικογένειας. Ελλήνων και Ευρωπαίων πολιτών. Εβδομήντα οχτώ χιλιάδες κατέχουν άδειες εργασίας που ανανεώνονται με ένσημα. Διακόσιες είκοσι χιλιάδες είναι τα μέλη οικογένειας που ανανεώνουν την άδεια μέσω του μέλους της οικογένειας που εργάζεται κι έχει εισόδημα. Στον αριθμό αυτό περιλαμβάνονται και οι μέχρι δεκαεννέα ετών. 
Για τις επισφαλείς άδειες διαμονής που μιλήσαμε -γι’ αυτό πρέπει να συζητάμε και οι συζητήσεις πάντα είναι προς το καλό- για την ανανέωση των αδειών της οικογένειας, εξαρτάται βέβαια από τα ένσημα ή το εισόδημα. Κι εδώ ο μεταναστευτικός κώδικας παίρνει τα μέτρα του κι έχει πάρα πολύ λίγα ένσημα. Μάλιστα, κάνουμε και την τροποποίηση την τελευταία στιγμή, μόνο, δηλαδή, με το βιβλιάριο υγείας, για να μπορούμε να προχωράμε. Είναι κι αυτό κάτι θετικό. 
Με τις μεταβατικές ρυθμίσεις δεν απαιτείται να υπάρχουν διακόσια σαράντα ένσημα αλλά μόνο πενήντα και το βιβλιάριο υγείας. 
Καταργεί την υποχρέωση απόδειξης επαρκών πόρων στην ανανέωση των μελών της οικογένειας. Διευκολύνει την πρόσβαση στην άδεια επί μακρόν διαμένοντος. Διευκολύνει την αδειοδότηση των παιδιών. Δίνεται δικαίωμα προσκόμισης ιδιωτικής ασφάλισης. Αυτό είναι κάτι το θετικό. Δεν πρέπει να το αρνούμαστε. Ειδικά, μέλη που λόγω μνημονίου έχουν εξαιρεθεί από την ασφαλιστική κάλυψη μέσω του συντηρούντος ή είναι σύζυγοι ανασφαλίστων Ελλήνων ή Ευρωπαίων με ιδιωτική ασφάλιση μπορούν να έχουν μία  μεταχείριση από το ελληνικό κράτος. 
Το σχέδιο δίνει θετικές απαντήσεις στο θέμα της καταπολέμησης της γραφειοκρατίας. Απλούστευση διαδικασιών ως εξής: Αυξάνει τη διάρκεια της άδειας διαμονής εργασίας από δύο σε τρία χρόνια –αντίστοιχα, βέβαια, αυξάνεται και το παράβολο- μειώνει τα απαιτούμενα δικαιολογητικά από πενήντα σε είκοσι, καταργεί τη διαδικασία για έκδοση άδειας εργασίας σε μετανάστες που λαμβάνουν βίζα για εποχική εργασία. Δίνει αυτόματα δικαίωμα εργασίας σε σπουδαστές. Πριν χρειαζόταν έγκριση. Δίνεται μία τριετής άδεια στα παιδιά που ενηλικιώνονται αντί για τρεις μονοετείς. Βαίνουν προς κατάργηση οι παλιοί τύποι αδειών μακράς διαμονής και ενοποιείται το σύστημα. 
Σημαντική προσθήκη στον κώδικα είναι αυτές οι άδειες, που κι εσείς με ευχαρίστηση είδα ότι στηρίζετε. Είναι οι άδειες διαμονής για ανθρωπιστικούς λόγους, για προστασία θυμάτων και μαρτύρων σοβαρών και εγκληματικών πράξεων. Αυτό είναι μία καινοτομία. Δεν διεκδικούμε τίποτα παραπάνω. Απλούστατα πιστεύουμε ότι είναι μία θετική παρέμβαση του νομοσχεδίου. 
Το σημαντικότερο για το οποίο προηγουμένως ακούσαμε κριτική -άκουσα και την κ. Τζάκρη να μιλάει επικριτικά γι’ αυτό- είναι για την άδεια του επί μακρόν διαμένοντος. Με αυτό, στην Ελλάδα της μεγάλης κρίσης και της μεγάλης ανεργίας, είχαμε εγκλωβίσει πάρα πολλούς ανθρώπους, οι οποίοι είχαν έρθει εδώ στην Ελλάδα και είναι νόμιμοι, να μην μπορούν να πάνε στο εξωτερικό. Τους δίνουμε, λοιπόν, την ευκαιρία, με αυτήν την άδεια να μεταβούν για εργασία στην Ευρωπαϊκή Ένωση κι αν θέλουν να ανανεώσουν τις άδειες στην Ευρωπαϊκή Ένωση, εφόσον βρουν εργασία εκεί. Νομίζω ότι είναι κάτι πολύ σημαντικό. 
Μπορώ να σας πω ότι μέχρι σήμερα χίλιοι διακόσιοι μετανάστες έχουν πάρει αυτήν την άδεια. 
Η εξήγηση, βέβαια, ήταν ότι είχαμε ένα πρόβλημα με το απαιτούμενο πιστοποιητικό επαρκούς γνώσης της ελληνικής γλώσσας. Και γι’ αυτό, όμως, προσπαθούμε. Έχουμε κατηγοριοποιήσει τις ερωτήσεις που κάναμε για την ελληνική γλώσσα, για να είναι πολύ πιο εύκολες, ούτως ώστε να μπορούμε πιο εύκολα ανθρώπους οι οποίοι είχαν δέκα και δεκαπέντε χρόνια, να τους δίνουμε την άδεια επί μακρόν διαμένοντος.
Οι άλλες προϋποθέσεις που προβλέπει η κοινοτική οδηγία είναι τουλάχιστον πενταετής διάρκεια νόμιμης διαμονής, επαρκές εισόδημα γι’ αυτόν και για τα πιθανά μέλη της οικογένειας, ιατροφαρμακευτική κάλυψη. 
Είναι σαφές ότι την πρώτη προϋπόθεση καλύπτει το σύνολο σχεδόν όλων των νομίμων μεταναστών. 
Ο κώδικας, επίσης, παρεμβαίνει και εξαιρεί διάφορες κατηγορίες μεταναστών από την απόδειξη της γνώσης της ελληνικής γλώσσας, ιστορίας και πολιτισμού. Η σημαντικότερη εξαίρεση, είναι αυτοί που ζουν πάνω από δώδεκα χρόνια νόμιμα στην Ελλάδα ή όλοι όσοι νομιμοποιήθηκαν από το 2001 και προγενέστερα και παραμένουν νόμιμοι μέχρι σήμερα. Είναι πολύ σημαντικό και αυτό.
Μειώνουμε το εισόδημα στις πάγιες διατάξεις και ακόμη περισσότερο στις μεταβατικές, δηλαδή αθροιστικά 8.500 ευρώ κατά τα δύο τελευταία έτη. Και αυτό μετά από τη συζήτηση που είχαμε στην επιτροπή.
Το σύστημα της χορήγησης αδειών διαμονής, περιλαμβάνει ήδη ρύθμιση για την επαναφορά στη νομιμότητα μεταναστών που δεν κατάφεραν να ανανεώσουν την άδεια διαμονής. Εδώ δίνουμε τη δεύτερη ευκαιρία. Έτσι, σε περίπτωση ύπαρξης προηγούμενης άδειας διαμονής, οι μετανάστες μπορούν να υποβάλουν ξανά στην κεντρική υπηρεσία του Υπουργείου Εσωτερικών και να αποδείξουν ότι έχουν στενούς βιοτικούς δεσμούς με τη χώρα. Και εμείς είμαστε, πραγματικά, πολύ ευαίσθητοι σε αυτό το θέμα, να δεχτούμε και τη δεύτερη λύση. 
Έτσι, λοιπόν, η δεύτερη λύση γι’ αυτούς που χάνουν το δικαίωμα της νόμιμης διαμονής, είναι να προσφύγουν κατά της απόφασης της διοίκησης στα διοικητικά δικαστήρια και παράλληλα να ζητήσουν προσωρινή διαταγή αναστολής της εκτέλεσης. 
Όταν συντρέχουν, λοιπόν, αυτές οι προϋποθέσεις, λαμβάνουν ειδική βεβαίωση νόμιμης διαμονής που ανανεώνεται κάθε έξι μήνες μέχρι να γίνει το δικαστήριο. 
Η εμπειρία δείχνει ότι πολύ λίγοι δεν ακολουθούν μία από τις δύο εναλλακτικές προτάσεις που εμείς προτείνουμε. Η δεύτερη λύση -όταν έχουν χάσει το δικαίωμα διαμονής- δίνει ίδια δικαιώματα με αυτά της άδειας που είχαν πριν από την απορριπτική απόφαση και αρκετά συχνά οι μετανάστες κερδίζουν τα δικαστήρια. Υπάρχει μια ευαισθησία της ελληνικής δικαιοσύνης και πρέπει να το αναγνωρίσουμε. 
Ο κώδικας παρεμβαίνει στη δεύτερη περίπτωση και στις μεταβατικές διατάξεις δίνει το δικαίωμα σε αυτούς που έχουν απορριφθεί λόγω ενσήμων από το 2010 με τη μεγάλη κρίση και τη μεγάλη ανεργία στην Ελλάδα, εφόσον είχαν κατά την κρίσιμη περίοδο βιβλιάριο υγείας, να παραιτηθούν από τα ένδικα μέσα και να ζητήσουν την επανεξέταση των αιτημάτων τους. 
Έτσι, λοιπόν, ο κώδικας δεν αλλάζει το υφιστάμενο καθεστώς νομιμοποίησης που προβλέπει τη δυνατότητα υποβολής αίτησης σε αλλοδαπούς που έχουν συμπληρώσει τουλάχιστον δεκαετή διαμονή στη χώρα και αποδεικνύουν την ανάπτυξη των βιοτικών δεσμών. 
Έτσι, λοιπόν, έγιναν δεκτά τα αιτήματα της Αντιπολίτευσης ως προς τη νομιμοποίηση των μεταναστών, υπό την ευρεία έννοια, και η διαδικασία που αφορά τα παιδιά της δεύτερης γενιάς τα οποία εντάσσονται στο σύστημα.
Ένα άλλο θέμα με το οποίο ασχολείται ο κώδικας, είναι η προστασία της οικογένειας των μεταναστών. Σύμφωνα με τις προβλεπόμενες οδηγίες για την οικογενειακή επανένωση, μπορούν μετά από δύο χρόνια νόμιμης διαμονής να καλέσουν τις οικογένειές τους. Έχουμε κάποια προβλήματα. Είναι προβλήματα γραφειοκρατίας. Δεν μπορούμε λόγω θρησκειών μερικές φορές να δούμε αν, πραγματικά, είναι μέλη της οικογένειας διότι, ξέρετε, κάποιες θρησκείες επιτρέπουν πάρα πολλές συζύγους και πάρα πολλά παιδιά. Εκεί, λοιπόν, προσπαθούμε να βρούμε τον καλύτερο τρόπο, ούτως ώστε να μην αδικήσουμε κανέναν. 
Έτσι, λοιπόν, αν και είναι δύσκολο και χρονοβόρο αυτό, προσπαθούμε να βοηθήσουμε και να προστατεύσουμε την οικογένεια.
Θέλω να πω ότι έχουμε κάνει μεγάλη προσπάθεια, όπως και όλοι οι συνάδελφοι οι οποίοι συμμετείχαν στις συζητήσεις -και τα κόμματα- για να βελτιώσουμε όσο μπορούμε τον Κώδικα Μετανάστευσης. Αύριο στην ομιλία μου, μαζί με τους Κοινοβουλευτικούς Εκπροσώπους, θα μπορώ να μπω σε ιδιαίτερα προβλήματα και να αναλύσω πολύ περισσότερο τον Κώδικα που είναι πάρα πολύ μεγάλος και δεν έχει καμμία σχέση με τον μη νόμιμο μετανάστη και με την ιθαγένεια. Προσπαθεί, όμως, να λύσει προβλήματα μη νομίμων μεταναστών και προβλήματα ιθαγένειας. Αυτά, όμως, είναι άλλα θέματα. Και δεν σας κρύβω ότι -όπως σας έχω υποσχεθεί- φτιάχνουμε και μια επιτροπή για να έρθει το νομοσχέδιο για την ιθαγένεια και να το συζητήσουμε το προσεχές διάστημα στη Βουλή.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΛΕΩΝΙΔΑΣ ΓΡΗΓΟΡΑΚΟΣ",114
"44656"," Και εμείς ευχαριστούμε τον κύριο Υπουργό.
Τον λόγο έχει ο συνάδελφος κ. Νταβλούρος για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44657"," Ευχαριστώ, κύριε Πρόεδρε.
Κυρίες και κύριοι συνάδελφοι, για μία ακόμα φορά διαπιστώνουμε στην Αίθουσα αυτή ότι η Αξιωματική Αντιπολίτευση αντιμετωπίζει κάθε προσπάθεια που αφορά την οργάνωση της κοινωνίας ως αλλεργικό φαινόμενο. Γνωρίζουμε ότι η Αντιπολίτευση ειδικότερα, επί σειρά ετών, διαμαρτυρόταν για το γεγονός ότι η ελληνική πολιτεία δεν είχε λάβει όλα εκείνα τα αναγκαία μέτρα που θα αντιμετώπιζαν με έναν δομημένο τρόπο το πρόβλημα το οποίο προέκυψε στην πατρίδα μας κατά την έναρξη της δεκαετίας του ‘90 για τους γνωστούς λόγους, στους οποίους δεν συντρέχει ζήτημα αυτήν την ώρα να αναφερθούμε. 
Η Ελλάδα βρέθηκε ,πραγματικά, απροετοίμαστη για την αντιμετώπιση αυτού του κύματος μεταναστευτικών ροών και με αποσπασματικές διατάξεις επιχείρησε να αντιμετωπίσει το συγκεκριμένο ζήτημα, για να έρθει το 2005, όπου εκεί πλέον με το ν. 3386, επιχείρησε να θέσει τη βάση του νόμου που θα διευθετούσε τα μεταναστευτικά ζητήματα και τα ζητήματα ένταξης των ανθρώπων αυτών, που για παντοίους λόγους βρέθηκαν στον τόπο μας.
Εκείνο όμως που μας κάνει να απορούμε, είναι το γεγονός ότι, κατά την κατάθεση του σχετικού νομοσχεδίου στην αρμόδια επιτροπή μας, ακούσαμε με ικανοποίηση και τους συναδέλφους του ΣΥΡΙΖΑ να εκφράζονται με θετικό τρόπο για αυτήν τη νομοθετική πρωτοβουλία. Σήμερα όμως παραδόξως, τους ακούσαμε να δηλώνουν «ΠΑΡΩΝ». Γιατί άραγε; Διότι κατά την άποψή τους το παρόν νομοσχέδιο δεν είναι τίποτα άλλο, όπως τουλάχιστον ακούσαμε διά στόματος εισηγήτριας, παρά η ποινικοποίηση της φτώχειας και επιπλέον μία προσπάθεια να τεθούν περιορισμοί, φράχτες στα σύνορά μας, τους οποίους δεν ανέχεται η δημοκρατική τους ευαισθησία. Υπέδειξε μάλιστα να αφεθεί κάποια δίοδος. Τώρα, τι ακριβώς εννοεί με τη διευθέτηση αυτού του ζητήματος, παραχωρώντας δίοδο, ας μας απαντήσουν οι ίδιοι και κυρίως ας απαντήσουν στον ελληνικό λαό.
Είπε επίσης ότι η ελληνική Κυβέρνηση αντιμετώπισε τους ανθρώπους αυτούς ως εχθρούς και μάλιστα στο πλαίσιο αυτής της λογικής, εκδηλώθηκαν και οι πρωτοβουλίες του αρμόδιου Υπουργείου Προστασίας του Πολίτη, με την εφαρμογή του προγράμματος «Ξένιος Δίας» και άλλα τινά. Τι να πει κανείς; Η κ. Κατριβάνου προέβλεψε ότι το 2050 θα έχουν διεισδύσει στα σύνορα της ηπείρου μας ένα δισεκατομμύριο μετανάστες και μάλιστα ζήτησε να ακολουθήσουμε το παράδειγμα του Προέδρου Ομπάμα, ο οποίος νομιμοποίησε, εκχωρώντας ιθαγένεια, περίπου δώδεκα εκατομμύρια, όπως είπε, μετανάστες. 
Αυτό είναι παρήγορο και κατά την άποψή μου σηματοδοτεί ένα νέο προσανατολισμό της Αξιωματικής Αντιπολίτευσης από το πρότυπο της Αργεντινής στο πρότυπο των Ηνωμένων Πολιτειών. Βελτιώνεστε, σε άλλη κατεύθυνση βέβαια.
Εκείνο το οποίο πρέπει να πούμε ξεκάθαρα, κυρίες και κύριοι συνάδελφοι, είναι ότι με το παρόν νομοσχέδιο επιτυγχάνονται τρία βασικά πράγματα. Κωδικοποιείται ένα διάσπαρτο νομοθετικό πλαίσιο, ενσωματώνονται οι ρυθμίσεις του ν.3386, δεκαεννέα νομοθετικές τροποποιητικές παρεμβάσεις και έξι προεδρικά διατάγματα, και γίνεται μία προσπάθεια να περιοριστούν οι εφαρμοστικές υπουργικές αποφάσεις από τον αριθμό των σαράντα δύο, που υπάρχουν σήμερα. 
Τι έχει ως αποτέλεσμα αυτό; Την ευκολότερη κατανόηση από κάθε ενδιαφερόμενο ενός νομοθετικού κειμένου που τον απασχολεί ιδιαιτέρως. Επιτυγχάνεται επίσης η ενίσχυση της λειτουργικότητας των δημόσιων υπηρεσιών και η διευκόλυνσή τους, με τον περιορισμό των τύπων των αδειών διαμονής- προβλέπονταν πενήντα μέχρι την παρούσα νομοθετική πρωτοβουλία- που μειώνονται σε είκοσι. 
Μειώνεται, ως εκ τούτου, το λειτουργικό κόστος των υπηρεσιών και επιπλέον, με μία διαδικασία πλέον απλουστευμένη, με την απαλλαγή των δήμων από τη διαδικασία έκδοσης των αδειών διαμονής και την προώθηση της υπηρεσίας μίας στάσης, προάγεται με ταχείς ρυθμούς και αποτελεσματικό τρόπο η διευθέτηση των ζητημάτων που αφορούν τους μετανάστες.
Το παρόν νομοσχέδιο, κυρίες και κύριοι συνάδελφοι, κινείται σε τέσσερις άξονες. 
Ο πρώτος, αφορά την απλούστευση των διαδικασιών, την αύξηση της διάρκειας διαμονής όσων απολαμβάνουν αυτό το δικαίωμα και την καθιέρωση,  ένα ζήτημα το οποίο ιδιαιτέρως θα έπρεπε να είχατε ενισχύσει και με τη δική σας θετική τοποθέτηση και αφορά την εκτίμηση των λόγων δημόσιας τάξης και ασφάλειας, έτσι ώστε να μην μπορεί ο καθένας κατά το δοκούν και με έναν τρόπο υποκειμενικό, επικαλούμενος αυτήν τη λογική, να αποστερήσει το δικαίωμα από έναν πολίτη τρίτης χώρας ο οποίος το δικαιούται.
Ο δεύτερος άξονας, έχει να κάνει με την επανεξέταση των όρων πρόσβασης στην αγορά εργασίας, καθώς επίσης και τη δημιουργία και την ενίσχυση ενός φιλικού επενδυτικού κλίματος. Επιπλέον, σε μία προσπάθεια τόνωσης της χρηματαγοράς, εισάγει ρυθμίσεις που επιτρέπουν σε πολίτες τρίτων χωρών με μία ιδιαίτερα ικανοποιητική οικονομική θέση να έρθουν και επενδύοντας στην Ελλάδα, να αποκτήσουν αυτό το δικαίωμα. Μάλιστα, σε περιπτώσεις που έχουμε να κάνουμε με την επίτευξη επιχειρηματικών δραστηριοτήτων, προβλέπεται και η με διαδικασία fast track ικανοποίηση και διευθέτηση ζητημάτων χορήγησης αδειών διαμονής σε αυτούς που μετέχουν σε τέτοιου είδους δραστηριότητες, ενώ παράλληλα περιορίζεται η δυνατότητα της απώλειας της νομιμότητας διαμονής, αντιθέτως από τους ισχυρισμούς της εισηγήτριας της Αξιωματικής Αντιπολίτευσης. 
Με τον τρίτο άξονα, έχουμε τη μεταβολή των όρων πρόσβασης σε μακροχρόνιους τίτλους διαμονής, με στόχο χορήγηση άδειας μακράς διαμονής, που να τους παρέχει επιπλέον το δικαίωμα της κινητικότητας και άρα της δυνατότητας εξόδου σε όλο το γεωγραφικό χώρο της Ένωσής μας.
Ο τέταρτος άξονας αφορά τη διασφάλιση διαμονής των παιδιών, της δεύτερης γενιάς. Είναι μία ηθική υποχρέωση της ελληνικής πολιτείας, διότι αυτά τα παιδιά κατά το μάλλον αισθάνονται Έλληνες και κατά ελάσσονα λόγο έχουν γνώση και αίσθηση της χώρας καταγωγής τους. Επιπλέον, εμπεριέχονται ρυθμίσεις μεταβατικού χαρακτήρα που αποσκοπούν στην αντιμετώπιση επειγόντων ζητημάτων που προέκυψαν λόγω της οικονομικής κρίσης και των προβλημάτων στην αγορά εργασίας. Τέλος, περιλαμβάνονται ρυθμίσεις ενσωμάτωσης στο Εθνικό Δίκαιο οδηγιών, που έχουν να κάνουν με την ενιαία άδεια διαμονής και την επιστροφή των μεταναστών.
Κλείνω, κυρίες και κύριοι συνάδελφοι, κύριε Υπουργέ, λέγοντας ότι αυτό το νομοσχέδιο, είναι ένα πρώτο βήμα σε μία σωστή κατεύθυνση, για να αποκτήσει επιτέλους η χώρα μας ένα εθνικό επίπεδο μεταναστευτικής πολιτικής μέσα στο πλαίσιο του ευρωπαϊκού πλαισίου αντιμετώπισης του ίδιου ζητήματος και επιτέλους να αποδείξει ότι η χώρα μας εμπνέεται και διακρίνεται και από το νομικό και από τον κοινωνικό της πολιτισμό. Υπ’ αυτήν την έννοια, υπερψηφίζουμε το νομοσχέδιο και καλούμε και εσάς να πράξετε αναλόγως.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΝΤΑΒΛΟΥΡΟΣ",366
"44658"," Σας ευχαριστούμε.
Το λόγο έχει η κ. Γαϊτάνη για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44659"," Κυρίες και κύριοι συνάδελφοι, όπως είπαν και πολλοί άλλοι συνάδελφοι προηγουμένως, πριν ακόμα στεγνώσει το μελάνι για το έγκλημα στο Φαρμακονήσι άλλα επτά άτομα προστέθηκαν σήμερα στην εκατόμβη των θυμάτων, των πτωμάτων δηλαδή στον πάτο του Αιγαίου.
Κύριε Υπουργέ, είναι ένα διαρκές έγκλημα -και επιμένω και εγώ σε αυτό- αποτέλεσμα μίας διαρκούς ρατσιστικής πολιτικής από τις κυβερνήσεις και της Νέας Δημοκρατίας και του ΠΑΣΟΚ τα τελευταία είκοσι πέντε χρόνια.","ΙΩΑΝΝΑ ΓΑΪΤΑΝΗ",78
"44660"," Τι σχέση έχει με το ρατσισμό;","ΛΕΩΝΙΔΑΣ ΓΡΗΓΟΡΑΚΟΣ",114
"44661"," Θα σας πω.
Το νομοσχέδιό σας είναι στη φιλοσοφία μιας πολιτικής που στοχοποιεί και ποινικοποιεί την απόλυτη φτώχεια -γιατί αυτοί που φτάνουν με τα πόδια, κάνοντας χιλιάδες χιλιόμετρα, είναι στην απόλυτη φτώχεια- και οδηγεί στην ταλαιπωρία τους, στο βασανισμό τους, στη δολοφονία τους και στο θάνατο όλων αυτών που έρχονται για ένα κομμάτι ψωμί στη χώρα μας ή για να ξεφύγουν από τον πόλεμο.
Επιμένουμε πάρα πολύ στους μετανάστες, θα μας κατηγορείτε πάντα γι’ αυτό, γιατί δυστυχώς όλα αυτά που τους συμβαίνουν, έρχονται και στο κεφάλι των Ελλήνων. Έχουν έλθει ήδη, διότι τότε μιλούσαμε για παράτυπους μετανάστες, για μετανάστες χωρίς χαρτιά, κλεισμένους στα υπόγεια βιοτεχνιών και σήμερα μιλάμε για κλεισμένους Έλληνες εργάτες στα ψυγεία των διαλογητηρίων για να ξεφύγουν από τους ελέγχους. Ό,τι περνούν δηλαδή αυτοί έρχεται στα κεφάλια των Ελλήνων εργατών.
Ξέρουμε και τον υπερβάλλοντα ζήλο της Αστυνομίας για τα κυκλώματα που λειτουργούν μέσα και έξω από τα γραφεία εξυπηρέτησης των αλλοδαπών. Είναι αυτή η πολιτική, η οποία ενίσχυσε τις ιδέες του φασισμού, ώστε σήμερα να έχουμε και την εκπροσώπησή της μέσα στο ελληνικό Κοινοβούλιο διά της Χρυσής Αυγής.
Σ’ αυτό το πλαίσιο, λοιπόν, ο νέος μεταναστευτικός κώδικας δεν μπορεί, κύριε Υπουργέ, να λειτουργήσει λυτρωτικά για εκατοντάδες χιλιάδες μετανάστες. Εγώ έχω τη διάθεση να σας πιστέψω. Το παραδέχεσθε και εσείς, βεβαίως, ότι δεν λύνει το πρόβλημα, κάνει κάποιες βελτιώσεις. Αλλά θα έπρεπε να προχωρήσουμε επιτέλους. Δεν μπορεί να πηγαίνουμε ανά πενταετίες, οκταετίες σε μικρές βελτιώσεις και να μιλάμε για ένα βήμα. Δεν γίνεται.
Όσον αφορά τη μαζική νομιμοποίηση δώδεκα εκατομμυρίων ξένων εργατών στην Αμερική, δεν το λέμε γιατί είμαστε υπέρ της αμερικάνικης πολιτικής. Είναι για να σας δείξουμε ότι ακόμη και οι πιο συντηρητικές κυβερνήσεις, αντιμετωπίζουν εκ των υστέρων ένα πρόβλημα αλλά προσπαθούν να το αντιμετωπίσουν! Αυτό είναι το ζήτημα, διότι θα το βλέπουμε διαρκώς μπροστά μας και δεν γίνεται να πάμε με ημίμετρα, με βηματάκια.
Παρά, λοιπόν, τις μερικές βελτιώσεις και γι’ αυτό και δηλώνουμε «ΠΑΡΩΝ», κύριε Υπουργέ, δεν μπορείτε να αντιμετωπίσετε το πρόβλημα και έτσι αυτό το νομοσχέδιο κατά την ταπεινή μου γνώμη παραμένει για λίγους. Είναι για λίγους αυτό το νομοσχέδιο.
Δίνει πενταετείς άδειες διαμονής με δικαίωμα εξόδου -μας λέτε- και από τη χώρα στους επί μακρόν διαμένοντες που έχουν ήδη άδεια διαμονής. Δηλαδή, βοηθάμε αυτούς που έχουν ήδη άδεια διαμονής.","ΙΩΑΝΝΑ ΓΑΪΤΑΝΗ",78
"44662"," Μπορώ να σας διακόψω;
Τι άλλαξε από την επιτροπή που ήσασταν θετικοί και γίνατε «ΠΑΡΩΝ»; Τι αλλάξαμε εμείς μέχρι τώρα και λέτε «ΠΑΡΩΝ»; Τι έγινε δηλαδή από την επιτροπή μέχρι τα σήμερα;","ΛΕΩΝΙΔΑΣ ΓΡΗΓΟΡΑΚΟΣ",114
"44663"," Θεωρούμε, κύριε Υπουργέ, ότι όντως υπάρχουν κάποιες βελτιώσεις αλλά είναι πολύ μικρές. Γι’ αυτές τις βελτιώσεις έχουμε καταθέσει και τροπολογίες, ώστε να έλθουν και καινούργιες βελτιώσεις και περισσότερες, ακριβώς για να δώσουμε σταγόνες και όχι ένα ποτήρι νερό σε τόσο διψασμένους ανθρώπους για στοιχειώδη δικαιώματα. Ακόμη και αυτό το δεχόμαστε. Γι’ αυτό και ψηφίζουμε «ΠΑΡΩΝ», παρ’ ότι είχαμε επιφυλαχθεί. Είναι πολύ λίγο το νομοσχέδιο, κύριε Υπουργέ. Γιατί το αρνείσθε; Και εσείς ο ίδιος  το παραδεχθήκατε. Δεν λύνει το πρόβλημα.
Εσείς αναφερθήκατε, με δικά σας στοιχεία, σε τετρακόσιες πενήντα χιλιάδες περίπου μετανάστες. Για τους υπόλοιπους που υποτίθεται ότι προσπαθείτε, έχετε ένα σωρό προσκόμματα. Εκεί που πάτε ,δηλαδή, υποτίθεται να λύσετε το πρόβλημα, δημιουργείτε τόσα εμπόδια. Και το έχουν επισημάνει όλες οι πτέρυγες της Βουλής απ’ ό,τι βλέπω, πλην εξαιρέσεων και ξέρουμε ποιοι είναι αυτοί. 
Όλοι είπαμε ότι δεν λύνεται το ζήτημα για τα παιδιά των μεταναστών, τα οποία τα αντιμετωπίζετε ως μετανάστες. Τους μεταφέρετε δηλαδή το πρόβλημα των γονιών τους και μάλιστα, αν δεν είναι νόμιμοι οι γονείς, δεν έχουν δικαίωμα ούτε αυτά.
Υπάρχουν τέτοια πράγματα –προσέξτε τα!- τα οποία ακυρώνουν –υποτίθεται- την προσπάθειά σας. 
Μιλάτε για τα ένσημα, για τη βελτίωση των ενσήμων και λέτε ότι ήταν εκατόν πενήντα, τώρα τα λέτε διακόσια πενήντα και έχουν φτάσει στα πενήντα. Μα και τα πενήντα σήμερα, κύριε Υπουργέ, είναι χειρότερο να τα βρεις απ’ ότι πρώτα τα εκατόν είκοσι, τα εκατόν πενήντα, διότι η κρίση δεν το επιτρέπει.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, σας παρακαλώ, την ανοχή σας για λίγο, διότι με έχουν διακόψει.
Θα μπορούσατε ακόμα και με λιγότερα, να μην υπάρχουν καν. Αρκεί να μπορούν να νομιμοποιηθούν, εφόσον αποδεικνύουν με ένα σωρό άλλα έγγραφα ότι μένουν εδώ πέρα καιρό. 
Αναφέρεστε και επιμένετε –αν κατάλαβα καλά- στο εισόδημα των 8.500 ευρώ. Ποιος Έλληνας εργαζόμενος σήμερα -στον ιδιωτικό τομέα ειδικά- έχει τέτοιο εισόδημα; Και όχι μόνο αυτό. Και να μπορούν να το αποδείξουν, κύριε Υπουργέ. Διότι ξέρετε ότι ανθεί η μαύρη εργασία. Δεν μπορούν να το αποδείξουν. Τι θα γίνει δηλαδή; Τι θα γίνει με τους ανθρώπους που είναι δεκαπέντε χρόνια εδώ πέρα, δέκα χρόνια και δεν έχουν τα τελευταία χρόνια τέτοιο εισόδημα; Τι θα γίνει και για την επανένωση των οικογενειών; Είναι αναφαίρετο δικαίωμα να είναι με τα παιδιά τους αυτοί οι άνθρωποι και με τις οικογένειές τους. Πάλι δυσκολεύετε τα πράγματα.
Δεν προλαβαίνω να αναφερθώ και σε άλλα θέματα. Προχθές, κύριε Υπουργέ, ένα παιδί αλβανικής καταγωγής που ήρθε στην Ελλάδα τα τελευταία πέντε χρόνια για να σπουδάσει, τρεις μήνες πριν πάρει το πτυχίο του το στείλατε πίσω. Ποιος είναι υπεύθυνος για αυτήν την πολιτική; Μη μου πείτε άλλο Υπουργείο. Είστε στην ίδια Κυβέρνηση. Σας έκανε έκκληση ο σύλλογος καθηγητών, να παραμείνει το παιδί τουλάχιστον για τρεις μήνες μέχρι να ολοκληρώσει τις σπουδές του. Τελικά, έφυγε για τη χώρα του. 
Δεν προλαβαίνω να αναφερθώ και σε άλλα. Θα μιλήσω αύριο και για τα κέντρα στάσης. Πείτε μου σας παρακαλώ, διευκολύνεται η εξυπηρέτηση στους εξήντα έξι δήμους εδώ πέρα από τα τρία κέντρα εξυπηρέτησης αλλοδαπών στην Αθήνα και αυτά που είναι στην Αττική και είναι δυνατόν να εξυπηρετούνται με αυτό τον τρόπο; Εγώ λέω ότι και αυτά που κάνετε να τα ακυρώνετε.
Φυσικά δεν υπάρχει κανένα δικαίωμα στους ανθρώπους αυτούς μετά το 5. Εγώ αναφέρομαι στα στοιχειώδη δικαιώματα, όπως να μπορούν να πάνε στο νοσοκομείο, να μην τους κυνηγάει η αστυνομία και τους κλείνει μέσα για δεκαοκτώ μήνες και πάει πάλι να τους ξαναπιάσει άλλους δεκαοκτώ μήνες. Αυτά είναι στοιχειώδη δικαιώματα ανθρώπινης διαβίωσης. Ούτε και αυτό συμπεριλαμβάνεται. 
Τέλος πάντων, κύριε Υπουργέ, σας είπα και προηγουμένως το φόντο αυτής της κατάστασης δεν μπορεί να είναι ένα νομοσχέδιο το οποίο αλλάζει πράγματα. Δεν είναι σε ένα πνεύμα αλληλεγγύης και φιλίας μεταξύ των λαών.","ΙΩΑΝΝΑ ΓΑΪΤΑΝΗ",78
"44664"," Ολοκληρώστε, κυρία συνάδελφε, σας παρακαλώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44665"," Ολοκληρώνω, κύριε Πρόεδρε.
Αυτό το κλίμα μας το δείχνουν οι άνθρωποι κυρίως στα δύσκολα. Μας το έδειξαν ο Σύλλογος Πακιστανών της Κεφαλλονιάς όταν μάζεψαν χρήματα για να βοηθήσουν τους σεισμοπαθείς Κεφαλλονίτες. Μας το έδειξε -και μας το δείχνει- η μητέρα του Γρηγορόπουλου όταν στέλνει συλλυπητήριο τηλεγράφημα στον πατέρα του Τούρκου πιτσιρικά που δολοφονήθηκε στην Τουρκία αλλά και ο πατέρας του που ευχαριστεί τον ελληνικό λαό για τη συμπαράστασή του. 
Αυτό το κλίμα φιλίας και αλληλεγγύης μεταξύ των ανθρώπων είτε ζουν σε σύνορα εκατέρωθεν είτε είναι μέσα στην ίδια χώρα, δεν το έχει το νομοσχέδιό σας. Είναι κάτι που θα προσπαθήσουμε να αλλάξουμε, όπως θα προσπαθήσουμε και να αλλάξουμε και μια ολόκληρη κοινωνία που αυτήν τη στιγμή βασανίζεται, κυρίως, από τις μνημονιακές πολιτικές και δεσμεύσεις της Κυβέρνησής σας.
Σας ευχαριστώ.","ΙΩΑΝΝΑ ΓΑΪΤΑΝΗ",78
"44666"," Τον περισσότερο χρόνο μιλήσατε.","ΑΝΔΡΕΑΣ ΚΟΥΤΣΟΥΜΠΑΣ",259
"44667"," Το λόγο έχει η κ. Βαμβακά για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44668"," Κύριε Πρόεδρε, κυρίες και κύριοι συνάδελφοι, κύριε Υπουργέ, η κατακόρυφη αύξηση των ρατσιστικών εγκλημάτων στη συγκυρία που διανύουμε λαμβάνει ανεξέλεγκτες διαστάσεις. Το βλέπουμε. Το είπατε και εσείς ότι συμβαίνει συνέχεια. Αφαιρεί και απειλεί ζωές και αποτελεί ευθεία υπονόμευση της δημοκρατίας. 
Συγκεκριμένα, ο πολλαπλασιασμός των κρουσμάτων βίας -η επίσημη καταγραφή των οποίων με την απουσία εθνικού μηχανισμού δεν αποτελεί παρά κορυφή του παγόβουνου- τα νομοθετικά κενά, η μη ενσωμάτωση διεθνών συμβάσεων στο Εθνικό Δίκαιο και τέλος, οι κακές διοικητικές πρακτικές που συνδέονται με αυτά που ανέφερα πλήττουν βάναυσα τη δημοκρατία και το κύρος της χώρας μας. 
Η πρόσφατη έκθεση του Επιτρόπου για τα Δικαιώματα του Ανθρώπου του Συμβουλίου της Ευρώπης, οι εκθέσεις διεθνών και μη κυβερνητικών οργανισμών, όπως η Ύπατη Αρμοστεία του ΟΗΕ για τους πρόσφυγες, η Διεθνής Αμνηστία, οι ταξιδιωτικές οδηγίες ξένων πρεσβειών και τα δημοσιεύματα μέσων ενημέρωσης διεθνούς κύρους, ως πλέον αξιόπιστοι μάρτυρες, πιστοποιούν ότι η αντιμετώπιση του ρατσισμού από την ελληνική έννομη τάξη υπήρξε μέχρι σήμερα απολύτως δυσανάλογη των πραγματικών διαστάσεων του φαινομένου. 
Η συγκυρία της οικονομικής και κοινωνικής κρίσης, την οποία διανύουμε, θέτει επιτακτικά δύο αλληλένδετα ζητήματα. Την ενίσχυση της κοινωνικής συνοχής, αντί του εντεινόμενου κοινωνικού κατακερματισμού που προκαλούν η φτώχεια και ο ρατσισμός και την αποτελεσματική υπεράσπιση και ουσιαστική διεύρυνση της δημοκρατίας με κατοχυρωμένη πρόσβαση στα κοινωνικά αγαθά και ισότιμη πολιτική συμμετοχή για κάθε άνθρωπο που ζει και εργάζεται στην Ελλάδα ή έχει αναγκαστεί να εγκαταλείψει τη χώρα του και να εγκαταστήσει στην Ελλάδα τη ζωή του. 
Ο προτεινόμενος μεταναστευτικός κώδικας αποτελεί στην ουσία μία συρραφή των υφιστάμενων διατάξεων, ενσωμάτωση οδηγίας για το καθεστώς του επί μακρόν διαμένοντος και απόπειρα θεραπείας των πρόδηλων αδικιών και επιβαρύνσεων που δημιούργησε η κατάργηση του Κώδικα Ιθαγένειας. 
Η υποκριτική αυτή προσέγγιση, ενσωματώνει ωστόσο ορισμένες θετικές -θα έλεγα- προβλέψεις αλλά διατηρεί και πολλές από τις αδικίες του υφιστάμενου καθεστώτος. Ο κώδικας απέχει πάρα πολύ από τις δικές μας θέσεις και τις προτάσεις μας για το μεταναστευτικό. Αναπαράγεται και προωθείται ο αποκλεισμός αντί της ένταξης στη νομιμότητα των μεταναστών που ζουν ή επιθυμούν να ζήσουν στη χώρα μας. 
Η σημαντικότερη αδυναμία του, είναι ότι δεν δίνει ευκαιρία νομιμοποίησης στους μετανάστες που βρίσκονται στη χώρα μας μετά το 2005 που έγινε η τελευταία νομιμοποίηση και οι οποίοι, ενώ επί τόσα χρόνια έχουν δημιουργήσει σοβαρούς κοινωνικούς και βιωτικούς δεσμούς με τη χώρα μας, θα παραμείνουν εκτός νομιμότητας. 
Επιπλέον, παρ’ ότι δεν ρυθμίζονται ζητήματα απέλασης στον κώδικα, είναι κυρίαρχη η κατασταλτική λογική. Η χορήγηση και ανανέωση των αδειών παραμονής συναρτώνται από ευρύτατους και αυστηρούς όρους δημόσιας τάξης και ασφάλειας. 
Δεν υπάρχει καμμία ουσιαστική πρόβλεψη για συγκροτημένη πολιτική καταγραφής και νομιμοποίησης των ανύπαρκτων για την πολιτεία μεταναστών χωρίς χαρτιά και καμμία ουσιαστική δέσμευση για θετικές πολιτικές ένταξης των μεταναστών στο κοινωνικό και οικονομικό συγκείμενο. 
Αργήσατε, δυστυχώς, πολύ με μεγάλο κόστος και απώλειες σε ανθρώπους που εξέπεσαν της νομιμότητας λόγω κρίσης. Αν και με την ενδεχόμενη ψήφιση του κώδικα δεν αντιμετωπίζονται δραστικά τα πολλά και σοβαρά συσσωρευμένα από καιρό προβλήματα του μεταναστευτικού πληθυσμού της χώρας, ρυθμίσεις –όπως αυτές που ανέφερα- είναι στοιχειωδώς αναγκαίες προ πολλού. 
Όμως, έχετε αργήσει. Η νομοθετική αυτή πρωτοβουλία έρχεται αργά. Είναι χαρακτηριστικό ότι οι περισσότερες από τις διατάξεις αυτές, ήταν έτοιμες εδώ και δύο χρόνια και ο σημερινός Πρωθυπουργός είχε απορρίψει τότε κάθε συζήτηση για την υιοθέτησή τους. 
Πλέον απογοητευτική, όμως, είναι η διαπίστωση ότι η κατ’ αρχάς θετική πρόβλεψη για τη χορήγηση άδειας διαμονής για τη δεύτερη γενιά μεταναστών, δηλαδή για τα παιδιά μεταναστών που δεν είναι τα ίδια μετανάστες αλλά γεννήθηκαν και μεγάλωσαν στην Ελλάδα ούτε στηρίζεται ούτε αποβλέπει σε μία  πραγματική και ουσιαστική πολιτική ένταξης που θα απολήγει στο να γίνουν Έλληνες. 
Ο προτεινόμενος κώδικας δίνει ορισμένες λύσεις, εν πολλοίς όμως ευκαιριακές, δειλές κι αυτές καθυστερημένα. Πάνω από όλα όμως, κρύβει κάτω από το χαλάκι τα βασικά προβλήματα, αδιαφορώντας για το ζητούμενο. Την οικοδόμηση κοινωνικής ασφάλειας και ειρήνης, τις προϋποθέσεις ενσωμάτωσης και όχι αποκλεισμών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Με λίγα λόγια, προσπαθεί να χρυσώσει το χάπι της απόρριψης του δικαιώματος της απόκτησης ιθαγένειας για πλέον εκατόν τριάντα χιλιάδες περίπου δικαιούχους και τα παιδιά της δεύτερης γενιάς.  
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΕΥΓΕΝΙΑ ΒΑΜΒΑΚΑ",50
"44669"," Κι εμείς ευχαριστούμε.
Έχει ολοκληρωθεί η συζήτηση των αγορητών. 
Έχει ζητήσει η κ. Κατριβάνου το λόγο για δευτερολογία. 
Βεβαίως, εξαντλήσατε σχεδόν και το χρόνο της δευτερολογίας σας στην πρωτολογία. 
Κυρία συνάδελφε, έχετε το λόγο για τρία λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44670"," Πέντε είπαμε.","ΒΑΣΙΛΙΚΗ ΚΑΤΡΙΒΑΝΟΥ",208
"44671"," Κυρία Κατριβάνου, ειλικρινά σας μιλάω. Έχετε είκοσι λεπτά…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44672"," Να και ο κ. Κουτσούμπας είναι υπέρ.","ΒΑΣΙΛΙΚΗ ΚΑΤΡΙΒΑΝΟΥ",208
"44673"," Εξαρτάται τι θα πείτε για να μη σας απαντήσω μετά.","ΑΝΔΡΕΑΣ ΚΟΥΤΣΟΥΜΠΑΣ",259
"44674"," Δεν κάνει το «συνδικαλιστή», αλλά ας μην μπούμε σε τέτοια.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44675"," Θα είμαι σύντομη.","ΒΑΣΙΛΙΚΗ ΚΑΤΡΙΒΑΝΟΥ",208
"44676"," Θα είναι καλός συνδικαλιστής ο κ. Κουτσούμπας, φαίνεται, γι’ αυτό.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44677"," Την αφήνω να δω τι θα πει κι επιφυλάσσομαι.","ΑΝΔΡΕΑΣ ΚΟΥΤΣΟΥΜΠΑΣ",259
"44678"," Θα είμαι σύντομη και συγκεκριμένη. 
Κύριε Υπουργέ, οι τροπολογίες που φέρατε, τις οποίες θα τις συζητήσουμε αύριο εκτενέστερα, μας απογοητεύουν ιδιαίτερα. 
Ξέρετε τι φέρνετε; Εκεί που εμείς ζητάμε προστασία του θύματος ρατσιστικής βίας και των μαρτύρων από την πρώτη στιγμή, δηλαδή από τη στιγμή που θα πάει ο μετανάστης να καταγγείλει ότι είναι θύμα ρατσιστικής βίας να μην κρατείται ούτε να απελαύνεται –κι αυτό συζητούσαμε- εσείς όχι μόνο δεν το περιλαμβάνετε αυτό αλλά βάζετε δύο σημεία που λένε ότι σε περίπτωση που ασκηθεί ποινική δίωξη από τον εισαγγελέα, δεν θα απελαύνεται ο μετανάστης. Αν όμως δεν ασκηθεί ποινική δίωξη, ο μετανάστης θα κρατείται και το επόμενο βήμα θα είναι η απέλαση. Αυτό είναι το ένα. 
Εγώ σας ρωτάω σε αυτό το σημείο. Ποιος μετανάστης, χωρίς να έχει εγγύηση, θα πάει και θα καταγγείλει ότι είναι θύμα ρατσιστικής βίας, όταν μπορεί το επόμενο βήμα να είναι η κράτηση και η απέλαση του;
Δεύτερον, βάζετε το τρομοκρατικό αίσχος –το λέω και το εννοώ- ότι αν όργανο της πολιτείας καταγγέλλεται ψευδώς και αποδειχθεί ότι είναι ψευδής η καταγγελία, ο μετανάστης αυτός που έκανε την ψευδή καταγγελία προς το όργανο που έχει ασκήσει ρατσιστική βία, πάλι θα απελαύνεται. 
Ξέρουμε ότι έχουμε πολλά περιστατικά αστυνομικής ρατσιστικής βίας. Το ξέρουμε αυτό από τα επίσημα δίκτυα καταγραφής, από την έκθεση του Μούζνιεκς και των διεθνών οργανισμών. Τώρα, βάζετε κι ένα επιπλέον, ότι δεν θα τολμάει ο άνθρωπος να ανασάνει γιατί μπορούν τα όργανα να αποδείξουν ότι είναι ψευδείς οι καταγγελίες;","ΒΑΣΙΛΙΚΗ ΚΑΤΡΙΒΑΝΟΥ",208
"44679"," Αυτά είναι επί των τροπολογιών. Θα τα συζητήσουμε αύριο, κυρία Κατριβάνου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44680"," Ναι, είναι επί των άρθρων. Επειδή όμως το έφερε τώρα…","ΒΑΣΙΛΙΚΗ ΚΑΤΡΙΒΑΝΟΥ",208
"44681"," Ναι, αλλά αύριο έχουμε τη συζήτηση επί των άρθρων και επί των τροπολογιών.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44682"," Ένα λεπτό, κύριε Πρόεδρε. 
Είναι πραγματικά αίσχος. Είναι τρομοκρατική αυτή η διάταξη. Μετά μιλάτε για ένταξη και για προστασία θυμάτων; Είναι αδιανόητο αυτό. Αυτό ήθελα να επισημάνω. 
Θα ήθελα να πω και δυο πράγματα ακόμη. 
Κύριε Τριαντάφυλλε, εμένα μου άρεσε η τοποθέτηση σας που λέει να προστατεύσουμε τους ανθρώπους, γιατί είτε πρόκειται για αποτροπή στο Αιγαίο είτε πρόκειται για οποιοδήποτε άλλο λόγο, δεν πρέπει να υπάρχουν νεκροί. Κι υπάρχουν συνέχεια νεκροί. Συνηθίζουμε στο να βλέπουμε νεκρούς. Αυτό πρέπει να αποτραπεί. 
Όμως αμέσως μετά από αυτό λέτε για τη FRONTEX, ότι δεν κάνει καλά τη δουλειά της ως προς την αποτροπή. Εγώ θα σας έλεγα ότι περίμενα μια γενναία τοποθέτηση –και το λέω, γιατί μιλάμε γενικά- ότι η FRONTEX θα έπρεπε, πραγματικά, να βοηθάει στη διάσωση κι όχι στην αποτροπή, όταν είμαστε σε ζώνες μεταναστών και προσφύγων.","ΒΑΣΙΛΙΚΗ ΚΑΤΡΙΒΑΝΟΥ",208
"44683"," Εγώ είπα άλλο πράγμα.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"44684"," Κυρία Κατριβάνου, πρώτον απευθύνεστε προσωπικά. Ξέρετε τι κάνετε τώρα; Ανοίγετε ιστορίες.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44685"," Έτσι δεν θα έχουμε νεκρούς, όπως συστήνουν οι διεθνείς οργανισμοί και κάνουν συστάσεις σε όλα τα κράτη πώς να εξασφαλίζεται η ασφαλής δίοδος και προώθηση.","ΒΑΣΙΛΙΚΗ ΚΑΤΡΙΒΑΝΟΥ",208
"44686"," Σας παρακαλώ να σέβεστε τη διαδικασία. Όταν κάνουμε κριτική και απευθυνόμαστε, απευθυνόμαστε στη Βουλή και στον Πρόεδρο και όχι προσωπικά. 
Κυρία Κατριβάνου, για εσάς το λέω. Όταν απευθύνεστε προσωπικά, δικαιολογημένα θα ζητήσει ο άλλος το λόγο επί προσωπικού και ανοίγουμε ιστορίες. Αυτά είναι οι θεμελιώδεις αρχές της συζήτησης στη Βουλή.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44687"," Κύριε Πρόεδρε, καταλαβαίνω αυτό που λέτε, αλλά είναι επί της ουσίας η συζήτηση.","ΒΑΣΙΛΙΚΗ ΚΑΤΡΙΒΑΝΟΥ",208
"44688"," Κύριε Πρόεδρε, θα ήθελα το λόγο.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"44689"," Ο κ. Χαλβατζής που είναι έμπειρος και παλιός τα ξέρει αυτά και ποτέ δεν απευθύνεται προσωπικά για να μη δημιουργούμε θέματα. Ανοίξατε θέμα και ζήτησε ο κ. Τριαντάφυλλος τώρα το λόγο.
Κύριε Τριαντάφυλλε, θέλετε το λόγο επί προσωπικού ή θέλετε να κάνετε χρήση της δευτερολογίας; Σας ρωτώ, για να είμαστε τυπικοί.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44690"," Κύριε Πρόεδρε, επί προσωπικού και ζητώ αύριο, για να μην καθυστερήσω το Σώμα –επειδή είναι ήδη πολύ αργά- να πάρω λίγο χρόνο παραπάνω στην πρωτολογία μου επί των άρθρων.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"44691"," Ωραία, εντάξει, κύριε Τριαντάφυλλε. Έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44692"," Κυρία Κατριβάνου, η φύλαξη των συνόρων κι εννοώ η προστασία των συνόρων προκειμένου να ελέγχεται η είσοδος και η έξοδος καθενός –είτε είναι αλλοδαπός είτε είναι μετανάστης είτε είναι πρόσφυγας από οποιαδήποτε χώρα- όχι μόνο είναι σύμφωνη με όλους τους διεθνείς οργανισμούς και όλους τους διεθνείς κανόνες του Διεθνούς Δικαίου αλλά είναι και απαραίτητη, προκειμένου να επιβάλλονται κάθε φορά ο κανόνας και οι αξίες που διέπουν σε κάθε χώρα όχι μόνο το πολιτικό ή νομικό της σύστημα αλλά την ίδια της την κοινωνία. Το πρώτο είναι αυτό.
Δεύτερον, εγώ αναφέρθηκα στη FRONTEX και στα πλαίσια –αν θέλετε- των ψηφισμάτων της κοινοβουλευτικής συνέλευσης του Συμβουλίου της Ευρώπης, με τη λογική ότι προφανώς η FRONTEX ελέγχεται για την προστασία των ανθρωπίνων δικαιωμάτων –όπως οφείλει να κάνει οποιοσδήποτε θεσμός που λειτουργεί στο πλαίσιο της Ευρωπαϊκής Ένωσης- όμως για να μπορέσει να προστατεύσει καλύτερα τα σύνορα και της χώρας μας, που είναι ευρωπαϊκά σύνορα αλλά και τα υπόλοιπα σύνορα –γιατί δεν είναι μόνο η Ελλάδα μεσογειακή χώρα, είναι και η Ισπανία είναι και η Ιταλία-, αυτή πρέπει να περιπολεί τα χερσαία σύνορα των τρίτων χωρών και αυτό απαιτεί προηγούμενη συμφωνία μεταξύ των τρίτων χωρών και της Ευρωπαϊκής Ένωσης. 
Μιλώ, λοιπόν, για χερσαίες περιπολίες και όχι για περιπολίες, οι οποίες έχουν να κάνουν με πλοία, διότι τότε το ταξίδι του θανάτου έχει ξεκινήσει. Είναι πρόταση που την έχουμε καταθέσει και σε ευρωπαϊκό επίπεδο, την έχουμε καταθέσει και εδώ –τουλάχιστον εδώ και δύο χρόνια- και απορώ για ποιο λόγο εσείς διαφωνείτε.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"44693"," Ευχαριστούμε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44694"," Θα κλείσω, κύριε Πρόεδρε, λέγοντας –και επειδή ακούμε πολύ για το κομμάτι της μετανάστευσης και της Ελλάδος και ακούγεται από πολλές πλευρές και από εδώ και από εκεί- το εξής: Στο Μαρόκο, -που κανένας στην Ελλάδα δεν θεωρεί ότι μπορεί να αποτελεί προορισμό μεταναστών ή προσφύγων-, σήμερα περίπου το 15% του πληθυσμού του είναι μεταναστευτικός και προσφυγικός πληθυσμός. 
Είναι, λοιπόν, παγκόσμιο το φαινόμενο. Για να μπορέσουμε να το αντιμετωπίσουμε, δεν χρειάζονται ιδεοληψίες αλλά ρεαλισμός και διεθνείς πρωτοβουλίες, ούτως ώστε στο πλαίσιο της Ευρωπαϊκής Ένωσης και ειδικότερα στο πλαίσιο των πρωτοβουλιών της Ελληνικής Προεδρίας και της ιταλικής που ακολουθεί, να μπορέσει η Ευρωπαϊκή Ένωση να αλλάξει τη μεταναστευτική πολιτική της, να αλλάξει τον τρόπο που φυλάει τα σύνορά της.
Ευχαριστώ πολύ.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"44695"," Κύριε Πρόεδρε, μπορώ να έχω το λόγο;","ΣΠΥΡΙΔΩΝ ΧΑΛΒΑΤΖΗΣ",534
"44696"," Ορίστε, κύριε Χαλβατζή, έχετε το λόγο για δύο λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44697"," Ούτε δύο λεπτά δεν θα χρειαστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"44698"," Τα δικαιούστε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44699"," Τρία σχόλια θέλω να κάνω. 
Πρώτον, σε ορισμένες περιπτώσεις χρησιμοποιούνται δύο μέτρα και δύο σταθμά στην αντιμετώπιση μεταναστών. Λόγου χάρη, όταν πρόκειται για την είσοδο ανθρώπων και συγγενών τους που ακολουθούν επενδυτές, έχετε πολύ μεγάλη άνεση, σε μερικές περιπτώσεις απαιτούνται ελάχιστες διατυπώσεις, όσον αφορά ειδικά τις άμεσες ξένες επενδύσεις. Πρόκειται για μια συγκεκριμένη ταξική επιλογή. Και ένας ομιλητής από τη Συμπολίτευση, προηγουμένως υποστήριξε ότι θα πρέπει να τους δοθούν και άλλα προνόμια. 
Δεύτερον, σε αρκετά άρθρα γίνονται αναφορές στους λόγους δημόσιας τάξης και ασφάλειας. Οι επαναλαμβανόμενες αναφορές σε αρκετά άρθρα θα πρέπει να αποσαφηνιστούν, γιατί η τοποθέτηση «δημόσια τάξη και ασφάλεια» αναπτύσσεται, ερμηνεύεται και εφαρμόζεται κατά το δοκούν. Αυτές οι διατυπώσεις, κατά την άποψή μας, θα πρέπει να αποσαφηνιστούν, γιατί μπορεί από ένα απλό περιστατικό μέχρι μία πολύ σοβαρή πράξη να αντιμετωπιστούν διαφορετικά. Και βεβαίως οι κίνδυνοι δεν προέρχονται από απλούς ανθρώπους, φτωχούς και εξαθλιωμένους αλλά γίνεται άλλου είδους προσπάθεια και παρέμβαση γενικότερα για την ασφάλεια.
Τέλος, κύριε Υπουργέ, όσον αφορά αυτό που μας δώσατε προηγουμένως, δεν ξέρω πώς μπήκε αυτή η τροποποίηση στις νομοτεχνικές βελτιώσεις. Υπάρχει ένας Έλληνας που να πιστεύει ότι ένας στους εκατό –όχι αλλοδαπός αλλά Έλληνας- θα μιλήσει για τα αστυνομικά όργανα και θα δικαιωθεί από αστυνομικά όργανα; Θα είναι πρωτοφανές! Θα πρέπει να «πέσει κανένας φούρνος». Δεν ξέρω πως μπήκε αυτό το πράγμα εκεί. Και βεβαίως αυτό είναι μια άμεση απειλή και εκβιασμός για τους μετανάστες. Και δεν μιλάμε να καταγγείλουν, γιατί αν καταγγείλουν κάτι τέτοιο, κατευθείαν θα τους ξαποστείλει η αρμόδια υπηρεσία από εκεί που ήλθαν. 
Δεν συμφωνούμε.","ΣΠΥΡΙΔΩΝ ΧΑΛΒΑΤΖΗΣ",534
"44700"," Αύριο θα συζητήσουμε επί των τροπολογιών.
Ορίστε, κύριε Κουτσούμπα, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44701"," Διακατέχομαι, κύριε Πρόεδρε, από τον εξής προβληματισμό. Ειλικρινά τι θέλει ο ΣΥΡΙΖΑ; Όταν στην αρμόδια επιτροπή, που συζητήσαμε και καλέσαμε φορείς μετά από πρόταση των κομμάτων και πρόταση για ειδικούς φορείς, όλοι οι φορείς εισηγήθηκαν θετικά την ψήφιση αυτού του νομοσχεδίου. 
Ειλικρινά, μήπως δεν θέλει να λυθεί το πρόβλημα; Ειλικρινά, αναρωτιέμαι αν πιστεύουν ότι η χώρα μας είναι και πρέπει να παραμείνει στην ενωμένη Ευρώπη, δεν έχουμε υποχρέωση να ενσωματώσουμε τις κοινοτικές οδηγίες στο δικό μας Δίκαιο; Πού τα λέμε αυτά, δηλαδή; Αν εσείς ήσασταν κυβέρνηση –σήμερα, αύριο- δεν έχετε υποχρέωση αυτές τις κοινοτικές οδηγίες, που ενσωματώνει το παρόν νομοσχέδιο, να τις ενσωματώσετε;
Τρίτον, ζούμε σε μία συντεταγμένη πολιτεία; Δεν πρέπει να υπάρχουν ασφαλιστικές δικλίδες για την προάσπιση της δημόσιας τάξης, της ειρήνης, της κοινωνικής ασφάλειας των Ελλήνων πολιτών, της ελληνικής κοινωνίας; Αυτές τις δικλίδες βάζει το παρόν νομοσχέδιο. Εκτός –και να το πείτε εδώ ευθέως- εάν θέλετε μία ελεύθερη δίοδο –όπως είπε και η κ. Γαϊτάνη- και να ανοίξουμε τα σύνορα με την Τουρκία, ακτοπλοϊκή γραμμή...","ΑΝΔΡΕΑΣ ΚΟΥΤΣΟΥΜΠΑΣ",259
"44702"," Δεν είπα αυτό!","ΙΩΑΝΝΑ ΓΑΪΤΑΝΗ",78
"44703"," Κύριε Κουτσούμπα, τι έλεγα πριν; Έλεγα να μην κάνετε προσωπικές αναφορές!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44704"," Δεν έχουμε πει αυτό, αλλά πρέπει να απαντάμε.","ΒΑΣΙΛΙΚΗ ΚΑΤΡΙΒΑΝΟΥ",208
"44705"," Παρερμηνεύονται αυτά που είπα!","ΙΩΑΝΝΑ ΓΑΪΤΑΝΗ",78
"44706"," Κακώς!
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Εσωτερικών: «Κώδικας Μετανάστευσης και Κοινωνικής Ένταξης». 
Ερωτάται το Σώμα: Γίνεται δεκτό το νομοσχέδιο επί της αρχής;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44707"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"44708"," Κατά πλειοψηφία.","ΜΑΡΙΝΑ ΧΡΥΣΟΒΕΛΩΝΗ",553
"44709"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"44710"," Συνεπώς το νομοσχέδιο του Υπουργείου Εσωτερικών: «Κώδικας Μετανάστευσης και Κοινωνικής Ένταξης» έγινε δεκτό επί της αρχής κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"44711"," Μάλιστα, μάλιστα.
Με τη συναίνεση του Σώματος και ώρα 23.28΄ λύεται η συνεδρίαση για αύριο ημέρα Τετάρτη 19 Μαρτίου 2014 και ώρα 10.00΄, με αντικείμενο εργασιών του Σώματος, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
