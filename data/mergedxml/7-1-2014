"","Content","name","ParlmemberID"
"133203","Date","7-1-2014",NA
"133204"," Σύμφωνα με την από 21-12-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΝΘ΄ συνεδριάσεως του Σαββάτου 21 Δεκεμβρίου 2013 σε ό,τι αφορά στην ψήφιση στο σύνολο των σχεδίων νόμων: 
α) «Ενιαίος Φόρος Ιδιοκτησίας Ακινήτων και άλλες διατάξεις» 
β) «Κυβερνητικό Συμβούλιο Διαχείρισης Ιδιωτικού Χρέους, Ελληνικό Επενδυτικό Ταμείο, Αξιοποίηση Ιδιωτικής Περιουσίας του Δημοσίου και άλλες κατεπείγουσες διατάξεις»)
Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 19 Δεκεμβρίου του 2013 τη συζήτηση του νομοσχεδίου σε δύο συνεδριάσεις.
Στη σημερινή συνεδρίαση θα συζητηθεί το νομοσχέδιο επί της αρχής. Στην αυριανή συνεδρίαση θα συζητηθεί το νομοσχέδιο επί των άρθρων και των τροπολογιών.
Τον λόγο έχει ο εισηγητής…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα τον λόγο.","ΕΠΙΚΥΡΩΣΗ ΠΡΑΚΤΙΚΩΝ",NA
"133205"," Κύριε Πρόεδρε, θέλω τον λόγο για να πω κάτι επί της διαδικασίας.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133206"," Ορίστε, κύριε Παπαδημούλη, έχετε τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133207"," Κύριε Πρόεδρε, η Κυβέρνηση μόλις σήμερα κατέθεσε εκπρόθεσμα δύο τροπολογίες εντελώς άσχετες με το νομοσχέδιο. Πρόκειται για την τροπολογία με γενικό αριθμό 1074 και ειδικό 33, η οποία είναι ένα «δώρο» στους καναλάρχες και την «DIGEA», που είναι η κοινοπραξία των καναλαρχών, η οποία τούς δίνει την παράταση μέχρι και το 2016 για τη νομιμοποίηση αδειών κεραιών εκπομπής ψηφιακού σήματος και άλλου σήματος, σε παραβίαση του ισχύοντος νόμου, και την τροπολογία με γενικό αριθμό 1075 και ειδικό 34, η οποία αντιμετωπίζει θέματα του ΤΑΙΠΕΔ που σχετίζονται με την ιδιωτικοποίηση του ΟΣΕ. 
Καταλαβαίνετε κι εσείς, κύριε Υπουργέ, ότι είναι πολύ σοβαρά θέματα για τα οποία, κύριε Μαρκογιαννάκη, επανειλημμένα και το Προεδρείο, ακόμη και εισηγητές και Βουλευτές της Πλειοψηφίας –τώρα, δυστυχώς, δεν βλέπω κανέναν εδώ- είχαν διαμαρτυρηθεί. Δεν είναι δυνατόν να ευτελίζεται έτσι η κοινοβουλευτική διαδικασία και να έρχονται κυριολεκτικά στο παρά ένα με τη σφραγίδα «εκπροθέσμως», τροπολογίες από την πλευρά της Κυβέρνησης που κατατέθηκαν σήμερα το πρωί. 
Εκ μέρους της Αξιωματικής Αντιπολίτευσης απαιτώ να αποσυρθούν. Δεν μπορείτε να δεσμεύετε μέχρι τα μέσα του 2016 τη διαιώνιση ενός καθεστώτος παρανομίας και αναρχίας στις κεραίες που εκπέμπουν σήμα, όταν ο νόμος που ψηφίστηκε, με Υπουργό τον Βορίδη, έδινε δεκαοκτάμηνη προθεσμία για να υπάρξει νομιμοποίηση της κατάστασης, η οποία εκπνέει τον Μάρτιο του 2014. Αν εσείς δεν κάνατε σωστά τη δουλειά σας –και εννοώ τους κυβερνώντες, κύριε Χρυσοχοΐδη, όχι εσάς προσωπικά, που αναλάβατε τώρα- αυτός δεν είναι λόγος να ευτελίζεται η κοινοβουλευτική διαδικασία. 
Ζητώ την απόσυρση αυτών των εκπρόθεσμων τροπολογιών και ζητώ να έρθουν κανονικά σε συναφές νομοσχέδιο. Στο κάτω-κάτω της γραφής, κύριε Χρυσοχοΐδη, έχετε δεσμευτεί ότι θα φέρετε μία εκκρεμούσα μνημονιακή υποχρέωση της χώρας, να γίνει ό,τι γίνεται σε όλη την Ευρώπη, δηλαδή νόμιμη αδειοδότηση των τηλεοπτικών καναλιών, διαγωνισμός και όχι τσάμπα άδειες για τους καναλάρχες στις ψηφιακές συχνότητες. Σ’ αυτό το νομοσχέδιο, το οποίο έχετε πει ότι θα φέρετε άμεσα, φέρτε κι αυτό το θέμα να το συζητήσουμε, όχι εν κρυπτώ και παραβύστω. 
Επομένως, κύριε Πρόεδρε, παρακαλώ, και με τη δική σας συνδρομή και ζητώ και τη γνώμη των Κοινοβουλευτικών Εκπροσώπων και των εισηγητών και της Νέας Δημοκρατίας και του ΠΑΣΟΚ αλλά και με τη συνδρομή του Υπουργού, να αποσυρθούν αυτές οι τροπολογίες, γιατί είναι ντροπή για το Κοινοβούλιο να νομοθετεί έτσι.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133208"," Κύριε Πρόεδρε, παρακαλώ, μπορώ να έχω τον λόγο;","ΜΙΧΑΗΛ ΧΡΥΣΟΧΟΪΔΗΣ",554
"133209"," Κύριε Υπουργέ, να τοποθετηθεί και ο κ. Μαριάς;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133210"," Ναι, κύριε Πρόεδρε.","ΜΙΧΑΗΛ ΧΡΥΣΟΧΟΪΔΗΣ",554
"133211"," Ορίστε, κύριε Μαριά. Έχετε τον λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, το Σάββατο 4 Ιανουαρίου, προσήλθα στη Βουλή για να καταθέσω τροπολογία. Η Βουλή το Σάββατο το πρωί στις 9.00΄ που πήγα στη Νομοθετική Υπηρεσία, ήταν κλειστή. Επικοινώνησα τηλεφωνικά με τον κ. Θεοδωρόπουλο και με άλλους υπηρεσιακούς παράγοντες, διότι θεωρώ πως είναι απαράδεκτο να είναι κλειστή η Βουλή το Σάββατο, ενώ έχουμε νομοσχέδιο που συζητείται την Τρίτη ή και την Πέμπτη –και έχει σημασία για την Πέμπτη- και να επιθυμεί Βουλευτής ή και Κοινοβουλευτική Ομάδα να καταθέσει τροπολογία. Επικοινώνησα και με άλλους υπηρεσιακούς παράγοντες. 
Τελικά, συνάντησα και μίλησα με τον Γενικό Γραμματέα, τον κ. Παπαϊωάννου. Του ζήτησα να ανοίξει κανονικά η Νομοθετική Υπηρεσία και να καταθέσω τις τροπολογίες. Ο Γενικός Γραμματεύς, ο οποίος και παρέλαβε περί τις 9.30΄ στο γραφείο του τις τροπολογίες, μου είπε ότι αυτές θα λάβουν ημερομηνία του Σαββάτου, κάτι το οποίο έχει μεγάλη σημασία. Βλέπω ότι και οι δύο τροπολογίες και η 1071/15, που είναι για το νομοσχέδιο του Υπουργείου Εσωτερικών για την Πέμπτη, χαρακτηρίζεται εκπρόθεσμη, όπως και η τροπολογία που αφορά τα 25 ευρώ πληρωμής για εισαγωγή στα νοσοκομεία και το 1 ευρώ πληρωμής για κάθε συνταγή που εκτελεί ο φαρμακοποιός χαρακτηρίζεται εκπρόθεσμη, αλλά με ημερομηνία σημερινή και ώρα 8.45΄. Εγώ δεν ήρθα καν στις 8.45΄.
Επισημαίνω το θέμα αυτό στην Ολομέλεια. Ζητώ και οι δύο συγκεκριμένες τροπολογίες να λάβουν ημερομηνία καταθέσεως την ημέρα που παρέλαβε το Γραφείο του Γενικού Γραμματέα –με συμφωνία και συζήτηση μαζί μου-, δηλαδή το Σάββατο, τις συγκεκριμένες τροπολογίες. 
Κύριε Πρόεδρε, δηλώνω εκ μέρους των Ανεξάρτητων Ελλήνων, επειδή έχει ξανασυμβεί αυτό και Σάββατο και άλλες μέρες που έπρεπε να είναι ανοιχτή η Βουλή και να λειτουργεί, ότι, εάν βγούμε επισήμως και καταγγείλουμε τη διαδικασία αυτή, δεν θα θέλαμε να εκληφθεί ότι αυτό γίνεται για λόγους δημιουργίας εντυπώσεων. 
Θα μπορούσα το Σάββατο το πρωί, τη στιγμή που το θέμα με τα 25 ευρώ ήταν καθοριστικό, να δημιουργήσω διαδικαστικό θέμα. Επισημαίνω το ζήτημα αυτό και θέλω οι δύο συγκεκριμένες τροπολογίες 1071/15 και 1072/31 να αναφερθεί ότι έχουν ημερομηνία καταθέσεως 4 Ιανουαρίου και ώρα 9.05΄ το πρωί, όπου ήμουν εδώ και ήταν κλειστή η Βουλή και τα γραφεία, ενώ έπρεπε να ήταν ανοιχτά. 
Σε σχέση με τις άλλες δύο εκπρόθεσμες τροπολογίες που κατατέθηκαν από την πλευρά της Κυβέρνησης -και βλέπω ότι είναι εδώ και ο κ. Χρυσοχοΐδης-, θεωρούμε ότι και τα δύο θέματα αυτά είναι πάρα πολύ σοβαρά και πρέπει να αποσυρθούν άμεσα, τόσο οι ρυθμίσεις…","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133212"," Δεν υπάρχουν ούτε σαν εκπρόθεσμες στα έντυπα της Αίθουσας. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εντάξει, εγώ τις πήρα. Τις είχε εκεί προηγουμένως. Ίσως μοίρασαν λιγότερες. 
Αυτήν τη στιγμή, πάντως, υπάρχουν τροπολογίες από την Κυβέρνηση που αφορούν σημαντικά θέματα του ΟΣΕ και του ΤΑΙΠΕΔ, για τα οποία νομίζουμε και πρέπει να υπάρχει η δυνατότητα ενημέρωσης του Σώματος, κύριε Υπουργέ, και ταυτόχρονα συζήτησης και παρέμβασης των φορέων που έχουν σχέση με τα θέματα αυτά. 
Το ίδιο ισχύει και για την άλλη εκπρόθεσμη τροπολογία, η οποία είναι τεράστια, σε σχέση με τους καναλάρχες. Τη στιγμή που συζητούμε, κύριε Υπουργέ, για τα δήθεν ισοδύναμα, για να κοπεί το εισιτήριο των 25 ευρώ –εμείς ζητούμε την πλήρη κατάργησή του-, φέρνετε τροπολογίες που απαλλάσσουν εν προκειμένω τους καναλάρχες. 
Άρα είναι δύο τα θέματα, κύριε Πρόεδρε: Πρώτον, οι δύο τροπολογίες, που ανέφερα και τις οποίες κατέθεσα, θέλω να έχουν ημερομηνία Σάββατο 4-1-2014 και ώρα 9.05΄, γιατί τότε κατατέθηκαν και, δεύτερον, οι άλλες δύο τροπολογίες, οι οποίες είναι εκπρόθεσμες, εκ μέρους της Κυβέρνησης, να αποσυρθούν, για να μπορέσουμε πραγματικά να τις συζητήσουμε σε παρεμφερές νομοσχέδιο και κυρίως με την άνεση χρόνου που χρειάζεται. 
Σας ευχαριστώ.","ΟΛΓΑ-ΝΑΝΤΙΑ ΒΑΛΑΒΑΝΗ",48
"133213"," Ευχαριστούμε, κύριε συνάδελφε. 
Ορίστε, κύριε Υπουργέ, έχετε τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133214"," Ευχαριστώ, κύριε Πρόεδρε. 
Κυρίες και κύριοι συνάδελφοι, κατ’ αρχάς εύχομαι σε όλους χρόνια πολλά και καλή δύναμη. 
Θέλω να εξάρω και να αναγνωρίσω την προσήλωσή σας στη νομιμότητα και στον σεβασμό του Κανονισμού της Βουλής. Θέλω να σας πω ότι παραβιάζετε ανοιχτές θύρες. Κατετέθησαν κάποιες τροπολογίες, οι οποίες δεν εισάγονται εδώ. Είναι εκπρόθεσμες, όπως είδατε, και ως Υπουργός δεν έχω σκοπό να συζητήσω καμμία τέτοια τροπολογία. Άρα μη βάζετε τέτοια ζητήματα.","ΜΙΧΑΗΛ ΧΡΥΣΟΧΟΪΔΗΣ",554
"133215"," Αποσύρονται;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"133216"," Δεν αποσύρονται, γιατί δεν εισήχθησαν ποτέ. Ήταν εκπρόθεσμες. Δεν υπάρχουν τροπολογίες ουσιαστικά. Τελειώσαμε.","ΜΙΧΑΗΛ ΧΡΥΣΟΧΟΪΔΗΣ",554
"133217"," Τις υπογράψατε, κύριε Υπουργέ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133218"," Εντάξει, θέλω να είμαι σαφής σε αυτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ήδη διανεμήθηκαν.","ΜΙΧΑΗΛ ΧΡΥΣΟΧΟΪΔΗΣ",554
"133219"," Θέλω να είμαι σαφής και να επαναλάβω ότι για εμένα δεν υπάρχουν αυτές οι τροπολογίες. Άρα τέτοιο θέμα δεν υφίσταται. 
Κύριε Πρόεδρε, όσον αφορά το πρώτο ζήτημα που έθεσε ο κ. Μαριάς, δεν αφορά εμένα, αλλά τον Πρόεδρο της Βουλής και, προφανώς, θα απαντηθεί από εσάς. 
Σε ό,τι αφορά την ουσία, αναφέρθηκε ο κύριος συνάδελφος στα ζητήματα αναρχίας και σε έλλειψη νομιμότητας. Αυτήν τη στιγμή υπάρχει και αυτό πρέπει να προλάβουμε, να μην υπάρχει αταξία και έλλειψη νομιμότητας. Ούτε δωράκια είναι ούτε δωρεές είναι ούτε παροχές σε κανέναν. 
Είναι απλά μια τακτοποίηση που πρέπει να γίνει, διότι αυτήν τη στιγμή εδώ και πάρα πολλά χρόνια υπάρχει αταξία. Είναι αίτημα της Ανεξάρτητης Αρχής Τηλεπικοινωνιών, προκειμένου να ρυθμιστεί ένα ζήτημα, το οποίο εδώ και πολλά χρόνια βλάπτει το περιβάλλον και την υγεία των πολιτών και δυστυχώς δεν έχει ρυθμιστεί μέχρι σήμερα. Γι’ αυτόν τον λόγο έρχεται, αλλά είναι μια άλλη συζήτηση.
Επομένως ευχαριστώ πολύ και αναγνωρίζω την προσήλωσή σας στη νομιμότητα, αλλά παραβιάζετε ανοιχτές θύρες. Δεν υπάρχουν τροπολογίες για μένα. Δεν υπάρχει καμμία τροπολογία. Το θέμα έχει κλείσει. Συνεπώς κακώς έγινε όλη αυτή η συζήτηση.","ΜΙΧΑΗΛ ΧΡΥΣΟΧΟΪΔΗΣ",554
"133220"," Νομίζω ότι μετά την τοποθέτηση του Υπουργού…","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133221"," Θα διευκολύνω, κύριε Πρόεδρε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133222"," Για ένα λεπτό, παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133223"," Ένα λεπτό, κύριε Πρόεδρε. Δεν θα χρειαστώ παραπάνω. 
Σημειώνω ως θετική τη δήλωση του Υπουργού ότι αυτές οι εκπρόθεσμες και άσχετες με το νομοσχέδιο τροπολογίες της τελευταίας στιγμής, που κατατέθηκαν όμως με υπουργικές υπογραφές –μεταξύ των οποίων και η δική του-, δεν υπάρχουν και άρα δεν θα συζητηθούν. 
Ζητώ και από την Κυβέρνηση και από το Προεδρείο να παγιωθεί αυτή η πρακτική. Να τελειώνουμε με τις άσχετες, εκπρόθεσμες, κυβερνητικές τροπολογίες. Προσθέτω ότι δεν είναι αλήθεια ότι αν έχει πάνω της τη σφραγίδα της εκπρόθεσμης η Κυβέρνηση δεν τη δέχεται. Πολλές εκπρόθεσμες τροπολογίες –είτε κυβερνητικές είτε δήθεν βουλευτικές- τη υποδείξει της Κυβέρνησης, όπως η περίφημη χαριστική για την ασυλία των τραπεζιτών που έδωσαν τα θαλασσοδάνεια στα κόμματα, ήταν εκπρόθεσμες και τις υιοθέτησε στο παρά ένα η Κυβέρνηση. 
Τέλος, για το θέμα της ουσίας, κύριε Χρυσοχοΐδη, …","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133224"," Είπαμε ένα λεπτό και τώρα θα κάνετε ολόκληρη ανάλυση.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133225"," Τελειώνω.
…Ο ν. 4053/2012 έδωσε δεκαοκτώ μήνες προθεσμία για να ρυθμιστούν με βάση τον νόμο και με νόμιμο τρόπο οι κεραίες εκπομπής ψηφιακού και τηλεοπτικού σήματος. Αυτό δεν έγινε και η προθεσμία λήγει τον Μάρτιο. 
Επομένως εδώ η ευθύνη για τη συντήρηση, επ’ ωφελεία των καναλαρχών και της διαπλοκής, αυτού του καθεστώτος της ανομίας βαρύνει τις κυβερνήσεις. Μη μας λέτε, λοιπόν, ότι θέλετε να βάλετε τάξη στο τοπίο, γιατί η Ελλάδα είναι η μόνη χώρα η οποία είκοσι πέντε χρόνια τώρα δεν έχει κάνει διαγωνισμό για τις τηλεοπτικές άδειες.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133226"," Ευχαριστούμε πολύ, κύριε συνάδελφε.
Όσον αφορά στις δυο τροπολογίες για τις οποίες υπήρχαν οι ενστάσεις τόσο από τον κ. Παπαδημούλη όσο και από τον κ. Μαριά, μετά την τοποθέτηση του κύριου Υπουργού δεν τίθεται θέμα. Δεν θα συζητηθούν. Δεν υπάρχει λόγος για παραπέρα συζήτηση. 
Όσον αφορά στο θέμα που θέσατε, κύριε Μαριά, πρέπει να σας πω ότι κατά τη διάρκεια των διακοπών της Βουλής, το Πάσχα και τα Χριστούγεννα, η Βουλή δεν λειτουργεί το Σάββατο. Έτσι έχει αποφασιστεί. Έτσι έχει παγιωθεί. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ποτέ!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133227"," Σε κάθε περίπτωση, πρέπει να σας πω ότι και την ημέρα αυτή να ήταν ανοιχτή η αρμόδια υπηρεσία και να παραλάμβανε την ώρα που προσήλθατε την τροπολογία σας, πάλι η σφραγίδα «εκπρόθεσμος» θα ετίθετο επ’ αυτής. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επιτρέψτε μου, κύριε Πρόεδρε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133228"," Παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εφόσον η Βουλή είχε συνεδρίαση Τρίτη και Πέμπτη, όπως έχει σήμερα, οφείλετε να έχετε ανοιχτές τις υπηρεσίες το Σάββατο. Κατάθεση τροπολογίας το Σάββατο είναι εμπρόθεσμη για τη συζήτηση της Πέμπτης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133229"," Θα ήταν εκπρόθεσμος η τροπολογία σας, κύριε συνάδελφε. Δεν θα ετίθετο καν σε συζήτηση. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Για την Πέμπτη δεν είναι. 
Και σε κάθε περίπτωση να πω στην Ολομέλεια ότι οφείλετε να έχετε ανοικτές τις υπηρεσίες και το Σάββατο. Ρυθμίστε το.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133230"," Κύριε Πρόεδρε, θα ήθελα τον λόγο.","ΜΙΧΑΗΛ ΧΡΥΣΟΧΟΪΔΗΣ",554
"133231"," Παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133232"," Κύριε Πρόεδρε, περιμένω την τυπική έγκριση της Γενικής Γραμματείας της Κυβέρνησης, για να καταθέσω κάποιες σημαντικές βελτιώσεις και αναδιατυπώσεις, αναφορικά με ορισμένα άρθρα.","ΜΙΧΑΗΛ ΧΡΥΣΟΧΟΪΔΗΣ",554
"133233"," Όταν τις φέρετε, θα τις ανακοινώσετε, θα διανεμηθούν και θα γίνουν ενδεχομένως και οι τοποθετήσεις. 
Τον λόγο έχει ο εισηγητής της Νέας Δημοκρατίας κ. Γεώργιος Στύλιος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133234"," Κύριε Πρόεδρε, κυρίες και κύριοι συνάδελφοι, το συγκεκριμένο σχέδιο νόμου περιλαμβάνει δυο μέρη.
Στο πρώτο μέρος προβλέπεται η σύσταση Εθνικής Αρχής Συντονισμού Πτήσεων και στο δεύτερο ρυθμίζονται θέματα αρμοδιότητας του Υπουργείου Υποδομών, Μεταφορών και Δικτύων. 
Δημιουργείται η Εθνική Αρχή Συντονισμού Πτήσεων με έδρα την Αττική, η οποία αποτελεί τον εθνικό συντονιστή πτήσεων σύμφωνα με την ευρωπαϊκή νομοθεσία.
Έχει τη μορφή νομικού προσώπου ιδιωτικού δικαίου μη κερδοσκοπικού χαρακτήρα. Καθορίζονται οι κανόνες λειτουργίας της με σκοπό την ενίσχυση της διοικητικής και οικονομικής αυτοτέλειάς της καθώς και της προσωπικής και λειτουργικής ανεξαρτησίας των μελών της επιτροπής. 
Με τη σύσταση μιας αρχής με διακριτή νομική προσωπικότητα και με αυξημένες εγγυήσεις οικονομικής αυτοτέλειας και ανεξαρτησίας θωρακίζεται η αποτελεσματικότητα της αρχής κι εναρμονίζεται προς τις παγκόσμιες κατευθυντήριες γραμμές της ΙΑΤΑ, για θέματα συντονισμού πτήσεων, αλλά και με τις προτάσεις της Ευρωπαϊκής Επιτροπής, για την αναθεώρηση των υφιστάμενων κανονισμών κατανομής διαθέσιμων χρόνων χρήσης στην Ευρωπαϊκή Ένωση. 
Σκοπός της Εθνικής Αρχής Συντονισμού Πτήσεων είναι η κατανομή του διαθέσιμου χρόνου χρήσης των αερολιμένων της ελληνικής επικράτειας στους αερομεταφορείς, σύμφωνα με την εθνική και την ευρωπαϊκή νομοθεσία. Επιπλέον, σκοπός είναι η εξασφάλιση των ευκολιών προγραμματισμού στα αεροδρόμια, με τη χρήση των αρχών της διαφάνειας, της αντικειμενικότητας και αποτελεσματικότητας σε όλα τα στάδια της διαδικασίας. 
Προσδιορίζονται οι αρμοδιότητες της αρχής, όπως η άσκηση καθηκόντων προγραμματιστή και συντονιστή όλων των αερολιμένων της χώρας, η παρακολούθηση των πραγματοποιούμενων πτήσεων των αερομεταφορέων με τους χρόνους χρήσης που τους διατίθενται και η τήρηση των σχετικών όρων χρήσης από αυτούς -σε συνεργασία πάντοτε με τα αρμόδια όργανα της Υπηρεσίας Πολιτικής Αεροπορίας- η εκπροσώπηση της χώρας μας από τη συγκεκριμένη αρχή ως Εθνικός Συντονιστής Πτήσεων στις υπηρεσίες της Ευρωπαϊκής Ένωσης καθώς και σε διεθνείς οργανισμούς και διοργανώσεις, η συνεργασία με αντίστοιχες αρχές στην Ευρώπη και σε διεθνές επίπεδο για την ανάπτυξη κοινών δράσεων, τη δημιουργία κοινής βάσης ηλεκτρονικών δεδομένων και αντιμετώπισης τεχνικών και λειτουργικών ζητημάτων. 
Επιπλέον αρμοδιότητά της είναι η συλλογή και η αξιολόγηση των πληροφοριών από τη χρήση των αεροδρομίων της χώρας από τους αερομεταφορείς καθώς και η τήρηση ψηφιακής βάσης δεδομένων κατανομής των χρόνων χρήσης των αερολιμένων. 
Η Εθνική Αρχή Συντονισμού Πτήσεων αποτελείται από πέντε μέλη μαζί με τον πρόεδρο, τα οποία έχουν τριετή θητεία. Ο πρόεδρος είναι πλήρους κι αποκλειστικής απασχόλησης, ενώ τα μέλη είναι μερικής.
Καθορίζονται τα καθήκοντα και οι υποχρεώσεις των μελών της αρχής, τα κωλύματα και τα ασυμβίβαστα προς την ιδιότητά τους καθώς και οι λόγοι έκπτωσης από αυτήν. Προβλέπεται η επιβολή προστίμου σε περίπτωση που αποκτήσουν για ένα έτος μετά τη λήξη της θητείας τους την ιδιότητα εταίρου, μετόχου, μέλους διοικητικού συμβουλίου ή άλλη θέση ευθύνης σε επιχείρηση η δραστηριότητα της οποίας ρυθμιζόταν κατά τη διάρκεια της θητείας τους από την αρχή. 
Η αρχή έχει δικό της προϋπολογισμό και διαθέτει οικονομική αυτονομία. 
Προσδιορίζονται οι πόροι της αρχής, μεταξύ των οποίων είναι τα τέλη που επιβάλλονται στις επιχειρήσεις οι οποίες κάνουν χρήση των υπηρεσιών της αρχής, οι επιδοτήσεις από την Ευρωπαϊκή Ένωση, το υπόλοιπο του λογαριασμού της Αρχής Συντονισμού Πτήσεων και προβλέπεται η επιβολή υπέρ της Αρχής Τελών Συντονισμού και Προγραμματισμού Πτήσεων καθώς και άλλα. 
Τα οικονομικά της αρχής ελέγχονται κάθε χρόνο από δύο ορκωτούς ελεγκτές. 
Τέλος, το Ελεγκτικό Συνέδριο διενεργεί κατασταλτικό έλεγχο των δαπανών της αρχής. 
Με τον Κανονισμό Εσωτερικής Οργάνωσης και Λειτουργίας της αρχής ρυθμίζονται θέματα που αφορούν την οργάνωση και τη λειτουργία της.
Προβλέπεται η στελέχωση της Εθνικής Αρχής Συντονισμού Πτήσεων, στην οποία απασχολούνται δεκαπέντε εργαζόμενοι, με σχέση εργασίας ιδιωτικού δικαίου αορίστου χρόνου, κι ένας νομικός σύμβουλος. Καθορίζεται ο τρόπος πρόσληψης αυτού του προσωπικού, ο οποίος μπορεί να προέλθει από την κινητικότητα από φορείς του δημοσίου. 
Τέλος, προβλέπονται μεταβατικές διατάξεις για την απρόσκοπτη παροχή των προσφερόμενων υπηρεσιών κατά την περίοδο μετάβασης από την Αρχή Συντονισμού Πτήσεων, που λειτουργεί σήμερα, στην Εθνική Αρχή Συντονισμού Πτήσεων, που θεσμοθετείται με το παρόν σχέδιο νόμου. 
Όσον αφορά στο δεύτερο κεφάλαιο, που περιλαμβάνει θέματα του Υπουργείου Μεταφορών, υπάρχουν ευεργετικές διατάξεις που αφορούν τους ιδιοκτήτες λεωφορείων ΚΤΕΛ, οι οποίοι είχαν υπαχθεί μέχρι τις 31-7-2009 στο πρόγραμμα επιδότησης.
Αυτή η ημερομηνία παρατείνεται μέχρι τις 31-12-2009 και μπορούν και άλλοι ιδιοκτήτες λεωφορείων ΚΤΕΛ, οι οποίοι απέκτησαν λεωφορείο, να τύχουν των ευεργετικών διατάξεων.
Τέλος, υπάρχουν ρυθμίσεις που αφορούν στον Κώδικα Οδικής Κυκλοφορίας και στην εισαγωγή νέων σημάτων καθώς και – στο δεύτερο μέρος – ζητήματα που αφορούν στο Υπουργείο Υποδομών. Δίνεται η δυνατότητα στον Υπουργό να ρυθμίσει τα διόδια των κάθετων αξόνων πρόσβασης στην Εγνατία Οδό, σε όλο το μήκος της, αλλά ιδιαίτερα στη Μακεδονία, όπου παρατηρείται η εισροή πολλών επισκεπτών, ιδιαίτερα κατά τους θερινούς μήνες.
Δίνεται η δυνατότητα για τα πρατήρια βενζίνης, τα οποία πλέον ονομάζονται πρατήρια υγρών καυσίμων και ενέργειας, να μη χρειάζεται η έκδοση άδειας λειτουργίας για την εγκατάσταση του συστήματος εισροών-εκροών, ένα σύστημα το οποίο τόσο πολύ περιμένει η ελληνική κοινωνία να θεσμοθετηθεί και να λειτουργήσει προς όφελός της, πατάσσοντας το λαθρεμπόριο.
Όσον αφορά στις τελευταίες διατάξεις, που αφορούν στο Τεχνικό Επιμελητήριο της Ελλάδος και τις αρμοδιότητες και τις δυνατότητες που δίνονται, υπήρξαν πολλές επισημάνσεις και από μας αλλά και από Βουλευτές στη συζήτηση στην επιτροπή και κρίνουμε, κύριε Υπουργέ, ότι θα ήταν καλό και σκόπιμο αυτές οι διατάξεις να επανεξεταστούν και σε άμεσο χρονικό διάστημα, σε ένα επόμενο νομοσχέδιο, να κατατεθούν και πάλι.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΣΤΥΛΙΟΣ",487
"133235"," Ευχαριστούμε πολύ.
Τον λόγο έχει η εισηγήτρια του ΣΥΡΙΖΑ, η κ. Αμμανατίδου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133236"," Ευχαριστώ, κύριε Πρόεδρε.
Θέλω να ευχηθώ χρόνια πολλά σε όλους και βέβαια το 2014 να είναι η ανατρεπτική χρονιά, με δημοκρατικό τρόπο, του δοκιμαζόμενου λαού από τα σκληρά νεοφιλελεύθερα μέτρα των μνημονιακών πολιτικών.
Αποσύρατε τις τροπολογίες. Καλώς κάνατε. Αλλά θέλω να σας πω ότι αυτές οι άδειες για κεραίες κινητής τηλεφωνίας που έρχονται, οι αδειοδοτήσεις κατ’ εξαίρεση – γιατί έχω και μία περίπτωση στην περιοχή μου, στην Επανομή, που μέσα σε κατοικημένη περιοχή, στο γήπεδο της Επανομής, και δίπλα σε σχολεία και σε σπίτια εγκαταστάθηκε κεραία κινητής τηλεφωνίας – είναι τραγικές. Είναι τραγικές! Και είναι κάτι το οποίο κάνετε συνεχώς. Όταν είναι να φέρετε όμως άλλες ρυθμίσεις, άμεσες, για εργαζόμενους, για αποκατάστασή τους, για άλλα θέματα που αφορούν άμεσα στον ελληνικό λαό και είναι αρμοδιότητάς σας, ποτέ δεν τα φέρνετε. Συνεχώς βρίσκετε άλλα προσκόμματα.
Κυρίες και κύριοι Βουλευτές, είπα και στην επιτροπή και επαναλαμβάνω εδώ, στην Ολομέλεια, την ερώτηση Βουλευτών του ΣΥΡΙΖΑ, που είχε τίτλο: «Οι μάσκες Νέας Δημοκρατίας, ΠΑΣΟΚ και Ευρωπαϊκής Ένωσης έπεσαν». Και αυτό γιατί παρέδωσαν τις αερομεταφορές της χώρας σε ιδιωτικό καρτέλ, αφού διέλυσαν πρώτα τον εθνικό αερομεταφορέα, την «Ολυμπιακή Αεροπορία», αδιαφορώντας για τις επιπτώσεις σε επιβατικό κοινό και εργαζόμενους.
Διαβάζω κομμάτι της εισαγωγής της ερώτησης, από το φθινόπωρο του 2013, που έλεγε: «Πριν από δύο περίπου μήνες η Ευρωπαϊκή Επιτροπή ενέκρινε την εξαγορά της «OLYMPIC AIR» από την «AEGEAN», παρά το γεγονός ότι στην Ευρωπαϊκή Ένωση υπάρχει νομοθεσία που απαγορεύει τη δημιουργία μονοπωλίων και δεσπόζουσας θέσης στους διάφορους κλάδους της αγοράς των επιμέρους κρατών μελών. Αυτή η απόφαση δίνει το πράσινο φως για τη δημιουργία ιδιωτικού καρτέλ, με δυσμενείς επιπτώσεις για το επιβατικό κοινό και τους εργαζόμενους της «OLYMPIC AIR». Οι δυσμενείς επιπτώσεις είναι ήδη εμφανείς: αφ’ ενός η μείωση δρομολογίων ως προς τον αριθμό των προορισμών, ως προς τη συχνότητά τους, καθώς και η αύξηση της τιμής των αεροπορικών εισιτηρίων για το επιβατικό κοινό και αφ’ ετέρου μαζικές απολύσεις και περικοπές αποδοχών σε μια προσπάθεια επιβολής ενός νέου μοντέλου απασχόλησης για τους εργαζόμενους των παραπάνω εταιρειών, όπου θα κυριαρχεί η ευελιξία, η ανασφάλεια και ο εκβιασμός στο όνομα της δημιουργίας οικονομίας κλίμακας.». Αυτό ήταν μέρος της ερώτησης του ΣΥΡΙΖΑ, για να μην ξεχνάμε το τι έχει προηγηθεί.
Ξεκινώντας με το πρώτο μέρος του σχεδίου νόμου, την Εθνική Αρχή Συντονισμού Πτήσεων, αναφέρω ότι με τον ν. 3534/2007 -για να γνωρίζουν και όσοι μάς ακούν- συστήθηκε αυτοτελής δημόσια υπηρεσία ονομαζόμενη Αρχή Συντονισμού Πτήσεων, η γνωστή ΑΣΠ, για την κατανομή του διαθέσιμου χρόνου χρήσης στους ελληνικούς αερολιμένες, τα λεγόμενα slots. Την υπηρεσία βεβαίως αυτήν την παρείχε μέχρι το 2007 -δηλαδή πριν από την πώληση της Ολυμπιακής Αεροπορίας, του εθνικού μας αερομεταφορέα- η «Ολυμπιακή Αεροπορία».
Η ΑΣΠ είχε επταμελές συμβούλιο, το οποίο διοριζόταν με υπουργική απόφαση από τον Υπουργό Μεταφορών και ο πρόεδρός του εκλεγόταν από τον εκάστοτε Υπουργό. Η επιλογή των έξι μελών του ήταν ένα προτεινόμενο μέλος από την εταιρεία «ΔΙΕΘΝΗΣ ΑΕΡΟΛΙΜΕΝΑΣ ΑΘΗΝΩΝ Α.Ε», δύο προτεινόμενα μέλη από την Υπηρεσία Πολιτικής Αεροπορίας -κρατήστε το αυτό-, ένα από τον πρώτο σε μέγεθος ελληνικό αερομεταφορέα, ένα μέλος από τον δεύτερο σε μέγεθος ελληνικό αερομεταφορέα και ένα μέλος από την Ένωση Ελληνικών Αεροπορικών Εταιρειών. 
Δεν μας λέτε εδώ από πού θα είναι τα μέλη τα οποία θα ορίσετε, κύριε Υπουργέ. Θα είναι από τη χώρα μας; Θα είναι από την Ευρώπη; Θα είναι από την Αμερική; Θα είναι από το Ισραήλ; Αρκεί μόνο η επιστημονική τους κατάρτιση και η εμπειρία τους; 
Εσείς έρχεστε εδώ πέρα και εισηγείστε να ψηφίσουμε αυτήν τη νέα αρχή, την Εθνική Αρχή Συντονισμού Πτήσεων με ένα πενταμελές συμβούλιο -επταμελές ήταν η ΑΣΠ-, το οποίο θα είναι υπό τη μορφή νομικού προσώπου ιδιωτικού δικαίου μη κερδοσκοπικού χαρακτήρα, σε αντικατάσταση της ΑΣΠ και στην άσκηση του συνόλου των θεσμικών της αρμοδιοτήτων, η οποία όμως δεν θα ανήκει στο κράτος, ώστε να εξασφαλίζεται η διοικητική και οικονομική της αυτοτέλεια. 
Και λέω «δεν θα ανήκει στο κράτος», γιατί σήμερα είναι η συζήτηση επί της αρχής, άρα συζητούμε την αιτιολογική έκθεση του σχεδίου νόμου. Αύριο θα πάμε στα άρθρα και εκεί θα δούμε ότι στο άρθρο 1 στην παράγραφο 3 γράφει ότι η αρχή αποτελεί νομικό πρόσωπο ιδιωτικού δικαίου μη κερδοσκοπικού χαρακτήρα που ανήκει στο κράτος και δεν υπάγεται στον ευρύτερο δημόσιο τομέα και διέπεται αποκλειστικά από τις διατάξεις του παρόντος και τις διατάξεις στις οποίες παραπέμπει ο νόμος αυτός.
Το είχα επισημάνει και στην επιτροπή. Δεν απαντήσατε. Δεν κάνατε κάποια νομοτεχνική βελτίωση. Δεν συμπεριλάβατε εδώ στο σχέδιο νόμου, στα άρθρα του τη λέξη «δεν». Ξέρω γιατί το κάνατε. Το κάνατε, διότι θέλετε να περάσετε στο σχέδιο νόμου αυτό ότι ανήκει στο κράτος και αύριο σε ένα άλλο, άσχετο νομοσχέδιο θα έρθει μια τροποποίηση, στην οποία θα μπει το «δεν» και ίσως κανένας μας δεν θα καταλάβει, με την ταχύτητα που θα έρθει και με τη διατύπωση, ότι τελικά μιλάμε για την Εθνική Αρχή Συντονισμού Πτήσεων. Και πείτε μου εσείς ότι δεν είναι έτσι τα πράγματα.
Το παλιό επταμελές συμβούλιο, λοιπόν, της ΑΣΠ θα απαρτίζεται πλέον από πέντε μέλη, αφού δεν έχει πλέον κανένα νόημα το επταμελές, από τη στιγμή που δεν υπάρχουν πρώτος και δεύτερος σε μέγεθος ελληνικοί αερομεταφορείς, αλλά ένα ιδιωτικό μονοπώλιο, ένα καρτέλ στις αερομεταφορές. Παρ’ όλα αυτά δεν κρατάτε ούτε τα ελάχιστα προσχήματα, αφού στο πενταμελές συμβούλιο της νέας αρχής την οποία συστήνετε δεν βάζετε ούτε ένα προτεινόμενο μέλος από την Υπηρεσία Πολιτικής Αεροπορίας. 
Κύριε Υπουργέ, στην επιτροπή δεν δικαιολογήσατε επαρκώς -τουλάχιστον εγώ αυτό αντιλήφθηκα- γιατί εξαιρείται η Υπηρεσία Πολιτικής Αεροπορίας. Αν θέλετε μου απαντάτε μετά, στην ομιλία σας. Εγώ, όμως, θα ξαναρωτήσω: Θα συνεχίσει να υπάρχει η Υπηρεσία Πολιτικής Αεροπορίας ή θα την πάρει και αυτήν το ιδιωτικό μονοπώλιο, όπως τόσα άλλα; 
Το ξαναείπα. Κάποιοι είπαν ότι είναι πολύ τραβηγμένο, αλλά το λέω, επειδή πολλά πράγματα τα βλέπουμε να τραβιούνται από τη μια στιγμή στην άλλη. Σήμερα είναι η «AEGEAN».
Η «AEGEAN» ανήκει στον Όμιλο «STAR ALLIANCE». Κάνει μόνο τρεις ευρωπαϊκούς προορισμούς. Τους άλλους τούς έχει η «LUFTHANSA». Μπορεί αύριο να είναι αυτή που θα συντονίζει τον ελληνικό εναέριο χώρο; Θα ήθελα μία σοβαρή απάντηση για το ποιος διαχειρίζεται τα slots. Διότι όλο αυτό είναι πραγματικά ένας κακός προάγγελος και το δικό μας μυαλό πηγαίνει και εκεί. Για να δικαιολογήσετε τα αδικαιολόγητα, αναφέρετε στην αιτιολογική έκθεση τις αδυναμίες και ελλείψεις των αεροδρομίων. 
Λέτε να φταίει και γι’ αυτό ο ΣΥΡΙΖΑ; Διότι για ό,τι γίνεται φταίει ο ΣΥΡΙΖΑ! Για όλα φταίει ο ΣΥΡΙΖΑ, κύριε Υπουργέ!","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133237"," Σίγουρα.","ΜΙΧΑΛΗΣ ΠΑΠΑΔΟΠΟΥΛΟΣ",401
"133238"," Σίγουρα, έτσι;","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133239"," Δεν το έχετε καταλάβει ακόμα;","ΜΙΧΑΛΗΣ ΠΑΠΑΔΟΠΟΥΛΟΣ",401
"133240"," Σκωπτικά το λέτε. Δεν ήσασταν εσείς της συγκυβέρνησης που κυβερνούσατε εναλλάξ τα τελευταία σαράντα χρόνια, από το 1974 μέχρι το 2014; Τι συζητούμε τώρα; Εναλλάσσονταν ΠΑΣΟΚ- Νέα Δημοκρατία και Νέα Δημοκρατία –ΠΑΣΟΚ Αλλά πάντα θα φταίει κάποιος άλλος! 
Εσείς που εκχωρείτε σε ιδιώτες ή κλείνετε τα αεροδρόμια της χώρας, όπως και τα είκοσι δύο περιφερειακά, μιλάτε μέσα στην αιτιολογική έκθεση για εξέλιξη της συζήτησης όσον αφορά τη χωρητικότητα στα ελληνικά αεροδρόμια, ιδίως τα περιφερειακά -αυτό, αν μη τι άλλο, λέγεται υποκρισία, διότι είναι αυτά που πάτε να εξαφανίσετε-, την de facto διαμορφωθείσα δευτερογενή αγορά χρονοθυρίδων σε διεθνή αεροδρόμια, τις παγκόσμιες κατευθυντήριες γραμμές της ΙΑΤΑ για θέματα συντονισμού πτήσεων, σε συνάρτηση με τον στόχο της ενίσχυσης του αεροπορικού συστήματος σε ευρωπαϊκό επίπεδο, όπως αυτό αποτυπώνεται και στην υπό συζήτηση πρόταση αναθεώρησης του Κανονισμού της Ευρωπαϊκής Ένωσης. Για τους κοινούς κανόνες κατανομής διαθέσιμων χρόνων χρήσης κρίνεται σκόπιμο να αναθεωρηθεί το θεσμικό πλαίσιο του συντονιστή πτήσεων στη χώρα, με γνώμονα, πάντα, βεβαίως, τον σεβασμό του ενωσιακού κανονιστικού πλαισίου, την αποτελεσματικότητα της νέας αρχής και την αποτελεσματική διαχείριση των σύγχρονων αναγκών, προκλήσεων της αεροπορικής αγοράς. 
Μετά βεβαίως από αυτήν την τεκμηρίωση στην αιτιολογική έκθεση δικαιολογείται να προχωρήσετε στη σύσταση της μη δημόσιας, άρα μίας ιδιωτικής αρχής, η οποία δεν θα υπόκειται σε έλεγχο ή εποπτεία από κυβερνητικά όργανα ή άλλη ανεξάρτητη ή διοικητική αρχή, με την εξαίρεση της εποπτείας εκ μέρους του εκάστοτε Υπουργού Υποδομών, Μεταφορών και Δικτύων, σχετικά όμως με ένα και μόνο κομμάτι, την τήρηση της εθνικής και ευρωπαϊκής νομοθεσίας περί κατανομής του διαθέσιμου χρόνου χρήσης των αερολιμένων. 
Δυστυχώς, η τεκμηρίωση αυτή είναι για παιδιά προσχολικής ηλικίας και –συγγνώμη που το λέω- την εθνική νομοθεσία την έχετε κάνει κουρελόχαρτο, το Σύνταγμα το έχετε κάνει κουρελόχαρτο και εδώ μας λέτε ότι ο Υπουργός Μεταφορών θα είναι αυτός ο οποίος θα προστατεύει την εθνική νομοθεσία και το Σύνταγμα και τους νόμους του κράτους. Πολύ ωραία ακούγονται όλα αυτά, για τα χαρτιά, όμως. 
Όσο για την Ευρωπαϊκή Ένωση, ήταν αυτή που έθετε στην αρχή διάφορα προσκόμματα, αλλά τελικά ενέκρινε τη λειτουργία ιδιωτικού μονοπωλίου στις αερομεταφορές. Και εσείς θέλετε να σας έχουμε εμπιστοσύνη και να ψηφίσουμε το παρόν σχέδιο νόμου!
Μιλάτε για οικονομική και διοικητική αυτοτέλεια της αρχής, η οποία μπορεί να συνάπτει συμβάσεις εκτέλεσης έργου, παροχής υπηρεσιών, μελετών και προμηθειών χωρίς κανέναν έλεγχο από το κράτος. Μέχρι τον πρώτο χρόνο θεσμοθετείτε τέλος ύψους 1,60, 1,30, 1,10 ευρώ ανά πτήση, όμως μετά μπορεί να τιμολογεί αυτή όπως θέλει τα τέλη συντονισμού και προγραμματισμού πτήσεων, που αυτό μπορεί να σημαίνει πως, αν θελήσει να έχει πολλαπλά έσοδα, οι αυξήσεις που θα κάνει στους αερομεταφορείς της εταιρείας θα μετακυλίονται στον τελικό αποδέκτη, που είναι βεβαίως το επιβατικό κοινό. 
Είναι γνωστό πως ό,τι έχει ιδιωτικοποιηθεί είναι και πιο ακριβό για τον πολίτη, όσον αφορά στις παρεχόμενες υπηρεσίες, και πιο επισφαλές. Επίσης, δεν είναι μόνον η ασφάλεια του πολίτη, αλλά και η ασφάλεια της χώρας, κύριε Υπουργέ, και αυτό που συζητούμε δεν διασφαλίζει τίποτα, αφού μπορεί να έχουν πρόσβαση άλλοι φορείς συντονισμού πτήσεων της Ευρωπαϊκής Ένωσης και η εχεμύθεια των μελών ή των εργαζομένων δεν προστατεύει βεβαίως τα ευαίσθητα θέματα της εθνικής άμυνας, ενώ αυτές οι υπηρεσίες ή οι αρχές δεν μπορούν παρά να είναι μόνο δημόσιες. 
Απορίας άξιον -και θέλουμε να απαντήσετε εδώ, κύριε Υπουργέ- είναι το γεγονός πως το συγκεκριμένο σχέδιο νόμου δεν συνυπογράφεται από τον Υπουργό Εθνικής Άμυνας.
Σας παρακαλώ, κύριε Υπουργέ και κύριε Πρόεδρε, να τον καλέσετε τουλάχιστον στην αυριανή συζήτηση επί των άρθρων, να μας πει την άποψη του Υπουργείου Εθνικής Άμυνας, διότι στο άρθρο 2, παράγραφοι ζ΄ και η΄ τίθενται θέματα συλλογής πληροφοριών σχετικά με την άμυνα της χώρας. Σας παρακαλώ πολύ να γίνει δεκτό αυτό και να είναι εδώ αύριο ο Υπουργός Εθνικής Άμυνας.
Μέρος δεύτερο, Κεφάλαιο Α΄: «Ρυθμίσεις θεμάτων μεταφορών» Όπως επισημάναμε και στην επιτροπή, δεν είμαστε αντίθετοι στις ρυθμίσεις που αφορούν τη μετασκευή κινητήριων οχημάτων και την εκκαθάριση φακέλων παλαιών επιβατικών αυτοκινήτων και φορτηγών, βεβαίως αφού αυτά θα έχουν περάσει μετά από είκοσι χρόνια στη μηχανοργάνωση. Επίσης, δεν είμαστε αντίθετοι στις ρυθμίσεις για τα μεικτά πρατήρια. Ακόμη, δεν είμαστε αντίθετοι στην οδική ασφάλεια, στα θέματα ομίχλης που βάζετε. Είχαμε έναν ενδοιασμό για τα διπλώματα για τους άνω των ογδόντα ετών οδηγούς, με κάποια ερωτηματικά. Σ’ αυτά δεν είχαμε προβλήματα. 
Στις ρυθμίσεις που αφορούν στην τροποποίηση του άρθρου 12 του ν. 2963/2011 για τα ΚΤΕΛ, υπάρχουν ερωτηματικά όσον αφορά στο αδιάθετο υπόλοιπο των πιστώσεων για την ενίσχυση των επενδύσεων. Σ’ αυτά τα ερωτήματα πρέπει να δοθεί σαφής απάντηση σήμερα από το Υπουργείο και τον κύριο Υπουργό. 
Κι εδώ να επισημάνω ότι ο κύριος Υπουργός απέσυρε στην επιτροπή από το αρχικό νομοσχέδιο το άρθρο 16, το οποίο αφορούσε καταβολή υπερωριών για ένα κομμάτι των εργαζομένων σε ΟΣΕ, ΤΡΑΙΝΟΣΕ, ΕΡΓΟΣΕ και ΕΕΣΣΤΥ. 
Είπατε, κύριε Υπουργέ, ότι θα το φέρετε σε εμπρόθεσμη τροπολογία. Θα πρέπει να δει το Υπουργείο Μεταφορών, όπως και το Υπουργείο Οικονομικών -το οποίο μάς είπατε στην επιτροπή ότι ήταν αυτό που δεν συμφώνησε και το πήρατε πίσω το άρθρο 16- και να εντάξει με αναδρομική ισχύ από 1-1-2013 τις υπερωρίες που έχουν κάνει όλοι αυτοί οι εργαζόμενοι, για να στηρίξουν το έργο των εταιρειών αυτών, το σιδηροδρομικό έργο. Να μην το καθυστερήσετε, γιατί είναι πραγματικά άδικο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα την ανοχή σας.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133241","  Όταν λέτε «ανοχή», τι εννοείτε;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133242"," Τρία λεπτά θέλω, κύριε Πρόεδρε, όχι παραπάνω. Εισηγήτρια είμαι. 
Εμείς έτσι και αλλιώς με τον ν. 4024 ήμασταν κάθετα αντίθετοι. Όμως, από τη στιγμή που οι εργαζόμενοι κάνουν αυτές τις υπερωρίες, οι οποίες φτάνουν τις τριάντα, σαράντα έως εξήντα ώρες, θα πρέπει να πάρουν τα χρήματά τους, διότι δεν μπορούν να λειτουργούν οι  εταιρείες με εθελοντική εργασία των εργαζομένων.
Στις ρυθμίσεις για τη σύσταση μεταφορικών εταιρειών και τις νέες τροποποιήσεις κάνετε μία απλοποίηση. Ωστόσο, θέτετε ως προϋπόθεση να υπάρχει ένας αντίστοιχος ελεγκτικός μηχανισμός στις περιφέρειες, ο οποίος θα υποκαταστήσει τις εκτιμητικές επιτροπές. Ξέρετε, οι τροποποιήσεις για ακόμη μια φορά σκοντάφτουν στην πραγματική κατάσταση που επικρατεί σήμερα στις περιφέρειες λόγω του «Καλλικράτη». Μπορούν οι περιφέρειες, με τη σημερινή διάρθρωσή τους, να υποδεχθούν αυτές τις υπηρεσίες;
Πάω παρακάτω. Τρέχω λίγο, γιατί με «κυνηγάει» ο χρόνος. 
Θα αναφερθώ στο θέμα του λαθρεμπορίου των καυσίμων, όπου βάζετε τις ρυθμίσεις εισροών-εκροών. Όλοι γνωρίζουμε ότι το θέμα είναι πολύ σοβαρό. Το κράτος χάνει κάθε χρόνο εκατομμύρια ευρώ από αυτό. Και το χοντρό παιχνίδι δεν παίζεται στο βενζινάδικο, αλλά στα διυλιστήρια, στις μεγάλες εταιρείες, στα υψηλά κλιμάκια. Αυτό εδώ πέρα δεν θέτει τέτοια ζητήματα.
Έρχομαι στο Κεφάλαιο Β΄, στις ρυθμίσεις θεμάτων δημοσίων έργων.
Κύριε Υπουργέ, σε δύο κάθετους άξονες της Εγνατίας Οδού (Σιάτιστα-Κρυσταλλοπηγή-Χαλάστρα-Εύζωνοι και Σέρρες-Προμαχώνας) βάζετε τρία νέα διόδια. Ποιος θα τα πληρώσει αυτά; Εδώ παραδίδουν πινακίδες, διότι δεν μπορούν να αντεπεξέλθουν. Γιατί τα βάζετε τα καινούργια διόδια, πέραν των αυξήσεων που θα μπουν; Όλα στους παραχωρησιούχους! Και, βεβαίως, είναι το ΤΑΙΠΕΔ, τα δικαιώματα που έχει, τα κέρδη του. Και μέσα από τη μία τροπολογία από αυτές που αποσύρατε είδαμε και άλλα πράγματα.
Ήδη το κόστος των διοδίων είναι εξωφρενικό για την τσέπη των οδηγών και εξωπραγματικά τα κέρδη των εταιρειών που τα απολαμβάνουν. 
Στις υπόλοιπες ρυθμίσεις θεμάτων δημοσίων έργων κρύβεται ένα πραγματικό πάρτι για τους εργολάβους. Βάζοντας σαν δούρειο ίππο το Τεχνικό Επιμελητήριο με τη σύσταση εμπορικής κερδοσκοπικής επιχείρησης ΑΕ, επί της ουσίας χρησιμοποιείτε το ΤΕΕ σαν «λαγό», για να μπορέσουν να μεταβιβαστούν σε ιδιώτες οι αρμοδιότητες του ίδιου του Υπουργείου Μεταφορών ως προς την πιστοποίηση, αξιολόγηση, έλεγχο, παρακολούθηση έργων, ως προς το σύνολο των έργων.
Το δημόσιο το μόνο που θα κρατήσει είναι την υποχρέωση να πληρώνει τους εργολάβους με τα λεφτά των Ελλήνων υπερφορολογουμένων. Γι’ αυτό, άλλωστε, την πρωτοβουλία αυτή του Υπουργείου τη χαιρετίζει με θέρμη ο Πανελλήνιος Σύνδεσμος Τεχνικών Εταιρειών, των μεγάλων τεχνικών εταιρειών.
Από την άλλη έχουμε την τεκμηρίωση της ΕΕΤΕΜ για την αντισυνταγματικότητα των άρθρων 23 έως 26…","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133243"," Σας παρακαλώ, κυρία συνάδελφε, να ολοκληρώστε. Ήδη ομιλείτε δεκαεννέα λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133244"," ..όπως και την πλήρη αντίθεση της Ομοσπονδίας των Σωματείων Εργαζομένων στο ΥΠΕΧΩΔΕ, της ΠΟΣΕ. 
Καταψηφίζουμε, βεβαίως, επί της αρχής το σχέδιο νόμου. Τα υπόλοιπα θα τα πούμε αύριο, στην επί των άρθρων συζήτηση. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133245"," Κυρίες και κύριοι συνάδελφοι, θα σας παρακαλούσα πολύ να τηρούμε τον χρόνο. 
Κυρίες και κύριοι συνάδελφοι, θα ήθελα να σας ανακοινώσω ότι από τον Συνασπισμό Ριζοσπαστικής Αριστεράς εστάλη προς τον Πρόεδρο της Βουλής των Ελλήνων κ. Μεϊμαράκη η ακόλουθη επιστολή: «Κύριε Πρόεδρε, σας γνωρίζουμε ότι από 1η Ιανουαρίου 2014 ο τίτλος του κόμματός μας αλλάζει. Από ΣΥΡΙΖΑ – Ενωτικό Κοινωνικό Μέτωπο, ο νέος τίτλος του κόμματός μας, σύμφωνα και με την απόφαση του ιδρυτικού μας Συνεδρίου είναι: Συνασπισμός Ριζοσπαστικής Αριστεράς και συγκεκριμένα ΣΥΡΙΖΑ. Έμβλημα του κόμματος είναι πεντάκτινο κίτρινο αστέρι, πίσω από τρεις κυματίζουσες σημαίες χρώματος -κατά σειρά- κόκκινο, πράσινο και μωβ, που εδράζονται στην λέξη ΣΥΡΙΖΑ. Με τιμή Τσίπρας Αλέξης, Πρόεδρος ΣΥΡΙΖΑ». Η επιστολή έχει ημερομηνία 23 Δεκεμβρίου 2013.
(Στο σημείο αυτό κατατίθεται για τα Πρακτικά η προαναφερθείσα επιστολή, η οποία έχει ως εξής:
(Να καταχωριστεί η σελ. 36)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133246"," Κυρίες και κύριοι συνάδελφοι, οι Βουλευτές κ. Έλενα Κουντουρά και κ. Ιωάννης Πλακιωτάκης ζητούν άδεια ολιγοήμερης απουσίας στο εξωτερικό. Η Βουλή εγκρίνει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133247","  Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"133248"," Η Βουλή ενέκρινε τις ζητηθείσες άδειες.
Επίσης, με επιστολή του Γραμματέα της Κοινοβουλευτικής Ομάδας του ΠΑΣΟΚ προς τον Πρόεδρο της Βουλής των Ελλήνων κ. Μεϊμαράκη γίνεται γνωστό ότι στο νομοσχέδιο του Υπουργείου Υποδομών, Μεταφορών και Δικτύων «Εθνική Αρχή Συντονισμού και άλλες διατάξεις» ειδικός αγορητής του ΠΑΣΟΚ θα είναι ο Βουλευτής Μιχαήλ Κασσής.
Με επιστολή του Γενικού Γραμματέα της Κοινοβουλευτικής Ομάδας των Ανεξαρτήτων Ελλήνων γίνεται γνωστό ότι στο υπό συζήτηση νομοσχέδιο ειδική αγορήτρια ορίζεται η κ. Ραχήλ Μακρή και Κοινοβουλευτικός Εκπρόσωπος ο κ. Επαμεινώνδας Μαριάς. 
Ακόμη, με επιστολή από τον Λαϊκό Σύνδεσμο - Χρυσή Αυγή γίνεται γνωστό ότι κατά τη συζήτηση του νομοσχεδίου ειδικός αγορητής ορίζεται ο Βουλευτής Β΄ Αθηνών κ. Ηλίας Παναγιώταρος και Κοινοβουλευτικός Εκπρόσωπος ο Βουλευτής Σερρών κ. Αρτέμιος Ματθαιόπουλος. 
Επίσης, με επιστολή από τη Δημοκρατική Αριστερά γίνεται γνωστό ότι κατά τη συζήτηση του νομοσχεδίου ειδικός αγορητής ορίζεται ο Βουλευτής Λάρισας κ. Θωμάς Ψύρρας. Την επιστολή υπογράφει ο κ. Κουβέλης. 
Ο Κοινοβουλευτικός Εκπρόσωπος του Κομμουνιστικού Κόμματος κ. Παφίλης με επιστολή του μας γνωρίζει ότι ειδικός αγορητής κατά τη σημερινή συζήτηση ορίζεται ο Βουλευτής κ. Γεώργιος Λαμπρούλης. 
Τέλος, με επιστολή του Γραμματέα των Ανεξαρτήτων Δημοκρατικών Βουλευτών κ. Βουδούρη γίνεται γνωστό ότι για το νομοσχέδιο που συζητάμε ειδικός αγορητής εκ μέρους των Ανεξαρτήτων Δημοκρατικών Βουλευτών ορίζεται ο Βουλευτής Μαγνησίας κ. Παρίσης Μουτσινάς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και τον ν. 3126/2003: «Ποινική ευθύνη των Υπουργών», όπως ισχύει, δικογραφίες που αφορούν:
1. Στον Υπουργό Αγροτικής Ανάπτυξης και Τροφίμων κ. Αθανάσιο Τσαυτάρη.
2. Στον Υπουργό Παιδείας και Θρησκευμάτων κ. Κωνσταντίνο Αρβανιτόπουλο.
Επειδή προφανώς θα με ρωτήσετε τι ακριβώς αφορούν αυτές οι δικογραφίες, σας λέω ότι δεν έχω μπροστά μου τις δικογραφίες. Είναι στην αρμόδια υπηρεσία, την οποία μπορείτε να επισκεφθείτε και να τις διαβάσετε.
Πάντως, σας γνωρίζω ότι η μία αφορά μήνυση του μόνιμου διοικητικού προσωπικού των Ανωτάτων Εκπαιδευτικών Ιδρυμάτων κατά του κ. Αρβανιτόπουλου και η άλλη μήνυση της εταιρείας «AGRINO» κατά του κ. Τσαυτάρη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133249"," Κύριε Πρόεδρε, θα ήθελα τον λόγο για ένα λεπτό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133250"," Για το θέμα αυτό;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133251"," Ναι.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133252"," Μα, δεν μπορώ να σας πω τίποτα άλλο. Οι δικογραφίες είναι στη Νομοθετική Υπηρεσία. Πηγαίνετε αυτήν τη στιγμή…","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133253"," Δεν θα ρωτήσω εσάς. Θέλω, όμως, για ένα λεπτό τον λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133254"," Παρακαλώ, έχετε τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133255"," Με τον τρόπο που έχει επιλέξει το Προεδρείο της Βουλής να αντιμετωπίζει η Βουλή, το Κοινοβούλιο, αυτές τις διαβιβαζόμενες δικογραφίες, έχουμε το εξής αρνητικό αποτέλεσμα: Συσσωρεύονται δεκάδες υποθέσεις, όπου η Δικαιοσύνη στέλνει στη Βουλή δικογραφίες -δεκάδες χιλιάδες σελίδες αθροιστικά-, για να εξετάσουμε το ενδεχόμενο περαιτέρω διερεύνησης με τη διαδικασία που προβλέπει το Σύνταγμα και ο Κανονισμός της Βουλής, όπως εξεταστική επιτροπή, προκαταρκτική επιτροπή. Η απόφαση, η επιλογή του Προεδρείου, «ελάτε να δείτε εκεί, αλλά δεν μπορείτε να βγάλετε αντίγραφα», δηλαδή το να μην μπορούν οι Βουλευτές να πάρουν τις δικογραφίες, να τις αξιολογήσουν, να ξεχωρίσουν την ήρα από το στάρι για να δουν τι απαιτεί περαιτέρω διερεύνηση, οδηγεί πάρα πολλές από αυτές τις υποθέσεις, χωρίς ουσιαστική αξιολόγηση από τους τριακόσιους της Βουλής, στη διαδικασία της παραγραφής, με δεδομένη και τη σύντομη αποσβεστική προθεσμία που προβλέπει το άρθρο 86.
Θα ήθελα για μια ακόμη φορά εκ μέρους της Αξιωματικής Αντιπολίτευσης να σας ζητήσω, κύριε Πρόεδρε, -ξέρω ότι δεν είναι δική σας αρμοδιότητα- να επανεξετάσει και να αλλάξει το Προεδρείο της Βουλής αυτήν τη διαδικασία που μετατρέπει τους τριακόσιους σε «πλυντήριο».
Δεν είναι όλες οι υποθέσεις της ίδιας σημασίας. Θα είναι, όμως, έγκλημα, εγκληματικό λάθος για το Κοινοβούλιο, με αυτήν τη διαδικασία, όπου δεν είναι δυνατόν ουσιαστικά να αξιολογηθούν αυτές οι δικογραφίες, να πάμε πάλι σε παραγραφές. 
Επειδή τώρα ανακαλύπτουμε, με καθυστέρηση είκοσι χρόνων και με αφορμή κάποιους λογαριασμούς που βρέθηκαν στη Σιγκαπούρη, εκατομμύρια δολάρια από μίζες εξοπλισμών, τουλάχιστον να μη βρεθούν κάποιοι είκοσι χρόνια μετά να μας εγκαλούν γιατί δεν ελέγχθηκαν αυτές οι δικογραφίες.
Επομένως πρέπει να αλλάξει αυτή η διαδικασία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, ζητώ τον λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133256"," Κύριε Πρόεδρε, θα ήθελα κι εγώ τον λόγο.","ΠΑΡΙΣ ΚΟΥΚΟΥΛΟΠΟΥΛΟΣ",245
"133257"," Κι εγώ, κύριε Πρόεδρε.","ΒΑΣΙΛΕΙΟΣ ΟΙΚΟΝΟΜΟΥ",378
"133258"," Κύριε Μαριά, για δύο λεπτά, όχι παραπάνω. 
Μετά θα πάρετε τον λόγο κι εσείς, κύριε Κουκουλόπουλε, κι εσείς, κύριε Οικονόμου.
Ορίστε, κύριε Μαριά, έχετε τον λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, η διαδικασία αυτή είναι πάρα πολύ σημαντική. Το έχουμε επισημάνει από την πρώτη στιγμή σε αυτήν εδώ την Αίθουσα. Εμείς δεν διαθέτουμε τον αριθμό των τριάντα Βουλευτών, προκειμένου να προχωρήσει η διαδικασία περαιτέρω. 
Επομένως, όσον αφορά τους Ανεξάρτητους Έλληνες, έχουμε πει τα εξής:
Πρώτον, πρέπει να δίνεται η δυνατότητα στους Βουλευτές όχι μόνο να μελετήσουν τη δικογραφία, αλλά να πάρουν και αντίγραφα. Διότι, για μια τεράστια δικογραφία που έρχεται -όπως είναι πολλές από αυτές- ζητάτε από τους Βουλευτές να κρατούν απλά σημειώσεις και, εν συνεχεία, με βάση τις σημειώσεις, να προχωρήσουν έστω σε μια πρωτοβουλία οι δεκαοκτώ Βουλευτές των Ανεξάρτητων Ελλήνων, να συγκεντρώσουν και υπογραφές για να γίνουν τριάντα και να προχωρήσουν. Αντιλαμβάνεστε ότι δεν είναι διαδικασία δόκιμη. Διότι, για να προχωρήσεις τη διαδικασία και να ζητήσεις την άσκηση ποινικής διώξεως -ουσιαστικά αυτό είναι το θέμα-, θα πρέπει να έχεις τη δυνατότητα και της μελέτης και της προετοιμασίας και της χορήγησης αντιγράφων.
Επανειλημμένα οι Ανεξάρτητοι Έλληνες έχουν θέσει το θέμα αυτό στο Προεδρείο, έχουν διαφωνήσει με τη διαδικασία που έχει τηρηθεί και έχουν ζητήσει να υπάρξει η δυνατότητα χορήγησης αντιγράφων. Από εκεί και πέρα, όμως, λέμε στις Κοινοβουλευτικές Ομάδες οι οποίες έχουν τον απαιτούμενο αριθμό των τριάντα Βουλευτών -κυρίως απευθυνόμαστε στον ΣΥΡΙΖΑ- ότι, εάν και εφόσον θεωρούν ότι υπάρχουν τέτοια ζητήματα, θα πρέπει να προχωρήσουν σε συγκεκριμένες διαδικασίες.
Όσον αφορά εμάς, επειδή δεν διαθέτουμε τον απαιτούμενο αριθμό, εάν και εφόσον διαπιστώσουμε -που το διαπιστώνουμε- ότι υπάρχει πρόβλημα σε αρκετές δικογραφίες, δυστυχώς πολιτικά και θεσμικά εξαρτώμεθα από το να βρούμε άλλους δώδεκα Βουλευτές από τους Βουλευτές της πλειοψηφίας του πατριωτικού, αντιμνημονιακού, δημοκρατικού τόξου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133259"," Έγινε αντιληπτό αυτό που θέλετε να πείτε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε.
Νομίζω, όμως, ότι πρέπει να υπάρξει τροποποίηση στο συγκεκριμένο σημείο του Κανονισμού, ώστε κάθε Βουλευτής να μην αναλαμβάνει ευθύνες που δεν του ανήκουν.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133260"," Ευχαριστώ πολύ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε.
Επειδή ήσασταν εισαγγελεύς και έχετε εμπειρία, έχει γίνει ήδη μία μήνυση κατά των Βουλευτών συνολικά για παράβαση καθήκοντος. Σας το είπα και από το Βήμα της Βουλής πριν από δώδεκα μήνες. Τι λέει; «Εάν οι Βουλευτές λάβουν γνώση…» -όπως δήθεν λαμβάνουμε τώρα γνώση- «…επί μιας δικογραφίας και δεν προχωρήσουν στις ενέργειες και παραγραφεί, μπορεί να μηνυθούν για παράβαση καθήκοντος». Γι’ αυτό, λοιπόν, είναι πολύ σοβαρότερα τα θέματα απ’ ό,τι εκλαμβάνονται, πέραν του πολιτικού. Και θέλουμε να υπάρξει ρύθμιση τέτοια στον Κανονισμό, ώστε να μη γίνεται η Βουλή «πλυντήριο» παρανόμων ενεργειών.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133261"," Ευχαριστούμε πολύ.
Τον λόγο έχει ο κ. Κουκουλόπουλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133262"," Κύριε Πρόεδρε, χρόνια πολλά και καλή χρονιά σε όλους.
 Ζήτησα τον λόγο, διότι ο αγαπητός Κοινοβουλευτικός Εκπρόσωπος του ΣΥΡΙΖΑ είπε τη λέξη «πλυντήριο». Μπαίνοντας η νέα η χρονιά είναι δυνατόν να αλλάξουμε λιγάκι την ορολογία; Μάλιστα, χρησιμοποίησε ως ατράνταχτο επιχείρημα ό,τι συμβαίνει τις τελευταίες μέρες με τους εξοπλισμούς, που είναι ακριβώς η διαστροφή της αλήθειας.
Είναι δυνατόν να λειτουργούμε με όρους πολύ χειρότερους αυτών που λειτουργούν τα κανάλια στα δελτία των 20.00΄και όχι μόνο;
Πώς έφτασε η δικαιοσύνη στην υπόθεση Κάντα - Ευσταθίου και όλα τα υπόλοιπα; Είναι αποσυνδεδεμένο και άσχετο αυτό με την προανακριτική στην οποία η Βουλή έστειλε τον κ. Τσοχατζόπουλο; Είναι άσχετο αυτό με την εξεταστική επιτροπή για τα εξοπλιστικά προγράμματα και τα υποβρύχια που ο Υπουργός Άμυνας κ. Βενιζέλος έκανε -και ζητούσε άλλη εξεταστική τις προάλλες ο ΣΥΡΙΖΑ- και πήγαν στη δικαιοσύνη τουλάχιστον εκατό φυσικά πρόσωπα στη συνέχεια σχετικών συζητήσεων, κύριοι συνάδελφοι, της Βουλής; Πώς έφτασε η δικαιοσύνη; Με μαγικό τρόπο; Από τη Βουλή πήγαν συγκεκριμένες δικογραφίες. Και η δικαιοσύνη δουλεύει.
Αντί, λοιπόν, να στείλουμε ένα μήνυμα ότι και η Βουλή δουλεύει και η δικαιοσύνη σε νευραλγικά σημεία δουλεύει, ρίχνουμε νερό στον μύλο μιας υπόθεσης που κάνουν οι πολίτες, παρασυρόμενοι πολλές φορές από τα κανάλια, από την τηλεόραση -το ξαναλέω- ότι, δηλαδή, γενικώς όλα, τα πάντα είναι κάτω από ένα πέπλο σκότους. Δεν ισχύει αυτό.
Με αφορμή, λοιπόν, το γενικότερο ζήτημα που μπαίνει, εγώ θέλω να πω ότι ως Βουλευτής και πολύ περισσότερο ως Κοινοβουλευτικός Εκπρόσωπος, δεν νιώθω ότι συμμετείχα σε καμμιά διαδικασία «πλυντηρίου», ακούγοντας την ανακοίνωσή σας, κύριε Πρόεδρε. Έχω εμπιστοσύνη στους αρμόδιους. Αυτή η διαδικασία περνάει από συγκεκριμένα φυσικά πρόσωπα, τα οποία έχουν αρμοδιότητα και υπευθυνότητα και προφανώς έχουν την ευαισθησία να μας ενημερώσουν για το αν πρέπει να κινηθούμε. Δεν είναι οι δώδεκα Βουλευτές που λείπουν από τον κ. Μαριά. 
Εν πάση περιπτώσει, εάν υπάρχει κάποιο θέμα καλό θα είναι να συζητηθεί οργανωμένα, αλλά με πλήρη αποστασιοποίηση όλων των πτερύγων από ορολογίες τύπου «πλυντηρίου». Εγώ παρακαλώ τον κ. Παπαδημούλη να ανακαλέσει αυτήν τη φράση. Η Βουλή δεν είναι «πλυντήριο».
Επιτέλους, δεν μπορεί αυτές τις μέρες, που έχουμε τρανταχτές αποδείξεις περί του αντιθέτου, να επιμένει η Αξιωματική Αντιπολίτευση και να χρησιμοποιεί μια ορολογία η οποία συσκοτίζει, αντί να διαφωτίζει, τα πράγματα.
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"133263"," Ευχαριστούμε πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133264"," Κύριε Πρόεδρε, ζητώ τον λόγο για ένα λεπτό.","ΜΙΧΑΗΛ ΧΡΥΣΟΧΟΪΔΗΣ",554
"133265"," Έχετε τον λόγο, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133266"," Για να αξιοποιήσουμε τον χρόνο στο μεταξύ, καταθέτω στη Βουλή τις νομοτεχνικές βελτιώσεις και ρυθμίσεις που αφορούν τα επίμαχα άρθρα του ΤΕΕ. Παρακαλώ πολύ για την προσοχή σας.
Ευχαριστώ, κύριε Πρόεδρε.
(Στο σημείο αυτό ο Υπουργός Υποδομών, Μεταφορών και Δικτύων κ. Μιχαήλ Χρυσοχοΐδης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 48-49-50)","ΜΙΧΑΗΛ ΧΡΥΣΟΧΟΪΔΗΣ",554
"133267"," Ευχαριστούμε πολύ. Παρακαλώ να φωτοτυπηθούν και να διανεμηθούν.
Τον λόγο έχει ο κ. Οικονόμου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133268"," Είναι πραγματικά γεγονός ότι γι’ αυτές τις δικογραφίες που έρχονται πολλές φορές υπό μορφή χιονοστιβάδας στη Βουλή, από τις οποίες δεκάδες μάλιστα έχουν συσσωρευτεί αυτήν τη στιγμή και δεν έχει ουσιαστική γνώση ο κάθε Βουλευτής περί τίνος πρόκειται, αλλά ακούμε φημολογίες, συζητήσεις, έξω από τη Βουλή για το τι έχει έρθει μέσα στη Βουλή –γιατί δεν νομίζω να πιστεύει κάποιος ότι σήμερα είχαμε πλήρη ενημέρωση περί του τι ήρθε εδώ- αν μείνουμε σ’ αυτήν την πεπατημένη, κύριε Πρόεδρε, πραγματικά θα δικαιολογούμε τα χειρότερα που ακούγονται, κύριε Κουκουλόπουλε. Μην κρυβόμαστε πίσω από το δάκτυλό μας. Μη νομίζουμε ότι εδώ μέσα δεν μας παρακολουθούν. Αυτά που συζητιούνται έξω από τη Βουλή είναι τερατώδη. Και γίνονται τερατώδη στη μέση συζήτηση που αναπτύσσεται, διότι πραγματικά δεν πέφτουν τα φώτα. 
Ακούω ότι περιμένουμε γύρω στις εβδομήντα ή ογδόντα δικογραφίες. Τι είναι αυτές οι δικογραφίες; 
Κύριε Πρόεδρε, η Δημοκρατική Αριστερά έχει ζητήσει –και ξαναθέτει το ζήτημα- την τροποποίηση του Κανονισμού λειτουργίας. Είναι πραγματικά ανυπόφορο να υπάρχει μια τεράστια συζήτηση έξω από την Αίθουσα και οι εντός της Αιθούσης να μην μπορούν να προσεγγίσουν τουλάχιστον το τι έχει έρθει εδώ, στο Κοινοβούλιο. Αν από τις ογδόντα συσσωρευμένες δικογραφίες οι πενήντα είναι για πέταμα, ποινικώς ή νομικώς, υπάρχουν περιπτώσεις τις οποίες πραγματικά πρέπει να διερευνήσουμε και να μην είναι προνόμιο, όπως είπε ο κ. Μαριάς, μιας συγκεκριμένης Κοινοβουλευτικής Ομάδας ή Κοινοβουλευτικών Ομάδων, δηλαδή να μην είναι τελικά η αριθμητική δύναμη μιας Κοινοβουλευτικής Ομάδας το κλειδί που ξεκλειδώνει το συρτάρι όπου φυλάσσονται αυτές οι δικογραφίες, αλλά να είναι η διερεύνηση της αλήθειας. Υπάρχουν περιπτώσεις οι οποίες δεν είναι πολύ δημοφιλείς στα Μέσα, που έχουν πιάσει μόνο ένα οκτάστηλο, όμως μπορεί να έχουν πολύ μεγάλο ενδιαφέρον. 
Εμείς θα προτείνουμε για άλλη μια φορά –ελπίζω να μας ακούει ο κ. Μεϊμαράκης, αλλά να το μεταφέρετε και εσείς ως Αντιπρόεδρος του Σώματος- την τροποποίηση του Κανονισμού, έτσι ώστε όποια δικογραφία έρχεται εδώ, αφού γίνει ένα ξεκαθάρισμα, να μπαίνει σε διαδικασία διερεύνησης και να ξέρουμε τι υπάρχει και τι δεν υπάρχει και να μην υπάρχουν αιχμάλωτοι, κύριε Κουκουλόπουλε, μέσα στην Αίθουσα. Υπάρχουν αυτήν τη στιγμή κάποιοι που πάνω από το κεφάλι τους αιωρούνται κάποιες δικογραφίες που περιμένουν στο συρτάρι και κάνουν τον σταυρό και την προσευχή τους να μην μπουν μέσα σε κανένα πολιτικό παζάρι και τους πάρει η μπάλα. 
Ελπίζω και πιστεύω να γίνει αποδεκτό αυτό το αίτημά μας, κύριε Πρόεδρε.","ΒΑΣΙΛΕΙΟΣ ΟΙΚΟΝΟΜΟΥ",378
"133269"," Κύριοι συνάδελφοι, το Προεδρείο εφαρμόζει τον Κανονισμό και το Σύνταγμα. Δυστυχώς, αυτό προβλέπεται, δεν προβλέπεται δηλαδή να βγουν αντίγραφα και να διανεμηθούν οι δικογραφίες. Όποιος νομίζει ότι πρέπει να γίνει τροποποίηση του Κανονισμού, να το θέσει και να το συζητήσουμε. 
Βεβαίως, όμως, όποιος πιστεύει ότι αιτία που σε πολλές περιπτώσεις ενδεχομένως δεν αποκαλύπτεται η αλήθεια κατά τη διάρκεια εξεταστικών ή προανακριτικών επιτροπών είναι ότι αρχήθεν δεν είχαν διανεμηθεί αντίγραφα της  δικογραφίας στους Βουλευτές, πλανάται πλάνην οικτράν και στρουθοκαμηλίζει κατά τρόπο προκλητικό. Η πραγματικότητα είναι ότι όταν είμαστε στις εξεταστικές ή προανακριτικές επιτροπές ή προκαταρκτικές, πολύ φοβάμαι ότι δεν λειτουργούμε ως δικαστές που πρέπει να λειτουργούμε, αλλά ως Βουλευτές συγκεκριμένων Κοινοβουλευτικών Ομάδων και πολλές φορές μας ενδιαφέρει το συμφέρον της Κοινοβουλευτικής μας Ομάδας. 
Αυτή είναι η ωμή πραγματικότητα. Γι’ αυτό ευχής έργον είναι το ταχύτερο δυνατό να πάψουν να ισχύουν και το άρθρο 86 του Συντάγματος και τα συναφή πλέον του Κανονισμού της Βουλής και όλα αυτά να αφορούν μόνο τη δικαιοσύνη, διότι πραγματικά τότε δεν θα μπορεί κανείς να πει ότι γίνονται κουκουλώματα ή οτιδήποτε άλλο. Έτσι, για να εξηγούμαστε. 
Σε κάθε περίπτωση, όλα τα κόμματα έχουν καλούς νομικούς και μπορούν να πάνε στην αρμόδια υπηρεσία, να μελετήσουν και, εφόσον τίθεται θέμα και ευρύτερης εκβάθυνσης της μελέτης, βλέπουμε τι θα κάνουμε. 
Τον λόγο έχει ο ειδικός αγορητής του ΠΑΣΟΚ κ. Κασσής για δεκαπέντε λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133270"," Κυρίες και κύριοι συνάδελφοι, κατ’ αρχάς χρόνια πολλά και καλή χρονιά, με περισσότερη υπευθυνότητα και δημιουργικότητα για όλους μας το 2014. 
Στόχος του παρόντος νομοσχεδίου είναι η σύσταση Εθνικής Αρχής Συντονισμού Πτήσεων με τη μορφή νομικού προσώπου ιδιωτικού δικαίου, μη κερδοσκοπικού χαρακτήρα, έτσι ώστε η χώρα να εναρμονίζεται με τις κατευθυντήριες γραμμές της Διεθνούς Ένωσης Αερομεταφορών, για θέματα συντονισμού πτήσεων, αλλά και με την Ευρωπαϊκή Επιτροπή, για την αναθεώρηση των υφιστάμενων κανονισμών διαθέσιμων χρόνων χρήσης στα ελληνικά αεροδρόμια. 
Η θέσπιση των κανονισμών λειτουργίας, ώστε να είναι νομική προσωπικότητα -που είναι παράλληλα οικονομικά αυτοτελής- γίνεται προκειμένου να θωρακίσει την αποτελεσματικότητα της αρχής. Η ίδρυση της ΕΑΣΠ αντιμετωπίζει βασικά προβλήματα που έχουν προκύψει από την εξέλιξη της ζήτησης και χωρητικότητας στα ελληνικά αεροδρόμια, κυρίως δε στα περιφερειακά, από τις διαρκείς ανακατατάξεις στις αεροπορικές αγορές. 
Αναφορικά με τις οικονομικές συνέπειες, η ίδρυση της αρχής αναμένεται να ωφελήσει την αεροπορική αγορά και κατά συνέπεια και την κρατική οικονομία, μέσω της αναπροσαρμογής των διαθέσιμων χρόνων χρήσεων των αερολιμένων, καθώς εξασφαλίζεται η ισότητα μεταξύ παλαιών και νέων εταιρειών και μέσω της βελτίωσης διασύνδεσης των περιφερειακών και κεντρικών αεροδρομίων. Για τους πολίτες δε το όφελος είναι η βελτίωση των αεροπορικών υπηρεσιών, δηλαδή ποιοτική αναβάθμιση του όλου προϊόντος. 
Η υπό σύσταση αρχή είναι σημαντικό να τονισθεί πως δεν ανήκει στο δημόσιο, με αποτέλεσμα να μη λαμβάνει επιχορήγηση από τον τακτικό προϋπολογισμό. Οι προσλήψεις γίνονται με συμβάσεις ορισμένου ή αορίστου χρόνου. Για να διασφαλιστεί η οικονομική αυτοτέλεια, οι πόροι της αρχής προκύπτουν από τα τέλη, από τους φορείς διαχείρισης των συντονισμένων ελληνικών αερολιμένων και από τους αερομεταφορείς και για κάθε προγραμματισμένη προσγείωση και απογείωση. Έξτρα πόροι προκύπτουν από την Ευρωπαϊκή Ένωση και από διεθνείς οργανισμούς, όπως επιδοτήσεις και επιχορηγήσεις ερευνητικών προγραμμάτων. Έχει ληφθεί μέριμνα δε, έτσι ώστε το συμβούλιο αλλά και ο πρόεδρος να μην μπορούν να εμπλακούν με τα συμφέροντα των αερομεταφορέων. Τέλος, η αποζημίωση της αρχής επιβαρύνει αποκλειστικά τον προϋπολογισμό της. 
Στο δεύτερο μέρος του νομοσχεδίου περιλαμβάνονται μία σειρά ρυθμίσεις θεμάτων του Υπουργείου Μεταφορών, οι οποίες έρχονται να βελτιώσουν υφιστάμενες διατάξεις και να εκσυγχρονίσουν το θεσμικό πλαίσιο διαφόρων τομέων. Συγκεκριμένα, εκσυγχρονίζεται το θεσμικό πλαίσιο για την υγραεριοκίνηση των οχημάτων, προσαρμόζοντας στις απαιτήσεις τα διεθνή πρότυπα και μειώνοντας το κόστος μετατροπής των οχημάτων σε οχήματα διπλού καυσίμου για τους πολίτες. Ταυτόχρονα, ενισχύει τη συγκεκριμένη αγορά, βάζοντας κανόνες δικαιούχων για τις συγκεκριμένες εργασίες και ελέγχων των οχημάτων. 
Εδώ θα ήθελα να κάνω και την επισήμανση -θα αναφερθεί βέβαια και στη συζήτηση επί των άρθρων- ότι στο άρθρο 12 χρειάζονται κάποιες βελτιώσεις. Επίσης ρυθμίζονται θέματα σχετικά με τα πρατήρια καυσίμων και ενέργειας, ενισχύοντας με τον τρόπο αυτόν τις εναλλακτικές μορφές κίνησης οχημάτων, βιοντίζελ, ηλεκτρική ενέργεια κ.λπ., με στόχο και την προστασία του περιβάλλοντος. 
Επίσης, ρυθμίζονται αναγκαία θέματα, που διευκολύνουν το θέμα της πρακτικής εφαρμογής του ολοκληρωμένου συστήματος εισροών-εκροών των πρατηρίων. Καταπολεμώνται χρόνιες αδικίες, που σχετίζονται με τα προβλήματα μετόχων σε ΚΤΕΛ. Αντιμετωπίζονται θέματα συμφόρησης των διευθύνσεων μεταφορών και διευκολύνεται η λειτουργία τους με διαδικασίες εκσυγχρονισμού και καλύτερη οργάνωση του τρόπου λειτουργίας τους και με διευκόλυνση της ψηφιοποίησης των λειτουργιών τους. Βέβαια ρυθμίζονται διαδικασίες που διευκολύνουν ειδικές κατηγορίες ιδιωτών οδηγών, όπως οι ηλικιωμένοι, και επαγγελματιών, προκειμένου να μειωθεί η γραφειοκρατία και ο χρόνος αναμονής, αλλά ταυτόχρονα να διευκολυνθούν και οι υπηρεσίες του Υπουργείου Μεταφορών.
Επίσης, στο συγκεκριμένο νομοσχέδιο ρυθμίζονται μια σειρά θεμάτων που σχετίζονται με τα δημόσια έργα και τον τεχνικό κόσμο της χώρας. Συγκεκριμένα διευρύνει το πλαίσιο λειτουργιών συμμετοχών των παρεμβάσεων του Τεχνικού Επιμελητηρίου, προκειμένου να μπορέσει να συμβάλει ως επιστημονικός σύμβουλος του κράτους και κοινωνικός εταίρος στην ανάληψη πρωτοβουλιών που συμβάλλουν στην ανάπτυξη της χώρας. Με τον τρόπο αυτόν καλύπτεται ένα νομοθετικό κενό χρόνου, που αποτελούσε διαχρονικό αίτημα του τεχνικού κόσμου. Βέβαια να πούμε εδώ τις μεγάλες ενστάσεις οι οποίες υπάρχουν από διάφορους φορείς, όπως έχουν συζητηθεί και στις αρμόδιες επιτροπές. 
Θεωρώ, κύριε Υπουργέ, μετά και τις διευκρινίσεις τις οποίες θα δώσετε, ότι οφείλουμε να τις εξετάσουμε και να δούμε πραγματικά εάν εναρμονίζονται, αν θέλετε, με το δίκαιο απέναντι στους φορείς αυτούς. Γιατί πρέπει να πούμε ότι δεν είναι μόνο το Τεχνικό Επιμελητήριο που μπορεί να καθορίσει αρκετά πράγματα σε ό,τι έχει σχέση με την εξέλιξη και την πορεία των δημοσίων έργων ή των δημοσίων επενδύσεων. 
Τέλος, αντιμετωπίζονται θέματα γραφειοκρατίας σε σχέση με τα δημόσια έργα, μέσα από διαδικασίες ψηφιοποίησης και επειδή για τα άρθρα αυτά, τα οποία σχετίζονται με το ΤΕΕ, νομίζω ότι θα γίνει διεξοδική κουβέντα και κατά τη συζήτηση των άρθρων, θα τοποθετηθούμε και εκεί. Φαίνεται, όμως, ότι υπάρχουν αρκετές ενστάσεις και θα δούμε το πώς τροποποιούνται τα πράγματα σε σχέση με τις βελτιώσεις τις οποίες κάνετε.
Κυρίες και κύριοι συνάδελφοι, το παρόν νομοσχέδιο δημιουργεί μια αναγκαία νέα αρχή για την εναέρια κυκλοφορία και ταυτόχρονα εισάγει διατάξεις εκσυγχρονισμού λειτουργιών και διαδικασιών και ενεργοποίησης του επιστημονικού κόσμου της χώρας. Το ΠΑΣΟΚ ψηφίζει επί της αρχής το παρόν νομοσχέδιο με τις επιφυλάξεις αυτές, τις οποίες είπαμε όσον αφορά τα συγκεκριμένα άρθρα, καθώς αποδεικνύει πως μπορούμε να κάνουμε μόνοι μας βήματα εκσυγχρονισμού για την ανάπτυξη και την καλύτερη λειτουργία των θεσμών και των λειτουργιών σε σημαντικούς τομείς.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΚΑΣΣΗΣ",206
"133271"," Σας ευχαριστούμε, κύριε συνάδελφε.
Το λόγο έχει η ειδική αγορήτρια των Ανεξάρτητων Ελλήνων κ. Ραχήλ Μακρή.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133272"," Ευχαριστώ, κύριε Πρόεδρε.
Η συγκυβέρνηση καταθέτει στην Ολομέλεια ένα ακόμα νομοσχέδιο, το οποίο στοχεύει στην αποδόμηση του κράτους προς όφελος των ιδιωτών και σε ζημιά του κοινωνικού συνόλου.
 Η προχειρότητα και η έλλειψη πρακτικών ορθής νομοθέτησης αποτελεί πλέον τον κανόνα των κατατεθειμένων νομοθετημάτων. Τα συγκεκριμένα χαρακτηριστικά ξεκάθαρα υιοθετούνται για να καλύψουν την πραγματική σας στόχευση να εξαφανίσετε τις δομές προστασίας του δημοσίου συμφέροντος που διαθέτει αυτή η χώρα.
 Ο ελληνικός λαός σάς ανέθεσε να περιφρουρήσετε την εύρυθμη λειτουργία των δομών που διασφαλίζουν την ασφάλεια και εξασφαλίζουν την εθνική ανεξαρτησία. Εσείς τι κάνετε ακριβώς για να τιμήσετε την εμπιστοσύνη του; Καταστρέφετε τη Δημόσια Διοίκηση. Ιδρύετε αρχές για να προσλαμβάνετε κομματικούς υμετέρους και ιδιωτικοποιείτε τη ρυθμιστική αρμοδιότητα του κράτους. 
Ισχυρίζεστε, μάλιστα, κύριε Υπουργέ, ότι προχωρείτε σε ιδιωτικοποίηση για να θεραπεύετε τη δυσλειτουργία δημοσίων φορέων. 
Παραδέχεστε, λοιπόν, ότι αποτύχατε στην αποστολή που σας ανέθεσε ο ελληνικός λαός, και αντί να παραιτηθείτε, ξεπουλάτε την περιουσία όλων μας. Όταν αποδειχθεί στο μέλλον ότι οι ιδιωτικοποιήσεις έβλαψαν το συμφέρον της ελληνικής κοινωνίας, εσείς θα κρύβεστε πίσω από το νόμο «Περί ευθύνης Υπουργών» και πιθανότατα θα ισχυριστείτε ότι δεν είχατε διαβάσει καλά το νομοσχέδιο.
Αναλύσαμε με επιχειρήματα στις συνεδριάσεις της Διαρκούς Επιτροπής Παραγωγής και Εμπορίου τις ασάφειες, τις αντιφάσεις και τις παραλείψεις αυτού του νομοθετήματος, που καταστρέφει τους υφιστάμενους θεσμούς, καθώς δεν βελτιώσατε ουσιαστικά τίποτα στο διάστημα που μεσολάβησε μέχρι το νομοσχέδιο να έρθει την Ολομέλεια. Έτσι επιβεβαιώνεται ότι για ακόμη μια φορά έχουμε δίκιο στο να σας καταλογίζουμε την ευθύνη για την επιχειρούμενη αποδόμηση της κρατικής οντότητας.
Ας δούμε αναλυτικότερα τι εισηγείσθε προς ψήφιση: Θέλετε να ιδρύσετε μια υπηρεσία που θα διαχειρίζεται, μεταξύ άλλων, τις χρονοθυρίδες,  δηλαδή τη δυνατότητα ενός εμπορικού αεροπλάνου να πετά μια συγκεκριμένη ώρα, από έναν συγκεκριμένο χώρο. Όλοι γνωρίζουμε  ότι  η διαχείριση αυτή μπορεί να μεταφραστεί σε κέρδη ή ζημιές για τις αεροπορικές εταιρίες που δραστηριοποιούνται στη χώρα μας. Όλοι θα έπρεπε να κατανοούμε ότι το κράτος θα πρέπει να διαχειρίζεται με δίκαιο αλλά και αμερόληπτο τρόπο τη συγκεκριμένη δυνατότητα. Οι μόνοι που δεν μπορείτε να το κατανοήσετε είστε εσείς. Η αδυναμία σας αυτή αποδεικνύεται από τις αντιθέσεις που εμπεριέχονται στο κατατεθειμένο νομοσχέδιο.
Χαρακτηριστικό είναι το παράδειγμα της μορφής της νέας αρχής. Στην αιτιολογική έκθεση αναφέρεται ότι ο φορέας δεν ανήκει στο κράτος, ενώ στο άρθρο 1 διαψεύδετε τον ίδιο σας τον εαυτό, αναφέροντας ότι τελικά ανήκει στο κράτος.
Βέβαια, αντιλαμβανόμαστε την αγωνία σας να ιδρύσετε ένα ακόμη μόρφωμα διοικητικού πληθωρισμού, το οποίο υποτίθεται ότι θα επιβλέπει την αγορά. Βέβαια, είναι αστείο αυτήν τη στιγμή να μιλάμε για αγορά. Για ποια αγορά; Αυτήν που τα κόμματά σας μετέτρεψαν σε ιδιωτικό μονοπώλιο με την αποδόμηση της «Ολυμπιακής Αεροπορίας»; Προφανώς και δεν σας ενδιαφέρει ούτε η αγορά, αλλά ούτε και ο Έλληνας πολίτης.
Αυτή δεν είναι η μοναδική αντίφαση. Είχατε καταθέσει το άρθρο 16, το οποίο αποσύρατε, για να το φέρετε στο μέλλον με τροπολογία. Συγκεκριμένα, ισχυριστήκατε: Θα φέρω μια τροπολογία, η οποία θα λύνει το πρόβλημα σε συνεννόηση με το Γενικό Λογιστήριο, για να επιλύσουμε ένα ζήτημα που έχει να κάνει με κάτι στοιχειώδες, τη λειτουργία των εταιριών του ΟΣΕ.
Ωστόσο, από όσο βλέπουμε από το κείμενο που έχουμε μπροστά μας, το Γενικό Λογιστήριο μελέτησε το νομοσχέδιο και εξέδωσε τη σχετική του έκθεση. Επομένως θα θέλαμε να μας πείτε γιατί τελικά δεν έγιναν οι απαιτούμενες διορθώσεις στις συγκεκριμένες διατάξεις. 
Ακόμη, ο Υπουργός Οικονομικών, ο οποίος προΐσταται του  Γενικού Λογιστηρίου του Κράτους, συνυπογράφει το παρόν νομοσχέδιο. Επομένως είναι ένα ερώτημα το γιατί το αποσύρατε. Ανακαλύψατε ξαφνικά ότι δεν είχαν γίνει οι απαιτούμενες διορθώσεις; Δεν το είχατε καταλάβει; Επιτέλους θα πρέπει να υπάρχει κάποια σοβαρότητα.
Το συγκεκριμένο άρθρο αφορά στην υπερωριακή εργασία των εργαζομένων του ΟΣΕ και των θυγατρικών τους. Μην παίζετε με τους εργαζόμενους. Η πρακτική «καταθέτω και αποσύρω», με σκοπό την κωλυσιεργία και την ψευδή καθησύχαση των πολιτών, ανήκει στο παρελθόν και είναι απαράδεκτο να καταφεύγετε σε τέτοιες λογικές.
Εμείς απαιτούμε, αντί να αποσύρετε το συγκεκριμένο άρθρο, να κάνετε τις οποιεσδήποτε νομοτεχνικές βελτιώσεις που σας προτείνει Γενικό Λογιστήριο του Κράτους τώρα και να συμπεριλάβετε τις μετακινήσεις εκτός έδρας των εργαζομένων, όπως αυτοί ζητούν μέσω των ομοσπονδιών τους. Μην ισχυριστείτε, βέβαια, ότι δεν προλαβαίνετε, διότι είναι μόνο ένα άρθρο. Οποιαδήποτε άλλη ενέργεια μόνο ως εμπαιγμός προς τους εργαζομένους μπορεί να εκληφθεί.
Στην ίδια συνεδρίαση της Επιτροπής Παραγωγής και Εμπορίου, μην έχοντας τίποτα να απαντήσετε για τους πραγματικούς λόγους της απόσυρσης του άρθρου, εκνευριστήκατε και δηλώσατε κατά λέξη: «Επαναλαμβάνω και πάλι: Αυτές τις διατάξεις που έχουν σχέση με τους εργαζόμενους τις έφερα εγώ ως αρμόδιος Υπουργός. Είμαι υπεύθυνος Υπουργός και δεν επιτρέπω σε κανέναν να μιλά εξ ονόματος συνδικαλιστών. Δεν επιτρέπω σε καμμία κ. Μακρή να μου μιλάει έτσι. Είναι απαράδεκτο.».
Δεν ξέραμε, βέβαια, ότι μας απαγορεύετε να ασκήσουμε και κριτική. Δεν γνωρίζαμε ότι, όταν σας ζητάμε εξηγήσεις για τα δεδουλευμένα εργαζομένων, εσείς μεταφράζετε στο μυαλό σας ότι σας μιλάμε εκ μέρους των συνδικαλιστών. Μάλλον έχετε εθιστεί σε τέτοιες κομματικές πρακτικές, που εσείς αλλά και το κόμμα σας εισαγάγατε και θρέψατε επί δεκαετίες και δεν μπορείτε να ξεφύγετε.
 Απαράδεκτος είστε εσείς. Απαράδεκτος, γιατί δεν καταβάλλετε τα δεδουλευμένα και τις υπερωρίες στους εργαζόμενους με αστείες δικαιολογίες. Απαράδεκτο είναι ότι διχάζετε τον τεχνικό κόσμο, δίνοντας στο ΤΕΕ επιχειρηματικές δυνατότητες. Απαράδεκτο είναι ότι, ενώ ισχυρίζεστε ότι είστε υπεύθυνος Υπουργός και δεν μπορείτε να ακούτε συνδικαλιστικά επιχειρήματα, ουσιαστικά εδώ ενεργείτε ως συνδικαλιστής του ΤΕΕ.
Για το συγκεκριμένο ζήτημα που ρυθμίζετε στα άρθρα 23 μέχρι 26, τα οποία στερούνται νομιμότητας, συνταγματικότητας και παραβιάζουν τους κανόνες του ελεύθερου ανταγωνισμού, φανταζόμαστε να συνειδητοποιείτε ότι έχετε προκαλέσει ένα άνευ προηγουμένου κλίμα ανασφάλειας, τόσο στο τεχνικό, όσο και στο τεχνολογικό δυναμικό της χώρας.
Αντί να προχωρήσετε σε δημόσια διαβούλευση με όλους τους φορείς που είναι ικανοί να συνεισφέρουν στην αναβάθμιση του νομοθετικού πλαισίου που διέπει τα τεχνικά επαγγέλματα, φέρνετε τρία άρθρα σε ένα άσχετο νομοσχέδιο και βάζετε το Τεχνικό Επιμελητήριο απέναντι σε όλους τους άλλους φορείς. Η πρακτική του «διαίρει και βασίλευε», βέβαια, δεν γνωρίζει όριο εφαρμογής από την Κυβέρνηση σας. 
Μετατρέπετε τα επιμελητήρια σε επιχειρηματικούς φορείς, χωρίς να έχετε λύσει τον γόρδιο δεσμό της αναγνώρισης του επαγγέλματος του μηχανικού, ανανεώνοντας το υφιστάμενο, βέβαια, νομοθετικό πλαίσιο που υπάρχει από το 1930. 
Γίνεται εύκολα αντιληπτό ότι η πρόθεσή σας να αποδομήσετε κάθε φορέα ελέγχου των δημοσίων έργων, για να αφήσετε ανεξέλεγκτους τους εργολάβους, σας οδηγεί στο να μετατρέψετε το ΤΕΕ σε επιχείρηση. Δεν είναι δυνατόν το θεσμικό γνωμοδοτικό όργανο της Κυβέρνησης και γενικά της πολιτείας να μετατρέπεται σε ανώνυμη εταιρεία, χάνοντας τον δημόσιο χαρακτήρα του. Δεν μπορεί να εκχωρούνται οι αρμοδιότητες της εποπτείας και του ελέγχου της όλης κατασκευαστικής δραστηριότητας της χώρας, οι οποίες βέβαια σήμερα ασκούνται από υπηρεσίες του Υπουργείο Υποδομών, Μεταφορών και Δικτύων, όπως επισημαίνουν και σε υπομνήματα και υπάλληλοι του Υπουργείου που προΐσταται. 
Κι εδώ καταθέτουμε και το οργανόγραμμα, από το οποίο προκύπτει ότι στον νέο οργανισμό προβλέπονται όλες οι οργανικές μονάδες με αντικείμενο κυρίως τις εκχωρούμενες αρμοδιότητες.  
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Επίσης, σας καταθέτουμε και το υπόμνημα της Πανελλήνιας Ομοσπονδίας Σωματείων Εργαζομένων στο ΥΠΕΧΩΔΕ, στο οποίο, μεταξύ άλλων, σας αναφέρουν: «Αντί να αναληφθεί μια σοβαρή πρωτοβουλία από την ηγεσία του Υπουργείου για να ανασχεδιαστούν οι κανόνες σε όλη την κατασκευαστική δραστηριότητα, με στόχο τις προαναφερόμενες επιδιώξεις που αποτελούν την κύρια αποστολή αυτού, αξιοποιώντας το στελεχιακό δυναμικό του, στρέφεται σε απαράδεκτες μεθόδους, που όχι μόνο δεν έχουν χρήσιμα αποτελέσματα, αλλά θα είναι και ιδιαίτερα δαπανηρές με την ίδρυση και λειτουργία παντοειδών ανωνύμων εταιρειών από το δημόσιο.». 
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Η διοίκηση σας επισημαίνει ότι η υλοποίηση των σχεδιαζόμενων στο παρόν νομοθέτημα θα έχει ως συνέπεια την απώλεια σημαντικών κρατικών πόρων. Σε σχετικό υπόμνημα διαπιστώνεται ότι αντί να επιλύετε τα προβλήματα και τις διαστρεβλώσεις, καταφέρνετε να περιπλέξετε τη σημερινή κατάσταση με την αύξηση συναρμοδιοτήτων και επικαλύψεων αρμοδιότητος. 
Χαρακτηριστικό είναι το ακόλουθο απόσπασμα για την προώθηση των αναφερομένων θεμάτων. «Θα πρέπει να δημιουργηθούν νέες ανώνυμες εταιρείες τη στιγμή που ήδη υπάρχει ένας υπερβολικά μεγάλος αριθμός δημοσίων εταιρειών και η Κυβέρνηση προσπαθεί να περιστείλει τον αριθμό αυτών». 
Αντί, λοιπόν, να οξύνετε τα προβλήματα, φροντίστε να ενδιαφερθείτε για μια ενιαία επιστημονική έκφραση όλων των πτυχιούχων μηχανικών. Για να το επιτύχετε αυτό, θα μπορούσατε να προωθήσετε τη σύσταση ενός ενιαίου ανεξάρτητου φορέα ως υπηρεσία Υπουργείου για όλα τα επιστημονικά και τεχνικά επαγγέλματα ή να προχωρήσετε βάσει της ευρωπαϊκής πρακτικής στην επιμελητηριακή οργάνωση των υφιστάμενων φορέων των τεχνικών επιστημόνων, οι οποίοι δεν είναι μέλη του τεχνικού επιμελητηρίου. 
Λύστε πρώτα τα υφιστάμενα προβλήματα ενώνοντας κι όχι διαιρώντας τον κλάδο και μετά φροντίστε για την επιχειρηματική του δραστηριότητα σε επίπεδο επιμελητηρίου. 
Για τα λοιπά άρθρα τι άλλο να πούμε, παρά ότι προσθέτετε νέα διόδια σε κάθετους άξονες της Εγνατίας Οδού σε περιοχές όπως της δυτικής Μακεδονίας, ένας τόπος που στενάζει οικονομικά και δεινοπαθεί από την ανεργία σε όλη την ηλικιακή κλίμακα του παραγωγικού δυναμικού της. Μετά τα 25 ευρώ στα διαλυμένα νοσοκομεία της δυτικής Μακεδονίας, θα πρέπει οι κάτοικοι χωριών ή πόλεων της Κοζάνης, όπως η Σιάτιστα, να πληρώνουν και διόδια. 
Τελικά, το μόνο για το οποίο νοιάζεστε, είναι να υποστηρίξετε τους μεγαλοεργολάβους καναλάρχες κι όλο το σύστημα που σας κρατάει σε «μηχανική υποστήριξη» στην εξουσία. 
Θα κλείσουμε με μια σύντομη αναφορά και στο σύστημα εισροών-εκροών, για το οποίο δικαιωνόμαστε για όσα έχουμε επανειλημμένα τονίσει σχετικά με την πολιτική σας ατολμία και ανικανότητα. Σας έχουμε υπογραμμίσει ποια είναι η λύση για την πάταξη της λαθρεμπορίας. Εγκατάσταση του συστήματος σε όλη την αλυσίδα της διακίνησης από την πρώτη σταγόνα αργού πετρελαίου που εισάγεται στη χώρα μέχρι την τελευταία σταγόνα καυσίμου στον τελικό καταναλωτή. 
Δεν θα κουραστούμε να το λέμε μέχρι να προχωρήσετε σε ουσιαστική διαχείριση του θέματος. Εσείς, κωφεύοντας σε κάθε ορθολογική και ουσιαστική πρόταση αποφεύγετε τις λύσεις και εισάγετε μόνο μέτρα εξυπηρέτησης «ημετέρων», μέτρα που όχι μόνο δεν λύνουν το πρόβλημα του λαθρεμπορίου αλλά έχουν γυρίσει την Ελλάδα στην εποχή των μαγκαλιών, στερώντας από τα νοικοκυριά τη δυνατότητα προμήθειας πετρελαίου θέρμανσης από την εξίσωση του αντίστοιχου φόρου. 
Κι ενώ πράττετε όλα αυτά, ταυτόχρονα, σύμφωνα και με δημοσίευμα του περιοδικού «UNFOLLOW» στο τεύχος Ιανουαρίου 2014 με την υπ’ αριθμ. 997/96 τροπολογία που κατέθεσε ο Υπουργός Οικονομικών κ. Στουρνάρας στις 6 Δεκεμβρίου 2013 σε νομοσχέδιο του Υπουργείου Εργασίας και την απέσυρε μετά τη σφοδρή αντίδραση Βουλευτών της Αξιωματικής Αντιπολίτευσης στις 12 Δεκεμβρίου, η Κυβέρνηση προσπάθησε εξόφθαλμα και προκλητικά να χαρίσει αναδρομικά οφειλές και πρόστιμα δισεκατομμυρίων ευρώ που είχαν επιβληθεί σε συγκεκριμένους εφοπλιστικούς και πετρελαϊκούς ομίλους για τριγωνικές συναλλαγές που πραγματοποίησαν μέσω φορολογικών παραδείσων προκειμένου να μην αποδώσουν φόρο στο ελληνικό δημόσιο. 
Στο συγκεκριμένο δημοσίευμα ακόμη αναφέρεται ότι εάν πραγματοποιηθούν διευρυμένοι έλεγχοι που θα αφορούν τις λεγόμενες τριγωνικές πωλήσεις και υπερτιμολογήσεις σε όλες τις αντίστοιχες εταιρείες, πετρελαϊκές και μη, μπορεί να υπάρξουν για το ελληνικό δημόσιο έσοδα που αγγίζουν το αστρονομικό ποσό από 12 έως 15 δισεκατομμύρια ευρώ, χρήματα που θα ήταν βέβαια υπεραρκετά για να μην αναγκαστεί η Κυβέρνηση να υπογράψει νέα δανειακή σύμβαση με την τρόικα και να μη φορτωθούμε τα νέα αναγκαία σκληρά μέτρα. 
Εν κατακλείδι, το συγκεκριμένο νομοσχέδιο είναι επιεικώς απαράδεκτο για το συμφέρον του Έλληνα πολίτη και δεν πρόκειται να γίνει ανεκτό από τους Ανεξάρτητους Έλληνες.
Για όλους τους ανωτέρω λόγους το καταψηφίζουμε επί της αρχής και σας καλούμε να το αποσύρετε και να το επεξεργαστείτε με σοβαρότητα.
Ευχαριστώ.","ΡΑΧΗΛ ΜΑΚΡΗ",293
"133273"," Ευχαριστούμε, κυρία συνάδελφε.
Το λόγο έχει ο ειδικός αγορητής του Λαϊκού Συνδέσμου-Χρυσή Αυγή κ. Ηλίας Παναγιώταρος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133274"," Ευχαριστώ, κύριε Πρόεδρε.
Κατ’ αρχάς, θα ήθελα και εγώ να ευχηθώ σε όλους τους Έλληνες για το 2014 επιτέλους να επικρατήσει το δίκαιο και να τοποθετηθούν τα πάντα στη σωστή τους βάση. 
Πριν ξεκινήσω, θα ήθελα να αναφερθώ και εγώ στην όλη συζήτηση η οποία ανοίχτηκε σχετικά με τις δικαστικές υποθέσεις που αφορούν μέλη του Κοινοβουλίου. Θα κάνω μία πρώτη παρατήρηση προς τον Κοινοβουλευτικό Εκπρόσωπο του ΣΥΡΙΖΑ που μίλησε για τους τριακόσιους Βουλευτές. Αυτήν τη στιγμή και με τη δική σας ψήφον η ελληνική Βουλή λειτουργεί με διακόσιους ενενήντα επτά Βουλευτές και όχι με τριακόσιους, διότι με το έτσι θέλω, ενώ έχετε δεκάδες δικαστικές υποθέσεις στοιβαγμένες και παραπεταμένες και πολύ σύντομα πολλές από αυτές θα έχουν παραγραφεί, κυνηγάτε με κάθε μέσο τη Χρυσή Αυγή, τον Αρχηγό της και τους Βουλευτές της. Οι μόνες δικαστικές υποθέσεις, οι οποίες φτάνουν σε χρόνο ρεκόρ και με διαδικασίες εξπρές στη Βουλή και προωθούνται μετά τη σχεδόν ομόφωνη άρση ασυλίας των Βουλευτών της Χρυσής Αυγής για οποιοδήποτε ασήμαντο παράπτωμα στη δικαιοσύνη, αφορούν τη Χρυσή Αυγή. 
Επίσης, δεν θα έπρεπε να μιλάτε τόσο πολύ, όταν πριν από λίγες ημέρες σε μία υπόθεση που ήρθε για Βουλευτή του Συνασπισμού σχετικά με απιστία, σοβαρότατο αδίκημα, δεν ψηφίσατε την άρση ασυλίας του εν λόγω Βουλευτή. 
Επίσης, ξέχασα να πω ότι έχετε τα χαιρετίσματα του Ξηρού, ο οποίος δεν αρκέστηκε στην πολυήμερη διακοπο-άδεια που έλαβε –κανείς δεν ξέρει πώς- από την ελληνική δικαιοσύνη, από το ολοκληρωτικά ξεχαρβαλωμένο Υπουργείο Δικαιοσύνης του κ. Αθανασίου, όπου μετά τον Μαζιώτη «απελευθέρωσε» και τον Ξηρό, ο οποίος παρεμπιπτόντως είχε αναφερθεί και στη ραγδαία άνοδο της Χρυσής Αυγής και είχε πει λίγες ημέρες πριν ότι η Χρυσή Αυγή δεν αντιμετωπίζεται έτσι παρά μόνο με ένοπλο αγώνα, όπερ και εγένετο μετά από λίγες ημέρες με τις δύο δολοφονίες μελών-φίλων της Χρυσής Αυγής στο Νέο Ηράκλειο. 
Ως επιβράβευση του δώσατε και μία κανονικότατη άδεια, την ίδια ώρα που ο Αρχηγός της Χρυσής Αυγής, ο Αρχηγός του πέμπτου πολιτικού κόμματος της Βουλής, του τρίτου και δεύτερου δημοσκοπικά, μαζί με τους Βουλευτές Χρήστο Παππά και Γιάννη Λαγό βρίσκονται εντός του Κορυδαλλού και συνεχώς τους περιορίζουν τα οποιαδήποτε δικαιώματα, δικαιώματα που έχει ο κάθε άλλος, όχι πολιτικός κρατούμενος, όπως είναι οι εν λόγω Βουλευτές αλλά οποιοσδήποτε άλλος ποινικός κρατούμενος είναι εντός του Κορυδαλλού. Μιλάμε για την ξεφτίλα σε όλο της το μεγαλείο!
Αλήθεια, οι Κοινοβουλευτικοί Εκπρόσωποι των πάσης φύσεως τρομοκρατών τι έχουν να πουν για όλα αυτά τα οποία συνέβησαν τις τελευταίες ημέρες; Μάλλον τίποτα. Ποιούν την νήσσα, κοινώς τα έκαναν «γαργάρα». Αλλά ξεχάσαμε ότι εδώ ολόκληρη η αντιτρομοκρατική ασχολείται με τη δίωξη της Χρυσής Αυγής. 
Πού καιρός να ασχοληθεί με τον Μαζιώτη, με τον Ξηρό ή ακόμη και με τους πάσης φύσεως Aριστερούς τρομοκράτες, οι οποίοι χρόνια τώρα κάνουν ό,τι γουστάρουν στην πατρίδα μας, από το ότι έστειλαν βόμβα, η οποία τινάχθηκε στο γραφείο του πρώην Υπουργού Δημοσίας Τάξεως και σκότωσε τον υπασπιστή του –και δεν είχε την ευθιξία να παραιτηθεί κανείς- από το γεγονός ότι πριν από τρεις, τέσσερις, πέντε ημέρες πέρασαν από το σπίτι, την κατοικία του Γερμανού Πρέσβη –του ανθρώπου σας- του έριξαν καμμιά σαρανταριά σφαίρες από Kαλάσνικοφ, έκαναν το σπίτι ολόκληρο «σουρωτήρι» και δεν τρέχει τίποτα. 
Κανένας απολύτως δεν παραιτήθηκε για τίποτα σ’ αυτήν τη χώρα, διότι όλα προχωρούν και λειτουργούν τέλεια. Όμως, ξέχασα! Πώς είναι δυνατόν να παραιτηθεί ο Υπουργός Δημοσίας Τάξεως, ο νυν, όταν έχει πάρει ","ΗΛΙΑΣ ΠΑΝΑΓΙΩΤΑΡΟΣ",385
"133275"," Καταργήθηκαν τα 25 ευρώ.","ΜΙΧΑΗΛ ΚΑΣΣΗΣ",206
"133276"," Κι επειδή καταργήθηκαν; Αυτό το είπατε το πρωί για να δείξετε ότι κάνετε αντιπολίτευση. «Μιλημένη» είναι όλη αυτή η ιστορία.","ΗΛΙΑΣ ΠΑΝΑΓΙΩΤΑΡΟΣ",385
"133277"," Παρακαλώ μη διακόπτετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133278"," Κανένα πρόβλημα. Ας διακόπτουν όποτε θέλουν. 
Την ίδια στιγμή –για να συνεχίσουμε για τα 25 ευρώ- είχατε μεριμνήσει να πληρώνουν μόνο οι Έλληνες. Είχαμε ακούσει διάφορα τραγελαφικά και από τον κ. Γεωργιάδη και από άλλους Υπουργούς και διάφορους θιασώτες της συγκυβέρνησης. Φυσικά, σε όλα αυτά οι λαθρομετανάστες δεν ήταν πουθενά. Θα έμπαιναν και θα έβγαιναν απολύτως δωρεάν. Αυτά όσον αφορά το εικοσιπεντάευρο.
Όλες αυτές τις ημέρες, όπου περάσατε διάφορα νομοσχέδια, πήρατε αποφάσεις, οι οποίες επιταχύνουν την εξόντωση του ελληνικού λαού, τον παραπλανούσατε με τον φαιδρό κ. Λιάπη, τον Υπουργό της Νέας Δημοκρατίας, τον επί είκοσι χρόνια και πλέον Βουλευτή της Νέας Δημοκρατίας, ο οποίος εξευτέλισε στην κυριολεξία το πολιτικό σύστημα με τις βλακείες του –σκόπιμες ή όχι-  αλλά και με τον άλλον δικό σας άνθρωπο, τον κ. Τομπούλογλου, ο οποίος -απ’ ό,τι φαίνεται- σας εκφράζει πλήρως απ’ όλες τις όψεις και αν το δούμε το ζήτημα.
Όλα αυτά συνέβησαν για να ξεχάσουμε τα μεγάλα «ψάρια», όπως είναι ο κ. Βενιζέλος και οι λοιποί, ο οποίος ως πρωταγωνιστής του σκανδάλου της λίστας Λαγκάρντ δεν «βγήκε στον τάκο», όπως θα λέγαμε με απλά λόγια ούτε φυσικά για τα υποβρύχια. Τώρα όσον αφορά αυτά που έλεγε πριν ο Κοινοβουλευτικός Εκπρόσωπος του ΠΑΣΟΚ ότι «εμείς το τρέχουμε το θέμα και δεν θα έπρεπε να ομιλείτε και ότι εκατό άνθρωποι βγήκαν και θα οδηγηθούν στη δικαιοσύνη», εμείς λέμε «ναι, όλα τα μεζεδάκια αλλά το κυρίως γεύμα κανείς». Αυτά τα πράγματα συμβαίνουν, δυστυχώς, στην Ελλάδα και εσείς θέλετε να μας πείτε ότι όλα πάνε καλά.","ΗΛΙΑΣ ΠΑΝΑΓΙΩΤΑΡΟΣ",385
"133279"," Θα ομιλήσετε και λίγο επί του θέματος, κύριε συνάδελφε;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133280"," Απόλυτα είναι του θέματος. Αυτό είναι το θέμα μας το βασικό.","ΗΛΙΑΣ ΠΑΝΑΓΙΩΤΑΡΟΣ",385
"133281"," Έχουμε και ένα νομοσχέδιο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133282"," Όσο για το νομοσχέδιο που ψηφίζετε, περνάτε ένα κάρο τροπολογίες, οι οποίες είναι άσχετες με το θέμα μας. Αυτό κάνετε συνεχώς. Αυτό βιώνουμε εμείς δεκαοκτώ μήνες τώρα περίπου που είμαστε εντός του Κοινοβουλίου. Αυτό κάνατε δεκαετίες τώρα και απ’ ό,τι φαίνεται θα συνεχίσετε να το κάνετε μέχρι να αλλάξει όλη αυτή η σάπια και βρωμερή κατάσταση.
Έρχομαι στο θέμα μας, όπως λέτε, κύριε Πρόεδρε, στο σχέδιο νόμου για την Εθνική Αρχή Συντονισμού Πτήσεων. Η Εθνική Αρχή Συντονισμού Πτήσεων δεν είναι κάτι νέο, ουσιαστικά αντικαθιστά την υφιστάμενη Αρχή Συντονισμού Πτήσεων. Το γεγονός ότι απαιτείται σύσταση μιας τέτοιας αρχής, τη στιγμή που υπάρχουν θεσμικά όργανα και σε αεροπορικές συγκοινωνίες, προκαλεί ερωτηματικά. Θα μπορούσε το έργο τους να το υλοποιεί η Υπηρεσία Πολιτικής Αεροπορίας με κάποια επιτροπή που θα συγκροτεί η ίδια. Σε κάθε περίπτωση, εφόσον είναι κάτι που λειτουργεί εδώ και καιρό, στην ουσία δεν πρόκειται για κάτι το νέο. 
Άποψη μας είναι ότι στο σημείο που αναφέρεται η ανεξαρτησία και η αντικειμενικότητα της αρχής και πως δεν θα πρέπει να υπόκεινται στο έλεγχο κάποιας αρχής, θα πρέπει να διασφαλιστεί και μια είδους εποπτεία από το ΓΕΕΘΑ και από την Πολεμική Αεροπορία. 
Πιστεύετε ότι τις αρμοδιότητες της αρχής και όλο το πλαίσιο των αρμοδιοτήτων, θα μπορούσε να το υλοποιεί η Υπηρεσία Πολιτικής Αεροπορίας; 
Βλέπουμε στο δεύτερο τμήμα άρθρα, που αφορούν ζητήματα μετασκευής κινητήρων οχημάτων σε κινητήρες διπλού καυσίμου συμβατικού και πεπιεσμένου φυσικού αερίου και τα σχετικά ζητήματα εγκατάστασης των παρατηρητηρίων καυσίμων, που θα περιέχουν πλέον και τη νέα μορφή καύσης ενέργειας, φυσικό αέριο, καθώς και τις τεχνικές προδιαγραφές για την εγκατάσταση στα πρατήρια των καυσίμων αυτών. 
Τασσόμαστε υπέρ της απελευθέρωσης της αγοράς στην προμήθεια της καύσιμης ύλης από τα αυτοκίνητα, δεδομένου ότι αυτή θα απομπλέξει τον   καταναλωτή από την ανάγκη επιλογής μεταξύ περιορισμένων ειδών καυσίμων, πετρελαιοειδών ή υγραερίου. Η δυνατότητα επιλογής, εάν η αγορά λειτουργήσει χωρίς τις γνωστές στρεβλώσεις και τα καρτέλ που συνήθως υποθάλπει η Κυβέρνηση, θα οδηγήσει σε πτώση της μέσης τιμής κίνησης ενός οχήματος, η οποία τελευταία έχει ανέβει υπερβολικά, λόγω της αύξησης της τιμής του πετρελαίου.
Εδώ οφείλουμε να παρατηρήσουμε ότι διαφωνούμε με τον τρόπο που αυτό νομοθετείται, δηλαδή αντί να παραπέμπει ο νόμος στον Υπουργό για την έκδοση υπουργικής απόφασης που αφορά τις συγκεκριμένες προδιαγραφές, θα μπορούσε ο ίδιος νόμος να θέσει τις προϋποθέσεις. 
Η υπουργική απόφαση συνήθως αργεί, άλλοτε μάλιστα δεν βγαίνει ποτέ και όταν κάποια στιγμή βγαίνει, ελάχιστα ανταποκρίνεται στην ανάγκη που την προκάλεσε. Το ίδιο ακριβώς ισχύει και για τις τεχνικές προδιαγραφές των πρατηρίων.
Είμαστε υπέρ της εκκαθάρισης μετά την εικοσαετία των παλαιών φακέλων οχημάτων από τις υπηρεσίες μεταφορών των περιφερειών. Επιφυλασσόμαστε για την υπερωριακή απασχόληση κατ’ εξαίρεση των διατάξεων που ισχύουν στο δημόσιο τομέα των υπαλλήλων του ΟΣΕ και ΤΡΑΙΝΟΣΕ μέχρι να διαπιστώσουμε τι ακριβώς αφορούν αυτές. 
Είμαστε υπέρ του άρθρου που αφορά την προσθήκη πινακίδας ομίχλης στον Κώδικα Οδικής Κυκλοφορίας, ενώ είμαστε κατά του άρθρου, που αφορά την παράταση της διοικητικής ισχύος των κατηγοριών αδειών οδήγησης κατά τη συμπλήρωση του ογδοηκοστού έτους της ηλικίας, πριν γίνει η απαιτούμενη ιατρική εξέταση, για αυτονόητους λόγους ασφαλείας. 
Κατά γενική αρχή, τοποθετούμαστε υπέρ της άρσης των γραφειοκρατικών εμποδίων που αφορούν τη λήψη και ενεργοποίηση αδειών εμπορευματικών μεταφορών από Έλληνες μεταφορείς. Σε μια περιοχή και σε μια συγκυρία που το μεταφορικό έργο έχει εξ ολοκλήρου αλωθεί από τα γειτονικά κράτη, είναι εγκληματικό να επιμένουμε σε διατάξεις που δεν αποδίδουν τίποτα στην οικονομία αλλά δημιουργούν περαιτέρω στρεβλώσεις στην αγορά και αποτρέπουν επιχειρηματίες από την άσκηση δραστηριοτήτων. 
Επιφυλασσόμαστε ως προς το αν θα δεχτούμε τη διάταξη του άρθρου 19 ως έχει ή με κάποιες αλλαγές. Είμαστε υπέρ των ρυθμίσεων στα θέματα εισροών-εκροών για τις δεξαμενές στα πρατήρια υγρών καυσίμων. Εδώ, όμως, θα πρέπει να δούμε τα πολύ μικρά χρονικά περιθώρια, τα οποία έχουν θεσπιστεί. Βλέπουμε ότι υπάρχει πρόβλημα αυτήν τη στιγμή και ήδη μπαίνουν κάποια πρόστιμα και θα μπουν και άλλα σύντομα, ενώ δεν έχει ολοκληρωθεί ή όλη διάταξη. 
Είμαστε πλήρως αντίθετοι με το διορισμό απευθείας από τον Υπουργό Μεταφορών των μελών και του προέδρου της επιτροπής για την διεύρυνση των ατυχημάτων και της ασφάλειας πτήσεων. Γιατί, όπως είναι κατανοητό, αυτό δεν εξασφαλίζει κανενός είδους αντικειμενικό πόρισμα της επιτροπής, εάν και εφόσον συμβεί τέτοιο ατύχημα κατά τη διάρκεια της θητείας του Υπουργού που προέβη στο διορισμό. 
Επίσης, θεωρούμε πολύ σημαντικό ότι στο εν λόγω νομοσχέδιο υπάρχει συγκεκριμένο άρθρο, στο οποίο επί της ουσίας μιλάμε για τα νέα διόδια στην Εγνατία και σε παράπλευρους δρόμους. Αυτό το οποίο πρέπει να κοιτάξετε, αν και είναι τα μόνα άρθρα σε όλο το νομοσχέδιο, για τα οποία δεν δέχεστε κανενός είδους αλλαγή ούτε μείωση των διοδίων. Κάποιες συμβάσεις που έγιναν κατά το παρελθόν έγιναν σε άλλες εποχές, με άλλες συγκυρίες, όπου και τα οικονομικά δεδομένα ήταν και εντελώς διαφορετικά. Δυστυχώς, ενώ αλλάζετε, όπως αλλάξατε και τις συμβάσεις στα οδικά έργα, δεν αλλάξατε τίποτα –ούτε κόμμα- σχετικά με τα διόδια. Αντιθέτως, έχουμε νέα διόδια, αυξήσεις στα διόδια, παρ’ ότι η δραστηριότητα και η κίνηση των οχημάτων έχει μειωθεί αισθητά, έχει μειωθεί δραματικά. 
Είμαστε σίγουροι –και αυτό δυστυχώς δεν το καταλαβαίνουν οι παραχωρησιούχοι ούτε  οι εταιρείες που εκμεταλλεύονται τα διόδια ούτε κανείς εκ των εμπλεκομένων- ότι  όλες αυτές οι ενέργειες τις οποίες κάνουν πάλι σε λίγο καιρό θα ζητάνε νέες αυξήσεις, διότι πολύ απλά θα έχει μειωθεί περαιτέρω η κίνηση των οχημάτων και  θα υπάρχει νέα δραματική μείωση των εσόδων, το οποίο είναι και το μοναδικό ζητούμενο για τους παραχωρησιούχους και όλους όσους εκμεταλλεύονται τα διόδια. 
Καταψηφίζουμε επί της αρχής το εν λόγω νομοσχέδιο. Αύριο θα τοποθετηθούμε επί των άρθρων, σχετικών και άσχετων, που μπορεί να υπάρχουν μέσα σε αυτό.
Επίσης, σήμερα θα ήθελα να πω και εγώ τα χρόνια πολλά στο συναγωνιστή Γιάννη Λαγό που είναι πολιτικός κρατούμενος στις φυλακές Κορυδαλλού. Εύχομαι σύντομα να είναι μαζί μας και στη θέση του, να είναι οι πραγματικοί ένοχοι και όλοι όσοι ζητάει ο ελληνικός λαός να πάνε στον Κορυδαλλό. 
Τέλος, εύχομαι Καλά Χριστούγεννα στα εκατομμύρια των Ελλήνων παλαιοημερολογιτών που τα γιορτάζουν σήμερα. 
Ευχαριστώ πολύ.","ΗΛΙΑΣ ΠΑΝΑΓΙΩΤΑΡΟΣ",385
"133283"," Το λόγο έχει ο κ. Θωμάς Ψύρρας, Βουλευτής της Δημοκρατικής Αριστεράς, ως ειδικός αγορητής.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133284"," Χρόνια σας πολλά και η καινούργια χρονιά να είναι καλύτερη από την προηγούμενη!
Κύριε Πρόεδρε, είναι εξαιρετικά δύσκολο να τοποθετηθεί κανείς επί της αρχής όταν πρόκειται για τέτοιου είδους πολυθεματικά νομοσχέδια, που ρυθμίζουν ετερόκλητα θέματα. Πρόκειται για μία πρακτική, η οποία δεν βοηθά καθόλου μα καθόλου την καλή νομοθέτηση αλλά που δυστυχώς τείνει να αναχθεί σε κανόνα. 
Πιστεύουμε ότι το συγκεκριμένο σχέδιο νόμου θα μπορούσε να είναι τρία διαφορετικά νομοσχέδια. Το γεγονός μάλιστα ότι περιλαμβάνει διατάξεις που απαιτούν και ειδικές τεχνικές γνώσεις, δυσχεραίνει ακόμα περισσότερο την κοινοβουλευτική συζήτηση.
Ας έρθουμε στα τρία μέρη του νομοσχεδίου και να αναφερθώ κατ’ αρχάς στο πρώτο μέρος που αφορά την Εθνική Αρχή Συντονισμού Πτήσεων, δηλαδή στο πρώτο μέρος του νομοσχεδίου, στο οποίο θεσπίζεται μία ιδιαίτερα σημαντική αρχή. 
Πρέπει να αντιληφθούμε ότι για μία χώρα που δέχεται δεκαεπτά εκατομμύρια τουρίστες και επισκέπτες αεροπορικώς ο συντονισμός πτήσεων, δηλαδή η κατανομή και η διάθεση των χρονοθυρίδων σε όλα τα ελληνικά αεροδρόμια είναι ζήτημα κομβικής σημασίας. 
Αντιλαμβανόμαστε όλοι τι σημαίνει η χρονική ακρίβεια, η τήρηση του προγράμματος πτήσεων για την αξιοπιστία των τουριστικών υπηρεσιών, την ποιότητα των παρεχόμενων στον επιβάτη υπηρεσιών αλλά και την εικόνα της χώρας στο εξωτερικό.
Η αρχή αυτή ελέγχει την εναέρια κυκλοφορία, την κίνηση των επιβατών ανά ώρα και τη στάθμευση αλλά ταυτόχρονα εμπλέκεται και στον ανταγωνισμό των εταιρειών.
 Αντιλαμβάνεστε τι σημαίνει για μία εταιρεία να διαγκωνίσει μία άλλη εταιρεία, παίζοντας ακριβώς με τις χρονοθυρίδες. Ο έλεγχος των slots μπορεί να εκτοπίσει μία εταιρεία από την αεροπορική αγορά ή αντίστοιχα να ευνοήσει μία άλλη.
 Άρα, όταν μιλάμε για το ρόλο που έχει η συγκεκριμένη αρχή, στην πραγματικότητα μιλάμε και για τον έλεγχο των slots αλλά και ουσιαστικά για τα ζητήματα του σκληρού ανταγωνισμού που αναπτύσσεται ανάμεσα στις εταιρείες. Άλλωστε δεν είναι τυχαίο ότι ήδη σήμερα έχει αναπτυχθεί μία δευτερογενής αγορά των slots, που είναι πάρα πολύ σημαντική και πολλές αεροπορικές εταιρείες προσπαθούν να την ελέγξουν. 
Σύμφωνα, λοιπόν, με το παρόν νομοσχέδιο, πρόκειται να συσταθεί μία αρχή με διακριτή νομική προσωπικότητα και αυξημένες εγγυήσεις οικονομικής αυτοτέλειας και ανεξαρτησίας που θα λειτουργεί ως νομικό πρόσωπο ιδιωτικού δικαίου.
Η λειτουργία αυτής της αρχής γεννά μία σειρά ερωτημάτων. 
Λέμε ότι πρέπει να κατανείμει slots σε όλους τους λιμένες, ιδιωτικούς και κρατικούς. Ερώτημα. Όταν λέμε «όλους» εννοούμε «όλους»; Θα θέλαμε μία διευκρίνιση. 
Δεύτερον, ποιες θα είναι οι συνέπειες στην εθνική άμυνα, εφόσον θα εξυπηρετηθούν και στρατιωτικά και πολιτικά αεροδρόμια; Ή μήπως θα εξυπηρετούνται μόνο τα πολιτικά αεροδρόμια; Επίσης, θα θέλαμε μία διευκρίνιση ως προς αυτό. 
Επίσης, τίθεται ένα σημαντικό ζήτημα διασφάλισης των δεδομένων πτήσεων. Πώς θα το αντιμετωπίσουμε; Ήδη στο Ευρωκοινοβούλιο έχει γίνει ολόκληρη  συζήτηση γι’ αυτό το ζήτημα.
Τέταρτο ερώτημα. Ποιος θα καταβάλλει τα λεγόμενα τέλη συντονισμού και προγραμματισμού πτήσεων; Αντιλαμβανόμαστε βέβαια ότι με κανέναν τρόπο δεν πρέπει να καταβάλλονται στις περιπτώσεις που πρόκειται για πτήσεις δημόσιας υπηρεσίας, δηλαδή για τις άγονες γραμμές. 
Τίθεται επίσης το εξής απλό ερώτημα. Γιατί εγκαταλείπεται η παλαιά αρχή; Γιατί δεν αναβαθμίζεται η υπάρχουσα και δημιουργούμε μία νέα εθνική αρχή; Η αιτιολογική έκθεση ως προς αυτό το σημείο δεν εξηγεί πειστικά τι το καινούργιο θα συμβεί, που δεν μπορούσε να το κάνει η παλαιά αρχή.
Επίσης, είναι πελώριο πρόβλημα το γεγονός ότι η σύνθεση της Εθνικής Αρχής Συντονισμού Πτήσεων δεν περιλαμβάνει ούτε έναν εκπρόσωπο του ελληνικού δημοσίου. Απουσιάζει εντελώς το δημόσιο, την ώρα μάλιστα που όλοι ξέρουμε ότι στον χώρο των αερομεταφορών δημιουργούνται ολιγοπωλιακές -για να μην πω και μονοπωλιακές- συνθήκες, γεγονός που αμέσως μετά ενδέχεται να έχει επιπτώσεις στην τιμολόγηση, στις αφίξεις αλλά και στη διαχείριση των αφίξεων. 
Και αφήνοντας το πρώτο μέρος του νομοσχεδίου που αφορά την αρχή, έρχομαι στο δεύτερο μέρος και εντελώς επιλεκτικά θα ήθελα να επισημάνω ορισμένα προβληματικά σημεία, τα οποία μας κάνουν να στεκόμαστε αρνητικά πάνω στο συγκεκριμένο νομοσχέδιο. 
Στο άρθρο 20, για παράδειγμα, αλλάζει ο τρόπος επιλογής και διορισμού του Προέδρου της τετραμελούς Επιτροπής Διερεύνησης Ατυχημάτων και Ασφάλειας Πτήσεων. Μέχρι σήμερα, ο πρόεδρος επιλέγεται με απόφαση της Διάσκεψης των Προέδρων της Βουλής. Από εδώ και πέρα για λόγους, λέει, ευελιξίας, θα διορίζεται από τον Υπουργό. 
Ερώτηση. Θεωρούμε ότι η ευελιξία μπορεί να λειτουργεί εις βάρος της διαφάνειας και με ποια κριτήρια θα διορίζει ο Υπουργός; Ποια είναι τα απαιτούμενα προσόντα για τον διορισμό; Γιατί αυτά δεν καθορίζονται ρητά εδώ μέσα; 
Εκείνο βέβαια που μας βρίσκει απολύτως μα απολύτως αντίθετους είναι ξανά η ιστορία με τα διόδια. Δεν έφτανε που πριν από λίγο καιρό μόνο είχαμε αυξήσεις στις τιμές διοδίων στο εθνικό δίκτυο αλλά τώρα προβλέπουμε να βάλουμε διόδια και στις καθέτους της Εγνατίας, αυτές μάλιστα τις τρεις μεγάλες που οδηγούν στα σύνορα, γεγονός που θα επιβαρύνει πάρα πολλούς ανθρώπους με παραπανίσια διόδια. 
Θέλω να προσέξετε κάτι. Οι τρεις κάθετοι της Εγνατίας διασχίζουν κυρίως φτωχές περιοχές. Στην πραγματικότητα αποκόβουμε φτωχά τμήματα του πληθυσμού, όπως για παράδειγμα τον πληθυσμό της δυτικής Μακεδονίας από τα χωριά του Βοΐου, να κατεβαίνουν στην Εγνατία και να φτάνουν στη Σιάτιστα. Εισάγουμε διόδια μέσα στους ίδιους δήμους πλέον. 
Στην πραγματικότητα, λοιπόν, η αντίθεσή μας είναι απόλυτη. Λέμε «όχι» στα διόδια και θεωρούμε ότι η θέσπιση των διοδίων αυτήν ακριβώς τη στιγμή αποτελεί πρόκληση. Και μόνο αυτό το συγκεκριμένο άρθρο για τα διόδια να υπήρχε μέσα στο νομοσχέδιο, η Δημοκρατική Αριστερά δεν θα το ψήφιζε συνολικά το νομοσχέδιο. 
Όσον αφορά τις ρυθμίσεις που προβλέπονται για το ΤΕΕ, ζητήσαμε να έρθουν οι ρυθμίσεις εντελώς ξεχωριστά, να υπάρξει ο χρόνος αλλά και η ουσιαστική διαβούλευση που τώρα δεν έγινε και να απαντηθούν με άνεση χρόνου μια σειρά από ερωτήματα. 
Το πρώτο ζήτημα που δεν είναι σαφώς ξεκαθαρισμένο -και το εντοπίσαμε στην επιτροπή- είναι το αν και ποια προβλήματα συνταγματικότητας υπάρχουν, δηλαδή αν μπορεί το ΤΕΕ να αναλάβει λειτουργίες που προσιδιάζουν σε μία ανώνυμη εταιρεία. Ήδη η ακρόαση των φορέων σας είπα ότι έθεσε αυτό το ζήτημα επί τάπητος.
Το δεύτερο ζήτημα, είναι αν το ΤΕΕ με αυτές τις τροποποιήσεις καλύπτει τον τεχνικό κόσμο. Και από ό,τι φάνηκε πραγματικά από το πλήθος των αντιδράσεων δεν τον καλύπτει. 
Να μιλήσω συγκεκριμένα. Στο άρθρο 23, προβλέπεται συμμετοχή του ΤΕΕ σε εταιρείες στις οποίες θα μετέχουν συγχρόνως φορείς του δημοσίου, του στενού, ευρύτερου δημόσιου  τομέα κ.λπ.. Αυτό στις τροποποιήσεις που έγιναν λίγο πρωτύτερα διαπιστώσαμε ότι έφυγε από τη μέση. Δεν αναφέρεται σε εταιρείες. Πλέον αναφέρεται σε νομικά πρόσωπα ιδιωτικού δικαίου μη κερδοσκοπικού χαρακτήρα αντί για εταιρείες. 
Ωστόσο, υπάρχει μία σειρά από προβλήματα και θα ήθελα, κύριε Υπουργέ, μια σειρά από διευκρινίσεις όταν θα μιλήσετε. Λέει στις τροποποιήσεις που μας δώσατε στο άρθρο 23, κάτω από το στ΄, τα εξής: «Τα προαναφερόμενα νομικά πρόσωπα ιδιωτικού δικαίου, υπάγονται στην εποπτεία και τον έλεγχο του κράτους που ασκείται από τον εποπτεύοντα το ΤΕΕ Υπουργό». 
Δηλαδή, τα νομικά πρόσωπα που εμπλέκονται με το ΤΕΕ εποπτεύονται από τον Υπουργό; Δώστε μας μια εξήγηση. Τι ακριβώς ουσία έχει τούτη εδώ η εποπτεία;
Αμέσως παρακάτω λέει: «Με τις ρυθμίσεις της παρούσας παραγράφου δεν θίγονται οι συναφείς αρμοδιότητες άλλων φορέων». Μα, αν υπάρχουν συναφείς αρμοδιότητες άλλων φορέων και ιδίως αν αυτές οι άλλες αρμοδιότητες καλύπτονται, τότε ουσιαστικά θα έχουμε και άλλου είδους επικαλύψεις. Πώς το αντιμετωπίζετε αυτό;
Στις τροποποιήσεις του άρθρου 24, υπάρχει κάτι το οποίο πιθανώς να μην καταλαβαίνω εγώ. Δώστε μας, όμως, μια εξήγηση. Λέει στο άρθρο 24: «Στα επιστημονικά και επαγγελματικά τμήματα, δύναται να συμμετέχουν μέλη του ΤΕΕ και αντεπιστέλλοντα μέλη, μη μέλη του ΤΕΕ, που έχουν άμεση σχέση με το αντικείμενο και το σκοπό του τμήματος». Πείτε μας ακριβώς τι είναι όλα αυτά τα πράγματα, γιατί έχω την εντύπωση ότι δεν είναι αρκετά σαφή.
Ένα άλλο στοιχείο το οποίο, επίσης, υπάρχει ως πρόβλημα εδώ μέσα είναι η αναφερόμενη θεσμοθέτηση του ΤΕΕ ως υπηρεσία μιας στάσης, μέσω της οποίας θα λυθεί το πρόβλημα της σύγχυσης εργοληπτών και μελετητών και συγχρόνως θα αναληφθεί και ο πειθαρχικός έλεγχος εργοληπτών και μελετητών δημοσίων έργων, ο οποίος σήμερα ανήκει στον Υπουργό. Μάλλον προκαλεί απορία για τη σκοπιμότητα της ρύθμισης. Οι υπηρεσίες μιας στάσης, διευκολύνουν τη συλλογή δικαιολογητικών, εξυπηρετούν στην επαφή μεταξύ διαφορετικών υπηρεσιών αλλά δεν ασκούν εκ του λόγου αυτού πειθαρχικό έλεγχο σ’ αυτούς που εξυπηρετούν. Επιπλέον, σύγχυση εργοληπτών και μελετητών στην πραγματικότητα δεν υφίσταται, δεδομένου ότι όσον αφορά τα δημόσια έργα αυτά τα δύο μητρώα είναι αυστηρά διαχωρισμένα.
Δεν θα ήθελα να καταχραστώ το χρόνο. Εμείς από τη Δημοκρατική Αριστερά θα επιμείνουμε και θα καταψηφίσουμε επί της αρχής και επιφυλασσόμαστε να αιτιολογήσουμε τη στάση μας αναλυτικά στην κατ’ άρθρον συζήτηση.","ΘΩΜΑΣ ΨΥΡΡΑΣ",557
"133285"," Ευχαριστούμε, κύριε συνάδελφε.
Το λόγο έχει ο Βουλευτής του Κομμουνιστικού Κόμματος Ελλάδας κ. Λαμπρούλης, ως ειδικός αγορητής.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133286"," Ευχαριστώ, κύριε Πρόεδρε.
Το συγκεκριμένο νομοσχέδιο αποτελεί συνέχεια και τροποποίηση του ν. 3534/2007, καθώς και προώθηση εναρμόνισης της χώρας μας με τον κανονισμό 95/1993 της Ευρωπαϊκής Ένωσης. Πρόκειται για ένα ακόμα βήμα στην κατεύθυνση προώθησης και υλοποίησης της πολιτικής απελευθέρωσης των αερομεταφορών ως καθοριστικό παράγοντα, όπως αναδείχθηκε και προωθείται από την Ευρωπαϊκή Ένωση, για τη διατήρηση της ανταγωνιστικότητας της ευρωενωσιακής οικονομίας και βεβαίως, της ομαλής λειτουργίας της ενιαίας αγοράς, η οποία βασίζεται στις γνωστές τέσσερις ελευθερίες κίνησης κεφαλαίων, εμπορευμάτων, υπηρεσιών και προσώπων, δηλαδή, τη Συνθήκη του Μάαστριχτ, που, ως γνωστόν, ψήφισαν Νέα Δημοκρατία, ΠΑΣΟΚ και ΣΥΝ τότε, νυν ΣΥΡΙΖΑ.
Αυτή η στρατηγική επιλογή Ευρωπαϊκής Ένωσης και κυβερνήσεων αλλά και όσων πίνουν νερό στο όνομα της Ευρωπαϊκής Ένωσης, προωθήθηκε και προωθείται τα τελευταία χρόνια μέσα από την κατάργηση της κρατικής μονοπωλιακής εκμετάλλευσης των εσωτερικών πτήσεων, με την είσοδο νέων ιδιωτικών αεροπορικών επιχειρήσεων για την εκμετάλλευση των εσωτερικών αεροπορικών γραμμών, την κατάργηση των εθνικών κρατικών αερομεταφορέων και την ιδιωτικοποίησή τους, την απελευθέρωση των υπηρεσιών επίγειας εξυπηρέτησης και συντήρησης, την ιδιωτικοποίηση των αεροδρομίων και των υπηρεσιών ελέγχου, τη δημιουργία του ενιαίου ευρωπαϊκού ουρανού για την κατάργηση και των εναέριων εσωτερικών συνόρων για την πολιτική αεροπορία, σε πρώτη φάση, στα πλαίσια απελευθέρωσης της αεροπλοΐας.
Βέβαια, σημαντική παράμετρος της ευρωενωσιακής πολιτικής, αναδεικνύεται η ανάγκη αντιμετώπισης των καθυστερήσεων όχι βέβαια από την άποψη βελτίωσης της εξυπηρέτησης των επιβατών αλλά ενταγμένη στη λογική της μείωσης του κόστους λειτουργίας των αεροπορικών εταιρειών λόγω των καθυστερήσεων που αφορούν τα τέλη, το ενεργειακό κόστος, τις αποζημιώσεις κ.ά..
Αυτήν την κατεύθυνση έρχεται ακριβώς να υπηρετήσει και το νομοσχέδιο με τη διοικητική και οικονομική αυτοτέλεια που δίνετε στην ουσία στην Εθνική Αρχή Συντονισμού Πτήσεων μέσω της νέας της μορφής, ως νομικού προσώπου ιδιωτικού δικαίου.
Βέβαια, το κυνηγητό των καθυστερήσεων έχει επιπτώσεις και στην εντατικοποίηση της εργασίας και στις εκπτώσεις στον τομέα της ασφάλειας. Στο πλαίσιο αυτής της αντιλαϊκής πολιτικής, είναι λογικό η ανθρώπινη ζωή να μπαίνει στην προκρούστεια λογική του κόστους, του οποίου η μείωση θα αποτελεί πηγή νέων κερδών για τις επιχειρήσεις και τους μονοπωλιακούς ομίλους που δραστηριοποιούνται στις αερομεταφορές. 
Αυτή η πολιτική που προωθείται τα τελευταία χρόνια και στη χώρα μας, πέρα από την εντατικοποίηση και τη συμπίεση της τιμής της εργατικής δύναμης, έχει αρνητικές επιπτώσεις, όπως είναι η μείωση αποδοχών, η μείωση του προσωπικού αλλά και οι απολύσεις. Όμως, επηρεάζει παράλληλα και την ασφάλεια των πτήσεων, ενώ δημιουργεί τεράστια προβλήματα στην αεροπορική σύνδεση με τις απομακρυσμένες και εμπορικά άγονες περιοχές και τα νησιά της χώρας μας, οι κάτοικοι των οποίων το βιώνουν με το χειρότερο τρόπο αναφορικά με το υψηλό κόστος αλλά και με τη μείωση ή έλλειψη δρομολογίων.
Συνεπώς, για το Κομμουνιστικό Κόμμα Ελλάδος το κριτήριο είναι αν οι ρυθμίσεις που προωθούνται με το παρόν σχέδιο νόμου έρχονται να ικανοποιήσουν τις ανάγκες του λαού μας, εν προκειμένω για φθηνές και επαρκείς αερομεταφορές ή όχι. Βέβαια η αρνητική μας στάση, δεν έχει να κάνει τόσο με τις λεπτομέρειες, όσο με την κατεύθυνση και τους στόχους που επιδιώκει να εξυπηρετήσει το νομοσχέδιο, δηλαδή την ενίσχυση της ανταγωνιστικότητας στο πλαίσιο της απελευθέρωσης των αερομεταφορών και τη μεγιστοποίηση της κερδοφορίας των ομίλων που δραστηριοποιούνται σ’ αυτόν τον τομέα με την περαιτέρω εμβάθυνση της εμπορευματοποίησης, η οποία υλοποιείται με την αλλαγή του μηχανισμού χρήσης των χρονοθυρίδων –τα περίφημα αγγλιστί «slots»- των αερομεταφορέων, δηλαδή την πώληση μεταξύ εταιρειών των χρονοθυρίδων και αντίστοιχα της κατανομής στους αερολιμένες του χρόνου στάθμευσης των αεροπλάνων.
Ενδεικτικά, ως προς το στόχο που έρχεται να υλοποιήσει το νομοσχέδιο, αναφέρουμε όσα περιγράφονται στα άρθρα για τη λειτουργία της Εθνικής Αρχής Συντονισμού Πτήσεων, καθώς προσφέρεται γη και ύδωρ στα επιχειρηματικά συμφέροντα. Αναφέρουμε, για παράδειγμα, το διορισμό των μελών της αρχής στο άρθρο 3 που διορίζονται απευθείας από τον Υπουργό, χωρίς καν τη συναίνεση της Βουλής, όπως τουλάχιστον προβλεπόταν, όπως και το γεγονός ότι δεν μπορούν να ανακληθούν αυτά τα μέλη, αφού θα χρειάζεται πάντα νομοθετική ρύθμιση.
Επίσης στο άρθρο 4, δεν γίνεται ούτε καν νύξη ή δεν προβλέπεται ρήτρα γι’ αυτόν που θα διαφθείρει –μία εταιρεία, για παράδειγμα, που ζημιώνει το δημόσιο- παρά προβλέπονται κυρώσεις μόνο για το μέλος της αρχής που θα διαφθαρεί.
Επίσης στο άρθρο 7, που αφορά το ζήτημα των συμβάσεων –μελέτες, προμήθειες, συμβάσεις έργων και παροχής υπηρεσιών- στην ουσία η αρχή κάνει ό,τι θέλει, χωρίς να ελέγχεται από πουθενά.
Με βάση τα ανωτέρω, προχωρά περαιτέρω η απογύμνωση των υπηρεσιών της Υπηρεσίας Πολιτικής Αεροπορίας, με την απόσπαση δραστηριοτήτων της από ιδιώτες και μεγάλες επιχειρήσεις του είδους. Εμείς, παράλληλα, θέτουμε ένα πολύ σοβαρό ζήτημα κατά την άποψή μας σε ό,τι αφορά τα προβλήματα που ανακύπτουν –και θα ανακύπτουν- για την εθνική ασφάλεια και ειδικά σε κρίσιμες περιόδους όπου χρειάζεται να ελέγχονται οι χερσαίες, οι αεροπορικές και οι θαλάσσιες μεταφορές αλλά και για την ασφάλεια των πτήσεων.
Με βάση τα ανωτέρω, λοιπόν, είναι τεράστιες οι ευθύνες των ελληνικών κυβερνήσεων τόσο της Νέας Δημοκρατίας, όσο και του ΠΑΣΟΚ, που συμμετείχαν και συμμετέχουν ενεργά στη λήψη αυτών των αποφάσεων στην Ευρωπαϊκή Ένωση και που με ιδιαίτερο ζήλο υλοποιούν αυτές τις πολιτικές υπέρ του κεφαλαίου, με τεράστιες αρνητικές επιπτώσεις στο λαό μας.
Όμως, ευθύνες γι’ αυτήν την κατάσταση έχουν και οι πλειοψηφίες του συνδικαλιστικού κινήματος, οι οποίες όχι μόνο δεν οργάνωσαν την πάλη των εργαζόμενων αλλά την υπονόμευσαν αποδεχόμενες την απελευθέρωση των αερομεταφορών, όπως και τις σχετικές αναδιαρθρώσεις. 
Σημαντικές είναι και οι ευθύνες του ΣΥΡΙΖΑ εξαιτίας του ευρωενωσιακού προσανατολισμού του, στο όνομα του οποίου αποδέχθηκε την απελευθέρωση των μεταφορών –βλέπε Συνθήκη Μάαστριχτ- ή μια πολιτική ενταγμένη στο πλαίσιο διαχείρισης του συστήματος που αναπαράγει αντιφάσεις, όπως για παράδειγμα η αποδοχή από τη μία μεριά ενός αναβαθμισμένου διαμετακομιστικού ρόλου της χώρας μας στο πλαίσιο της Ευρωπαϊκής Ένωσης και από την άλλη, η ύπαρξη δημόσιου αερομεταφορέα ο οποίος θα είναι και ανταγωνιστικός με κριτήρια καπιταλιστικής κερδοφορίας αλλά θα λειτουργεί και προς όφελος του λαού.
Αυτό κι αν είναι αυταπάτη αλλά και συσκότιση των πραγματικών αιτιών που οδήγησαν και οδηγούν σ’ αυτήν την κατάσταση και τις αερομεταφορές στη χώρα μας. 
Υποστηρίζουμε ότι η ανάπτυξη και ο σχεδιασμός των μεταφορών και η πρόσβαση σε αυτές, πρέπει να ικανοποιούν τις σύγχρονες και διευρυμένες λαϊκές ανάγκες και να εντάσσονται στους σκοπούς και τα κίνητρα μιας οικονομίας η οποία κινείται με στόχο τη σχεδιασμένη και διευρυμένη ανάπτυξη της λαϊκής ευημερίας και όχι του καπιταλιστικού κέρδους. 
Επομένως, μία σχεδιασμένη ανάπτυξη των μεταφορών που θα ανταποκρίνεται στον κοινωνικοποιημένο χαρακτήρα της εργασίας και της παραγωγής, προϋποθέτει την κοινωνική ιδιοκτησία των μέσων μαζικής μεταφοράς αλλά και της παραγωγής τους. 
Είναι ζήτημα πολιτικό, το οποίο συνδέεται με το πρόβλημα της ριζικής αλλαγής του χαρακτήρα της εξουσίας, μέσω της οποίας μπορεί να εξασφαλιστεί η προστασία και ο σεβασμός της ανθρώπινης ζωής, η προτεραιότητα των μαζικών μεταφορών σε σχέση με τις ατομικές, η φθηνή χρήση γρήγορων και ασφαλών μεταφορών, η διασυνδεδεμένη και συμπληρωματική δράση όλων των ειδών μεταφοράς, η σταθερή και ασφαλής εργασία αλλά και η ικανοποιητική αμοιβή των εργαζομένων του κλάδου των μεταφορών -των αερομεταφορών, αν θέλετε- και η σχεδιασμένη οικονομική ανάπτυξη με στόχο την εξάλειψη της περιφερειακής ανισομετρίας. 
Η ικανοποίηση αυτών των αρχών δεν μπορεί να πραγματοποιηθεί στο πλαίσιο του καπιταλιστικού συστήματος. Η ανταγωνιστικότητα, η επιχειρηματικότητα και η παραγωγικότητα, όπως προβάλλονται, είναι ασυμβίβαστα με την προστασία των πτήσεων και το σεβασμό της ανθρώπινης ζωής αλλά και με την ανάγκη να υπάρχει ένα προσιτό αεροπορικό εισιτήριο για τα λαϊκά στρώματα. 
Η ιεράρχηση, ο προγραμματισμός και ο σχεδιασμός του κλάδου των μεταφορών και των επιμέρους τομέων, πρέπει να εντάσσονται στην εξυπηρέτηση του πανεθνικού αλλά και των περιφερειακών σχεδιασμών ανάπτυξης. Αυτό προϋποθέτει το συντονισμό των επιμέρους τομέων των μεταφορών κάτω από έναν ενιαίο κρατικό οργανισμό μεταφορών που θα έχει την ευθύνη της λειτουργίας των επιμέρους κρατικών φορέων οι οποίοι θα έχουν το αποκλειστικό δικαίωμα χρησιμοποίησης των εσωτερικών γραμμών αλλά και της αξιοποίησης των υποδομών. 
Πρωταρχική και συνάμα στρατηγική σημασία έχουν οι τομείς που συνδέονται με την άμυνα της χώρας και τη σύνδεση απομακρυσμένων νησιών και περιοχών. Και πιο συγκεκριμένα για τις μεταφορές, ενιαίο, λαϊκό, κρατικό, καθετοποιημένο αερομεταφορέα στον οποίο θα ανήκει το σύνολο των λειτουργιών, η επίγεια εξυπηρέτηση, οι υπηρεσίες τροφοδοσίας, η τεχνική βάση, το πτητικό έργο, με αποκλειστική εκμετάλλευση των εσωτερικών γραμμών και ένταξη των ιδιωτικών εταιρειών στον εθνικό αερομεταφορέα. Τα αεροδρόμια της χώρας, πρέπει να είναι περιουσία του λαού. Ο έλεγχος, η ασφάλεια των πτήσεων, το σύνολο των λειτουργιών της αεροπλοΐας, πρέπει να είναι στην ευθύνη της κρατικής Υπηρεσίας Πολιτικής Αεροπορίας.
Σε αυτήν την κατεύθυνση καλούμε το εργατικό κίνημα, τις λαϊκές οργανώσεις να απορρίψουν τα διλήμματα της αστικής ευρωενωσιακής και μονοπωλιακής πολιτικής, να απορρίψουν την πολιτική των ιδιωτικοποιήσεων, της απελευθέρωσης των αερομεταφορών αλλά και των μεταφορών συνολικότερα, την κάθε μορφή ιδιωτικοποίησης και λειτουργίας με επιχειρηματικά ιδιωτικοοικονομικά κριτήρια των αεροδρομίων και των λειτουργιών της Υπηρεσίας Πολιτικής Αεροπορίας.
Διεκδικούμε φθηνά εισιτήρια για τη λαϊκή οικογένεια και την πλήρη κάλυψη των συγκοινωνιακών αναγκών των απομακρυσμένων νησιών και περιοχών. 
Θεωρούμε πως ο αγώνας αυτός πρέπει να είναι ενταγμένος στη δράση για ριζικές ανατροπές του συσχετισμού δυνάμεων σε συνδικαλιστικό αλλά και σε πολιτικό επίπεδο, ενταγμένος στη μοναδική ρεαλιστική διέξοδο για τους εργαζόμενους αλλά και για τα λαϊκά στρώματα, ενός άλλου δρόμου ανάπτυξης και οικονομίας με λαϊκή εξουσία και αποδέσμευση από την Ευρωπαϊκή Ένωση.
Στη βάση όλων αυτών καταψηφίζουμε το νομοσχέδιο επί της αρχής. 
Σε ό,τι αφορά τα υπόλοιπα άρθρα του δεύτερου κομματιού αυτού του νομοσχεδίου, θα τοποθετηθούμε στη συζήτηση επί των άρθρων.
 Στο σημείο αυτό και στο χρόνο που μου απομένει, κύριε Πρόεδρε, θα θέλαμε να διατυπώσουμε ένα ερώτημα. Αν και ο Υπουργός στο αντίστοιχο ερώτημα στην επιτροπή δήλωσε αναρμόδιος -και είναι κατανοητό- το διατυπώνουμε και από αυτό το Βήμα και ευελπιστούμε, αν όχι σήμερα, αύριο, να απαντήσει ο αρμόδιος Υπουργός, του ΥΠΕΚΑ συγκεκριμένα. Το ερώτημα αφορά το άρθρο 27.
Θα θέλαμε, λοιπόν, διευκρίνιση σε ό,τι αφορά την παράγραφο 1 του άρθρου 27, σχετικά με τους ποιους αφορά η αδειοδότηση εμπορίας του αργού πετρελαίου. Θέλουμε να ξέρουμε στο κάτω-κάτω για ποιους γίνεται λόγος. Αυτό είναι το ένα. 
Το δεύτερο, έχει σχέση με την παράγραφο 3 του ιδίου άρθρου 27, σε ό,τι αφορά τους υπόχρεους τήρησης αποθεμάτων έκτακτης ανάγκης, όπου μέσω της παραγράφου του άρθρου αυτού, δίνεται περιθώριο περιόδου προσαρμογής. Μάλιστα αναφέρεται και ο λόγος. Λόγω έλλειψης πιστοποιημένων αποθηκευτικών χώρων. 
Εδώ, λοιπόν, τίθεται το εξής ερώτημα. Πριν από ένα χρόνο και λιγότερο, ψηφίσατε -πέρασε κατά πλειοψηφία- ένα αντίστοιχο νομοσχέδιο για τα αποθέματα πετρελαίου στη χώρα μας. Τότε δεν το γνωρίζατε αυτό; 
Εδώ, λοιπόν, μπαίνουν κάποια ερωτήματα στα οποία θα θέλαμε μία απάντηση. Γιατί προχωράτε σε αυτήν τη ρύθμιση; Τι σας αναγκάζει και προχωράτε σε αυτήν τη ρύθμιση; Και τι γίνεται με τα αποθέματα -και δεδομένης μιας περιόδου που υπάρχουν ανακατατάξεις- εάν και εφόσον υφίστανται αποθέματα, τα οποία έχουν συγκεκριμένη επάρκεια για συγκεκριμένο χρονικό ορίζοντα; Και αυτά, από όσο γνωρίζω από το νομοσχέδιο που είχε περάσει την τελευταία φορά, όπως προείπα, δηλαδή πέρυσι. Θα περιμένω, λοιπόν, την απάντηση από τον αρμόδιο Υπουργό. 
Και στα δύο λεπτά που απομένουν, θα ήθελα να κάνω μία αναφορά στην τροπολογία που καταθέσαμε και αφορά την κατάργηση της καταβολής από τους ασθενείς των 25 ευρώ για εισαγωγή προς νοσηλεία σε νοσοκομεία του ΕΣΥ αλλά παράλληλα και της κατάργησης καταβολής του 1 ευρώ ανά εκτελούμενη συνταγή, καθώς και των 5 ευρώ για τις εξετάσεις στα εξωτερικά ιατρεία. Πρόκειται για απόφαση σε ό,τι αφορά τα 25 ευρώ και το 1 ευρώ, που βεβαίως έχει να κάνει με την ψήφιση συγκεκριμένα του ν.4093/2012, του οποίου η εφαρμογή ξεκίνησε από την 1η Ιανουαρίου. 
Εμείς ζητάμε από την Κυβέρνηση να δεχθεί την τροπολογία αυτή, ενώ βεβαίως καλούμε και τα υπόλοιπα κόμματα του Κοινοβουλίου να την υπερψηφίσουν. 
Σας ευχαριστώ, κύριε Πρόεδρε.","ΓΕΩΡΓΙΟΣ ΛΑΜΠΡΟΥΛΗΣ",277
"133287"," Ευχαριστούμε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133288"," Κύριε Πρόεδρε, θα ήθελα να μιλήσω τώρα.","ΑΠΟΣΤΟΛΟΣ ΚΑΚΛΑΜΑΝΗΣ",172
"133289"," Κύριε Πρόεδρε, να μην προηγηθούν οι εισηγητές;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133290"," Κύριε Πρόεδρε, θα ήθελα να μιλήσω τώρα, σας παρακαλώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"133291"," Βεβαίως, έχετε δικαίωμα εκ του Κανονισμού να μιλήσετε τώρα. 
Έχετε το λόγο για δέκα λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"133292"," Κυρίες και κύριοι Βουλευτές, εύχομαι καλή χρονιά σε όλους. Πάντως εύχομαι αυτή η χρονιά που φεύγει να είναι χειρότερη από όσες έχουμε ζήσει έως τώρα για προβλήματα που συνεχίζουν να μαστίζουν τη χώρα, την εθνική οικονομία και τη μεγάλη πλειονότητα του ελληνικού λαού, τα οικονομικά και κοινωνικά ασθενέστερα στρώματα. 
Πιστεύω ότι η Βουλή μπορεί να παίξει ένα σημαντικότερο ρόλο, ώστε αυτές οι ευχές να έχουν αντίκρισμα στην πραγματικότητα αυτής της χρονιάς. Και αυτό φυσικά δεν θα γίνει εάν εδώ περιοριζόμαστε σε εντυπώσεις, όπως αυτή που άκουσα στην αρχή. Για σοβαρές υποθέσεις όποιο κόμμα ενδιαφέρεται, ενημερώνεται ήδη πριν καταφθάσουν εδώ μηνύσεις και εγκλήσεις και προχωρά -και οφείλει να προχωρά- αν θεωρεί ότι υπάρχουν στοιχεία που επιβάλλουν τη δημιουργία εξεταστικών, ακόμα και προανακριτικών επιτροπών. Και όταν συγκροτούνται αυτές οι επιτροπές, πρέπει να μην τις κλείνουμε, όπως συνέβη με την επιτροπή για τα εξοπλιστικά, όταν το Φεβρουάριο της Β’ Συνόδου του 2006, η επιτροπή εκείνη σταμάτησε το έργο της. Και όταν ο ομιλών κατέθεσε μία επίκαιρη ερώτηση για τον τότε Πρωθυπουργό κ. Καραμανλή, ζητώντας να παραταθεί η Σύνοδος εκείνη, γιατί αν έκλεινε τον Ιούνιο του 2006, θα παραγράφονταν τα όποια αδικήματα, τα οποία αποδείχθηκε και ότι υπήρχαν. Ο κύριος Αρχηγός τότε δεν ήρθε να απαντήσει, όπως γενικώς από τον τότε Πρωθυπουργό, τον κ. Καραμανλή, όταν παρευρίσκεται εδώ, ποτέ δεν έχουμε ακούσει κάποια άποψή του για το παρελθόν, το παρόν και το μέλλον.
Όμως, τα Μέσα Μαζικής Ενημέρωσης, ελεγχόμενα από τους γνωστούς επιχειρηματίες, απασχολούν την κοινή γνώμη με το αν ο Γιώργος Παπανδρέου κάνει μία διάλεξη στο εξωτερικό, αν ζήτησε άδεια της Βουλής -που ζητάει πάντοτε- εάν ο Βενιζέλος λέει εκείνο ή το άλλο. Δηλαδή, επαναλαμβάνεται εδώ η ιστορία προ εικοσιπενταετίας, του πώς θα διχασθεί ο ελληνικός λαός, πώς θα ανασκολοπιστεί, κυριολεκτικά, η παράταξη την οποία εκφράζει εδώ το ΠΑΣΟΚ. Και, φυσικά, δεν έχει νόημα, κατόπιν εορτής να ενθυμούμεθα εάν κάναμε όλοι εδώ το καθήκον μας ή προετοιμάζαμε ύλη για τα βραδινά και τα μεταμεσονύχτια δελτία κάποιων καναλιών, ξεχνώντας ορισμένοι ότι ο λαός τους έστειλε σε αυτό εδώ το Βήμα. Και λυπάμαι, γιατί είναι σχεδόν άδεια η Αίθουσα αλλά τα πάνελ διαφόρων γνωστών καναλιών θα είναι γεμάτα και τώρα και σε λίγη ώρα αργότερα μέχρι τις 12 και πλέον μετά τα μεσάνυχτα. 
Ίσως όλα αυτά, αγαπητοί συνάδελφοι, κυρίες και κύριοι, το μεγάλο ποσοστό αυτών που με τη στέρηση, τη φτώχεια, την πείνα είναι σε βαθιά κατάθλιψη να μην μπορούν να τα σκεφτούν τώρα, όπως και αυτοί που δεν είναι σε αυτήν την κατάσταση, φοβούμενοι μήπως περιέλθουν σε αυτήν με ένα ποσοστό εκείνων που δεν χάνουν από την κρίση. Και διερωτώμαι πραγματικά. Κάποια κόμματα σε αυτήν εδώ την Αίθουσα, ποιον τίτλο θα φέρουν εάν το 2014 καταργηθεί πλέον το περίφημο μνημόνιο και δεν θα έχουμε το αντικείμενο του πόθου ή του μίσους για να δηλώνουν κάποιοι ότι είναι μνημονιακοί, κάποιοι ότι είναι αντιμνημονιακοί; 
Αυτά, λοιπόν, ο απλός λαός αυτήν τη στιγμή, στην κατάσταση στην οποία βρίσκεται, μπροστά στο άμεσο πρόβλημα που αντιμετωπίζει μέσα στο σπίτι του για το αν θα έχει την άλλη μέρα τσουκάλι στη φωτιά, μπορεί να μην είναι σε θέση να τα σκεφτεί. Όμως, κάποια στιγμή θα τα σκεφτεί. 
Έτσι απαξιώνεται, κυρίες και κύριοι, αυτός ο θεσμός, η βάση της κοινοβουλευτικής δημοκρατίας, που, όπως έχω πει και άλλες φορές, προϋποθέτει δημοκρατική λειτουργία των κομμάτων, ελευθερία γνώμης και συνείδησης του Βουλευτή και όχι ο ένας από κάθε παράταξη. Αύριο, κύριε Προέδρε, αυτό θα γίνει στην ψηφοφορία. Θα είναι πέντε, έξι συνάδελφοι εδώ, ένας, δύο από κάθε παράταξη.
Και εδώ απόψε όλοι οι εισηγητές -άλλος ευθέως, όπως ο εισηγητής του μεγαλυτέρου κόμματος, της μεγαλύτερης Κοινοβουλευτικής Ομάδας, άλλοι εμμέσως- είπαν, κύριε Υπουργέ, ότι αυτές οι διατάξεις για το Τεχνικό Επιμελητήριο –και θα σας το πω εγώ καθαρότατα- συνιστούν σκάνδαλο. Και θα αιτιολογήσω γιατί συνιστούν σκάνδαλο.
Πρώτα-πρώτα, είναι απαράδεκτο κάθε τρεις και λίγο να ασχολείται η Βουλή των Ελλήνων με τσόντες σε διάφορα νομοσχέδια, τσόντες διατάξεων άσχετες με το κύριο αντικείμενό τους.
Δεν είναι τα απλά ζητήματα που έθεσαν οι συνάδελφοι, που μπορεί να δικαιολογούν μία τροπολογία. Είναι δυνατόν να λέμε ότι ο τεχνικός σύμβουλος της Κυβέρνησης, δεν είναι σε θέση -και η Κυβέρνηση, η όποια κυβέρνηση- να ετοιμάσει μία νομοθεσία που δεν θα χρειάζεται σε κάθε νομοσχέδιο να παίζουμε το κρυφτούλι με τον κάθε Υπουργό στα γραφεία του, η κάθε διακομματική ομάδα που λυμαίνεται αυτό το θεσμό και η Βουλή εδώ, να θεωρείται ότι ψηφίζει ενώ στην πραγματικότητα δεν ψηφίζει. 
Και σας ερωτώ. Πόσοι θα είναι αύριο εδώ, όταν θα ψηφίζονται αυτά τα άρθρα; Και τι λένε, κύριοι και κυρίες, αυτά τα άρθρα; Τα διαβάσαμε;
	Όταν βοά το πανελλήνιο –αλλά και εκτός της Ελλάδος- για το μεγάλο κόστος στα δημόσια έργα, για τις φαυλότητες, τη διαφθορά, τις μίζες, τι κάνει το κράτος; Γιατί υπάρχει το Υπουργείο Δημοσίων Έργων άλλοτε και τώρα Υποδομών; 
Αν διαβάσετε τα άρθρα, θα δείτε τις αρμοδιότητες. Θέτει τις προδιαγραφές και το πλαίσιο των έργων για να εξασφαλίζει ποιότητα και οικονομικότερη δαπάνη για τα δημόσια έργα. Όλα αυτά τα δίνουμε στο Τεχνικό Επιμελητήριο, το οποίο έχει -και θα το καταθέσω για τα Πρακτικά- καταδίκη, κυρίες και κύριοι συνάδελφοι, από την Επιτροπή Ανταγωνισμού. Διότι καθορίζοντας το κόστος των έργων για να ρυθμίσει τα των αμοιβών, πετάει έξω από το σύστημα που του έχει δώσει το κράτος, μελέτες που έχουν κόστος λιγότερο απ’ αυτό που νομίζει το Τεχνικό Επιμελητήριο. 
	(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ ) 
	Ήρθε, λοιπόν, η Επιτροπή Ανταγωνισμού και καταδίκασε για παράβαση και της ελληνικής και της κοινοτικής νομοθεσίας το Τεχνικό Επιμελητήριο ως καρτέλ επιχειρήσεων. Έτσι συμβαίνει, πράγματι. Γιατί αρκετά και η καπηλεία των χιλιάδων ανέργων μηχανικών, όπως των χιλιάδων ανέργων γιατρών ή δικηγόρων! Έχουμε υποχρέωση σε αυτήν την Αίθουσα εν ονόματι του θεσμού!
Νομικά πρόσωπα δημοσίου δικαίου είτε δικηγορικοί σύλλογοι είτε ιατρικοί σύλλογοι είτε το επιμελητήριο, όχι μόνο δεν νοιάζονται για τη μεγάλη μάζα των νεοτέρων που υφίστανται τις συνέπειες της κρίσης αλλά αντίθετα όχι μόνο συμφωνούν αλλά και υπερθεματίζουν, κύριε Υπουργέ. Και ιδού η απόδειξη! Είδατε νέους μηχανικούς να σας λένε να ψηφιστούν αυτές οι διατάξεις; Έχουμε, όμως, τον Σύνδεσμο Ανωνύμων Κατασκευαστικών Εταιρειών, δηλαδή των εταιρειών των έργων που λένε «ναι».  
Και είναι φυσικό, όταν δίνετε εσείς με αυτές τις διατάξεις τη δυνατότητα οι εταιρείες που με άγνωστο αριθμό άλλων εμπλεκομένων -είτε είναι πανεπιστήμια είτε εταιρείες είτε πρόσωπα- να μπορούν ακόμη και το τιμολόγιο των έργων να ελέγχουν. Θα κάνουν έλεγχο αγοράς για τις τιμές των οικοδομικών υλικών και θα κανονίζουν το κόστος των έργων. 
	(Στο σημείο αυτό κτυπάει το κουδούνι λήξεως του χρόνου ομιλίας του πρώην Προέδρου της Βουλής)
	Τελειώνω, κυρία Πρόεδρε. 
	Τότε να μη λέμε «Όλα για την τρόικα», κύριε Υπουργέ, όπως όταν ψηφίσαμε, κύριε Υπουργέ, γιατί το ζητούσε η τρόικα. Δεν έχει κάνει όλα τα κακά η τρόικα. Τα κακά τα κάναμε εμείς και επωφελείται και η τρόικα και οι δανειστές. Όμως, αν συνεχίζουμε με αυτά τα μυαλά, βεβαιότατα, θα έρθει η τρόικα αύριο και θα πει, «Εγώ σας εισηγήθηκα και καταργήσατε το 2% στις μελέτες, στα έργα, το 2‰ στον προϋπολογισμό των δημοσίων έργων, που τα διαχειρίζονταν μια ομάδα διακομματική, ερήμην της βάσης των μηχανικών και του τεχνικού κόσμου». Αυτό πήγαινε σε βάρος των έργων, στο κόστος των έργων. 
	Μα, είναι τόσο καθαρά αυτά τα πράγματα. Είναι μόνο πελατειακές λογικές. Κάποτε ο πολιτικός κόσμος και καθένας χωριστά, πρέπει να αποφασίσει ότι αυτά ανήκουν στο παρελθόν. 
	Εγώ σας λέω: Τι θα πούμε αύριο στους δανειστές μας, όταν θα λένε «Ξανά το κόστος των έργων είναι διπλάσιο απ’ ό,τι γίνεται σε άλλες χώρες, διότι διαπλέκεστε κυβερνήσεις και κόμματα και Βουλευτές»; Όχι, βέβαια, όλοι! Αυτό είναι ο φασισμός που κυκλοφορεί, ότι δηλαδή όλοι εκεί μέσα και οι τριακόσιοι είναι λωποδύτες. Αυτό λένε στον κοσμάκη. 
Η αλεπού, όταν της έκοψαν την ουρά, έλεγε: «Μα, είναι ωραίο να σου κόψουν την ουρά». Θα ήθελε σε όλους να τους κόψουν την ουρά, οπότε αυτή που της έκοψαν την ουρά διότι την τσάκωσαν στο κοτέτσι, δεν θα φαίνεται. Αυτό κυκλοφορεί, κυρίες και κύριοι συνάδελφοι! 
Γι’ αυτό μια εβδομάδα ασχολούνται με τον Λιάπη. Γι’ αυτό δύο μήνες είχαμε τον Τσοχατζόπουλο. Γι’ αυτό κάθε μέρα έχουμε κάποιον άλλον. Και καλώς έχουμε, για να μαθαίνει ο λαός. Όμως, ο λαός αρχίζει και καταλαβαίνει.         
Μήπως μέσα στο σωρό, χάνονται και οι πραγματικοί ένοχοι;
Κύριε Υπουργέ, με αίσθηση ευθύνης, ύστερα από σαράντα χρόνια που θητεύω σε αυτήν την Αίθουσα, σας λέω ότι δεν ανήκω σε εκείνους που κλαίγονται. Γνωρίζετε όλοι σας ότι ιδιαίτερα Βουλευτές επαρχιών αντιμετωπίζουν μείζονα προβλήματα. Ο λαός δεν γνωρίζει αν ένας Βουλευτής πρέπει να έχει γραφείο εκεί, γραφείο εδώ και ότι πρέπει να κινείται πάνω κάτω. Γνωρίζετε ποια προβλήματα έχουν πολλοί Βουλευτές. Όμως, ο λαός δεν το γνωρίζει. Και είναι λογικό αυτό, διότι ο άλλος που είναι σε κατάθλιψη επειδή πεινά, δεν μπορεί να σκεφτεί τίποτα άλλο, όπως πώς θα λειτουργήσουν οι θεσμοί και ιδιαίτερα αυτός ο βασικός θεσμός, που έχει την αποστολή του Συντάγματος.","ΑΠΟΣΤΟΛΟΣ ΚΑΚΛΑΜΑΝΗΣ",172
"133293"," Κύριε Πρόεδρε, παρακαλώ ολοκληρώσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133294"," Δεν είμαστε μέλη ενός δημοτικού συμβουλίου, δεν είμαστε απλοί παράγοντες του δημόσιου βίου, δεν είμαστε μέτοχοι της οποιασδήποτε εφημερίδας ή καναλιού ή ραδιοφώνου. 
Είμαστε οι τριακόσιοι αντιπρόσωποι του έθνους! Μπορούμε αυτό να το καταλάβουμε και να σκεφτούμε, όταν θα έρθει η ώρα να μας πάνε τέσσερις, να μη φτύνουν πάνω από το μνήμα μας;
Κύριε Υπουργέ, αυτές τις διατάξεις, σεβόμενος τη Βουλή, όταν ουδείς εισηγητής…","ΑΠΟΣΤΟΛΟΣ ΚΑΚΛΑΜΑΝΗΣ",172
"133295"," Κύριε Πρόεδρε, σας παρακαλώ καταλήξτε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133296"," Τελείωσα, κυρία Πρόεδρε.
Ουδείς εισηγητής -και πιστεύω ότι οι πλείστοι όσων θα μιλήσουν- δεν συμφωνεί. Πώς δηλαδή αυτή η Βουλή θα το ψηφίσει; Εντάξει, μας έλεγαν «πράξη νομοθετικού περιεχομένου, Δευτέρα ανοίγουν τα χρηματιστήρια, πρέπει να ψηφίσετε, καταρρέει η οικονομία». Εδώ ποιος λόγος είναι, ενώ η Βουλή, όπως εκφράζεται, δεν συμφωνεί; Γιατί εσείς επιμένετε; Σας λέμε πάρτε τα πίσω, όπως τα πήρε και ο κ. Βορίδης, ο προκάτοχός σας και είπε –σωστά- ότι θα συζητήσει με όλους, να δούμε τι είναι το καλύτερο να κάνουμε. 
Εσείς δυστυχώς δεν συζητήσατε με κανέναν. Λυπάμαι. Γνωρίζετε τα προσωπικά μου αισθήματα αλλά φίλος ο Πλάτων, φιλτάτη η αλήθεια. Μη χρεώνεστε πράγματα τα οποία ούτε σας αξίζουν και ούτε θα σας τιμούν.
Ευχαριστώ, κυρία Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"133297"," Ευχαριστούμε, κύριε Πρόεδρε.
Κυρίες και κύριοι συνάδελφοι, επειδή τώρα αναλαμβάνω την υπηρεσία στην Έδρα, θα ήθελα να σας ευχηθώ καλή χρονιά, δημιουργική, με υγεία και φώτιση. Να κάνουμε ό,τι μπορούμε καλύτερο για να βρούμε την ελληνική περπατησιά μας και την ελληνική μας ταυτότητα, κάτι που πιστεύω ότι είναι το ζητούμενο στις μέρες μας.
Έχει ζητήσει το λόγο, μετά από την τοποθέτηση του κυρίου πρώην Προέδρου, ο Υπουργός Υποδομών, Μεταφορών και Δικτύων κ. Χρυσοχοΐδης.
Έχετε το λόγο, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133298"," Ευχαριστώ πολύ, κυρία Πρόεδρε.
Θα παρέμβω για το θέμα το οποίο έθεσε προηγουμένως ο κύριος Πρόεδρος της Βουλής, ο κ. Κακλαμάνης, με στόχο να διατυπώσω τη θέση μου. Και θέλω να το κάνω με ευθύτητα και το θάρρος που χρειάζεται να έχει ο κάθε Υπουργός  φέρνει στη Βουλή  νομοθετικές πρωτοβουλίες.
Κυρίες και κύριοι συνάδελφοι, ο κύριος Πρόεδρος μίλησε για σκάνδαλο. Θέλω να δούμε ποιο είναι το σκάνδαλο. Και θέλω παρακαλώ πολύ, όταν θα τοποθετηθείτε ξανά όλοι σας, να μιλήσετε για αυτό το σκάνδαλο. Διότι το σκάνδαλο υπάρχει μόνο στο μυαλό του κυρίου Προέδρου, ο οποίος μάλιστα εδώ ως διαπρύσιος κήρυκας μίλησε για τις μίζες, για τα σκάνδαλα. Εμένα δεν με αφορούν όλα αυτά βεβαίως και δεν έχω καμία σχέση με όλα αυτά, ούτε είχα ποτέ στη διαδρομή μου ούτε θα έχω ποτέ. Δεν ξέρω, όμως, γιατί τα αναφέρει αυτά ο κύριος Πρόεδρος.","ΜΙΧΑΗΛ ΧΡΥΣΟΧΟΪΔΗΣ",554
"133299"," Δεν ακούσατε καλά τι είπα.","ΑΠΟΣΤΟΛΟΣ ΚΑΚΛΑΜΑΝΗΣ",172
"133300"," Το δεύτερο…","ΜΙΧΑΗΛ ΧΡΥΣΟΧΟΪΔΗΣ",554
"133301"," Δεν ακούσατε καλά!","ΑΠΟΣΤΟΛΟΣ ΚΑΚΛΑΜΑΝΗΣ",172
"133302"," Μη με διακόπτετε, παρακαλώ.","ΜΙΧΑΗΛ ΧΡΥΣΟΧΟΪΔΗΣ",554
"133303"," Δεν σας είπα για μίζες εσάς.","ΑΠΟΣΤΟΛΟΣ ΚΑΚΛΑΜΑΝΗΣ",172
"133304"," Κύριε Πρόεδρε, σας παρακαλώ πολύ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133305"," Όχι σύγχυση εδώ!","ΑΠΟΣΤΟΛΟΣ ΚΑΚΛΑΜΑΝΗΣ",172
"133306"," Με φέρνετε σε δύσκολη θέση, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133307"," Απαντήστε σε αυτά που είπα.","ΑΠΟΣΤΟΛΟΣ ΚΑΚΛΑΜΑΝΗΣ",172
"133308"," Σας παρακαλώ, με όλο το σεβασμό, ακούσαμε όλοι τι είπατε, ας απαντήσει και ο Υπουργός όπως θέλει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133309"," Δεύτερον, είπε ο κύριος Πρόεδρος ότι πρέπει να συζητήσουμε, πράγμα το οποίο δεν έκανα εγώ. Μήπως ο κ. Βορίδης που συζήτησε, τι βγήκε; 
Ήρθαν κάποιοι, αυτοί που είναι απ’ έξω, κύριε Πρόεδρε, κύριοι συνάδελφοι, και είπαν να το συζητήσουμε. Αυτό που λένε και τώρα έξω «να το συζητήσουμε». Συζητήθηκε, λοιπόν, πριν κάποια χρόνια, ξανασυζητήθηκε το θέμα πριν κάποια χρόνια, ξαναήρθε πριν κάποια χρόνια και κάθε φορά, βρίσκεται κάποιος κ. Κακλαμάνης ο οποίος ζητά να το πάρουμε πίσω. 
Εγώ λοιπόν, δεν το παίρνω πίσω. Σας δηλώνω ότι δεν πρόκειται να το πάρω πίσω, γιατί θα είναι ντροπή.","ΜΙΧΑΗΛ ΧΡΥΣΟΧΟΪΔΗΣ",554
"133310"," Και η Βουλή; Αν δεν ψηφίζει η Βουλή, θα περνάτε ό,τι θέλετε; Τι είστε εδώ; Δικτάτορας;","ΑΠΟΣΤΟΛΟΣ ΚΑΚΛΑΜΑΝΗΣ",172
"133311"," Σας παρακαλώ, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133312"," Η Βουλή πρέπει να ψηφίσει! Είναι απαράδεκτο αυτό, Υπουργός να λέει …","ΑΠΟΣΤΟΛΟΣ ΚΑΚΛΑΜΑΝΗΣ",172
"133313"," Δεν έχετε το λόγο, κύριε Πρόεδρε. Δεν σέβεστε τον Κανονισμό, τον οποίο εσείς επικαλείστε πολλές φορές.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133314"," Τι πράγματα είναι αυτά;","ΑΠΟΣΤΟΛΟΣ ΚΑΚΛΑΜΑΝΗΣ",172
"133315"," Με όλο το σεβασμό, δεν σέβεστε τον Κανονισμό, τον οποίο επικαλείστε. Σας παρακαλώ πολύ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133316"," Δεν συνηθίζεται το Προεδρείο να…","ΑΠΟΣΤΟΛΟΣ ΚΑΚΛΑΜΑΝΗΣ",172
"133317"," Σας παρακαλώ,αφήστε τον Υπουργό να απαντήσει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133318"," Να πείτε στον Υπουργό να σέβεται τη Βουλή.","ΑΠΟΣΤΟΛΟΣ ΚΑΚΛΑΜΑΝΗΣ",172
"133319"," Θα ζητήσετε το λόγο μετά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133320"," Οφείλετε ως Προεδρεύουσα να πείτε στον Υπουργό να σέβεται τη Βουλή.","ΑΠΟΣΤΟΛΟΣ ΚΑΚΛΑΜΑΝΗΣ",172
"133321"," Μη με βάζετε να σας απαντήσω σε αυτό, δεν θέλω, λοιπόν. Ξέρετε τι θα σας πω.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133322"," Αρκετά οι συστάσεις! Ακούστε τι σας λέω εγώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"133323"," Όταν ψηφίζουμε, όπως ψηφίζουμε… Ακούστε και εγώ τι σας λέω!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133324"," Οφείλετε να σέβεστε εσείς πρώτη τη Βουλή.","ΑΠΟΣΤΟΛΟΣ ΚΑΚΛΑΜΑΝΗΣ",172
"133325"," Εσείς, κύριε Κακλαμάνη, σεβαστείτε  πρώτα το Προεδρείο που προσπαθεί να κάνει τη δουλειά του, εντάξει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133326"," Να λέτε στον Υπουργό να σέβεται τη Βουλή, κυρία Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"133327"," Δεν καταγράφεται τίποτα από αυτά που λέει ο Πρόεδρος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133328"," Αλλιώς κατεβείτε από εκεί και να μιλάτε από εδώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"133329"," Έχετε μονίμως την ανοχή του Προεδρείου να πείτε ότι θέλετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133330"," Εάν έχετε άποψη, πρέπει κατά τον Κανονισμό να την λέτε από εδώ. Εκεί είστε για να τηρείτε τον Κανονισμό και όποιος τον παραβιάζει, όπως ο Υπουργός τώρα …","ΑΠΟΣΤΟΛΟΣ ΚΑΚΛΑΜΑΝΗΣ",172
"133331"," Μα δεν τον τηρείτε εσείς τον Κανονισμό. Δεν σέβεστε το Προεδρείο για να καθίσετε στη θέση σας και να πάρετε σωστά το λόγο, όπως πρέπει. Αναιρείτε ο ίδιος αυτά που λέτε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133332"," Ο Υπουργός υβρίζει τη Βουλή. Αλλά δεν ακούτε αυτά που σας λέω προφανώς.","ΑΠΟΣΤΟΛΟΣ ΚΑΚΛΑΜΑΝΗΣ",172
"133333"," Μια χαρά ακούμε και καταλαβαίνουμε και κρινόμαστε όλοι, όπως ψηφίζει ο καθένας, κύριε Πρόεδρε! Σας παρακαλώ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133334"," Ό,τι και να λέτε εσείς δεν με ενδιαφέρει! Εγώ θα επιμείνω. Ο Υπουργός λέει …","ΑΠΟΣΤΟΛΟΣ ΚΑΚΛΑΜΑΝΗΣ",172
"133335"," Διακόπτετε τον Υπουργό στο κάτω-κάτω. Αφήστε τον να πει αυτό που θέλει και θα σας δώσω το λόγο να απαντήσετε, κύριε Κακλαμάνη. Τι θέλετε δηλαδή τώρα; Να κάνω λογοκρισία;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133336"," Ακούστε, δεν συνηθίζεται ο Προεδρεύων να αντιδικεί και το κάνετε εκ συστήματος και το παρακολουθούμε όλοι.","ΑΠΟΣΤΟΛΟΣ ΚΑΚΛΑΜΑΝΗΣ",172
"133337"," Τι θέλετε να κάνω; Να σας αφήσω να κάνετε αυτό που κάνετε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133338"," Να μας σέβεστε όλους μας για να σας σεβόμαστε και εμείς. Αν εσείς δεν θα μας σέβεστε, δεν θα σας σεβόμαστε ούτε και εμείς. Αυτό σας λέω.","ΑΠΟΣΤΟΛΟΣ ΚΑΚΛΑΜΑΝΗΣ",172
"133339"," Κύριε Πρόεδρε, εσείς αυτήν τη στιγμή σέβεστε το Προεδρείο; Σας παρακαλώ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133340"," Ναι, είπα τι πρέπει κατά τον Κανονισμό να κάνετε. Δεν το κάνετε.","ΑΠΟΣΤΟΛΟΣ ΚΑΚΛΑΜΑΝΗΣ",172
"133341"," Τι θέλετε δηλαδή να κάνω; Να λογοκρίνω τον Υπουργό και να του πω να μην μιλήσει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133342"," Όχι . Αυτό σας ζήτησα εγώ; Να του πείτε να μην μιλήσει; Σας είπα να του πείτε να σέβεται τη Βουλή και να μη λέει «Ό,τι και να πείτε, δεν με ενδιαφέρει, εγώ θα επιμείνω».","ΑΠΟΣΤΟΛΟΣ ΚΑΚΛΑΜΑΝΗΣ",172
"133343"," Θα κληθεί η Βουλή και οι Βουλευτές ο καθένας ξεχωριστά που, όπως ξέρετε καλά, έχει ατομική και προσωπική ευθύνη. Έχει ατομική πολιτική ευθύνη ο κάθε Βουλευτής. Αν τα προηγούμενα χρόνια οι Βουλευτές έγιναν ομάδα -να μην πω τι γίνανε- φταίνε κάποιοι άλλοι. Το ξέρετε πολύ καλά αυτό και με όλο το σεβασμό, μη ρίχνετε το βάρος στο Προεδρείο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133344"," Επαναλαμβάνω, λοιπόν, κυρία Πρόεδρε, ότι δεν πρόκειται να το πάρω πίσω και να το αποσύρω. Έχω το δικαίωμα ως Υπουργός έχων τη νομοθετική πρωτοβουλία, να φέρω κάτι στη Βουλή και η Βουλή να αποφασίσει. Εννοώ ότι δεν πρόκειται να πάρω την πρωτοβουλία μόνος μου να αποσύρω τις διατάξεις, γιατί ο ρόλος μου δεν είναι να υπερασπίζομαι ορισμένα κλαδικά συμφέροντα αλλά να υπερασπίζομαι το εθνικό συμφέρον, το δημόσιο συμφέρον και αυτές οι διατάξεις υπηρετούν το δημόσιο συμφέρον.","ΜΙΧΑΗΛ ΧΡΥΣΟΧΟΪΔΗΣ",554
"133345"," Κυρία Πρόεδρε, επί προσωπικού θέλω να μιλήσω μετά, για να μη λέτε ότι διακόπτω πάλι.","ΑΠΟΣΤΟΛΟΣ ΚΑΚΛΑΜΑΝΗΣ",172
"133346"," Μη διακόπτετε πια, κύριε Κακλαμάνη. Ήμαρτον!
(Διαμαρτυρίες στην Αίθουσα)","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"133347"," Όλες οι άλλες απόψεις κατά τη γνώμη μου, αυτοί δηλαδή που είναι απ’ έξω» λένε ακριβώς τα ίδια λόγια: «Αφήστε το να το συζητήσουμε». Το συζητάμε χρόνια. Περί τίνος πρόκειται; Πρόκειται για τον τεχνικό κόσμο της χώρας. Το ΤΕΕ αριθμεί εκατόν είκοσι χιλιάδες τεχνικούς και άλλοι τόσοι είναι στην ΕΕΤΕΜ, στην ένωση τεχνικών των ΤΕΙ. Είναι ενός αιώνα νομικό πρόσωπο με τεράστια προσφορά στη χώρα, το οποίο οδηγείται στο κλείσιμο αλλά εδώ λέμε «αφήστε το να το συζητήσουμε πάλι». 
Είναι επίσης απ’ έξω και οι εργαζόμενοι στο Υπουργείο. Δεν εννοώ τους συνδικαλιστές αλλά τους υπαλλήλους του Υπουργείου, μαζί με τους οποίους φτιάξαμε αυτές τις διατάξεις. Επειδή, λοιπόν, σέβομαι πάρα πολύ τη Βουλή, κάναμε μια μεγάλη συζήτηση στην επιτροπή και έφερα διατάξεις οι οποίες προσαρμόζονται πλήρως στην κουβέντα την οποία κάναμε. Γιατί αντιδρούμε, λοιπόν, τώρα; Διότι, υπάρχουν οι απέξω, οι οποίοι δεν θέλουν να γίνει τίποτα. Ρώτησα, λοιπόν, τους εκπροσώπους τι θέλουν να κάνουμε. Μου είπαν να τα αποσύρω και τους είπα «όχι, γιατί να τα αποσύρω;».
Για ποιο λόγο; Επειδή δεν βολεύει κάποιους; Έτσι ξέρετε τι κάνουμε; Διαιωνίζουμε την ύπαρξη κάποιων οι οποίοι θέλουν να λέγονται συνδικαλιστές. 
Εδώ έχουμε ένα ΤΕΕ που ξεπεράστηκε από την εποχή του, κλείνει, διαλύεται. Υπάρχει χώρα που δεν έχει τεχνικό επιμελητήριο; Καμμία χώρα. Δεν θέλουμε το Τεχνικό Επιμελητήριο; Το θέλουμε. Θέλουμε να είναι ισχυρό; Θέλουμε να παίζει, πράγματι, το ρόλο του τεχνικού συμβούλου του κράτους; Το θέλουμε. 
Εδώ, όμως, δεν είναι μόνο ότι το ξεπέρασε η εποχή. Ήρθε και η κρίση και έχει μειωθεί βίαια και ραγδαία όλο το τεχνικό έργο της χώρας. Ποια είναι η απάντηση, λοιπόν; «Μην κάνετε τίποτα». «Αφήστε το». Γιατί; Γιατί αντιδρούν οι άλλοι. Και όσοι συνάδελφοι εδώ μου λένε «πάρ’ το πίσω» το κάνουν επειδή είναι απέξω κάποιοι. 
Μα είναι δυνατόν να συνεχίσουμε να λειτουργούμε έτσι; Και εγώ ως Υπουργός θέλετε να το πάρω πίσω; Σοβαρολογείτε; Αυτός είναι ο ρόλος μου στην Ελλάδα της κρίσης; Γίνεται στην Ελλάδα που υποφέρει να μην τολμάει ο Υπουργός να φέρει μια διάταξη, η οποία λύνει προβλήματα, επειδή ενοχλεί κάποιους; Σοβαρολογείτε; Και τη λέει ο Πρόεδρος σκάνδαλο; Για όνομα του Θεού. 
Δεν το δέχομαι αυτό, λοιπόν, και δεν το παίρνω πίσω. Σας δηλώνω ότι δεν το παίρνω πίσω και θα επιμείνω μέχρι το τέλος. Αλλιώς δεν θα είμαι άξιος Υπουργός να υπηρετώ εδώ το ρόλο μου ως υπηρέτης του δημοσίου συμφέροντος και του εθνικού συμφέροντος. 
Πάει να γίνει κάτι, το οποίο θα δώσει λύσεις, για να μπορέσει το ΤΕΕ να επιβιώσει στη σύγχρονη εποχή και από την άλλη πλευρά υπάρχει ένα «όχι», «άσε να το δούμε», δηλαδή ποτέ. 
Δεν μπορώ, κυρίες και κύριοι συνάδελφοι, να συμπεριφέρομαι έτσι. Έχω βαθιά πεποίθηση ότι ο συνδικαλισμός έχει να υπηρετήσει στην Ελλάδα της κρίσης κρισιμότατο ρόλο, για την υπεράσπιση του συμφέροντος των εργαζομένων. Αλλά αυτός ο συνδικαλισμός, η εκπροσώπηση αυτής της μορφής κάνει μεγάλη ζημιά. Και λυπάμαι, που εδώ μέσα υπάρχουν συνάδελφοι οι οποίοι μεταφέρουν αυτές τις απόψεις. Εδώ έμμεσα, όπως είπε ο κύριος Πρόεδρος προηγουμένως, το έργο μας είναι εθνικό και πάνω από τα κόμματα. 
Δεν υπάρχει κανένα σκάνδαλο. Το σκάνδαλο υπάρχει στο μυαλό αυτών που δεν θέλουν να περάσει η διάταξη. Και θα σας απαντήσω περί τίνος πρόκειται, γιατί μιλάμε και θέλω σας παρακαλώ να υπάρξει αντίκρουση σε αυτό. 
Επί της ουσίας, λοιπόν, στο άρθρο 23, δίνεται η δυνατότητα αξιοποίησης όλου του φάσματος του τεχνικού δυναμικού της χώρας με την ίδρυση από όλους τους εκπροσωπούντες φορείς το ΤΕΕ να δημιουργεί νομικά πρόσωπα ιδιωτικού δικαίου μη κερδοσκοπικού χαρακτήρα για την εξέταση όλων των τεχνικών ζητημάτων, δηλαδή σύνταξη κανονισμών, μεταφορά τεχνογνωσίας, οργάνωση μηχανισμών ελέγχων, πρόληψη και αντιμετώπιση φυσικών καταστροφών, για την υποβοήθηση των κρατικών υπηρεσιών, των τεχνικών επιχειρήσεων και την ανάπτυξη της χώρας. Πού είναι το πρόβλημα, μπορείτε να μου πείτε; Πού είναι το πρόβλημα; Ποιον υποκαθιστούμε εδώ; Ποιον επηρεάζουμε; Ποιον ενοχλούμε; Ποιανού συμφέροντα βλάπτουμε;","ΜΙΧΑΗΛ ΧΡΥΣΟΧΟΪΔΗΣ",554
"133348"," Υποκαθιστάτε τον εαυτό σας.","ΑΠΟΣΤΟΛΟΣ ΚΑΚΛΑΜΑΝΗΣ",172
"133349"," Προσέξτε να δείτε. Λένε ορισμένοι ότι αυτό είναι ρόλος του κράτους. Τι πάει να πει αυτό; Δηλαδή, δεν πρέπει να υπάρχουν παράλληλα φορείς που θα εξυπηρετούν τους πολίτες ή παράλληλοι φορείς οι οποίοι θα έχουν μια άποψη πάνω στα ζητήματα; Πού είναι το πρόβλημα; Πρέπει να κλειστούμε στο αυστηρό κράτος, για να προστατεύουμε δήθεν το επίσημο κράτος και να μην αφήνουμε να υπάρχουν πολλαπλές εκφράσεις μέσα από το ευρύτερο κράτος, μέσα από τους ευρύτερους φορείς να υπάρχει η πανσπερμία των απόψεων για την ανάπτυξη της χώρας; Τι είμαστε; Το Ιράν είμαστε; Για ποιο λόγο; Ποιον βλάπτουμε; Ποιον υπονομεύουμε αυτήν τη στιγμή; Ποιανού τα συμφέροντα χτυπάμε με αυτήν τη διάταξη; 
Στο άρθρο 24, παρέχεται η δυνατότητα στο ΤΕΕ να ιδρύει επιστημονικά και επαγγελματικά τμήματα, στα οποία θα μπορούν να συμμετάσχουν και μη μέλη του ΤΕΕ, προκειμένου να μελετώνται θέματα που αφορούν το τεχνικό δυναμικό της χώρας, τις κατασκευαστικές και βιομηχανικές δραστηριότητες, τις τεχνολογίες πληροφορίας, πληροφορικής και επικοινωνίας, για την ανάπτυξη και την προώθηση τεχνικών και επιστημονικών θεμάτων από επιστήμονες πολλών ειδικοτήτων που δεν είναι διπλωματούχοι μηχανικοί και συνεπώς μη μέλη του ΤΕΕ. 
Πού είναι εδώ η υπονόμευση; Πού είναι το σκάνδαλο; Πείτε μου σας παρακαλώ. Πού είναι η εναντίωση στα συμφέροντα οποιουδήποτε; Πού είναι η παραβίαση του δημοσίου συμφέροντος; 
Πάμε στο άρθρο 25. Προβλέπει τη δυνατότητα του ΤΕΕ, να εγγράφει στα μητρώα του κάθε φυσικό πρόσωπο ή εταιρεία που ασκεί τεχνικό επάγγελμα είτε κατασκευαστικό είτε μελετητικό, προκειμένου να καθίσταται δυνατός ο έλεγχος της στελέχωσής του, η κατοχή των απαραίτητων πτυχίων και να ασκείται με ισότητα ο πειθαρχικός έλεγχος ενιαία για όλους όσους ασκούν τεχνικό επάγγελμα. 
Επιπλέον, προβλέπεται για τις εταιρείες που σύμφωνα με το καταστατικό τους είναι μελετητικές, να γίνεται υπηρεσία μιας στάσης το ΤΕΕ το ίδιο, για να αντιμετωπιστεί η νομική στρέβλωση που παρουσιάστηκε με τη θέσπιση του ΓΕΜΗ και δεν επέτρεπε στις μελετητικές εταιρείες να απογράφονται στο ΤΕΕ. Αντίστοιχο πρόβλημα υπήρχε και με το ξενοδοχειακό επιμελητήριο. Εδώ μπορείτε να μου πείτε ποια είναι η στρέβλωση, πού είναι το πρόβλημα, πού είναι το σκάνδαλο; 
Πάμε και στο τελευταίο, το επίμαχο. Προβλέπεται η δυνατότητα να λειτουργεί το ΤΕΕ και ως υπηρεσία μιας στάσης πάντα κατ’ επιλογή των ενδιαφερομένων. Θα μπορεί, δηλαδή, να συγκεντρώνει ηλεκτρονικά ή με κάθε πρόσφορο μέσο, τα απαιτούμενα δικαιολογητικά που υποβάλλονται στην αρμόδια διεύθυνση μητρώων και τεχνικών επαγγελμάτων της ΓΓΔΕ. Δεν την υποκαθιστά, δηλαδή. Κάνει την υπηρεσία μιας στάσης. Πού είναι το πρόβλημα; Έχουμε ακριβώς ίδιες υπηρεσίες, όπως το «Invest in Greece». 
Είναι παραλογισμός αυτό που κάνουμε αυτήν τη στιγμή. Κουβεντιάζουμε για τα αυτονόητα και τα ονομάζουμε και σκάνδαλα. 
Υπάρχει το «Invest in Greece». Τι είναι το «Invest in Greece»; Είναι ένας φορέας που μαζεύει δικαιολογητικά από έναν υποψήφιο επενδυτή. Αυτά τα δικαιολογητικά τα υποβάλλει στα διάφορα υπουργεία και τελικώς έρχεται κάποια στιγμή -για λόγους εξάλειψης της γραφειοκρατίας- στον υποψήφιο επενδυτή και του λέει «πάρε την άδεια». Το ίδιο θέλει να κάνει και το ΤΕΕ. Πού είναι το πρόβλημα, μπορείτε να μου πείτε; Ποιον βλάπτουμε εδώ; Πού είναι το σκάνδαλο; 
Στο εμπορικό και βιομηχανικό επιμελητήριο πάει κάποιος και υποβάλλει τα χαρτιά του και τα δικαιολογητικά και λέει «θέλω να φτιάξω μια εταιρεία». Το εμπορικό επιμελητήριο ως υπηρεσία μιας στάσης μαζεύει τα δικαιολογητικά και σε είκοσι τέσσερις ώρες για λόγους εξάλειψης γραφειοκρατίας έναντι κάποιου τιμήματος του δίνει την εταιρεία. Πού είναι το πρόβλημα λοιπόν; 
Αυτά όλα συνιστούν σκάνδαλο, λοιπόν. Συνιστούν πελατειακή λογική. Είναι απαράδεκτο να ακούγονται αυτές οι κουβέντες εδώ μέσα και μάλιστα για έναν Υπουργό που δεν έχει δώσει τέτοια δείγματα γραφής. Σας παρακαλώ να πάρετε πίσω αυτά που είπατε, γιατί όλα αυτά είναι άδικα και απαράδεκτα. 
Σας παρακαλώ πάρα πολύ για μια ακόμα φορά να ψηφίσετε αυτές τις διατάξεις και για έναν άλλο λόγο, κύριε Πρόεδρε. Για να βάλουμε και την ΕΤΕΜΠ, τους άλλους φίλους μας, στους οποίους είπα: «Ελάτε εδώ. Τι θέλετε να κάνουμε και για σας; Τι μπορούμε να κάνουμε;». Μου είπαν «Να το πάρεις πίσω». Η απάντηση είναι «Όχι». Αυτό είναι το «Όχι». Το «Όχι» του πολιτικού, που δεν κάνει πίσω σε μια λογική συντεχνίας για να διατηρούνται ορισμένοι στις καρέκλες τους. Αυτή είναι η λογική μου ουσιαστικά. Και αυτόν το ρόλο εγώ δεν πρόκειται να τον παίξω ποτέ. Σας το δηλώνω ευθέως. Δεν το παίρνω, λοιπόν, πίσω. Σας καλώ να στηρίξετε διατάξεις οι οποίες το επόμενο χρονικό διάστημα θα δημιουργήσουν τουλάχιστον τις προϋποθέσεις, ώστε ο τεχνικός κόσμος της χώρας να έχει έναν αξιοσέβαστο και σοβαρό φορέα. 
Ευχαριστώ πολύ.","ΜΙΧΑΗΛ ΧΡΥΣΟΧΟΪΔΗΣ",554
"133350"," Κυρία Πρόεδρε, θα ήθελα το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"133351"," Έχετε το λόγο, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133352"," Ο Υπουργός που ζήτησε να πάρω πίσω τη λέξη «σκάνδαλο» όφειλε –θα πω την κλασική έκφραση- να βουτάει τη γλώσσα στο μυαλό πριν μιλήσει. Είναι ντροπή απ’ αυτό το Βήμα να χρησιμοποιείται τόσες φορές, όσες άκουσαν όλοι οι Βουλευτές, η μομφή ότι αυτά που λέγονται εδώ είναι αυτά που λένε αυτοί που είναι απ’ έξω. 
Εάν ο κύριος Υπουργός έχει υπ’ όψιν του ο ίδιος να λέει ή να μεταφέρει εδώ ό,τι κάποιοι άλλοι του λένε, τότε μπορεί να κάνει τέτοιους υπαινιγμούς εδώ. 
Κύριε Υπουργέ, οι διατάξεις αυτές είχαν δοθεί από μανδαρίνους του Υπουργείου σας, που είναι στον πυρήνα της διοίκησης του ΤΕΕ. Αντέδρασε όλη η Βουλή σε αυτό και –προς τιμήν του- ο κ. Βορίδης είπε «θα συζητήσω ό,τι υπάρχει και να τις ξαναφέρω». Ο κ. Βορίδης, όμως, έπαψε να είναι Υπουργός. Εσείς κάνατε και αυτήν την απρέπεια, υπαινιχθήκατε ότι ο κ. Βορίδης δεν έκανε τίποτα, ότι το πήρε απλώς πίσω κι έρχεστε εσείς, ο γενναίος, και λέτε στην Βουλή «δεν με ενδιαφέρει τι λέτε, εγώ δεν κάνω πίσω».
Ακούστε μία συμβουλή ως αρχαιότερός σας: Να μη χτυπάτε ποτέ τη γροθιά εκεί που νομίζετε ότι εύκολα μπορεί να υποχωρήσει το αντικείμενο. Αυτό σας συμβουλεύω, διότι μαζί προσπαθούμε στη Β’ Περιφέρεια Αθηνών να κρατήσουμε τον κόσμο που τρέχει από δω κι από κει, διότι ακούει όλες τις γελοιότητες, όλες τις συκοφαντίες, που –ταιριάζουν σε ορισμένους αλλά δυστυχώς- τις ακούει για όλους μας κι εγώ αυτό δεν το δέχομαι. 
Σας λέω, λοιπόν, και πάλι ότι είναι σκάνδαλο και θα σας πω το γιατί. Το ομολογήσατε εσείς. Είπατε ότι το ΤΕΕ έχει τελειώσει το ρόλο του, διαλύεται. Αυτό μας είπατε. Μα το ΤΕΕ, δεν είναι ο επιχειρηματίας που δεν υπάρχουν δουλειές και θα βάλει λουκέτο. Είναι ο τεχνικός σύμβουλος της Κυβέρνησης, που νομοθετήθηκε με ένα διάταγμα του 1926, όταν είχαμε εκατοντάδες χιλιάδες τεχνικών. 
Τώρα –κι εκεί είναι το σκάνδαλο, το είπατε κι εσείς μόλις- είναι «και μη μέλη του». Όπως με ένα νόμο του 2011 που το είχε δώσει η τρόικα, έτσι πέρασε αμαχητί από δω –κι εξήγησα με ποιον τρόπο, κυρίες και κύριοι συνάδελφοι της Αντιπολιτεύσεως- διάταξη με την οποία είχε δικαίωμα το ΤΕΕ οτιδήποτε δεν έχει εκείνο το κόστος που αυτό καθορίζει, να πετάει έξω τις μελέτες τους από το ηλεκτρονικό σύστημα που του έχει παραχωρήσει η Κυβέρνηση, με δαπάνες του προγράμματος της Κοινότητας, για να έρθει –αν θυμάστε, κυρίες και κύριοι συνάδελφοι- το ΤΕΕ και να πει «για μία βδομάδα εγώ σταματάω να δέχομαι μελέτες για τα αυθαίρετα». Πόσα λεφτά, κύριε Υπουργέ, έχασε το δημόσιο από αυτήν την ενέργεια του ΤΕΕ; 
Κι εγώ σας ρωτώ αυτό που σας είπα και κατ’ ιδίαν, καθώς με αναγκάζετε να το πω και δημόσια. Το Τεχνικό Επιμελητήριο έχει διαχειριστή, όχι ο κόσμος των ανέργων, των χιλιάδων ανέργων νέων μελών του. Αυτοί που είναι στις μεγάλες κατασκευαστικές εταιρείες, αυτοί που έχουν τα μεγάλα μελετητικά γραφεία, που δίνουν τα 300 και 500 ευρώ είτε σε αποφοίτους του Πολυτεχνείου είτε των ΤΕΙ. Εκεί, αυτή η ομάδα η διακομματική, η τελευταία διοίκησή του εξελέγη με το 90%, κύριοι συνάδελφοι, της αντιπροσωπείας. 
Καταλαβαίνετε τι είδους συνδικαλισμός υπάρχει, κύριε Υπουργέ. Υπάρχει συνδικαλισμός και συνδικαλισμός. Υπάρχει ο συνδικαλισμός των εργαζομένων, των απλών ανθρώπων και υπάρχει ο συνδικαλισμός του ασφυκτικού κλοιού των κομμάτων, που επειδή δεν έχουν δημοκρατική λειτουργία, μπορεί οποιοσδήποτε παράγοντας να ανεβαίνει με το ασανσέρ, όταν όλοι πηγαίνουν από τη σκάλα και να διαπλέκεται μετά με τους ομοίους στο ήθος με αυτόν των άλλων κομμάτων.
Αυτή είναι η πληγή της χώρας. Αυτό δεν ξέρει ο λαός και μας βάζει όλους στο ίδιο τσουβάλι. Δεν ξέρει ότι τα στελέχη του δημόσιου βίου είναι τα τριάντα, σαράντα, το πολύ, πρόσωπα, που παράγονται και αναπαράγονται από τα συμφέροντα αυτά, κύριε Υπουργέ. Και θα μου πείτε εμένα…","ΑΠΟΣΤΟΛΟΣ ΚΑΚΛΑΜΑΝΗΣ",172
"133353"," Κύριε Πρόεδρε, παρακαλώ…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133354"," … ότι μιλάω  για μίζες…","ΑΠΟΣΤΟΛΟΣ ΚΑΚΛΑΜΑΝΗΣ",172
"133355"," Κύριε Πρόεδρε…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133356"," Δεν σας λέγω, κύριε Υπουργέ. Σας είπα για μίζες για τα διάφορα μεγάλα έργα, που έχει αποδειχθεί ότι το κόστος τους είναι παραπάνω απ’ ό,τι μια σωστή έρευνα, την οποία οφείλατε κι εσείς, ως Υπουργός, να κάνετε.
Δισεκατομμύρια έχει διαχειριστεί η διοίκηση του ΤΕΕ από το 2% επί των μελετών και των έργων, από το 2‰ επί του εκάστοτε προϋπολογισμού του Προγράμματος Δημοσίων Έργων. Δεν οφείλετε ως εποπτεύων Υπουργός να διατάξετε έναν διαχειριστικό έλεγχο, όταν λέτε ότι διαλύεται το ΤΕΕ; Αν διαλύεται, πού πήγαν τόσα δισεκατομμύρια;
Όσοι, λοιπόν, αντί να προσπαθούμε να εξασφαλίσουμε την υποστήριξη του οποιουδήποτε παράγοντα – τι μου λέτε εμένα ότι θα βάλετε την ΕΤΕ; Και τι με ενδιαφέρει; Να τη βάλετε, λοιπόν. Εγώ νομίζετε ότι θα δεχθώ, αυτή η ομάδα στην οδό Καραγεώργη Σερβίας, από τον τελευταίο ξυλουργό ή ηλεκτρολόγο μέχρι τον τελευταίο διπλωματούχο να τους υποχρεώνει – λέει η διάταξη «και μη μέλη»- και να κάνει το τιμολόγιο των έργων, το πόσο θα πάει το τσιμέντο, πόσο σίδερο, πόσο θα είναι η τιμή; Κύριε πολιτικέ μηχανικέ, τα ξέρεις αυτά. Εσύ ο ίδιος θα καθορίζεις τι κόστος θα έχει το έργο, το οποίο με τα μέλη σου, ως κατασκευαστές, θα αναλάβουν;
Αυτό είναι το σκάνδαλο, κύριε Υπουργέ. Και μην κάνει το λάθος να βάλεις τον εαυτό σου στον καθρέφτη, για να μας πεις μετά «Να, κύριε Κακλαμάνη, τώρα εσείς εμένα μού λέτε αυτά;». Βγες απ’ τον καθρέφτη, λοιπόν, και αφήστε τη Βουλή ελεύθερη να ψηφίσει. Τι είναι αυτό που λέτε, ότι εγώ επιμένω; Μα, η Βουλή αποφασίζει.","ΑΠΟΣΤΟΛΟΣ ΚΑΚΛΑΜΑΝΗΣ",172
"133357"," Κύριε Πρόεδρε, ευχαριστώ.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133358"," Κυρία Πρόεδρε, λυπάμαι πάρα πολύ. Εξήγησα με λεπτομέρειες εδώ…","ΜΙΧΑΗΛ ΧΡΥΣΟΧΟΪΔΗΣ",554
"133359"," Να λυπάστε διότι με υβρίσατε, αν δεν το καταλάβατε…","ΑΠΟΣΤΟΛΟΣ ΚΑΚΛΑΜΑΝΗΣ",172
"133360"," Λυπάμαι πάρα πολύ.","ΜΙΧΑΗΛ ΧΡΥΣΟΧΟΪΔΗΣ",554
"133361"," Εγώ δεν λέω εδώ ό,τι μου λένε απ’ έξω…","ΑΠΟΣΤΟΛΟΣ ΚΑΚΛΑΜΑΝΗΣ",172
"133362"," Λυπάμαι πάρα πολύ…","ΜΙΧΑΗΛ ΧΡΥΣΟΧΟΪΔΗΣ",554
"133363"," Άλλοι μιλούν ...","ΑΠΟΣΤΟΛΟΣ ΚΑΚΛΑΜΑΝΗΣ",172
"133364"," Λυπάμαι πάρα πολύ…","ΜΙΧΑΗΛ ΧΡΥΣΟΧΟΪΔΗΣ",554
"133365"," … απ’ ό,τι τους λένε απ’ έξω. Μια ζωή εδώ μέσα δεν μου είπε κανείς αυτό το πράγμα.","ΑΠΟΣΤΟΛΟΣ ΚΑΚΛΑΜΑΝΗΣ",172
"133366"," Κύριε Πρόεδρε, λυπάμαι πάρα πολύ, γιατί εγώ ανέλυσα άρθρο-άρθρο τι κατέθεσα εδώ στη Βουλή και τι συζητάμε με τους συναδέλφους και από κει και πέρα ο καθένας θα ψηφίσει κατά συνείδηση.
Άρα, θα περίμενα να ακούσω από τον κύριο Πρόεδρο, που μιλούσε για σκάνδαλα, θα περίμενα να ακούσω αντίλογο, που θα έλεγε ένα-ένα σε τι διαφωνεί. Ακούσαμε πάλι τα γνωστά.","ΜΙΧΑΗΛ ΧΡΥΣΟΧΟΪΔΗΣ",554
"133367"," Αν διαστρέφετε αυτά που λέω, κάτι λέει ο Κανονισμός.","ΑΠΟΣΤΟΛΟΣ ΚΑΚΛΑΜΑΝΗΣ",172
"133368"," Δεύτερον…","ΜΙΧΑΗΛ ΧΡΥΣΟΧΟΪΔΗΣ",554
"133369"," Κύριε Πρόεδρε, αυτά θέλει να πει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133370"," Αλλά κάτι λέει ο Κανονισμός…
ΠΡΟΕΔΡΕΟΥΣΑ (Μαρία Κόλλια-Τσαρουχά): Τι θέλετε, δηλαδή, τώρα, να διευκρινίσει ο κύριος Υπουργός;","ΑΠΟΣΤΟΛΟΣ ΚΑΚΛΑΜΑΝΗΣ",172
"133371"," Δεύτερον…","ΜΙΧΑΗΛ ΧΡΥΣΟΧΟΪΔΗΣ",554
"133372"," Όταν διαστρέφει κανείς αυτά που λέει ο άλλος…","ΑΠΟΣΤΟΛΟΣ ΚΑΚΛΑΜΑΝΗΣ",172
"133373"," Σας παρακαλώ τώρα, που θα υποδεικνύετε μονίμως στο Προεδρείο για τον Κανονισμό! Σας παρακαλώ!
Κύριε Υπουργέ…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133374"," Δεύτερον, μιλήσατε πάλι για τις εταιρείες, τους εργολάβους και όλα αυτά. Προφανώς, θέλετε να αγνοείτε – δεν ξέρω για ποιους λόγους – ότι το ΤΕΕ έχει εκατόν είκοσι χιλιάδες μέλη, εκ των οποίων κάποιες δεκάδες ή εκατοντάδες, ενδεχομένως, είναι στην κατηγορία που είπατε. Ο υπόλοιπος κόσμος αυτή τη στιγμή υποφέρει απ’ την ανεργία…","ΜΙΧΑΗΛ ΧΡΥΣΟΧΟΪΔΗΣ",554
"133375"," Δεν έχει να πληρώσει τις ασφαλιστικές του εισφορές.","ΑΠΟΣΤΟΛΟΣ ΚΑΚΛΑΜΑΝΗΣ",172
"133376"," Έτσι μπράβο, έτσι ακριβώς. Και επειδή δεν έχει να πληρώσει πλέον τα ασφαλιστικά του, ερχόμαστε να κάνουμε κάποιες ρυθμίσεις, οι οποίες τι θέλουν να κάνουν; Να προσαρμόσουν το ρόλο και την αποστολή του ΤΕΕ στη σύγχρονη εποχή. Και έρχεστε και λέτε «όχι», μέσα από μία διήγηση η οποία δεν έχει τελικώς καμμία βάση. Λυπάμαι πολύ. Περίμενα να ακούσω από τον κύριο Πρόεδρο ένα-ένα –να αναιρέσει και να ανατρέψει– σε τι έγκειται η διαφωνία του, το σκάνδαλο και εν πάση περιπτώσει γιατί δεν πρέπει να ψηφίσουν οι συνάδελφοι τέσσερις διαταξούλες, οι οποίες αφορούν ένα πολύ απλό πράγμα: το ΤΕΕ στη νέα εποχή. Αυτό είναι: το ΤΕΕ στη νέα εποχή. Είναι η αρχή. Και να συνεχίσουμε και με τους άλλους φορείς, όπως και με το Υπουργείο στη νέα εποχή κάναμε τον οργανισμό.
Για να κλείσω, να σας πω, λοιπόν, ότι εγώ δεν έχω δικαίωμα να το πάρω πίσω αυτό, γιατί αυτή είναι η αποστολή μου. Η αποστολή μου είναι να προάγω το δημόσιο συμφέρον και το δημόσιο συμφέρον προάγεται όταν κάνουμε αλλαγές, οι οποίες βοηθούν τους ανθρώπους να επιβιώνουν με καλύτερο τρόπο στη νέα εποχή και μάλιστα στην κρίση.
Παρακαλώ, λοιπόν, πάρα πολύ τους συναδέλφους επ’ αυτών των ζητημάτων να τοποθετηθούν και να μπορέσουμε…","ΜΙΧΑΗΛ ΧΡΥΣΟΧΟΪΔΗΣ",554
"133377"," Με την ανοχή των συναδέλφων μια φράση, κυρία Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"133378"," Παρακαλώ, λοιπόν, τους συναδέλφους επ’ αυτών των ζητημάτων, τα οποία έθεσα –έχω διανείμει το υλικό- να γίνουν οι τοποθετήσεις. Για τα υπόλοιπα ο καθένας μπορεί να κάνει τις αξιολογήσεις του και τις κρίσεις του.
Σας ευχαριστώ πολύ, κυρία Πρόεδρε.","ΜΙΧΑΗΛ ΧΡΥΣΟΧΟΪΔΗΣ",554
"133379"," Ευχαριστώ και εγώ, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133380"," Μπορώ με την ανοχή των συναδέλφων να έχω ένα λεπτό;","ΑΠΟΣΤΟΛΟΣ ΚΑΚΛΑΜΑΝΗΣ",172
"133381"," Μισό λεπτό, κύριε Κακλαμάνη. Δεν είναι πια προσωπικό το θέμα. Υπάρχει αντίθετη άποψη. Δεν είναι προσωπικό το θέμα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133382"," Σας παρακαλώ…","ΑΠΟΣΤΟΛΟΣ ΚΑΚΛΑΜΑΝΗΣ",172
"133383","  Θα κλείσετε, λοιπόν, με αυτό. Σας ευχαριστώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133384"," Ωραία. Θέλω να σας πω, κυρία Πρόεδρε, ότι ο κύριος Υπουργός, διαστρέφει αυτά που είπα. Μου αποδίδει πράγματα που δεν είπα ως πράγματα που είπα.","ΑΠΟΣΤΟΛΟΣ ΚΑΚΛΑΜΑΝΗΣ",172
"133385"," Θυμίστε μας, λοιπόν πάλι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133386"," Σας λέγω πολύ απλά και παρακαλώ όλους να διαβάσουν τις διατάξεις αυτές και θα δουν πέραν του χαρακτήρα τους ως ασύντακτων -και το τονίζω αυτό- το εξής: Σας διαβάζω τις τρεις σειρές μόνο και ας καταλάβουν. Όλα αυτά που εισηγείται «με σκοπό την πιστοποίηση, την τήρηση μητρώου μελών του και μη μελών του –να πιστοποιεί αυτό ακόμα και μη μέλη του αν ως τεχνικοί, ως τεχνολόγοι, ως διπλωματούχοι, ως, ως κ.λπ.- τα οποία έχουν άμεση ή έμμεση σχέση με τεχνικό δυναμικό της χώρας…","ΑΠΟΣΤΟΛΟΣ ΚΑΚΛΑΜΑΝΗΣ",172
"133387"," Δεν υπάρχει αυτό, κύριε Πρόεδρε. Είναι παλιό. Αυτό είναι το παλιό κείμενο.","ΜΙΧΑΗΛ ΧΡΥΣΟΧΟΪΔΗΣ",554
"133388"," Θα σας απαντήσω, κύριε Υπουργέ. Αφήστε να μην κάνω άλλη κατάχρηση. Καταλαβαίνω ότι κάνω κατάχρηση της υπομονής σας, αλλά όταν κάτι είναι αλήθεια, δεν μπορεί έτσι να συγκαλύπτεται και η Βουλή των Ελλήνων να εμφανίζεται αύριο ότι «κάνει τα στραβά μάτια». Εγώ τουλάχιστον –και πιστεύω και όλοι σας- δεν το θέλω.
Συνεχίζω πέραν εκείνου που έχει διαγράψει ο κύριος Υπουργός «την αναβάθμιση ψηφιακών συστημάτων μεγάλης κλίμακας, την υποστήριξη κρατικών υπηρεσιών σε θέματα ελέγχων, αδειοδοτήσεων, μηχανισμών πρόληψης ή αντιμετώπισης φυσικών καταστροφών, τη σύνταξη κανονισμών και προδιαγραφών τιμολογίων δημοσίων και ιδιωτικών έργων που αν οι μελέτες τους δεν συμμορφώνονται με αυτά δεν περνούν από το ηλεκτρονικό σύστημα που η Κυβέρνηση, το Υπουργείο έχει δώσει τον απόλυτο έλεγχο του ΤΕΕ.»
Διαβάστε, σας παρακαλώ -για να μην σας ταλαιπωρώ άλλο- και πείτε μου αν εσείς στη θέση μου, γι’ αυτές τις διατάξεις που τις διάβασα, που τις γνωρίζω, δεν θα αντιδρούσατε.
Ο κύριος Υπουργός, κάνει ένα λάθος. Δεν έχουμε κάτι προσωπικό, κύριε Υπουργέ. Έχουμε τίποτα προσωπικό; Δεν το καταλαβαίνω. Σας λέγω ότι στη Βουλή πρέπει να προσέρχεται η όποια εξουσία δείχνοντας σεβασμό, λέγοντας «σας παρακαλώ, θέλω να σας πείσω, ακούστε με» και όχι λέγοντας «όχι, εγώ δεν κάνω πίσω». Αρκετά πια αυτά!","ΑΠΟΣΤΟΛΟΣ ΚΑΚΛΑΜΑΝΗΣ",172
"133389","  Κύριε Πρόεδρε, …","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133390"," Αυτό συμβαίνει σε αυτόν τον τόπο τριάμισι χρόνια.","ΑΠΟΣΤΟΛΟΣ ΚΑΚΛΑΜΑΝΗΣ",172
"133391","   Σας ευχαριστούμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133392"," Κυρία Πρόεδρε, θα ήθελα το λόγο.","ΜΙΧΑΗΛ ΧΡΥΣΟΧΟΪΔΗΣ",554
"133393"," Κύριε Υπουργέ, έχετε το λόγο για ένα λεπτό και σας παρακαλώ να κλείσετε με αυτό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133394"," Κυρία Πρόεδρε, θα ήθελα να κάνω μια διευκρίνιση …","ΜΑΥΡΟΥΔΗΣ ΒΟΡΙΔΗΣ",69
"133395","  Έχω δώσει το λόγο στον κύριο Υπουργό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133396"," Επαναλαμβάνω και πάλι. Δεν άκουσα καμμία αντίκρουση επί των…","ΜΙΧΑΗΛ ΧΡΥΣΟΧΟΪΔΗΣ",554
"133397"," Ε, τότε να το διαβάσω όλο.","ΑΠΟΣΤΟΛΟΣ ΚΑΚΛΑΜΑΝΗΣ",172
"133398"," Δεν άκουσα καμμία…","ΜΙΧΑΗΛ ΧΡΥΣΟΧΟΪΔΗΣ",554
"133399","   Αφού έτσι μας λέει, τι να κάνουμε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133400"," Μα, δεν βλέπετε, λέει ότι δεν άκουσε.","ΑΠΟΣΤΟΛΟΣ ΚΑΚΛΑΜΑΝΗΣ",172
"133401"," Να του κάνουμε στο μυαλό ένεση να βάλουμε τα δικά μας λόγια, τη δική μας σκέψη; Τι να κάνουμε τώρα δηλαδή; Αυτό λέει ο κύριος Υπουργός, κύριε Κακλαμάνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133402"," Λυπάμαι, αλλά αυτό δεν είναι συνεδρίαση Κοινοβουλίου. Εάν ο Υπουργός χρησιμοποιεί τέτοια μέσα, τότε δεν σέβεται το Κοινοβούλιο.","ΑΠΟΣΤΟΛΟΣ ΚΑΚΛΑΜΑΝΗΣ",172
"133403"," Κύριε Πρόεδρε, με συγχωρείτε και εσείς έχετε βάλει το χεράκι σας σε αυτό. Σας παρακαλώ πολύ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133404"," Αφήστε τους υπαινιγμούς. Εγώ σας λέω ποιο είναι το καθήκον σας.","ΑΠΟΣΤΟΛΟΣ ΚΑΚΛΑΜΑΝΗΣ",172
"133405"," Όχι, δεν είναι υπαινιγμός. Σας το λέω ευθέως.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133406"," Ακούτε ότι λέει πράγματα, τα οποία είναι άσχετα.","ΑΠΟΣΤΟΛΟΣ ΚΑΚΛΑΜΑΝΗΣ",172
"133407"," Καλά, είναι το μόνο που έχει ψηφίσει η Βουλή, το οποίο δεν έπρεπε να ψηφίσει; Τώρα τι θέλετε να σας πω;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133408"," Λυπάμαι ειλικρινά, γιατί προεδρεύετε και δεν είστε σε θέση να ελέγξετε.","ΑΠΟΣΤΟΛΟΣ ΚΑΚΛΑΜΑΝΗΣ",172
"133409"," Εντάξει, κύριε Πρόεδρε. 
Κύριε Υπουργέ, κλείστε σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133410"," Ο κύριος Πρόεδρος ανέγνωσε κείμενο το οποίο δεν έχει κατατεθεί. Έχει διορθωθεί. Συνεπώς, διάβασε το παλιό κείμενο. 
Εν πάση περιπτώσει, δεν άκουσα καμμία απάντηση και πραγματικά δεν πείστηκα –καλόπιστα το λέω- ότι, έστω και κατ’ ελάχιστον, όλη αυτή η υπόθεση συνιστά κάποια ευνοϊκή μεταχείριση προς κάποιο κλάδο.","ΜΙΧΑΗΛ ΧΡΥΣΟΧΟΪΔΗΣ",554
"133411"," Πρόσωπα, λέω εγώ. Κύριε Υπουργέ, εγώ λέω πρόσωπα, όχι κλάδο.","ΑΠΟΣΤΟΛΟΣ ΚΑΚΛΑΜΑΝΗΣ",172
"133412"," Είναι για έναν και αποκλειστικό λόγο. Ο λόγος είναι να φτιάξουμε ένα σύγχρονο Τεχνικό Επιμελητήριο.","ΜΙΧΑΗΛ ΧΡΥΣΟΧΟΪΔΗΣ",554
"133413"," Κάποιοι έκαναν εκλογές με αυτήν την υπόσχεση. Στο Τεχνικό Επιμελητήριο με αυτήν την υπόσχεση έκαναν εκλογές. Καταλαβαίνετε;","ΑΠΟΣΤΟΛΟΣ ΚΑΚΛΑΜΑΝΗΣ",172
"133414"," Κύριε Κακλαμάνη, νομίζω πως δεν μπορώ να σας πω κάτι άλλο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133415"," Αν νομίζετε ότι εδώ είμαστε αφελείς, κάνετε λάθος.","ΑΠΟΣΤΟΛΟΣ ΚΑΚΛΑΜΑΝΗΣ",172
"133416"," Λυπάμαι πολύ. 
Κύριε Υπουργέ, σας παρακαλώ, κλείστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133417"," Τελειώνω, κυρία Πρόεδρε.","ΜΙΧΑΗΛ ΧΡΥΣΟΧΟΪΔΗΣ",554
"133418"," Θα πάρετε το λόγο και αργότερα, αν θέλετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133419"," Παρακαλώ όλους τους συναδέλφους, όλων των πτερύγων να αρθούμε στο ύψος των περιστάσεων και να ψηφίσουμε όλες εκείνες τις διατάξεις που πραγματικά προάγουν το δημόσιο συμφέρον και το συμφέρον του ελληνικού λαού. Αυτό κάνουν αυτές οι διατάξεις.","ΜΙΧΑΗΛ ΧΡΥΣΟΧΟΪΔΗΣ",554
"133420"," Καθώς εξελίσσεται η συζήτηση, επιτρέψτε στους άλλους συναδέλφους, κύριε Κακλαμάνη, να τοποθετηθούν κι αυτοί. Έχουμε ακόμα συζήτηση μπροστά μας. Και οι Κοινοβουλευτικοί Εκπρόσωποι των κομμάτων και άλλοι συνάδελφοι έχουν πάλι το λόγο, μπορούν να δευτερολογήσουν. Αφήστε και τους άλλους συναδέλφους να τοποθετηθούν. Νομίζω ότι όλοι καταλάβαμε τι θέλετε να πείτε. Και ο κύριος Υπουργός αν ήταν να κάνει κάτι άλλο, θα το είχε κάνει ή θα το κάνει φαντάζομαι, ώσπου να ψηφιστεί το νομοσχέδιο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133421"," Κυρία Πρόεδρε, παρακαλώ το λόγο.","ΜΑΥΡΟΥΔΗΣ ΒΟΡΙΔΗΣ",69
"133422"," Κύριε Βορίδη, θέλετε το λόγο; Ακούστηκε και το όνομά σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133423"," Μία κουβέντα θα πω  μόνο. Δεν θα κάνω τοποθέτηση ουσίας. Μόνο δέκα δευτερόλεπτα.","ΜΑΥΡΟΥΔΗΣ ΒΟΡΙΔΗΣ",69
"133424"," Έχετε το λόγο για δύο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133425"," Να διευκρινίσω ότι επί Υπουργίας μου η απόσυρση της διατάξεως, έγινε γιατί τότε διαφωνούσε με τη διάταξη το πλειοψηφούν κόμμα. Αυτό τότε ήταν το ΠΑΣΟΚ. Αυτός είναι ο μόνος λόγος για τον οποίο έγινε η απόσυρση της διατάξεως τότε.","ΜΑΥΡΟΥΔΗΣ ΒΟΡΙΔΗΣ",69
"133426"," Και η Νέα Δημοκρατία.","ΑΠΟΣΤΟΛΟΣ ΚΑΚΛΑΜΑΝΗΣ",172
"133427"," Και η Νέα Δημοκρατία, αν θυμάμαι καλά. Ο εισηγητής...","ΜΑΥΡΟΥΔΗΣ ΒΟΡΙΔΗΣ",69
"133428"," Ο κ. Παπαδόπουλος, εισηγητής της Νέας Δημοκρατίας, ζήτησε την απόσυρση.","ΑΠΟΣΤΟΛΟΣ ΚΑΚΛΑΜΑΝΗΣ",172
"133429"," Ναι, ναι. Σωστά.","ΜΑΥΡΟΥΔΗΣ ΒΟΡΙΔΗΣ",69
"133430"," Σας παρακαλώ, κύριε Κακλαμάνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133431"," Παρακαλώ, κυρία Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"133432"," Τι θέλετε, κύριε Κακλαμάνη;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133433"," Και η Νέα Δημοκρατία ζήτησε τότε την απόσυρση.","ΑΠΟΣΤΟΛΟΣ ΚΑΚΛΑΜΑΝΗΣ",172
"133434"," Αυτό καταγράφηκε, κύριε Κακλαμάνη. Χωρίς να έχετε ζητήσει το λόγο, σηκώνεστε και μιλάτε κι έχετε μετά απαίτηση από το Προεδρείο…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133435"," Είναι πρώην Πρόεδρος.","ΜΙΧΑΗΛ ΚΑΣΣΗΣ",206
"133436"," Κι επειδή είναι Πρόεδρος, κύριε συνάδελφε; Δεν μπορεί να αναιρείται το Προεδρείο, το οποίο προσπαθεί να κάνει τη δουλειά του από τον πρώην Πρόεδρο, ο οποίος μονίμως επικαλείται τον Κανονισμό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133437"," Αφήστε, κυρία Πρόεδρε τις συστάσεις. Καταλαβαίνετε άριστα ότι εδώ είναι θέμα ουσίας.","ΑΠΟΣΤΟΛΟΣ ΚΑΚΛΑΜΑΝΗΣ",172
"133438"," Καταλαβαίνω πολύ καλά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133439"," Δεν καταλαβαίνετε, απ’ ό,τι φαίνεται.","ΑΠΟΣΤΟΛΟΣ ΚΑΚΛΑΜΑΝΗΣ",172
"133440"," Καταλαβαίνω πάρα πολύ καλά και ξέρω τι θα ψηφίσω εγώ, κύριε Κακλαμάνη, αν θέλετε να μιλήσουμε αλλιώς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133441"," Μου κάνετε συστάσεις για πράγματα, που οφείλατε πρώτη εσείς να υπερασπιστείτε το Κοινοβούλιο. Εσείς οφείλατε να πείτε «σας παρακαλώ, κύριε Υπουργέ, να σέβεστε το Κοινοβούλιο». Δεν το κάνατε.","ΑΠΟΣΤΟΛΟΣ ΚΑΚΛΑΜΑΝΗΣ",172
"133442"," Ωραία. Φταίω εγώ, λοιπόν, για το τι θα ψηφίσει η Βουλή αυτή! Να είστε καλά. 
Το λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Πάρις Μουτσινάς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133443"," Είναι δύσκολο να μιλήσεις μετά από έναν τέτοιο καταιγισμό απόψεων και διαφωνιών. 
Ωστόσο, εγώ θέλω κατ’ αρχήν να ευχηθώ χρόνια πολλά και καλή χρονιά σε όλους τους συναδέλφους, στο Προεδρείο, τους Υπουργούς και τους συνεργάτες υπαλλήλους της Βουλής κι εύχομαι πραγματικά μέσα στο 2014 να καταφέρουμε να αναστρέψουμε όλα αυτά, τα οποία μας πονούν και μας διχάζουν. 
Θα ήθελα να πω τελικά –και αναδεικνύεται μέσα απ’ αυτήν τη διαμάχη- ότι σ’ αυτήν τη Βουλή όλα υπηρετούν στοχευμένα συμφέροντα. Εδώ το συντεχνιακό συμφέρον έχει ξεχειλίσει. Αυτό είναι δεδομένο. Άλλος εισηγητής ήταν του νομοσχεδίου και το απέσυρε, τώρα το φέρνει και επιμένουν μαζί με τον Υπουργό ότι πρέπει να ψηφιστεί σήμερα εδώ πάση θυσία, γιατί θα σώσει τη χώρα με κάποιο τρόπο. 
Σήμερα, λοιπόν, συζητάμε ένα σημαντικό νομοσχέδιο που αφορά τη σύσταση, συγκρότηση και λειτουργία της Αρχής Συντονισμού Πτήσεων –ΑΕΠ- ως αυτοτελούς δημόσιας υπηρεσίας, για την κατανομή των διαθέσιμων χρόνων χρήσης, των χρονοθυρίδων, στα ελληνικά αεροδρόμια, σύμφωνα με τις επιταγές του Κανονισμού (ΕΚ) 95/93.
Το νομοσχέδιο πραγματεύεται ένα σοβαρό ευρωπαϊκό και διεθνές ζήτημα. Έχει αρκετές θετικές διατάξεις. Ωστόσο, όπως συνηθίζεται σε κάθε νομοσχέδιο δυστυχώς σε αυτή τη Βουλή, υπεισέρχονται και στο παρόν νομοσχέδιο διατάξεις στα άρθρα και τροπολογίες. Ευτυχώς, οι δύο τροπολογίες αποσύρθηκαν και ο Υπουργός έσωσε την παρτίδα. Ήταν τροπολογίες εντελώς στοχευμένες. 
Αυτό το άθροισμα, αυτός ο συρφετός των άρθρων, των τροπολογιών και διαφόρων παρεμβάσεων, άσχετων με το κάθε νομοσχέδιο, συμβάλλουν στη δημιουργία ενός αδιέξοδου και στον κατακερματισμό της νομολογίας αντί της ανάγκης για μια ορθολογική απλοποίηση και κωδικοποίηση των νόμων, που έχει ανάγκη σήμερα να κάνει αυτή η Βουλή σε όλα τα Υπουργεία, για να μπορέσει να υπάρξει μία εύρυθμη νομοθετική συμμόρφωση των πολιτών και μία ευνομία. Συνεχίζουμε δυστυχώς στο ίδιο μοτίβο και μόνο αυτός είναι ένας λόγος για να καταψηφίζουμε τα νομοσχέδια, αφού δεν μας πείθουν, κύριε Υπουργέ, ότι μπορούμε τελικά να παίζουμε με τη νομοθέτηση με αυτόν τον τρόπο.
Επίσης, υπάρχουν αμφίβολης συνταγματικότητας διατάξεις, όπως αυτές που πραγματεύονται τους νέους ρόλους τους Τεχνικού Επιμελητήριου, όπως αναλυτικά απ’ όλες τις παρατάξεις αναφέρθηκε και στην Επιτροπή Παραγωγής και Εμπορίου. Αφήνουν ένα μεγάλο μέρος του τεχνικού κόσμου έξω απ’ αυτό και αναδεικνύουν ένα συντεχνιακό μόρφωμα, το οποίο θα αναλάβει αρμοδιότητες του κράτους με ένα νόμο και με αυτόν τον τρόπο. 
Όμως, η κυβερνητική πολιτική -η οποία είναι συνέπεια όλων αυτών των καταστάσεων και οδηγεί σε αυτές τις καταστάσεις και η οποία επιβάλλεται και από τους δανειστές χωρίς αντιρρήσεις και φυσικά, χωρίς καμμία διαπραγμάτευση για τη διαχείριση της κρίσης συνολικά και αναλυτικά- και η σκληρή πολιτική πραγματικότητα και επικαιρότητα, η οποία δυναστεύει τη σκέψη όλων μας και την προοπτική της χώρας, επιβάλλουν να κάνουμε μία σχετική αναφορά στα προβλήματα που αντιμετωπίζουν σήμερα οι πολίτες μας. Είναι πολύ αιχμηρά και πολύ ουσιαστικά. Άλλωστε, εξαιτίας αυτής της πολιτικής της Κυβέρνησης οδηγούμαστε σε τέτοιας ποιότητας νομοθετικό έργο και στην υποβάθμιση του κοινοβουλευτικού μας έργου, ούτως ώστε να είναι δυστυχώς τα νομοσχέδια ιμάντες στοχευμένων συμφερόντων και όχι επίλυσης κοινωνικών προβλημάτων και αναγκών. 
Θα θυμίσω ότι οι κυβερνητικοί παράγοντες έχουν δεσμευθεί ότι δεν θα ληφθούν νέα μέτρα και καθημερινά γινόμαστε μάρτυρες νέων εισπρακτικών λογιστικών μέτρων σε βάρος των μεσαίων και δυστυχώς και των αδυνάτων κοινωνικών στρωμάτων, ακόμα και στη διάρκεια των γιορτών. Υποστήκαμε ως Βουλευτές μεγάλη λαϊκή επίθεση και δεν πείθουμε πια –ακόμα και εμείς που καταψηφίζουμε- για την «ηθική» μας άποψη και στάση. 
Στον προϋπολογισμό θα σας θυμίσω ότι παρ’ ότι δεν εισάγονται νέα μέτρα, υπήρξαν νέα μέτρα περίπου 5 δισεκατομμυρίων: αυτό το χαράτσι, το οποίο ήταν περίπου 2,5 δισεκατομμύρια και η μείωση των κοινωνικών δαπανών, που την υφίστανται κυρίως τα μεσαία και χαμηλά στρώματα, στο ύψος των 3,1 δισεκατομμυρίων. Έρχονται, όμως, αυτά προς επίρρωση, να υλοποιηθούν με το εικοσιπεντάευρω για το οποίο έγινε μεγάλος κοινωνικός ντόρος και το οποίο, αν είναι σωστή η πληροφόρησή μου, έχει αποσυρθεί...","ΠΑΡΙΣΗΣ ΜΟΥΤΣΙΝΑΣ",334
"133444"," Το πήραμε πίσω.","ΜΙΧΑΗΛ ΚΑΣΣΗΣ",206
"133445"," Ναι, το πήρατε πίσω. 
Επίσης, είναι το 1 ευρώ για κάθε συνταγή και το χαράτσι για τη νέα ΕΡΤ. Όλα αυτά τα μέτρα και όσα η Κυβέρνηση συνεχίζει να παίρνει με αυτόν τον καταιγιστικό τρόπο, σε ποια κοινωνία αναφέρονται; Δεν έχει καταλάβει ότι τελικά υπάρχει έλλειμμα εισπρακτικών εσόδων μέσα στο 2013 ύψους 7,5 δισεκατομμυρίων; Από πού ελπίζει να εισπράξει; Γι’ αυτό αναφέρθηκα προηγουμένως σε λογιστικά έσοδα. Η κοινωνία έχει πια καταρρεύσει. 
Σε ποια οικονομία αναφέρεσθε; Στην οικονομία του επικοινωνιακού και λογιστικού πλεονάσματος ή στην οικονομία της συνεχιζόμενης για έκτη χρονιά ύφεσης, της ανεργίας που έχει σπάσει όλα τα φράγματα της κοινωνικής συνοχής και αντοχής; Είναι 30% συνολικά και 65% στους νέους. Τα παιδιά μας όμως φεύγουν στο εξωτερικό μαζικά πια. Είναι παιδιά που σπούδασαν, πήραν ειδικότητες στην Ελλάδα, χρέωσαν τον κρατικό προϋπολογισμό αρκετές χιλιάδες ευρώ το καθένα και σήμερα, δυστυχώς, εγκαταλείπονται στη μοίρα τους, να πάνε σε μία άλλη χώρα, να προσφέρουν αυτές τις υπηρεσίες, που είναι χρήσιμες για τη χώρα μας. Αναφέρεστε μήπως στην κατάρρευση, όπως ομολόγησε και ο κ. Στουρνάρας, κατά 25% του ΑΕΠ και κατά 35% των εισοδημάτων; Μήπως στα εκατοντάδες χιλιάδες λουκέτα που οδηγούν την οικονομία και την κοινωνική συνοχή σε κατακραυγή; 
Πόσο μακριά θεωρείτε ότι μπορεί να πάει αυτή η κατάσταση, κύριοι Υπουργοί και κύριοι της Κυβέρνησης, αν δεν υπάρξει ανατροπή συσχετισμών των δυνάμεων και ριζική αλλαγή αυτής της ανερμάτιστης νεοφιλελεύθερης πολιτικής από μια προοδευτική, αναπτυξιακή κοινωνική πολιτική, η οποία θα περιέχει εν δυνάμει –και το λέω αυτό για να κατανοηθεί προς πάσα κατεύθυνση- και το σπέρμα της αυτοκριτικής και της ουσιαστικής αμφισβήτησης της κατάστασης που μας έφερε ως αυτή την κρίση;
Κύριοι συνάδελφοι, έχουμε πλέον φτάσει στο κομβικό σημείο μηδέν. Η νεοφιλελεύθερη κυβερνητική εμμονή της μονόπλευρης λιτότητας και της καταστροφής της κοινωνικής συνοχής πρέπει πάραυτα να σταματήσει. Έχουμε φτάσει στο οικονομικό και λογιστικό παράδοξο να φορολογούνται οι μικρομεσαίοι επαγγελματίες και επιχειρηματίες από το πρώτο ευρώ κατά 26%. Σε ποια οικονομική σχολή διδάσκεται αυτό το οικονομικό παράδοξο; Να μου πει ένας Υπουργός πού διδάσκεται ότι από το πρώτο ευρώ φορολογείται ένας επαγγελματίας. 
Αποδομείτε με ιδιαίτερο ζήλο και σπουδή –ο κ. Γεωργιάδης κάνει μεγάλο έργο σε αυτό- το κοινωνικό κράτος. Αφαιρείτε ακόμη και δικαιώματα των ΑΜΕΑ, οι οποίοι δεν μπορούν να δικαιωθούν από τις επιτροπές, που δεν συνεδριάζουν και χάνουν τα δικαιώματά τους κατά συρροή. 
Ορκίζεστε στον Έλληνα αγρότη και κτηνοτρόφο και στον πρωτογενή τομέα παραγωγής, ως βασικό εθνικό πυλώνα αναβάθμισης της παραγωγικής βάσης, ενώ την ίδια στιγμή έχετε αφήσει στο έλεος και στον «αυτόματο πιλότο» των επιδοτήσεων τον αγρότη και του φορτώνετε σταθερά τους φόρους και τα χαράτσια. Το κόστος στα αγροτικά προϊόντα έχει ανέλθει κατά μέσο όρο στο 20% επιπλέον και οφείλεται στην αύξηση των φόρων κατά 93% στον αγρότη, 64% στην ενέργεια και 34% στις προμήθειες.
 Αν αυτή η πολιτική οδηγεί σε διέξοδο, σε φως, εάν όπως λέει και ο κ. Πρωθυπουργός φαίνεται έστω και μια χαραμάδα φωτός, αν τη βλέπει, εγώ πραγματικά θα υποκλιθώ μπροστά σε αυτήν τη διαπίστωση. Θεωρώ, όμως, ότι όλα αυτά που είπε προηγούμενα –και δεν τα είπε τυχαία- είναι μέσα στο πλαίσιο που συζητάμε, όπως και το νομοσχέδιο αυτό. 
Δεν νομοθετούμε εν κενώ. Νομοθετούμε πραγματικά κάτω από μία ορισμένη πολιτική ομπρέλα, η οποία έχει φέρει τη χώρα, το λαό, τους παραγωγικούς φορείς, σε αδιέξοδα. Θα έλεγα ότι τους έχει φέρει σε απόγνωση και πρέπει αυτό να το λάβουμε υπόψη μας. Δεν πάει άλλο. 
Μετά, άλλωστε, και από την κατεδάφιση από την τρικομματική Κυβέρνηση των εργασιακών δικαιωμάτων, της μετενέργειας και του ευρωπαϊκού κεκτημένου, τίποτα πια δεν είναι δεδομένο στην Ελλάδα. Τίποτα δεν είναι δεδομένο, ούτε καν η κάλυψη των τομέων της υγείας και της παιδείας, το κόστος των οποίων μετακυλίεται και αυτό συστηματικά στους εργαζόμενους. Δεν καλύπτεται ούτε η ασφάλιση για τα ασφαλιστικά ταμεία, τα οποία πλήρωσαν αρκετά εκατομμύρια ευρώ. Καταλαβαίνετε πια ότι έχουμε φτάσει σε ακραίες καταστάσεις και πρέπει επιτέλους να αλλάξει η κατάσταση αυτή. 
Την ίδια στιγμή, όμως –και τελειώνω με αυτή τη γενική αναφορά, για να μπω στο νομοσχέδιο- υπάρχει πλήθος δικογραφιών, «χορός» δισεκατομμυρίων, μιζών και παράνομων προμηθειών. Και δεν αφορούν άτομα αυτές, όπως αναφέρεται. Αφορούν το πολιτικό σύστημα, το οποίο χρηματοδοτείται μέσα από αυτόν τον τρόπο. Αυτό είναι ο κόλαφος και εκεί πρέπει να στραφεί η Κυβέρνηση, να ψάξει τα ισοδύναμα, τα οποία λέει ότι δεν μπορεί να τα βρει και ότι δεν υπάρχουν. Υπάρχουν και είναι ολοκάθαρα. 
Όσον αφορά το νομοσχέδιο, θα πω ότι τελικά η Εθνική Αρχή Συντονισμού Πτήσεων πρέπει να αποφύγει τα λάθη και τις παραλείψεις του παρελθόντος, του υφιστάμενου νομικού πλαισίου, η πρακτική εφαρμογή του οποίου αποδείχθηκε ιδιαίτερα δυσχερής. Η ανεπαρκής στελέχωση, που πρέπει να διορθωθεί, η αδυναμία αναβάθμισης του εξοπλισμού και η συγκρότηση του ΔΣ με τον τρόπο που γινόταν πάντα -αλλά και σήμερα με το νέο νομοσχέδιο συνεχίζει να γίνεται έτσι- ήταν από τα κύρια προβλήματα του λειτουργικού πλαισίου. 
Λαμβάνοντας υπόψη τις αδυναμίες αυτές, την εξέλιξη ζήτησης στα ελληνικά αεροδρόμια, κυρίως στα περιφερειακά, και τη διαμορφωθείσα δευτερογενή αγορά χρονοθυρίδων στα διεθνή αεροδρόμια, επιβάλλεται να αναθεωρηθεί και να αναπροσαρμοστεί το θεσμικό πλαίσιο με στόχο, φυσικά, την εξυπηρέτηση του επιβατικού κοινού και όχι των μονοπωλίων στις  αερομεταφορές. 
Αυτό είναι το μεγάλο στοίχημα που πρέπει να κερδίσουμε και δυστυχώς η Κυβέρνηση κωφεύει. Τα νομοσχέδια, λοιπόν, που περνάει η Κυβέρνηση είναι ακριβώς ιμάντες εξυπηρέτησης συγκεκριμένων συμφερόντων. Αυτό αποδεικνύεται με το νομοσχέδιο αυτό. 
Στα άρθρα που ακολουθούν από το 1 έως το 11, πρέπει να ξεκαθαριστεί ο ρόλος της αρχής αυτής, πόσο συμμετέχει το κράτος, τι ρόλο παίζει, ποια είναι η αυτοτέλειά της, ως πού φτάνει, τι ρόλο παίζει η συντονιστική αρχή, γιατί είναι και μία άλλη επιτροπή συντονισμού.
Επίσης, πρέπει να ξεκαθαριστούν τα κριτήρια και ο τρόπος διορισμού. Διότι, με τον τρόπο που προτείνεται στο νομοσχέδιο φαίνεται ότι ο Υπουργός επιλαμβάνεται όλων των διορισμών και των μελών του διοικητικού συμβουλίου και του Προέδρου, που σημαίνει τελικά ότι δεν έχει περιθώριο η λειτουργία αυτού του συμβουλίου της ανεξάρτητης αρχής για ανεξαρτησία και αμεροληψία. Και δεν είναι το θέμα η τριετής ή η πενταετής διάρκεια της θητείας του συμβουλίου, αλλά είναι ακριβώς η ουσία αυτών των ρυθμίσεων που ανέφερα.
Επίσης, δεν φαίνεται πουθενά ο κανονισμός. Μας λέτε ότι θα γίνει ο κανονισμός. Πώς θα γίνει ο κανονισμός και πότε; Μετά από τρεις μήνες; Η Βουλή δεν θα έχει γνώση για τον κανονισμό αυτό; Πώς θα ψηφίσει; Αυτά είναι ζητήματα τα οποία εμείς αναφέρουμε.
Το δεύτερο μέρος και το Κεφάλαιο Α΄, «Ρυθμίσεις Θεμάτων Μεταφορών» από τα άρθρα 12 έως 22, επιλαμβάνεται σοβαρών θεμάτων που αφορούν τη διαμόρφωση και παγίωση του νομικού πλαισίου των μετασκευών κινητήρων οχημάτων που λειτουργούν με διπλό καύσιμο, αέριο και υγρό καύσιμο, με στόχο να διασφαλίζεται στο μέγιστο βαθμό η ασφάλεια των χρηστών και η προστασία του περιβάλλοντος. Είναι θετικό.
Επίσης, περιλαμβάνονται, η ταξινόμηση λεωφορείων του ΚΤΕΛ, η εκκαθάριση φακέλων κυκλοφορούντων αυτοκινήτων της Υπηρεσίας Μεταφορών και Επικοινωνιών των Περιφερειακών Ενοτήτων ζωής μεγαλύτερης των είκοσι ετών, η προσαρμογή των πρατηρίων καυσίμων σε μεικτά πρατήρια καυσίμων και ενέργειας με το αέριο, η τροποποίηση του Κώδικα Οδικής Κυκλοφορίας με θετικές διατάξεις, η διαδικασία ανανέωσης των αδειών οδήγησης σε υπερήλικες και ΑΜΕΑ. Εκεί πρέπει να μπει η διάταξη, γιατί υπάρχει μια ρατσιστική αντιμετώπιση. 
Και εδώ αναφέρομαι στη γραφειοκρατία από την οποία πρέπει να περάσει ένας υπερήλικας για να μπορεί να ανανεώσει την άδειά του. Πρέπει να λυθεί το θέμα αυτό, γιατί δεν μπορεί να τυραννιούνται έτσι οι άνθρωποι της τρίτης ηλικίας.
Επίσης, στο άρθρο 19 –νομίζω- γίνεται ρύθμιση θεμάτων εισροών- εκροών οι οποίες αντιμετωπίζουν θετικά το πρόβλημα εγκατάστασης του ηλεκτρονικού συστήματος ελέγχου των δεξαμενών των πρατηρίων καυσίμων χωρίς νέα αδειοδότηση. Λογικό είναι αυτό. Η πάταξη, όμως, της λαθρεμπορίας των καυσίμων είναι ένα ανοιχτό ζήτημα, μια πληγή που αιμορραγεί. Είναι ημιτελής αυτή η ρύθμιση. Πρέπει να ολοκληρωθεί η τοποθέτηση του ηλεκτρονικού συστήματος σε όλο το κύκλωμα της διακίνησης των καυσίμων από τα διυλιστήρια έως τα πρατήρια και τα πλοία, για να μπορέσει να αντιμετωπιστεί αυτή η μάστιγα, ο «καρκίνος» –θα έλεγα- της διακίνησης των καυσίμων που μας προσβάλλει και εμάς σαν χώρα.
Εμείς έχουμε καταθέσει μια τροπολογία –και ζητάμε να την ψηφίσετε- όπου πραγματικά βάζουμε το ζήτημα αυτό. Αύριο θα έχουμε τη δυνατότητα να την αναλύσουμε.
Στο Κεφάλαιο Β΄ γίνονται ρυθμίσεις θεμάτων δημοσίων έργων. Εδώ μπαίνει και αυτό -που έγινε μεγάλη φασαρία σήμερα- με το Τεχνικό Επιμελητήριο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, σε ένα λεπτό.
Κατ’ αρχήν στο πρώτο άρθρο από αυτά επεκτείνεται η εξουσιοδοτική διάταξη για την έκδοση αποφάσεων του Υπουργού Υποδομών, Μεταφορών και Δικτύων για την εγκατάσταση νέων θέσεων διοδίων –δεν έφταναν τα διόδια που έχουμε!- σε τρεις κάθετους άξονες της Εγνατίας Οδού. Θα γεμίσουμε διόδια πάλι προς δόξαν και όφελος των παραχωρησιούχων, των εργολάβων κατασκευής των εθνικών οδών. 
Θεωρώ τελικά ότι είναι απαράδεκτο. Και μόνο αυτό το άρθρο να υπήρχε μέσα, θα ήμασταν εναντίον αυτού του νομοσχεδίου, το οποίο είναι τρία νομοσχέδια σε ένα και πραγματεύεται τέτοιες ιστορίες που πραγματικά δεν μας βοηθούν να καταλάβουμε.
Τελειώνοντας, λέω για το ΤΕΕ, που έγινε και η μεγάλη ιστορία σήμερα, ότι εμείς είπαμε και στην Επιτροπή Παραγωγής και Εμπορίου πως το Τεχνικό Επιμελητήριο θέλει έναν ξεχωριστό ρόλο, είναι σύμβουλος του κράτους και πρέπει αυτό τον ρόλο να τον τηρήσει. Η ιδρυτική πράξη είναι συγκεκριμένη. Δεν μπορεί να αναλαμβάνει τέτοιες κρατικές υποθέσεις, εάν δεν αλλάξει αυτή η πράξη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, σε μισό λεπτό, κυρία Πρόεδρε και ευχαριστώ.
Δεν μπορεί να αναλαμβάνει τέτοιες εργολαβίες του δημοσίου. Θεωρούμε ότι το δημόσιο πρέπει να αναβαθμίσει τη λειτουργία του, να προχωρήσει σε αυτά τα οποία αναφέρονται -και θα μας δοθεί η ευκαιρία αύριο να αναλύσουμε τα άρθρα αυτά. Διότι, θεωρούμε ότι εάν γίνει αυτό και στα επιμελητήρια όπως το Βιοτεχνικό ή το Εμπορικό ή το Οικονομικό, δεν θα υπάρξει σε λίγο κράτος και τελικά θα κρυβόμαστε πίσω από το δάχτυλό μας ότι εμείς είμαστε Υπουργοί ενός ανύπαρκτου κράτους, είμαστε Βουλευτές που νομοθετούμε για ιδιωτικά συμφέροντα, για συντεχνίες κ.λπ.. Αυτά πρέπει να σταματήσουν. Να είμαστε καθαροί.
Αυτή τη στιγμή η χώρα σε αυτή την κρίση πρέπει να στήσει πραγματικά ένα αξιόλογο και αποτελεσματικό κράτος.
Ευχαριστώ.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)","ΠΑΡΙΣΗΣ ΜΟΥΤΣΙΝΑΣ",334
"133446"," Ευχαριστούμε, κύριε Μουτσινά.
Έχει ζητήσει να προηγηθεί ο Κοινοβουλευτικός Εκπρόσωπος της Δημοκρατικής Αριστεράς, κ. Βασίλειος Οικονόμου, και μετά θα μπούμε στον κατάλογο των ομιλητών.
Ορίστε, κύριε συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133447"," Ευχαριστώ, κυρία Πρόεδρε, καθώς και τους κυρίους συναδέλφους για την παραχώρηση.
Φυσικά, το νομοσχέδιο που σήμερα συζητούμε είναι σημαντικό και καθορίζει και ρυθμίζει αρκετά θέματα τα οποία εκ των πραγμάτων είχαν την ανάγκη αυτής της διευθέτησης. 
Βέβαια, πήρε μια τροπή το πράγμα, καθώς μπήκε και ο προσωπικός τόνος και το στοιχείο στην αντιπαράθεση, η οποία εγώ προσωπικά ακόμα, κυρία Πρόεδρε, δεν έχω καταλάβει πού εστιάζεται. Όμως, μου θύμισε επαναφορά σε παλιές εποχές της δεκαετίας του 1980 και του 1990, που γινόταν διαγκωνισμός για την εκλογική περιφέρεια. Φοβούμαι ότι έτσι όπως έγινε η συζήτηση και η αντιπαράθεση, μόνο την ουσία δεν πιάσαμε.
Παρά ταύτα, επειδή πρωταγωνίστησαν και πρόσωπα τα οποία τα εκτιμώ, τα τιμώ και τέλος πάντων έχω μεγαλώσει με τη δική τους ανάμνηση και εικόνα στην πολιτική πάντα με σεβασμό, δεν θα μείνω άλλο στο σχόλιο αυτό.
Θα πω, όμως, ότι ως Δημοκρατική Αριστερά πραγματικά καλούμαστε να τοποθετηθούμε στην επαναθεσμοθέτηση ενός κρατικού οργάνου, το οποίο υπήρχε και το οποίο καθόρισε με την πορεία του, τη λειτουργία του ή τη μη λειτουργία του, την ανυπαρξία αυτού που λέμε ελληνικό κράτος. Δηλαδή αυτό το κράτος επέτρεψε να οδηγηθούμε σε αυτήν την κατάσταση που ζούμε από το 2010 και μετά, μέχρι σήμερα, δηλαδή σε μια ουσιαστική χρεοκοπία. Νομίζω ότι αυτή η θεσμοθέτηση και η ξανά θεσμοθέτηση, η καινούργια λειτουργία πάνω στη λειτουργία, η αναγνώριση αυτού του συγκεχυμένου τοπίου μέσα στο κρατικό οικοδόμημα απλά επιβεβαιώνει την υποψία –ουσιαστικά την κάνει παραδοχή- ότι έτσι όπως λειτουργήσαμε ως ελληνική πολιτεία, πραγματικά υπάρχουν εξηγήσεις για το γιατί φτάσαμε σε καταστάσεις χρεοκοπίας και αδιεξόδου.
Τι έχουμε εδώ; Έχουμε την προσπάθεια εκ νέου της Κυβέρνησης, της ελληνικής πολιτείας να δημιουργήσει πάλι μία αρχή, η οποία να ρυθμίζει το αυτονόητο, αυτό το οποίο ορίζουν οι ευρωπαϊκές οδηγίες και το ευρωπαϊκό περιβάλλον, δηλαδή την Εθνική Αρχή Συντονισμού Πτήσεων η οποία θα ρυθμίζει τον εθνικό εναέριο χώρο και όλα τα παρεπόμενα. Αυτή, λοιπόν, την ανάγκη ρύθμισης αυτής της λειτουργίας –η οποία φυσικά και δεν προέκυψε σήμερα- επιχείρησε να καλύψει το ελληνικό κράτος το 2007, με μια ίδρυση τότε αντίστοιχης αρχής. Το αποτέλεσμα είναι έξι-επτά χρόνια μετά να κάνουμε την αναγνώριση ενός κενού, μιας αποτυχίας. Θα μου πείτε: Αν κάτι που δημιουργήσαμε δεν μπόρεσε στο τέλος να εκπληρώσει το ρόλο του και δεν εκπληρώθηκαν αυτά που περιμέναμε, πρέπει να μείνουμε στο κακό αποτέλεσμα ή στην κακή αρχή;
 Γι’ αυτό, λοιπόν, η Δημοκρατική Αριστερά βλέπει με θετικό τρόπο τη λειτουργία αυτής της νέας αρχής, διότι πιστεύουμε ότι αυτό το νέο όργανο της πολιτείας θα είναι τουλάχιστον απεγκλωβισμένο από τα μειονεκτήματα και της αδυναμίες της προηγούμενης αρχής που, όπως σας είπα προηγουμένως, επί επτά χρόνια δεν μπόρεσε να λειτουργήσει και να ρυθμίσει. Ενεπλάκη στις αντιπαραθέσεις συμφερόντων τοπικών, ιδιωτικών, οικονομικών, με αποτέλεσμα να μην υπάρξει η πραγματική ρύθμιση θεμάτων τα οποία θα επέτρεπαν την αξιοποίηση αυτού που λέμε ελληνικό αεροδρόμιο, ελληνική αγορά όσον αφορά στην αεροπορική εταιρεία και τέλος πάντων τη δυνατότητα ενός πολύ καλού εργαλείου για να αναπτυχθεί ο ελληνικός τουρισμός και η ελληνική οικονομία.
Εμείς, λοιπόν, πιστεύουμε ότι από τη στιγμή που δεν λειτούργησε η προηγούμενη αρχή χρειάζεται και απαιτείται η καινούργια ρύθμιση. Σε αυτό είμαστε θετικοί, κύριε Υπουργέ, και πραγματικά πιστεύω ότι η ρύθμιση που φέρνετε και η νέα αρχή η οποία θα λειτουργήσει δίνει δυνατότητες και πιθανότητες μιας καλής διευθέτησης αυτών των εκκρεμών ζητημάτων που,  όπως σας είπα, για επτά χρόνια οι προηγούμενοι απλά παρακολουθούσαν.
Το ερώτημα είναι: Έπρεπε από το 2007 να φτάσουμε στο 2014 για να προβούμε σε αυτή τη νομοθετική ρύθμιση;
Μια παροιμία λέει «κάλλιο αργά, παρά ποτέ»! Όμως, επτά χρόνια είναι χαμένα και αυτό πρέπει να το σημειώσουμε.
Όταν έχουμε φτάσει σ’ αυτό το σημείο, να συζητάμε τι μερίδιο επιμερίζεται κάθε παράταξη σ’ αυτά τα χαμένα χρόνια, φαντάζει απέραντη σπατάλη χρόνου και φαιάς ουσίας για να πούμε ότι, τελικώς, κάποιος έχει μεγαλύτερο μερίδιο και κάποιος έχει μικρότερο μερίδιο. Νομίζω ότι όλοι μαζί έχουμε την ευθύνη αυτής της αδιέξοδης πορείας ή αυτοί που κυβέρνησαν, τέλος πάντων, σαν πολιτική τάξη.
Απλά, μια υπενθύμιση και μια διευκρίνιση εμείς ζητούμε, κύριε Υπουργέ, σε σχέση με τα στρατιωτικά αεροδρόμια και τη χρήση τους. Δεν ξέρω εάν με παρακολουθείτε, αλλά εμείς θέλουμε μια διευκρίνιση για τα στρατιωτικά αεροδρόμια. Έθεσε και ο εισηγητής μας το θέμα αν αφορά μόνο τα πολιτικά αεροδρόμια ή και τα στρατιωτικά. Διότι, όπως καταλαβαίνετε, ο ειδικός ρόλος της χώρας μας, των αεροδρομίων, των νησιών και το πώς λειτουργούν αυτά τα αεροδρόμια σε σχέση με αυτή την αρχή και με τις χρονοθυρίδες, πρέπει να είναι ένα στοιχείο το οποίο να λαμβάνει υπ’ όψιν της και η πολιτική ηγεσία και η αρχή την οποία έχουμε δημιουργήσει.
Ως προς τα υπόλοιπα θέματα, δεν θα μπω καθόλου στην αντιπαράθεση που προηγουμένως άκουσα.
Δεν ήσασταν εδώ, κύριε Υπουργέ. Δεν μου άρεσε εμένα καθόλου προσωπικά να παρακολουθώ αυτή την κοινοβουλευτική «μάχη» -έτσι να το πούμε;- διότι θεωρώ ότι η ουσία είναι εντελώς διαφορετική και είναι κάπου αλλού. Όσοι το παρακολούθησαν -γιατί δυστυχώς δεν το παρακολουθούν μόνο οι Βουλευτές που είναι παρόντες εδώ ή παρούσες, αλλά το παρακολουθεί και ο ελληνικός λαός δια της τηλεοράσεως της Βουλής- νομίζω ότι δεν θα βγουν σοφότεροι απ’ αυτή τη συζήτηση.
Εμείς, ως Δημοκρατική Αριστερά, θέλουμε το κράτος πραγματικά να έχει ένα ρόλο παρεμβατικό, ειδικά σ’ αυτό που λέμε δημόσια έργα. Όπως θυμάστε, ένα μήνα πριν, που φέρατε τις συμβάσεις για τους οδικούς άξονες, εμείς τουλάχιστον ως Δημοκρατική Αριστερά ήμασταν πολύ επιφυλακτικοί, σε ποιο κομμάτι; Της χρηματοδότησης αυτών των μεγάλων έργων. Εμείς λέγαμε φυσικά ότι, ναι, θέλουμε τα μεγάλα έργα, θέλουμε να ανοίξουν θέσεις εργασίας, αλλά η χρηματοδότηση αυτών των έργων δεν μπορούσε να γίνει μόνο, παίρνοντας το βάρος ο δημόσιος τομέας, δηλαδή, το κράτος και ο χρήστης, δηλαδή, ο πολίτης ο οποίος χρησιμοποιεί τα διόδια.
Εκεί είδαμε μια αδυναμία, μια έλλειψη ανάληψης ευθύνης από τον ιδιώτη, από τον εργολάβο, από τον επενδυτή, από τον παραχωρησιούχο. Εκεί είδαμε αυτή την έλλειψη, γι’ αυτό άλλωστε ήμασταν και επικριτικοί και αν θυμάστε, δεν ψηφίσαμε τότε, πριν ένα μήνα, τη συμφωνία που είχατε φέρει στη Βουλή σε σχέση με τους οδικούς άξονες. Είναι ένας λόγος για τον οποίο δεν θα ψηφίσουμε και αυτό το νομοσχέδιο, γιατί βλέπουμε ότι αυτό το κομμάτι της χρηματοδότησης των έργων αυτών -και μιλώ για την Εγνατία Οδό με τα παράπλευρα διόδια- ξανάρχεται σ’ αυτό το νομοσχέδιο και είναι για τη Δημοκρατική Αριστερά ένα ζήτημα το οποίο εμείς δεν θέλουμε να το υποστηρίξουμε.
Εμείς πιστεύουμε ότι δεν μπορεί να επιμερίζεται το βάρος, ειδικά για την Εγνατία Οδό, η οποία αφορά γεωγραφικά περιοχές που καταλαβαίνετε ότι χρειάζονται ανάπτυξη, χρειάζονται κίνητρα, χρειάζονται δυνατότητες. Θεωρούμε ότι είναι αυτό άλλο ένα υπέρμετρο οικονομικό βάρος  για τους κατοίκους και την οικονομική ζωή της περιοχής της Δυτικής Μακεδονίας και της Κεντρικής Μακεδονίας.
Υπ’ αυτήν, λοιπόν, την έννοια, όπως και για την περίπτωση του Τεχνικού Επιμελητηρίου, εγώ θα μείνω στη θέση που είπε ο ειδικός αγορητής μας, ο κ. Ψύρρας, ο οποίος είπε ότι πρέπει να ξαναδούμε το θέμα, όχι με την έννοια που το είπε ο κ. Κακλαμάνης. Εμείς είμαστε τελείως διαφορετικοί ως προς τις αντιλήψεις με τις οποίες το προσεγγίζει ο κ. Κακλαμάνης. Όμως, επειδή υπήρξε μεγάλη προσέγγιση από πολλές πλευρές, μήπως πρέπει να δούμε και άλλα θέματα και εμείς πιστεύουμε ότι αυτό το νομοσχέδιο έχει τρεις βάσεις. Είναι ουσιαστικά τρία νομοσχέδια σε ένα. Πιστεύουμε ότι το κομμάτι του Τεχνικού Επιμελητηρίου μπορούσε να το φέρει ως ένα ειδικό νομοσχέδιο ο Υπουργός, όχι ότι δεν έχει το δικαίωμα και δεν μπορεί να παίρνει τις πρωτοβουλίες της η Κυβέρνηση, αλλά και ο κύριος Υπουργός.
Από εκεί και μετά, εγώ θα μείνω εκεί. Δεν θα πω την προσωπική μου άποψη, γιατί εγώ βλέπω με ενδιαφέρον την πρόταση του Υπουργού. Όμως, προσέξτε το εξής: Το ζήτημα που έχουμε να δούμε τώρα, όπως και να είναι, κύριε Υπουργέ, είναι ότι πρέπει να διασκεδαστούν οι εντυπώσεις σε σχέση με ποιο κομμάτι;
Σε σχέση με το κομμάτι ότι υπάρχει μια κρατική λειτουργία αυτή τη στιγμή. Πάλι, θα μου πείτε, κράτος είναι το Τεχνικό Επιμελητήριο, νομικό πρόσωπο δημοσίου δικαίου. Όμως, δεν είναι στον έλεγχο του κεντρικού κράτους. Εγώ δεν έχω τη μεγάλη διαφωνία ότι σώνει και καλά πρέπει ένας κεντρικός οργανισμός να τα ελέγχει και να τα καθυποτάσσει όλα. Όμως, τέλος πάντων, σταματώ εδώ, μένω στη θέση που πήρε ο εισηγητής μας, την οποία και σέβομαι. 
Από εκεί και μετά, τα θέματα τα οποία εμείς θα βάλουμε αύριο επί των άρθρων θα έχουν να κάνουν με μια διάθεση να συνεισφέρουμε στη βελτίωση του νομοσχεδίου. Επί της αρχής θα είμαστε επιφυλακτικοί, όπως είπα, δεν θα το στηρίξουμε, αλλά υπάρχουν άρθρα τα οποία έχουν ενδιαφέρον. Το πρώτο κομμάτι ειδικά νομίζουμε ότι πρέπει να προχωρήσει, δηλαδή η νέα αρχή και από εκεί και πέρα τα υπόλοιπα θα τα δούμε.
Ευχαριστώ.","ΒΑΣΙΛΕΙΟΣ ΟΙΚΟΝΟΜΟΥ",378
"133448"," Ευχαριστούμε.
Εισερχόμαστε τώρα στον κατάλογο των αγορητών.
Το λόγο έχει ο κ. Κωνσταντίνος Μουσουρούλης για επτά λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133449"," Ευχαριστώ, κυρία Πρόεδρε.
Εύχομαι καλή χρονιά σε όλους τους συναδέλφους. Δυστυχώς, δεν υπάρχει ούτε δείγμα από ΣΥΡΙΖΑ, για να τους ευχηθώ προσωπικά καλή χρονιά.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"133450"," Πίσω είναι.","ΜΙΧΑΗΛ ΧΡΥΣΟΧΟΪΔΗΣ",554
"133451"," Δεν νομίζω. 
Κατ’ αρχήν, θα ήθελα να υπενθυμίσω στο ΣΥΡΙΖΑ, με αφορμή την Ελληνική Προεδρία που ξεκινά τώρα, και την προσπάθεια που καταβάλει να την ειρωνευτεί, ότι και ο κ. Τσίπρας ονειρεύεται να γίνει Ευρωπρόεδρος. Χρειάζεται αυτοσυγκράτηση σε ό,τι αφορά τα ευρωπαϊκά θέματα.
Να τους πω, επίσης, ότι μπήκαν πολύ «φορτσάτοι» στο 2014. Ξεκίνησαν με τη μετάθεση της επίσκεψης –μέγα θέμα!- της Επιτροπής του Ευρωπαϊκού Κοινοβουλίου, που θα γίνει σε λίγες μέρες και σήμερα ανέβασαν το θέμα της τροπολογίας για τις άδειες κατασκευής κεραιών, παρά το ότι ο Υπουργός είπε ότι δεν τη συζητά καθόλου. Έχοντας παρακολουθήσει και τις προηγούμενες τοποθετήσεις του ΣΥΡΙΖΑ σε άλλα νομοσχέδια σχετικά με παρατάσεις που δόθηκαν στις άδειες των καναλιών, αντιλαμβάνεται κανείς ότι ο ΣΥΡΙΖΑ αμφισβητεί ευθέως τη νομιμότητα των ιδιωτικών συχνοτήτων στην Ελλάδα. Εάν όντως την αμφισβητεί, γιατί δεν χρησιμοποιεί το επιχείρημα της δημόσιας τηλεόρασης ώστε να μην στέλνει εκπροσώπους του στα ιδιωτικά κανάλια; Είναι γνωστό το πρόβλημα του ΣΥΡΙΖΑ, αλλά και της ανθρώπινης φύσης, κατά Θουκυδίδη, να μισεί ό,τι δεν μπορεί να αντιληφθεί, δηλαδή αυτό που υπερέχει. Σε πολιτικό επίπεδο μιλώ και όχι σε ανθρώπινο, ασφαλώς. 
Εάν ήταν εδώ ο κ. Παπαδημούλης, ο οποίος μόλις εισέρχεται στην Αίθουσα και τον καλωσορίζω, θα ήθελα να τον ρωτήσω για την επικαιρότητα. Κύριε Παπαδημούλη, σήμερα ο Υπουργός Δικαιοσύνης, με αφορμή την υπόθεση Ξηρού, είπε ότι οι εκτίοντες ποινή για τρομοκρατία δεν θα απολαμβάνουν εφεξής το ευεργέτημα της άδειας. Ερωτώ τον ΣΥΡΙΖΑ: Συμφωνεί, ναι ή όχι; Καθαρά πράγματα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"133452"," Για μίζες να βάλει.","ΔΗΜΗΤΡΙΟΣ ΚΟΔΕΛΑΣ",228
"133453"," Και για τις μίζες, βεβαίως. Κύριε συνάδελφε…","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"133454"," Δεν κάνουμε διάλογο, σας παρακαλώ, γιατί μπαίνουν μετά προσωπικά θέματα. Τοποθετηθείτε σε αυτά που έχετε να πείτε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133455"," Θα την υποστείλει τη σημαία ο κύριος συνάδελφος. Όμως, με αφορμή την πρόκληση που μου κάνει για να του απαντήσω -γιατί απευθύνεται σε εμένα- θα του στείλω στο πολιτικό του γραφείο το βιβλίο που έγραψα με τίτλο «Δημόσιες επιλογές, μια προσωπική αφήγηση», για να καταλάβει τι είναι αυτά που συζητάμε εδώ και χρόνια σε αυτή την Αίθουσα. 
Έρχομαι, σε ένα άλλο θέμα, διαφορετικό και ιδιαίτερα προσβλητικό για εμένα. Αφορά το συνάδελφό μας κ. Διαμαντόπουλο -είναι η πρώτη φορά που μιλώ ονομαστικά για συνάδελφο, όταν δεν είναι εδώ- και τα πρόσφατα συμβάντα στο Άργος Ορεστικό. Το «χλιαρό» άδειασμα του ΣΥΡΙΖΑ για τις πράξεις του εμένα δεν με κάλυψε. Το θεωρώ μάλιστα και υποκριτικό. 
Επισκέφθηκα το πρωί τον Πρόεδρο της Βουλής -και σας ενημερώνω γι’ αυτό- και του είπα ότι ο Κανονισμός της Βουλής, άρθρα 75 έως 83, αφορά τη συμπεριφορά των Βουλευτών εντός της Ολομέλειας και των Επιτροπών. Μήπως θα έπρεπε να συζητήσουμε και το θέμα της συμπεριφοράς εκτός Κοινοβουλίου; Προσέξτε, δεν έχω κανένα πρόβλημα με τη σάτιρα. Κανένα! Έχω πρόβλημα με την αισθητική της σάτιρας, με αυτό που είδαμε στις τηλεοράσεις, το οποίο μας αφορά όλους. Δεν είδα τον ΣΥΡΙΖΑ να καταδικάζει το περιστατικό. 
Χρειάζονται, λοιπόν, και από την πλευρά τη δική σας γενναίες πράξεις. Μία Αξιωματική Αντιπολίτευση που ονειρεύεται να γίνει κυβέρνηση, πρέπει να τοποθετείται ξεκάθαρα και όχι με μισόλογα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"133456"," Θα πείτε κάτι για το νομοσχέδιο;","ΑΘΑΝΑΣΙΟΣ ΠΕΤΡΑΚΟΣ",428
"133457"," Έρχομαι στο νομοσχέδιο. Τα είπα ήδη στην επιτροπή. Προσέξτε, κύριε συνάδελφε, απευθύνεστε σε έναν Βουλευτή που μίλησε στην επιτροπή δύο φορές επί του νομοσχεδίου, και στην πρώτη και στη δεύτερη ανάγνωση. Θα πω, όμως, και γι’ αυτό, για το ισχυρό εθνικό σύστημα αερομεταφορών, κύριε Υπουργέ. Κοινοί κανόνες στην Ευρωπαϊκή Ένωση. Έχουμε καμμία αντίρρηση σε αυτό; Έχουμε αντίρρηση για το ότι χρειάζεται αποτελεσματική και ασφαλής διαχείριση της χωρητικότητας, για τους διαθέσιμους χρόνους χρήσης, τις χρονοθυρίδες, χρειάζεται να έχουμε κοινούς κανόνες; Έχουμε αντίρρηση για τις θετικές επιπτώσεις τους στην οικονομία και κυρίως στον τουρισμό; Όμως, βασική προϋπόθεση είναι η αναβάθμιση των υποδομών, κυρίως των περιφερειακών αεροδρομίων.
Εδώ, κύριε Υπουργέ -το έχουμε συζητήσει πολλές φορές- έχουμε το ζήτημα της παραχώρησης της αξιοποίησης, της χρήσης και της εκμετάλλευσης των περιφερειακών αεροδρομίων. Σας έθεσα το εξής ερώτημα στην επιτροπή: Ο υπεύθυνος προγραμματισμού, που υπήρχε στην παλαιότερη ρύθμιση προ τριετίας, διασφάλιζε -θεωρητικά- την πλέον αποτελεσματική χρήση των αεροδρομίων. Τώρα ποιος θα κάνει αυτή τη δουλειά; Η νέα εθνική επιτροπή, μία επιτροπή, δηλαδή, που επικουρεί τον Υπουργό; 
Σας το λέω αυτό, γιατί εκκρεμεί μια συζήτηση μεταξύ μας για τα περιφερειακά αεροδρόμια και ιδίως το περιφερειακό αεροδρόμιο της Χίου -το είπαμε και στην επιτροπή. Υπάρχουν όλες οι προϋποθέσεις για να μπορέσει να γίνει το έργο ως δημόσιο. 
Έρχομαι τώρα σε όσα είπε η εισηγήτρια του ΣΥΡΙΖΑ. Με αφορμή το νομοσχέδιο αναφέρθηκε στην πώληση της Ολυμπιακής. Μίλησε για μείωση προορισμών, για αραίωση δρομολογίων και για αύξηση εισιτηρίων. Και ρωτώ πάλι τον ΣΥΡΙΖΑ: Θα κρατικοποιήσει την Ολυμπιακή, ναι ή όχι αν γίνει Κυβέρνηση; 
Όσον αφορά στους πόρους της αρχής: Κύριε Υπουργέ, δώστε λίγη προσοχή, όσο είναι καιρός, στο θέμα των τελών των φορέων διαχείρισης των αεροδρομίων. Εκτιμώ ότι δεν έχετε προϋπολογίσει σωστά τους αναγκαίους πόρους για τη λειτουργία της αρχής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα αναφερθώ, κυρία Πρόεδρε, στο θέμα του συστήματος εισροών-εκροών στα πρατήρια και γενικά στην αλυσίδα καυσίμων. Μιλάμε για διαφάνεια στις συναλλαγές, για το ζήτημα της ηλεκτρονικής μέτρησης των καυσίμων. Το χοντρό παιχνίδι παίζεται στα διυλιστήρια, είπε η εισηγήτρια του ΣΥΡΙΖΑ. 
Εγώ σας λέω, ότι τα διυλιστήρια πωλούν σε τιμές όπως αυτές δημοσιεύονται στα χρηματιστηριακά δελτία, συν το premium που ενσωματώνει την υποχρέωση τήρησης αποθεμάτων ασφαλείας. Είναι ή δεν είναι ελεύθερη η αγορά καυσίμων, κύριε Παπαδημούλη, στη χώρα; Το έχουμε ή δεν το έχουμε αποδεχθεί αυτό από το 1992; Το κράτος παρεμβαίνει σε τέσσερα επίπεδα: Στο ρυθμιστικό, στον έλεγχο της ποιότητας και της ποσότητας, στα θέματα του ανταγωνισμού και στην ενημέρωση των πολιτών. Το ζήτημα της αισχροκέρδειας -επειδή αναφέρονται πάρα πολλά ανακριβή- ορίζεται στον Ποινικό Κώδικα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"133458"," Κλείστε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133459"," Κλείνω, κυρία Πρόεδρε. 
Να μη συνεισφέρουμε όλοι εμείς, ώστε να δημιουργούνται ζητήματα στους πολίτες. Πρέπει το κλίμα να αλλάξει. 
Σας ζητώ ένα λεπτάκι ακόμα, κυρία Πρόεδρε. Δεν πειράζει, αρχή της χρονιάς είναι.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"133460"," Κακή αρχή κάνουμε όμως.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133461"," Περιμένω από τις 18.00’ να μιλήσω ακούγοντας όλους τους εισηγητές με πολύ ενδιαφέρον.
Θα καταθέσω ένα δελτίο Τύπου της 9ης Ιουλίου 2009, που εκδόθηκε από το Υπουργείο Ανάπτυξης επί υπουργίας Χατζηδάκη, ο ομιλών ήταν Γενικός Γραμματέας, σχετικά με τις ρυθμίσεις για την αγορά πετρελαιοειδών, στις οποίες περιλάβαμε τη δυνατότητα, για πρώτη φορά, να προχωρά το δημόσιο σε προσωρινή σφράγιση εγκαταστάσεων σε όλα τα στάδια της αγοράς πετρελαιοειδών, από τα διυλιστήρια μέχρι το πρατήριο. Το λέω επειδή ακούστηκαν πολλά ανακριβή, ότι δήθεν το μυαλό μας είναι μόνο στους πρατηριούχους. 
Κλείνω με το ΤΕΕ, διότι έγινε ολόκληρη συζήτηση στην επιτροπή. Προσωπικά τιμώ τους μηχανικούς. Πιστεύω ότι η πρόοδος της χώρας οφείλεται στους μηχανικούς. Όμως, δεν μπορούμε να συζητούμε εδώ, με τον κ. Σπίρτζη από πίσω να κουνάει τα νήματα, κύρια Πρόεδρε και κύριε Υπουργέ.
Σας το είπα και στην επιτροπή, εάν θέλετε να μετατραπεί το ΤΕΕ σε όμιλο επιχειρήσεων, σε holding company, να μετατραπεί. Να πάψει, όμως, να είναι σύμβουλος της πολιτείας. Να γίνει επιχείρηση και να λειτουργεί με ανταγωνιστικούς όρους, όπως οι άλλες επιχειρήσεις.
Ο ρόλος που του επιφυλάσσετε δεν είναι καθόλου συμβατός. Σας υπέδειξα τι κάνει το Τεχνικό Επιμελητήριο του Ηνωμένου Βασιλείου. Έχει ογδόντα χιλιάδες μέλη –το ελληνικό έχει εκατόν είκοσι χιλιάδες μέλη- τα πενήντα χιλιάδες μέλη είναι ενεργά και διααθέτει παραρτήματα σε εκατόν πενήντα χώρες. Ποιοι είναι οι πόροι του; Είναι οι συνδρομές των μελών του. Δεν υπάρχει ένεση από τον προϋπολογισμό, από προγράμματα ή από δυνατότητες όπως αυτές που του δίνετε να ιδρύει ανώνυμες εταιρείες. Έχει μόνο μία θυγατρική, την ΤΤL, η οποία ασχολείται με την εκπαίδευση και συμβουλεύει την δευτεροβάθμια και την τριτοβάθμια στο πώς να αναπροσαρμόζει καλύτερα τα προγράμματα σπουδών.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"133462"," Σας ευχαριστούμε πολύ, κύριε Μουσουρούλη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133463"," Κλείνω, κυρία Πρόεδρε.
Στην τροποποίηση που μας φέρατε σήμερα κύριε Υπουργέ εγώ δεν καταλαβαίνω τίποτε. Στην ουσία λέτε τα ίδια πράγματα με άλλα λόγια. Δεν βλέπω καμμία αλλαγή. Όπως έχει διατυπωθεί, το ΤΕΕ μπορεί να κάνει τα πάντα. Το γεγονός ότι δεν αναφέρεστε σε ανώνυμες εταιρείες αλλά σε νομικά πρόσωπα ιδιωτικού δικαίου, δεν με καλύπτει, κύριε Υπουργέ.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"133464"," Ο κ. Αθανάσιος Πετράκος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133465"," Κυρία Πρόεδρε, κυρίες και κύριοι συνάδελφοι, κύριε Υπουργέ, προχωράτε στη σύσταση Εθνικής Αρχής Συντονισμού Πτήσεων υπό τη μορφή νομικού προσώπου ιδιωτικού δικαίου, όπως είπατε. Δεν κρατάτε, όμως, ούτε τα ελάχιστα προσχήματα, αφού στο πενταμελές συμβούλιο της νέας αρχής που συστήνετε, δεν βάζετε ένα προτεινόμενο μέλος από την Υπηρεσία Πολιτικής Αεροπορίας.
Ο σκοπός, λοιπόν, του παρόντος νομοσχεδίου είναι η δημιουργία μιας άλλης ανεξάρτητης αρχής, η οποία θα φροντίζει τους μεγαλοεπιχειρηματίες και θα δίνει άλλοθι στις Κυβερνήσεις, οι οποίοι θα χρησιμοποιούν τη γνωστή ρήση, δεν αποφάσισε το Υπουργείο, αλλά η ρυθμιστική αρχή, όπως συμβαίνει μέχρι τώρα στις γνωστές ρυθμιστικές αρχές, παραδείγματος χάριν. ΡΑΕ. Μόνο και μόνο γι’ αυτό το λόγο, όπως είπα και στην επιτροπή, το παρόν νομοσχέδιο πρέπει να καταψηφιστεί. 
Όμως το μείζον θέμα –και εδώ είναι το μείζον σκάνδαλο- στις αερομεταφορές είναι η εκχώρηση των περιφερειακών αεροδρομίων στο ΤΑΙΠΕΔ. Αυτό είναι το μείζον σκάνδαλο, με σκοπό την εκποίησή τους και με τον κίνδυνο όσα δεν ιδιωτικοποιηθούν, να κλείσουν. Γι’ αυτό εκχωρήθηκαν στο ΤΑΙΠΕΔ τα είκοσι δύο περιφερειακά αεροδρόμια. Και μιλάτε μετά για εξέλιξη χωρητικότητας στα ελληνικά αεροδρόμια και ιδίως στα περιφερειακά; Αυτό κατά τη γνώμη μου λέγεται υποκρισία. Διότι αντί η Κυβέρνηση, η οποία κόπτεται για τη βελτίωση των αεροπορικών μεταφορών, να προχωρήσει στην εκχώρησή τους στο ΤΑΙΠΕΔ με σκοπό την ιδιωτικοποίηση -το ξεπούλημα τους δηλαδή- θα έπρεπε να προχωρήσει σε επενδύσεις. Όμως οι επενδύσεις -για να είμαστε καθαροί και να τα πούμε καθαρά εδώ- έχουν σταματήσει εδώ και τέσσερα χρόνια. Τι θα κάνετε, λοιπόν, αν ξεπουληθούν; Θα ερχόσαστε στη συνέχεια και θα δίνει ο κρατικός προϋπολογισμός 110 εκατομμύρια, όπως πολύ σωστά λέει η ΟΣΥΠΑ, 55 εκατομμύρια για επιδότηση άγονων γραμμών και 55 εκατομμύρια ευρώ για συντηρήσεις.
Δηλαδή, το ενδιαφέρον σας αποκλειστικά είναι η εκποίηση των κερδοφόρων αεροδρομίων -και επαναλαμβάνω- με συνέπεια και σοβαρό κίνδυνο το κλείσιμο των υπόλοιπων, αν δεν προχωρήσουν οι απαραίτητες αναβαθμίσεις των αεροδρομίων. 
Κύριε Υπουργέ, –τα έχουμε πει και στην επιτροπή- τέτοιο παράδειγμα είναι το Αεροδρόμιο της Καλαμάτας. Το γνωρίζετε πολύ καλά και το δεχτήκατε στην επιτροπή από όλα τα επίσημα στοιχεία, ότι έχει τριπλασιαστεί η κίνηση τα τελευταία δύο χρόνια και την επόμενη χρονιά -γιατί έχουν κλείσει γραμμές προς το εξωτερικό- θα έχει πολύ μεγάλη κίνηση.
Παρ’ όλα αυτά, συγκεκριμένα ζητήματα όπου εδώ και τρία χρόνια ήταν έτοιμες οι μελέτες -παραδείγματος χάρη, για την αναβάθμιση της αίθουσας αφίξεων-αναχωρήσεων- και μπορούσαν να δημοπρατηθούν, έχουν κωλύσει διότι δεν γίνεται κανένα έργο αναβάθμισης –επαναλαμβάνω- εδώ και τρία χρόνια.
Υπάρχουν και άλλα –ένα σωρό- ζητήματα στο Αεροδρόμιο, όπως η απαλλοτρίωση των σαράντα στρεμμάτων, όπως επίσης η βελτίωση των εγκαταστάσεων του διαδρόμου προσγείωσης και τίποτα από αυτά δεν προχωράει. Και ούτε προχωράτε σε συνεννόηση με το Υπουργείο Άμυνας, έτσι ώστε να εκχωρηθεί η έκταση των εκατό στρεμμάτων. Γιατί αυτό δεν ενδιαφέρει, μόνο για την Καλαμάτα, αλλά για όλα τα περιφερειακά αεροδρόμια. Διότι μπήκαν στο ΤΑΙΠΕΔ και θέλουμε να τα ξεπουλήσουμε. Αυτή είναι η λογική σας και αυτό –επαναλαμβάνω- είναι το μέγα σκάνδαλο, κατά τη δική μου γνώμη, για να απαντήσουμε στα προηγούμενα.
Το θέμα αυτό είναι άκρως σοβαρό, διότι αν δεν ανατραπεί αυτή η πολιτική σας και αυτή η Κυβέρνηση, τα περισσότερα περιφερειακά αεροδρόμια κινδυνεύουν να κλείσουν παρά τις διαψεύσεις. Γιατί τι θα συμβεί; Θα πουληθούν τα πέντε κερδοφόρα, τα οποία κέρδη τους στηρίζουν τη λειτουργία των υπολοίπων, οπότε ποια είναι η συνέπεια, αν συνεχιστεί αυτή η πολιτική; Προφανώς, το κλείσιμο. Όμως, δεν θα τα καταφέρετε. Γιατί ο μόνος τρόπος να παραμείνουν σε λειτουργία τα περιφερειακά αεροδρόμια είναι να αποτρέψει ο λαός με τον αγώνα το ξεπούλημά τους, να ανατρέψει την Κυβέρνησή σας, που είναι κυβέρνηση καταστροφής, η οποία επιμένει με φανατισμό στην πολιτική της ιδιωτικοποίησης των αεροδρομίων, πολιτική που υποβάλλεται από την τρόικα και από τους συμβούλους της «LUFTHANSA», που είχε πάρει ο κ. Βενιζέλος.
 Ολόκληρος, λοιπόν, ο αεροπορικός χώρος, αν συνεχιστεί αυτό, μετατρέπεται σε ενδοχώρα των γερμανικών συμφερόντων, όπως είπε και η εισηγήτριά μας, με την οικονομική εκμετάλλευση από τα προβλεπόμενα κέρδη, κυρίως του τουριστικού, να παραδίνονται εξ’ ολοκλήρου στην καθετοποιημένη δομή που θα ελέγχουν γερμανικές και άλλες επιχειρήσεις.
Ο ΣΥΡΙΖΑ, λοιπόν, θα συμβάλει με όλες του τις δυνάμεις να αποτραπεί αυτό το εθνικό, κοινωνικό και οικονομικό έγκλημα της Κυβέρνησης και της τρόικα. Τα περιφερειακά αεροδρόμια πρέπει να παραμείνουν ανοικτά. Και θα παραμείνουν και για λόγους οικονομικής ανάπτυξης της περιφέρειας, άλλα και για λόγους αμυντικής θωράκισης της χώρας, αλλά και για λόγους συνολικότερα κοινωνικούς.
Ο τεμαχισμός της χώρας, ο γεωπολιτικός και ο γεωγραφικός της ακρωτηριασμός θα έχει ανυπολόγιστες συνέπειες και δεν πρέπει να επιτραπεί. Ο λαός με τον αγώνα και με την ψήφο του σύντομα θα αναδείξει κυβέρνηση της Αριστεράς, κυβέρνηση του ΣΥΡΙΖΑ, η οποία θα ανατρέψει την πορεία που οδηγεί στο κλείσιμο των περιφερειακών αεροδρομίων και θα σταματήσει την πορεία της χώρας προς την καταστροφή.
Τέλος, κλείνω με ένα άρθρο που έχετε σε σχέση με τα συστήματα εισροών-εκροών. Δεν είναι αρμοδιότητά σας, αλλά μια και είναι στο νομοσχέδιο, πρέπει να πούμε για τα ζητήματα αυτά που έχουν σχέση με τα καύσιμα ότι επιμένει η Κυβέρνηση να μην προχωράει στο στοιχειώδες που απαιτεί όλος ο ελληνικός λαός, δηλαδή να μειωθεί η τιμή του πετρελαίου θέρμανσης για να ζεσταθεί ο κόσμος, αλλά και για να αυξηθούν τα έσοδα του κράτους, γιατί αυτό αποδείχθηκε ενάμισι χρόνο τώρα ότι γίνεται.
Το Γενικό Λογιστήριο του Κράτους είπε προχθές ότι έχουν μειωθεί στο ενδεκάμηνο τα έσοδα –και ολοκληρώνω, κυρία Πρόεδρε, σε μισό λεπτό- του κράτους κατά 532.000.000. Και λέτε ότι αυτό το κάνετε για να καταπολεμήσετε το λαθρεμπόριο.
Σας λέμε, πρώτον, να δώσετε το πετρέλαιο θέρμανσης να διακινείται από τα πρατήρια που έχουν συστήματα εισροών-εκροών, γιατί υπάρχει ένα μεγάλο μέρος των πρατηρίων που έχουν αυτό το σύστημα. Κάνετε αυτό, εάν είναι ειλικρινές αυτό που λέτε.
Δεύτερον, να μας απαντήσετε γιατί τέσσερα χρόνια από την ώρα που έχει ψηφιστεί ο νόμος δεν έχουν μπει συστήματα εισροών-εκροών στα διυλιστήρια, στο ναυτιλιακό, παντού και γιατί δεν έχει ολοκληρωθεί όλο το κύκλωμα. Σε αυτό πρέπει να απαντήσει, η Κυβέρνησή σας, κύριε Υπουργέ, στον ελληνικό λαό. 
Επιτέλους, προχωρήστε στο στοιχειώδες ανθρωπιστικό μέτρο για τον κόσμο. Ο χειμώνας είναι μπροστά. Κάντε το τουλάχιστον δοκιμαστικά τρεις μήνες. Σηκώστε το ανάστημά σας απέναντι στην τρόικα.","ΑΘΑΝΑΣΙΟΣ ΠΕΤΡΑΚΟΣ",428
"133466","  Ευχαριστούμε πολύ. 
Το λόγο έχει ο κ. Νικόλαος - Τέρενς Κουΐκ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133467"," Ευχαριστώ, κυρία Πρόεδρε. 
Εύχομαι να έχουμε καλή χρονιά.
Κύριε Υπουργέ, το νομοσχέδιο, το οποίο, μάλιστα φέρει και τον τίτλο «Εθνική Αρχή Συντονισμού Πτήσεων και άλλες διατάξεις», για τις οποίες έχει μιλήσει ήδη η κ. Μακρή και θα μιλήσει και ο κοινοβουλευτικός μας εκπρόσωπος ο κ. Μαριάς πρέπει να έχει, κατ’ αρχήν, πελατεία, δηλαδή η Ελλάδα πρέπει να έχει πτήσεις. 
Διότι έχουμε καταφέρει με αυτό το αεροδρόμιο, το οποίο λέγεται «ΕΛΕΥΘΕΡΙΟΣ ΒΕΝΙΖΕΛΟΣ» να έχουν πέσει δραματικά οι πτήσεις στη χώρα, διότι το αεροδρόμιο αυτό έχει καταστεί το ακριβότερο αεροδρόμιο της Ευρώπης, το δεύτερο ακριβότερο σε όλον τον κόσμο. 
Αυτό, βεβαίως, πρέπει να πω ότι είναι ένα κατόρθωμα της δικής σας τότε κυβέρνησης, η οποία αποφάσισε διά του κ. Λαλιώτη –αυτό το «θείο βρέφος» που κανείς δεν το αγγίζει, κανείς δεν μιλάει, τον έχουμε ξεχάσει από τον πολιτικό χάρτη- ο οποίος πήρε μια σύμβαση και τη μείωσε από πλευράς χρονικής διάρκειας με αποτέλεσμα βεβαίως να ανέβουν ταυτόχρονα όλα τα τέλη στάθμευσης και εξυπηρέτησης των αεροπλάνων στην Ελλάδα. 
Όλο αυτό τι δημιούργησε; Μέσα σε αυτήν τη συμφορά, η οποία μας έχει βρει στην Ευρώπη και για την οποία ευθύνεται και η Ισπανίδα Επίτροπος η Ντε Παλάθιο –αν θυμάστε- να έχουν δημιουργηθεί τρεις ισχυρές αεροπορικές εταιρείες: Η μία να είναι η «LUFTHANSA», η άλλη να είναι η «AIR FRANCE» κι η άλλη να είναι η «BRITISH». Και μέσα σε όλα, έχει μπει σφήνα και η «TURKISH» με αποτέλεσμα στην περιοχή τη δική μας η Κωνσταντινούπολη να έχει γίνει ο κύριος σταθμός αεροπορικής σύνδεσης αυτού του κομματιού της Ευρώπης με οπουδήποτε αλλού στον κόσμο, μια «TURKISH» η οποία έχει διακόσια σαράντα αεροπλάνα –διακόσια τριάντα δύο, για να ακριβολογώ- μαζί με τα Cargo της, ανεξάρτητα με το αν η Τουρκία είναι –όπως έχει πει και ο κ. Μαριάς- μια «φούσκα» η οποία θα σκάσει κάποια στιγμή και δεν ξέρω πόσο θα μας πάρουν τα σκάγια. 
Θα καταθέσω ερώτηση και θα ρωτήσω το Υπουργείο σας για την ποσόστωση της μείωσης των πελατών στο αεροδρόμιο «ΕΛΕΥΘΕΡΙΟΣ ΒΕΝΙΖΕΛΟΣ» σε σχέση με πριν από τέσσερα, πέντε χρόνια. 
Θα ρωτήσω ακόμη να μου πουν πότε λειτούργησε τελευταία φορά ο δορυφορικός επιβατικός σταθμός. Ποτέ δεν λειτούργησε ο δορυφορικός επιβατικός σταθμός. Χτίστηκε και είναι εκεί για να παρκάρουν τα δύο αεροπλάνα, τα 340, το «Τσάρλυ» και το «Δέλτα» της «ΟΛΥΜΠΙΑΚΗΣ ΑΕΡΟΠΟΡΙΑΣ» που σαπίζουν. 
Είδα όμως εκεί, τον τελευταίο καιρό ένα 767 με την ελληνική σημαία στην ουρά ονόματι «Ταξιάρχης» και ρώτησα «τι αεροπλάνο είναι αυτό;». Και αντιλαμβάνομαι ότι πρόκειται περί μιας νέας προσπάθειας Ελλήνων πολιτών να συνδέσουν την Ελλάδα με την ομογένεια είτε αυτή είναι στον Καναδά, είτε αυτή είναι στη Νότια Αφρική. Μακάρι να ξαναπάμε πίσω και στην Αυστραλία, δηλαδή εκεί όπου κάποτε πετούσε η «ΟΛΥΜΠΙΑΚΗ» των πέντε ηπείρων για να καταντήσει να είναι το ΚΤΕΛ της Ελλάδας. Διότι έτσι κατάντησε η «ΟΛΥΜΠΙΑΚΗ», το ΚΤΕΛ της Ελλάδας με αεροπορικά εισιτήρια που είναι πολύ πιο ακριβά για να πας στη Λήμνο απ’ ότι για να πας στη Νέα Υόρκη, εισιτήρια, τα οποία επιβαρύνονται όμως –για να μην τα χώνουμε μόνο στις εταιρείες- και με ένα 30%, 35% από διάφορους φόρους και τέλη αεροδρομίων με συνυπεύθυνο και το «ΕΛΕΥΘΕΡΙΟΣ ΒΕΝΙΖΕΛΟΣ» πάνω στον τομέα αυτό. 
Επίσης, έχουμε μιλήσει πάρα πολλές φορές και για το θέμα των περιφερειακών αεροδρομίων -άκουσα τον ομιλητή του ΣΥΡΙΖΑ- την ώρα που αυτά τα αεροδρόμια έχουν εκχωρηθεί στο ΤΑΙΠΕΔ και έχουμε ζητήσει από το Υπουργείο Εθνικής Άμυνας από την εποχή που ήταν ακόμη ο κ. Παναγιωτόπουλος Υπουργός, το Υπουργείο Εθνικής Άμυνας να ζητήσει τουλάχιστον την κατά το ήμισυ κυριαρχία των αεροδρομίων αυτών, έτσι ώστε να είμαστε σίγουροι ότι θα αποφύγουμε τις κακοτοπιές εκείνων οι οποίοι αγοράζουν και αγοράζουν και κάποια στιγμή θα τους δούμε όλους να βάζουν και την κόκκινη ημισέληνο στην προμετωπίδα της επιχείρησης, είτε αυτή είναι μαρίνα είτε αυτή είναι ο «Αστέρας Βουλιαγμένης» είτε είναι κάτι άλλο.
Σήμερα, μάλιστα, απ’ ότι αντιλαμβάνομαι, επρόκειτο να έρθει και για συζήτηση -δηλαδή αύριο θα έμπαινε- και η τροπολογία για τους μουφτήδες, η οποία κατατέθηκε εκπρόθεσμη και δεσμευτήκατε τουλάχιστον ότι αυτή δεν θα συζητηθεί, θα έρθει σε κάποιο άλλο νομοσχέδιο τις επόμενες μέρες. Θα την υπερψηφίσουμε. Οτιδήποτε είναι ανάχωμα στο Τουρκικό Προξενείο της Κομοτηνής, οι Ανεξάρτητοι Έλληνες θα το στηρίζουμε με φανατισμό, γιατί κάποια στιγμή θα πρέπει να μπει τάξη στο πώς ακόμα και εμείς οι Βουλευτές συμπεριφερόμαστε, με βάση τον όρκο που δώσαμε στο Σύνταγμα και στην ελληνική σημαία, κύριε Υπουργέ. Γιατί αυτή είναι η δική μας η σημαία, δεν είναι η πράσινη κάτω από την οποία φωτογραφίζονται Βουλευτές άλλων κομμάτων.
Επίσης, αύριο θα καταθέσω και ερώτηση-αντίδραση πάνω στην ερώτηση την οποία κατέθεσε ο ΣΥΡΙΖΑ που διαμαρτύρεται επειδή δεν επετράπη με διερμηνέα Έλλην πολίτης να μιλήσει τουρκικά σε ένα συνέδριο που έστησε το γνωστό δίδυμο Φραγκουδάκη-Δραγώνα, που αρχίζει και αμφισβητεί τη Συνθήκη της Λωζάννης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα κλείσω με το εξής, κυρία Πρόεδρε. Σήμερα είναι μια μέρα όπου άρχισε η Ελληνική Αστυνομία να ψάχνει το Χριστόδουλο Ξηρό. Μπράβο. Ψάχνουν να βρουν πού μένει, πού μπορεί να έχει πάει, με τη μόνη διαφορά ότι οι μόνοι γνωστοί που ξέρουμε πού βρίσκονται είναι οι χαμένοι-δολοφονημένοι αυτών των καθαρμάτων της 17ης Νοέμβρη. Αυτούς ξέρουμε πού θα τους βρούμε. Δεν είδα βέβαια, εκτός από μία δήλωση την οποία έκανε κατόπιν ερωτήσεως ο Κυβερνητικός Εκπρόσωπος, να ασχοληθεί άλλος και μάλιστα από τα γνωστά κόμματα που αν συνέβαινε κάτι αντίστοιχο αλλιώς όμως πολιτικά θα είχαν ξεσηκώσει όλη την Ελλάδα. 
Την ώρα, κυρία Πρόεδρε και κύριοι συνάδελφοι, όπου πληροφορίες μου λένε ότι στις φυλακές Κορυδαλλού έχουν καταστεί κράτος εν κράτει φυλακισμένοι κατηγορούμενοι για τρομοκρατικές ενέργειες, όπου εκεί δεν τολμούν να μιλήσουν ούτε οι φύλακες ούτε οι συγκρατούμενοί τους και είναι κάτι το οποίο θα ζητήσω με ερώτησή μου από τον Υπουργό Δικαιοσύνης να το ψάξει καλά και θέλω να ελπίζω ότι θα βρεθούν εργαζόμενοι μέσα στις φυλακές Κορυδαλλού που «φοράνε παντελόνια» και θα πουν «ναι».
Αναθεωρήστε και το νόμο, κύριοι της Κυβέρνησης, που αφορά αυτή την περίφημη άδεια που δίνεται σε αυτούς οι οποίοι βγάζουν ένα περίστροφο, σκοτώνουν πισώπλατα, όπως τον αείμνηστο Παύλο Μπακογιάννη που ήταν εκπρόσωπος του Ελληνικού Κοινοβουλίου.
Σας ευχαριστώ πολύ.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"133468"," Σας ευχαριστούμε.
Η κ. Νίκη Φούντα έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133469"," Καλησπέρα σε όλους και εύχομαι καλή χρονιά. 
Κυρία Πρόεδρε, κύριε Υπουργέ, κύριοι συνάδελφοι συζητούμε ένα νομοσχέδιο, το οποίο - αν μη τι άλλο- είναι πολυθεματικό και κατακερματισμένο. Οι διατάξεις του είναι αποσπασματικές και ποικίλες, άρα είναι πολύ δύσκολο κάποιος να κάνει μια εισήγηση, μια τοποθέτηση επί της αρχής, ειδικά σε αυτό το νομοσχέδιο, που έχει πολλά θέματα τεχνικού χαρακτήρα που είναι πολύ διαφορετικά μεταξύ τους. 
Θα προσπαθήσω να επικεντρωθώ σε δύο βασικά μέρη, τα πιο συνεκτικά κατά την άποψή μου και τα πιο διακριτά σε χαρακτήρα. Είναι οι διατάξεις που αφορούν στην Εθνική Αρχή Συντονισμού Πτήσεων, στα άρθρα 1 έως 11 και τις ρυθμίσεις φυσικά για το ΤΕΕ, στα άρθρα 23 με 26.
Προβλέπεται στο σχέδιο νόμου, λοιπόν, η συγκρότηση της Εθνικής Αρχής Συντονισμού Πτήσεων. Ουσιαστικά, αυτό είναι το νομοσχέδιο, άλλο αν δημιουργήθηκαν τρία παράλληλα νομοσχέδια, πάλι με επιλογή της Κυβέρνησης. Ως νομικό πρόσωπο ιδιωτικού δικαίου, λοιπόν, αυτή η Αρχή Συντονισμού έχει αυξημένες εγγυήσεις οικονομικής αυτοτέλειας και ανεξαρτησίας. Προφανώς, η διαχείριση της αερολιμενικής χρονοθυρίδας, δηλαδή της άδειας χρήσης διαδρόμων και αεροσταθμών για την εκτέλεση μιας πτήσης από και προς έναν αερολιμένα, σε μια συγκεκριμένη ημερομηνία και ώρα, είναι κομβικό εργαλείο προγραμματισμού της κατανομής της χωρητικότητας στους αερολιμένες. Θα έλεγα ότι είναι διαφήμιση ή δυσφήμιση για μια τουριστική χώρα. 
Ιδιαιτέρως, λοιπόν, όταν μιλάμε για πολυσύχναστους τουριστικούς αερολιμένες, όπου η ζήτηση αερομεταφορών υπερβαίνει τη διαθέσιμη χωρητικότητα διαδρόμου και αεροσταθμού, όπως στη δική μας χώρα, το νομοσχέδιο αυτό θα έπρεπε να είναι πάρα πολύ σημαντικό. 
Να πούμε λίγα λόγια γι’ αυτό: Είναι ευρωπαϊκή επιταγή, κάθε διαχειριστής χρονοθυρίδων να διασφαλίζει την ουδετερότητα, τη διαφάνεια και τη μη διάκριση στην κατανομή τους. Απαιτείται, λοιπόν, από τα κράτη μέλη να διαμορφώσουν ένα νομικό πλαίσιο, σύμφωνα με το οποίο να είναι απολύτως διαχωρισμένες οι λειτουργίες του συντονιστή των χρονοθυρίδων και αυτές των ενδιαφερομένων μερών. 
Να αναφέρω μόνο ότι προσφάτως η Πορτογαλία ουσιαστικά παραπέμφθηκε στο Ευρωπαϊκό Δικαστήριο επειδή ο δικός της διαχειριστής με το όνομα «Άννα» ουσιαστικά προσλάμβανε το προσωπικό και ενέκρινε τον προϋπολογισμό, πράγμα που θεωρήθηκε ότι υπονομεύει τις δυνατότητες της ανεξάρτητης λειτουργίας. 
Υπάρχει, κατά συνέπεια, όντως και υποχρέωση και αναγκαιότητα η απόφαση να υπάρξει ένας συντονισμός, όσον αφορά και τη λειτουργία του αερολιμένα, αλλά και των επιμέρους στοιχείων και λειτουργιών του βάσει αντικειμενικών κριτηρίων. 
Τίθεται, όμως, ένα ζήτημα στο ποιος καθορίζει και πώς διασφαλίζεται αυτή η απαίτηση αντικειμενικότητας. Μέσω αυτής της αντικειμενικότητας ανακύπτουν και ζητήματα που χρειάζονται ειδική διαχείριση, όπως καταστάσεις κατά τις οποίες, εξαιτίας έλλειψης διαθέσιμων χρόνων χρήσης, όπως γίνεται στην Ελλάδα, κατανέμονται άνισα τα ωφελήματα που προκύπτουν από την απελευθέρωση της αγοράς και άρα διαστρεβλώνεται η έννοια του υγιούς ανταγωνισμού. 
Προφανώς, το θέμα είναι εξαιρετικά πολύπλοκο. Οι όροι απόδοσης των slots δεν είναι απολύτως εξομαλυμένοι ή ουσιαστικά αυτονόητοι. Να αναφέρουμε μόνο ότι προσφάτως –αν δεν κάνω λάθος, κύριε Υπουργέ- είδαμε τις διαμαρτυρίες της «AEGEAN AIRLINES» που στο αεροδρόμιο της Κωνσταντινούπολης είδαμε την «TURKISH AIRLINES» να προσπαθεί να ευνοεί και να ευνοείται με δρομολόγια, τα οποία ήταν εκτός εμπορικών ωρών. Οι εμπορικές ώρες στο αεροδρόμιο, λοιπόν, δεν είναι μια απλή υπόθεση. Είναι χρήματα, είναι ανταγωνιστικότητα, είναι ουσιαστικά προϊόν εθνικό. 
Άρα, πέρα από την πραγματικότητα στην Ευρωπαϊκή Ένωση που έχει τους δικούς της κανόνες, υπάρχει και μια παράλληλη πραγματικότητα, εκτός των ορίων της Ευρωπαϊκής Ένωσης και στις χώρες που δεν είναι μέσα, όπου η αρχή διαχείρισης των slots και η Υπηρεσία Πολιτικής Αεροπορίας συμπίπτουν. 
Συνεπώς, ακριβώς επειδή η διαχείριση αυτών των ζητημάτων είναι πολύπλοκη και δεν είναι σαφές τι είναι αντικειμενικό και τι όχι, θα θέλαμε μια ευκρινή απάντηση εκ μέρους του κ. Υπουργού, αναφορικά με το πώς το νέο σχήμα αυτό θα μπορέσει να δουλέψει στο διά ταύτα. 
Επίσης, να αναφέρουμε μόνο ότι έγινε από τον κύριο Υφυπουργό κριτική για την Αρχή Συντονισμού Πτήσεων. Ειπώθηκε ότι η λειτουργία της υπήρξε δυσχερής, καθώς η στελέχωση ήταν ανεπαρκής, καταγράφονταν αδυναμίες στην αναβάθμιση του εξοπλισμού και στη λήψη αποφάσεων, λόγω σύγκρουσης συμφερόντων. Έτσι ακριβώς ειπώθηκε. 
Όμως το να δημιουργηθεί εξαρχής μία αρχή χωρίς να παρατίθενται ικανά επιχειρήματα αναφορικά με το γιατί αυτή δεν έχει τα κακώς κείμενα της προηγούμενης, είναι μάλλον μία μέθοδος σίγουρης αποτυχίας.
Γιατί δεν επιδιώκεται η αναβάθμιση και μετεξέλιξη της αρχής του 2007; Δεν δόθηκαν πειστικές απαντήσεις. Και δεν δίνονται και πειστικές απαντήσεις στο γιατί η νέα αρχή θα υπερκεράσει τα προβλήματα που παρουσιάστηκαν στην προηγούμενη και θα διασφαλίσει την πολυπόθητη αντικειμενικότητα.
Κύριε Υπουργέ, είναι ο διορισμός των μελών της αρχής από τον Υπουργό -από τη στιγμή μάλιστα που τίποτα περισσότερο δεν περιγράφεται ως κριτήριο- αρκετή διασφάλιση για την ποιότητα αυτής της αρχής; Γιατί είναι τόσο λιτά και επιγραμματικά τα άρθρα για τον κανονισμό εσωτερικής λειτουργίας και αυτά που αφορούν το προσωπικό, τη στελέχωση δηλαδή; Άρα οι επιφυλάξεις δεν μπορούν, παρά να είναι βάσιμες.
Έρχομαι τώρα στα άρθρα που αφορούν το ΤΕΕ. Ξέρουμε όλοι ότι διατυπώθηκαν –πέρα από αυτήν την πολύ μεγάλη διαφωνία που υπήρξε μέσα στο Κοινοβούλιο από προσωπικότητες που προέρχονται μάλιστα και από τον ίδιο κομματικό χώρο- ενστάσεις από συναδέλφους και ο τεχνικός κόσμος δεν φαίνεται να καλωσορίζει τις ρυθμίσεις που προτείνονται. 
Ο διχασμός είναι το τελευταίο που πρέπει να υπάρχει αυτήν τη στιγμή στον κατασκευαστικό κλάδο. Ο χρόνος άλλωστε που ανακοινώθηκαν –και οφείλω να το πω αυτό- λίγο πριν από τις εκλογές του Τεχνικού Επιμελητηρίου, δεν αποτελεί παρά μία θετική ένδειξη για τους λόγους που αυτές προωθήθηκαν στο παρόν σχέδιο νόμου χωρίς προηγούμενη διαβούλευση με τους αρμόδιους φορείς. 
Ας το πούμε καθαρά: Το ΤΕΕ προσπαθεί να επιβιώσει. Το ΤΕΕ θεωρεί πως είναι για το συμφέρον του αυτά τα άρθρα που έρχονται στην Ολομέλεια σήμερα. Ρωτώ όμως: Είναι έτσι; Ή αυτό το μπόλιασμα του ΤΕΕ ως συμβούλου ουσιαστικά του κράτους με την επιχειρηματικότητα θα το βλάψει;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Εγώ θεωρώ ότι το ΤΕΕ –και εκφράζω την προσωπική μου άποψη- αυτήν τη στιγμή προσπαθεί να αυτοκαταργήσει το ρόλο που είχε ως νομικός σύμβουλος του κράτους έως τώρα. Εάν μέσα σε αυτήν εδώ την Αίθουσα Βουλευτές μπορούν να αναλάβουν αυτό το βάρος, να θεωρήσουν ότι με αυτά τα τέσσερα άρθρα χωρίς διαβούλευση μπορούμε να αλλάξουμε το ρόλο ενός αιώνα που είχε το ΤΕΕ έως τώρα, πιστεύω ότι μπορούν να το κάνουν ψηφίζοντας. 
Θεωρώ ότι θα πρέπει να υπάρξει ευρύτερη συναίνεση, να δούμε τον τρόπο με τον οποίο το ΤΕΕ θα αποκτήσει άλλο ρόλο. Και για να μην μου πει ο κύριος Υπουργός πάλι ότι δεν λέω τον άλλο τρόπο, να εξηγήσω τι εννοώ. Ξέρουμε όλοι ότι τα έσοδα του ΤΕΕ έχουν μειωθεί σημαντικά από τις αλλεπάλληλες ρυθμίσεις. Ξέρουμε επίσης ότι ο χαρακτήρας που επεδίωκε ως τεχνικός σύμβουλος της πολιτείας έχει αλλοιωθεί και όπως είπατε πολύ σωστά η πραγματικότητα το έχει ξεπεράσει. Οπότε εμπλουτίζεται το ρεπερτόριο δράσης του με νέες δραστηριότητες και δυνατότητες, κυρίως στη σύνταξη μητρώων και στη διατύπωση και συστηματοποίηση κριτηρίων πιστοποίησης. Γίνεται μία προσπάθεια να διευρυνθεί ουσιαστικά το αντικείμενο, προκειμένου να μπορεί να χρηματοδοτείται με άλλους τρόπους και ως ανώνυμη εταιρεία.
Επί της ουσίας δηλαδή –ολοκληρώνω, κυρία Πρόεδρε, και σας ευχαριστώ για την ανοχή- συζητάμε την ανάθεση υπηρεσιών αρμοδιότητας Υπουργείου Υποδομών έναντι αμοιβής, ως αντιστάθμισμα αφαίρεσης άλλων δικαιωμάτων. Είναι πάρα πολύ σαφές.
Ο ρόλος του ΤΕΕ, λοιπόν, θα αρχίσει να γίνεται αμιγώς κερδοσκοπικός. Αυτό είναι αντικείμενο μίας συζήτησης, που θα έπρεπε να γίνει εκτενέστερα και όχι με συνοπτικές διαδικασίες. Να καθορίσουμε, όμως, ποιος θα είναι ο ρόλος του ΤΕΕ. Αυτό προσπαθούμε να κάνουμε εδώ πέρα. Να σώσουμε το ΤΕΕ, δημιουργώντας έναν κερδοφόρο οργανισμό. 
Δεν έχει γίνει σαφές ούτε εάν είναι σύμφωνο με το Σύνταγμα αυτό που πάει να γίνει ούτε εάν η ανάληψη τέτοιων αρμοδιοτήτων επιτρέπεται από τους ευρωπαϊκούς κανόνες περί ελεύθερου ανταγωνισμού. Αυτή είναι η μεγάλη μου ένσταση εδώ.
Να πω, κύριε Υπουργέ, αν συμφωνείτε και εσείς, ότι πρέπει να γίνει μία πολύ μεγάλη συζήτηση  για τα πνευματικά δικαιώματα και το ρόλο που πρέπει να έχει μέσα στο ΤΕΕ ο κάθε επιμέρους κλάδος. Περιμένουμε από το Υπουργείο πιο ολοκληρωμένες –ελπίζω- νομοθετικές πρωτοβουλίες, απόρροια διαβούλευσης και προϊόντα πραγματικής ανάγκης.
Ευχαριστώ πολύ.","NΙΚΗ ΦΟΥΝΤΑ",529
"133470"," Ευχαριστούμε και εμείς.
Κύριε Υπουργέ, κανονικά εσείς πρέπει να μιλήσετε τώρα. Αν θέλετε να κάνετε τη δική σας εισήγηση και μετά να μιλήσουν οι Κοινοβουλευτικοί Εκπρόσωποι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133471"," Μετά, κυρία Πρόεδρε.","ΜΙΧΑΗΛ ΧΡΥΣΟΧΟΪΔΗΣ",554
"133472"," Εντάξει, κύριε Υπουργέ.
Ο κ. Μάκης Βορίδης, Κοινοβουλευτικός Εκπρόσωπος της Νέας Δημοκρατίας, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133473"," Ευχαριστώ πολύ, κυρία Πρόεδρε.
Κυρίες και κύριοι συνάδελφοι, επιτρέψτε μου ξεκινώντας, να αναφερθώ πολύ σύντομα σε ένα –πιστεύω- πολύ σημαντικό περιστατικό της επικαιρότητας –δεν θα παρεκκλίνω πολύ του θέματος- που νομίζω έχει απασχολήσει όλους. Πρόκειται ουσιαστικά για την απόδραση του Ξηρού, κρατουμένου και καταδικασμένου για υποθέσεις τρομοκρατίας. 
Θέλω λοιπόν από το Βήμα αυτό, επειδή ακούστηκε, να χαιρετήσω κατ’ αρχήν την τοποθέτηση που έκανε ο Υπουργός Δικαιοσύνης, η Κυβέρνηση. Θα μας δοθεί νομίζω στο αμέσως επόμενο χρονικό διάστημα η ευκαιρία να τοποθετηθούν οι πολιτικές δυνάμεις απέναντι στις ήδη εξαγγελθείσες πρωτοβουλίες της Κυβερνήσεως και συγκεκριμένα σε δύο πρωτοβουλίες.
Η πρώτη είναι η εντός των αμέσως επομένων εκατό ημερών ίδρυση φυλακών υψίστης ασφαλείας. Αυτό αφορά ένα θέμα το οποίο έθεσε ο συνάδελφος κ. Κουίκ, καθώς οι ιδιαιτέρως επικίνδυνοι κρατούμενοι συγχρωτίζονται σήμερα σε φυλακές που έχουν –ας το πω- ένα γενικό παραβατικό πληθυσμό. Επομένως, προφανώς αυτό καλύπτει μία αναγκαιότητα. 
Θα μας δοθεί, λοιπόν, η δυνατότητα να τοποθετηθούν οι πολιτικές δυνάμεις σε αυτό και θα ήταν πολύ ενδιαφέρον να δούμε πώς θα τοποθετηθούν οι δυνάμεις απέναντι σε αυτή την κυβερνητική πρωτοβουλία. 
Το δεύτερο το οποίο ήδη έχει εξαγγελθεί είναι η ρύθμιση με την οποία πλέον θα εξαιρούνται αυτού του προνομίου της αδείας οι καταδικασμένοι για εγκλήματα τρομοκρατίας. Σε αυτό, λοιπόν, θα υπάρξει παρέμβαση κι επομένως δεν θα δίνεται πια αυτή η δυνατότητα. 
Εγώ θα έλεγα ότι εδώ πρέπει να ανοίξει και μία ευρύτερη συζήτηση, να μην περιλάβει μόνο τα εγκλήματα τρομοκρατίας, αλλά εν γένει τα βίαια εγκλήματα, διότι βεβαίως άδειες, παραδείγματος χάριν, σε καταδικασμένους για εγκλήματα τα οποία είναι ιδιαίτερα βίαια και απεχθή προφανώς δεν νοούνται. 
Θα ανοίξει, κατά τη γνώμη μου, μία ευρύτερη συζήτηση και κατά πόσο άλλα προνόμια τα οποία αφορούν στον τρόπο έκτισης των ποινών, δηλαδή σε σχέση με την υφ’ όρων απόλυση, αλλά και με τον ευεργετικό υπολογισμό των ημερών ποινής, θα πρέπει αυτά τα ευεργετήματα να αναγνωρίζονται σε καταδικασμένους για αδικήματα τρομοκρατίας.
Άρα, νομίζω ότι μέσα στο επόμενο χρονικό διάστημα εμείς ως Κοινοβουλευτική Ομάδα της Νέας Δημοκρατίας κατ’ αρχήν να χαιρετήσουμε τη συγκεκριμένη εξαγγελία του Υπουργού Δικαιοσύνης, να καλέσουμε να επιταχυνθεί εδώ η νομοθετική πρωτοβουλία που θα έρθει προς έγκριση στο Σώμα μας και βεβαίως, περιμένουμε με ενδιαφέρον και τις τοποθετήσεις των άλλων πολιτικών δυνάμεων πάνω στο μεγάλο αυτό ζήτημα, ουσιαστικά, της ποινικής μεταχείρισης των καταδικασμένων για τρομοκρατία. 
Και μπαίνω στο θέμα, κυρία Πρόεδρε, του σημερινού νομοσχεδίου. Υπάρχει κατά τη γνώμη μου μία σημαντική παρέμβαση, που είναι η σύσταση της Εθνικής Αρχής Συντονισμού Πτήσεων. Γιατί λέω ότι είναι σημαντική; Θα μπορούσε κανείς να πει ότι αυτή η αρχή ήδη υπήρχε, υπάρχει σε προηγούμενο νομοθέτημα. Υπάρχει στο ν. 3534/2007 ως Αρχή Συντονισμού Πτήσεων. Άρα ποια είναι σε τελευταία ανάλυση αυτής της πρωτοβουλίας;
Πρώτα απ’ όλα, αυτό το οποίο καταστρώνει και προτείνει σήμερα το αρμόδιο Υπουργείο είναι πολύ πληρέστερο από τη ρύθμιση του ν. 3534/2007 και αντιμετωπίζει δυσλειτουργίες οι οποίες είχαν εμφανιστεί τότε, δυσλειτουργίες στις οποίες αναφέρθηκε ο Υπουργός.
 Η μία ήταν ότι ουσιαστικά υπήρχε ένα είδος συμμετοχής εμπλεκομένων φορέων σε κάτι το οποίο οφείλω να πω στην Αίθουσα ότι είναι μία εξαιρετικά ανταγωνιστική και συγκρουσιακή διαδικασία, η διαδικασία δηλαδή κατανομής των slots. Είναι κάτι με το οποίο πολλοί από εμάς δεν είναι εξοικειωμένοι. Είναι ένα ειδικό θέμα, αλλά είναι πάρα πολύ κρίσιμο, πάρα πολύ ανταγωνιστικό, υπάρχει μεγάλη ένταση συμφερόντων και είναι δύσκολη εδώ η ρύθμιση των συμφερόντων. Άρα η επιλογή που κάνει κατ’ αρχήν εδώ η συγκεκριμένη πρόταση, το συγκεκριμένο σχέδιο νόμου είναι προφανώς προς τη σωστή κατεύθυνση και αντιμετωπίζει το θέμα με επάρκεια. 
Εμένα με δυσκολεύει –και είναι μία παρατήρηση που γίνεται από την Επιτροπή της Βουλής και απλά θα ήθελα να το δείτε και θα ήθελα μια διευκρίνιση εδώ- η εξής διατύπωση: «Η αρχή αποτελεί νομικό πρόσωπο ιδιωτικού δικαίου μη κερδοσκοπικού χαρακτήρα» –πολύ ωραία- «που ανήκει στο κράτος. Δεν υπάγεται όμως στον ευρύτερο δημόσιο τομέα».
Αυτή η διατύπωση εμένα μου δημιουργεί μία δυσκολία στο να την αντιληφθώ. Είναι και καινοφανής, όπως επισημαίνεται, γιατί η έννοια του ευρύτερου δημόσιου τομέα είναι κάτι προφανώς ευρύτερο από την έννοια του κράτους. 
Άρα, λέμε ότι δεν ανήκει στο κράτος, δηλαδή δεν ανήκει –αν θέλετε- στο στενό πυρήνα, αλλά ανήκει στον ευρύτερο δημόσιο τομέα. Αυτό είναι κάτι το οποίο, κατά τη γνώμη μου, δημιουργεί ένα ζήτημα. Θα ήθελα μία εξήγηση ως προς αυτό. Είναι κάτι ειδικό και απλώς θέλω να καταλάβω τι είναι αυτό το οποίο λέμε εδώ.
Ορθότατα τα μέλη της αρχής, εν τω συνόλω τους, πολύ σωστά με νέα ρύθμιση στη συγκριμένη διάταξη ορίζονται με απόφαση του Υπουργού Υποδομών Μεταφορών και Δικτύων. Επομένως, το σύνολο της αρχής -από έξι τα μέλη μειώνονται σε πέντε μέλη- ορίζεται από τον Υπουργό, για να αποφευχθούν οι αντιφάσεις, οι οποίες υπήρχαν με υποδείξεις το προηγούμενο χρονικό διάστημα. 
Τώρα, υπάρχει μία διατύπωση στον προηγούμενο νόμο, η οποία εδώ δεν επαναλαμβάνεται. Εγώ ξέρω γιατί δεν επαναλαμβάνεται. Παρά ταύτα, αξίζει ίσως να δώσει κανείς μία δεύτερη σκέψη σε αυτό. Μέχρι τώρα εζητείτο από τα μέλη -αυτό αξίωνε ο προηγούμενος νόμος- να είναι άνθρωποι οι οποίοι διαθέτουν εξειδικευμένη εμπειρία σε θέματα αερομεταφορών. Αυτή η απαίτηση εξαλείφεται τώρα στο νόμο. Γιατί; Εγώ καταλαβαίνω το σκεπτικό και θέλω να το εξηγήσω για να μη δημιουργηθούν εντυπώσεις. Εξαλείφεται διότι υπήρχε πρακτικά πολύ μεγάλη δυσκολία στο να βρεθούν κατάλληλα άτομα που να έχουν αυτήν την εμπειρία στο χώρο των αερομεταφορών και να στελεχώσουν την αρχή. Είναι ένας συγκεκριμένος, περιορισμένος χώρος. Και τι συνέβαινε; Συχνά αυτοί που είχαν αυτή την εμπειρία ήταν επίσης συνδεδεμένοι με συγκεκριμένα συμφέροντα, τα οποία υπάρχουν στο χώρο των αερομεταφορών. Άρα, οι επιλογές ήταν ούτως ή άλλως λίγες, ήταν περιορισμένες και δημιούργησαν πολύ αυξημένη στενότητα. Φαντάζομαι ότι αυτός ήταν ο λόγος που αφαιρείται αυτή η προϊσχύουσα διάταξη.
Βάζετε εδώ –κι αυτό υπάρχει βέβαια στον υφιστάμενο νόμο, απλώς θα ήθελα να το σκεφτούμε- ότι τα τέλη τελικώς τα οποία ουσιαστικά αποτελούν τους πόρους της αρχής –σωστά το βάζετε- θα καταβάλλονται κυρίως από τις εταιρείες που δραστηριοποιούνται και μάλιστα έχετε και μια πρώτη ρύθμιση, την οποία προτείνει το συγκεκριμένο σχέδιο νόμου. 
Όμως, εν συνεχεία λέτε ότι αν μέσα στην ενιαύσια χρήση, στη χρήση ενός έτους, υπάρχει περίσσευμα απο τα τέλη αυτά, αυτό πηγαίνει υπέρ του κρατικού προϋπολογισμού. Διερωτώμαι γιατί δεν θα μπορούσαν να μένουν στην αρχή, προκειμένου να μεταφέρονται στο επόμενο έτος, ώστε να μην υπάρχει εν συνεχεία τον επόμενο χρόνο μεγάλη επιβάρυνση για τις εταιρείες που δραστηριοποιούνται, δηλαδή να μειώνεται η επιβάρυνση αυτών των εταιρειών και μέσω του καταναλωτή. 
Άρα, γιατί θα πρέπει να μεταφέρουμε από εκεί έσοδα στον κρατικό προϋπολογισμό και να μη δημιουργείται ένα –ας το πω- ταμείο, το οποίο θα καλύπτει τις ανάγκες της αρχής και ανάλογα να προσδιορίζει και κάθε χρόνο ο Υπουργός Οικονομικών το κόστος;
Είναι πολύ σωστή η διάταξη που προβλέπει για το προσωπικό, γιατί αυτή ήταν ουσιαστικά υπονομευτική της λειτουργίας της αρχής. Ο προηγούμενος νόμος δεν είχε πρόβλεψη για το προσωπικό και δεν μπορεί να φανταστεί κανένας τι κατασκευές μετέρχετο ο κάθε Υπουργός, προκειμένου να διαθέσει προσωπικό στην αρχή, ώστε να λειτουργήσει στοιχειωδώς.
Επομένως ως προς αυτά νομίζω ότι η ρύθμιση είναι απολύτως θετική και προφανώς βρίσκεται σε μία κατεύθυνση, στην οποία λύνει θέματα. 
Μεγάλο ζήτημα δημιουργείται με αυτές τις ρυθμίσεις για το ΤΕΕ. Επιτρέψτε μου στα τρία λεπτά που έχω, διότι ανοίγει μία μεγάλη συζήτηση, να αναφερθώ σε αυτές τις ρυθμίσεις. Τις ρυθμίσεις αυτές τις είχα εισηγηθεί περίπου σε αυτήν τη διατύπωση. Επομένως η Βουλή έχει ξανασχοληθεί στο παρελθόν με το ζήτημα αυτό. Δεν έχω καταλάβει τις αντιρρήσεις. 
Υπάρχει μία επιχειρηματολογία η οποία λέει ότι αυτά πρέπει να δοθούν στο ΤΕΕ, γιατί το ΤΕΕ πρέπει να έχει πόρους και πρέπει να επιβιώσει και ότι αυτός είναι ένας μηχανισμός παροχής -ας το πω- ορισμένων υπηρεσιών του ΤΕΕ και επομένως το ΤΕΕ θα έχει κάποια έσοδα και άρα θα διασφαλίζει την οικονομική του βιωσιμότητα. 
Άκουσα μία αντίρρηση ως προς αυτό, την οποία συμμερίζομαι, του κ. Μουσουρούλη. Λέει ας επιβάλλει μία εισφορά το ΤΕΕ κατ’ αποκοπή στους μηχανικούς που είναι μέλη τους, στις εταιρείες και να τελειώνουμε εκεί, εφόσον πια δεν υπάρχει το 2% το οποίο παρακρατείται από τα έργα κ.λπ. Ωραία, εγώ το ακούω αυτό το επιχείρημα και το σέβομαι.
Αλλά πάω στο επόμενο θέμα. Γιατί αυτές οι ρυθμίσεις θα πρέπει να γίνουν δεκτές; Ακούω ότι αλλάζει η φύση και ο χαρακτήρας του ΤΕΕ ως τεχνικού συμβούλου του δημοσίου. Για ποιο λόγο; Με το να δίδεται, παραδείγματος χάριν, η δυνατότητα της συμπράξεως του Τεχνικού Επιμελητηρίου, με φορείς μη κερδοσκοπικούς, με φορείς πανεπιστημιακούς ή εγώ θα σας έλεγα ακόμα και με φορείς της αγοράς, προκειμένου να εκτελεί συγκεκριμένα έργα το ΤΕΕ. 
Γιατί αλλάζει η φύση του ως τεχνικού συμβούλου του δημοσίου; Γιατί δηλαδή καταλαβαίνουμε ότι μόνο ένα νομικό πρόσωπο δημοσίου δικαίου μπορεί να δραστηριοποιείται μόνο ως τέτοιο, αλλά οποιαδήποτε συνεργασία του αυτή απαγορεύεται; Δηλαδή μια κρατική εταιρεία –με συγχωρείτε, κρατική εταιρεία- η οποία συμβάλλεται με άλλα νομικά πρόσωπα και προφανώς κάνουν ένα έργο και στο πλαίσιο αυτού του έργου έχουν κάποια αμοιβή, αυτό τι σημαίνει; Σημαίνει ότι χάνουν το χαρακτήρα τους και χάνει η παροχή της υπηρεσίας τους το χαρακτήρα της δημόσιας υπηρεσίας, πόσω μάλλον αν αυτό τους ζητηθεί από το ίδιο το δημόσιο;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δηλαδή φανταστείτε το εξής: Έρχεται το ελληνικό δημόσιο και λέει: Θέλω να μου κάνεις αυτό το έργο. Και λέει το ΤΕΕ: Εγώ για να κάνω αυτό το έργο, θέλω να το κάνω με αυτή τη σύμπραξη, με το πανεπιστήμιο. Αν λοιπόν γι’ αυτό το ΤΕΕ αξιώσει μια αμοιβή και πει στο δημόσιο «για να σου κάνω αυτό το έργο, εγώ θέλω να πάρω 10.000 ευρώ» και κάνει και μια συνεργασία με μια εταιρεία και πει «εγώ θα σου δώσω δυο και εμένα θα μου μείνουν οκτώ και είμαστε εντάξει, κάναμε το έργο», το δημόσιο έχει κάνει το έργο, το ΤΕΕ έχει κάνει τη δουλειά του, έχει πάρει και κάποια χρήματα τα οποία το βοηθούν στις εργασίες τις οποίες κάνει και από εκεί και πέρα έχει γίνει μια συνεργασία, πού είναι το πρόβλημα; Ποιο μεγάλο δογματικό ζήτημα έχουμε να λύσουμε; Ποια είναι η διακινδύνευση εδώ; Για ποιο πράγμα ανησυχούμε;
Διότι θα σας πω ότι αυτοί που θέτουν αυτά τα ζητήματα, κατά τη γνώμη μου, ανοίγουν μια μεγάλη συζήτηση, η οποία δεν θα βγει για καλό όχι μόνο για το ΤΕΕ, άλλα για έναν συγκεκριμένο τρόπο οργάνωσης που είναι δομημένα μια σειρά από τέτοια Σώματα: ο Δικηγορικός Σύλλογος, ο Ιατρικός Σύλλογος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Συγγνώμη, κυρία Πρόεδρε, έχω υπερβεί το χρόνο. Θα ήθελα την ανοχή σας για δυο λεπτά, εάν μου επιτρέπετε.
Υπάρχει μια απόφαση της Επιτροπής Ανταγωνισμού την οποία έφερε εδώ ο κ. Κακλαμάνης, η οποία λέει ότι το ΤΕΕ παραβιάζει τις αρχές του ανταγωνισμού γιατί -τι είναι;- είναι καρτέλ εταιρειών. Το ΤΕΕ είναι καρτέλ εταιρειών; Εφαρμόζεται στο νομικό πρόσωπο δημοσίου δικαίου, τον τεχνικό σύμβουλο του δημοσίου, ο νομός περί ανταγωνισμού, λες και είναι εταιρεία; 
Θέσατε ζητήματα ανταγωνισμού. Ποια ζητήματα ανταγωνισμού; Διότι αυτό θα μπορούσε να τεθεί μόνο στο εξής επίπεδο: Ή αν αμφισβητήσουμε το ρόλο και τη φύση του ΤΕΕ ως τεχνικού συμβούλου, άρα να πούμε ότι τότε…
(Θόρυβος στην Αίθουσα)
Όχι, με αυτό που λέτε εσείς, το θέτετε αυτό. Εσείς τη βάζετε αυτήν τη διάσταση. Εσείς λέτε ότι, ξέρετε, εφόσον το ΤΕΕ έρχεται να συνεργαστεί με μια εταιρεία για να παρέχει την υπηρεσία, αυτό σημαίνει ότι χάνει το δημόσιό του χαρακτήρα. Ο δημόσιος χαρακτήρας του ΤΕΕ, ο ρόλος του τεχνικού συμβούλου, υπάρχει μέσα στον ιδρυτικό του νόμο. Ο τρόπος της εκπλήρωσης αυτού του ρόλου καθόλου δεν έχει σημασία ούτε βεβαίως και αναιρεί τη φύση του. 
Άρα, εγώ αναρωτιέμαι ποιο είναι εδώ αυτό το ζήτημα; Διότι τότε εάν πάμε στη δική σας εκδοχή, εγώ θα σας έλεγα ότι άλλο θα πρέπει να γίνει: Αν τυχόν αποφασίσει το ελληνικό δημόσιο να αναθέσει στο ΤΕΕ ένα συγκεκριμένο έργο, τότε το ελληνικό δημόσιο είναι που πρέπει να τηρήσει τις διαδικασίες ανάθεσης του έργου και να έρθει το ΤΕΕ από εκεί και πέρα να θέσει τα ζητήματα μέσα σε αυτήν την οργάνωση. 
Αλλά εδώ, πρώτα απ’ όλα, δεν νομοθετούμε τίποτα τέτοιο. Εδώ δίνονται  δυνατότητες στο Τεχνικό Επιμελητήριο. Και δεν καταλαβαίνω καθόλου, μα καθόλου, δεν έχω ακούσει κανένα επιχείρημα, γι’ αυτούς που αντιδρούν. Άκουσα για συμφέροντα. Ποια συμφέροντα; Για ποιο λόγο ανησυχούμε εδώ; Να το πούμε συγκεκριμένα. Ότι θα γίνει τι; Ότι θα έρθει μια μεγάλη εργολαβική εταιρεία να κάνει τι με το ΤΕΕ, να ορίσει τι και με ποιον τρόπο; Αφού αυτό προϋποθέτει –ξαναλέω, αν γι’ αυτό ανησυχούμε- την ανάθεση από το ελληνικό δημόσιο. 
Ε, ωραία θα γίνει η ανάθεση από το ελληνικό δημόσιο, άρα την ανάθεση την έχει κάνει το ελληνικό δημόσιο, δεν φταίει το ΤΕΕ. Εδώ μόνο συζητούμε για τις δυνατότητες της εκπληρώσεως αυτής της αναθέσεως και λέμε όχι, δεν θέλουμε να δώσουμε αυτή τη δυνατότητα, ειδικά σε μια χρονική στιγμή που υπάρχει πολύ μεγάλη κρίση και υπάρχει πολύ μεγάλη δυσκολία.
Δεν έχω καταλάβει την αντι-επιχειρηματολογία. Δεν την είχα καταλάβει και την προηγούμενη φορά, για να σας πω την αλήθεια. Την είχαμε ξανακάνει αυτήν τη συζήτηση σε αυτήν την Αίθουσα.","ΜΑΥΡΟΥΔΗΣ ΒΟΡΙΔΗΣ",69
"133474"," Μπορεί να είναι σύμβουλος και κατασκευαστής;","ΝΙΚΗ ΦΟΥΝΤΑ",529
"133475"," Δεν είναι σύμβουλος και κατασκευαστής, αλλά ο σύμβουλος παρέχει υπηρεσίες συμβούλου.","ΜΑΥΡΟΥΔΗΣ ΒΟΡΙΔΗΣ",69
"133476"," Ολοκληρώστε, σας παρακαλώ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133477"," Άρα, κατά τη γνώμη μου, δεν υπάρχει καμμία σύγκρουση συμφερόντων εδώ. Δίνονται νομικές δυνατότητες, για να γίνονται παρεμβάσεις. Με αυτήν την έννοια εγώ αυτήν τη μεγάλη συζήτηση  ομολογώ ότι δεν μπορώ να την παρακολουθήσω. Ομολογώ ότι είναι στη σωστή κατεύθυνση οι παρεμβάσεις που γίνονται.","ΜΑΥΡΟΥΔΗΣ ΒΟΡΙΔΗΣ",69
"133478"," Ευχαριστούμε, κύριε Βορίδη. 
Ο κοινοβουλευτικός εκπρόσωπος του ΣΥΡΙΖΑ κ. Δημήτρης Παπαδημούλης έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133479"," Ευχαριστώ, κυρία Πρόεδρε. 
Κυρίες και κύριοι συνάδελφοι, κύριε Υπουργέ, επιτρέψτε μου πριν περάσω στο συζητούμενο νομοσχέδιο να αναφερθώ επ’ ολίγον σε ορισμένα θέματα της τρέχουσας επικαιρότητας. 
Πριν από λίγη ώρα ενημερωθήκαμε από τα μέσα ενημέρωσης ότι στη συνάντησή τους ο κ. Σαμαράς με τον κ. Βενιζέλο αποφάσισαν να αποσύρουν το περίφημο «εικοσιπεντάευρω» από τα νοσοκομεία, δηλαδή να πάρουν πίσω ένα μέτρο που οι ίδιοι –Νέα Δημοκρατία και ΠΑΣΟΚ- ψήφισαν -δεν θυμάμαι η ΔΗΜΑΡ τι είχε κάνει, θα μου το διευκρινίσετε- όταν υπήρχε η τρικομματική κυβέρνηση το φθινόπωρο του 2012. 
Γιατί; Λόγω της κοινωνικής  κατακραυγής. Λόγω του ότι ξεσηκώθηκαν και οι «πέτρες»! Και λόγω των δημοσκοπήσεων που δείχνουν ότι τα συγκυβερνώντα κόμματα βαδίζουν προς μία διαρκή αποδυνάμωση και εκλογική συντριβή στις κάλπες που δεν μπορούν να αναβάλουν, διότι είναι ορισμένες με νόμο. Εννοώ τις ευρωκάλπες και τις αυτοδιοικητικές. 
Και τώρα όλη αυτή η επιχειρηματολογία που ακούγαμε απ’ όλη την Κυβέρνηση, με βασικό εκφραστή τον κ. Γεωργιάδη, ότι το μέτρο είναι αναγκαίο, ότι είναι δίκαιο, ότι είναι υποχρεωτικό, ότι είναι μονόδρομος, πού πάει;
Εμείς λέμε ότι αυτή η μικρή υποχώρηση, αυτή η μικρή ρωγμή είναι μία νίκη της κοινής λογικής, της συντριπτικής πλειοψηφίας του λαού, πέρα από κόμματα και ότι όπως έφυγε σήμερα το εικοσιπεντάευρω, αύριο θα φύγετε και εσείς, με τον δρόμο της δημοκρατίας. 
Και μια και είπα για δημοκρατία, κοιτάξτε, κυρίες και κύριοι συνάδελφοι –και απευθύνομαι σε όλο το φάσμα- η Αριστερά, ο Συνασπισμός Ριζοσπαστικής Αριστεράς είναι δύναμη δημοκρατίας. Απ’ αυτήν την άποψη, αξιακά, ιδεολογικά, ηθικά, ως δύναμη δημοκρατίας είμαστε απέναντι στην τρομοκρατία. Θεωρούμε απαράδεκτο οποιοσδήποτε στο όνομα οποιουδήποτε σκοπού να παίρνει ένα κουμπούρι και να κάνει τον εαυτό του δικαστή και εκτελεστή αποφάσεων που αφαιρούν ή επιχειρούν να αφαιρέσουν τη ζωή άλλων. Έτσι είναι η δική μας Αριστερά από τη σύστασή της. Είναι στο DNA μας. 
Η θέση μας πάντα ήταν ότι απαιτείται η τρομοκρατία να αντιμετωπιστεί και με ασφυκτική ηθική και πολιτική απομόνωση και με αυστηρή ποινική μεταχείριση. Τα θέματα που ανακοίνωσε σήμερα ο Υπουργός Δικαιοσύνης  πιστεύω ότι θα έρθουν κάποια στιγμή σε μία ειδική συζήτηση. Δεν θέλω να εκφύγω περαιτέρω.  
Νομίζω, όμως, και προειδοποιώ ότι θα είναι επικίνδυνα ολισθηρός ο δρόμος, αν κάποιοι στην Κυβέρνηση ή στην κυβερνητική πλειοψηφία θελήσουν αντί για την ασφυκτική ηθική και πολιτική απομόνωση της τρομοκρατίας να κάνουν την τρομοκρατία και το εμπόριο φόβου παίγνιο κομματικών αντιπαραθέσεων. Τους συμβουλεύω να μην το κάνουν. Όσες φορές επιχείρησαν τέτοια πράγματα με την αλήστου μνήμης  θεωρία των δύο άκρων συνετρίβησαν, διότι προσέκρουσαν στην κοινή λογική. 
Η κοινή λογική λέει ότι σε μία χώρα με ενάμισι εκατομμύριο ανέργους, με 25% ύφεση, με εκπληκτικές κοινωνικές ανισότητες, με φτώχεια, με ανεργία, με ανέχεια, αλλά και με διαφθορά και με γραφειοκρατία και με ατιμωρησία των ισχυρών –διότι υπάρχει και το οικονομικό έγκλημα- ο κόσμος θέλει έντιμη διακυβέρνηση, ανάπτυξη, δικαιοσύνη, δίκαιη κατανομή και στα βάρη, αλλά και στα οφέλη από την ανάπτυξη. 
Ο λόγος που στρέφεται προς το ΣΥΡΙΖΑ –και γι’ αυτό έχουμε πάρει κεφάλι στις δημοσκοπήσεις και στην πρόθεση ψήφου και στην παράσταση νίκης- είναι ότι έχει δείγμα γραφής από τη Νέα Δημοκρατία και το ΠΑΣΟΚ για σαράντα χρόνια –εναλλάξ και τώρα μαζί- και αναζητά εναλλακτικές προοπτικές.
Θα αναφερθώ τώρα στο νομοσχέδιο και θα φροντίσω να μην ξεπεράσω το χρόνο μου. Άλλωστε θα έχουμε και αύριο τη συζήτηση στα άρθρα.
Όσον αφορά τα πρώτα έντεκα άρθρα που αφορούν την Αρχή Συντονισμού των Πτήσεων, όντως –και επισημάνθηκε και από συναδέλφους όλων των πτερύγων- η διαχείριση των «slots» είναι αυτό που λέει ο λαός «είναι πολλά τα λεφτά». Είναι μεγάλης σημασίας θέμα. Όμως, υπάρχει ένας νόμος, ο ν. 3534/2007, ο οποίος συγκρότησε μία Αρχή Συντονισμού των Πτήσεων ως δημόσια υπηρεσία. Γιατί αυτή καταργείται, αντί να λειτουργήσει με το να διορθωθούν όλα όσα την εμπόδισαν να λειτουργήσει; 
Αυτή τη λογική δεν την καταλαβαίνω και δεν εξηγήθηκε. Παρακαλώ τον Υπουργό να μας εξηγήσει γιατί αυτό που τότε θεωρείτο αναγκαίο και σωστό και ισχύει και σε άλλες χώρες, εδώ καταργείται.
Επίσης, πόσο ανεξάρτητη και αντικειμενική είναι μία πενταμελής αρχή που τους διορίζει όλους ο Υπουργός με σαφή κριτήρια; Πόσο; Αυτά τα πράγματα δεν είναι πειστικά.
Θέλω να σταθώ ιδιαίτερα σε ένα άρθρο που το αδικήσαμε στη συζήτηση. Πρόκειται για το άρθρο 19 που αφορά την εφαρμογή συστήματος εισροών-εκροών στα πρατήρια. Το θέμα είναι το λαθρεμπόριο καυσίμων. Το θέμα είναι η απώλεια τεράστιων εσόδων για το κράτος και το οικονομικό έγκλημα που λέγεται «λαθρεμπόριο καυσίμων». 
Κύριε Χρυσοχοΐδη, το νομοσχέδιο προσπαθεί να ενισχύσει την εγκατάσταση συστήματος εισροών-εκροών στα πρατήρια. Δεν λέει τίποτα και δεν κάνει τίποτα για τα διυλιστήρια και τις μεγάλες εταιρείες εμπορίας καυσίμων. Δηλαδή, ασχολείστε με το πώς θα εκπαιδεύσετε τα χρυσόψαρα και αφήνετε τους καρχαρίες. 
Έχουμε και ένα νόμο, κύριε Υπουργέ, ψηφισμένο από το 2012 –τώρα είμαστε στο 2014- ο οποίος είναι ο ν. 4072. Αυτός ο νόμος προβλέπει εγκατάσταση συστήματος εισροών-εκροών σε όλο το κύκλωμα, δηλαδή στα διυλιστήρια και στις εταιρείες εμπορίας, αλλά προβλέπει και σήμανση των βυτίων και των πλοίων που τροφοδοτούν. Όμως, γίνεται και προσπάθεια να ελεγχθούν οι εικονικές εξαγωγές που είναι η χαρά των λαθρεμπόρων καυσίμων, όπως και το ασύδοτο ναυτιλιακό καύσιμο. 
Ουσιαστικά, αυτός ο νόμος, κυρίες και κύριοι συνάδελφοι, κύριε Υπουργέ, είναι εκτός εφαρμογής. Δεν έχει εφαρμοστεί. Ξέρετε γιατί; Διότι οι υπουργικές αποφάσεις που θα έβαζαν σε ισχύ, κύριε Χρυσοχοΐδη, αυτό το νόμο, ακόμα δεν έχουν εκδοθεί από το 2012. Και ρωτήσαμε κάποιοι Βουλευτές του ΣΥΡΙΖΑ το Σεπτέμβρη γιατί δεν έχουν εκδοθεί αυτές οι αποφάσεις, πότε θα εκδοθούν, πόσες περιπτώσεις έχετε ελέγξει και τι εισπράξατε.
Θα αφήσω την απάντηση στα Πρακτικά. Η απάντηση του Υπουργείου είναι ένα μνημείο μη απάντησης. Δεν υπάρχει ένας αριθμός, μία προθεσμία, μία δέσμευση στα τέλη του 2013 για το πώς θα εφαρμοστεί ο νόμος του 2012. Η δική μας εξήγηση είναι ότι δεν έχετε την πολιτική βούληση να ελέγξετε το λαθρεμπόριο καυσίμων. Γι’ αυτό αφήνετε αυτήν την υπόθεση ασύδοτη για δεκαετίες.
(Στο σημείο αυτό ο Βουλευτής κ. Δημήτριος Παπαδημούλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δεν μιλάμε για λαθρεμπόριο καρφίτσας. «Λαθρεμπόριο καυσίμων» σημαίνει να έχεις βυτία, αποθήκες, λεφτά, εξοπλισμούς, χωρίς τη σήμανση και να έχεις και κάποιους «αυτοφωράκηδες» ούτως ώστε, αν σε πιάσουν, να μην την πληρώσει το μεγάλο ψάρι.
Επομένως, κύριε Υπουργέ, μας χρωστάτε μία απάντηση σχετικά με το τι θα γίνει με την εφαρμογή του νόμου του 2012. Πρέπει να μας απαντήσετε πότε θα ασχοληθείτε και με τα μεγάλα ψάρια και όχι μόνο με τα χρυσόψαρα.
Στα άρθρα θα αναφερθώ αναλυτικότερα και αύριο.
Ωστόσο, κύριε Υπουργέ, θέλω να σταθώ στο άρθρο 22, στο οποίο είμαστε κατηγορηματικά αντίθετοι, όπως εξήγησε και η εισηγήτριά μας κ. Αμμανατίδου. Νέα διόδια στην ΠΑΘΕ, αλλά και στους κάθετους άξονες της Εγνατίας. Γιατί; Ως πότε, αλλά και με ποια λογική ανταπόδοσης και κοινωνικής δικαιοσύνης και ειδικά για την Εγνατία που είναι φτιαγμένη με δημόσιο χρήμα, κοινοτικό, εθνικό κ.λπ.; Είναι μια λογική αντικοινωνική και παράλογη και είμαστε κατηγορηματικά αντίθετοι. Για τους λόγους αυτούς, θα καταψηφίσουμε αυτά τα άρθρα. 
Επ’ ολίγον θα αναφερθώ στα άρθρα 23-26, ενώ αύριο θα αναφερθώ αναλυτικότερα στο θέμα. Όμως, θέλω να σας πω ότι ούτε οι τεχνικοί πιστεύουν ότι αυτό είναι η λύση στο πρόβλημα. Για παράδειγμα, η εισηγήτρια της ΔΗΜΑΡ κ. Φούντα είναι αρχιτέκτονας. Εγώ μίλησα και με άλλους μηχανικούς που είναι μέλη της Κοινοβουλευτικής μας Ομάδας, πέρα απ’ αυτά που είπε η εισηγήτριά μας Λίτσα Αμμανατίδου ως ενστάσεις και ανησυχίες και επιφυλάξεις και αντιθέσεις. Αυτές υπάρχουν και από πολλές πλευρές. Για παράδειγμα, έντονες ενστάσεις είχε πριν από μερικούς μήνες ο Υφυπουργός του κ. Χρυσοχοΐδη κ. Παπαδόπουλος που ως εισηγητής της Νέας Δημοκρατίας ζητούσε την απόσυρση αυτών των διατάξεων. Ο κ. Βορίδης μας βεβαίωσε ότι είναι ουσιαστικά αντιγραφή των δικών του διατάξεων, τις οποίες ο ίδιος όμως απέσυρε, διότι τότε αντιδρούσε το ΠΑΣΟΚ. Όμως, ΠΑΣΟΚ είναι και ο Χρυσοχοΐδης.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133480"," Δεν πέρναγαν.","ΜΑΥΡΟΥΔΗΣ ΒΟΡΙΔΗΣ",69
"133481"," Θέλω να καταλάβω, γιατί και εγώ δεν καταλαβαίνω, κύριε Βορίδη, τι άλλαξε. Εγώ θέλω να προσεγγίσω το θέμα με την κοινή λογική. Πράγματι υπάρχει ανάγκη, γιατί το 2‰ που καταργήθηκε, οι θεσμοθετημένοι πόροι που καταργήθηκαν δημιουργούν μια ασφυξία για το ΤΕΕ και υπάρχει ανάγκη να αντιμετωπιστεί αυτό. Αυτό είναι σωστό. 
Από την άλλη πλευρά όμως, υπάρχουν βάσιμες ενστάσεις. Διαβάζω τις ανακοινώσεις των μηχανικών του δημοσίου, των μηχανικών-μελών του ΤΕΕ που λένε ότι αν το ΤΕΕ με το διευρυμένο ρόλο παίρνει ένα κομμάτι του κράτους, τότε καταργείται, τίθεται σε κίνδυνο ο ρόλος της Γενικής Γραμματείας Δημοσίων Έργων ή άλλων αρμοδιοτήτων, όπως είναι το μητρώο, που έχει το κράτος κ.λπ. Για τους λόγους αυτούς, υπάρχουν ενστάσεις και ανησυχίες, σύγχυση για το τι θα γίνει. Επομένως το ένα θέμα είναι αυτό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, τελειώνω σε ένα λεπτό.
Ένα δεύτερο θέμα είναι και οι λογικές και βάσιμες ενστάσεις που υπάρχουν. Μηχανικός είμαι και εγώ και δεν θέλω να βλαφτεί το ΤΕΕ. Υπάρχουν, λοιπόν, βάσιμες ενστάσεις ενός κόσμου, τεχνικού, άλλων ειδικοτήτων και κλάδων που βλέπουν σε αυτές τις διατάξεις -οι οποίες έχουν μια αοριστία, αλλά και μια σαφή λογική κατεύθυνση- έναν κίνδυνο υποκατάστασης, καπελώματος και ελέγχου και λένε «τι θα γίνουμε μέσα σ’ αυτή τη χοάνη;». 
Επομένως, νομίζω ότι με δεδομένες και τις ενστάσεις που ακούστηκαν από όλες τις πτέρυγες –και ο κ. Κακλαμάνης και ο κ. Μουσουρούλης, αλλά και άλλοι συνάδελφοι από τη Νέα Δημοκρατία και το ΠΑΣΟΚ με έπιασαν έξω και μου είπαν ότι διαφωνούν και ότι πρέπει να το ξαναδούμε το θέμα κ.λπ.- θα έλεγα στον κύριο Υπουργό –και συνειδητά δεν υψώνω τους τόνους, δεδομένου ότι δεν υπάρχει θέμα να κάνουμε τώρα αντιπολίτευση γύρω από ένα θέμα για το οποίο πρέπει να βρεθεί μια λύση- να ξαναδεί το θέμα, γιατί με τέτοιες ενστάσεις και συγχύσεις –οι οποίες, κατά τη γνώμη μου, είναι βάσιμες- δεν μπορεί να εγγυηθεί ότι θα περπατήσει καλά το πράγμα. 
Βλέποντας, λοιπόν, ότι στο θέμα αυτό δεν υπάρχουν λογικές κομματικής πειθαρχίας, αλλά μια ποικιλία απόψεων, εμείς εξετάζουμε –και σας το λέω, γιατί δεν μας αρέσει να αιφνιδιάζουμε- το ενδεχόμενο να καταθέσουμε αύριο πρόταση ονομαστικής ψηφοφορίας στα άρθρα 23-26. Όμως, η βασική μας πρόταση προς τον Υπουργό δεν είναι η απόσυρση και η παραπομπή στις καλένδες, αλλά η απόσυρση αυτών των άρθρων με ένα δεσμευτικό σύντομο χρονοδιάγραμμα κατά τη διάρκεια του οποίου θα μετάσχουν στο θεσμικό διάλογο οι πάντες, κόμματα, φορείς κ.λπ., προκειμένου να βρεθεί εδώ μια λύση η οποία να μην μπάζει νερό από διάφορες πλευρές. 
Κλείνω εδώ. Προφανώς, όπως εξήγησε και η εισηγήτριά μας, καταψηφίζουμε επί της αρχής το παρόν νομοσχέδιο και αύριο στη συζήτηση επί των άρθρων και των εναπομεινασών τροπολογιών θα τοποθετηθώ και σε όσα δεν πρόλαβα σήμερα να αναφέρω.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133482"," Ευχαριστούμε.
Ο Κοινοβουλευτικός Εκπρόσωπος του ΠΑΣΟΚ κ. Πάρις Κουκουλόπουλος έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133483"," Ευχαριστώ, κυρία Πρόεδρε.
Κυρίες και κύριοι συνάδελφοι, κύριε Υπουργέ, θα ξεκινήσω και εγώ από ένα θέμα της επικαιρότητας, που είναι βέβαια το εικοσιπεντάευρω. Άκουσα με έκπληξη τον αγαπητό συνάδελφο, Κοινοβουλευτικό Εκπρόσωπο του Συνασπισμού Ριζοσπαστικής Αριστεράς, στα σχόλιά του. Δεν μπόρεσα, κύριε συνάδελφε, να καταλάβω. Χαιρετίζετε ή όχι; Χαίρεστε ή όχι; Μας είπατε ότι θα φύγει το εικοσιπεντάευρω, όπως θα φύγει η Κυβέρνηση και κάτι τέτοια. Λοιπόν, να μιλήσουμε λίγο πιο ήρεμα; Μάλλον θα φύγετε εσείς από τα όνειρά σας. Ξέρετε γιατί; Διότι δεν έχετε αντιληφθεί σε ποια φάση έχει μπει η χώρα.
Σήμερα έγινε κάτι, που σαφώς πιστώνεται, κατ’ αποκλειστικότητα σχεδόν, στην Κοινοβουλευτική Ομάδα του ΠΑΣΟΚ και τον Πρόεδρό του, η εξέλιξη για το εικοσιπεντάευρω. Είναι γνωστό ότι αντιδράσαμε από την πρώτη μέρα. Εγώ με νηφαλιότητα θα σας πω ότι σήμερα έγινε κάτι πιο σημαντικό. 
Σε συνέχεια δηλώσεων και του Πρωθυπουργού και του Προέδρου του ΠΑΣΟΚ και Αντιπροέδρου της Κυβέρνησης και σε απάντηση, αν θέλετε, των δημοσιευμάτων του περιοδικού «SPIEGEL» και όλων των υπολοίπων, ο Υπουργός Οικονομικών ο κ. Στουρνάρας –που γιορτάζει κιόλας σήμερα- έκανε μία πολύ σημαντική ανακοίνωση. Για την κοινωνία είναι πιο σημαντικό το εικοσιπεντάευρω, αλλά για την ελληνική οικονομία είναι πιο σημαντικό αυτό που είπε ο Υπουργός Οικονομικών σήμερα.
Τι είπε; Είπε αυτό που είχαν ήδη προανακοινώσει ο Πρωθυπουργός και ο Αντιπρόεδρος της Κυβέρνησης, ότι δηλαδή επίσημα στη διάρκεια της Ελληνικής Προεδρίας θα αντιμετωπιστεί το ζήτημα του ελληνικού χρέους, της βιωσιμότητάς του. Με τη σειρά όλα.
Αυτή τη στιγμή το ζήτημα των 25 ευρώ, αγαπητέ συνάδελφε, το είδαμε, μπορέσαμε να το δούμε γιατί υπάρχει πλεόνασμα. Όσο και αν το αμφισβητείτε, υπάρχει. Και θα επαναλάβω για τρίτη συνεχόμενη φορά στη Βουλή –το έχω πει δυο φορές πριν τις γιορτές- ότι η συζήτηση για την κατανομή των 2/3 του πλεονάσματος –προφανώς πιστεύω ότι δεν πρέπει να κατανεμηθεί μόνο για άρση κοινωνικών αδικιών, αλλά πρέπει να έχει και ένα πλεόνασμα ανάπτυξης αυτή η κατανομή που πρόκειται να γίνει- είναι η δυσκολότερη άσκηση, κατά την ταπεινή μου γνώμη, που είχε ποτέ το Κοινοβούλιο. Η Αντιπολίτευση έχει προτάσεις; 
Το ότι έχουμε προκαλέσει τρομακτικές κοινωνικές αδικίες το γνωρίζουμε. Το ότι έχουμε φαινόμενα έκρηξης κοινωνικών ανισοτήτων τα τελευταία τρία χρόνια το γνωρίζουμε επίσης. Πώς αρχίζει και μπαίνει κανείς στην αντίστροφη πορεία, με ποια μέθοδο, ψύχραιμα, ήρεμα και με το καλύτερο δυνατό αποτέλεσμα, ένα αποτέλεσμα που θα έρχεται κάθε φορά να ενισχύεται, αυτό είναι το πραγματικό ερώτημα. Όλα τα άλλα είναι για τις εντυπώσεις. 
Κι άλλες τέτοιες άρσεις προηγούμενων αποφάσεων θα έρθουν το επόμενο διάστημα, ακριβώς γιατί υπάρχει πλεόνασμα. Τελεία.
Δεύτερον, άκουσα με έκπληξη –σας δικαιολογώ γιατί απουσιάζατε και εκπροσωπούσε άλλος το κόμμα σας, κύριε Παπαδημούλη, κι εγώ καθόμουν εκεί δίπλα και εκπροσωπούσα πάλι το κόμμα μου- λίγες μέρες πριν κλείσει η Βουλή αυτά που είπατε για το λαθρεμπόριο καυσίμων.
Ξέρετε κάτι; Λίγες μέρες πριν κλείσει η Βουλή, ήρθε μία διάταξη ολίγον ακατανόητη. Υπήρξαν ισχυρισμοί από Βουλευτές ότι διαγράφαμε πρόστιμα που αφορούν ακριβώς λαθρεμπόριο καυσίμων στο υψηλό επίπεδο, αυτό που ονομάζετε. 
Ζήτησα εγώ να έρθει εδώ ο Υπουργός Οικονομικών για να δώσει τις απαραίτητες εξηγήσεις, γιατί ήταν πραγματικά δυσνόητη η διάταξη. Δεν μπορούσε κανένας μας να καταλάβει τι ακριβώς εννοούσε.
Μόλις εμφανίστηκε ο Υπουργός Οικονομικών, την τιμή του ΣΥΡΙΖΑ έσωσαν ο κ. Λαφαζάνης που πέρασε τυχαία και ο κ. Στρατούλης που ήταν εισηγητής. Εξαφανίστηκε ο Κοινοβουλευτικός σας Εκπρόσωπος. Έφυγαν όλοι με ελαφρά πηδηματάκια από την Αίθουσα. Δεν μπόρεσα να καταλάβω γιατί.
Τελικά, ο Υπουργός των Οικονομικών απέσυρε την συγκεκριμένη διάταξη. Δεν ξέρω πως ακριβώς βλέπετε το θέμα της λαθρεμπορίας. Θα ξανασυζητηθεί απ’ ό,τι αντιλήφθηκα εκείνη τη μέρα, και θα δούμε ο καθένας τι λέει πάνω στο θέμα της λαθρεμπορίας, σε υψηλό επίπεδο.
Για το θέμα των διοδίων θα επαναλάβω, κύριε Υπουργέ, αυτό που είχα πει και την προηγούμενη φορά που ρυθμίζαμε. 
Μετά θα δώσουμε εξηγήσεις και ιδιαιτέρως, κύριε συνάδελφε, αν θέλετε να σας διαφωτίσω περισσότερο γι’ αυτά που είπα. Νομίζω πως όλοι, όμως, κατάλαβαν στην Αίθουσα και δεν χρειάζεται να πούμε κάτι παραπάνω. 
Κύριε Υπουργέ, πρέπει να επιταχύνουμε τη διαδικασία με τα διόδια και τη φιλοσοφία τους. Και νομίζω ότι κανένας λογικός άνθρωπος δεν διαφωνεί. Το σημαντικό, όμως, είναι ότι δεν υπάρχει αναλογικότητα, που έπρεπε να είναι επακριβής. Πιστεύω ότι με αφορμή τα διόδια που εισάγουμε, θα πρέπει να επιταχύνουμε και να έχουμε δεσμευτικό χρονοδιάγραμμα για να αλλάξει όλη η δομή των διοδίων. Πρέπει να πληρώνουμε στην είσοδο και την έξοδο αναλογικά με τα χιλιόμετρα που χρησιμοποιούμε τους αυτοκινητοδρόμους. Είναι ένα πλαίσιο δεσμεύσεων που εσείς αναλάβατε πριν από λίγο καιρό σε σχετικό νομοσχέδιο. Και νομίζω ότι αυτό είναι το ζητούμενο, εφόσον μιλάμε για νομοσχέδιο. 
Τέλος, πριν αναφερθώ στο θέμα του Τεχνικού Επιμελητηρίου, θέλω να υπογραμμίσω τη σημασία μιας διάταξης και να την εξάρω, ζητώντας, μάλιστα, αν είναι δυνατόν, κύριε Υπουργέ, να μεγαλώσει κατάτι το διάστημα αναφοράς που από ό,τι είδα είναι ένα έτος. Αναφέρομαι στην πραγματικά σοφή διατύπωση που λέει ότι τα μέλη του διοικητικού συμβουλίου του φορέα που σήμερα δημιουργούμε τουλάχιστον για ένα χρόνο δεν μπορούν, να λάβουν επαγγελματικά ή ιδιωτικά αντικείμενα συναφή με αυτά που ρυθμίζει ο φορέας. Νομίζω ότι είναι μία καλή εφαρμογή συμπερασμάτων που έχουν βγει από ανάλογες υποθέσεις. 
Φυσικά, αναφέρομαι κατά κύριο λόγο στους εξοπλισμούς, όπου περιμένουμε από πολλές πλευρές απαντήσεις, διότι πολλοί από αυτούς που «κρέμασαν» τη στολή του στρατιωτικού ενεπλάκησαν στον ιδιωτικό τομέα σε εταιρείες αντισταθμιστικών ωφελημάτων. Υπήρξαν εδώ και αναφορές -όχι καταγγελία- για συμπολίτες μας που έχουν ρόλο. Καλό θα είναι να είμαστε όλοι ιδιαίτερα προσεκτικοί, αν πραγματικά υπηρετούμε τη διαφάνεια. 
Κύριε Υπουργέ, κρίνω τη διάταξη ιδιαίτερα σημαντική. Και ξαναλέω το εξής: Αν υπάρχει τρόπος το ένα έτος να γίνει δύο, νομίζω πως δεν θα ήταν καθόλου κακή ιδέα. Δείτε το. Νομίζω, όμως, ότι εκπέμπει σε έναν συμβολισμό που είναι ιδιαίτερα σημαντικός. 
Ολοκληρώνω τη σημερινή τοποθέτησή μου με το θέμα του ΤΕΕ που προέκυψε, με ιδιαίτερη ευαισθησία και προσοχή, γιατί υπήρξε μία πολύ σοβαρή καταγγελία. Και δεν μπορώ να την παρακάμψω, εκπροσωπώντας το ΠΑΣΟΚ, όταν ένας Βουλευτής, συνάδελφός μου και μάλιστα με μακρά θητεία και αδιαμφισβήτητο κοινοβουλευτικό ήθος, ο πρώην Πρόεδρος της Βουλής, έκανε σοβαρή καταγγελία για σκάνδαλο. Μίλησε για σκάνδαλο. Πρέπει, λοιπόν, να υπάρξει μία πάρα πολύ καθαρή τοποθέτηση. Παρακολούθησα τον Πρόεδρο, που τον αγαπώ, τον σέβομαι και τον εκτιμώ απεριόριστα πρέπει να πω, με πάρα πολύ μεγάλη προσοχή. Προσδιόρισε επακριβώς την ορολογία περί σκανδάλου, λέγοντας ότι δεν μπορεί οι ίδιοι οι μηχανικοί να έχουν ρόλο στον προσδιορισμό των τιμών, στα τιμολόγια. Αυτό ήταν που είπε βασικά, για τον ρόλο, δηλαδή, που έχει το ΤΕΕ στα τιμολόγια. 
Την ίδια ώρα, όμως, παρουσίασε μία εικόνα για τα εκτελούμενα δημόσια έργα μέχρι τώρα, που έρχεται σε αντίθεση με αυτό που είπε. Αν πραγματικά στα έργα συνέβησαν αυτά που περιέγραψε γλαφυρά ο Πρόεδρος της Βουλής προ ολίγου και απέδωσε όλη αυτήν την εικόνα των έργων και στα τιμολόγια, τότε αν κάτι πρέπει να κάνουμε είναι να αλλάξουμε το καθεστώς με το οποίο ορίζονται οι τιμές, όχι να το αφήσουμε ως έχει.
Και μόνο το ότι βάζουμε -χωρίς να καταργούμε την αρμοδιότητα των υπηρεσιών του ΥΠΟΜΕΔΙ- κι έναν άλλο φορέα, που είναι μάλιστα νομικό πρόσωπο δημοσίου δικαίου, με θεσμοθετημένο ρόλο συμβούλου της πολιτείας, είναι από κάθε άποψη βελτίωση. Δεν είναι χειροτέρευση, όπως κι αν το δει κανείς, ό,τι άποψη κι αν έχει για τα προβλήματα. Αυτή είναι και η απάντηση γιατί η Κοινοβουλευτική Ομάδα του ΠΑΣΟΚ, κύριε Υπουργέ, προφανώς στηρίζει αυτήν τη διάταξη. 
Επίσης, όπως είπε και ο εισηγητής μας ο κ. Κασσής, εμείς πιστεύουμε πως ανεξάρτητα από τη στάση της ΕΕΤΕΜ που ζήτησε, από ό,τι μας είπατε, να αποσυρθεί η διάταξη, πρέπει να δοθεί η δυνατότητα να μπει ονομαστικά και ο φορέας των τεχνολόγων ότι δυνητικά μπορεί να συμμετέχει σε αυτόν το φορέα, γιατί αυτό θέλουμε να νομοθετήσουμε σήμερα. Και νομίζω ότι δεν υπάρχει καμμία αντίρρηση από κανέναν λογικό άνθρωπο. Αυτό νομίζω ότι πρέπει να κάνουμε, όχι για να λειτουργήσουμε ισορροπητικά ή οτιδήποτε άλλο, αλλά για να δώσουμε ένα πνεύμα πως χωρίς κανέναν αποκλεισμό, δίπλα στις θεσμοθετημένες υπηρεσίες του κράτους που δεν χάνουν καμμία -ξαναλέω- αρμοδιότητα, θεσμοθετούμε κάτι το οποίο νομίζω ότι δεν πρέπει να το αδικήσει κανένας. Και δεν έχει να κάνει μόνο με τα τιμολόγια και τις τιμές που ήδη αναφέρθηκα. Υπάρχει και η οικονομική πλευρά, στην οποία έγινε αναφορά και από τον κ. Βορίδη και από τον κ. Παπαδημούλη. 
Εγώ θέλω να θυμίσω ότι για το θέμα της αποζημίωσης, της ελάφρυνσης του βάρους του ΤΕΕ που του βάλαμε με την κατάργηση των ποσοστών που εισέπραττε, με τη συμβολή όλων των κομμάτων -και τη δική σας συνάδελφοι του ΣΥΡΙΖΑ και των Ανεξαρτήτων Ελλήνων και της ΔΗΜΑΡ, δεν το συζητώ- ήμουν εγώ εισηγητής από το ΠΑΣΟΚ και προτείναμε ανάλογη διάταξη πέρσι τον Οκτώβρη, αν θυμάστε, η οποία επτά μέρες μετά καταργήθηκε, με το άρθρο 1, με το τρίτο μνημόνιο, ας το πω, στις 7 Νοεμβρίου. Δηλαδή, η Βουλή έχει εκφραστεί ήδη για το ότι θέλει να στηρίξει οικονομικά το Επιμελητήριο. 
Κατά συνέπεια αν δούμε προσεκτικά, με νηφαλιότητα και ψυχραιμία τη διάταξη που αφορά τις υπηρεσίες «μιας στάσης», δεν μπορεί να έχει κανείς αντίρρηση από θέση αρχής για το ότι στηρίζεται οικονομικά το ΤΕΕ -γιατί όχι και η ΕΤΕΕΜ;- από αυτήν τη διαδικασία. 
Είναι λογικό αυτό που είπε ο κ. Μουσουρούλης. Δεν αντιλέγω. Πλην, όμως, οι υποχρεωτικές και μόνο συμμετοχές του ΤΕΕ που υπάρχουν, νομίζω ότι επιβάλλουν σε όλους να δούμε με σοβαρότητα τη στήριξή του και όχι βέβαια την κατάρρευσή του. 
Επίσης, πρέπει να υπογραμμίσω όσον αφορά αυτόν τον φορέα -στον οποίο εύχομαι και πιστεύω ότι θέλουν να συμμετέχουν όλοι οι τεχνικοί και οι τεχνολόγοι- ότι το γεγονός πως έχει δυνητικά ρόλο στην πιστοποίηση επαγγελμάτων είναι μόνο θετικό. Δηλαδή, θα πρέπει να το προβάλλουμε και να το συγκρίνουμε με αυτό που ισχύει. Διότι άκουσα με πολύ ενδιαφέρον τις αντιρρήσεις που υπάρχουν σε αυτό. 
Για ποιο λόγο, κυρίες και κύριοι συνάδελφοι, να μην έχει ένα νομικό πρόσωπο δημοσίου δικαίου έμμεσα ή άμεσα αρμοδιότητες στην πιστοποίηση τεχνικών επαγγελμάτων, όταν με τους νόμους που ήδη ισχύουν στο πλαίσιο της απελευθέρωσης επαγγελμάτων, πιστοποιούνται από ιδιωτικούς φορείς υδραυλικοί και άλλα τέτοια επαγγέλματα; Τους ρωτήσαμε αν έχουν αντίρρηση; Στο κάτω-κάτω δεν στέλνουμε κανέναν υποχρεωτικά στο Επιμελητήριο.
Θεσμοθετούμε τη δυνατότητα σε ένα νομικό πρόσωπο δημοσίου δικαίου να έχει ρόλο και σε αυτόν τον τομέα και έχουμε αντίρρηση; Για ποιο λόγο; Εγώ αντιλαμβάνομαι το γεγονός ότι ένας συνάδελφος μπορεί να λέει ότι, εγώ δεν θέλω καμμία απελευθέρωση στα επαγγέλματα, καμμία διαδικασία πιστοποίησης, άρα να καταργηθεί και ο τάδε ιδιωτικός φορέας-ινστιτούτο που πιστοποιεί. Διαφωνώ, αλλά το δέχομαι ως λογική. Είναι μια συνεκτική λογική. Είναι μια άλλη λογική. Όταν, όμως, έχουμε διαμορφώσει ένα τοπίο που έχει σχέση με την απαραίτητη πιστοποίηση των τεχνικών επαγγελμάτων, το να βάζουμε ζητήματα επειδή έχει ρόλο ένα νομικό πρόσωπο δημοσίου δικαίου νομίζω ότι είναι μια κραυγαλέα αντίφαση. Πόσω μάλλον που προτεραιότητες όπως είναι η ενεργειακή αναβάθμιση των κτηρίων, τόσο απαραίτητη όπως έδειξε όλη η περιπέτεια με την αιθαλομίχλη, ζητήματα όπως οι προωθημένες πολιτικές αναπλάσεως όψεων κτηρίων που μπορούν και πρέπει να ξεκινήσουν στη χώρα μας, κάνουν πιο σύνθετα τα αντικείμενα και των παραδοσιακών επαγγελμάτων. Άρα, η διαδικασία πιστοποίησης και από ένα νομικό πρόσωπο δημοσίου δικαίου, με την τεράστια εμπειρία που έχει το ΤΕΕ, νομίζω ότι είναι ιδιαίτερα σημαντική. 
Τέλος, πρέπει να πω ότι η αρμοδιότητα που δίνουμε στο Τεχνικό Επιμελητήριο σε ό,τι αφορά στην πιστοποίηση των τεχνικών εταιρειών, δεν είναι κάποιο δώρο που κάνουμε στο ΤΕΕ, το οποίο δεν είναι, όπως ορθά ειπώθηκε νωρίτερα, κάποιο καρτέλ εταιρειών έχοντας μέλη εκατόν είκοσι χιλιάδες μηχανικούς. Διότι ανάλογη ρύθμιση έγινε πριν λίγο καιρό για το ξενοδοχειακό επιμελητήριο, δεδομένου ότι για την υποχρεωτική κατά τα άλλα και ορθά εγγραφή των εταιρειών και των τεχνικών, μεταξύ των άλλων, στο ΓΕΜΗ, υπήρχαν διάφορες παρεξηγήσεις με τους φορείς που εν πάση περιπτώσει, σήμερα παρέχουν αυτήν τη δυνατότητα. Απλά σήμερα για τις τεχνικές εταιρείες δημιουργούμε μια ανάλογη δυνατότητα με αυτή που έχουν οι ξενοδοχειακές επιχειρήσεις με το ξενοδοχειακό τους επιμελητήριο αντιστοίχως. 
Δεν γίνεται, λοιπόν, κάτι πρωτοφανές. Πολύ, δε, περισσότερο δεν γίνεται κάτι σκανδαλώδες. Βελτιώσεις μπορούν και πρέπει να γίνουν. 
Εγώ άκουσα με ενδιαφέρον την τοποθέτηση και του Κοινοβουλευτικού Εκπροσώπου του ΣΥΡΙΖΑ σε αυτόν τον τομέα. Εγώ πιστεύω, επειδή είμαστε και συνάδελφοι, πως το θέμα δεν είναι να υπερασπιστούμε τους συναδέλφους. Προφανώς ο καθένας δικαιούται να έχει και μια προσωπική γνώμη σ’ αυτά τα θέματα. Μην τα κάνουμε και όλα θέματα πια κομματικής πειθαρχίας.","ΠΑΡΙΣ ΚΟΥΚΟΥΛΟΠΟΥΛΟΣ",245
"133484"," Ολοκληρώστε σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133485"," Εγώ πιστεύω ότι μέχρι αύριο το απόγευμα –και ευχαριστώ, κυρία Πρόεδρε, για την ανοχή- όλοι μπορούμε να κάνουμε βελτιώσεις σαν και αυτή που εμείς επίσημα καταθέτουμε δι’ εμού και του εισηγητή μας του κ. Κασσή, για τη συμμετοχή της ΕΕΤΕΜ. Όλοι μπορούμε να κάνουμε βελτιώσεις σ’ αυτές τις διατάξεις και πραγματικά να πετύχουμε από κοινού ένα στόχο που είναι ποιος; Από τη μια να βοηθήσουμε το Επιμελητήριο. Δεν πρέπει να έχουμε κανένα φόβο. Να το πούμε καθαρά. Δεν είναι κάτι κακό το Τεχνικό Επιμελητήριο. Τουναντίον θα έλεγα. Από την άλλη, βέβαια, ο στόχος είναι να βελτιώσουμε ό,τι έχει σχέση με τα τεχνικά έργα, με όλη τη γκάμα, με όλο το φάσμα των τεχνικών επαγγελμάτων και έργων στη χώρα μας. Αυτό είναι το ζητούμενο αυτής της ρύθμισης και νομίζω ότι πρέπει να τύχει της στήριξης όλων. 
Ευχαριστώ πολύ.","ΠΑΡΙΣ ΚΟΥΚΟΥΛΟΠΟΥΛΟΣ",245
"133486"," Ευχαριστούμε πολύ. 
Ο Κοινοβουλευτικός Εκπρόσωπος των Ανεξαρτήτων Ελλήνων κ. Μαριάς έχει τον λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριε Υπουργέ, κύριοι Βουλευτές, θα ξεκινήσω με το θέμα του εικοσιπεντάευρου γιατί άκουσα ενδιαφέροντα πράγματα. 
Νομίζω ότι με αφορμή τη θέσπιση της υποχρέωσης καταβολής 25 ευρώ ως εισιτήριο στα δημόσια νοσοκομεία και 1 ευρώ για κάθε συνταγή που εκτελούν οι φαρμακοποιοί, φαίνεται εδώ πώς και με ποιο τρόπο εσείς, οι συνάδελφοι της Πλειοψηφίας, νομοθετήσατε. Και προσέξτε να δείτε πώς, πέραν του αντικοινωνικού χαρακτήρα που έχουν οι ρυθμίσεις σας, έχετε εγκλωβιστεί ακόμα και σε τεχνικά θέματα.
Με το ν. 4093 -είναι το περίφημο μεσοπρόθεσμο- ψηφίστηκε και η ρύθμιση που έχει σχέση με την υποχρέωση καταβολής 25 ευρώ για εισαγωγή για νοσηλεία στα νοσοκομεία του ΕΣΥ και καταβολή 1 ευρώ ανά συνταγή που εκτελείται από τον εκάστοτε φαρμακοποιό. Θυμάστε σ’ αυτό το μεσοπρόθεσμο -και θα ήθελα την προσοχή του κ. Κουκουλόπουλου εδώ- ότι είχαμε διαμαρτυρηθεί γιατί είχατε φέρει σειρά διατάξεων και τα είχατε βάλει σε ένα άρθρο, στο περίφημο άρθρο πρώτο, όπου μέσα εκεί είχατε διατάξεις για όλα τα ζητήματα. 
Σας είχαμε πει τότε ότι αυτό είναι αντισυνταγματικό. Δεν δίνετε τη δυνατότητα στους Βουλευτές, που συμφωνούν ή διαφωνούν με ορισμένα απ’ αυτά τα ζητήματα, να τα καταψηφίσουν. 
Τι λέει το ΠΑΣΟΚ ή τι έλεγε πριν λίγο; Έλεγε ότι ναι μεν δεν ήθελε να ψηφίσει τα 25 ευρώ, πλην όμως αναγκάστηκε. Ακριβώς αυτοπαγιδευτήκατε, όπως έχετε κάνει επανειλημμένα, με το να φέρνετε σε ένα άρθρο, σε άρθρο μόνο –και όχι σε άρθρο μονό, όπως λέει κάποιος εδώ, διότι δεν υπάρχει άρθρο μονό, διπλό και τριπλό, αυτό είναι για το ΤΖΟΚΕΡ ίσως- ρυθμίσεις αντιφατικές μεταξύ τους και έτσι δεν δίνετε τη δυνατότητα στους Βουλευτές να τοποθετηθούν. 
Δεύτερον, είναι αυτό το άρθρο για το οποίο έγινε ψηφοφορία επί της αντισυνταγματικότητας. Η αντισυνταγματικότητα κρίθηκε ξεκάθαρα και, όμως, το Προεδρείο είπε ότι εκτίμησε πως η πλειοψηφία ήταν κατά της αντισυνταγματικότητας. Και όλοι είχαν δει τότε το περίφημο βίντεο. 
Προσέξτε, τώρα, πώς έχετε εγκλωβιστεί σε άλλο πρόβλημα. Αυτή η διάταξη τι έλεγε; Είχε δύο εδάφια: Το πρώτο ήταν για τα 25 ευρώ και το 1 ευρώ για συνταγή. Είχε, όμως, και ένα δεύτερο εδάφιο που έλεγε: «Με κοινή απόφαση των Υπουργών Οικονομικών, Εργασίας, Κοινωνικής Ασφάλισης και Πρόνοιας και Υγείας, καθορίζονται τα κριτήρια, οι λεπτομέρειες, οι διαδικασίες, το πεδίο εφαρμογής της διάταξης και δύναται να αναθεωρείται το ύψος…» -δηλαδή το 25 μπορούσατε να το κάνετε 6 ευρώ ή λιγότερο- «…με απόφαση του Υπουργού.» Επειδή, όμως, σας έχει πιάσει η μανία και η επιβολή από την τρόικα, ήρθε η δικιά σας πλειοψηφία -ΠΑΣΟΚ και Νέα Δημοκρατία- και με το ν. 4111 και άνευ λόγου αφαίρεσε τη δεύτερη παράγραφο, το να μπορείτε με κοινή υπουργική απόφαση να το μειώσετε.
Αυτή είναι μία κλασική περίπτωση του πώς νομοθετεί αυτή η πλειοψηφία. 
Εγκλωβιστήκατε, λοιπόν, στις δικές σας λογικές. Και πού φτάσαμε; Φτάσαμε στο σημείο να επιμένει ο Υπουργός ο κ. Γεωργιάδης, ότι αυτό είναι ένα σωστό μέτρο. Έχετε το στοιχείο της ιδεολογικής αντίληψης που λέει ότι «όχι, πρέπει να πληρώσεις όταν πας σε δημόσιο νοσοκομείο» -μα, ακριβώς έχω ήδη προπληρώσει ως ασφαλισμένος και για την εισαγωγή μου στο νοσοκομείο- και επιμένατε πάνω σε αυτό. Προσπαθήσατε μετά να απαλύνετε τα θέματα με εγκυκλίους του Υπουργού Υγείας, οι οποίες -άμα τις ψάξετε- επί της ουσίας δεν έχουν νομικό έρεισμα για να τροποποιεί και να λέει, «εξαιρώ την άλφα ή βήτα κατηγορία». Και μετά την τεράστια κοινωνική κατακραυγή, πλέον έρχεστε να το καταργήσετε, όπως λέτε. 
Τυπικά, όμως, για να το κάνετε, πρώτον, χρειάζεται νόμος. Δεύτερον, οι ίδιοι αυτοεγκλωβιστήκατε με το ότι καταργήσατε τη δυνατότητα του Υπουργού να το αυξομειώνει. Άρα, κι από κει θα μπορούσατε να το ορίσετε στα πενήντα λεπτά και να το έχετε τελειώσει. Κι αποδεικνύεται -γιατί αυτό είναι ένα κλασικό παράδειγμα του πώς νομοθετεί αυτή η Βουλή- πώς πηγαίνετε τα θέματα ταχύτατα χωρίς επί της ουσίας να τα κοιτάτε. Κυρίως, όμως, εγκλωβιστήκατε και συνεχίζετε να είσαστε εγκλωβισμένοι σε αυτήν την τεράστια αντικοινωνική πολιτική σε μία φάση που η Ελλάδα έχει μετατραπεί σε κοινωνικό νεκροταφείο. 
Και απ’ ό,τι κατάλαβα θέλει να το πιστωθεί, όπως λέει, το ΠΑΣΟΚ, το οποίο ψήφισε τη διάταξη, δημιούργησε το πρόβλημα, και τώρα το πιστώνεται ως τι; Ως το ότι θα φέρετε κάτι να το αλλάξετε, το οποίο ήταν και αντικοινωνικό; Αυτοκριτική πρέπει να κάνετε. 
Μετά, λοιπόν, την τεράστια κοινωνική αντίδραση και αφού επί τρεις, τέσσερις, πέντε ημέρες ήδη πληρώνει ο κόσμος αυτό το ποσό, θα δούμε -αν θα δούμε και πότε θα δούμε- τη ρύθμιση.
Εμείς, λοιπόν, καταθέσαμε μία τροπολογία και για το συγκεκριμένο θέμα σε αυτό το νομοσχέδιο που συζητείται, όπως και στο νομοσχέδιο της Πέμπτης. Και πήγαμε το Σάββατο -γεγονός το οποίο έθεσα προηγουμένως στην Ολομέλεια- που έπρεπε να είναι ανοιχτή η Βουλή -και κακώς την είχατε κλείσει το Σάββατο- αλλά δεν δεχόσασταν να κατατεθεί η τροπολογία. Και μετά από πίεση και τηλεφωνήματα τη δέχτηκε ο Γενικός Γραμματέας, με τη δέσμευση ότι θα κατατίθετο με ημερομηνία του Σαββάτου, δηλαδή 4-1-14. Και εμφανίσατε την τροπολογία ως εκπρόθεσμη, με ημερομηνία σημερινή. Και ναι μεν γι’ αυτό το νομοσχέδιο πράγματι και το Σάββατο να κατατίθετο θα ήταν εκπρόθεσμη, όμως, για την Πέμπτη σαφέστατα δεν ήταν εκπρόθεσμη. 
Άρα, λοιπόν, εδώ, μετά την κατακραυγή, μετά την πίεση της κοινωνίας, αναγκάζεστε να υποχωρήσετε όπως θα υποχωρήσετε και σε άλλα μέτρα. Διότι αυτά τα οποία έχετε πάρει και δεν βγαίνουν ως πρόγραμμα και είναι αντικοινωνικά και η ίδια η κοινωνία πλέον αντιδρά. 
Και έχουμε και τον κ. Στουρνάρα, ο οποίος απαντώντας στο ερωτηματολόγιο της Επιτροπής του Ευρωπαϊκού Κοινοβουλίου που εξετάζει τη δράση της τρόικας, έρχεται και κάνει τις παραδοχές αυτές που έχουμε πει εδώ από αυτό το Βήμα δέκα φορές. Πρώτον, ότι το μνημόνιο μείωσε το ΑΕΠ τουλάχιστον κατά 25%, ότι το 1/3 τουλάχιστον της κοινωνίας ζει κάτω από τα όρια της φτώχειας, ότι το χρέος είναι πλέον στο 175% του ΑΕΠ, ότι έχει αποτύχει η πολιτική της τρόικας και του μνημονίου και η δική σας και ότι με ευθύνη της τρόικας φτάσαμε σε αυτά τα επίπεδα.
Μα, αφού παραδέχεται ο Υπουργός Οικονομικών την ευθύνη της τρόικας, γιατί δεν προχωρείτε στο βήμα που υποδείξαμε, την απαίτηση αποζημίωσης από την πλευρά της τρόικας και των δανειστών για την καταστροφή της ελληνικής οικονομίας;
Και έρχεστε τώρα και μας λέτε άλλα λόγια να αγαπιόμαστε, ότι δηλαδή θα κριθεί η βιωσιμότητα του χρέους πριν από τις ευρωεκλογές. Αυτό που έχουμε δει είναι ότι η EUROSTAT θα πιστοποιήσει εάν και εφόσον υπάρχει και ποιο είναι το ύψος του πρωτογενούς πλεονάσματος στα τέλη Απριλίου. Και στο EUROGROUP στις 5 Μαΐου, εκεί θα ληφθούν οι όποιες αποφάσεις, οι οποίες από την πλευρά των δανειστών, σε σχέση με το κούρεμα, σε σχέση με την περαιτέρω μείωση των επιτοκίων του δευτέρου πακέτου, δηλαδή των επιτοκίων EFSF έχουν ήδη αποκλειστεί και υπάρχουν συγκεκριμένες δηλώσεις. Και θα δούμε τι και πώς θα γίνει η υποτιθέμενη μείωση του χρέους προεκλογικά, παρ’ ότι αυτά τα οποία έχουν λεχθεί από τους ίδιους στην Ευρωπαϊκή Ένωση είναι ότι θα πάει η υπόθεση αυτή τον Οκτώβρη.
Αλλά, ας το ξεκαθαρίσουμε: μνημόνια θα συνεχίσουν να υπάρχουν, διότι διαρκές μνημόνιο έχει ήδη θεσμοθετηθεί στο πλαίσιο της ευρωπαϊκής οικονομικής διακυβέρνησης και χώρες οι οποίες δεν έχουν εξοφλήσει τουλάχιστον το 75% των χρεών τους θα είναι σε αυξημένη επιτήρηση με μνημόνια για όλο αυτό το χρονικό διάστημα. Πέραν τούτου –επειδή λέτε ότι δεν θα υπάρχει μνημόνιο– αν δεν υπάρχει μνημόνιο, γιατί ετοιμάζεστε να φέρετε νέο μεσοπρόθεσμο 2014-2017; Λοιπόν, αφήστε τα αυτά. Δεν πρόκειται να ισχύσουν και να περάσουν οι αντιλήψεις σας, οι οποίες είναι εντελώς λάθος.
Πέραν τούτου, μια μικρή παρατήρηση: Και το Ευρωπαϊκό Κοινοβούλιο φυσικά πολύ αργά θυμήθηκε την καταστροφή που έκανε η τρόικα στην Ελλάδα. Από αυτό εδώ το Βήμα σάς είχαμε πει ότι η Ευρωπαϊκή Ένωση είναι μια Ευρωπαϊκή Ένωση των δανειστών, όπου τα όργανά της, κυρίως η Ευρωπαϊκή Κεντρική Τράπεζα και η Κομισιόν, έχουν μετατραπεί σε «Φιλιππινέζες» των δανειστών και αυτό που κάνουν είναι να απομυζούν τον ελληνικό λαό. Αυτά τα επιχειρήματα, τις παρατηρήσεις, δεν τις γνώριζε το περίφημο Ευρωπαϊκό Κοινοβούλιο και θυμήθηκε τώρα, προεκλογικά, με επικεφαλής πολιτικές ομάδες που στήριξαν τα μνημόνια, δηλαδή και το Λαϊκό Κόμμα και τους Σοσιαλιστές, να έρθει να κάνει παρατήρηση σε τι; Προσέξτε! Στο ότι δεν υπήρχε διαφάνεια για την καταστροφή της Ελλάδας και όχι στο ότι η πολιτική ήταν λανθασμένη.
Εμείς από την πλευρά μας έχουμε βάλλει τα ζητήματα αυτά. Και παρ’ ότι αναβλήθηκε η έλευση των ελεγκτών, σας γνωστοποιούμε ότι θα ενημερώσουμε και εμείς από την πλευρά μας το Ευρωπαϊκό Κοινοβούλιο και ιδίως την Ευρωπαϊκή Ομάδα των Αντιφεντεραλιστών, την επόμενη εβδομάδα, που θα μεταβώ στο Στρασβούργο για ενημέρωση και ανάλυση στο θέμα αυτό. Επίσης το θέμα αυτό το έχουμε βάλλει και στο Συμβούλιο της Ευρώπης και ήδη στην κοινοβουλευτική συνέλευση που θα συνεδριάσει στις 26 Ιανουαρίου υπάρχει έκθεση και τροπολογία δικιά μας για τον έλεγχο από την πλευρά του Συμβουλίου της Ευρώπης στην Κομισιόν για το ρόλο που έπαιξε στην Ελλάδα.
Αυτά, λοιπόν, είναι τα θέματα τα οποία είναι σημαντικότατα και όσο και αν προσπαθείτε να τα ανατρέψετε, δεν μπορείτε να το πετύχετε.
Στο νομοσχέδιο, για πολλά σημεία του οποίου θα αναφερθώ στα συγκεκριμένα άρθρα αύριο, να κάνω τις εξής παρατηρήσεις: Πρώτον, είναι δεδομένο ότι το σημαντικότατο θέμα σε σχέση με τις πτήσεις και βεβαίως με τα αεροδρόμια είναι αυτό που ονομάζεται slots, δηλαδή τα δικαιώματα στάθμευσης. Και τα δικαιώματα στάθμευσης θα ξέρετε ότι διατηρούνται με βάση τη λειτουργία των εταιρειών. Τεράστια δικαιώματα slots είχε η Ολυμπιακή σε όλο τον κόσμο. Και με την κατάργησή της και τη διάλυσή της αυτά τα δικαιώματα χάθηκαν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεύτερον, τα αεροδρόμια τα περιφερειακά είναι δεδομένο ότι τα έχετε στοχεύσει μέσω του ΤΑΙΠΕΔ να πάνε για παραχώρηση, να πάνε για ξεπούλημα.
Εκεί σας θέσαμε δύο ζητήματα: Πρώτον, ότι ακόμη και μέσα στη δικιά σας λογική, την οποία εμείς αρνούμεθα, δεν έχετε βάλει καν ρήτρα εθνικής ασφάλειας. Κινδυνεύει μεγάλο μέρος περιφερειακών αεροδρομίων να τουρκοποιηθεί, να αγοραστεί δηλαδή από επιχειρήσεις τουρκικών συμφερόντων πέραν του ότι φυσικά αυτοί που θα αγοράσουν ή θα πάρουν την εκμετάλλευση των περιφερειακών αεροδρομίων έχουν κάθε λόγο να υποβαθμίσουν τη λειτουργία τους για να δουλέψουν μεγαλύτερα αεροδρόμια, όπως είναι της Κωνσταντινούπολης ή άλλα που θέλουν πλέον ποιοι; Οι αεροπορικές εταιρείες. Το βασικό παιχνίδι έχει μεταφερθεί εκεί, μέσω της λειτουργίας των αεροδρομίων να δουλέψουν με συγκεκριμένο τρόπο οι αεροπορικές εταιρείες.
Εδώ υπάρχουν σημαντικά ζητήματα και για τη λειτουργία του «ΕΛΕΥΘΕΡΙΟΣ ΒΕΝΙΖΕΛΟΣ», το οποίο επί της ουσίας ξεπουλήσατε στους Γερμανούς και για το ρόλο που παίζει το αεροδρόμιο της Κωνσταντινούπολης σε μια οικονομία τουρκική που είναι φούσκα και σύντομα θα σκάσει και θα το δείτε και φυσικά για ποιο ρόλο πρέπει να παίξουν οι ελληνικές αεροπορικές εταιρείες. Διότι μας λέγατε ότι με την απελευθέρωση θα έχουμε φθηνά ναύλα και αν πάτε τώρα, κύριε Υπουργέ, να μετακινηθείτε από την Αθήνα στο Ηράκλειο και αντίστροφα, ενώ πριν λίγο καιρό είχε πάνω από δέκα ή και δώδεκα πτήσεις, τώρα έχει τις μισές και τα εισιτήρια έχουν πάει στα ύψη, όπως έχουν πάει στα ύψη και τα εισιτήρια βεβαίως της ακτοπλοΐας και είναι εγκλωβισμένος ο κόσμος στο νησί και δεν έχει τη δυνατότητα να μετακινηθεί φθηνά όχι μόνο από την Κρήτη προς την Αθήνα, αλλά και από τις άλλες περιοχές.
Αυτό είναι ένα θέμα το οποίο πρέπει να το δείτε, αλλά εφόσον έχει δημιουργηθεί μια τεράστια μονοπωλιακή επιχείρηση, όπως είναι η «AEGEAN» που απορρόφησε την Ολυμπιακή, δεν υπάρχει πλέον εσωτερικός ανταγωνισμός. Άρα η απελευθέρωση αυτή που θέλατε και η ιδιωτικοποίηση της Ολυμπιακής δεν οδήγησε στη μείωση της τιμής των εισιτηρίων αλλά στη δημιουργία ενός τεράστιου μονοπωλίου, το οποίο πλέον εκμεταλλεύεται όλη τη διακίνηση.
Το επόμενο θέμα -και τελειώνω, κυρία Πρόεδρε, τα υπόλοιπα θα τα πούμε αύριο- έχει σχέση με το άρθρο 19, που αφορά στο λαθρεμπόριο των καυσίμων. Να υπενθυμίσω σε όλους σε αυτήν την Αίθουσα ότι όταν ήρθε πράγματι μια τροπολογία του Υπουργού Οικονομικών που είχε δύο πλευρές, αφορούσε συγκεκριμένη τράπεζα και δεύτερον αφορούσε ρύθμιση ενδοομιλικών συναλλαγών εταιρειών πετρελαιοειδών, είχαμε αντιδράσει οι Ανεξάρτητοι Έλληνες και άλλοι της Αντιπολίτευσης και το πήρε πίσω ο Υπουργός. 
Θεωρούμε ότι με το άρθρο 19 δεν αντιμετωπίζεται η ουσία που είναι το τεράστιο λαθρεμπόριο καυσίμων που σύμφωνα με έρευνες και μελέτες κοστολογείται στα 17 δισεκατομμύρια ευρώ. Εκεί, λοιπόν, είναι τα ποσά τα οποία πρέπει να αναζητηθούν και να πληρωθούν και όχι φυσικά να επιτίθεστε στους αγρότες που τους υποχρεώνετε πλέον να βάλουν και βιβλία εσόδων - εξόδων και στις υπόλοιπες κοινωνικές τάξεις. Εκεί, λοιπόν, πρέπει να πάρετε μέτρα για το ναυτιλιακό πετρέλαιο, για τις εταιρείες πετρελαιοειδών, για τον έλεγχο στα διυλιστήρια, για τον έλεγχο βυτιοφόρων τα οποία μπαίνουν με παράνομα καύσιμα από τη Βουλγαρία και από άλλες περιοχές και εκεί, λοιπόν, να δοθεί η μεγάλη μάχη, αλλά βεβαίως δεν τη δίνετε.
Τελευταίο σημείο το άρθρο 22 και τα υπόλοιπα θα τα πούμε αύριο κατά τη συζήτηση των άρθρων. Συνεχίζετε την ίδια τακτική.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133487"," Πόσα τελευταία έχετε;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι τελευταίο του τελευταίου εδαφίου. Ήδη, όμως, είμαι σε λιγότερο χρόνο από ό,τι έχετε μιλήσει οι υπόλοιποι συνάδελφοι. Τελειώνω.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133488"," Έχει την ανοχή του Προεδρείου.","ΜΙΧΑΗΛ ΚΑΣΣΗΣ",206
"133489","  Αφού το λέτε και εσείς τι να πει το Προεδρείο; Ολοκληρώστε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ολοκληρώνω.
Το θέμα αφορά το άρθρο αυτό που έχει σχέση με τα διόδια. Σε μια περιοχή όπως είναι η Εγνατία και στις καθέτους πλέον, δηλαδή Σιάτιστα - Κρυσταλλοπηγή, Σέρρες - Προμαχώνα και Χαλάστρα - Μεθοριακός Σταθμός Ευζώνων θα μπουν διόδια. Θα μπουν διόδια σε μια οδό που έχει φτιαχτεί με χρήματα είτε της Ευρωπαϊκής Ένωσης επί της ουσίας των Ελλήνων φορολογουμένων και των υπολοίπων της Ευρωπαϊκής Ένωσης πολιτών και εθνικούς πόρους. Θα βάλετε εδώ διόδια, διότι πρέπει το ΤΑΙΠΕΔ να εισπράττει τα διόδια αυτά. Ξέρετε πολύ καλά ότι κάθε ποσό που εισπράττει το ΤΑΙΠΕΔ πηγαίνει στην εξόφληση του δημοσίου χρέος, δηλαδή άλλη μια φορά στην υπηρεσία των δανειστών. Καταψηφίζουμε, λοιπόν, επί της αρχής το συγκεκριμένο νομοσχέδιο. 
Σας ζητούμε να ψηφίσετε την τροπολογία μας που καταργεί την υποχρέωση καταβολής 25 ευρώ για εισαγωγή στα νοσοκομεία και ένα ευρώ για κάθε συνταγή που εκτελούν οι φαρμακοποιοί.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133490"," Καταργήθηκαν τα 25 ευρώ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αύριο να την ψηφίσετε, αφήστε τα υπόλοιπα. 
Τελείωσε η ιστορία. Τα παραμύθια τελείωσαν.","ΜΙΧΑΗΛ ΚΑΣΣΗΣ",206
"133491"," Ευχαριστούμε, κύριε Μαριά. Αύριο θα μιλήσετε ξανά. 
Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Νικόλαος Καραθανασόπουλος έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133492"," Ευχαριστώ, κυρία Πρόεδρε. 
Βεβαίως, η Κυβέρνηση στο πλαίσιο του παιχνιδιού των εντυπώσεων, προσπαθεί να παρουσιάσει ως μεγάλη επιτυχία τη διαπραγμάτευση που έγινε ανάμεσα στους συνεταίρους για την κατάργηση των 25 ευρώ. Ουσιαστικά δηλαδή, προσπαθεί να χρυσώσει το χάπι, μεταφέροντας βεβαίως το βάρος των 25 ευρώ που θα εισέπραττε και των συνολικών εσόδων σ’ αυτούς οι οποίοι καπνίζουν, στους καπνιστές. Όμως και ταυτόχρονα, μέσα από αυτήν τη συμφωνία, η οποία επιτεύχθηκε ανάμεσα στα κόμματα της συγκυβέρνησης, δρομολογούνται οι εξελίξεις για την κλιμάκωση της αντιλαϊκής επίθεσης, οι οποίες θα καθορίσουν και τις προτεραιότητες της Ελληνικής Προεδρίας στην Ευρωπαϊκή Ένωση και ταυτόχρονα το νέο μεσοπρόθεσμο σχέδιο 2014-2017. 
Σ’ αυτό το πλαίσιο αυτά τα οποία συζητούνται, αυτά τα οποία ετοιμάζονται για το επόμενο χρονικό διάστημα, είναι νέα μέτρα, όπως η απελευθέρωση των ομαδικών απολύσεων, οι διαθεσιμότητες και οι απολύσεις στο δημόσιο τομέα περαιτέρω, η μείωση των εργοδοτικών εισφορών στα ασφαλιστικά ταμεία και άλλα τέτοιου είδους μέτρα. 
Άρα, λοιπόν, από αυτήν την άποψη, η όποια προσπάθεια να χρυσωθεί το χάπι δεν πρόκειται και δεν πρέπει να έχει κανένα απολύτως αποτέλεσμα απέναντι στην προσπάθεια να εγκλωβίσει τη λαϊκή δυσαρέσκεια. 
Το λέμε αυτό, γιατί ακριβώς αντίστοιχη προσπάθεια γίνεται σε σχέση με την επίσκεψη ή όχι της Επιτροπής Ελέγχου του Ευρωπαϊκού Κοινοβουλίου. Έβαλαν το λύκο δηλαδή να φυλάει τα πρόβατα. Δηλαδή η Επιτροπή Οικονομικών του Ευρωπαϊκού Κοινοβουλίου και το Ευρωπαϊκό Κοινοβούλιο συνολικά, το οποίο ψήφισε το σύνολο των αντιλαϊκών μέτρων και των στρατηγικών επιλογών της Ευρωπαϊκής Ένωσης, θα ελέγξει δήθεν την τρόικα για το αν είχε αστοχίες ή όχι στην πολιτική της, θα ελέγξει δήθεν την τρόικα αν στο πλαίσιο της επίσκεψής της στις χώρες αυτές ήταν υπό δημοκρατικό έλεγχο και λογοδοσία. Δηλαδή, ποιος θα ελέγξει ποιον; Αυτοί οι οποίοι ουσιαστικά έχουν ψηφίσει το σύνολο των αντιλαϊκών μέτρων και των στρατηγικών επιλογών. 
Από αυτήν την άποψη, εμείς λέμε καθαρά, πως όποια προσπάθεια κι αν γίνει, δεν μπορεί να εξωραϊστεί η Ευρωπαϊκή Ένωση. Είναι η σφηκοφωλιά, λυκοσυμμαχία των μονοπωλιακών ομίλων. Δεν μπορεί να αλλάξει. Θα αλλάξει και θα γίνεται όλο και πιο έντονα αντιδραστική σε βάρος των λαών. Βεβαίως ούτε το ίδιο το Ευρωπαϊκό Κοινοβούλιο, που αποτελεί θεσμό αυτής της λυκοσυμμαχίας, μπορεί να έχει δημοκρατική νομιμοφάνεια. Διότι αποτελεί ακριβώς το εργαλείο υλοποίησης αυτών των αντιλαϊκών μέτρων. 
Από αυτήν την άποψη, η ελπίδα για τους λαούς δεν είναι οι διάφορες επιτροπές ελέγχου που θα εξετάσουν την πορεία και την πολιτική της τρόικας από μεριάς Ευρωπαϊκής Ένωσης. Η ελπίδα για τους λαούς είναι η σύγκρουση με την αντιλαϊκή πολιτική της Ευρωπαϊκής Ένωσης και συνολικά την ανατροπή της εξουσίας των μονοπωλίων και η πάλη για την αποδέσμευση. Αυτό μπορεί να αποτελέσει την ελπίδα για τους λαούς. Από αυτήν την άποψη δεν είναι τυχαίο και δεν είναι αποσπασμένο και γι’ αυτόν ακριβώς το λόγο είναι και καταδικαστέα η απόφαση της Κυβέρνησης να απαγορεύσει τις διαδηλώσεις που είχαν εξαγγελθεί σε σχέση με τις αυριανές επετειακές εκδηλώσεις για την ανάληψη, την Προεδρία. 
Με ποια δικαιολογία; Ότι έρχονται σε αντίθεση με το χαρακτήρα των εκδηλώσεων. Δηλαδή κάποιος διαδηλώνει, ακριβώς για να δείξει την αντίθεσή του. Αν συμφωνούσε με το χαρακτήρα των εκδηλώσεων, τότε θα συμμετείχε στις φιέστες, σε αυτά τα πανηγυράκια. Απ’ αυτήν την άποψη, οι όποιες διαδηλώσεις γίνονται το επόμενο χρονικό διάστημα και θα οργανωθούν το επόμενο διάστημα, είναι γιατί ακριβώς ο λαός αντιδρά και θέλει να εκφράσει την αντίδρασή του με το σύνολο της πολιτικής και όχι επειδή ακριβώς συμφωνεί με αυτήν τη βάρβαρη αντιλαϊκή πολιτική. 
Έρχομαι τώρα σε ορισμένες παρατηρήσεις, σε κάποιες πρώτες απόψεις συνολικότερα σε σχέση με το νομοσχέδιο που συζητάμε. Εμείς δεν θα δούμε αποσπασμένα την Εθνική Αρχή Συντονισμού Πτήσεων, τη συγκρότησή της και τις αρχές της. Δεν είναι αποσπασματικό μέτρο. Εντάσσεται στη γενικότερη πολιτική της Ευρωπαϊκής Ένωσης για τις αερομεταφορές, στη συνολικότερη φιλοσοφία της Ευρωπαϊκής Ένωσης γενικότερα για τις μεταφορές. Είναι απλό κομμάτι αυτό; Είναι στρατηγικός τομέας της Ευρωπαϊκής Ένωσης η πολιτική των μεταφορών, γιατί ακριβώς έρχεται και αποτελεί αποφασιστικό παράγοντα στη διαδικασία ενοποίησης της ευρωενωσιακής αγοράς. 
Άρα και τα δίκτυα και οι υποδομές και οι μεταφορές συνολικότερα αποτελούν βασικό, συστατικό στοιχείο στην πολιτική ενοποίησης της ευρωενωσιακής αγοράς και όχι μόνο στο εσωτερικό της Ευρωπαϊκής Ένωσης, αλλά ταυτόχρονα και στις σχέσεις που έχει με τρίτες χώρες. Γι’ αυτό ακριβώς και η εξωτερική πολιτική για τις αερομεταφορές αποτελεί ένα πολύ σημαντικό τμήμα της όλης διαδικασίας και δεν είναι τυχαίο στο πλαίσιο αυτό ότι ένα πολύ σημαντικό τμήμα των κοινοτικών προϋπολογισμών πηγαίνει στη διαμόρφωση ενιαίων διευρωπαϊκών δικτύων μεταφορών. 
Έτσι, λοιπόν, η συνολική λογική και πολιτική της Ευρωπαϊκής Ένωσης για τις μεταφορές έχει ένα στόχο, να ενισχύσει την ανταγωνιστικότητα στο πλαίσιο της πολιτικής της απελευθέρωσης της αγοράς των μεταφορών. Από αυτήν την άποψη μια τέτοια πολιτική δεν ξεκίνησε τώρα τα τελευταία χρόνια λόγω της τρόικας και των μνημονίων, με την ιδιωτικοποίηση για παράδειγμα των αεροδρομίων. Αυτή η πολιτική έχει ξεκινήσει αμέσως μετά τη Συνθήκη του Μάαστριχτ και μετά από μια σειρά από πακέτα που αφορούσαν και τις οδικές μεταφορές, τις σιδηροδρομικές, τις αερομεταφορές και τις θαλάσσιες μεταφορές. 
Και έχει συγκεκριμένους στόχους. Μέσα από αυτήν την πολιτική της απελευθέρωσης των αερομεταφορών δεν καταργήθηκε και η κρατική μονοπωλιακή εκμετάλλευση των εσωτερικών αερογραμμών σε όλα τα κράτη-μέλη της Ευρωπαϊκής Ένωσης και όχι μόνο στη χώρα μας; Μέσα από αυτήν την πολιτική δεν επεβλήθη και η κατάργηση και η απαγόρευση των κρατικών επιδοτήσεων στους εθνικούς κρατικούς αερομεταφορείς που υπήρχαν πριν και που τώρα βεβαίως δεν υπάρχουν; Μέσα από αυτήν τη διαδικασία και την πολιτική δεν προχώρησαν στην ιδιωτικοποίηση των οργανισμών διαχείρισης των αεροδρομίων -το «ΕΛΕΥΘΕΡΙΟΣ ΒΕΝΙΖΕΛΟΣ» από την πρώτη στιγμή που δημιουργήθηκε, από τη στιγμή της παραχώρησης, της μελέτης και κατασκευής αποτελούσε ένα ιδιωτικό αεροδρόμιο και δεν είναι το μοναδικό σε επίπεδο Ευρωπαϊκής Ένωσης- και βεβαίως, στην απελευθέρωση των υπηρεσιών επίγειας εξυπηρέτησης και τεχνικής συντήρησης;
Τα αποτελέσματα, βεβαίως, τα βιώνουμε, όχι μόνο στην Ελλάδα. Το μονοπώλιο το οποίο δημιουργήθηκε της «AEGEAN» είναι κεραυνός εν αιθρία; Σε επίπεδο Ευρωπαϊκής Ένωσης πόσες εταιρείες ουσιαστικά ελέγχουν τις αερομεταφορές; Επιβεβαιώθηκε αυτό που έλεγε η Λογιόλα Ντε Παλάθιο, η Επίτροπος τότε Μεταφορών της Ευρωπαϊκής Ένωσης, ότι θα μείνουν δυόμισι, το πολύ τρεις μεγάλοι αερομεταφορείς. Τόσοι δεν έχουν μείνει σε επίπεδο Ευρωπαϊκής Ένωσης; Και τρεις μεγάλοι όμιλοι ελέγχουν την παγκόσμια αγορά σε επίπεδο αερομεταφορών. Οι υπόλοιποι είναι συνδεδεμένες επιχειρήσεις κάτω από αυτούς τους μεγάλους μονοπωλιακούς ομίλους. 
Άρα, λοιπόν, η πολιτική απελευθέρωσης της Ευρωπαϊκής Ένωσης οδήγησε στη συγκέντρωση και στην ακόμα περαιτέρω μονοπώληση του τομέα των αερομεταφορών σε εθνοκρατικό, σε ευρωπαϊκό αλλά και σε διεθνές, παγκόσμιο επίπεδο. Διευκόλυνε αυτή τη διαδικασία. 
Άρα, λοιπόν, αυτό το περί υγιούς ή μη υγιούς ανταγωνισμού είναι ένα ανύπαρκτο ζήτημα. Ο καπιταλιστικός ανταγωνισμός και η απελευθέρωση πάντοτε οδηγούν στη συγκέντρωση και τη μονοπώληση της αγοράς. Αυτά ακριβώς τα αποτελέσματα είναι αυτά τα οποία βιώνουμε και στη χώρα μας. Μέσα, λοιπόν, από αυτήν τη διαδικασία της ευρωπαϊκής πολιτικής που εξυπηρετούσε τις ανάγκες των επιχειρηματικών, των μονοπωλιακών ομίλων, έχουμε επιδείνωση της θέσης των εργαζομένων στις αερομεταφορές μέσα από απολύσεις, μέσα από ανατροπές στις εργασιακές σχέσεις και πολύ μεγαλύτερες δυσχέρειες στο να μπορέσουν τα λαϊκά στρώματα και η λαϊκή οικογένεια να ικανοποιήσουν τις ανάγκες τους για φθηνές και ασφαλείς μεταφορές. 
Όπως ισχύει, λοιπόν, για τις θαλάσσιες μεταφορές, τις οδικές ή τις σιδηροδρομικές, αντίστοιχη είναι η εικόνα και για τις αερομεταφορές. Και βεβαίως η διαπάλη η οποία γίνεται για το τι συμφέροντα θα εξυπηρετήσει η Εθνική Αρχή Συντονισμού των Πτήσεων, είτε από τη σύνδεσή της είτε από το πώς θα καταχωρήσει τα slot, έχει να κάνει ακριβώς με την εξυπηρέτηση των συμφερόντων των μεγάλων ομίλων, των μεγάλων αερομεταφορέων. 
Γι’ αυτόν ακριβώς τον λόγο το ζήτημα δεν είναι αν αυτός ο φορέας θα είναι ανεξάρτητη αρχή ή αν θα είναι μια αρχή του στενού ή ευρύτερου δημόσιου τομέα που θα καθορίζει και θα συντονίζει τις πτήσεις. Το ζήτημα είναι τι σκοπό και τι συμφέροντα θα εξυπηρετούν, ποια πολιτική θα υλοποιούν. Από τη στιγμή που αυτή η πολιτική είναι σε βάρος της ικανοποίησης των λαϊκών αναγκών, δεν μπορεί και μια τέτοιου είδους αρχή να αντιστρέψει τους κανόνες και τους όρους που διαμορφώνονται στο επίπεδο των αερομεταφορέων και τους οποίους τους καθορίζουν οι μεγάλοι αερομεταφορείς. 
Τέλος –για να είμαι στο χρόνο μου- είναι και η συζήτηση η οποία ανοίχθηκε για τα άρθρα, που αφορούν το Τεχνικό Επιμελητήριο και τα οποία αποκρύπτουν την ουσία. Βασικά, την ουσία την ανέδειξε ο Κοινοβουλευτικός Εκπρόσωπος του ΠΑΣΟΚ, αν θέλουμε δηλαδή ή όχι την πιστοποίηση. Εμείς λέμε όχι. Αυτό είναι το ζήτημα. Δεν είναι ποιος θα κάνει την πιστοποίηση, αλλά αν χρειάζεται η πιστοποίηση των επαγγελματικών δικαιωμάτων. 
Εμείς λέμε όχι, δεν χρειάζεται η πιστοποίηση των επαγγελματικών δικαιωμάτων γιατί αποτελεί αντιδραστική εξέλιξη των πραγμάτων, γιατί υποβαθμίζει τα πτυχία, τα διπλώματα των ΤΕΙ, υποβαθμίζει τις τεχνικές σχολές. Η αποσύνδεση πτυχίου από το επαγγελματικό δικαίωμα είναι αυτό στο οποίο στέκεται η ίδια η πολιτική της Ευρωπαϊκής Ένωσης για τα θέματα της παιδείας. Αυτό είναι το ζήτημα, όχι ποιος θα κάνει την πιστοποίηση, αν θα την κάνει το ΤΕΕ, αν θα την κάνει η ΕΕΤΕΜ, αν θα την κάνουν κάποιες άλλες Ομοσπονδίες ή αν θα την κάνει το κράτος. 
Εμείς λέμε καμμία απολύτως πιστοποίηση, από τη στιγμή που ο άλλος έχει τα απαραίτητα προσόντα. Και τα απαραίτητα προσόντα τα καθορίζει το επίπεδο σπουδών του, είτε είναι πανεπιστημιακής εκπαίδευσης είτε είναι τεχνικής εκπαίδευσης, για τους συγκεκριμένους κλάδους και κατηγορίες και δεν χρειάζεται ένας τρίτος. 
Αντίθετα, η απελευθέρωση των επαγγελμάτων, η αποσύνδεση του πτυχίου από το επάγγελμα και ταυτόχρονα η διαδικασία της πιστοποίησης, είναι αυτό το οποίο δημιουργεί κατάργηση των επαγγελματικών δικαιωμάτων στην πράξη, για τη συντριπτική πλειοψηφία των εργαζόμενων, είτε είναι μηχανικοί διπλωματούχοι-πτυχιούχοι είτε είναι της τεχνικής εκπαίδευσης, την κατάργηση στο σύνολο των επαγγελματικών δικαιωμάτων και τη συγκέντρωση σε μία ελάχιστη ελίτ. Αυτό, λοιπόν, είναι το ζητούμενο και στο οποίο εμείς εκφράζουμε την αντίθεσή μας και όχι ποιος θα είναι αυτός ο φορέας που θα πιστοποιεί τα συγκεκριμένα επαγγέλματα. 
Ένα δεύτερο ζήτημα που αφορά πάλι τις διατάξεις για το ΤΕΕ είναι το εξής: Δηλαδή σήμερα με το συγκεκριμένο καθορισμό των τιμολογίων έχει αποτραπεί το καρτέλ στα δομικά υλικά; Δεν υπάρχει σήμερα καρτέλ στα δομικά υλικά; Γιατί υπάρχει το καρτέλ στα δομικά υλικά; Γιατί οι δημόσιες υπηρεσίες δεν μπορούν να κάνουν το συγκεκριμένο έλεγχο; Όχι. Υπάρχει, γιατί υπάρχουν δύο συγκεκριμένοι μονοπωλιακοί όμιλοι που καθορίζουν τις τιμές στα δομικά υλικά. 
Είτε, λοιπόν, κάνει το ΤΕΕ την τιμολογιακή πολιτική, τον προσδιορισμό των τιμολογίων, είτε τον κάνει μια δημόσια υπηρεσία, θα αμφισβητηθεί ο ρόλος των συγκεκριμένων μονοπωλιακών ομίλων και τα συμφέροντά τους; Όχι. Δεν θα αμφισβητηθεί ο ρόλος και τα συμφέροντα των μονοπωλιακών ομίλων. Το ότι γίνονται ακριβά έργα, θα γίνονται επειδή θα παίξει ένα ρόλο και το ΤΕΕ ή είναι η ίδια η φύση των δημόσιων έργων, ιδιαίτερα στον καπιταλισμό, τα οποία τα μετατρέπουν και τα οποία καθορίζουν την επιβάρυνση ως στοιχείο και ως βασική παράμετρο το καπιταλιστικό κέρδος; Αυτό είναι το ζητούμενο. 
Εμείς, λοιπόν, λέμε ότι η υπόθεση της ανεργίας των μηχανικών, η υπόθεση των μηχανικών οι οποίοι δουλεύουν από το πρωί μέχρι το βράδυ με δελτίο παροχής υπηρεσιών, με τα λεγόμενα «μπλοκάκια», δεν έχει να κάνει με το ποιος θα τους δίνει την  πιστοποίηση των δικαιωμάτων τους. 
Έχει να κάνει με ένα σύστημα καπιταλιστικό, βαθιά εκμεταλλευτικό και με την κυριαρχία των μονοπωλιακών ομίλων στον κατασκευαστικό τομέα. Ξεκίνησε αυτή η διαδικασία πριν από την καπιταλιστική κρίση, γιγαντώνεται και  μεγεθύνεται και με την καπιταλιστική κρίση.
Άρα, λοιπόν, η διέξοδος δεν είναι ποιον θα επιλέξουμε να εφαρμόσει καλύτερα τις αντιλαϊκές πολιτικές της Ευρωπαϊκής Ένωσης και να ικανοποιήσει τα συμφέροντα των μεγάλων κατασκευαστικών ομίλων, αν θα είναι το αστικό κράτος μέσα από τη Δημόσια Διοίκησή του ή αν θα είναι από τα νομικά πρόσωπα δημοσίου δικαίου που αποτελούν συμβούλους του αστικού κράτους και τα οποία εφαρμόζουν ακριβώς αυτήν την πολιτική και δεν αμφισβητούν την ουσία αυτών των μέτρων και των ρυθμίσεων όπως είναι το ΤΕΕ για παράδειγμα.
Από αυτήν την άποψη, λοιπόν, καταψηφίζουμε επί της αρχής συνολικά το νομοσχέδιο και για τα υπόλοιπα άρθρα θα τοποθετηθούμε και στην αυριανή συνεδρίαση.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"133493"," Ευχαριστούμε, κύριε συνάδελφε.
Το λόγο έχει ο Υπουργός Υποδομών, Μεταφορών και Δικτύων κ. Μιχάλης Χρυσοχοΐδης για οκτώ λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133494"," Ευχαριστώ, κυρία Πρόεδρε. 
Κυρίες και κύριοι συνάδελφοι, πριν μπω στην ουσία των διατάξεων του νομοσχεδίου θα ήθελα να αναφερθώ και εγώ σε δύο θέματα που βρίσκονται αυτήν την ώρα στην επικαιρότητα. Το ένα αφορά τα 25 ευρώ για την είσοδο στα νοσοκομεία. Θα ήθελα να πω στους συναδέλφους που έθιξαν το θέμα ότι αποτελεί αρετή στην πολιτική η δυνατότητά μας να εξετάζουμε, να επανεξετάζουμε και να αξιολογούμε τις αποφάσεις τις οποίες λαμβάνουμε και να βελτιώνουμε την πολιτική μας κάθε μέρα όλο και περισσότερο. 
Κατ’ αυτήν την έννοια αυτό που έγινε είναι απολύτως θετικό. Ικανοποιεί το αίσθημα των πολιτών και ικανοποιεί –νομίζω- μια ιδιαίτερα ευαίσθητη πλευρά της πολιτικής που είναι η δημόσια υγεία, η υγεία των Ελλήνων πολιτών σε μια εξαιρετικά δύσκολη στιγμή. Υπό αυτό το πρίσμα αντιμετωπίζω –εγώ τουλάχιστον- αυτό το ζήτημα.
Το δεύτερο ζήτημα που θέλω να θέσω είναι αυτό το οποίο έθεσαν ορισμένοι συνάδελφοι με διάφορους τρόπους. Θέλω να το προσεγγίσω με έναν διαφορετικό τρόπο το ζήτημα της τρομοκρατίας, τη δραπέτευση κάποιου ισοβίτη, ο οποίος είχε άδεια και δεν παρουσιάστηκε. Θέλω, όμως, να προσεγγίσω όλο το ζήτημα αυτό με μία, θα έλεγα, αναστοχαστική διάθεση. 
Πριν από δύο μήνες περίπου σκοτώθηκε από έναν μαχαιροβγάλτη ένα νέο παιδί, ο Παύλος Φύσσας. Και μετά, πριν από περίπου ένα μήνα, δολοφονήθηκαν δύο νέα παιδιά από κάποιους που ανέλαβαν και την ευθύνη. Ήταν δυο δολοφόνοι, οι οποίοι σκότωσαν δύο παιδιά.
Έχουν περάσει από τότε –επαναλαμβάνω- δύο μήνες και ένας μήνας αντίστοιχα και στη μεν περίπτωση του Παύλου Φύσσα υπήρξαν πάρα πολύ μεγάλες κινητοποιήσεις, διαμαρτυρίες. Βλέπουμε, όμως, με πάρα πολύ λύπη ότι σιγά-σιγά σβήνει το γεγονός, η μνήμη του ανθρώπου αυτού μέσα στην κοινωνία. Για δε τα δύο παιδιά υπήρχε μια αναφορά η οποία κατά τη γνώμη μου είναι πάρα πολύ προσβλητική. Υπήρχε μια αναφορά σε όλα τα μέσα ενημέρωσης ότι είχαμε τη δολοφονία δύο χρυσαυγιτών και όχι δύο νέων παιδιών. Αυτό είναι ντροπή και προσβολή στη μνήμη των παιδιών. Και υπάρχουν κάποιες οικογένειες πίσω που υποφέρουν. Και ξέρετε ποια είναι η δική μου στάση απέναντι στη Χρυσή Αυγή, για να είμαστε καθαροί σε αυτό.
Και θέλω να το συνδέσω με αυτό που συνέβαινε στο παρελθόν, γιατί φοβούμαι ότι επαναλαμβάνουμε σαν ελληνική κοινωνία τα ίδια λάθη. Τα θύματα της «17 Νοέμβρη» ζούσαν μέσα στη σιωπή και την ντροπή, διότι ουσιαστικά ντρέπονταν να δηλώσουν το πένθος τους και να αναδείξουν τον πόνο τους ως οικογένειες εξαιτίας του κλίματος που κυριαρχούσε για πολλά χρόνια. Το ίδιο και οι αρχές δεν έκαναν μια συστηματική προσπάθεια για τη διερεύνηση και τελικά την εξάλειψη του φαινομένου. 
Ήμασταν θύματα μιας θεωρίας συνομωσίας. Κυριαρχούσαν διάφορες θεωρίες. Τις ξέρετε, δεν χρειάζεται να τις επαναλάβω. 
Το κρίσιμο, όμως, είναι το εξής: Όπως τότε έτσι και σήμερα οδηγούμαστε και πάλι στη λήθη. Αυτό δεν είναι καλό, δεν είναι θετικό για την κοινωνία μας και τη χώρα. Πρέπει να αναδείξουμε τη μνήμη αυτών των αδικοχαμένων ανθρώπων που δολοφονούνται από πράξεις βίας. Πρέπει να αναδείξουμε και να ζητήσουμε την καταδίκη με ρητό και κατηγορηματικό τρόπο κάθε φορά που εμφανίζονται τέτοια ζητήματα, για να είμαστε πραγματικά μια κοινωνία και μια χώρα η οποία σέβεται, στην πράξη, την ανθρώπινη ζωή. Αυτό ήθελα να πω μόνο.
Όσο γι’ αυτό καθ’ αυτό το ζήτημα, είναι προφανές ότι είδα τις ανακοινώσεις του Υπουργού Δικαιοσύνης. Πρέπει να σας πω ότι δεν τον ζηλεύω διότι ο άνθρωπος καλείται ως πολιτικός, ως Υπουργός να διαχειριστεί μια εφιαλτική κατάσταση που συνδέεται με το σωφρονιστικό σύστημα στη χώρα. Οι ανακοινώσεις του είναι προς τη σωστή και θετική κατεύθυνση. Εύχομαι πολύ γρήγορα να γίνουν πραγματικότητα.
Δεν θα μείνω σχεδόν καθόλου στο ζήτημα των άρθρων που αφορούν το Τεχνικό Επιμελητήριο. Απλά θέλω να πω ότι δεν ετέθη ζήτημα αντισυνταγματικότητας από την Επιστημονική Επιτροπή της Βουλής. Επίσης, είναι σαφές πλέον ότι οι διατάξεις αφορούν μη κερδοσκοπικούς οργανισμούς και νομικά πρόσωπα και όχι κάποιες κερδοφόρες ανώνυμες εταιρείες, όπως ήταν οι προηγούμενες διατάξεις.
Θέλω, επίσης, να πω, για μια ακόμη φορά, ότι εγώ τουλάχιστον αντιλαμβάνομαι την πολιτική και βρίσκομαι εδώ, σε αυτό το Βήμα και σε αυτήν τη θέση, για να υπηρετώ το δημόσιο συμφέρον, όχι για να υπηρετώ και να χαϊδεύω τα αυτιά κάποιων οι οποίοι είναι εδώ απ’ έξω και πιέζουν εσάς για να μην κάνουμε καλά τη δουλειά μας εδώ μέσα. Αυτό δεν μπορώ να το κάνω. 
Γι’ αυτό απάντησα ότι δεν πρόκειται να πάρω πίσω αυτές τις διατάξεις. Τι θεωρώ αναγκαίες, σαν ένα βήμα μπροστά, για να επιλύσουμε τα μεγάλα ζητήματα που απασχολούν τον τεχνικό κόσμο της χώρας. Δεν είναι πανάκεια. Συμφωνώ με τον κ. Παπαδημούλη.
 Να βάλετε ονομαστική ψηφοφορία. Είναι χρήσιμο, να το κάνετε. Προσοχή, όμως, γίνεται μία προσπάθεια, ένα βήμα μπρος για να κάνουμε το επόμενο. 
Δέχτηκα κάποιες προτάσεις τώρα που λένε ότι η Ένωση των Τεχνολόγων ζητάει να μπει στους φορείς αυτούς και να συμμετέχει. Ευχαρίστως, με μια προϋπόθεση όμως, ότι αυτό δεν θα αποτελεί πρόσχημα για να μη γίνει τίποτα. Άρα, λοιπόν, δέχομαι να συμμετάσχουν οι φορείς αυτοί και όποιος άλλος φορέας θέλει με την προϋπόθεση –επαναλαμβάνω- ότι θα είναι σαφές από τη διάταξη ότι αν αυτοί δεν θέλουν ή αν θέλουν να μπλοκάρουν τη δημιουργία αυτών των θεσμών, είναι προφανές ότι οποιοσδήποτε άλλος θέλει, πρέπει να προχωρήσει. 
Εγώ συμφωνώ πάντως να συμμετέχουν. Ζήτησα από τους συνεργάτες μου και τους συναδέλφους που το προτείνουν, που συνεργάζονται με τις ενώσεις να προτείνουν άλλες λύσεις.
Επίσης, με το Υπουργείο, με τις υπηρεσίες μου έχουμε άριστες σχέσεις. Δεν αφαιρώ καμμιά αρμοδιότητα. Μιλάω και με τους διευθυντές, τους τμηματάρχες, τους υπαλλήλους και δεν υπάρχει κανένα ζήτημα. Υπάρχουν κάποιοι επαγγελματίες συνδικαλιστές, εδώ απ’ έξω, οι οποίοι μιλάνε εξ ονόματος του εαυτού τους. Και τους είπα ότι θα τους καταγγείλω και το λέω και σε εσάς τώρα. Θα προχωρήσω και σε άλλες καταγγελίες οι οποίες έχουν να κάνουν με το ρόλο κάποιων απ’ αυτούς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κυρία Πρόεδρε, θα τελειώσω γρήγορα. Ζητώ την ανοχή σας για ένα-δυο λεπτά.
Και όταν λέω «ρόλο», δεν εννοώ τίποτα ανήθικο. Εννοώ πολύ απλά ότι δεν μπορούμε να συνεχίσουμε να εργαζόμαστε έτσι στο δημόσιο.
Για την Αρχή Συντονισμού Πτήσεων ετέθη το ζήτημα γιατί την αλλάζουμε και γιατί δεν αφήσαμε την παλιά. Διότι απλούστατα η σύνθεση της παλαιάς δημιουργούσε προβλήματα, γιατί υπήρχε σύγκρουση συμφερόντων. Επίσης, υπήρχε πολλές φορές μια σύμπτωση συμφερόντων, δημιουργούνταν πλειοψηφίες οι οποίες υπονόμευαν ένα έργο το οποίο –πολύ σωστά είπε προηγουμένως ο κ. Βορίδης- είναι ένα εθνικό έργο. 
Το πτητικό έργο της χώρας είναι ένα εθνικό έργο. Είναι περιουσία, είναι επένδυση. Σε μια χώρα τουριστική, όπως η Ελλάδα, σε μια χώρα που θέλουμε να αυξήσουμε τις αναχωρήσεις το επόμενο χρονικό διάστημα είναι προφανές ότι εμείς πρέπει να είμαστε ελκυστικοί. 
Θέλω να σας πω ότι γίνεται μια εξαιρετική δουλειά στον τομέα της ρύθμισης της εναέριας κυκλοφορίας. Οι ελεγκτές της εναέριας κυκλοφορίας και η χρήση του ελληνικού ουρανού, του FIR Αθηνών και των αεροδρομίων, γίνεται με τον καλύτερο δυνατό τρόπο και αυξάνουμε διαρκώς τα έσοδα. Μάλιστα, τις τελευταίες ημέρες μπαίνει και το Κόσοβο ως εναέριος χώρος, που σημαίνει ότι θα χρησιμοποιείται σαν συνέχεια του Κοσόβου, όπως αποφάσισε το Eurocontrol, ο ελληνικός εναέριος χώρος. Συνεπώς, έχουμε μια θετική εξέλιξη. 
Σε ό,τι αφορά το «ΕΛΕΥΘΕΡΙΟΣ ΒΕΝΙΖΕΛΟΣ», θέλω να σας πω ότι το «ΒΕΝΙΖΕΛΟΣ» είναι ένα πολύ μεγάλο περιουσιακό στοιχείο και εννοώ το αεροδρόμιο «ΕΛΕΥΘΕΡΙΟΣ  ΒΕΝΙΖΕΛΟΣ»…","ΜΙΧΑΗΛ ΧΡΥΣΟΧΟΪΔΗΣ",554
"133495"," Καλά κάνετε και το διευκρινίζετε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133496"," Ναι, εννοούσα τον αερολιμένα Αθηνών «ΕΛΕΥΘΕΡΙΟΣ ΒΕΝΙΖΕΛΟΣ». 
Λέω, λοιπόν, ότι είναι μια πολύ μεγάλη και σημαντική επένδυση για τη χώρα. Πριν από λίγο καιρό, όπως ξέρετε, οι Γερμανοί της «HOCHTIEF» πούλησαν περίπου το 28%, το ποσοστό τους, σε έναν πολύ σημαντικό επενδυτικό φορέα, τον PSP, ένα επενδυτικό fund του Καναδά, οι οποίοι έχουν σταθερές αποδόσεις της τάξεως του 8% με 9% και είναι τύχη το γεγονός ότι αυτό το συγκεκριμένο επενδυτικό ταμείο μπήκε στο αεροδρόμιο «ΕΛΕΥΘΕΡΙΟΣ ΒΕΝΙΖΕΛΟΣ». Αυτό σημαίνει εμπιστοσύνη.
Σε ό,τι αφορά τα περιφερειακά αεροδρόμια, ας είμαστε ειλικρινείς και καθαροί. Η ιδιωτικοποίηση δημιουργεί κίνητρα, για να πυκνώσουν οι αφίξεις στα περιφερειακά αεροδρόμια, διότι είναι κίνητρο για έσοδα. Συνεπώς το επόμενο χρονικό διάστημα θα υπάρχει πολύ περισσότερη κίνηση στα περιφερειακά αεροδρόμια της χώρας.
Τελειώνω με το θέμα της Εγνατίας. Η Εγνατία είναι ένας οδικός άξονας περίπου εξακοσίων είκοσι χιλιομέτρων και μαζί με τους κάθετους φτάνει στα οκτακόσια πενήντα χιλιόμετρα, που κάποια στιγμή θα οδηγηθεί προς την ιδιωτικοποίηση. Το θέμα, όμως, δεν είναι η ιδιωτικοποίηση. Το ζήτημα είναι ότι αυτήν τη στιγμή κυκλοφορούν χιλιάδες φορτηγά αυτοκίνητα τρίτων χωρών, Τουρκίας, Βουλγαρίας, Αλβανίας και δεν πληρώνει σχεδόν κανείς τίποτα. 
 Επειδή άκουσα πολλούς από εσάς που είπατε ότι αυτός ο δρόμος έγινε με λεφτά του ελληνικού δημοσίου, θέλω να σας πω ότι υπάρχουν ακόμη δάνεια -ο κ. Βορίδης διετέλεσε Υπουργός Δημοσίων Έργων και το γνωρίζει πολύ καλά- που αποδίδονται, 250 εκατομμύρια τα οποία αποδίδονται από το ελληνικό δημόσιο. Δεν μπορεί ο χρήστης να μην πληρώνει. Αυτό δεν υπάρχει πουθενά, σε καμμία χώρα και νομίζω ότι είναι κοινωνικά ορθό και δίκαιο, ο χρήστης να πληρώνει τη χρήση του δρόμου που κάνει. Άρα, λοιπόν, αφορά όλους όσους χρησιμοποιούν το δρόμο. 
Ποια είναι η καινοτομία και ποιο είναι το στοιχείο που θα καθιστά δίκαια τα διόδια της Εγνατίας; Είναι το αναλογικό σύστημα, το οποίο με υπουργική απόφαση και με νόμο εγκαθίσταται, έτσι ώστε οποιοσδήποτε –είτε το ίδιο το κράτος είτε ο ιδιώτης- θα χρησιμοποιεί το σύστημα των αναλογικών διοδίων, που σημαίνει ότι όσα χιλιόμετρα κάνεις, αυτά θα πληρώνεις. 
Ευχαριστώ πολύ, κυρία Πρόεδρε, και συγγνώμη για την υπέρβαση του χρόνου.","ΜΙΧΑΗΛ ΧΡΥΣΟΧΟΪΔΗΣ",554
"133497"," Ευχαριστώ πολύ, κύριε Υπουργέ.
Το λόγο έχει η εισηγήτρια του ΣΥΡΙΖΑ κ. Αμμανατίδου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133498"," Ευχαριστώ. 
Δεν θέλω να πω κάτι για το νομοσχέδιο. Ακούγοντας, όμως, τον κύριο Υπουργό να μιλά για εγκλήματα, για δολοφόνους, θέλω να του πω ότι υπάρχουν αυτοί που οπλίζουν το χέρι τους και υπάρχουν και κάποιοι άλλοι που είναι οι ηθικοί αυτουργοί και είναι οι υπεύθυνοι γι’ αυτά τα εγκλήματα. 
Τουλάχιστον εσείς, κύριε Χρυσοχοΐδη, δεν μπορείτε να μιλάτε με μεγάλη άνεση, διότι θα πρέπει να σας θυμίσω κάποια γεγονότα. Ήσασταν Υπουργός Δημόσιας Τάξης το Μάιο του 1997 και επειδή είχατε την ιστορία του Σορίν Ματέι, όταν ξεκίνησε το λεωφορείο από το δικό μου το χωριό με το φίλο μου, το Γιώργο τον Κουλούρη, όταν μπήκε μέσα ο Αντόν Φλαμούρ, ανοίξατε τα σύνορα γιατί δεν ξέρατε να διαχειριστείτε μια κατάσταση και είχαμε δυο νεκρούς. Ο ένας απ’ αυτούς ήταν ο Γιώργος Κουλούρης. Όταν μιλάτε, να σκέφτεστε και τους ηθικούς αυτουργούς, να μην βάζετε μόνο αυτούς που σκοτώνουν.
Ευχαριστώ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133499"," Τον λόγο έχει ο κύριος Υπουργός, για να απαντήσει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133500"," Κυρία συνάδελφε, είστε εκτός θέματος.","ΜΙΧΑΗΛ ΧΡΥΣΟΧΟΪΔΗΣ",554
"133501"," Καθόλου.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133502"," Δεν θέλω τέτοια ώρα να σηκώσω τους τόνους. Δεν υπήρχαν ηθικοί αυτουργοί στην περίοδο της ευημερίας, που κάποιοι σκότωναν αξιωματικούς της Αστυνομίας, απλούς πολίτες, δικαστές, πολιτικούς …","ΜΙΧΑΗΛ ΧΡΥΣΟΧΟΪΔΗΣ",554
"133503"," Δεν μίλησα για τη «17 Νοέμβρη», για την κατάσταση που είμαστε σήμερα μίλησα.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"133504"," Συνεπώς, σας παρακαλώ πάρα πολύ να είστε πολύ προσεκτική. Ας μην ανοίξουμε τέτοια κουβέντα, πραγματικά δεν το θέλω. Είμαι πάρα πολύ προσεκτικός και δεν αναφέρομαι ποτέ σε αυτά τα θέματα. Είδατε ότι δεν αναφέρθηκα στο αστυνομικό μέρος, αναφέρθηκα στο καθαρά κοινωνικό και είπα να αναστοχαστούμε όλοι μαζί, τίποτα άλλο.","ΜΙΧΑΗΛ ΧΡΥΣΟΧΟΪΔΗΣ",554
"133505"," Θα έπρεπε όμως, γιατί υπάρχουν και θύματα αστυνομικοί και πρέπει να τολμάμε να τα λέμε όλα, κύριε Υπουργέ.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133506"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"133507"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"133508"," Κατά πλειοψηφία.","ΡΑΧΗΛ ΜΑΚΡΗ",293
"133509"," Κατά πλειοψηφία.","ΘΩΜΑΣ ΨΥΡΡΑΣ",557
"133510"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"133511"," Συνεπώς το νομοσχέδιο του Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις» έγινε δεκτό επί της αρχής κατά πλειοψηφία. 
Με τη συναίνεση του Σώματος και ώρα 23.51΄ λύεται η συνεδρίαση για αύριο ημέρα Τετάρτη 8 Ιανουαρίου 2014 και ώρα 10.00΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί. 
    Ο","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
