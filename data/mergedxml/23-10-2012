"","Content","name","ParlmemberID"
"70354","Date","23-10-2012",NA
"70355"," Κυρίες και κύριοι συνάδελφοι, εισερχόμαστε στη συζήτηση των
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 1641/13-9-2012 ερώτηση πρώτου κύκλου του Βουλευτή Δράμας της Νέας Δημοκρατίας κ. Δημητρίου Κυριαζίδη προς τον Υπουργό Υγείας, σχετικά με την ιατροφαρμακευτική περίθαλψη των ασφαλισμένων του ΟΑΕΕ που αδυνατούν λόγω κρίσης να καταβάλουν τις εισφορές τους, δεν συζητείται λόγω κωλύματος του κυρίου Υπουργού και διαγράφεται.
Η δεύτερη με αριθμό 974/23-8-2012 ερώτηση πρώτου κύκλου του Βουλευτή Κερκύρας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Στέφανου Σαμοϊλη προς τον Υπουργό Οικονομικών, σχετικά με το εργασιακό καθεστώς των πρώην εργαζομένων του Καζίνο Κέρκυρας και νυν εργαζομένων της ΕΤΑΔΑΕ δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 1350/6-9-2012 ερώτηση πρώτου κύκλου του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τον Υπουργό Οικονομικών, σχετικά με τις εξελίξεις στο θέμα της πώλησης του ποσοστού της ΑΤΕ στην εταιρεία «ΔΩΔΩΝΗ ΑΕ», δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί η τέταρτη με αριθμό 935/56/22-8-2012 ερώτηση πρώτου κύκλου και αίτηση κατάθεσης εγγράφων του Βουλευτή Επικρατείας του Λαϊκού Συνδέσμου – Χρυσή Αυγή κ. Χρήστου Παππά προς τον Υπουργό Εθνικής Άμυνας σχετικά με την οικονομική διείσδυση των Τούρκων επιχειρηματιών στα λιμάνια του Αιγαίου.
Ο κ. Παππάς έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70356"," Κύριε Υπουργέ, η Χρυσή Αυγή έχει εκφράσει επανειλημμένως την πεποίθησή της ότι οι ξένες επενδύσεις θα πρέπει να γίνονται με ιδιαίτερη προσοχή και μόνο όταν αυτές είναι ακίνδυνες για την εθνική μας κυριαρχία, δηλαδή να γίνονται σε τομείς τέτοιους που να είναι ακίνδυνοι.
Δυστυχώς η Κυβέρνηση στην οποία μετέχετε, έχει ως απόλυτη προτεραιότητα τις απαιτήσεις της τρόικας για την εξεύρεση πόρων αποπληρωμής των τοκογλύφων. Έχει επιδοθεί εδώ και καιρό σε ένα κυνήγι του θησαυρού για να βρει χρήματα και ο θησαυρός μαζί με τα χρήματα είναι οι πολυπόθητοι πόροι, η περιουσία της πατρίδας μας. 
Στο πλαίσιο αυτό και μετά τις φοροεπιδρομές που έχει κάνει η Κυβέρνησή σας -άγριες περικοπές σε μισθούς και συντάξεις- στράφηκε το ενδιαφέρον σας πια και στην αξιοποίηση της ακίνητης περιουσίας του κράτους. Αυτό που εσείς αποκαλείτε αξιοποίηση βέβαια δεν είναι τίποτε άλλο –το ξέρει ο κόσμος- παρά ένα ξεπούλημα σε τιμή ευκαιρίας. Ήταν η πρόθεσή σας να εκμισθώσετε ελληνικά νησιά σε ξένους επενδυτές. Γι’ αυτό το ζήτημα χθες μόλις, υπουργός συνάδελφός σας, απέφυγε να τοποθετηθεί. Είναι το ξεπούλημα αυτό το οποίο κινεί αυτήν τη στιγμή το ενδιαφέρον άμεσα των εχθρών της πατρίδας μας, των Τούρκων. Θα μου πείτε βέβαια εχθροί της πατρίδας μας οι Τούρκοι, οι γείτονές μας, αυτοί που τους δεχόμαστε στο Κοινοβούλιο; Εχθροί μας αυτοί που τα υποβρύχιά τους φθάνουν μέχρι τη Ραφήνα, που θέλουμε τόσο πολύ να τους υποδεχθούμε στην Ευρώπη; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Εχθροί μας όλοι αυτοί που τους δείχνει η τηλεόραση κάθε βράδυ, όπως τον Σουλεϊμάν τον αιμοσταγή; Διπλωματικά λοιπόν θα μου πείτε «προς Θεού» ή μάλλον, εκεί που οδεύει το πράγμα, θα μου πείτε «προς Αλλάχ». 
Ακούστε λοιπόν σε τι έσχατο σημείο έχει φτάσει η πατρίδα μας.  
Τελειώνω, κύριε Πρόεδρε. Δυο ερωτήσεις είναι για σήμερα. Κανείς δεν ήρθε. Ας δώσετε λίγο χρόνο παραπάνω.
Τον περασμένο Μάιο υπεγράφη μια σύμβαση με αντικείμενο τη μίσθωση του τουριστικού λιμένα της Μυτιλήνης. Βάσει της συμφωνίας αυτής για τα επόμενα σαράντα χρόνια, το τουριστικό λιμάνι της Μυτιλήνης θα βρίσκεται υπό τον έλεγχο της κοινοπραξίας εταιρειών «ΚΑΤΑΣΤΗΜΑΤΑ ΑΦΟΡΟΛΟΓΗΤΩΝ ΕΙΔΩΝ ΑΕ». Η εν λόγω κοινοπραξία αποτελείται από δυο εταιρείες εκ των οποίων η μια ανήκει σε επιφανή Τούρκο επιχειρηματία τον Ραχμί Κοτς. 
Για πρώτη φορά λοιπόν έχουμε μια τουρκική εταιρεία να αναλαμβάνει τη διαχείριση ενός ελληνικού λιμανιού. Και μάλιστα ένα λιμάνι στις προφυλακές του Αιγαίου  μας, του αρχιπελάγους, ένα λιμάνι με ιδιαίτερα μεγάλη στρατηγική σημασία. 
Επιπλέον ο εκπρόσωπος της τουρκικής εταιρείας, ο Ιμπραήμ Ταμέρ Χασίμογλου εξέφρασε τη βεβαιότητά του πως η συγκεκριμένη επένδυση θα γίνει η απαρχή για περισσότερες επενδύσεις στην Ελλάδα. 
Ως Λαϊκός Σύνδεσμος Χρυσή Αυγή, απαιτούμε να λάβουμε σαφείς απαντήσεις σε μια σειρά ερωτημάτων που άπτονται του συγκεκριμένου ζητήματος και τα οποία για εμάς έχουν ιδιαίτερη σημασία.
Πρώτον, πόσες εταιρείες ή κοινοπραξίες εταιρειών αμιγώς ελληνικών συμφερόντων υπέβαλαν προσφορές και ποιο χαρακτηριστικό της προσφοράς της ελληνοτουρκικής κοινοπραξίας την κατέστησε υπέρτερη, υποσκελίζοντας ακόμη και τους αντικειμενικούς κινδύνους που μια τέτοια επένδυση εγκυμονεί για την εθνική μας ασφάλεια;
Δεύτερον, έχει δοθεί σύμφωνη γνώμη των Υπουργείων Εθνικής Άμυνας και Εσωτερικών για την υπογραφή της συγκεκριμένης σύμβασης; 
Τρίτον, με ποια λογική μια κατ’ εξοχήν ναυτική δύναμη, όπως είμαστε εμείς, η Ελλάδα, δεν διαθέτει την απαιτούμενη εμπειρία και τεχνογνωσία για την επιτυχή διαχείριση ενός τόσο σημαντικού λιμένα που προστρέχει γι’ αυτή στη γείτονα χώρα;
Τέταρτον, ενημερώστε τον ελληνικό λαό, κυρίως τους Έλληνες που ζουν στα νησιά της πατρίδας μας, αν προτίθεστε να εξασφαλίσετε την παραμονή των λιμένων της πατρίδας μας σε ελληνικά χέρια ή με τη σύμβαση αυτή άνοιξε ο ασκός του Αιόλου και θα πρέπει να αναμένουμε και νέες τουρκικές επενδύσεις σε ελληνικά λιμάνια. 
Αυτά θα τα συζητήσουμε και αύριο Τετάρτη και μεθαύριο Πέμπτη –ο ασκός του Αιόλου- που είναι το προοίμιο των μέτρων που φέρνετε προς ψήφιση, δηλαδή το ξεπούλημα της Ελλάδας. Τα ξεπουλάτε όλα. Δεν είναι μόνο τα λιμάνια. Είναι το νερό, το φως, η γη, τα πάντα. 
Η Ελλάς πωλείται. Για εσάς. Για εμάς η Ελλάς δεν πωλείται, δεν ενοικιάζεται. Γι’ αυτό είμαστε εδώ. Γι’ αυτό αγωνιζόμαστε.","ΧΡΗΣΤΟΣ ΠΑΠΠΑΣ",418
"70357"," Το λόγο έχει ο Υφυπουργός Εθνικής Άμυνας κ. Παναγιώτης Καράμπελας για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70358"," Κύριε Πρόεδρε, κυρίες και κύριοι Βουλευτές, θα μου επιτρέψετε να απαντήσω μόνο στο μέρος της ερώτησης που αφορά το Υπουργείο Εθνικής Άμυνας.
Για την υλοποίηση οποιασδήποτε επένδυσης φυσικού ή νομικού προσώπου δημοσίου ή ιδιωτικού δικαίου, σχετιζομένης με την κατασκευή και διαχείριση έργων υποδομής που αφορούν σε θέματα λιμένων, προβλέπονται συγκεκριμένες διαδικασίες γνωμοδότησης από τους, κατά περίπτωση, εντεταλμένους φορείς του ελληνικού κράτους. Επί παραδείγματι, με ειδικές προβλέψεις, σύμφωνα με τις διατάξεις του ν.2971/2001 και του ν.2160/1993, προβλέπεται η γνωμοδότηση του αρμοδίου φορέα του Υπουργείου, δηλαδή του Γενικού Επιτελείου Ναυτικού, για τις περιπτώσεις κατασκευής, διαχείρισης και λειτουργίας τουριστικού λιμένα.
Για τα θέματα δικαιοπραξιών σύστασης εμπράγματων δικαιωμάτων υπέρ φυσικών ή νομικών προσώπων με ιθαγένεια ή έδρα εκτός των κρατών-μελών της Ευρωπαϊκής Ένωσης και της Ευρωπαϊκής Ζώνης Ελεύθερων Συναλλαγών σε ακίνητα κείμενα σε παραμεθόριες περιοχές υπάρχουν σαφώς περιορισμοί που καθορίζονται από τις διατάξεις των άρθρων 24 έως 27 του ν.1892/1990, όπως αυτές τροποποιήθηκαν με σχετικό άρθρο του ν.3978/2011. 
Εν προκειμένω, το Γενικό Επιτελείο Ναυτικού, κατόπιν υποβολής της οριστικής μελέτης που αφορούσε αποκλειστικά και μόνο στη χωροθέτηση του τουριστικού λιμένα Μυτιλήνης από τον ΕΟΤ, που είναι και ο κύριος φορέας υλοποίησης του συγκεκριμένου έργου, γνωμοδότησε εγγράφως το 2008 κατ’ αρχάς και το 2011 εν συνεχεία, για την τροποποίηση χωροθέτησης του εν λόγω λιμένα.
 Σε κάθε περίπτωση το Γενικό Επιτελείο Ναυτικού γνωμοδοτεί επί αρμοδίως υποβαλλομένων μελετών κατασκευής έργων, σύμφωνα με τα προβλεπόμενα από τις διατάξεις που προείπα, δηλαδή του ν.2971/2001, εξετάζοντας το εκάστοτε ανακύπτον θέμα από πλευράς αρμοδιοτήτων του και μόνο. Οι απόψεις του ΓΕΝ διατυπώνονται μόνο εφόσον το θέμα έχει εξεταστεί ενδελεχώς κατ’ αρχάς από την Υδρογραφική Υπηρεσία για θέματα ασφάλειας της ναυσιπλοΐας, αλλά στη συνέχεια και από συναρμόδιες διευθύνσεις του ΓΕΝ, προκειμένου να εξασφαλιστεί ότι δεν παρακωλύεται η επιχειρησιακή δραστηριότητα.
Από πλευράς Υπουργείου θα ήθελα να σας διαβεβαιώσω ότι με μεγάλη προσοχή εξετάζουμε τέτοιου τύπου επενδύσεις και πάντα υπό το πρίσμα των προβλέψεων της ισχύουσας νομοθεσίας. Επιπλέον θα πρέπει να λαμβάνεται υπ’ όψιν ότι πρόσκληση επιχειρήσεων για ανάπτυξη δραστηριοτήτων στη χώρα δεν σημαίνει αυτόματα και παραχώρηση ιδιοκτησιακού καθεστώτος στις συγκεκριμένες περιοχές, αλλά εκμετάλλευση των υπ’ όψιν επενδύσεων κατά τον καλύτερο δυνατό τρόπο, διασφαλίζοντας συνάμα τη χρήση αυτών των χώρων σε κάθε περίπτωση εθνικής ανάγκης.
Για τα υπόλοιπα μέρη της ερώτησης θα ήθελα να αναφέρω ότι εκφεύγουν των αρμοδιοτήτων του Υπουργείου μας.
Σας ευχαριστώ.","ÎšÎ‘Î¡Î‘ÎœÎ Î•Î›Î‘Î£ Î Î‘Î�Î‘Î“Î™Î©Î¤Î—Î£ ",583
"70359"," Το λόγο έχει ο κ. Παππάς για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70360"," Κύριε Πρόεδρε, έχουμε εμπεδώσει τη διαδικασία ότι δεν κάνουμε διάλογο, αλλά θα ήθελα μία διευκρίνιση από τον κύριο Υπουργό. Θυμίστε μου, σας παρακαλώ: Προέρχεστε από τις τάξεις του Ναυτικού;","ΧΡΗΣΤΟΣ ΠΑΠΠΑΣ",418
"70361"," Του Στρατού.","ÎšÎ‘Î¡Î‘ÎœÎ Î•Î›Î‘Î£ Î Î‘Î�Î‘Î“Î™Î©Î¤Î—Î£ ",583
"70362"," Είστε στρατηγός εν αποστρατεία δηλαδή;","ΧΡΗΣΤΟΣ ΠΑΠΠΑΣ",418
"70363"," Ναι.","ÎšÎ‘Î¡Î‘ÎœÎ Î•Î›Î‘Î£ Î Î‘Î�Î‘Î“Î™Î©Î¤Î—Î£ ",583
"70364"," Επειδή άντρες είμαστε και δεν είναι όλα πολιτική, από το παρελθόν στο Στρατό, γνωρίζετε ότι εγώ δεν περίμενα και τίποτε άλλο από την απάντησή σας, παρά να πείτε για διατάξεις, ιστορίες, Υπουργεία κ.λπ.. Επειδή είμαστε άντρες λοιπόν πέρα από τις ερωτήσεις, πέρα από τα κανάλια που παίρνουν, μία προσωπική ερώτηση. Θέλω να θυμηθείτε…","ΧΡΗΣΤΟΣ ΠΑΠΠΑΣ",418
"70365"," Κύριε Παππά, απευθυνθήτε προς τον Πρόεδρο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70366"," Κύριε Πρόεδρε, ζητώ από τον Υπουργό να θυμηθεί…","ΧΡΗΣΤΟΣ ΠΑΠΠΑΣ",418
"70367"," Λίγος σεβασμός προς όλα, κύριε Παππά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70368"," Ζητώ από τον Υπουργό να θυμηθεί τον εαυτό του στη Σχολή Ευελπίδων.","ΧΡΗΣΤΟΣ ΠΑΠΠΑΣ",418
"70369","  Ο Υπουργός είναι ένας τιμημένος απόστρατος αξιωματικός του ελληνικού στρατού και αυτήν τη στιγμή είναι Υφυπουργός Άμυνας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70370"," Τον τιμώ κι εγώ, όπως τιμώ όλους τους απόστρατους. Κι ο πατέρας μου απόστρατος στρατηγός του Πυροβολικού είναι. Σας μιλάει γιος συναδέλφου.","ΧΡΗΣΤΟΣ ΠΑΠΠΑΣ",418
"70371","  Δεν ξέρω ποιος μιλάει. Να σέβεστε τους θεσμούς, κύριε συνάδελφε. Συζητάμε συγκεκριμένα πράγματα, κύριε Παππά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70372"," Θα μπορούσατε να φανταστείτε τον εαυτό σας πρωτοετή, δευτεροετή, τριτοετή ότι θα ήσασταν στη Βουλή και θα δίνετε τέτοια απάντηση στον ελληνικό λαό; Θα μπορούσατε να το φανταστείτε αυτό;","ΧΡΗΣΤΟΣ ΠΑΠΠΑΣ",418
"70373","  Κύριε Παππά, μην προσπαθείτε να δημιουργήσετε πάλι προβλήματα για να σας δείξουν οι τηλεοράσεις. Απαντήστε στο θέμα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70374"," Καλά τα πάτε.
Δεν πρόκειται να επαναλάβω τη θέση του κόμματος, της Χρυσής Αυγής, περί ελληνοτουρκικής προσέγγισης για άλλη μια φορά.
Είστε άκρως επιζήμιοι για τα εθνικά μας συμφέροντα, κύριε Υπουργέ, εσείς και η Κυβέρνησή σας.  Θα σας πω ότι δεν έχουν περάσει ούτε δυο μήνες από τη δημοσίευση εκθέσεων τουρκικών υπηρεσιών, σύμφωνα με τις οποίες Τούρκοι πράκτορες είχαν προκαλέσει τις πυρκαγιές στη Ρόδο και σε άλλες τουριστικές περιοχές, εκθέσεων, το περιεχόμενο των οποίων έχει επιβεβαιωθεί και από τον πρώην Πρωθυπουργό της Τουρκίας Μεσούτ Γιλμάζ. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Θα χρειαστώ ένα λεπτό ακόμη, κύριε Πρόεδρε.
Πιστεύαμε πως η Κυβέρνηση θα είχε τη στοιχειώδη ευθιξία να κινηθεί προς την κατεύθυνση της ακύρωσης – ή και της αποτροπής- μίσθωσης λιμανιών σε Τούρκους. Αντ’ αυτού, βλέπουμε ότι αποδεικνύεται ότι δεν είστε ικανοί να λύσετε τα πιο απλά ζητήματα, η Κυβέρνησή σας κι εσείς, ως καταξιωμένος απόστρατος στρατηγός του ελληνικού στρατού. Δεν είστε ικανοί να λύσετε απλά πράγματα. 
Και ξέρετε, επειδή ο κύριος Πρόεδρος εκνευρίστηκε και νόμιζε…","ΧΡΗΣΤΟΣ ΠΑΠΠΑΣ",418
"70375","  Δεν εκνευρίστηκα. Τηρώ απόλυτα τον Κανονισμό, κύριε Παππά, με όλο το σεβασμό στο πρόσωπό σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70376"," Μπράβο σας. Κι εμείς να σας τιμήσουμε στις επόμενες εκλογές για Προεδρείο. Σας ευχαριστούμε πάρα πολύ που τιμάτε τον Κανονισμό.","ΧΡΗΣΤΟΣ ΠΑΠΠΑΣ",418
"70377","  Κι εμείς ευχαριστούμε","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70378"," Λέω λοιπόν ότι διακρίνω, έστω και την υστάτη ώρα, ότι ενδεχομένως η δική σας εθνική συνείδηση θα μπορούσε να αφυπνιστεί, παρ’ όλο που είστε μέλος μιας υπνωτισμένης Κυβέρνησης που οδηγεί την Ελλάδα στο γκρεμό και στην καταστροφή. 
Σας θυμίζω από την εκπαίδευσή σας ένα παλιό μύθο του Αισώπου, το γνωστό μύθο με το γεωργό και την κόρη και το λιοντάρι: Όταν λοιπόν μια μέρα πήγε στο δάσος μια κοπέλα πολύ όμορφη, συνάντησε ένα λιοντάρι. Το λιοντάρι τα έχασε από την ομορφιά της κοπέλας, σε βαθμό που πήγε να ορμήσει. Νομίζοντας η κόρη ότι θα τη φάει, έκανε πίσω. Την επόμενη μέρα, ξαναπήγε στο δάσος η μικρή κοπέλα κι είδε πάλι το λιοντάρι. Το λιοντάρι όμως έδειχνε ότι δεν είχε σκοπό να τη φάει και να την τρομάξει. Μέρα με την ημέρα, η αγάπη του λιονταριού για την κοπέλα μεγάλωνε. Στο τέλος το λιοντάρι λέει στην κοπέλα «σ’ αγαπάω, θέλω να γίνεις γυναίκα μου». Η κοπέλα χωρίς να δείξει ότι τρόμαξε πηγαίνει στον πατέρα της. Την επόμενη μέρα, η κοπέλα λέει στο λιοντάρι «αν θες να γίνω γυναίκα σου, πρέπει να έρθεις να  με ζητήσεις από τον πατέρα μου». Πήγε, λοιπόν, το λιοντάρι στον πατέρα της μικρής. Ο γεωργός του λέει τότε «ξέρεις, έχεις νύχια, έχεις δόντια. Θα πρέπει να βγάλεις τα νύχια σου και τα δόντια σου, γιατί έτσι, όπως είσαι, σε φοβάται η κόρη μου και νομίζει ότι θέλεις να τη φας». Το έκανε αυτό το λιοντάρι και πάει πλέον να ζητήσει επισήμως να ευοδωθεί ο έρωτας – η ελληνοτουρκική φιλία, δηλαδή- αυτός. Πιάνει ένα ξύλο ο γεωργός και σκοτώνει το λιοντάρι.
Έτσι είναι και η εξωτερική σας πολιτική. Είναι σαν το μύθο του Αισώπου. Αντί η Ελλάς να είναι ο «λέων» της περιοχής, με την πολιτική σας και με τις αποφάσεις σας οδηγείτε την Ελλάδα στην εθνική αποδόμηση και ουσιαστικά την οδηγείτε σε διαμελισμό. 
Είστε επικίνδυνοι. Η αριθμητική μας κοινοβουλευτική ισχύς δεν μας επιτρέπει να κάνουμε περισσότερα πράγματα απ’ όσα κάνουμε, από το να σας καταγγείλουμε, δηλαδή στον ελληνικό λαό. Είστε επικίνδυνοι για τον τόπο. Πρέπει όσο το δυνατόν συντομότερα να φύγετε από την εξουσία. Αυτό είναι μια απαίτηση του λαού και μια απαίτηση της Χρυσής Αυγής.","ΧΡΗΣΤΟΣ ΠΑΠΠΑΣ",418
"70379"," Ο κύριος Υπουργός έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70380"," Κύριε Πρόεδρε, προσωπικά δεν νιώθω καθόλου μέλος μιας υπνωτισμένης Κυβέρνησης. Νιώθω μέλος μιας γρηγορούσας Κυβέρνησης, η οποία μάχεται καθημερινώς. Δίνει σκληρή μάχη μπροστά σε πολύ δύσκολα προβλήματα της πατρίδας για να τα υπερβεί. Είμαστε βέβαιοι ότι αυτή η προσπάθεια στο τέλος θα στεφθεί με επιτυχία. Παίρνουμε αποφάσεις δύσκολες, χωρίς να υπολογίζεται από την Κυβέρνηση αυτή  το πολιτικό κόστος. 
Επί του συγκεκριμένου ζητήματος της ερώτησης, θέλω να επισημάνω ότι σε κάθε περίπτωση εκφεύγει από το αυστηρό πλαίσιο των αρμοδιοτήτων του Υπουργείου ο έλεγχος της μετοχικής σύνθεσης των εταιρειών που θα συμμετάσχουν σε διαδικασίες παραχώρησης των δικαιωμάτων χρήσης, διαχείρισης και εκμετάλλευσης των λιμένων και των τουριστικών λιμένων. Τούτο, διότι απλούστατα το ισχύον νομοθετικό πλαίσιο δεν απαιτεί από το Γενικό Επιτελείο Ναυτικού τέτοια γνωμοδότηση, δηλαδή επί της μετοχικής σύνθεσης. 
Πέρα από τα παραπάνω το Γενικό Επιτελείο Ναυτικού αυτήν την ώρα έχει σε εξέλιξη ενέργειες, ώστε σε συμβάσεις παραχώρησης λιμένων και λιμενικών εγκαταστάσεων που ήθελαν να παραχωρηθούν, να περιλαμβάνονται όροι και προϋποθέσεις, ώστε να εξασφαλίζονται τα συμφέροντα του Πολεμικού Ναυτικού που αφορούν αφ’ ενός σε θέματα ασφάλειας ναυσιπλοΐας και αφ’ ετέρου την εξασφάλιση της επιχειρησιακής δραστηριότητας. 
Κύριοι, οι διαδικασίες που σχετίζονται με την παραχώρηση και εκμετάλλευση των λιμένων διά μέσου του ΤΑΙΠΕΔ ακολουθούνται χωρίς την άμεση εμπλοκή του Υπουργείου, αλλά αυτό δεν σημαίνει και χωρίς τη συνεργασία του για τα ζητήματα που το αφορούν. Και αυτή η συνεργασία πάντα προηγείται της οποιασδήποτε διαδικασίας αξιοποίησης.
Θα ήθελα επίσης να επισημάνω ότι μέχρι το τέλος του έτους, πρέπει να περατωθεί το νομοθετικό πλαίσιο για τη δημιουργία μιας ανεξάρτητης ρυθμιστικής αρχής στο επίπεδο του ΤΑΙΠΕΔ, όχι μόνο για να προστατεύει τα συμφέροντα των καταναλωτών από πλευράς ποιότητος παροχής υπηρεσιών και καθορισμού των τιμών, αλλά και για να δύναται να παρεμβαίνει, όταν κρίνει ότι μπορεί να επηρεαστεί η εθνική ασφάλεια.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ÎšÎ‘Î¡Î‘ÎœÎ Î•Î›Î‘Î£ Î Î‘Î�Î‘Î“Î™Î©Î¤Î—Î£ ",583
"70381"," Κρίμα …","ΧΡΗΣΤΟΣ ΠΑΠΠΑΣ",418
"70382"," Η πέμπτη με αριθμό 1297/4-9-2012 ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με τη διαφυγή φορολογικών εσόδων από καθυστέρηση στους ελέγχους σκαφών αναψυχής, δεν συζητείται λόγω κωλύματος του κυρίου Υπουργού και διαγράφεται.
Η έκτη με αριθμό 1717/17-9-2012 ερώτηση πρώτου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραίτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις συνθήκες εργασίας στις ιχθυοκαλλιέργειες της Αιτωλοακαρνίας, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί η πρώτη με αριθμό 804/16-8-2012 ερώτηση δεύτερου κύκλου του Βουλευτή Ευβοίας του Συνασπισμού Ριζοσπαστικής Αριστεράς- Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με δημοσιεύματα για άρση της απαγόρευσης πλειστηριασμών ακινήτων αξίας μέχρι 200 χιλιάδες ευρώ.
Ο κ. Αποστόλου έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70383"," Κύριε Υπουργέ, σας έχουμε υποβάλει τη συγκεκριμένη ερώτηση εδώ και δυόμισι μήνες. Ένα διάστημα στο οποίο έχουν διαρρεύσει τόσες αντικρουόμενες –οι περισσότερες- πληροφορίες που ουσιαστικά οι άνθρωποι που έχουν πάρει ένα στεγαστικό δάνειο για να στεγάσουν την οικογένειά τους, έχουν τρελαθεί. Βέβαια τελευταία έχουμε και την περίπτωση να εκφράζονται και άλλες απόψεις και δεν μπορώ να μην αναφερθώ στην άποψη του Κοινοβουλευτικού Εκπροσώπου της Νέας Δημοκρατίας κ. Βορίδη, ο οποίος πάρα πολύ απλά είπε: «Μα, όταν δανειζόμαστε πρέπει να ξέρουμε ότι οφείλουμε να πληρώσουμε». 
Βέβαια, αν αυτή την άποψη την έλεγε στους δανειολήπτες στην ελληνική κοινωνία στη σημερινή συγκυρία, σίγουρα αυτό που θα αντιμετώπιζε, θα ήταν ένα γέλιο. Δεν θέλω να πω περισσότερα.
Από εκεί και πέρα, κύριε Υπουργέ, υπάρχουν διαρροές και από εσάς. Επιτέλους, θα μας πείτε ξεκάθαρα τι θα κάνετε τελικά για το συγκεκριμένο ζήτημα; Γιατί πρέπει να απαντήσετε σε εκείνον τον συμπολίτη μας, ο οποίος με τις αποταμιεύσεις μιας ζωής πήγε σε μια τράπεζα με το εκκαθαριστικό του σημείωμα και με βάση το εισόδημα που είχε στο σημείωμα, του δόθηκε ένα στεγαστικό δάνειο. Σήμερα το εισόδημά του είναι τουλάχιστον 50% κάτω και αντιλαμβάνεστε ότι δεν μπορεί να καλύψει ούτε τις δαπάνες επιβίωσης. Υπάρχει τεράστιο πρόβλημα και πρέπει οπωσδήποτε να απαντήσετε.
Στις απόψεις που ακούγονται βέβαια, υπάρχουν και κάποιες άλλες οι οποίες μιλάνε για αποσυμπίεση της αγοράς της κατοικίας. Ξέρετε ότι πίσω απ’ αυτές τις απόψεις, οι οποίες βάζουν θέμα μείωσης των αντικειμενικών αξιών –να πέσουμε από τις 200 χιλιάδες στις 150 ή στις 100 χιλιάδες- ανοίγει πλέον ο δρόμος για πλειστηριασμούς. 
Το αποτέλεσμα τελικά όλης αυτής της διαδικασίας είναι, ότι αν δεν ληφθεί ριζική και καθαρή λύση, θα έχουμε κατασχέσεις, θα έχουμε πλειστηριασμούς. Αντιλαμβάνεστε τώρα εσείς σε μια περίοδο που η ελληνική κοινωνία βιώνει την ύφεση, βιώνει την απώλεια εισοδήματος –και ταυτόχρονα βλέπει μέσα από το Ταμείο Χρηματοπιστωτικής Σταθερότητας, γιατί τώρα μιλάμε για μια σύμβαση η οποία οδηγεί τα 25 δισεκατομμύρια ευρώ που θα χρεωθεί ο ελληνικός λαός στις τράπεζες- να απειλείται την ίδια στιγμή με πλειστηριασμό η κατοικία του.
Οπωσδήποτε πρέπει να υπάρξει συγκεκριμένη απάντηση από εσάς, γιατί όταν, κύριε Υπουργέ, πριν λίγες ημέρες είχαμε φέρει, ως χώρος, πρόταση νόμου για την ανακούφιση των υπερχρεωμένων νοικοκυριών, εσείς την αντιμετωπίσατε με υπεροψία. Παρ’ ότι έπρεπε και εσείς να αναγνωρίσετε εκείνη την περίοδο ότι υπάρχει τεράστιο πρόβλημα και να προσεγγίσετε την πρότασή μας, όπως σας είχα πει, πολιτικά, παρ’ όλα αυτά την αντιμετωπίσατε με υπεροψία. Έχει περάσει τόσος καιρός και περιμένει ακόμη ο ελληνικός λαός να ακούσει τη δική σας πρόταση.","ΕΥΑΓΓΕΛΟΣ ΑΠΟΣΤΟΛΟΥ",35
"70384"," Ο κ. Σκορδάς έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70385"," Κύριε Πρόεδρε, η ερώτηση του Βουλευτή του ΣΥΡΙΖΑ, παρά το γεγονός ότι έχει απαντηθεί ήδη πλήρως από την Κυβέρνηση, είναι ενδεικτική μιας προσπάθειας που γίνεται από μια μεριά της Αντιπολίτευσης, να αποκομίσει απ’ όπου μπορεί μικροκομματικά οφέλη.
Ήδη από τις 13-8-2012, με αφορμή τη συγκεκριμένη ερώτηση, το Υπουργείο Οικονομικών έχει δηλώσει ότι δεν έχει τεθεί τέτοιο θέμα από την τρόικα ή από οπουδήποτε αλλού. Επίσης εμείς, από το Υπουργείο Ανάπτυξης, αρκετά ενωρίς και έγκυρα –γιατί η διάταξη για την αναβολή των πλειστηριασμών ισχύει μέχρι 31-12-2012- έχουμε απαντήσει ότι θα δοθεί εκ νέου παράταση και για το 2013. Επομένως δεν αντιλαμβάνομαι γιατί υπάρχει αυτή η αγωνία με συνεχείς ερωτήσεις και επαναφορές του θέματος. 
Η Κυβέρνηση έκανε το αυτονόητο. Εξέτασε το θέμα τρείς μήνες πριν τη λήξη της σχετικής διάταξης που βρίσκεται σε ισχύ και αποφάσισε να την παρατείνει. Το ανακοινώσαμε εγκαίρως πριν καν εκπνεύσει ο Οκτώβριος. 
Νομίζω ότι η θέση μας είναι πολύ ξεκάθαρη και δεν έχω να προσθέσω κάτι άλλο σε αυτήν την ερώτηση.","ΑΘΑΝΑΣΙΟΣ ΣΚΟΡΔΑΣ",465
"70386"," Ο κ. Αποστόλου έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70387"," Κύριε Υπουργέ, το γιατί υπάρχει αγωνία από εμάς, πιστεύω να έχετε αντιληφθεί και να γνωρίζετε τι συμβαίνει στην ελληνική κοινωνία. Απ’ αυτήν την άποψη λοιπόν μακριά από εμάς αυτές οι προσπάθειες συμπεριφοράς, όπως περιγράψατε. Εμείς είχαμε καταθέσει τη συγκεκριμένη ερώτηση, οι υπηρεσίες της Βουλής γνωρίζουν ότι δεν έχει απαντηθεί και γι’ αυτό βεβαίως έρχεται μέσα από τη σημερινή διαδικασία η απάντηση. 
Από εκεί και πέρα, κύριε Υπουργέ, νομίζω πως πραγματικά και με τη σημερινή σας στάση ουσιαστικά αποφεύγετε αυτό που είναι κυρίαρχο σήμερα στην κοινωνία. Τι θα γίνει, κύριε Υπουργέ; Δηλαδή, όλα αυτά που βλέπουμε που συμβαίνουν στην ελληνική κοινωνία, από ψυχολογικές καταστάσεις μέχρι αυτοκτονίες, δεν θα πρέπει επιτέλους να τα αντιμετωπίσετε; Μήπως τελικά περιμένετε πρώτα να τακτοποιηθεί το τραπεζικό σύστημα μέσα από αυτές τις διαδικασίες που έρχονται αυτές τις ημέρες –και ξέρουμε όλοι τι αναστάτωση φέρνουν σε όλο τον ελληνικό λαό- και μετά να ανακοινώσετε; Και ποια είναι τελικά η θέση σας για το τεράστιο πρόβλημα της υπερχρέωσης; Ποια είναι η θέση σας; Διότι, αν δείτε μόνο τα δάνεια τα οποία δεν εξυπηρετούνται, ιδιαίτερα στεγαστικά και καταναλωτικά, έχουν ξεπεράσει ήδη το 2012 το 20% επιπλέον σε σχέση με τα προηγούμενα χρόνια. Τι θα γίνει με αυτήν τη διαδικασία; Δηλαδή, θα περιμένει όλος αυτός ο κόσμος αιχμάλωτος πότε εσείς θα αποφασίσετε τελικά να αντιμετωπίσετε το πρόβλημα, όταν την ίδια στιγμή τον οδηγείτε με τις πολιτικές σας σε εξαθλίωση; Διότι η ελληνική κοινωνία σήμερα, με την οικονομική κρίση να κτυπάει ιδιαίτερα τα ασθενέστερα στρώματα, αντιλαμβάνεστε πού βρίσκεται. Υπάρχει ανάγκη, κύριε Υπουργέ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΑΓΓΕΛΟΣ ΑΠΟΣΤΟΛΟΥ",35
"70388"," Το λόγο έχει ο κύριος Υπουργός για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70389"," Θυμίζω ότι η Κυβέρνηση αυτή σχηματίστηκε το τελευταίο δεκαήμερο του Ιουνίου. Η ερώτηση του ΣΥΡΙΖΑ κατατέθηκε στις 16 Αυγούστου, δηλαδή πριν κλείσει ενάμισι μήνα ζωής αυτή η Κυβέρνηση. Οποιοσδήποτε καλόπιστος μπορεί να δεχθεί ότι το θεωρήσατε κορυφαίο ζήτημα και σπεύσατε να ρωτήσετε την Κυβέρνηση τι προτίθεται να κάνει. Αλλά εσείς στην τοποθέτησή σας και την πρώτη και τη δεύτερη διατυπώνετε μια σειρά υποθέσεων, τις οποίες στη συνέχεια θεωρείτε ως δεδομένα. 
Φαντασιώνεστε, όπως γράφετε και όπως δηλώνετε, ότι η Κυβέρνηση ήταν πίσω από το δημοσιεύματα που μιλούσαν για δήθεν εκατό χιλιάδες πλειστηριασμούς ακινήτων, που ανήκουν κυρίως σε ευαίσθητες κατηγορίες συμπολιτών μας και ότι πίσω από τις διαρροές κρύβεται η επιθυμία να αφήσουμε άστεγες ένα σωρό ελληνικές οικογένειες. Μας λέτε δηλαδή, ότι πριν συμπληρωθούν σαράντα πέντε μέρες Kυβέρνησης οργανώσαμε σωρεία δημοσιευμάτων για να προετοιμάσουμε τον κόσμο να χάσει τα σπίτια του. Νομίζω ότι αυτό ούτε ως ανέκδοτο δεν στέκεται και το λέω πολύ καλόπιστα και καλοπροαίρετα απέναντί σας.
Ξαναλέω ότι διάταξη μέχρι 31-12-2012 είναι σε απόλυτη ισχύ και κανένας δανειολήπτης δεν έχει να ανησυχεί γι’ αυτό το θέμα. Από εκεί και μετά εξαγγείλαμε,  πολύ πριν φτάσουμε σε αυτήν την ημερομηνία, την πρόθεσή μας να παρατείνουμε και για το επόμενο έτος την αναστολή των πλειστηριασμών και οποιαδήποτε συζήτηση πέραν αυτού νομίζω ότι δεν προσθέτει τίποτα στη συζήτηση. 
Σε ό,τι αφορά τη συνολικότερη αντιμετώπιση του προβλήματος των υπερχρεωμένων, αυτό θα το φέρουμε στη Βουλή για συζήτηση, όταν πραγματικά θα είμαστε έτοιμοι. Θα φέρουμε μία πρόταση, η οποία, όπως είπα και στη συζήτηση του δικού σας σχεδίου νόμου, θα είναι βιώσιμη, θα καλύπτει ουσιαστικά το πρόβλημα και δεν θα είναι ένα προχειρογράφημα το οποίο θα έχει μία γενική υποσχεσιολογία περί διαγραφής χρεών.
Ευχαριστώ.","ΑΘΑΝΑΣΙΟΣ ΣΚΟΡΔΑΣ",465
"70390"," Μόνο που ως τότε, κύριε Υπουργέ…","ΕΥΑΓΓΕΛΟΣ ΑΠΟΣΤΟΛΟΥ",35
"70391"," Εμείς ευχαριστούμε τον κύριο Υπουργό.
Κύριοι συνάδελφοι, ολοκληρώθηκε η συζήτηση των αναφορών και ερωτήσεων.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70392"," Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εσωτερικών: «Κύρωση της Πράξης Νομοθετικού Περιεχομένου «Μεταφορά Μαθητών για το σχολικό έτος 2012-2013 (ΦΕΚ 171Α΄), μεταφορά αρμοδιότητας στις Περιφέρειες και άλλες διατάξεις».
Η διαδικασία της συζήτησης θα γίνει σύμφωνα με τα άρθρα 97 και 113 του Κανονισμού της Βουλής.
Ως Κοινοβουλευτικοί Εκπρόσωποι ορίζονται οι εξής: Από τη Νέα Δημοκρατία ο κ. Μαυρουδής Βορίδης, από το ΣΥΡΙΖΑ-Ενωτικό Κοινωνικό Μέτωπο ο κ. Παναγιώτης Λαφαζάνης, από το ΠΑΣΟΚ η κ. Παρασκευή Χριστοφιλοπούλου, από τους Ανεξάρτητους Έλληνες ο κ. Βασίλειος Καπερνάρος, από τη Χρυσή Αυγή ο κ. Παναγιώτης Ηλιόπουλος, από τη ΔΗΜΑΡ ο κ. Βασίλειος Οικονόμου και από το ΚΚΕ ο κ. Σπυρίδων Χαλβατζής.
Εισηγητές ορίζονται ο κ. Παύλος Βογιατζής και η κ. Σοφία Σακοράφα και ειδικοί αγορητές ο κ. Δημήτριος Σαλτούρος, η κ. Μαρίνα Χρυσοβελώνη, ο κ. Γεώργιος Γερμενής, ο κ. Δημήτριος Αναγνωστάκης και ο κ. Ιωάννης Γκιόγκας.
Κύριοι συνάδελφοι, η Διάσκεψη των Προέδρων αποφάσισε στη συνεδρίασή της, της 18-10-2012, τη συζήτηση του νομοσχεδίου σε μία συνεδρίαση.
Το λόγο έχει ο κ. Παύλος Βογιατζής, εισηγητής της Νέας Δημοκρατίας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70393"," Κύριε Πρόεδρε, θα ήθελα να κάνω μία παρέμβαση.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"70394"," Ο κύριος Υπουργός έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70395"," Πριν αρχίσει η συζήτηση, θέλω να επαναλάβω αυτό που διευκρινιστικά είχα τονίσει και κατά την αντίστοιχη συζήτηση στην επιτροπή, ότι δηλαδή ουσιαστικά με αυτό το νομοσχέδιο, που κυρώνει την πράξη νομοθετικού περιεχομένου, προσπαθούμε να αντιμετωπίσουμε το έκτακτο πρόβλημα που ανέκυψε με το ζήτημα της μεταφοράς των μαθητών. 
Αμέσως μετά, όταν θα ξεκινήσουμε τις συζητήσεις εδώ στη Βουλή, αλλά και δημόσια, για τη βελτίωση των δυσκολιών, θεσμικών και λειτουργικών, του «Καλλικράτη», είμαστε ανοικτοί από μηδενική βάση σε νέες προτάσεις και για το ζήτημα της μεταφοράς, αλλά και για άλλα ζητήματα. 
Υπό αυτήν την έννοια, το έκτακτο τού γεγονότος και η πίεση να μη δημιουργήσουν οι συνεχείς παρατάσεις αντικοινοτική κατάσταση, δηλαδή κατάσταση κόντρα στο Ευρωπαϊκό Δίκαιο, μας υποχρεώνει να ρυθμίσουμε νομοθετικά αυτό το ζήτημα. Όπως είπα και στην επιτροπή, είμαστε ανοικτοί αν υπάρχουν βελτιωτικές προτάσεις, που ακούστηκαν κατά τη συζήτηση στην επιτροπή από όλα τα κόμματα, να συζητήσουμε ξανά αυτό το θέμα, ώστε να έχουμε την καλύτερη δυνατή λύση. 
Ευχαριστώ πολύ.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"70396"," Ο εισηγητής της Νέας Δημοκρατίας, κ. Βογιατζής, έχει το λόγο για δεκαπέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70397"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, προτού αναφερθώ στα επιμέρους άρθρα του νομοσχεδίου, θα ήθελα να κάνω κάποιες επισημάνσεις με βάση τα όσα διαπιστώθηκαν από τις δύο συζητήσεις που προηγήθηκαν κατά τη διάρκεια των συνεδριάσεων της επιτροπής. 
Αρχικά, θα ήθελα να υπογραμμίσω δύο προτάσεις που έγιναν από τους συναδέλφους, οι οποίες θεωρώ ότι εκφράζουν και την προσωπική μου αντίληψη για το ζήτημα της μεταφοράς των μαθητών και τις οποίες ίσως είναι η ώρα –αν κρίνω από την πολυετή εμπειρία μου στο χώρο της αυτοδιοίκησης- να λάβουμε σοβαρά υπ’ όψιν και να προσπαθήσουμε να τις εφαρμόσουμε. 
Η πρώτη αφορά την πρόταση του κ. Αναγνωστάκη όσο και του κ. Σαλτούρου, σχετικά με τη διαμόρφωση ενός ηλεκτρονικού μητρώου για τους μεταφερόμενους μαθητές, κάτι που θα μας έδινε τη δυνατότητα να μπορούσαμε ανά πάσα στιγμή να υπολογίσουμε το κόστος μεταφοράς ανά μαθητή, ενώ την ίδια στιγμή θα μας επέτρεπε να διασφαλίσουμε την ίση μεταχείριση, αλλά και την αποφυγή οποιασδήποτε αδικίας εις βάρος όσων παιδιών έχουν πραγματικά οικονομική ανάγκη.
Η δεύτερη πρόταση, που προσωπικά θεωρώ ότι σχετίζεται άμεσα με την πρώτη, είναι αυτή που έκανε ο καθηγητής κ. Παυλόπουλος και την οποία έχουμε διατυπώσει ως αυτοδιοίκηση κατ’ επανάληψη, σε συνέδρια της ΕΝΑΕ. Να περάσει η αρμοδιότητα από το Υπουργείο Εσωτερικών στο Υπουργείο Παιδείας, που θα έπρεπε να είναι το καθ’ ύλην αρμόδιο Υπουργείο, εφόσον το ζήτημα άπτεται άμεσα της εκπαίδευσης, αλλά και της εξασφάλισης της απρόσκοπτης πρόσβασης σε αυτή. 
Αν η αρμοδιότητα μεταφερόταν στο Υπουργείο Παιδείας, τότε το ηλεκτρονικό αυτό μητρώο μαθητών, που χρήζουν ανάγκης μεταφοράς προς και από το σχολείο, θα μπορούσε πολύ εύκολα και άμεσα να καταρτιστεί, με τη συμβολή των διευθυντών της πρωτοβάθμιας και δευτεροβάθμιας εκπαίδευσης, καθώς επίσης η κατάρτιση του ηλεκτρονικού μητρώου των μαθητών θα μπορούσε να συνεισφέρει στο γενικότερο εξορθολογισμό της τιμολογιακής πολιτικής της μεταφοράς. 
Εδώ φτάνω στην επόμενη διαπίστωση, την οποία θα ήθελα να επισημάνω με βάση την ομιλία του Υπουργού, αλλά και τις ομιλίες αρκετών συναδέλφων από τις συνεδριάσεις της επιτροπής. Αναφέρομαι στη πρόθεση του Υπουργείου Παιδείας μετά την ψήφιση του παρόντος νομοσχεδίου να καταρτισθεί μία νέα ΚΥΑ, η οποία θα εγγυάται τον εξορθολογισμό της συνολικής δαπάνης, την ίδια στιγμή που θα διαμορφώνει μία νέα τιμολογιακή πολιτική. Θεωρώ ιδιαίτερα σημαντική, διαπιστωμένη από τον ίδιο τον Υπουργό, ανάγκη ριζικής αλλαγής της ΚΥΑ 35415/2011, στην οποία οφείλεται μεγάλο μέρος του σημερινού προβλήματος. 
Η κατάργηση της κοινής υπουργικής απόφασης και η αντικατάστασή της από μία καινούργια, η οποία θα καθιερώνει ένα νέο, εξορθολογισμένο μοντέλο τιμολόγησης των μεταφορών, θα συμβάλει καθοριστικά στον έλεγχο της δαπάνης από εδώ και πέρα και φαντάζομαι πως, με βάση τα όσα έχει πει ο ίδιος ο Υπουργός, θα προϋποθέτει τη διαπραγμάτευση και τη συμφωνία όλων των εμπλεκόμενων φορέων. 
Επίσης ως κοινή υπουργική απόφαση, φαντάζομαι ότι θα συμπεριλαμβάνει και άμεσα τα εμπλεκόμενα Υπουργεία, δηλαδή το Υπουργείο Παιδείας και το Υπουργείο Ανάπτυξης, Ανταγωνιστικότητας, Υποδομών, Μεταφορών και Δικτύων. Αυτό το αναφέρω κυρίως ως προς τις επισημάνσεις κάποιων συναδέλφων, σχετικά με τις διαπραγματεύσεις με τους ενδιαφερόμενους φορείς. 
Όσον αφορά τον τρόπο χρηματοδότησης της μεταφοράς των μαθητών, θεωρώ πως οι διατάξεις τού υπό κύρωση σχεδίου νόμου είναι ξεκάθαρες. Το συνολικό ποσό των 140 εκατομμυρίων, που είναι προϋπολογισμένο, θα μεταφερθεί από τους κεντρικούς αυτοτελείς πόρους των δήμων σ’ αυτούς των περιφερειών. Συνεπώς, δεν τίθεται θέμα χρηματοδότησης μετά τη μεταβίβαση της αρμοδιότητας από τους δήμους στις περιφέρειες, όπως ορίζει το ίδιο το νομοσχέδιο, την ίδια στιγμή που το προϋπολογισθέν συνολικό ποσό, με την προϋπόθεση του εξορθολογισμού του κόστους, είναι αρκετό. Από μόνο του άλλωστε είναι αρκετά μεγάλο, αν λάβουμε υπ’ όψιν μας τη συνολική δεινή οικονομική εικόνα της χώρας μας. 
Αναφορικά με το ζήτημα της Ανατολικής Αττικής –κι εδώ οφείλω να σημειώσω πως πράγματι το Υπουργείο, παρά τις εντελώς αντίξοες συνθήκες, κατάφερε να εξασφαλίσει ήδη τη μεταφορά των μαθητών για το 95% της χώρας- θα επαναλάβω πως δεν άπτεται άμεσα του παρόντος νομοσχεδίου, εφόσον εντοπίζεται κυρίως μεταξύ της Περιφέρειας Αττικής και του Γενικού Λογιστηρίου του Κράτους. Ασφαλώς θα  πρέπει το Υπουργείο να μεριμνήσει ώστε οι διαφορές που έχουν προκύψει να επιλυθούν, προκειμένου να τακτοποιηθεί το σύνολο των μεταφορών στην Ανατολική Αττική, γιατί προς το παρόν το πρόβλημα εντοπίζεται στο 30% και μόνο σε όσες μεταφορές πραγματοποιούνται από τουριστικά πούλμαν. Όμως αυτό είναι κάτι που ο Υπουργός έχει ήδη δηλώσει πως πρόκειται να επιλυθεί σύντομα. 
Εκείνο στο οποίο αναφέρθηκα στη δευτερολογία μου στην επιτροπή και στο οποίο θα ήθελα να επανέλθω, είναι το ζήτημα της οφειλής της Ικαρίας από την πρώην Νομαρχία Σάμου, από την Περιφέρεια Βορείου Αιγαίου, που ανέρχεται συνολικά στο ποσό των 280.000 ευρώ, το οποίο με την εγκύκλιο του Υπουργείου και με την έκπτωση φθάνει περίπου στα 230.000 ευρώ. Επειδή ακριβώς αφορά δαπάνες του 2010, δεν ρυθμίζεται με το παρόν σχέδιο νόμου. Συνεπώς ίσως πρέπει να γίνει κάποια προσθήκη, κύριε Υπουργέ, ειδικά για την Ικαρία, προκειμένου να τακτοποιηθούν και αυτές οι οφειλές. 
Τέλος θα ήθελα να επισημάνω την έκπληξη που μου προκάλεσε η ξαφνική αλλαγή στάσης που παρατήρησα τόσο από πλευράς ΚΕΔΕ -προσφάτως άλλαξε ξανά στάση και είπε «το συζητάμε»- όσο και από πλευράς ΕΝΠΕ, παρ’ όλο που, όπως κι αρκετοί συνάδελφοι ανέφεραν στις ομιλίες τους, είχαν προηγηθεί του παρόντος νομοσχεδίου επαφές του Υπουργού και του Υπουργείου και με την ΚΕΔΕ και με την ΕΝΠΕ και παρά το γεγονός ότι φέτος από τους τριακόσιους είκοσι πέντε δήμους της χώρας, μόνον οι τριάντα πραγματοποίησαν διαγωνισμούς, οι οποίοι μάλιστα κατέληξαν άγονοι, ενώ εκτέλεση της μεταφοράς γινόταν ούτως ή άλλως από τις περιφέρειες, εξ ου και η τρίτη παράταση που διανύουμε σήμερα. Η μεν ΚΕΔΕ δηλώνει πως επιθυμεί να διατηρήσει την αρμοδιότητα –σήμερα άλλαξε στάση- η δε ΕΝΠΕ πως συμφώνησε να διεξαγάγει τη μεταφορά μόνο για φέτος. 
Προσωπικά πάντως θεωρώ πώς εν’ όψει και της κατάρτισης της νέας ΚΥΑ και οι δύο αυτοί φορείς θα έχουν τη δυνατότητα να συζητήσουν εκ νέου με τον Υπουργό και να ανταλλάξουν γόνιμες απόψεις με βάση ένα νέο θεσμικό πλαίσιο με γνώμονα πάντα τη βέλτιστη διευθέτηση αυτού του τόσο κοινωνικά ευαίσθητου ζητήματος. 
Ολοκληρώνοντας το εισαγωγικό μέρος της εισήγησής μου, θα ήθελα να επισημάνω πώς η πρόθεση του Υπουργείου να φέρει προς ψήφιση το συγκεκριμένο νομοσχέδιο και άρα να αποφύγει να προβεί σε μια ακόμα ευκαιριακή επίλυση του προβλήματος, μιας νέας παράτασης, θα πρέπει να τύχει της θετικής αποτίμησης όλων μας. Ασφαλώς θεωρώ πως οι συζητήσεις που προηγήθηκαν, υπήρξαν ιδιαίτερα σημαντικές και πως γι’ αυτόν ακριβώς το λόγο και παρ’ όλο που κρίνω αναγκαία τη σημερινή ψήφιση του νομοσχεδίου, δεν θα πρέπει να αποκλειστεί το ενδεχόμενο κατάρτισης ενός νέου σχεδίου νόμου που θα θέτει συνολικά το ζήτημα σε εντελώς νέες βάσεις. 
Όσον αφορά την ανάλυση των άρθρων:
Στο πρώτο άρθρο ρυθμίζεται η δυνατότητα σε περίπτωση που οι δήμοι μέχρι της έναρξης της σχολικής χρονιάς δεν έχουν συνάψει ή αδυνατούν να εκτελέσουν τις συμβάσεις για τη μεταφορά των μαθητών, αυτές να συνάπτονται από την περιφέρεια με παράταση και αναδρομικώς μέχρι τις 30-6-2013. Επίσης ορίζεται πως οι συμβάσεις που παρατείνονται, εκτελούνται κατόπιν διαπραγμάτευσης με κόστος μειωμένο 17% σε σχέση με το αντίστοιχο του 2012. 
Στο δεύτερο άρθρο ορίζεται ότι στις συμβάσεις που αναφέρονται στο πρώτο άρθρο, περιλαμβάνονται και εκείνες που παρατάθηκαν με το άρθρο 34 του ν. 4053/2012 καθώς και αυτές που δεν παρατάθηκαν κατά το σχολικό έτος 2011-2012, οι οποίες παρατείνονται από τη λήξη τους έως και τις 30-6-2013, καθώς και το κόστος των νέων δρομολογίων, το οποίο κατόπιν διαπραγμάτευσης, θα πρέπει επίσης να είναι μειωμένο κατά 17% σε σχέση με αυτό του Ιουνίου του 2012.
Στο τρίτο άρθρο επιχειρείται ένας εξορθολογισμός του κόστους την ίδια στιγμή που αποφεύγεται η οριζόντια μείωση και κατά συνέπεια το ενδεχόμενο ζημιάς εις βάρος κάποιων μεταφορέων. Το συγκεκριμένο άρθρο δίνει δηλαδή τη δυνατότητα συμψηφισμού της έκπτωσης στην περίπτωση που ο μεταφορέας έχει συνάψει σύμβαση ύστερα από διαδικασία δημοπρασίας και όχι με απόφαση ανάθεσης.
Στο τέταρτο άρθρο ορίζεται η καταβολή δαπανών της μεταφοράς μαθητών που πραγματοποιήθηκαν από 3-2-2012 έως και τις 30-6-2012. Κατόπιν σχετικής βεβαίωσης των δαπανών αυτών από το γενικό γραμματέα της αποκεντρωμένης διοίκησης, η συγκεκριμένη διάταξη ορίζει ότι ο ν. 4038/2012 καλύπτει κατά το χρονικό διάστημα από 3-2-2012, δηλαδή μια ημέρα μετά τη δημοσίευση του στις 2-2-2012. Αντίστοιχα, ρυθμίζεται η κάλυψη των δαπανών από 11-9-2012, που αφορούν σε συμβάσεις που παρατάθηκαν ή σε νέα δρομολόγια που προέκυψαν πάλι, κατόπιν σχετικής βεβαίωσης του γενικού γραμματέα της αποκεντρωμένης διοίκησης προκειμένου να τακτοποιηθούν όλες οι οφειλές.
Στο πέμπτο άρθρο ορίζεται ότι για τη διάθεση ποσών άνω των πενήντα χιλιάδων από τους ΟΤΑ απαιτείται πλέον η προέγκριση του γενικού γραμματέα της αποκεντρωμένης διοίκησης και όχι του Υπουργού. Η συγκεκριμένη ρύθμιση εντάσσεται στο γενικότερο πλαίσιο που καθορίζει το πρόγραμμα «Καλλικράτης» σύμφωνα με το οποίο ο γενικός γραμματέας της αποκεντρωμένης διοίκησης ασκεί έλεγχο νομιμότητας στις πράξεις των ΟΤΑ και των εποπτευομένων από αυτούς φορέων. Σεβόμενη την αυτοτέλεια των ΟΤΑ, αλλά και την αποκέντρωση των εξουσιών, η συγκεκριμένη ρύθμιση δεν καταργεί την υποχρέωση παροχής εγκρίσεων για τις πράξεις ανάληψης υποχρεώσεων που εκδίδονται από τους παραπάνω φορείς και βαρύνουν τμηματικά εξ ολοκλήρου τα επόμενα έτη του μεσοπρόθεσμου σχεδίου δημοσιονομικής στρατηγικής, αλλά ορίζει πλέον, ως εποπτεύοντα, όχι τον Υπουργό αλλά το γενικό γραμματέα της αποκεντρωμένης διοίκησης.
Στο έβδομο άρθρο που συνιστά και την ουσία του παρόντος νομοσχεδίου ορίζεται ότι από 1-7-2013 η αρμοδιότητα της μεταφοράς μαθητών περνά από τους δήμους στις περιφέρειες και ως εκ τούτου λύνονται αυτοδικαίως όλες οι συμβάσεις που συνάφθηκαν από τους δήμους με ημερομηνία λήξης πέραν 1-7-2013. Επίσης, ορίζεται ότι, προκειμένου για την κάλυψη της δαπάνης μεταφοράς μαθητών από τις περιφέρειες, μεταφέρονται από τους πόρους των δήμων οι απαιτούμενες πιστώσεις στις περιφέρειες. 
Σύμφωνα με την έκθεση του Γενικού Λογιστηρίου του Κράτους, οι πιστώσεις αυτές ανέρχονται στο συνολικό ποσό των 140 εκατομμυρίων. Από την 1-1-2014 προβλέπεται και η ετήσια αύξηση των εσόδων των περιφερειών από την αύξηση ποσοστών των ΚΑΠ με αντίστοιχη μείωση των ΚΑΠ των δήμων.
Στο όγδοο άρθρο καταργείται από την 1-7-2013 το εδάφιο 18 της παραγράφου 4 του ν. 3852, όπως αυτό συμπληρώθηκε από το σχετικό εδάφιο του άρθρου 18 του ν. 3870/2010, σύμφωνα με το οποίο η αρμοδιότητα της μεταφοράς μαθητών από τον τόπο διαμονής τους στο σχολείο φοίτησης περιλαμβανομένης και της μεταφοράς μαθητών των σχολείων ειδικής αγωγής, όπως επίσης και των μαθητών των μουσικών και καλλιτεχνικών γυμνασίων και λυκείων, περιήλθε από την 1η Ιουλίου στους δήμους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στο ένατο άρθρο που συνιστά μια ιδιαίτερα σημαντική ρύθμιση, προς αποφυγή οποιουδήποτε προβλήματος κατά την έναρξη του σχολικού έτους 2013-2014, προβλέπεται η δυνατότητα των περιφερειών να προβαίνουν σε κάθε είδους ενέργειες προετοιμασίας της μεταφοράς μαθητών πολύ πριν από την έναρξη της επόμενης σχολικής περιόδου. 
Να σας αναφέρω επίσης ότι στο έκτο άρθρο καθίσταται δυνατή η αποπληρωμή των ΟΤΑ του τρέχοντος και του προηγουμένου έτους όχι μόνο για τη μεταφορά των μαθητών αλλά και για το πρόγραμμα δακοκτονίας και λειτουργίας του ολοκληρωμένου συστήματος διαχείρισης και ελέγχου για τη σήμανση και καταγραφή των εκμεταλλεύσιμων βοοειδών, αιγοπροβάτων και του ζωικού κεφαλαίου ανά την επικράτεια, ρυθμίζεται δηλαδή η μέχρι στιγμής αδυναμία εκκαθάρισης και πληρωμής αυτών των οφειλών –π.δ.113/2010- για την οποία δεν ευθύνονται οι ΟΤΑ, αλλά η καθυστερημένη απόδοση των θεσμοθετημένων πόρων σε αυτούς για την άσκηση των εν λόγω αρμοδιοτήτων, οι οποίες είναι υποχρεωτικές και άμεσης προτεραιότητας. 
Στο άρθρο αυτό ενδεχομένως θα μπορούσε, κύριε Υπουργέ, να γίνει και η προσθήκη που προανέφερα, σχετικά με τη διευθέτηση των οφειλών της Ικαρίας για το οικονομικό έτος 2010.","ΠΑΥΛΟΣ ΒΟΓΙΑΤΖΗΣ",66
"70398"," Παρακαλώ να διαχειριστείτε λίγο το χρόνο σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70399"," Τελειώνω, κύριε Πρόεδρε.
Ολοκληρώνοντας την εισήγησή μου και χωρίς να επανέλθω στις διαπιστώσεις και στις επισημάνσεις που διατύπωσα ήδη στην αρχή της ομιλίας μου, θα ήθελα να σταθώ σε κάποια σημεία. 
Η αναγκαιότητα των ρυθμίσεων του παρόντος νομοσχεδίου αποδεικνύεται από τις δυσκολίες που όλοι γνωρίζουμε και που έχουν προκύψει από την έναρξη της φετινής σχολικής χρονιάς –και όχι μόνο αλλά και των προηγουμένων ετών- δυσκολίες που επιβαρύνουν ακόμα περισσότερο τον οικογενειακό προϋπολογισμό, που δυσχεραίνουν την εκπαιδευτική δραστηριότητα και διαταράσσουν την κοινωνική ομαλότητα. 
Η ύπαρξη οφειλών προηγουμένων ετών, η αδυναμία εκτέλεσης μεταφοράς μαθητών από τους δήμους, αλλά και η απροθυμία των μεταφορέων να υποβάλουν προσφορές για συγκεκριμένα δρομολόγια, συνιστούν ζήτημα άμεσης προτεραιότητας που πρέπει να επιλυθεί τάχιστα.
Με τις ρυθμίσεις του συγκεκριμένου νομοσχεδίου και τη μεταφορά της αρμοδιότητας στις περιφέρειες εξασφαλίζεται συνεπώς η μικρότερη και λιγότερη εμπλοκή φορέων καλύτερα στελεχωμένων, οι οποίοι μάλιστα διαθέτουν και την κατάλληλη εμπειρία, εφόσον για μεγάλο χρονικό διάστημα οι νομαρχιακές αυτοδιοικήσεις της χώρας ήταν εκείνες που είχαν την αρμοδιότητα αυτή.
Ο αριθμός των διαγωνισμών με αυτόν τον τρόπο περιορίζεται σημαντικά και άρα μειώνονται οι περιπτώσεις δυνητικών προβλημάτων. Ιδιαίτερα σημαντική είναι και η μεταβατική διάταξη του άρθρου ένατου με το οποίο η μεταφορά τής συγκεκριμένης αρμοδιότητας καθίσταται ομαλότερη, καθώς δίνεται στις περιφέρειες η δυνατότητα να προγραμματίσουν εγκαίρως και να πραγματοποιήσουν, πολύ πριν την έναρξη της σχολικής χρονιάς, απαιτούμενες προπαρασκευαστικές ενέργειες.
Επειδή η φετινή σχολική χρονιά έχει ήδη ξεκινήσει, επειδή το συγκεκριμένο ζήτημα αφορά άμεσα ένα μεγάλο μέρος της ελληνικής κοινωνίας και πρέπει επιτέλους να επιλυθεί -κάτι που ιδιαίτερα όσοι εξ ημών προερχόμαστε από το χώρο της αυτοδιοίκησης, γνωρίζουμε πάρα πολύ καλά- το συγκεκριμένο νομοσχέδιο θα πρέπει να τύχει της ομόφωνης ψήφου της Βουλής.
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)","ΠΑΥΛΟΣ ΒΟΓΙΑΤΖΗΣ",66
"70400"," Κύριοι συνάδελφοι, το νομοσχέδιο είναι σύμφωνα με τα άρθρα 97 και 113 του Κανονισμού της Βουλής των Ελλήνων. Σας πληροφορώ ότι ο Υπουργός έχει τριάντα πέντε λεπτά συνολικά. Έχει δηλαδή δεκαοκτώ λεπτά, εννέα λεπτά, πέντε λεπτά και τέλος τρία λεπτά.
Οι Κοινοβουλευτικοί Εκπρόσωποι των κομμάτων έχουν για την πρωτολογία δώδεκα λεπτά, για τη δευτερολογία έξι λεπτά και για την τριτολογία τρία λεπτά. Οι εισηγητές και οι ειδικοί αγορητές έχουν για την πρωτολογία δεκαπέντε λεπτά, για τη δευτερολογία επτάμισι λεπτά. Συνολικά έχουν είκοσι δυόμισι λεπτά.
Ο κ. Βογιατζής είναι πρώτη φορά Βουλευτής. Η πρωτολογία του ήταν είκοσι λεπτά. Επειδή υπάρχουν πάρα πολλοί ομιλητές οι οποίοι θέλουν να μιλήσουν και…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70401"," Δεν θα κάνω τη δευτερολογία μου, κύριε Πρόεδρε.","ΠΑΥΛΟΣ ΒΟΓΙΑΤΖΗΣ",66
"70402"," Αυτό δεν το ξέρω, κύριε Βογιατζή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70403"," Το λέω εγώ.","ΠΑΥΛΟΣ ΒΟΓΙΑΤΖΗΣ",66
"70404"," Δεν το ξέρει το Σώμα.
Θα ήθελα πάρα πολύ να τηρήσουμε το χρόνο. Επειδή κάποιοι συνάδελφοι είναι νέοι Βουλευτές, εγώ –ξέρετε- δείχνω μία ανοχή σε αυτό. Αλλά είπαμε η ανοχή έχει τα όριά της. Σας ευχαριστώ.
Το λόγο έχει η κ. Σακοράφα για δεκαπέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70405"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, στην Ελλάδα όπως φαίνεται, υπάρχουν δύο πραγματικότητες. Είναι δύο πραγματικότητες οι οποίες συγκρούονται μεταξύ τους. Από τη μία η πραγματικότητα του κ. Σαμαρά που θεωρεί ότι περνάμε τον τελευταίο κάβο, όπως τότε με την πραγματικότητα του κ. Παπανδρέου που μας έβγαζε στο απάνεμο λιμάνι. Από την άλλη η πραγματικότητα της κοινωνίας με τους ενάμισι εκατομμύριο ανέργους, με τα λουκέτα, με τα συσσίτια, με τους άστεγους, με τα καυσόξυλα και τα ΑΜΕΑ στον καιάδα. Μια πραγματικότητα η οποία θα έχει εκθετική αύξηση τα προσεχή χρόνια.
Από τη μία, η πραγματικότητα της τρικομματικής Κυβέρνησης που πιπιλίζει την καραμέλα της επερχόμενης ανάπτυξης, όπως τότε με την πραγματικότητα του κ. Παπανδρέου, που υπογράμμιζε ότι η ανάπτυξη της χώρας θα ξεκινήσει από τη γεωργία με το «σωτήριο» έτος 2011, που θα ήταν ο χρόνος της εκρηκτικής αλλαγής στη γεωργία.
Από την άλλη, η πραγματικότητα της οικονομίας που αποτυπώνεται ξεκάθαρα στο προσχέδιο του προϋπολογισμού με το κονδύλι για μισθούς και συντάξεις για το 2013, που οδηγεί στη φτωχοποίηση εκατοντάδων χιλιάδων ανθρώπων. Με το πρακτορείο «BLOOMBERG» –προσέξτε, αυτά δεν είναι προγραφές δικών μας επιτελείων, είναι του «BLOOMBERG»!- να αναφέρει ότι η Ελλάδα βυθίζεται σε ένα σπιράλ ύφεσης, παρόμοιο με αυτό που βίωσαν οι ΗΠΑ και η Γερμανία στο Κραχ του 1930, με το δημόσιο χρέος να φτάνει το 2013 στο 179,3%.
Μέσα σε μια τέτοια πραγματικότητα -η δική σας πραγματικότητα- κινείστε και εσείς, κύριε Υπουργέ, τόσο σε ό,τι αφορά το σύνολο των θεμάτων που διαχειρίζεστε στο Υπουργείο σας, που με πολύ απλά λόγια, τιτλοφορείται ως η πλήρης χρεοκοπία των οργανισμών τοπικής αυτοδιοίκησης στη χώρα μας όσο και στα ειδικότερα θέματα, όπως αυτό το οποίο συζητάμε σήμερα.
Η δική σας πραγματικότητα, όπως με πολύ σθεναρή πρόθεση την αναλύσατε την προηγούμενη εβδομάδα στην επιτροπή, ξεκινά από μία πολύ ευγενική αφετηρία, στο πώς θα εξυπηρετηθούν τα διακόσιες χιλιάδες παιδιά, οι διακόσιες χιλιάδες μαθητές. Μόνο που η σημερινή πραγματικότητα, η πρωινή πραγματικότητα, όπως καταγράφηκε στην πλατεία Κλαυθμώνος, είναι άλλη.
Δεν εξυπηρετούνται οι μαθητές. Είναι η πραγματικότητα των γονιών, των καθηγητών, των μαθητών, η πραγματικότητα, όπως περιγράφεται στο κοινό ψήφισμα δεκαοκτώ δημάρχων, που λένε ξεκάθαρα και χωρίς περιστροφές ότι, εάν δεν ξεκινήσει η μεταφορά των μαθητών -το πρόβλημα της οποίας αποδίδεται σε αδικαιολόγητη ολιγωρία από την πλευρά σας και στη μείωση των κρατικών επιχορηγήσεων προς την εκπαίδευση- είναι ορατός ο κίνδυνος να κλείσουν τα σχολεία. Είναι η πραγματικότητα των μαθητών, των γονιών και των καθηγητών των καλλιτεχνικών και μουσικών σχολείων της Αττικής, που στις 3 του Οκτώβρη φώναζαν στην πλατεία Συντάγματος «είμαστε παιδιά, δεν είμαστε θηρία, έχουμε δικαίωμα στη δωρεάν παιδεία». Μιλάμε για σχολεία που υποδέχονται μαθητές από όλη την Αττική, ανεξαρτήτως του δήμου στον οποίο εδρεύουν και θα πρέπει αυτοί οι μαθητές να αντιμετωπιστούν, όπως οι μαθητές των ειδικών σχολείων, που σαφώς θα πρέπει να τύχουν μιας άμεσης παρέμβασης.
Αυτή είναι η πραγματικότητα σε όλη την Ελλάδα. Μόνο τα σχολεία ειδικής αγωγής έχουν πρόβλημα σε ποσοστό 30%. Θα σας διαβάσω μια επιστολή της Διεύθυνσης του 1ου  Ειδικού Δημοτικού Σχολείου Καμινίων Πειραιά, που φυσικά αφορά τα περισσότερα ειδικά σχολεία και η οποία λέει: «Η μη εκτέλεση των δρομολογίων μεταφοράς των μαθητών στην ουσία θέτει εν αμφιβόλω τη δυνατότητα φοίτησης στα σχολεία της συντριπτικής πλειοψηφίας των μαθητών. Η μεταφορά των μαθητών προς και από το σχολείο πρέπει εκ των πραγμάτων να διεξάγεται σε ωράριο στενότερο από εκείνο της καθημερινής εργασίας των γονέων, με αποτέλεσμα να πρέπει οι γονείς να απουσιάσουν από την εργασία τους σε συνεχή και καθημερινή βάση, με άμεσο κίνδυνο να μείνουν άνεργοι, προκειμένου να μεταφερθούν τα παιδιά ΑΜΕΑ στο σχολείο είτε να θέσουν σε κίνδυνο τους πιθανά ηλικιωμένους συνοδούς, αλλά και τα ίδια τα παιδιά, προκειμένου να φθάσουν ή να επιστρέψουν από το σχολείο τους. Παραδείγματος χάριν, ένα προβληματικό παιδί που είναι αυτιστικό, δεν μπορεί να συμπεριφερθεί ορθά μέσα σε ένα σχολείο και άρα, έτσι δημιουργεί πρόβλημα και σε αυτούς που είναι συνοδοιπόροι στο λεωφορείο, αλλά και στους υπόλοιπους συμμαθητές του.
Καταλαβαίνετε λοιπόν ότι αυτά τα παιδιά πρέπει να τύχουν μιας ειδικής μέριμνας και θα πρέπει άμεσα να λυθεί το πρόβλημα. Θέλω να τονίσω λοιπόν ότι αυτή είναι η πραγματικότητα σήμερα στην Ελλάδα, σε όλη την Ελλάδα.
Επειδή μπορεί να θεωρηθώ υπερβολική -όχι φυσικά από τους πολίτες, γιατί αυτοί το ζουν στο πετσί τους, αλλά από εσάς, κύριε Υπουργέ- όταν μίλησα πριν από λίγο για σύγχρονο Καιάδα, σας αναφέρω λίγες γραμμές από το ψήφισμα που παρέδωσαν στην αντιπροσωπεία της Ευρωπαϊκής Ένωσης στην Ελλάδα, οι γονείς των παιδιών αυτών: «Καταγγέλλουμε σε εσάς την αδυναμία του ελληνικού κράτους να επιλύσει έγκαιρα και μόνιμα το πρόβλημα της μετάβασης των παιδιών μας προς και από το σχολείο και τον έμμεσο αποκλεισμό τους από την εκπαιδευτική διαδικασία. Επιφυλασσόμαστε δε, ως Ευρωπαίοι πολίτες, για όλα τα δικαιώματά μας κατά της διάκρισης αυτής».
Αυτός είναι ο σύγχρονος ταξικός Καιάδας, κύριε Υπουργέ. Αν θέλουμε να δούμε το πολιτικό περιεχόμενο αυτής της πραγματικότητας, θα καταλήξουμε στο εξής απλό συμπέρασμα: Η μεταφορά των μαθητών στα σχολεία αποτελεί συστατικό στοιχείο της στοιχειώδους λειτουργίας της παιδείας στην πατρίδα μας, η οποία παρεμπόδιση καταλύει την ίδια την ουσία της παιδείας. μνημόνιο 1, μνημόνιο 2, μνημόνιο 3 και ταξικά απόβλητα. Στην προκειμένη περίπτωση, οι απόβλητοι είναι οι μαθητές.
Η ευθύνη, κύριε Υπουργέ, είναι μία, είναι σημαντική, είναι ακέραιη και αφορά την πολιτεία. Αντανακλά μία από τις μείζονες υποχρεώσεις της και δεν επιμερίζεται στους καθημαγμένους, από τη δική σας πολιτική, δήμους. Εσείς όμως αντί να αντιλαμβάνεστε και να διαχειρίζεστε το ζήτημα της μεταφοράς των μαθητών ως μείζονα υποχρέωση, ως συστατική παράμετρο της δημόσιας παιδείας, προσπαθείτε απλώς να το διεκπεραιώσετε. Το αντιμετωπίζετε σαν μια εκκρεμότητα, σαν μια διαδικαστική ρύθμιση, εξ ου και η πράξη νομοθετικού περιεχομένου, η οποία όμως κουβέντα δεν γίνεται για το δάσος. Το δάσος στην προκειμένη περίπτωση είναι όχι απλώς η υποχρηματοδότηση των οργανισμών τοπικής αυτοδιοίκησης, αλλά η αποχρηματοδότησή τους.
Εσείς θέλετε απλώς να τινάξετε από πάνω σας αυτήν τη σκόνη, γιατί, σύμφωνα με τις πολιτικές σας, ενοχλητική σκόνη είναι η απαίτηση των γονιών, καθηγητών και μαθητών για πρόσβαση στο σχολείο. Έτσι ακριβώς έκανε και η μάνατζερ Υπουργός κ. Διαμαντοπούλου στην προηγούμενη κυβέρνηση. Έκανε τις συγχωνεύσεις, λες και τα σχολεία είναι υποκαταστήματα τραπεζών και οι μαθητές πελάτες, πέταξε από πάνω της τη σκόνη και λούφαξε για το γεγονός ότι το κλείσιμο των σχολείων σε όλη τη χώρα αύξησε τις αποστάσεις για πολλούς μαθητές.
	
Όλα αυτά φυσικά –και ιδίως η μεθοδολογία με την οποία γίνονται- έχουν έναν προφανή στόχο, την καταστροφή της δημόσιας παιδείας. Έχουμε μία σειρά από ενέργειες. Η ΚΥΑ 35415 του Ιουλίου του 2011 πίσω από τα αποστασιόμετρα και τις προϋποθέσεις για τους διαγωνισμούς και τις συμβάσεις για τη μεταφορά των μαθητών, κρύβει το σκληρό περιορισμό τού προβλεπόμενου κονδυλίου σε τρομερά νούμερα. 
Το αποτέλεσμα του καλοκαιριού είναι τραγικό. Τριάντα δήμοι –και κατά τη δική σας ομολογία είκοσι πέντε- κατάφεραν να κάνουν τους διαγωνισμούς. Μέσα σ’ αυτό το κλίμα εσείς, ως νέος Υπουργός, αλλά πιστός ακόλουθος της πολιτικής του προκατόχου σας, βρήκατε τη λύση να αναλάβουν οι περιφέρειες τη διαδικασία, χωρίς φυσικά πάλι οικονομικούς πόρους.
Κύριε Υπουργέ, θα μου επιτρέψετε να συμπεράνω ότι το πρόβλημά σας, όπως τόνισα και λίγο πριν, καθόλου δεν είναι, ότι έχετε ευτελίσει τα κονδύλια που διατίθενται για την παιδεία. Το πρόβλημά σας είναι να βρείτε εκείνο το διαδικαστικό βήμα, ώστε να βγείτε πολιτικά από το κάδρο της ευθύνης που καταλήγει σε βαθιά ενοχή και να θολώσετε την πραγματική αιτία αυτής της κατάστασης αποκλεισμού που βιώνουν οι μαθητές μας, που δεν είναι άλλη από τη μνημονιακή πολιτική που με συνέπεια –η οποία καταλήγει σε υποταγή- ακολουθείτε.
Συντάσσετε λοιπόν ένα θολό κείμενο με πρόθεση να κρύψετε κάτω από τη γενική θολούρα τη χρεοκοπία, το οποίο έχει ως αποτέλεσμα, για λόγους ερμηνείας, το Γενικό Λογιστήριο του Κράτους να αρνείται να εξοφλήσει τις περυσινές συμβάσεις και ως εκ τούτου, οι αντισυμβαλλόμενοι ιδιοκτήτες λεωφορείων να αρνούνται την παροχή υπηρεσιών. 
Σας το τόνισα και στην επιτροπή –από τις 25 Σεπτεμβρίου, μάλιστα, έχω καταθέσει και ερώτηση- και το μόνο απλό που ζητώ είναι η διευκρίνιση εκ μέρους σας για το εξής: Πώς θα πληρωθούν τα περυσινά χρωστούμενα οι δικαιούχοι; Απάντησή μου ήταν η εύλογη σιωπή σας. Και έρχεστε σήμερα πάλι εδώ με μία θολή περιγραφή και ουσιαστικά επαναλαμβάνεστε. Ακόμα όμως και με την όποια πιθανή ερμηνεία δώσετε, το ποσό που προκύπτει ότι θα διαθέσετε –εάν το διαθέσετε- πάλι υπολείπεται από το ελάχιστα προϋπολογισμένο από τις περιφέρειες και δήμους.
Κύριε Υπουργέ, η μεταφορά των περίπου διακοσίων χιλιάδων μαθητών αποτελεί υποχρέωση του κράτους. Τελεία! Αυτή η πράξη νομοθετικού περιεχομένου δεν προβλέπει σύναψη προγραμματικής σύμβασης που θα καταγράφει με ρητό και κατηγορηματικό τρόπο την ανάληψη ευθύνης των οικονομικών εκκρεμοτήτων προς τους μεταφορείς και τις προηγούμενες οφειλές. 
Η λύση είναι σαφώς μία, δηλαδή να σταματήσει η αφαίρεση αρμοδιοτήτων και πόρων από την πρωτοβάθμια αυτοδιοίκηση. Σε ό,τι αφορά ειδικότερα το μεταφορικό έργο των μαθητών, αυτό να γίνεται αποκλειστικά από τους δήμους, πράγμα το οποίο ζητούν και οι οργανισμοί τοπικής αυτοδιοίκησης, αλλά και οι ΕΝΠΕ, στο πλαίσιο γενικών κανόνων και αρχών, με ανοιχτές και απολύτως ανταγωνιστικές διαδικασίες για όλους, χωρίς αποκλεισμούς και προνομιακές ή άλλες φωτογραφικές διατάξεις και ρυθμίσεις.
Φυσικά, κύριε Υπουργέ, για να γίνει αυτό, προϋπόθεση είναι η βούληση άσκησης μίας άλλης πολιτικής, μίας πολιτικής που βρίσκεται στον αντίποδα αυτής που ασκείτε. Εσείς συνεπείς προς τους εντολείς μας, εξαθλιώνετε το λαό μας και λεηλατείτε την πατρίδα μας. Καταστρέφεται η υγεία και η παιδεία, για να γεμίσουν τα ταμεία πιστωτών και τοκογλύφων με ζεστό χρήμα.
Υπ’ αυτήν την προοπτική των δραματικοτάτων εξελίξεων, αποκτά τεράστια ζωτική σημασία η επιθετική προβολή του αιτήματος να μην περάσουν τα μέτρα. Σήμερα το κάθε ειδικό, όπως η μη μεταφορά των μαθητών, συνδέεται με σχέσεις μαθηματικής εξίσωσης, με το γενικό που είναι η μνημονιακή πολιτική.
Κύριε Υπουργέ, αν δεν δεσμευτείτε ότι θα μεταφερθούν οι αντίστοιχοι και επαρκείς πόροι, ώστε να διασφαλιστεί στο ακέραιο η λειτουργία του συγκεκριμένου προγράμματος και αν δεν δεσμευτείτε για τον τρόπο εξόφλησης των δεδουλευμένων των προηγούμενων ετών, ώστε να λυθούν τα προβλήματα που έχουν δημιουργηθεί με τους μεταφορείς, εμείς θα βρεθούμε στη δυσάρεστη θέση –αν και θα θέλαμε να είμαστε θετικοί ακριβώς, γιατί αφορά μαθητές και το σοβαρό οικονομικό πρόβλημα, που δημιουργεί στις οικογένειες το θέμα της μεταφοράς των μαθητών με τα λεωφορεία- να πούμε «ΟΧΙ» σ’ αυτήν την πράξη νομοθετικού περιεχομένου.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΟΦΙΑ ΣΑΚΟΡΑΦΑ",447
"70406"," Κυρίες και κύριοι συνάδελφοι, έχουν γραφτεί περίπου δεκαοκτώ ομιλητές. Υπολογίζουμε ότι γύρω στις 20.30΄ με 20.45΄ θα διεξαχθεί η ψηφοφορία και το νομοσχέδιο θα τελειώσει μετά τις 2.00΄. Αυτό είναι το χρονοδιάγραμμα. 
Το λόγο έχει για δεκαπέντε λεπτά ο κ. Σαλτούρος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70407"," Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, συζητούμε σήμερα ένα θέμα του οποίου οι ουσιαστικές συνιστώσες απασχόλησαν έντονα το αμέσως προηγούμενο διάστημα τις τοπικές κοινωνίες σχεδόν ολόκληρης της ελληνικής επικράτειας. Μεταξύ αυτών συγκαταλέγεται και η Περιφερειακή Ενότητα Ξάνθης στην οποία εγώ εξελέγην. Ως εκ τούτου, έχω άμεση αντίληψη των προβλημάτων που προέκυψαν και που αποκρυσταλλώνονται στο εξής «ένα», δηλαδή στον άμεσο κίνδυνο να μη γίνουν οι μεταφορές των παιδιών στα σχολεία. 
Ακριβώς λοιπόν λόγω του ότι πρόκειται για τα παιδιά μας και την πρόσβασή τους στη –ας μην το ξεχνάμε- δημόσια και δωρεάν παιδεία και σε όλο το φάσμα που εκτείνεται γύρω από τη σχολική λειτουργία και αφορά τη μόρφωση, τη συναναστροφή, την κοινωνικοποίηση και τη διαπαιδαγώγηση, αυτό το ζήτημα είναι άριστο πεδίο για άσκηση λαϊκισμού και πρόσφορο φθηνής δημαγωγικής προσέγγισής του. 
Πιστεύω πως δεν είμαστε όλοι έτοιμοι σ’ αυτήν την Αίθουσα να δεχθούμε τίποτε άλλο πλην της διασφάλισης της απρόσκοπτης μεταφοράς των μαθητών στο σχολείο τους. Σε συνθήκες δύσκολες, όπως είναι οι σημερινές, που η αβεβαιότητα για το μέλλον είναι το κυρίαρχο συναίσθημα, η προστασία των παιδιών μας και της παρεχόμενης σ’ αυτά παιδείας, η εξασφάλιση της απρόσκοπτης πρόσβασής τους στις δομές και η αναβάθμιση αυτών των δομών, έχει αφ’ ενός τεράστια ουσιαστική σημασία και αφ’ ετέρου έντονα συμβολικό χαρακτήρα και ιδιαίτερη ψυχολογική επίδραση σε ολόκληρη την κοινωνία. Κατά τη γνώμη μου, είναι το αποκούμπι της κοινωνίας, αλλά και η κύρια λεωφόρος στην οποία θα βαδίσει στο μέλλον η χώρα μας: Ή θα τη διατηρήσουμε ασφαλτοστρωμένη και πλατιά ή θα την αφήσουμε να μετατραπεί σε καρόδρομο. 
Πιστεύω λοιπόν πως οι ευθύνες όσων είχαν την υποχρέωση να μεριμνήσουν εγκαίρως, ώστε να μη φτάσουμε σ’ αυτήν την κατάσταση πρέπει είτε να αναληφθούν είτε να αποδοθούν. Ό,τι είδους ευθύνη υπάρχει είτε αυτή είναι πολιτική είτε υπηρεσιακή, αποτελεί πράγματι αντικείμενο διερεύνησης για το τι έφταιξε, ώστε να καταλήξουμε σε παρατάσεις συμβάσεων και σε διαδικασίες διαπραγματεύσεων, για να αντιμετωπιστεί η επείγουσα ανάγκη που όντως προέκυψε και όχι σε διαγωνισμούς, όπως είναι αντικείμενο διερεύνησης και το γιατί οι μεταφορείς έφτασαν προ των πυλών της περαιτέρω άρνησης της παροχής των υπηρεσιών τους. Είμαι σίγουρος ότι πολλοί από αυτούς επιδεικνύουν την πρέπουσα συμπεριφορά και ίσως μάλιστα επιδεικνύουν υπομονή περισσότερη απ’ όση θα περίμενε κανείς, παραμένοντας απλήρωτοι επί μακρόν ή πραγματοποιώντας μεταφορές χωρίς καν επίσημη σύμβαση. Όμως σε καμμία περίπτωση δεν μπορούμε να παραβλέψουμε και τις φωνές περί κατασπατάλησης ή ακόμα και διασπάθισης του δημοσίου χρήματος. 
Μέσα σε όλο αυτό το διαμορφωθέν πλαίσιο, εκτιμώ ότι η υπό συζήτηση ρύθμιση έχει δύο βασικές παραμέτρους: Η πρώτη είναι ότι προσπαθεί να βάλει μια τάξη στο –επιτρέψτε μου την έκφραση- χάος που έχει διαμορφωθεί, μία τάξη που αφορά τη βραχυπρόθεσμη αντιμετώπιση των προβλημάτων που προέκυψαν με αιχμή του δόρατος βέβαια την άμεση ή εν πάση περιπτώσει, σχετικά άμεση εκταμίευση κονδυλίων που αφορούν κυρίως την περσινή χρονιά και τη νομοθετική διευθέτηση των μέχρι σήμερα αιωρούμενων οικονομικών εκκρεμοτήτων έναντι των μεταφορέων.   
Η συγκεχυμένη σημερινή κατάσταση επιτάθηκε από το γεγονός ότι η μετάθεση της ευθύνης για τη μεταφορά των μαθητών από τις νομαρχίες στους δήμους μέσω του «Καλλικράτη», συνδυάστηκε με μια ήδη καταγεγραμμένη αναποτελεσματικότητα των δήμων να προχωρήσουν σε επιτυχείς σχετικούς διαγωνισμούς. 
Και μια που αναφέρθηκα στον «Καλλικράτη», θα ήθελα να επισημάνω τα εξής: Ο νόμος αυτός έθεσε τις βάσεις για ένα σύγχρονο και πραγματικά αποκεντρωμένο κράτος.
Αποτελεί την προσπάθεια εκείνη που έχει σκοπό να φέρει την άσκηση της εξουσίας δίπλα στον πολίτη, να τον καταστήσει μέτοχο και όχι παρατηρητή της. 
	Είναι όμως ένα δημιούργημα νέο, αλλά και ζωντανό. Η εφαρμογή του στην πράξη θα μας φέρει αντιμέτωπους με νέες προκλήσεις, νέες κατακτήσεις, αλλά και νέα προβλήματα. Σε καμμία περίπτωση όμως τα προβλήματα αυτά δεν είναι ικανά να αναιρέσουν την ουσία του. 
	Σε αυτά τα προβλήματα ωστόσο πρέπει να απαντάμε με άμεσο τρόπο, ιδίως όταν αφορούν άμεσα τα παιδιά μας. Θα  είμαι όμως σαφής. Όποιος με τις πράξεις του υπονομεύει εκούσια ή ακούσια την εφαρμογή του «Καλλικράτη», όποιος προσπαθεί να τον αποδυναμώσει αντί να τον βελτιώσει, είναι τελικά υπόλογος απέναντι στην κοινωνία. 
	Κλείνοντας την παρένθεση αυτή και συνεχίζοντας επί του θέματος, η μη σύναψη νέων συμβάσεων μεταξύ της πλειονότητας των δήμων και των μεταφορέων οδήγησε στη διάταξη του άρθρου 70 του ν. 4002/2011, με την οποία παρατάθηκαν αρχικά οι συμβάσεις που είχαν συναφθεί κατά το σχολικό έτος 2010-2011 από τις νομαρχιακές αυτοδιοικήσεις, ώστε να αντιμετωπιστεί η αδυναμία αυτή. 
	Ακολούθησε η παράγραφος 7 του άρθρου 2 της από 31-12-2011 πράξης νομοθετικού περιεχομένου, σύμφωνα με την οποία οι ανωτέρω παραταθείσες συμβάσεις παρατάθηκαν εκ νέου έως την 28η Φεβρουαρίου του 2012. 
	Κατόπιν ακολούθησε η διάταξη της παραγράφου 8 του άρθρου 8  του ν. 4071/2012, που αποτέλεσε μία εκ νέου προσπάθεια μπαλώματος της κατάστασης μέχρι και το τέλος του σχολικού έτους 2011-2012. 
	Ακολούθησε η υπό επικύρωση πράξη νομοθετικού περιεχομένου, η οποία αποτελεί την απέλπιδα προσπάθεια –«παράταση» για τελευταία φορά ονομάζεται στην εισηγητική έκθεση- συνύπαρξης των παράλληλων αρμοδιοτήτων των δήμων και των περιφερειών, με προτεραιότητα στις συμβάσεις που συνήψαν ή θα συνάψουν οι δήμοι και συμπληρωματική λειτουργία των συμβάσεων των περιφερειών έως και τις 30-6-2013, οπότε και η συνολική αρμοδιότητα θα επανέλθει στις περιφέρειες. 
	Έτσι το τέλος της φετινής σχολικής χρονιάς θα σημάνει και το τέλος ενός ταξιδιού που τελικά ο προορισμός του έμελλε να είναι η ίδια του η αφετηρία, ενός ταξιδιού που περιελάμβανε ενδιάμεσους προορισμούς, όπως παρατάσεις, απευθείας αναθέσεις και διαπραγματεύσεις λόγω επείγουσας ανάγκης, διαπιστωτικές πράξεις, εν τοις πράγμασι εκτέλεση μεταφορών,  καθώς και δαπάνες ΟΤΑ, που πραγματοποιήθηκαν χωρίς την απαιτούμενη κατά νόμο έγκρισή τους  και όλα αυτά μέσα στο γενικό θυελλώδες κλίμα της δημοσιονομικής προσαρμογής. 
	Τίθεται όμως το εξής πολύ σημαντικό ερώτημα, το οποίο, κύριε Υπουργέ, πρέπει να απαντήσετε με σαφήνεια. Εγώ προσωπικά πιστεύω ότι η απάντησή σας θα είναι πράγματι ειλικρινής. 
	Πιστεύετε ότι η αναποτελεσματικότητα των δήμων όσον αφορά τη σύναψη των συμβάσεων με τους μεταφορείς, οφείλεται σε εγγενείς αδυναμίες των ιδίων, όπως υπαινίσσεται η εισηγητική έκθεση ή στο μειωμένο κόμιστρο που καθιερώθηκε με την υπ’ αριθμόν 35415/2011 κοινή υπουργική απόφαση, όταν μάλιστα οι συνεχείς παρατάσεις των πολύ ακριβότερων συμβάσεων των πάλαι ποτέ νομαρχιακών αυτοδιοικήσεων, ακόμη και με τις προβλεπόμενες μειώσεις τους, θα μπορούσαν να έχουν εύλογα δημιουργήσει σε ορισμένους  μεταφορείς την προσδοκία, αν όχι  τη βεβαιότητα, της διαιώνισης του προγενέστερου, κατά γενική ομολογία, πιο προσοδοφόρου γι’ αυτούς καθεστώτος; Αυτό είναι το κρίσιμο σημείο, κατά τη γνώμη μας. 
	Αν δεν ξεκαθαριστεί αυτή η παράμετρος, η επιτυχία του εγχειρήματος τής μεταφοράς της αρμοδιότητας τής περιφέρειας θα παραμείνει αβέβαιη, όπως αβέβαιη θα παραμείνει και η σκοπιμότητα της μεταφοράς αυτής. Αν συμβαίνει αυτό, τότε η νέα υπουργική απόφαση που θα εκδοθεί και η οποία θα ορίζει τους όρους και τις προϋποθέσεις  της μεταφοράς των μαθητών, αλλά και το κόστος των δρομολογίων, θα έχει πολύ μεγαλύτερη σημασία από το παρόν νομοσχέδιο. Σε κάθε περίπτωση η σχετική κανονιστική ρύθμιση, ό,τι μορφή και αν έχει,  θα πρέπει να εξασφαλίζει τη βιωσιμότητα του συστήματος και ως εκ τούτου θα πρέπει να λαμβάνει υπ’ όψιν και τις απόψεις των ίδιων των υποψήφιων μεταφορέων, ώστε να εξασφαλιστεί εκ των προτέρων η επιτυχία του εγχειρήματος.  
Αυτή είναι και η δεύτερη παράμετρος της υπό συζήτηση ρύθμισης, η αφαίρεση δηλαδή από τους δήμους της ευθύνης της μεταφοράς των μαθητών από τον τόπο διαμονής στα σχολεία φοίτησης περιλαμβανομένης της μεταφοράς των μαθητών μουσικών και καλλιτεχνικών σχολείων καθώς και σχολείων ειδικής αγωγής και η ανάθεσή της στις περιφέρειες. Συγκεκριμένα, η ευθύνη της μεταφοράς αυτής είχε μετατεθεί στους δήμους δυνάμει της παραγράφου 18 του άρθρου 94 του ν.3852/2010, όπως συμπληρώθηκε με το εδάφιο η΄ παράγραφος 10 του άρθρου 18 του ν.3870/2010 και υπό το κανονιστικό πλαίσιο της υπ’ αριθμόν 35/4/15/2011 κοινής υπουργικής απόφασης των Υπουργών Εσωτερικών, Οικονομικών, Παιδείας και Υποδομών, Μεταφορών και Δικτύων. 
Επιλέγεται λοιπόν, σήμερα η λύση της επαναφοράς στο προηγούμενο καθεστώς, το οποίο μάλιστα δεν διεκδικεί δάφνες για τη λειτουργία του. Αν μη τι άλλο, η επώδυνη εμπειρία των τελευταίων ετών ας αποτελέσει παράδειγμα προς αποφυγή τόσο για την εκτελεστική εξουσία, η οποία έχει και την πρωτοβουλία των κινήσεων, όσο και για τους λοιπούς εμπλεκόμενους.
Θα στηρίξουμε τη συγκεκριμένη επιλογή υπό το βάρος της πραγματικά άσχημης κατάστασης και με τις επιφυλάξεις που προανέφερα. Ωστόσο, είμαι σίγουρος ότι η αποκέντρωση αποτελεί και παραμένει προτεραιότητα όλων.
Εκτιμώ ότι οι σχετικές αρμοδιότητες πρέπει κάποια στιγμή να επιστρέψουν στους ΟΤΑ πρώτου βαθμού, πολλοί από τους οποίους αντεπεξήλθαν πλήρως παρά τα αντικειμενικά προβλήματα που είχαν να αντιμετωπίσουν. Άλλωστε, κανείς δεν μπορεί να εγγυηθεί απόλυτα ότι το σύστημα θα δουλέψει απρόσκοπτα μέσω των περιφερειών ειδικά αν δεν ληφθούν εκείνα τα μέτρα που θα το εκσυγχρονίσουν και θα το σταθεροποιήσουν. Σε αυτό πρέπει να επικεντρώσουμε περισσότερο, κατά την άποψή μου. Ο γονιός που βλέπει το παιδί του να μη μπορεί να πάει στο σχολείο, ποσώς ενδιαφέρεται για το ποιος έχει την αρμοδιότητα παρά μόνο αν θελήσει να μάθει από ποιον πρέπει να ζητήσει εξηγήσεις. 
Περαιτέρω η διάταξη του ένατου άρθρου του υπό συζήτηση νομοσχεδίου, η οποία δίνει τη δυνατότητα στις περιφέρειες να εγγράφουν πίστωση, να δημοπρατούν και να προβαίνουν σε κάθε άλλη ενέργεια για την προετοιμασία της μεταφοράς μαθητών του σχολικού έτους 2013-2014 και πριν από την 1-7-2013, αποτελεί μάλλον διευκρίνιση παρά καινούργια ρύθμιση καθώς με βάση το ισχύον καθεστώς της υπ’ αριθμόν 35/4/15/2011 κοινής υπουργικής απόφασης και συγκεκριμένα με το άρθρο 2 παράγραφος 2 περίπτωση γ΄ και στοιχείο 2α αυτής -το σχετικό ουσιαστικό περιεχόμενο της οποίας προφανώς θα επαναληφθεί στην εκδοθεισόμενη νέα εκτελεστική υπουργική απόφαση- ο διαγωνισμός προκηρύσσεται μέχρι και έξι μήνες πριν την έναρξη των δρομολογίων. 
Τέλος, είναι καιρός πια να θέσουμε σε πρώτη προτεραιότητα την πάταξη της διαφθοράς και τη δημιουργία του νομικού πλαισίου που θα καθιερώνει τη διαφάνεια και την αποτελεσματικότητα της διαχείρισης του δημοσίου χρήματος. Σε κάθε νέο νομοθέτημα έχουμε καθήκον να προσθέτουμε έστω και ένα μικρό λιθαράκι στην κατεύθυνση αυτή. 
Καταθέτουμε λοιπόν, προς επεξεργασία την πρόταση για τη δημιουργία ενός πανελλαδικού μητρώου μεταφερόμενων μαθητών. Η πρόταση αυτή ήδη έτυχε της αποδοχής του κυρίου Υπουργού κατά τη σχετική συζήτηση στη Διαρκή Επιτροπή Δημόσιας Διοίκησης, Δημόσιας Τάξης και Δικαιοσύνης. Το μητρώο αυτό πιστεύουμε ότι πρέπει να τηρείται στο Υπουργείο Παιδείας και να ενημερώνεται με ευθύνη των διευθυντών των σχολείων των σχολικών μονάδων, οι οποίοι ούτως ή άλλως σήμερα έχουν την υποχρέωση να αποστέλλουν τις σχετικές πληροφορίες στους δήμους. Θα περιλαμβάνει τουλάχιστον τα στοιχεία κάθε μαθητή που πληροί τους όρους μεταφοράς, τη διεύθυνση διαμονής του και τη σχολική μονάδα στην οποία ανήκει. 
Κατ’ αυτόν τον τρόπο, οι ελεγκτικοί μηχανισμοί θα έχουν στη διάθεσή τους ένα ουσιαστικό εργαλείο ελέγχου και διασταύρωσης των στοιχείων μεταξύ του πανελλαδικού μητρώου και των δεδομένων ανά δήμο ή περιφέρεια. Περαιτέρω, κάθε ενεργό δρομολόγιο θα έχει έναν μοναδικό αριθμό εξατομίκευσής καθώς και καταχωρισμένα τα λοιπά στοιχεία του, συμπεριλαμβανομένου του κόστους του όπως αυτό προκύπτει από τον αντίστοιχο διαγωνισμό.
Κάθε μεταφερόμενος μαθητής θα συνδέεται στη βάση δεδομένων με το συγκεκριμένο δρομολόγιο με το οποίο εξυπηρετείται. 
Με βάση τα στοιχεία αυτά και με τη χρήση ειδικού λογισμικού, θα προκύπτει ανά πάσα στιγμή το κόστος ανά μαθητή κάθε δρομολογίου, ούτως ώστε να επισημαίνονται οι ακραίες κοστολογήσεις και να αναζητείται η καλύτερη οικονομικά δυνατή λύση. 
Περαιτέρω, θα ήταν δυνατόν με τη χρήση ειδικού παραμετροποιήσιμου λογισμικού δρομολόγησης να σχεδιάζονται αντικειμενικά τα καταλληλότερα και αποδοτικότερα δρομολόγια.
Εκτιμώ ότι η δημιουργία και η αξιοποίηση ενός παρόμοιου «εργαλείου» θα αποτελέσει παρακαταθήκη για την πάταξη της διαφθοράς και την καλύτερη δυνατή αξιοποίηση των χρημάτων του Έλληνα φορολογούμενου.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΣΑΛΤΟΥΡΟΣ",450
"70408"," Το λόγο έχει η κ. Μαρίνα Χρυσοβελώνη, για δεκαπέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70409"," Κύριε Πρόεδρε, κυρίες και κύριοι συνάδελφοι, σήμερα συζητάμε για ένα νομοσχέδιο, ευρισκόμενοι όμως «στη σκιά» ενός τρίτου μνημονίου, δηλαδή μετά από μία νέα συμφωνία σας με τους δανειστές που αφορά στην περιβόητη επιμήκυνση και στη λήψη νέων μέτρων. Αυτή η συμφωνία μειώνει ακόμα περισσότερο την εθνική μας κυριαρχία και εμπεδώνει την αίσθηση εθελοδουλίας στους πρόθυμους συνεργάτες των ξένων. Το επερχόμενο νέο μνημόνιο, όπως δηλώνει η συγκυβέρνηση, θα είναι το τελευταίο και μάλιστα διατείνεται ότι δήθεν προτίθεται να το επαναδιαπραγματευτεί αργότερα, όταν της δοθεί η ευκαιρία. Τις περικοπές όμως, που συμφωνήσατε η ίδια η τρόικα τις χαρακτηρίζει ως μέτρα μόνιμου χαρακτήρα. Επομένως, η αλήθεια είναι ότι αυτά τα μέτρα έρχονται για να μείνουν και αναπόφευκτα για να παγιώσουν την κατάσταση ύφεσης που επικρατεί στη χώρα μας, βάζοντας στην κυριολεξία «στο γύψο» την ελληνική κοινωνία για πολλά χρόνια εάν δεν αντιδράσουμε δυναμικά και συντονισμένα.
Συζητάμε λοιπόν, εδώ για μεταφορές μαθητών στα σχολεία τους, αλλά δεν είμαστε πια καθόλου βέβαιοι ούτε καν για τα αυτονόητα, δηλαδή αν θα υπάρχουν σχολεία μετά το κύμα καταργήσεων σχολικών μονάδων που επίκειται και αν θα υπάρχουν δάσκαλοι και καθηγητές για να διδάξουν, αφού μόλις συμφωνήσατε με την τρόικα τη μείωση των συμβασιούχων εκπαιδευτικών από δεκαπέντε χιλιάδες σε δύο χιλιάδες μόνο. Πώς άραγε μπορούν να εξυπηρετηθούν οι ανάγκες των μαθητών από έναν ήδη μειωμένο αριθμό διδασκόντων που θα φθίνει συνεχώς; 
Το πρόβλημα της σχολικής στέγης συνδέεται άμεσα με τα παραπάνω. Όλοι γνωρίζουμε ότι το κεντρικό κράτος μεταθέτει την ευθύνη στέγασης των δημοσίων σχολείων στους δήμους, χωρίς όμως να τους παρέχει τις αναγκαίες πιστώσεις. Λεφτά, σύμφωνα και με το τρίτο μνημόνιο, δεν θα υπάρχουν για τα σχολεία και τους δήμους. 
Για παράδειγμα, στο πολεοδομικό συγκρότημα του Βόλου στη Μαγνησία, δηλαδή στην εκλογική μου περιφέρεια, τη φετινή σχολική χρονιά εκατόν ογδόντα πεντάχρονα παιδιά έμειναν εκτός των τάξεων μόνο για προνήπια λόγω έλλειψης χώρου. Τα υπόλοιπα παιδιά που φέτος στάθηκαν τυχερά και τελικά εντάχθηκαν σε κάποιες τάξεις καλούνται να στεγαστούν σε χώρους ακατάλληλους, σε παλιά προσφυγικά σπίτια με μικρά και κάποιες φορές ανύπαρκτα προαύλια, όπου τα παιδιά προαυλίζονται κυριολεκτικά στο δρόμο. Δεν θέλω να φανταστώ πού θα καταλήξουν να κάνουν μάθημα τα παιδιά μας μετά το τρίτο μνημόνιο που ακολουθεί. 
Ο ελληνικός λαός έρχεται σήμερα αντιμέτωπος μ’ ένα νέο τεράστιο πακέτο μέτρων που θα ξεπεράσουν τα 14 δισεκατομμύρια ευρώ σε βάθος τετραετίας.
Εδώ μπαίνει λογικά το ερώτημα: Πού θα βρουν τα χρήματα οι Οργανισμοί Τοπικής Αυτοδιοίκησης για να καλύψουν τις διογκούμενες ανάγκες της κοινωνίας, την ώρα που το κοινωνικό κράτος «τρεκλίζει» στην κυριολεξία υπό το βάρος των απαιτήσεων των τροικανών; Μπορούν να καλύψουν οι δήμοι και οι περιφέρειες μόνοι τους τα έξοδα των κοινωνικών υπηρεσιών που η συγκυβέρνηση τούς υποχρεώνει να αναλάβουν μέσα από τη διαρκή αποποίηση των ευθυνών του κεντρικού κράτους;
Η απάντηση για το θέμα που συζητάμε σήμερα, δηλαδή για τη μεταφορά των μαθητών στα σχολεία, είναι ξεκάθαρα «όχι» και είναι πολύ απλό να δούμε το γιατί. 
Το εκτιμούμενο κόστος του προγράμματος αυτού για ένα και μόνο χρόνο είναι 140 εκατομμύρια ευρώ. Το κόστος αυτό προβλέπεται να καλυφθεί από τους ΚΑΠ των δήμων και των περιφερειών που είναι όμως συνάρτηση συγκεκριμένων φόρων. Επομένως, τα έσοδα των Oργανισμών Τοπικής Αυτοδιοίκησης, όσο διαρκεί η ύφεση θα συνεχίσουν να μειώνονται, καθώς θα μειώνονται τα φορολογικά έσοδα. Και δεν είναι μόνον αυτό. Αποκλείεται να καλυφθεί η οποιαδήποτε διαφορά από το κράτος. 
Το άρθρο 7 του παρόντος νομοσχεδίου είναι ξεκάθαρο σχετικά με τη χρηματοδότηση. Οι πόροι για τη μεταφορά μαθητών δε θα προκύψουν από την κρατική ενίσχυση των Oργανισμών Tοπικής Aυτοδιοίκησης, αλλά με εσωτερική αναδιανομή κονδυλίων από τους δήμους προς τις περιφέρειες που θα πραγματοποιηθεί από τους Υπουργούς Οικονομικών και Εσωτερικών. 
Με άλλα λόγια το νομοσχέδιο αυτό αποσκοπεί στη μόνιμη μετάθεση του προβλήματος από τις πλάτες του κράτους σε αυτές των Οργανισμών Τοπικής Αυτοδιοίκησης, που βέβαια πολύ σύντομα δε θα είναι σε θέση να ανταποκριθούν ούτε στοιχειωδώς. 
Ήδη, για παράδειγμα, προωθείται η αναγκαστική και ολοκληρωτική διάλυση κοινωνικών υπηρεσιών των Οργανισμών Τοπικής Αυτοδιοίκησης, όπως είναι το Πρόγραμμα «Βοήθεια στο Σπίτι» εξαιτίας της μη χρηματοδότησής τους από το κράτος. Έτσι, βρίσκονται αντιμέτωποι με την απόλυση τρεις χιλιάδες οκτακόσιοι ειδικευμένοι εργαζόμενοι του προγράμματος αυτού. Είναι όμως, ώρα η συγκυβέρνηση να αντιληφθεί ότι στη Βουλή των Ελλήνων επιβάλλεται να νομοθετούμε πρώτα απ’ όλα για τους πολίτες και όχι για να διεκπεραιώνουμε διαδικαστικά θέματα ή για να κυρώνουμε μόνο προειλημμένες αποφάσεις. 
Όλες οι πολιτικές που σχεδιάζονται αποκλειστικά με γραφειοκρατική οπτική είναι καταδικασμένες να αποτύχουν. Όπως, επίσης, δεδομένη είναι και η αποτυχία της προσπάθειάς σας να κρύψετε την υποχρηματοδότηση των Οργανισμών Τοπικής Αυτοδιοίκησης κάτω από το χαλί. Έτσι και εδώ το νομοσχέδιό σας επιλύει διάφορα τυπικά ζητήματα, αλλά αφήνει τελείως έξω το ουσιαστικό πρόβλημα που είναι το πώς θα βρεθούν 140 εκατομμύρια ευρώ για τη μεταφορά των μαθητών στα σχολεία τους για τα επόμενα έτη. 
Η έλλειψη όμως, αυτή είναι ουσιαστική και όχι τυπική καθώς θα έχει πραγματικές κοινωνικές επιπτώσεις πάνω σε ευάλωτα παιδιά και τις οικογένειές τους. Σύμφωνα με πρόσφατες εκτιμήσεις, το 30% των σχολείων της ειδικής αγωγής δεν μπορούν να μεταφέρουν τους μαθητές με ειδικές ανάγκες από και προς τα σχολεία τους εξαιτίας της οικονομικής αδυναμίας των Οργανισμών Τοπικής Αυτοδιοίκησης. Αυτό σημαίνει πως σήμερα, λόγω της οικτρής κατάστασης στην οποία μας έχει οδηγήσει το μνημόνιο, το 80% των ανάπηρων παιδιών δεν πηγαίνουν καθόλου ή πηγαίνουν περιστασιακά στο σχολείο τους. 
Σήμερα χιλιάδες παιδιά αναγκάζονται να εγκαταλείψουν το σχολείο χωρίς να έχουν τη δυνατότητα να τελειώσουν ούτε καν το δημοτικό. Την ίδια όμως ώρα εσείς κλείνετε σχολεία για να εξορθολογήσετε τις δαπάνες, όπως ισχυρίζεστε. Η συγχώνευση σχολικών μονάδων στο όνομα της εξοικονόμησης αποτελεί ένα ακόμα άλλοθι προκειμένου να οδηγηθούν ολόκληρες περιοχές και κυρίως χωριά στη μορφωτική υποβάθμιση με τη μείωση της ισότιμης πρόσβασης χιλιάδων παιδιών στην υποχρεωτική εκπαίδευση, αλλά και στα τριτοβάθμια ιδρύματα. 
Τα πράγματα απλώς θα χειροτερέψουν, δεδομένου ότι πλέον δεν εξασφαλίζετε την κάλυψη στοιχειωδών αναγκών των σχολείων, όπως είναι η μετακίνηση μαθητών με υπεραστικά λεωφορεία και όχι μόνο. Οι επιχορηγήσεις των σχολικών επιτροπών έχουν μειωθεί κατά 60%. Από το ήδη ελαχιστοποιημένο αυτό κονδύλι δώσατε μέχρι τώρα στους δήμους  μόλις το 40%. Έτσι, τα σχολεία σήμερα αναζητούν ιδιώτες χορηγούς για να πληρώσουν το πετρέλαιο και τα άλλα αναλώσιμά τους. 
Και όλα αυτά τα πράττετε παράλληλα με την αύξηση του ειδικού φόρου κατανάλωσης στο πετρέλαιο θέρμανσης που ζητάτε να πληρώσουν ακόμα και τα σχολεία, τα οποία αδυνατούν να καλύψουν άλλα μικρότερα λειτουργικά τους έξοδα μετά και τις πρόσφατες περικοπές που έχετε επιβάλλει. Δυσκολεύετε την πρόσβαση των νέων ανθρώπων στην εκπαιδευτική διαδικασία και όχι μόνον αυτό.
Βασιζόμενοι σε πρόσκαιρα προγράμματα -όπως για παράδειγμα είναι το ΕΣΠΑ για τους βρεφονηπιακούς σταθμούς- μόλις αυτά τελειώσουν θα φέρετε τους δήμους, τα παιδιά και βέβαια, τους γονείς μπροστά σε καινούργια οξυμένα αδιέξοδα, τα οποία θα είναι αδύνατον πλέον να επιλύσουν μόνοι τους οι Οργανισμοί Τοπικής Αυτοδιοίκησης και οι τοπικές κοινωνίες. 
Σε ό,τι αφορά το προσωπικό των σχολείων, η Διδασκαλική Ομοσπονδία Ελλάδος σας καταγγέλλει δημόσια για την απόφαση σας να προσλάβετε μόλις διακόσιους εκπαιδευτικούς στην πρωτοβάθμια και στη δευτεροβάθμια Εκπαίδευση, τη στιγμή που οι αποχωρήσεις λόγω συνταξιοδοτήσεων αναμένεται να ξεπεράσουν τις πέντε χιλιάδες. 
Νομίζω πως όλη η ουσία βρίσκεται στο ποιες είναι τελικά οι προτεραιότητες της Συγκυβέρνησης. Προφανώς, λεφτά υπάρχουν για τις τράπεζες και τους τα δίνετε κατά προτεραιότητα. Λεφτά, όμως, δεν υπάρχουν για τα σχολεία και τους δήμους, όπου προβλέπεται πως οι πόροι -για παράδειγμα για τη μεταφορά των μαθητών- δε θα προκύψουν από την κρατική ενίσχυση των Οργανισμών Τοπικής Αυτοδιοίκησης, αλλά με εσωτερική αναδιανομή κονδυλίων από τους δήμους προς τις περιφέρειες. 
Έτσι, λοιπόν, θα έχουμε την πρόσθετη και μόνιμη οικονομική αφαίμαξη των δήμων που θα δουν τους κεντρικούς αυτοτελείς πόρους τους να μειώνονται εκ νέου, μετά και το πρόσφατο οριζόντιο κούρεμά τους. Νομίζω, πως αυτό το σημείο από μόνο του δείχνει ακριβώς που θέλετε να οδηγήσετε τη χώρα. Προκειμένου να διασώσετε τις τράπεζες, οδηγείτε όλους τους άλλους σε ναυάγιο. 
Η ασφυξία για την οποία μίλησε πρόσφατα ο Υπουργός Οικονομικών κ. Στουρνάρας, δεν αφορά κανέναν άλλον, παρά μόνο την ελληνική κοινωνία, την οποία οδηγείτε με δική σας ευθύνη σε βέβαιο πνιγμό. 
Γι’ αυτούς τους λόγους, καταψηφίζουμε το παρόν νομοσχέδιο που δεν είναι τίποτε άλλο παρά ένα τρύπιο σωσίβιο. Οι Ανεξάρτητοι Έλληνες είμαστε εδώ για να εμποδίσουμε το ναυάγιο της πατρίδας. Κι αυτό θα το καταφέρουμε σε πείσμα των συνεργατών του τρίτου μνημονίου. 
Ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)","ΜΑΡΙΝΑ ΧΡΥΣΟΒΕΛΩΝΗ",553
"70410","  Κι εμείς ευχαριστούμε.
Το λόγο έχει ο κ. Γεώργιος Γερμενής για δέκα πέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70411"," Ευχαριστώ, κύριε Πρόεδρε.
 Με τις διατάξεις του εν λόγω νομοσχεδίου καθίσταται νόμος η πράξη νομοθετικού περιεχομένου της 4ης Σεπτεμβρίου 2012, σχετικά με τις συμβάσεις μεταφοράς μαθητών. 
Εμείς από την πρώτη στιγμή δηλώσαμε με την παρουσία μας στην αρμόδια επιτροπή ότι διαφωνούμε επί της αρχής του νομοσχεδίου, όχι ασφαλώς γιατί δεν επιθυμούμε τα παιδιά να μεταβούν στα σχολεία τους, αλλά επειδή θεωρούμε εμπαιγμό την ψήφιση μιας νομοθετικής πράξης την τελευταία στιγμή, πρόχειρα και χωρίς την εξασφάλιση κανενός συγκεκριμένου πόρου που θα εμπεδώσει ένα κλίμα ασφάλειας, τόσο στους επιχειρηματίες που επωμίζονται το μεταφορικό έργο, όσο και στους μαθητές που θέλουν να μορφωθούν. 
Δηλώνουμε, λοιπόν, ότι θα καταψηφίσουμε το νομοσχέδιο, γιατί αντί να δημιουργήσετε ένα κεντρικό μοντέλο διαχείρισης της μεταφοράς, μοιράζετε το πρόβλημα από τους δήμους στις περιφέρειες, χωρίς επίσης, να τους έχετε δώσει ούτε χρήματα ούτε τεχνογνωσία για την αντιμετώπιση του θέματος. Στην ουσία έχετε πετάξει το μπαλάκι στις περιφέρειες που δεν θα μπορούν από μόνες τους να λύσουν το πρόβλημα. Και τα παιδιά θα περιμένουν στα σπίτια τους κι εσείς θα περιμένετε στις θέσεις σας, έχοντας διευρύνει δημοκρατικά το ρόλο της τοπικής αυτοδιοίκησης και της παρέμβασης στην κοινωνία. 
Καταντήσατε τη συνταγματική διάταξη του άρθρου 4 περί ισότητας όλων έναντι του νόμου, καθώς και το άρθρο 16 παράγραφος 2 και 4 να την καθιστάτε υπό την αίρεση της αποπληρωμής των συμφωνημένων δόσεων στους επιχειρηματίες, αλλιώς τα παιδιά δεν πηγαίνουν σχολείο. 
Τι κι αν όλοι οι Έλληνες έχουν δικαίωμα δωρεάν παιδείας σε όλες τις βαθμίδες της εκπαίδευσης; Τι κι αν όλοι οι Έλληνες είναι ίσοι έναντι του νόμου; Εσείς αποφασίσατε ότι τα ελληνόπουλα που διαμένουν σε ορεινές δύσβατες ή νησιωτικές περιοχές και η πρόσβασή τους καθιστά τη μετάβασή τους στο σχολείο δυσχερή να μένουν χωρίς εκπαίδευση, επειδή δεν προνοήσατε να εξασφαλίσετε εγκαίρως τα απαιτούμενα κονδύλια για την πληρωμή των επιχειρηματιών. 
Ενώ η παιδεία είναι βασική αποστολή του κράτους, την καταστήσατε για την πολιτεία πάρεργο, αφού την τελευταία στιγμή χωρίς πόρους, χωρίς σχεδιασμό, χωρίς κανένα πρόγραμμα χρηματοδότησης και καμμία μέριμνα για τη συνέχιση της χρηματοδότησης στο μέλλον, φέρνετε νομοσχέδιο, προκειμένου να πείτε ότι κάνατε ό,τι μπορούσατε.
Το γεγονός ότι μέχρι σήμερα, τέσσερις μήνες μετά την ανάληψη της εξουσίας, κυβερνάτε με πράξεις νομοθετικού περιεχομένου των προηγούμενων κυβερνήσεων δεν σας απασχολεί; Το γεγονός ότι η κοινωνία βράζει λόγω των προβλημάτων και από οργή δεν σας λέει τίποτα; Το γεγονός ότι μοναδική σας μέριμνα είναι να κάνετε μπαλώματα εδώ και εκεί, για να καταφέρετε να μείνετε στην εξουσία λίγο ακόμα, αντί να αντιμετωπίζετε κατάματα τα προβλήματα, σας αφήνει αδιάφορους. Όμως, δεν μένει αδιάφορη με εσάς η κοινωνία, η οποία έχει αντιληφθεί ότι μόνη σας μέριμνα δεν είναι να λύσετε τα προβλήματα, αλλά να ψηφίσετε εκείνα που σας επιβάλλουν οι πολιτικοί σας προϊστάμενοι από το εξωτερικό, τους οποίους προφανώς ελάχιστα τους ενδιαφέρει εάν τα παιδιά των απομακρυσμένων περιοχών θα πάνε φέτος σχολείο. 
Πρέπει να καταλάβετε, επιτέλους, ότι η έκδοση πράξεων νομοθετικού περιεχομένου παραπέμπει σε προβληματική κοινοβουλευτική διαδικασία και στην περίπτωση αυτή επιπροσθέτως δηλώνει και επιπολαιότητα από την πλευρά της Κυβέρνησης σε σχέση με την αντιμετώπιση ενός σοβαρού θέματος, όπως είναι η μεταφορά των μαθητών της πρωτοβάθμιας και δευτεροβάθμιας εκπαίδευσης από τους τόπους κατοικίας τους στα σχολεία. Από τη συζήτηση στην επιτροπή δεν προέκυψε καμμία ενδιαφέρουσα εισήγηση από πλευράς της Κυβέρνησης, παρά μόνο η πρόθεσή της να περάσει το νομοθέτημα, ώστε να έχει το άλλοθι της στοιχειώδους λειτουργίας του συστήματος μεταφοράς των μαθητών στα σχολεία. 
Και πώς να μην είναι επιπόλαιο ένα νομοθέτημα που υλοποιεί πρόχειρα τη φαντασίωση της προηγούμενης κυβέρνησης ΠΑΣΟΚ και από ό,τι φαίνεται και της παρούσας τρικομματικής Κυβέρνησης για τον τρίτο βαθμό αυτοδιοίκησης, που δήθεν θα εφάρμοζε σε όλη την επικράτεια ο περιβόητος «Καλλικράτης», όταν εξαρχής δεν είχαν διατεθεί οι αναγκαίοι πόροι για την εφαρμογή του;
Στις περιφέρειες, λοιπόν, δημιουργήσατε ένα μόρφωμα το οποίο διέλυσε την τοπική κοινωνία σε πολλές επαρχίες. Ανάγκασε τους πολίτες να δαπανούν χρήματα και χρόνο και να μεταβαίνουν στις πρωτεύουσες των νομών τους, για να διεκπεραιώσουν ακόμα και την απλούστερη γραφειοκρατική διαδικασία. Ξεχάσατε, όμως, να δώσετε χρήματα σε αυτό το μόρφωμα, ώστε να μπορεί να λειτουργεί στοιχειωδώς.
Ήταν, λοιπόν, κατά συνέπεια, αναμενόμενο αργά ή γρήγορα να παρουσιαστούν δυσλειτουργίες, όχι μόνο στα θέματα που άπτονται σοβαρών δημοσιονομικών λειτουργιών της περιφέρειας, αλλά και στα λεγόμενα καθημερινά και εξίσου καίρια θέματα, μεταξύ των οποίων είναι η αρμοδιότητα για τη μεταφορά των μαθητών. 
Για την ακρίβεια και επί της ουσίας, για να μιλήσω για την Περιφέρεια Αττικής, οι επιχειρηματίες του κλάδου των μεταφορών των μαθητών ανακοίνωσαν ότι δεν έχει ακόμη πληρωθεί το 30% των οφειλόμενων σε αυτούς χρημάτων, όπως είχε δεσμευτεί να συμβεί η Περιφέρεια Αττικής, αναλαμβάνοντας τη σχετική αρμοδιότητα από τους δήμους. Η Περιφέρεια Αττικής συγκεκριμένα απείλησε με διακοπή όλων των μετακινήσεων των μαθητών -σημειώστε ότι μιλάμε πάντα για την Αττική και όχι για απομακρυσμένα και δύσβατα ορεινά χωριά της ηπειρωτικής ή νησιωτικής Ελλάδος- αδυνατώντας να συμμετάσχει σε ένα θέατρο παραλόγου με αντικρουόμενες ερμηνείες μεταξύ των υπηρεσιών των Υπουργείων. 
Ουσιαστικά, λοιπόν, μιλάμε για το γνωστό «δει δη χρημάτων», αφού οι μεταφορείς αρνούνται να εκτελέσουν το μεταφορικό έργο εξαιτίας της άρνησης των υπηρεσιών δημοσιονομικού ελέγχου να πληρώσουν παλαιές οφειλές προς τους μεταφορείς και μάλιστα με μείωση της τάξεως του 20% στις παλαιές συμβάσεις. 
Επομένως, αποδεικνύεται και σε αυτό το ζήτημα εν τοις πράγμασι η εντελώς πρόχειρη, επιπόλαια και –επιτρέψτε μου να πω- πολιτικάντικη μεταφορά αρμοδιότητας, χωρίς αντίστοιχη μεταφορά κονδυλίων ή πρόβλεψης πόρων για έναν τόσο σημαντικό τομέα, που ήταν δεδομένο ότι θα φέρει αντίστοιχα προβλήματα, τα οποία τώρα τρέχουμε να λύσουμε με πράξεις νομοθετικού περιεχομένου και μεταφορά αρμοδιοτήτων, που αποτελεί μπάλωμα και όχι απάντηση στο πρόβλημα της χρηματοδότησης της δραστηριότητας.
Τι μας λέει, λοιπόν, το εν λόγω νομοσχέδιο; Πού θα βρεθούν τα λεφτά, έστω με μεταφορά αρμοδιότητας από τους δήμους στις περιφέρειες; Μας λέει, μειώστε τη δαπάνη κατά 17% από την περσινή. Εφόσον το κατορθώσετε και εάν υπάρξουν μεταφορείς που δεν συμφωνούν ή δρομολόγια που δεν μπορούν να πραγματοποιηθούν, αναθέστε χωρίς δημοσίευση προκήρυξης σε όποιον θέλετε με απόφαση της Οικονομικής Επιτροπής της περιφέρειας, αρκεί να εμπίπτει ανάθεση στο πλαφόν του 17%, άρθρο 1, παράγραφος 3. 
Ουσιαστικά, μιλάμε για μία οικονομική διευθέτηση μεταξύ των επιχειρηματιών και των περιφερειών, η οποία εντάσσεται στο πλαίσιο των περικοπών με όποιο κόστος για τους γονείς και τους μαθητές που γίνονται μπαλάκι μεταξύ κράτους και ιδιωτών μεταφορέων, με κίνδυνο να συνεχίσουν να μεταφέρονται με ευθύνη και δαπάνη των γονέων τους στη δήθεν δωρεάν παιδεία που εξασφαλίζει το ελληνικό κράτος στην πρωτοβάθμια και δευτεροβάθμια εκπαίδευση. 
Η ετήσια δαπάνη καθορίστηκε σε συνέχεια των παραπάνω στο ποσό των 140 εκατομμύριων ευρώ. Τα δε κονδύλια θα καλύπτονται από μεταφορά πιστώσεων από πόρους των οικείων δήμων, μετά από έκδοση σχετικής κοινής υπουργικής απόφασης και αργότερα, από το 2014, με προεδρικό διάταγμα, αύξησης των ποσοστών των κεντρικών αυτοτελών πόρων και των περιφερειών σε βάρος των ΚΑΠ των δήμων. 
Αυτός ήταν ο σχεδιασμός που είχατε κατά νου, όταν μεταφέρατε τις αρμοδιότητες; Τη μεταφορά πιστώσεων την τελευταία στιγμή από άσχετους πόρους, για να λυθεί το πρόβλημα πριν μας πιάσει ο χειμώνας και πριν αρχίσουν οι εύλογες διαμαρτυρίες από τους γονείς; Αυτός ήταν ο πραγματισμός των αρμοδιοτήτων των περιφερειών; Ποιος θα μας εξηγήσει σε τι αποσκοπεί η μεταφορά αρμοδιότητας, όταν δεν υφίσταται συγκεκριμένο σχέδιο εξεύρεσης μονίμων πόρων που θα διατίθενται σε αυτή τη δραστηριότητα; Ποιος θα μας υποσχεθεί ότι με αυτή τη λύση λύνεται οριστικά το πρόβλημα της μεταφοράς μαθητών και δεν θα επανέλθει σε άλλη μορφή τον επόμενο χρόνο; 
Οφείλουμε να μεταφέρουμε στο Σώμα τη δυσπιστία μας σε σχέση με τις σχεδιαζόμενες ρυθμίσεις που κατά τη γνώμη μας δεν επιλύουν, αλλά διαιωνίζουν το πρόβλημα της μεταφοράς των μαθητών, αφού δεν απαντούν στις βασικές μεταβλητές των εξισώσεων, αφ’ ενός, στη μονιμότητα της χρηματοδότησης στους πόρους και αφ΄ετέρου, στην ύπαρξη συμφωνίας των επιχειρηματιών για τη συνέχιση της παραδοχής του έργου και το επόμενο χρόνο υπό τις ίδιες συνθήκες. 
Κατηγορείτε συχνά τη Χρυσή Αυγή για έλλειψη προτάσεων. Δεν εξετάσατε, όμως, ούτε ακροθιγώς την πρότασή μας για την πλήρη συγκέντρωση των αρμοδιοτήτων και των πόρων μεταφοράς στην κεντρική διοίκηση. Το αντίθετο δηλαδή απ’ ό,τι κάνετε. Γιατί μόνο αν γίνει αυτό, θα δεσμευθεί συγκεκριμένο κονδύλιο του προϋπολογισμού για τη μεταφορά των μαθητών, ώστε αυτοί να μπορούν απρόσκοπτα να πάνε στο σχολείο τους και του χρόνου και όχι, αν και εφόσον βρουν χρηματοδότηση από άλλους πόρους ή περιφέρειες. Γιατί για εμάς η παιδεία των Ελληνοπαίδων είναι μία από τις σημαντικότερες υποχρεώσεις του κράτους, ακόμη και εάν δεν το επέβαλε με επιτακτικό τρόπο το Σύνταγμα, το οποίο προφανώς ουδόλως σας ενδιαφέρει. 
Αντίθετα με εσάς, πιστεύουμε ότι η κεντρική διοίκηση σε αντιπαραβολή με τα όσα ορίζονται στο άρθρο 5 του νομοσχεδίου, εξασφαλίζει με καλύτερο τρόπο την ύπαρξη ενιαίας εφαρμογής σε όλη την Επικράτεια και άρα, ευχερέστερης αντιμετώπισης των πιθανών προβλημάτων που θα ανακύψουν σε εφαρμογή των ανωτέρω μεταβλητών.
Ο Γενικός Γραμματέας της αποκεντρωμένης διοίκησης που επιφορτίζεται με την άσκηση ελέγχου νομιμότητας στους Ο.Τ.Α., δεν μπορεί κατά την εκτίμησή μας να υποκαταστήσει, επειδή το λέει ο «Καλλικράτης», τον απαιτούμενο κεντρικό σχεδιασμό, ο οποίος οφείλει να είναι ένας για το σύνολο της επικράτειας. Γιατί τότε θα βρεθούμε μπροστά στην πιθανότητα ο έλεγχος αυτός να οδηγήσει τις συγκεκριμένες περιφέρειες και επομένως, μαθητές σε αδυναμία να μεταφέρονται στα σχολεία τους και μάλιστα μία αδυναμία που δεν θα μπορεί να αντιμετωπιστεί με νομοθετική παρέμβαση, όπως τώρα για όλη την επικράτεια. 
Με τον απαράδεκτο σχεδιασμό σας θα βρεθείτε του χρόνου μπροστά σε περιφέρειες που δεν μπορούν να υλοποιήσουν το μεταφορικό έργο και τότε, θα προσποιείστε ότι δεν θα είστε υπεύθυνοι για την κατάσταση, ενώ εμείς σας το λέμε ήδη από τώρα. 
Προτείναμε έτσι, χωρίς όμως κανένα αποτέλεσμα, προκειμένου το σχέδιο της μεταφοράς μαθητών να καταστεί βιώσιμο και μακροπρόθεσμο, την αλλαγή φιλοσοφίας σε σχέση με το μεταφορικό έργο. Ειδικότερα, την πρόβλεψη συγκεκριμένων πόρων που θα διατίθενται σε αυτή τη λειτουργία από τον κρατικό προϋπολογισμό και όχι από πόρους που είναι αμφίβολο αν θα εξευρεθούν από τις περιφέρειες κατά έτος. 
Με τον τρόπο αυτόν θα εξασφαλίζεται η απρόσκοπτη χρηματοδότηση της μεταφοράς για την επόμενη χρονιά. Οι δε περιφέρειες, αναλόγως του μεταφορικού έργου που θα έχουν να εκτελέσουν, θα μοιράζονται το ποσό αυτό, εφόσον θα έχει προηγηθεί κεντρική συμφωνία των εκπροσώπων, των ασκούντων για το μεταφορικό έργο, με τα συναρμόδια Υπουργεία. Μόνο τότε μπορούμε να πούμε ότι θα αντιμετωπίσουμε το πρόβλημα της μεταφοράς των μαθητών με σοβαρότητα και όχι αποσπασματικά, όπως με μπαλώματα ενός σχεδίου που εξομοιώνει την ανάγκη για μάθηση εκείνων που κατοικούν σε δύσβατες και μειονεκτικές περιοχές, από πλευράς μεταφοράς, με τις ανάγκες καταπολέμησης του δάκου και της καταγραφής των βοοειδών και των αιγοπροβάτων. 
Λέμε και πάλι ότι για εμάς –και ας γίνουμε κουραστικοί- η μόρφωση των Ελληνοπαίδων, όπως και να το κάνουμε, είναι σημαντικότερη από τη καταγραφή- των βοοειδών. Θεωρούμε απαράδεκτο, ακόμη και σε συμβολικό επίπεδο, την περίληψη αντίστοιχων διατάξεων σε αυτό το σχέδιο νόμου. Δείγμα είναι και αυτό της προχειρότητας με την οποία αντιμετωπίζεται διαχρονικά το θέμα.
Δηλώνουμε, λοιπόν, ότι θα καταψηφίσουμε το νομοσχέδιο επειδή δεν έχετε πρόθεση να αντιμετωπίσετε σοβαρά το πρόβλημα της χρηματοδότησης παρά μόνο αποσπασματικά.
Ευχαριστώ.","ΓΕΩΡΓΙΟΣ ΓΕΡΜΕΝΗΣ",90
"70412"," Ο κ. Δημήτριος Αναγνωστάκης έχει το λόγο για δεκαπέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70413"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, μετά από δύο συνεδριάσεις στην Επιτροπή Δημόσιας Διοίκησης, Δημόσιας Τάξης και Δικαιοσύνης για το συγκεκριμένο σχέδιο νόμου, έχουν εξαντληθεί τα επιχειρήματα και των δύο πλευρών. Όμως, είναι προφανές ότι υπάρχει μία χρυσή ευκαιρία να γίνει μία γενικευμένη κουβέντα. Γι’ αυτό, κύριε Υπουργέ, χωρίς να είστε Υπουργός Παιδείας χρεωθήκατε και αρκετά του συγκεκριμένου τομέα. Όχι βεβαίως ότι δεν υπάρχει μία συνολική ευθύνη και του Υπουργείου Παιδείας, αλλά και του Υπουργείου Εσωτερικών σε ό,τι έχει να κάνει με τη μεταφορά των μαθητών το προηγούμενο διάστημα. 
Θα μου επιτρέψετε ως ειδικός αγορητής της Δημοκρατικής Αριστεράς να προσπαθήσω να δομήσω τη σκέψη μου σε τρεις ενότητες. Η πρώτη ενότητα έχει να κάνει με το τεχνικό-διαχειριστικό. Η δεύτερη με το πολιτικό-θεσμικό και η τρίτη να καταθέσουμε τις δικές μας προτάσεις. 
Σε ό,τι αφορά, λοιπόν, την πρώτη ενότητα το τεχνικό-διαχειριστικό, είναι προφανές ότι η κύρωση της πράξης εφαρμογής έχει να κάνει με την επιταγή του Συντάγματος και συγκεκριμένα με το άρθρο 44, κάτι που εξάλλου έχει επαναληφθεί και σε προηγούμενες περιπτώσεις.
Το δεύτερο έχει να κάνει με την επισήμανση μίας αδυναμίας. Της αδυναμίας αρκετών δήμων, αρκετών Οργανισμών Τοπικής Αυτοδιοίκησης πρώτου βαθμού να ανταποκριθούν στη συγκεκριμένη ανάγκη, στη συγκεκριμένη ευθύνη.
Το τρίτο, μέσα από αυτή την κύρωση της πράξης νομοθετικού περιεχομένου αναδείχθηκε και πάει να αντιμετωπιστεί θετικά το ζήτημα των άκαρπων διαγωνισμών. Και βέβαια το σημαντικότερο είναι ότι η πολιτεία δεν θα είναι πλέον αφερέγγυα ως προς τις οφειλές στους μεταφορείς γιατί υπάρχει πρόβλεψη, υπάρχει ρύθμιση να καταβληθούν όλα εκείνα που οφείλει η πολιτεία στους μεταφορείς είτε υπήρξαν διαγωνισμοί είτε δεν υπήρξαν διαγωνισμοί. Αυτό θα πρέπει να τονιστεί, γιατί οι προηγούμενοι ομιλητές, ασκώντας μία δική τους πολιτική κριτική πάνω στο συγκεκριμένο ζήτημα, ξέχασαν να αναφερθούν και στα σημαντικά ζητήματα που διορθώνει αυτή η πράξη. Και το να είναι μπαταχτσής το κράτος νομίζω ότι δεν τιμά κανέναν και καμμία. 
Και βεβαίως στην ίδια ενότητα θα πρέπει να προσεχθεί, κύριε Υπουργέ, και μάλιστα με ιδιαίτερη προσοχή, το ζήτημα της τιμολογιακής πολιτικής που δεν έθιξαν προηγούμενες τοποθετήσεις. Και βέβαια στη διαδικασία συζήτησης στην επιτροπή είχα πει ότι θα πρέπει να μας προβληματίσει το μονοπώλιο που σχεδόν επικρατεί ως προς τους μεταφορείς στο έργο «μεταφορά μαθητών» και κάτι θα πρέπει να γίνει πέρα από την προσπάθεια που έκανε το Υπουργείο να απομειώσει κατά 17% το τιμολόγιο των μεταφορών. Όμως, πέρα από αυτά που ρυθμίζονται από την πράξη νομοθετικού περιεχομένου και τα οποία σαφέστατα δίνουν μία λύση και στη χρονιά που διανύουμε, δηλαδή 2012-2013, έρχονται να νομοθετήσουν και να δώσουν εκείνες τις προϋποθέσεις, έτσι ώστε να μην έχουμε επανάληψη αυτού του τραγικού, δραματικού κοινωνικού προβλήματος που όλοι βιώσαμε είτε στην Αττική είτε περιφερειακά.
Και έρχομαι στη δεύτερη ενότητα, κύριε Υπουργέ, κυρίες και κύριοι συνάδελφοι, που έχει να κάνει με το πολιτικό - θεσμικό. Κοιτάξτε, η Δημοκρατική Αριστερά μέσω των ερωτήσεων που είχε καταθέσει -και του Κοινοβουλευτικού Εκπροσώπου κ. Οικονόμου, αλλά και άλλων συναδέλφων- από τον Γενάρη του 2012 είχε χτυπήσει καμπανάκι, είχε επισημάνει το πρόβλημα. Μάλιστα, σας διάβασα, κύριε Υπουργέ, και τις τρεις ερωτήσεις στην επιτροπή. Ζητούσαμε τότε να υπάρξει μία αντιμετώπιση. Βέβαια, είναι αντιληπτό από όλους και όλες εδώ μέσα ότι τότε δεν είχατε την ευθύνη, αλλά εν πάση περιπτώσει η Δημόσια Διοίκηση έχει συνέχεια. 
Είχαμε επισημάνει, λοιπόν, το πρόβλημα από το Γενάρη του 2012. Επανήλθαμε με ερώτηση προς τον κύριο Υπουργό Εσωτερικών και τον κύριο Υπουργό Παιδείας στις 13 Σεπτέμβρη πάλι με το ίδιο θέμα: «Στον αέρα η μεταφορά των μαθητών παρά τις προειδοποιήσεις». Και βεβαίως υπήρξε πρόσφατα στο τέλος Σεπτεμβρίου ξανά τρίτη -αυτήν τη φορά επίκαιρη- ερώτηση με το ίδιο θέμα. Ζητούσαμε να αντιμετωπιστεί το ζήτημα που έχει δημιουργηθεί και είναι σε πλήρη όξυνση. Μακάρι στην τοποθέτησή σας να μας δώσετε μία θετική απάντηση διευθέτησης του ζητήματος για τους μαθητές της ανατολικής Αττικής και της Σαλαμίνας.
Έτσι, λοιπόν, εμείς δεν ήρθαμε μετά να πούμε ότι υπάρχει πρόβλημα. Το είχαμε εντοπίσει, το είχαμε επισημάνει, το είχαμε δείξει. Δυστυχώς, υπήρξε μία καθυστέρηση και αυτό είχε αρνητικές συνέπειες στη φοίτηση αρκετών χιλιάδων μαθητών και ό,τι αρνητικό συνεπάγεται για τα οικονομικά των νοικοκυριών. Βέβαια, σε αυτήν την ενότητα -και επειδή επισημάνθηκε και από άλλη τοποθέτηση- υπήρξε ζήτημα φαλκίδευσης της δημόσιας δωρεάν εκπαίδευσης. Υπήρχε υπονόμευση αυτού που λέμε «ίσες ευκαιρίες στη μόρφωση». Αυτό θα πρέπει να μας προβληματίσει, έτσι ώστε να αντιμετωπιστεί ριζικά, δραστικά, για να μην έχουμε παρόμοια και ανάλογη εμφάνισή του στο εγγύς μέλλον.
Σας είπαμε, κύριε Υπουργέ, και θέλω να είμαι πεντακάθαρος εκπροσωπώντας τη Δημοκρατική Αριστερά: Θεσμικά παιχνίδια η Δημοκρατική Αριστερά δεν έκανε και δεν πρόκειται να κάνει. Άρα, λοιπόν, η μεταφορά αρμοδιοτήτων θα πρέπει να συνοδεύεται πάντοτε από τους αντίστοιχους πόρους. Αυτή είναι πάγια και βασική αρχή. Δεύτερον, η μεταφορά της συγκεκριμένης αρμοδιότητας από τους Οργανισμούς Τοπικής Αυτοδιοίκησης Α΄ βαθμού σε αυτές της περιφέρειας, δηλαδή στην τοπική αυτοδιοίκηση Β΄ βαθμού, μας βρήκε σύμφωνους για ένα λόγο. 
Επειδή θα υπάρξει θεσμική συζήτηση γύρω από τη διόρθωση, συμπλήρωση των ατελειών που έχουν επισημανθεί στον «Καλλικράτη», πάντα σε συνεννόηση με την Ένωση Περιφερειών και την Κεντρική Ένωση Δήμων Ελλάδας, γι’ αυτό αποδεχθήκαμε να υπάρξει αυτή η μεταφορά. 
Επαναλαμβάνω -και τονίζω για να μην υπάρχει παρανόηση- πως στηριζόμενοι στη δέσμευση του Υπουργείου Εσωτερικών ότι στο θεσμικό διάλογο που θα ξεκινήσει οσονούπω για τη δεύτερη μεταρρύθμιση -τη διορθωτική εν πάση περιπτώσει παρέμβαση- της πολιτείας στο νόμο του «Καλλικράτη», θα αντιμετωπίσουμε ξανά και το συγκεκριμένο ζήτημα, αν και για να είμαι τίμιος και ειλικρινής απέναντι στους συναδέλφους και σε εσάς, πληροφορήθηκα ότι υπάρχει μια εσωτερική διεργασία που ήδη έχει αρχίσει να κουβεντιάζεται και από την πλευρά της ΚΕΔΕ, χωρίς βέβαια να έχει καταργηθεί η προηγούμενη θέση της ένωσης.
Και βέβαια, εμείς, κύριε Υπουργέ –το είπα και στη συγκεκριμένη συνεδρίαση της επιτροπής- θα διεκδικήσουμε ως Δημοκρατική Αριστερά να καταβληθεί στο ακέραιο ό,τι έχει συμφωνηθεί με την Κεντρική Ένωση Δήμων και Κοινοτήτων. Μιλάμε για τα 2,4 δισεκατομμύρια. Βεβαίως αυτή είναι μία ηθική δέσμευση συνολικά της πολιτείας, την οποία εσείς εκφράσατε στο έκτακτο συνέδριο της ΚΕΔΕ που έγινε πριν ένα μήνα περίπου. Νομίζω ότι παρ’ όλη την οικονομική συγκυρία θα πρέπει να φανούμε συνεπείς.
Σε ό,τι έχει να κάνει με τη Δημοκρατική Αριστερά ξεκαθαρίζουμε ότι θα παραμείνουμε σταθεροί, συνεπείς, αταλάντευτοι στις βασικές αρχές που έχουμε διατυπώσει στο πρόγραμμα τόσο του κόμματος μας προεκλογικά, αλλά και στη συμφωνία που έχουν συνυπογράψει τα τρία κόμματα που στηρίζουν και απαρτίζουν την Κυβέρνηση Εθνικής Ευθύνης, έχοντας όμως πρώτα απ' όλα και ψηλότερα απ’ όλα το συμφέρον του Έλληνα πολίτη. 
Όπως δεν δίστασε ο Φώτης Κουβέλης χθες και σήμερα να πει ότι τα εργασιακά είναι για εμάς απαράβατη κόκκινη γραμμή, έτσι δεν θα διστάσουμε να σηκώσουμε το ανάστημα για να προστατέψουμε την ελληνική κοινωνία από την όποια πιθανότητα υπονόμευσης της δημόσιας δωρεάν εκπαίδευσης.
Είναι αλήθεια, κυρίες και κύριοι συνάδελφοι, ότι μία τοποθέτηση θα πρέπει να συνοδεύεται πάντα και από τις απαραίτητες προτάσεις. Έτσι λοιπόν η τρίτη ενότητα της δικής μας τοποθέτησης έχει να κάνει με αυτό. 
Είναι αλήθεια και είπα προηγουμένως ότι σε γενικές γραμμές η συγκεκριμένη πράξη λύνει το πρόβλημα που αντιμετωπίσαμε τη χρονιά που διανύουμε, δημιουργεί προϋποθέσεις να μην επαναληφθεί το συγκεκριμένο πρόβλημα, αλλά θα πρέπει να μας προβληματίσει το πρόβλημα των απευθείας αναθέσεων και υπερτιμολογήσεων, ένα ζήτημα που δεν θίχτηκε και νομίζω ότι έχουμε ιερή υποχρέωση να σας καταθέσουμε ένα παράδειγμα, πολύ πρόσφατο, από μία περιοδεία που κάναμε ως Δημοκρατική Αριστερά.
Υπήρξαν φαινόμενα τα οποία δυστυχώς, δεν τιμούν ούτε την πολιτεία ούτε τους συγκεκριμένους εργολάβους του συγκεκριμένου έργου, της μεταφοράς μαθητών. Βέβαια είχαμε γίνει περίγελος της τοπικής κοινωνίας. Αν θέλετε περισσότερα στοιχεία, είμαστε στη διάθεσή σας και η υπεύθυνη του τομέα παιδείας κ. Ρεπούση και εγώ για να σας ενημερώσουμε εκτενέστερα.
Βέβαια, πρέπει να τονίσουμε και κάτι άλλο. Υπάρχει ένα σημαντικό πρόβλημα με τη μεταφορά των μαθητών που φοιτούν στα μουσικά και καλλιτεχνικά σχολεία. Το πρόβλημα δυστυχώς, διογκώνεται γιατί τα σχολεία αυτά είναι υπερτοπικά, διαδημοτικά, με αποτέλεσμα εύκολα ο ένας να μεταβιβάζει την ευθύνη στον όμορο. Τα παιδιά αυτά ακόμη και σήμερα δυστυχώς, βρίσκονται στο δρόμο.
	Εμείς, λοιπόν, κύριε Υπουργέ, ζητήσαμε στην επιτροπή, ζητάμε και στην Ολομέλεια να υπάρχει εξίσωση στη μεταφορά των μαθητών των ειδικών σχολείων με εκείνους των μουσικών και καλλιτεχνικών σχολείων. 
Αντιμετωπίζουμε το ζήτημα της ΚΥΑ Νομίζω ότι με μία τροποποίηση στην επόμενη εύκολα μπορεί να λυθεί το ζήτημα αυτό. Και αναφέρομαι στην 35415/28-7-2011. 
Για τους συναδέλφους και τις συναδέλφισσες που δεν συμμετέχουν στην επιτροπή και ίσως δεν έχουν την ενημέρωση και την πληροφόρηση που είχαμε εμείς θέλω να σας διαβάσω κάτι το οποίο για μας θα πρέπει να αλλάξει, να αναθεωρηθεί. Στην ΚΥΑ μπαίνουν κάποιοι χιλιομετρικοί περιορισμοί. Για να καλυφθεί δηλαδή η μεταφορά των μαθητών από τις περιφέρειες, τους δήμους προηγουμένως, συνολικότερα αν θέλετε από την πολιτεία, με όποια έκφανση κι αν έχει αυτή, πρέπει ο μαθητής της πρωτοβάθμιας να απέχει χίλια διακόσια μέτρα από το σχολείο του. Δηλαδή είναι χίλια διακόσια μέτρα για να πάει και χίλια διακόσια για να γυρίσει. Οι μαθητές των γυμνασίων πρέπει να απέχουν δυόμισι χιλιόμετρα. Και –ακούστε!- οι μαθητές του λυκείου θα πρέπει να κάνουν τέσσερα χιλιόμετρα ημερησίως από τον τόπο διαμονής στο σχολείο φοίτησης! Θεωρούμε ότι αυτή η ΚΥΑ είναι απαράδεκτη, θα πρέπει να αλλάξει, και βεβαίως σ’ αυτήν την  πορεία της διόρθωσης, κύριε Υπουργέ, εμείς θα συμφωνήσουμε, όπως συμφωνήσαμε και στην Επιτροπή Δημόσιας Διοίκησης για τη συγκεκριμένη κύρωση πράξης νομοθετικού περιεχομένου. 
Κλείνοντας, κύριε Πρόεδρε, θα ήθελα για άλλη μία φορά να ξεκαθαρίσω ότι για τη Δημοκρατική Αριστερά κανένα πεδίο δεν είναι εύκολο για να υπάρξει μία ουσιαστική αντιπαράθεση επιχειρημάτων επειδή υπάρχει η συγκεκριμένη κοινωνικοπολιτική συγκυρία. Όμως η ευθύνη απέναντι σε ανθρώπους, και ιδιαίτερα σε μαθητές, θα πρέπει να μας κάνει πιο προσεκτικούς.
Σας ευχαριστώ πολύ. 
(Χειροκροτήματα από την πτέρυγα της Δημοκρατικής Αριστεράς)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"70414"," Κι εμείς σας ευχαριστούμε.
Το λόγο έχει ο κ. Ιωάννης Γκιόκας, για δεκαπέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"70415"," Ευχαριστώ πολύ. 
Κυρίες και κύριοι Βουλευτές, αποτελεί κοινή διαπίστωση ότι το πρόβλημα της μεταφοράς των μαθητών έχει εξελιχθεί από την αρχή της χρονιάς πραγματικά σ’ έναν εφιάλτη για τις λαϊκές οικογένειες. Δεν είναι η πρώτη φορά. Τα τελευταία δύο χρόνια με την έναρξη της σχολικής χρονιάς το ζήτημα της μεταφοράς των μαθητών από και προς το σχολείο παρουσιάζεται ολοένα και πιο οξυμμένο. Ιδίως μετά την εφαρμογή του «Καλλικράτη» γίνεται συστηματική προσπάθεια όχι μόνο για τη μεταφορά αλλά και για άλλα ζητήματα να μετακυλιστεί το κόστος στις πλάτες των γονιών, στις πλάτες των λαϊκών οικογενειών. 
Σήμερα σε όλη την Ελλάδα έχει διαμορφωθεί, με ευθύνη όλων των μέχρι σήμερα κυβερνήσεων, μία τραγική κατάσταση όπου χιλιάδες μαθητές, παιδιά φτωχών λαϊκών οικογενειών, μετακινούνται από και προς τα σχολεία τους με ευθύνη των γονιών. Οι γονείς αναγκάζονται να βάζουν βαθιά το χέρι στην τσέπη για μετακίνηση μέσω ΚΤΕΛ ή ταξί, είτε να χάνουν μεροκάματα προκειμένου να μεταφέρουν τα παιδιά τους οι ίδιοι. Το πρόβλημα αυτό ανακυκλώνεται εδώ και δύο χρόνια. Δίνεται μία προσωρινή λύση μέσα από την παράταση των συμβάσεων, εκτονώνεται προσωρινά, για να επανέλθει το αμέσως επόμενο διάστημα ακόμη πιο οξυμμένο. 
Υπάρχουν καταγγελίες από οικογένειες ιδιαίτερα των πιο απομακρυσμένων αλλά και κοντινών στα αστικά κέντρα περιοχών που ισχυρίζονται ότι από την έναρξη της σχολικής χρονιάς μέχρι σήμερα είναι ελάχιστες εκείνες οι μέρες που τα παιδιά τους έχουν καταφέρει να παρακολουθήσουν τα μαθήματά τους.
Η κατάσταση είναι ακόμη χειρότερη στα σχολεία τα οποία έχουν υπερτοπικό χαρακτήρα, δηλαδή καλύπτουν ευρύτερες γεωγραφικές περιοχές -και μιλάμε για τα ειδικά σχολεία, για τα μουσικά, για τα καλλιτεχνικά σχολεία, για τα επαγγελματικά σχολεία- όπου κατά περίπτωση ο μαθητής είναι υποχρεωμένος να διανύει και είκοσι και είκοσι πέντε και τριάντα χιλιόμετρα προκειμένου να  πάει στο σχολείο του. Υπάρχουν, παραδείγματος χάριν, μαθητές από δήμους της ανατολικής Αττικής που φοιτούν στο Μουσικό Λύκειο Παλλήνης και πρέπει να κάνουν καθημερινά τριάντα και τριάντα, συνολικά εξήντα χιλιόμετρα, προκειμένου να πάνε στο σχολείο τους και μάλιστα καλούνται και οι γονείς να υπογράψουν δήλωση ότι αυτή η μετακίνηση γίνεται με δική τους ευθύνη. 
Όλες αυτές οι περιπτώσεις, όλα αυτά τα παιδιά είναι στον «αέρα» και σήμερα, γι’ αυτό το λόγο είναι απόλυτα δικαιολογημένη η αγανάκτηση που υπάρχει στους μαθητές και στους γονείς σε σχέση με αυτά τα προβλήματα, ιδιαίτερα σε σχέση με το οξυμένο πρόβλημα της μεταφοράς των μαθητών. Γιατί, εκτός όλων των άλλων περικοπών που υφίστανται σήμερα οι λαϊκές οικογένειες από τα αντιλαϊκά μέτρα –και αυτά που έχουν θεσμοθετηθεί από την Κυβέρνηση μαζί με την Ευρωπαϊκή Ένωση και το Διεθνές Νομισματικό Ταμείο και αυτά που πρόκειται να θεσμοθετηθούν το επόμενο διάστημα- υπάρχουν και όλες αυτές οι παράπλευρες απώλειες σε τομείς, όπως η υγεία, η παιδεία, όπου μια οικογένεια εξαναγκάζεται είτε να στερηθεί κοινωνικές υπηρεσίες είτε να πληρώσει. Και μάλιστα να πληρώσει πολύ ακριβά για να καλύψει ανάγκες, που δεν καλύπτει το κράτος.
Όσον αφορά την εκπαίδευση συγκεκριμένα, τα προβλήματα δεν περιορίζονται μόνο στη μεταφορά των μαθητών, αλλά επεκτείνονται και σε μια σειρά άλλες πλευρές που αφορούν τη σχολική στέγη, τη συντήρησή τους, τα αναλώσιμα, το πετρέλαιο θέρμανσης –ξεκινάει και ο χειμώνας- και συνολικά την οικονομική λειτουργία των σχολικών επιτροπών και διαμορφώνεται μια κατάσταση όπου πλέον ζητείται από γονείς να καλύψουν το κόστος αυτών των εξόδων. Αυτή η πραγματικότητα γίνεται πλέον καθεστώς, γίνεται πλέον θεσμός. Ζητείται δηλαδή, από διευθύνσεις σχολείων, ζητείται από γονείς να πληρώνουν όλο και περισσότερο για όλο και περισσότερα, προκειμένου να καλύψουν τις ανάγκες των σχολείων. 
Και σα να μην έφταναν όλα αυτά έχουμε το παιχνίδι που παίζεται στις πλάτες αυτών των οικογενειών όπου η ευθύνη για τη μεταφορά έχει γίνει μπαλάκι από τις περιφέρειες στους δήμους και τώρα από τους δήμους ξανά στις περιφέρειες. 
Όπως ανέφερε ο κύριος Υπουργός στην επιτροπή τριάντα ένας δήμοι προχώρησαν μέχρι σήμερα σε διαγωνισμούς και οι περισσότεροι απ’ αυτούς έχουν αποβεί άκαρποι λόγω απροθυμίας των μεταφορέων, είτε επειδή οφείλονται ακόμη χρήματα είτε επειδή λόγω του τρόπου υπολογισμού που προβλέπει κοινή υπουργική απόφαση αυτός ο υπολογισμός και τα δρομολόγια καθίστανται ασύμφορα για τον ιδιώτη. 
Είπαμε και στην επιτροπή –το επαναλαμβάνουμε και σήμερα- ότι η πράξη νομοθετικού περιεχομένου που κυρώνεται σήμερα, αλλά ισχύει από τις 4-9-2012 δεν έλυσε πρακτικά κανένα οξυμένο πρόβλημα όσον αφορά τη μεταφορά των μαθητών. Μας είπε ο κύριος Υπουργός στην επιτροπή ότι εάν δεν υπήρχε η πράξη νομοθετικού περιεχομένου, δεν θα υπήρχαν σήμερα καθόλου μεταφορές μαθητών. Έχουμε φτάσει δηλαδή, σ’ ένα σημείο όπου το αυτονόητο να θεωρείται πολυτέλεια, να θεωρείται επιτυχία. Αυτή ακριβώς είναι η κατάσταση σήμερα.
Την ίδια στιγμή όμως, υπάρχουν μεγάλες περιοχές της χώρας, όπως είναι δήμοι της ανατολικής και της δυτικής Αττικής που ακόμη και σήμερα, παρά την πράξη νομοθετικού περιεχομένου, δεν γίνονται μεταφορές μαθητών. Υπάρχουν περιοχές που αντιμετωπίστηκε προσωρινά το πρόβλημα, όμως ακόμη τα πάντα είναι στον «αέρα». Υπάρχουν περιοχές όπου ξαναξεκίνησε το μεταφορικό έργο με βάση την πράξη νομοθετικού περιεχομένου και οι μεταφορείς απειλούνται με κατασχέσεις για οφειλές στο ΙΚΑ της τάξης των 150.000 ευρώ τη στιγμή που οι οφειλές του κράτους προς τους μεταφορείς είναι πάνω από 200.000 ευρώ. Υπάρχουν μαθητές των ειδικών καλλιτεχνικών και μουσικών σχολείων που είναι ακόμη στο έλεος. Και θυμίζουμε το προηγούμενο, των αθλητικών σχολείων που το κλείσιμό τους ξεκίνησε με αφορμή το ζήτημα της μεταφοράς των μαθητών σε αυτά τα σχολεία. 
Την προηγούμενη Παρασκευή υπήρχε κινητοποίηση των γονέων και των μαθητών. Σήμερα υπήρχε πάλι συγκέντρωση διαμαρτυρίας με τη συμμετοχή δεκαοκτώ δήμων της ανατολικής και δυτικής Αττικής. Αυτό αποδεικνύει ότι το όλο πρόβλημα όχι μόνο δεν έχει αντιμετωπιστεί, αλλά εξακολουθεί να βασανίζει χιλιάδες οικογένειες μέχρι σήμερα. 
Συνεπώς, κατά τη γνώμη μας, το πρώτο που πρέπει να γίνει είναι το Υπουργείο να πάρει θέση και να πει συγκεκριμένα πότε θα δοθεί οριστική και συνολική λύση στο πρόβλημα της μεταφοράς των μαθητών. Αυτό είναι το ερώτημα που ταλαιπωρεί σήμερα χιλιάδες οικογένειες, δηλαδή πότε θα δοθεί λύση, πώς και πότε θα πληρωθούν οι μεταφορείς, προκειμένου να ξεκινήσει πάλι η μεταφορά των μαθητών. Κατά τη γνώμη μας, αυτά τα δυο βασικά ερωτήματα που τέθηκαν από τη μεριά μας και στην επιτροπή και σήμερα δεν έχουν πάρει ακόμα απάντηση. 
Το δεύτερο ζήτημα είναι ότι γίνεται οριστική μεταφορά της αρμοδιότητας από τους δήμους πάλι πίσω στις περιφέρειες. Στην αιτιολογική έκθεση του νομοσχεδίου αναφέρεται ότι αυτό θα διευκολύνει τη μεταφορά των μαθητών, τη σύναψη συμβάσεων λόγω τεχνογνωσίας, λόγω μείωσης των εμπλεκομένων φορέων και πάει λέγοντας. 
Για εμάς, κυρίες και κύριοι Βουλευτές, είναι δευτερεύον ζήτημα αν θα πάει ή δεν θα πάει η αρμοδιότητα στην περιφέρεια. Το βασικό ερώτημα που υπάρχει είναι αν υπάρχουν τα απαιτούμενα κονδύλια και οι απαιτούμενοι πόροι και αν θα δοθούν τα απαιτούμενα κονδύλια, προκειμένου να εξασφαλίζεται η ασφαλής και δωρεάν μετακίνηση των μαθητών.
Αν η αρμοδιότητα πάει στην περιφέρεια και οι πόροι συνεχίζουν να μην εξασφαλίζονται, όπως ισχύει σήμερα για πάρα πολλά θέματα της τοπικής διοίκησης, τότε απλά αλλάζει το νομικό πρόσωπο που θα έχει την ευθύνη για τη μεταφορά των μαθητών. Όμως, το πρόβλημα θα ανακυκλώνεται, θα αναπαράγεται και θα οξύνεται ακόμη περισσότερο και η μέχρι σήμερα εμπειρία, δυστυχώς, δείχνει ότι αυτό θα συμβεί αν δεν αλλάξει κάτι ριζικά. 
Για παράδειγμα, το νομοσχέδιο στο άρθρο 7 αναφέρει ότι οι απαιτούμενες πιστώσεις μεταφέρονται από τους πόρους των δήμων στις περιφέρειες. Όμως, τι ποσό από τους κεντρικούς αυτοτελείς πόρους έχει πάει αυτή τη στιγμή στους δήμους; Σήμερα δεν υλοποιείται ούτε καν αυτός ο μνημονιακός προϋπολογισμός σε σχέση με τα ποσά που θα έπρεπε να δοθούν στους δήμους. Και βέβαια για το σχέδιο του προϋπολογισμού για το νέο έτος τα ποσά αυτά θα είναι ακόμη μικρότερα. 
Άρα, τι εγγυάται η μεταφορά της αρμοδιότητας από τους δήμους στις περιφέρειες; Εμείς λέμε ότι το πρόβλημα θα παραμείνει και θα οξυνθεί, πολύ περισσότερο που σήμερα προωθείται η συγχώνευση σχολικών μονάδων και άρα αντικειμενικά θα αυξηθεί ο αριθμός εκείνων των μαθητών που θα έχουν ανάγκη μετακίνησης το επόμενο διάστημα. 
Συνεπώς το σχέδιο νόμου όχι μόνο δεν δίνει λύση αλλά, κατά τη γνώμη μας διαιωνίζει το σημερινό επικίνδυνο και ανεπαρκές σύστημα. Όμως, το πιο σημαντικό για εμάς είναι ότι η μεταφορά των μαθητών συνεχίζει και με το υπάρχον νομοσχέδιο να αποτελεί πεδίο επιχειρηματικής δράσης. 
Κατά τη γνώμη μας, δεν μπορεί το αυτονόητο, το αναφαίρετο δικαίωμα κάθε παιδιού, κάθε οικογένειας, από την πιο απομακρυσμένη περιοχή, να μετακινείται δωρεάν και με ασφάλεια να εξαρτάται από το πόσο κοστίζει το κάθε δρομολόγιο, να εξαρτάται δηλαδή από το αν είναι ή δεν είναι συμφέρουσα η εκτέλεση ενός δρομολόγιου. Αυτό είναι που διαιωνίζεται και με τη μεταφορά της αρμοδιότητας στις περιφέρειες. 
Με βάση αυτό, κυρίες και κύριοι Βουλευτές, είναι, κατά την άποψή μας, εξαιρετικά επίκαιρη η θέση του ΚΚΕ που υιοθετείται σήμερα και από συλλόγους γονέων για έναν κρατικό φορέα, έναν κρατικό οργανισμό μεταφοράς μαθητών με πλήρη χρηματοδότηση από το κράτος. 
Αν τα ποσά που έχουν που έχουν δοθεί κατά καιρούς όλα αυτά τα χρόνια μέσα από συμβάσεις, στις οποίες έχουν υπεισέλθει μικρότερα ή μεγαλύτερα, θεμιτά ή αθέμιτα επιχειρηματικά συμφέροντα, είχαν δαπανηθεί με διαφορετικό τρόπο, σήμερα θα μπορούσαμε να μιλάμε για έναν κρατικό φορέα μεταφοράς μαθητών με επαρκή στόλο οχημάτων, αυτοκινήτων, λεωφορείων που θα εξασφάλιζε την ασφαλή και δωρεάν μετακίνηση των μαθητών με εξειδικευμένο προσωπικό, με οδηγούς, με συνοδούς, γιατί το όλο ζήτημα δεν εξαντλείται σε αυτή καθεαυτή τη μετακίνηση, αφορά και το ζήτημα των συνοδών. 
Ιδιαίτερα για ορισμένες κατηγορίες παιδιών όπως, παραδείγματος χάριν, τα παιδιά με ειδικές ανάγκες, το ζήτημα της συνοδείας είναι απαραίτητο. Αλλά, και για άλλα παιδιά, δωδεκάχρονα, δεκατριάχρονα που μετακινούνται μόνα τους με τα Μέσα Μαζικής Μεταφοράς. 
Τρίτο ζήτημα. Το νομοσχέδιο δεν θίγει μια σειρά άλλα σοβαρά προβλήματα -ένα από αυτά τέθηκε και από τον προηγούμενο ομιλητή- όπως είναι το ζήτημα των χιλιομετρικών αποστάσεων. Οι χιλιομετρικές αποστάσεις έτσι όπως τίθενται στην κοινή υπουργική απόφαση, κατά τη γνώμη μας, είναι απαράδεκτες. Σε διάφορες περιοχές της χώρας σήμερα αφαιρούνται μαθητικά πάσο από μαθητές. Στη Σαλαμίνα παραδείγματος χάριν, αφαιρέθηκαν εκατόν ογδόντα μαθητικά πάσο, γιατί η αιτιολογία ήταν ότι δεν καλύπτονταν από τις χιλιομετρικές αποστάσεις που θέτει η κοινή υπουργική απόφαση. 
Και οι χιλιομετρικές αποστάσεις είναι αυτές που αναφέρθηκαν, τέσσερα χιλιόμετρα για ένα μαθητή λυκείου, δηλαδή τέσσερα χιλιόμετρα για να πάει στο σχολείο, τέσσερα χιλιόμετρα για να γυρίσει. Πρέπει επομένως, αυτός ο μαθητής να διανύει καθημερινά οκτώ χιλιόμετρα με τη σχολική τσάντα κάτω από οποιεσδήποτε καιρικές συνθήκες. Και αυτός ο μαθητής δεν δικαιούται δωρεάν μεταφορά!
Αυτό το ζήτημα δεν αντιμετωπίζεται με το σχέδιο νόμου. Παραπέμπεται στις καλένδες, να λυθεί μέσα από μια επόμενη κοινή υπουργική απόφαση. 
Εμείς, όμως, κυρίες και κύριοι Βουλευτές θέτουμε και το εξής σοβαρό ζήτημα. Η μετακίνηση όλων των μαθητών καθ’ όλη τη διάρκεια του χρόνου με τα Μέσα Μαζικής Μεταφοράς πρέπει να είναι δωρεάν και για τα αστικά μέσα. Δεν είναι δυνατόν σήμερα σε συνθήκες μαζικής φτώχειας, εξαθλίωσης, σε συνθήκες που οι οικογένειες δεν έχουν να πληρώσουν για τα στοιχειώδη, να διώχνονται μαθητές από τα Μέσα Μαζικής Μεταφοράς, να κατεβάζουν οι ελεγκτές από τα λεωφορεία στη μέση του δρόμου δωδεκάχρονα και δεκατριάχρονα παιδιά, επειδή δεν έχουν να πληρώσουν –λέει- το μειωμένο εισιτήριο του λεωφορείου. Τέτοια παραδείγματα πολλαπλασιάζονται καθημερινά.
Επίσης, δεν αντιμετωπίζεται το ζήτημα της επιδότησης των γονιών για τα έξοδα που έχουν καταβάλει, γιατί υπάρχει η ρύθμιση της κοινής υπουργικής απόφασης, που, κατά τη γνώμη μας δεν ανταποκρίνεται στο πραγματικό κόστος, και πρέπει οι οικογένειες να επιδοτούνται με βάση το πραγματικό κόστος που καταβάλλουν για τη μετακίνηση των παιδιών τους.
Χρειάζεται επίσης, κυρίες και κύριοι Βουλευτές, να δοθεί απάντηση στα εξής: Τι θα γίνει με τις χαμένες διδακτικές ώρες των παιδιών, που μέχρι σήμερα δεν πήγαν σχολείο εξαιτίας αυτού του προβλήματος; Τι θα γίνει με τις απουσίες τους; Τι θα γίνει με τα ποσά που οι γονείς υποχρεώθηκαν να καταβάλουν, ενώ υπήρχε αυτή η αδυναμία μεταφοράς; 
Τελειώνω, κύριε Πρόεδρε, λέγοντας το εξής. Όπως είπαμε το ζήτημα της μεταφοράς είναι ένα από τα πολλά προβλήματα που αντιμετωπίζει σήμερα η ελληνική οικογένεια, η λαϊκή οικογένεια σε σχέση με την εκπαίδευση των παιδιών της. Υπάρχουν και πολλά άλλα, τα λειτουργικά, τα αναλώσιμα, η σχολική στέγη. Αυτή τη στιγμή όμως, το θεσμικό πλαίσιο που υπάρχει, το θεσμικό πλαίσιο του «Καλλικράτη» είναι αυτό που μετακυλύει το κόστος για τη λειτουργία των σχολείων, των σχολικών μονάδων στις πλάτες, όπως λέγεται, της τοπικής κοινωνίας. 
Όπου η τοπική κοινωνία, δηλαδή οι οικογένειες, οι εργαζόμενοι, μπορούν να πληρώσουν, έχουν ακόμα κάποιες αντοχές που και αυτές εξανεμίζονται, τότε θα έχουν μία, κάποια πρόσβαση σε σχετικά πιο αναβαθμισμένες υπηρεσίες. Όπου, όμως, δεν θα μπορούν να πληρώσουν –και αυτός είναι πλέον ο κανόνας- αυτό θα συνεπάγεται αποκλεισμός, υποβάθμιση και απαξίωση. Αυτός ήταν και ο στόχος του «Καλλικράτη».
Και επειδή μίλησε ο κύριος Υπουργός για αρρυθμίες, εδώ δεν μιλάμε για αρρυθμίες, δεν μιλάμε για κακοτεχνίες, δεν μιλάμε για ορισμένα τεχνικά προβλήματα. Μιλάμε για την ουσία, μιλάμε για το γράμμα, το πνεύμα και το στόχο του «Καλλικράτη». Και έχουν πολύ μεγάλη ευθύνη όλες εκείνες οι πολιτικές δυνάμεις σε κεντρικό πολιτικό επίπεδο, σε τοπικό, σε περιφερειακό επίπεδο που στήριξαν είτε με τυμπανοκρουσίες είτε με μισόλογα αυτή τη μεταρρύθμιση.
Εμείς καλούμε τους γονείς, τους μαθητές, τις οικογένειες που υποφέρουν να μην μπουν σε αυτή τη λογική. Δεν έχουν καμμία ευθύνη ούτε για την κρίση, ούτε για το χρέος. Έχουν πληρώσει όλα αυτά τα χρόνια. Πληρώνουν στο πολλαπλάσιο σήμερα. Πρέπει συνεπώς, να διεκδικήσουν την πλήρη χρηματοδότηση από το κράτος.
(Στο σημείο αυτό την Προεδρική Έδρα  καταλαμβάνει ο  Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Ως εκ τούτου και γι’ αυτούς τους λόγους εμείς, κυρίες και κύριοι Βουλευτές, καταψηφίζουμε το εν λόγω νομοσχέδιο. 
Ευχαριστώ πολύ.","ΙΩΑΝΝΗΣ ΓΚΙΟΚΑΣ",110
"70416"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εξωτερικών: «Κύρωση της Συμφωνίας μεταξύ της Ελληνικής Δημοκρατίας και του Καναδά σχετικά με την κινητικότητα  των νέων». 
Κυρίες και κύριοι συνάδελφοι, στο σημείο αυτό θα διακόψουμε τη συζήτηση του νομοσχεδίου του Υπουργείου Εσωτερικών και θα επανέλθουμε αργότερα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70417"," Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με το άρθρο 62 του Συντάγματος και τα άρθρα 43 Α και 83 του Κανονισμού της Βουλής, για τις αιτήσεις άρσης της ασυλίας των Βουλευτών κυρίων Ηλία Κασιδιάρη,  Παναγιώτη Ηλιόπουλου, Γεωργίου Γερμενή και Ιωάννη Πλακιωτάκη. 
Θυμίζω ότι η συζήτηση διεξάγεται με τη διαδικασία του άρθρου 108, παράγραφος 1 εδάφιο β΄ και επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70418"," Τις προηγούμενες φορές είχαν λάβει το λόγο και οι Βουλευτές που δεν είχαν αντίρρηση.","ΗΛΙΑΣ ΚΑΣΙΔΙΑΡΗΣ",204
"70419"," Κύριε Κασιδιάρη, ο Κανονισμός –αν θέλετε, να σας δώσω έναν Κανονισμό- λέει ακριβώς αυτά. Αυτά είναι αντιγραφή από τον Κανονισμό. 
Ο λόγος δίνεται πάντα, εφόσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε  υπόθεσης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70420"," Κύριε Πρόεδρε, θα επαναλάβω ότι προ μίας εβδομάδας δόθηκε ο λόγος και σε Βουλευτή που δεν είχε αντίρρηση.","ΗΛΙΑΣ ΚΑΣΙΔΙΑΡΗΣ",204
"70421"," Σύμφωνα με το άρθρο 83 του Κανονισμού, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας, συνδέεται με την πολιτική ή κοινοβουλευτική δραστηριότητα του Βουλευτή ή εάν η δίωξή του, η μήνυση ή η έγκληση υποκρύπτει πολιτική σκοπιμότητα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70422"," Και η κ. Μπακογιάννη συμφωνούσε.","ΗΛΙΑΣ ΚΑΣΙΔΙΑΡΗΣ",204
"70423"," Περιμένετε να τελειώσω, κύριε Κασιδιάρη. Λίγη υπομονή δεν βλάπτει. Περιμένετε λίγο. 
Τέλος, υπενθυμίζω ότι έχουμε δεχθεί επί των αιτήσεων άρσης ασυλίας η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζεται ψηφοδέλτιο. Το ψηφοδέλτιο, στο οποίο κάθε συνάδελφος θα αναγράφει το όνομά του και την εκλογική του περιφέρεια, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83, που απαιτεί φανερή ψηφοφορία. 
Αφού, λοιπόν, ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Η πρώτη υπόθεση αφορά, όπως είπα ήδη, τον συνάδελφο κ. Ηλία Κασιδιάρη. 
Η δεύτερη υπόθεση αφορά τους συναδέλφους κ.κ. Παναγιώτη Ηλιόπουλο και Γεώργιο Γερμενή. 
Η τρίτη υπόθεση αφορά τον συνάδελφο κ. Ιωάννη Πλακιωτάκη. 
Οι λεπτομέρειες και των τριών υποθέσεων αναφέρονται στο σχετικό ενημερωτικό σημείωμα που διενεμήθη με την ειδική ημερήσια διάταξη. 
Επί της αιτήσεως που αφορά την άρση ασυλίας του κ. Ηλία Κασιδιάρη, υπάρχει συνάδελφος που ζητά το λόγο, κατά το άρθρο 108 του Κανονισμού;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70424"," Εγώ, κύριε Πρόεδρε.","ΗΛΙΑΣ ΚΑΣΙΔΙΑΡΗΣ",204
"70425"," Ορίστε, κύριε Κασιδιάρη, έχετε το λόγο, για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70426"," Εγώ συμφωνώ με την απόφαση της επιτροπής και ζητώ την άρση της ασυλίας μου ή μάλλον το έχω ήδη πράξει από την 12η Ιουλίου του παρόντος έτους με έγγραφο προς τον Πρόεδρο της Βουλής, που συγκεκριμένα έχει αριθμό πρωτοκόλλου 1509. 
Οφείλω, όμως, να δηλώσω δημόσια ότι για τη ληστεία η οποία αναφέρεται στα έγγραφα, τα οποία έχετε ανά χείρας και με την οποία εγώ δεν έχω καμμία απολύτως σχέση, δεν αφορά ούτε τράπεζα ούτε χρηματαποστολή, αλλά την υπεξαίρεση ενός δελτίου αστυνομικής ταυτότητος, ζητώ την άρση της ασυλίας μου, για να αποδείξω την αθωότητά μου, παρ’ όλο που μιλάμε ξεκάθαρα για μία περίπτωση πολιτικής δίωξης. 
Η δήθεν εμπλοκή μου στην εν λόγω ποινική υπόθεση προκύπτει μόνο από την ψευδή και γεμάτη αντιφάσεις κατάθεση μίας ψευδομάρτυρος, η οποία διαθέτει πολιτική ταυτότητα. Συγκεκριμένα είναι υψηλόβαθμό στέλεχος του ΣΥΡΙΖΑ, έχει διατελέσει μέλος της εκλογικής επιτροπής του Συνασπισμού και φυσικά, κατηγορείται για ψευδορκία και ψευδή καταμήνυση. 
Αυτή η πρωτοφανής υπόθεση και ιστορία με τις διώξεις και τις κατηγορίες και τις τέσσερις άρσεις ασυλίας Βουλευτών της Χρυσής Αυγής μέσα σε τέσσερις μόλις μήνες δεν είναι μια υπόθεση νέα και φυσικά, υποκινείται από ξένα κέντρα εξουσίας.
Θέλω να αναγνώσω απλά λίγες φράσεις ενός κειμένου του περασμένου αιώνος, γνησίου κειμένου, που περιγράφει απόλυτα την κατάσταση που βιώνουμε σήμερα, ως μέλη του εθνικιστικού κινήματος: «Διά να αφαιρέσομεν το γόητρον της ανδρείας τους θα καθίζομεν εαυτούς επί του εδωλίου των κατηγορουμένων, παραπλεύρως με τους κλέπτας, τους δολοφόνους και τους παντοειδώς ευτελείς και χαμερπείς εγκληματίας»: 1903, Πρωτόκολλα των Σοφών της Σιών, Κεφάλαιο 19ο
Δυστυχώς, στην Ελλάδα του 2012 οι κλέφτες και οι καταχραστές του δημοσίου χρήματος σπανίως οδηγούνται στη δικαιοσύνη, εν αντιθέσει με εμάς και αυτό, βεβαίως, το γεγονός δι’ ημάς περιποιεί τιμήν. Ζητούμε την άρση της ασυλίας μας. Οδηγούμαστε και πάλι στο εδώλιο του κατηγορουμένου, για να αποδείξουμε ότι έχουμε καθαρά χέρια και κυρίως, γιατί ο δρόμος αυτός που περνά μέσα από διώξεις, δίκες, συκοφαντίες, κατηγορίες και ανακρίσεις είναι ο δρόμος που μας οδηγεί τελικά στην καταξίωση της συνείδησης ενός ολόκληρου λαού.","ΗΛΙΑΣ ΚΑΣΙΔΙΑΡΗΣ",204
"70427"," Μάλιστα.
Επί της αιτήσεως που αφορά στην υπόθεση των κυρίων Παναγιώτη Ηλιόπουλου και Γεωργίου Γερμενή, θέλει κάποιος εκ των συναδέλφων να πάρει το λόγο, σύμφωνα με το άρθρο 108;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70428"," Εγώ, κύριε Πρόεδρε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"70429"," Ορίστε, κύριε Ηλιόπουλε, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70430"," Κύριε Πρόεδρε, μέσω του Βήματος που μου δίνεται, θα ήθελα να απευθυνθώ στους Έλληνες πολίτες που μας παρακολουθούν. Λέω τους Έλληνες πολίτες γιατί το Σώμα, βέβαια, με πάρα πολύ μεγάλη χαρά και με ένα κρυφό χαμόγελο θα υπερψηφίσει την αίτηση της άρσης ασυλίας μου, την οποία πρώτος εγώ έχω ζητήσει μέσω σχετικού υπομνήματος.
Οι κατηγορίες που αφορούν το πρόσωπό μου είναι μια αντιποίηση αρχής κατ’ εξακολούθηση. Δεν υπήρξε καμμία αντιποίηση αρχής. Δεν δήλωσα αστυνομικός για να ζητήσω κάποια έγγραφα. Σαν Έλληνας πολίτης, όπως είχα υποχρέωση, μου φάνηκε ότι υπήρχε κάποια παρανομία και κάποια παρατυπία στα προϊόντα που υπήρχαν σε κάποιους πάγκους και έτσι ζήτησα να δω τα νόμιμα παραστατικά.
Λέει «διατάραξη κοινής ειρήνης». Όσοι έχουν δει το βίντεο -που το έχουν δει όλοι- καταλαβαίνουν ότι δεν υπήρξε καμμία διατάραξη ειρήνης. Όλο το περιστατικό κράτησε πέντε με έξι δευτερόλεπτα, χωρίς να ενοχληθεί κανένας Έλληνας συμπολίτης μας.
Επίσης, λέει «διακεκριμένη φθορά ξένης ιδιοκτησίας». Πρώτον, δεν υπήρχε καμμία διακεκριμένη φθορά. Δεν υπήρχε, για την ακρίβεια, καμμία φθορά. Υπήρχε αναποδογύρισμα ενός ή δύο πάγκων και τίποτα άλλο.
Επίσης, αυτό που λέει «ξένη ιδιοκτησία», αναφέρεται σε προϊόντα λαθρεμπορίου και παραεμπορίου. Αυτή είναι η ξένη ιδιοκτησία, η οποία υποτίθεται ότι καταστράφηκε.
Κύριε Πρόεδρε και εγώ εννοείται ότι ζητώ την άρση της ασυλίας μου, αλλά βέβαια όχι για να αποδειχθεί η αθωότητά μου σε αυτές τις γελοίες κατηγορίες όσο για να γελάσει λίγο το χειλάκι του Έλληνα πολίτη, ο οποίος θα συνθλιβεί, θα καταρρακωθεί, θα διαλυθεί από τα μέτρα που θα ψηφίσουν οι συνάδελφοι του ΠΑΣΟΚ, της ΔΗΜΑΡ και της Νέας Δημοκρατίας και θα εξαθλιώσουν τον ελληνικό λαό, μέτρα που επιβάλλει η διεθνής τρόικα και εφαρμόζει πιστά η εγχώρια. Τα υπόλοιπα στο δικαστήριο για να γελάσει ο κάθε πικραμένος.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"70431"," Ο κ. Γερμενής έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70432"," Ευχαριστώ, κύριε Πρόεδρε.
Ο λόγος που ζήτησα να μιλήσω και εγώ και να ζητήσω άρση της ασυλίας μου είναι για να γραφτεί στα Πρακτικά ότι ζητάμε άρση ασυλίας, γιατί την προηγούμενη εβδομάδα είχαμε το εξής οξύμωρο, να ζητάει Βουλευτής της Χρυσής Αυγής, ο Κώστας Μπαρμπαρούσης, την άρση της ασυλίας του και την επομένη μέρα οι εφημερίδες να γράφουν ότι δεν ζήτησε την άρση της ασυλίας του. Γι’ αυτό και μόνο ζήτησα το λόγο, για να καταγραφεί στα Πρακτικά.
Ευχαριστώ πολύ.","ΓΕΩΡΓΙΟΣ ΓΕΡΜΕΝΗΣ",90
"70433"," Επί της αιτήσεως που αφορά την υπόθεση του κ. Πλακιωτάκη, κύριε Πλακιωτάκη, θέλετε το λόγο;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70434"," Όχι, κύριε Πρόεδρε.","ΙΩΑΝΝΗΣ ΠΛΑΚΙΩΤΑΚΗΣ",431
"70435"," Κυρίες και κύριοι συνάδελφοι, στο σημείο αυτό θα διεξαχθεί η ονομαστική ψηφοφορία. Έχει καταρτιστεί, όπως γνωρίζετε, ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στα οποία έχει καταγραφεί και η σχετική πρόταση της Επιτροπής Δεοντολογίας. Κάθε συνάδελφος θα σημειώνει την ψήφο δίπλα στο όνομα του συναδέλφου, για τον οποίο ζητείται η άρση της ασυλίας.
Εκείνος που ψηφίζει «υπέρ» της άρσης ασυλίας, θα σημειώνει την προτίμησή του δίπλα στο όνομα του Βουλευτή και στη στήλη «ΝΑΙ», δηλαδή, «ΝΑΙ» λέει στην αίτηση του εισαγγελέως που ζητάει την άρση της ασυλίας.
Εκείνος που ψηφίζει κατά της άρσης της ασυλίας, σημειώνει δίπλα στο όνομα του Βουλευτή και στη στήλη που έχει «ΟΧΙ», αντιστοίχως «ΟΧΙ».
Εκείνος που ψηφίζει «ΠΑΡΩΝ», θα το σημειώνει στην αντίστοιχη στήλη του ψηφοδελτίου.
Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρεια, διότι, όπως είπα προηγουμένως, η ψηφοφορία είναι ονομαστική. 
Στη συνέχεια και με την εκφώνηση του ονόματός του από τους επί του καταλόγου συναδέλφους, θα παραδίδει το ψηφοδέλτιο στους συναδέλφους κ. Ιωάννη Καράμπελα από τη Νέα Δημοκρατία και στην κ. Όλγα Γεροβασίλη από το ΣΥΡΙΖΑ-ΕΚΜ.
Μετά το τέλος της ψηφοφορίας, θα γίνει καταμέτρηση των ψήφων και τα αποτελέσματα θα καταχωριστούν μαζί με το πρωτόκολλο ψηφοφορίας.
Συμφωνεί το Σώμα;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70436"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"70437"," Το Σώμα συμφώνησε ομοφώνως.
Καλούνται επί του καταλόγου οι Βουλευτές κ. Ιορδάνης Τζαμτζής από τη Νέα Δημοκρατία και ο κ. Κωνσταντίνος Μπάρκας από το ΣΥΡΙΖΑ-ΕΚΜ.
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70438"," Υπάρχει συνάδελφος, ο οποίος δεν άκουσε το όνομά του; Κανείς. 
Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
Επανερχόμαστε στη συζήτηση του σχεδίου νόμου.
Το λόγο έχει ο κ. Προκόπης Παυλόπουλος για επτά λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70439"," Ευχαριστώ, κύριε Πρόεδρε.
Παίρνω το λόγο όπως και στην επιτροπή, γιατί το ζήτημα, το οποίο σχετίζεται με τη μεταφορά των μαθητών, αποτελεί ένα βασικό χαρακτηριστικό του πώς ένα στοιχειώδες κομμάτι του κοινωνικού κράτους μπορεί από λάθη πολιτικής να οδηγηθεί και αυτό σε κατάρρευση. Και μάλιστα σε έναν τόσο ευαίσθητο τομέα όπως είναι αυτός της παιδείας. 
Η αλήθεια είναι, και πρέπει να την ομολογήσουμε, ότι το ζήτημα της μεταφοράς των μαθητών είναι εδώ και χρόνια που βρίσκεται σε εκκρεμότητα. Και κακώς. Και όσοι κυβέρνησαν -συμπεριλαμβανομένου του ομιλούντος- φέρουμε το μερίδιο ευθύνης που μας αναλογεί. Αλλά ουδέποτε, σας διαβεβαιώ κύριοι συνάδελφοι, το θέμα είχε φτάσει σε αυτήν την οξύτητα που φτάνει τώρα, ακριβώς γιατί οι πολιτικές που ακολουθήθηκαν στο χώρο της τοπικής αυτοδιοίκησης υπήρξαν όχι απλώς ερασιτεχνικές, αλλά καταστροφικές και για την τοπική αυτοδιοίκηση και για την παιδεία. Αυτό, όμως, όχι με ευθύνη όλων των κυβερνήσεων, αλλά με αποκλειστική ευθύνη εκείνων που μέσα στην κρίση –και εννοώ το ΠΑΣΟΚ και τον κ. Ραγκούση- πήγαν να κάνουν μια μεταρρύθμιση η οποία αποδείχθηκε ότι αναλογεί ιστορικά σε αυτό που λέμε «χωριά Ποτέμκιν». 
Τι θέλω να πω με όλα αυτά; Το θέμα της μεταφοράς των μαθητών είναι ένα ζήτημα το οποίο δεν μπορεί να το θεωρήσει κανείς, υπό οποιαδήποτε εκδοχή, μια απλή τοπική υπόθεση για να μεταφέρεται από δήμους σε περιφέρειες και τούμπαλιν. Βέβαια μπορεί να γίνει χειρισμός του και πρέπει να γίνει χειρισμός σε τοπικό επίπεδο, αλλά συναρτάται αμέσως με το αγαθό, της παιδείας, το οποίο είναι συνταγματικώς κατοχυρωμένο. Μάλιστα η παιδεία είναι υποχρεωτική για συγκεκριμένες ηλικίες και συγκεκριμένα χρόνια εκπαίδευσης.
Άρα, ο μόνος φορέας ο οποίος κατά το Σύνταγμα και την πρακτική και την παράδοση του τόπου νομιμοποιείται να το χειριστεί είναι το Υπουργείο Παιδείας, το οποίο με τις περιφερειακές του υπηρεσίες σε επίπεδο αποκέντρωσης οφείλει να το χειριστεί. Και αυτό έπρεπε να είχαμε κάνει όλες οι κυβερνήσεις. Ήρθε η ώρα να γίνει.
Αυτή η λύση που ακολουθείται με την πράξη νομοθετικού περιεχομένου, είναι σαφές ότι αποτελεί μια λύση ανάγκης και γι’ αυτό την αποδεχόμαστε. Είναι μια κλασική περίπτωση πράξης νομοθετικού περιεχομένου που έπρεπε να εκδοθεί. Γιατί αλλιώς δεν θα είχαμε μεταφορά των μαθητών, που ούτε και τώρα στην ουσία μπορεί να την έχουμε όπως πρέπει. Άρα καλώς κάνουμε και την κυρώνουμε. Αλλά είναι ένα μεταβατικό στάδιο μέχρι να λυθεί το πρόβλημα οριστικά.
Υπερψηφίζω τη σχετική διάταξη αναλογιζόμενος και εγώ ποιες είναι οι ευθύνες που μας αναλογούν και θεωρώντας ότι πρέπει να γίνει αυτό τώρα, ώστε να φτάσουμε στην οριστική λύση με τον τρόπο που εξήγησα προηγουμένως.
Το δεύτερο που θέλω να τονίσω είναι ότι πρέπει αυτό το θέμα να το χειριστούμε με τη μεγαλύτερη δυνατή υπευθυνότητα. Γιατί μέσα στην οικονομική κρίση, την κατάρρευση του κοινωνικού κράτους που βλέπουμε, το να έχουμε και πρόβλημα στη μεταφορά των μαθητών, αυτό επιδεινώνει δραματικά τα πράγματα. 
Ξέρουμε καλά πώς ζουν οι μαθητές μέσα στις οικογένειες, οι οποίες καταρρέουν. Αν σε αυτό προστεθεί και το γεγονός ότι δεν μπορούν να έχουν πρόσβαση στα σχολειά τους, αντιλαμβάνεται κανείς ποια είναι η ψυχολογία του μαθητή, ο οποίος πρέπει να έχει όλες τις δυνατότητες για να αντιμετωπίσει, μέσα από την οικογενειακή θαλπωρή και τη φροντίδα του σχολείου, αυτό που συμβαίνει στο τόπο. Και όχι μόνο βέβαια στη χώρα μας.
Το δεύτερο που θα ήθελα να τονίσω επ’ ευκαιρία αυτής της ρύθμισης που σήμερα ψηφίζουμε –όσοι την ψηφίζουμε- είναι ότι αποτελεί κλασικό δείγμα της ανευθυνότητας που ακολουθήθηκε από την κυβέρνηση του κ. Παπανδρέου και από τον τότε Υπουργό Εσωτερικών κ. Ραγκούση σχετικά με τη λεγόμενη μεταρρύθμιση του «Καλλικράτη».
Κύριοι συνάδελφοι, όλοι ξέραμε –το είχα πει στην επιτροπή, το επαναλαμβάνω και εδώ- ότι μία διοικητική μεταρρύθμιση σημαίνει παραπάνω πόρους στην τοπική αυτοδιοίκηση. Σημαίνει ότι, όταν αυξάνεις τη δομή των Οργανισμών Τοπικής Αυτοδιοίκησης, χρειάζεσαι χρήματα. Αυτός είναι και ο λόγος που ενώ είχαμε σχεδιάσει τη διοικητική μεταρρύθμιση σε συμφωνία με την ΚΕΔΚΕ και την ΕΝΑΕ, τον Οκτώβριο και το Νοέμβριο του 2008 επισήμανα στο Βελλίδειο στη Θεσσαλονίκη, παρόντων όλων των ταγών της τοπικής αυτοδιοίκησης ΚΕΔΚΕ και ΕΝΑΕ και παρόντος του τότε Αρχηγού της Αξιωματικής Αντιπολίτευσης κ. Παπανδρέου, ότι δυστυχώς η κρίση είχε ενσκήψει, δεν μπορούσε να γίνει μεταρρύθμιση και έπρεπε να «θωρακίσουμε» την τοπική αυτοδιοίκηση για να έχει τουλάχιστον τους πόρους που έπρεπε να έχει για να αντιμετωπίσει την κρίση, επειδή επιφορτίζεται μ’ ένα πολύ μεγάλο μέρος από την αντιμετώπιση της κοινωνικής κρίσης που έχουμε μπροστά μας. Συμφωνήσαμε όλοι. 
Ξαφνικά και ενώ η κρίση σοβούσε ήδη, έφεραν τον «Καλλικράτη». Το ωραίο είναι ότι δεν ήταν μόνο οι Βουλευτές του ΠΑΣΟΚ που τον ψήφισαν την εποχή εκείνη. Υπήρξαν και άλλοι συνάδελφοι που δεν άκουγαν τότε όσους από μας λέγαμε ότι δεν γίνεται μεταρρύθμιση με ασκήσεις επί χάρτου χωρίς πόρους, με μεταφορά αρμοδιοτήτων και ιδίως χωρίς τη «ναυαρχίδα» που είχε ο «Καλλικράτης», δηλαδή το πρόγραμμα «Ελλάδα». Το οποίο ήταν ένα «πουκάμισο αδειανό» γιατί δεν έλεγε ποιοι είναι οι πόροι με βάση τους οποίους θα μπορούσε να προχωρήσει η τοπική αυτοδιοίκηση. 
Δεν είναι μόνον αυτό, αλλά σας διαβεβαιώνω ότι την εποχή εκείνη οι περισσότεροι από την τοπική αυτοδιοίκηση εκραύγαζαν ότι πρέπει να γίνει. Όσοι φορείς είχαν έλθει στην Αίθουσα της Γερουσίας έλεγαν ότι πρέπει να γίνει. Έγινε. Επιβεβαιώθηκε πλήρως η κατάρρευση της τοπικής αυτοδιοίκησης. 
Λέω κάτι, κύριε Υπουργέ, αν και το έχω πει πολλές φορές: Άλλο το ζήτημα τού ότι αυτή η Κυβέρνηση στηρίζεται από τρία κόμματα και άλλο αυτή η Κυβέρνηση και οι Υπουργοί της να δέχονται ευθύνες που δεν τους αναλογούν. Οφείλετε να ξέρετε κ. Υπουργέ και να λέτε τι παραλάβατε, γιατί θα δείτε τα παραδείγματα τα οποία βλέπετε εδώ. Σας ζητούν λογαριασμό γιατί οι δήμοι δεν έχουν χρήματα για να κάνουν τη μεταφορά, όταν είναι μαθηματικά βέβαιο ότι δεν θα τα είχαν, γιατί αυτά είναι τα αποτελέσματα του «Καλλικράτη». 
Παρακολουθώ τον κύριο Πρόεδρο της ΚΕΔΕ, τον πρώτο που κορυβαντιούσε εδώ ότι πρέπει να γίνει ο «Καλλικράτης», χωρίς να ζητάει πραγματικά εγγυήσεις την εποχή εκείνη για το ποια είναι τα χρήματα τα οποία θα είχε ο «Καλλικράτης» και ζητάει τα ρέστα τώρα και έρχεται και λέει ότι, παρά τη συμφωνία που είχε γίνει με το Υπουργείο, «γιατί δεν πάνε» –λέει- «στους δήμους, δώστε μας τα χρήματα που μάς αναλογούν κι εμείς θα κάνουμε τη μεταφορά των μαθητών». Όταν εκείνος ήξερε πολύ καλά την εποχή εκείνη ότι τα χρήματα δεν υπήρχαν. Τώρα που υιοθετείται αυτή η μεταβατική λύση που τονίζω ότι είναι λύση ανάγκης…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΡΟΚΟΠΗΣ ΠΑΥΛΟΠΟΥΛΟΣ",424
"70440"," Ολοκληρώστε, κύριε Παυλόπουλε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70441"," Τελειώνω, κύριε Πρόεδρε.
Εξασφαλίζει τη μεταφορά των μαθητών και έρχονται και συμπεριφέρονται μ’ αυτό τον τρόπο. Είναι συνυπεύθυνοι γι’ αυτό το κατάντημα της τοπικής αυτοδιοίκησης.
Σας ξαναλέω λοιπόν ότι ορθώς υιοθετείτε αυτή τη λύση ανάγκης, αλλά σας παρακαλώ θερμά: Εξηγήστε κάθε φορά που σας «ζητάνε τα ρέστα» τι συνέβη με τον «Καλλικράτη», ποια ήταν η δήθεν μεταρρυθμιστική του τομή, τι είναι εκείνο που παραλάβατε και ποιος ευθύνεται για το κατάντημα της τοπικής αυτοδιοίκησης αυτή την ώρα. Αλλιώς να είστε βέβαιος ότι σε δύο-τρεις μήνες –είναι σα να το βλέπω- εσείς θα είστε υπεύθυνος, κύριε Υπουργέ, και το Υπουργείο Εσωτερικών –έτσι τουλάχιστον θα περάσει παραέξω- για ό,τι συμβαίνει σήμερα. Και αυτό θα είναι κακό και για σας και για την ιστορία γενικότερα.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΠΡΟΚΟΠΗΣ ΠΑΥΛΟΠΟΥΛΟΣ",424
"70442"," Σας ευχαριστούμε.
Θα ήθελα να παρακαλέσω τους συναδέλφους να είναι εντός του χρόνου. Σας υπενθυμίζω ότι η ώρα είναι εννιά και μισή και έχουμε ακόμα δεκαεννιά ομιλητές. Λίγη αυτοσυγκράτηση θα ήταν ευχής έργο.
Ο κύριος Κοντονής έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70443"," Ευχαριστώ, κύριε Πρόεδρε.
Κυρίες και κύριοι συνάδελφοι, θεωρούμε ότι το παρόν σχέδιο νόμου το οποίο έρχεται προς ψήφιση στην Εθνική Αντιπροσωπεία αποτελεί την πιο εκκωφαντική αλλά συγχρόνως για την κοινωνία την πιο τραγική ομολογία της αποτυχίας των κυβερνητικών πολιτικών, της αποτυχίας των πολιτικών της τρικομματικής Κυβέρνησης.
Και με αυτό το σχέδιο νόμου αποδεικνύεται για άλλη μια φορά η κατεδάφιση του κοινωνικού κράτους, η ισοπέδωση της κοινωνίας, πράγματα που σήμερα συνιστούν και καταδεικνύουν την αποδιάρθρωση και την κατάρρευση της ίδιας της τρικομματικής Κυβέρνησης. Αν δεν συνιστούν κατάρρευση και αποδοκιμασία οι προληπτικές διαγραφές, οι οικειοθελείς αποχωρήσεις αλλά και οι συνεχείς δηλώσεις Βουλευτών ότι δεν θα ψηφίσουν αυτά τα επονείδιστα μέτρα, τότε τι άλλο συνιστούν παρά την κατάρρευση και τη διάλυση αυτής της τρικομματικής συμμαχίας; 
Τα λέμε αυτά, κυρίες και κύριοι  συνάδελφοι, γιατί θεωρούμε ότι και με το παρόν σχέδιο νόμου παίζεται ένα θέατρο του παραλόγου, το οποίο συνίσταται στις συνεχείς και μόνιμες μετατοπίσεις του προβλήματος της μεταφοράς των μαθητών από το κράτος στους δήμους και από τους δήμους στην περιφέρεια. 
Και ρωτάμε: Γιατί οι περιφέρειες θα είναι πιο αξιόπιστες από τους δήμους και το κράτος; Μήπως υπάρχει γενναία χρηματοδότηση προς τις περιφέρειες για να επιτελέσουν αυτό το σημαντικότατο έργο; Καμμία χρηματοδότηση. Αντιθέτως υπάρχει περιστολή πόρων της τάξης του 30%. Πώς είναι δυνατόν να γίνουν αυτές οι εργασίες με αυτή τη χρηματοδότηση, με αυτές τις περικοπές, όταν μάλιστα έχει αυξηθεί και το κόστος μεταφοράς των μαθητών εξαιτίας της αύξησης των καυσίμων; 
Το δεύτερο, κύριοι Βουλευτές, είναι ότι και με αυτό το σχέδιο νόμου καταδεικνύεται η ολοσχερής αποτυχία ενός μνημονιακού εκτρώματος που ήταν το σχέδιο «Καλλικράτης». Ακόμα και σήμερα ακούσαμε από τον εκπρόσωπο του ΠΑΣΟΚ, ότι αυτό το σχέδιο νόμου, ο «Καλλικράτης» που ψηφίστηκε από την τότε πλειοψηφία –το ΠΑΣΟΚ- αποτελεί λαμπρή σελίδα στην επαναδιάταξη του χάρτη της τοπικής αυτοδιοίκησης και της αποκέντρωσης. Αυτό το έκτρωμα, που σήμερα παράγει αυτά τα αποτελέσματα, ακόμα και σήμερα υπάρχουν Βουλευτές του ΠΑΣΟΚ που το υπερασπίζονται. 
Δεν είναι τυχαίο βεβαίως, κύριοι συνάδελφοι, ότι περί λαμπρής πολιτικής μας έκανε αναφορές το ΠΑΣΟΚ και για τα μνημόνια. Έλεγε ότι το μνημόνιο 1 και 2 είναι το λιμάνι όπου θα βρει ένα αραξοβόλι η τρικυμισμένη ελληνική οικονομία. Τα ίδια επαναλαμβάνει το ΠΑΣΟΚ και γι’ αυτό το έκτρωμα, που ήταν ο «Καλλικράτης».
Το τρίτο, κύριοι Βουλευτές, είναι ότι δυστυχώς, με την τακτική αυτή των μνημονιακών κυβερνήσεων επανερχόμαστε σε νέους ταξικούς φραγμούς στη μόρφωση και αποκλεισμούς στην εκπαίδευση. Η μη μεταφορά των μαθητών στα σχολεία τους, αυτό το πράγμα συνιστά: νέους ταξικούς φραγμούς. 
Σε αυτό το σημείο, κύριε Υπουργέ, σας υπενθύμισα και στην επιτροπή ότι στο νου μου έρχονται οι δεκάδες συμμαθητές μου στο Γυμνάσιο Αρρένων Ζακύνθου που έρχονταν με ποδήλατα και μηχανάκια για να διεκδικήσουν ένα καλύτερο αύριο. Πάρα πολλοί απ’ αυτούς χάθηκαν στο δρόμο γιατί δεν μπόρεσαν να ανταπεξέλθουν στις δυσκολίες εκείνες, που ήταν δυσκολίες πραγματικές και που το κράτος τότε, ένα σκληρό και ανάλγητο κράτος, δεν μπορούσε να κατανοήσει αλλά δεν μπορούσε και να βοηθήσει στην κατεύθυνση αυτή. 
Δυστυχώς, κύριοι συνάδελφοι, η εκπαίδευση και η μόρφωση αντιμετωπίζεται σήμερα σα να είναι σούπερ μάρκετ. Για να αντιμετωπιστούν τα προβλήματα της μεταφοράς των μαθητών, φτάνουμε σε μια άλλη απαράδεκτη κατάσταση: το κλείσιμο των σχολείων. 
Μετά την κ. Διαμαντοπούλου, τα cd και τις φωτοτυπίες, φτάσαμε σήμερα, κύριε Υπουργέ, να διορίζονται πέντε δάσκαλοι σε όλη την Ελλάδα για το τρέχον εκπαιδευτικό έτος και να κλείνουν σχολεία. Αυτή είναι η στάση της τρικομματικής Κυβέρνησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. 
Θα ήθελα να πω, εκτός των άλλων, ότι σας έχουμε υπενθυμίσει, κύριε Υπουργέ, ότι αν δεν κλείσετε τη στρόφιγγα της διασπάθισης του δημοσίου χρήματος, δεν υπάρχει καμμία προοπτική να εξοικονομηθούν πόροι. 
Στις 24 Απριλίου 2011 ο σύντροφος Παναγιώτης Λαφαζάνης είχε καταθέσει ερώτηση σχετικά με τους ειδικούς συμβούλους του Δημάρχου Ζακύνθου. Σε αυτήν την ερώτηση πήραμε μια απάντηση του τύπου «αλλά δεν βγήκε άλλος δήμαρχος. Ο Μποζίκης βγήκε και ο Μποζίκης διαλέγει συνεργάτες». Αυτό είναι το ύφος και η αντίληψη του κυρίου δημάρχου. 
Καταθέτω στα Πρακτικά και την ερώτηση και την απάντηση.
(Στο σημείο αυτό ο Βουλευτής κ. Χαράλαμπος Κοντονής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Από τουλάχιστον δύο ειδικούς συμβούλους, οι οποίοι αποτελούν πρόκληση για την τοπική κοινωνία, κύριε Υπουργέ, θα μπορούσαν να είχαν εξοικονομηθεί σε δύο χρόνια περί τις εξήντα χιλιάδες ευρώ. Λύνονται έτσι τα προβλήματα; Ελέγχονται τελικά όλοι αυτοί οι κύριοι; Ερωτώ γιατί η Ζάκυνθος έχει ένα αρνητικό παρελθόν. Δήμαρχοι και νομάρχες παραπέμπονται σήμερα στη δικαιοσύνη για αδικήματα σε βαθμό κακουργήματος. 
Επομένως, κύριε Υπουργέ, εάν δεν ελέγξετε, πώς διαχειρίζονται αυτά τα χρήματα και πώς αυτά κατευθύνονται σε ημετέρους, τότε δεν υπάρχει καμμία προοπτική λύσης του προβλήματος. 
Σας το είπαμε –και σας το ξαναλέμε- και το τονίζουμε: Εάν δεν εξοικονομηθούν αυτά τα χρήματα, τότε πολύ λυπάμαι, κύριε Υπουργέ, ό,τι αντιδραστικά μέτρα και να πάρετε, σε οποιαδήποτε κατεύθυνση, θα είναι αλυσιτελή και αναποτελεσματικά. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"70444"," Κι εμείς σας ευχαριστούμε.
Το λόγο έχει ο κ. Μαρίνος Ουζουνίδης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70445"," Ευχαριστώ, κύριε Πρόεδρε.
Κύριε Υπουργέ, αν κατάλαβα καλά ο κ. Παυλόπουλος άφησε αιχμές ότι η ευθύνη θα πέσει μόνο σε εσάς. Νομίζω ότι επί χρόνια είχε την ευθύνη και ο κ. Παυλόπουλος για την όλη κατάσταση που έχει δημιουργηθεί στα σχολεία με τη μεταφορά των παιδιών και με το κλείσιμο των σχολείων. Αυτό εγώ το γνωρίζω πολύ καλά στην περιοχή του Έβρου. 
Με την ευκαιρία αυτή, θέλω να σας παρακαλέσω να ενημερώσετε τον Υπουργό Παιδείας ότι στο νησί της Σαμοθράκης και στον Έβρο υπάρχουν μεγάλες ελλείψεις καθηγητών. Η διαδικασία της ερώτησης και το να περιμένω την απάντηση κτλ. είναι πολύ χρονοβόρα. Η σχολική χρονιά διαρκεί οκτώ, εννιά μήνες και οι τρεις μήνες σχεδόν πέρασαν. Σας παρακαλώ θερμά, ενημερώστε και τον Υπουργό Υγείας ότι το νησί της Σαμοθράκης με ένα σωρό γονείς και παιδιά δεν έχει παιδίατρο. Ας στείλει και έναν παιδίατρο επειγόντως. 
Σε ό,τι αφορά τους Βουλευτές και τους Υπουργούς, απ’ ό,τι φαίνεται, κύριε Πρόεδρε, εκτός του ότι δεν έρχονται εδώ, δεν πηγαίνουν και δεν περπατούν –κάποιοι Βουλευτές- στις πόλεις και στα χωριά. Είμαι υποχρεωμένος εγώ να μεταφέρω τα προβλήματα των ανθρώπων εδώ στη Βουλή, ούτως ώστε να ενημερωθεί η Κυβέρνηση και να μπορέσει να πάρει κάποια μέτρα, τα οποία θα τους διευκολύνουν τη ζωή, η οποία είναι πραγματικά πολύ δύσκολη σε μια ακριτική περιοχή.
Μιλάμε για το Νομό Έβρου, όπου το πιο νότιο σημείο από το πιο βόρειο απέχει εκατόν ογδόντα χιλιόμετρα. Τα ξέρει πολύ καλά ο Υπουργός μας και θα τον παρακαλέσω να κάνει κάτι τόσο για τον Έβρο όσο και για την Ξάνθη, τη βόρεια Ελλάδα και τη Ροδόπη φυσικά. Γνωρίζετε καλύτερα από εμένα ότι τα προβλήματα αυτών των ανθρώπων είναι πάρα πολλά.
Την προηγούμενη Τετάρτη έκλεισαν τα καταστήματα στο βόρειο Έβρο και την ονόμασαν «Μαύρη Τετάρτη». Εγώ, δυστυχώς, δεν μπόρεσα να παρευρεθώ. Οι άνθρωποι έστειλαν μια επιστολή, από την οποία είμαι υποχρεωμένος να διαβάσω κάποια σημεία, ούτως ώστε να ενημερωθεί η Κυβέρνηση. Γράφουν: «Σας αποστέλλουμε την παρούσα επιστολή, καθώς και συνημμένο το παρακάτω ψήφισμα, πιστεύοντας ότι έστω και την ύστατη στιγμή θα παρέμβετε με την παρουσία σας αλλά κυριότερα με την ψήφο σας, όταν κληθείτε να ψηφίσετε τα επαχθή μέτρα κατά των Ελλήνων που απεργάζεται η συγκυβέρνηση».
Σε κάποιο άλλο σημείο γράφουν: «Ήδη στον Έβρο ο κόσμος είναι ανάστατος από την κλιμακούμενη υποβάθμιση του νομού και ιδίως του βορείου τμήματος, το οποίο υποφέρει από την ανεργία, την αποψίλωση δημοσίων υπηρεσιών, την υποβάθμιση των δομών της υγείας, της παιδείας και της κοινωνικής ασφάλισης. Αναμφισβήτητα όλα τα ανωτέρω επιδεινώθηκαν με τις πολιτικές λιτότητας που ακολουθούν οι κυβερνήσεις τα τελευταία τρία χρόνια. Την Τετάρτη 10 Οκτωβρίου 2012, η «Μαύρη Τετάρτη» στην Ορεστιάδα, ήταν η μέρα ορόσημο για τις διεκδικήσεις μας. Θέλουμε να παραμείνουμε στην περιοχή μας και να ζήσουμε στον τόπο των προγόνων μας με την ελπίδα ότι και τα παιδιά μας θα παραμείνουν εδώ, που αρχίζει η Ελλάδα. Δεν θέλουμε να γίνουμε μετανάστες και πάλι». Καταθέτω την επιστολή στα Πρακτικά.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εάν δεν υπάρχουν σχολεία, εάν δεν μπορούν άλλο τα παιδιά να πάνε στα σχολεία, καθόμαστε σήμερα εν έτει 2012 και συζητάμε για τη μεταφορά των παιδιών στα σχολεία; Είναι λυπηρό να θέτουμε και να συζητάμε γι’ αυτό το θέμα. Επομένως, σας παρακαλώ θερμά να μεταφέρετε την αγωνία των ανθρώπων και να πάρει όσο το δυνατόν γρηγορότερα ο Πρωθυπουργός κ. Σαμαράς μέτρα. Πρέπει να στείλει πάνω τους Υπουργούς για να έρθουν σε επαφή με τον κόσμο. 
Εγώ είμαι πενήντα δύο ετών. Τα τελευταία χρόνια που παρακολουθώ τα πολιτικά πράγματα δεν θυμάμαι να ήρθε ένας Υπουργός και να διανυκτέρευσε στην περιοχή μας, με εξαίρεση τελευταία τον κ. Δένδια, ο οποίος έχει γίνει συχνός επισκέπτης. Το μόνο που κάνει είναι να πηγαίνει δύο ώρες εκεί και να παρακολουθεί τα προβλήματα των λαθρομεταναστών. Ο κόσμος του Έβρου, της Θράκης –το τονίζω- έχει μεγάλη ανάγκη, όμως, να φροντίσετε να λύσετε όσο το δυνατόν γρηγορότερα τα προβλήματα που υπάρχουν. 
Σε ό,τι αφορά το θέμα της μεταφοράς των μαθητών, πήρε θέση η εισηγήτρια μας και συμφωνώ απόλυτα μαζί της.
Επίσης, επειδή πλησιάζει ο χειμώνας και ακόμη επικρατεί αβεβαιότητα για το τι θα γίνει με το πολυσυζητημένο πετρέλαιο θέρμανσης, υπάρχει ένα ψήφισμα των ανθρώπων που κατοικούν εκεί πάνω. Παρακαλώ να βάλετε τον Έβρο στη Ζώνη Α΄. Έτσι κι αλλιώς, τα χρήματα που παίρνουν οι άνθρωποι για να ζεσταθούν δεν είναι πολλά, αλλά πρέπει να μπορέσουν να περάσουν αυτό το δύσκολο χειμώνα που έρχεται.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας ευχαριστώ πολύ.
(ΜΕΤΑ ΤΗΝ ΚΑΤΑΜΕΤΡΗΣΗ)","ΜΑΡΙΝΟΣ ΟΥΖΟΥΝΙΔΗΣ",381
"70446"," Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεως της ασυλίας των συναδέλφων Βουλευτών.
Ψήφισαν συνολικά 220 Βουλευτές.
Για το συνάδελφο κ. Ηλία Κασιδιάρη, υπέρ της άρσεως ασυλίας, δηλαδή «ΝΑΙ», ψήφισαν 220 Βουλευτές. 
Συνεπώς η αίτηση της εισαγγελικής αρχής γίνεται δεκτή.
Για τους συναδέλφους κυρίους Παναγιώτη Ηλιόπουλο και Γεώργιο Γερμενή, υπέρ της άρσεως ασυλίας, δηλαδή «ΝΑΙ», ψήφισαν 220 Βουλευτές. 
Συνεπώς η αίτηση της εισαγγελικής αρχής γίνεται δεκτή.
Για το συνάδελφο κ. Ιωάννη Πλακιωτάκη, υπέρ της άρσεως ασυλίας, δηλαδή «ΝΑΙ», ψήφισαν 25 Βουλευτές, κατά της άρσεως ασυλίας, δηλαδή «ΟΧΙ», ψήφισαν 193 Βουλευτές.
«ΠΑΡΩΝ» ψήφισαν 2 Βουλευτές. 
Συνεπώς η αίτηση της εισαγγελικής αρχής απορρίπτεται.
( Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
( Να φωτογραφηθούν οι σελίδες 136α΄-217 )","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70447"," Το λόγο έχει τώρα ο συνάδελφος κ. Κωνσταντίνος Κόλλιας, με την παράκληση να σεβαστούμε το χρόνο, διότι οι ομιλητές είναι πάρα-πάρα πολλοί.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70448"," Ευχαριστώ, κύριε Πρόεδρε. 
Κυρίες και κύριοι συνάδελφοι, σε αντίθεση με τον προλαλήσαντα συνάδελφο θα επικεντρωθώ στην ουσία της συζήτησης που αφορά την κύρωση της πράξης νομοθετικού περιεχομένου για τη μεταφορά των μαθητών, με την οποία η Κυβέρνηση επιχειρεί να δώσει μία οριστική και ουσιαστική λύση σε ένα τεράστιο πρόβλημα που απασχολεί τις κοινωνίες της ελληνικής περιφέρειας. 
Από πρόπερσι χιλιάδες παιδιά χάνουν πολύτιμα μαθήματα εξαιτίας της αδυναμίας που είχε επιδείξει η ελληνική πολιτεία, προκειμένου να καλύψει τις οφειλές προς τα ΚΤΕΛ, που ανέρχονταν στο ύψος των 130 εκατομμυρίων. Το πρόβλημα αυτό βεβαίως έχει φέρει σε σύγκρουση τις τοπικές κοινωνίες με τους δήμους και τα ΚΤΕΛ. Όλοι είχαν να διατυπώσουν δίκαια και λογικά επιχειρήματα. Οι δήμοι, ιδιαίτερα μετά τον «Καλλικράτη», είχαν επωμισθεί επιπλέον αρμοδιότητες, χωρίς όμως, να έχουν λάβει τον αντίστοιχο οικονομικό πόρο για να ανταποκριθούν σε αυτές τις υποχρεώσεις. Τα ΚΤΕΛ αναγκάζονταν επί μήνες να καλύπτουν με τραπεζικά δάνεια τις λειτουργικές δαπάνες για δρομολόγια που ήδη είχαν πραγματοποιήσει, χωρίς όμως, να έχουν πληρωθεί. 
Ο μεγαλύτερος χαμένος, βέβαια, ήταν οι μαθητές που έχαναν μαθήματα και οι γονείς οι οποίοι αναγκάζονταν να δαπανούν χρόνο και χρήμα για να μετακινήσουν τα παιδιά τους, για να αναπληρώσουν δηλαδή ένα έργο της πολιτείας, που είναι βασική της υποχρέωση και αδυνατούσε να εκπληρώσει. Και μάλιστα πέρυσι με τις καταργήσεις και τις συγχωνεύσεις σχολείων οι ανάγκες πολλαπλασιάστηκαν. Είχαμε περιπτώσεις όπου αυξήθηκαν οι αποστάσεις μετακίνησης ιδιαίτερα σε ορεινές περιοχές. Όλα αυτά βεβαίως δημιούργησαν πρόσθετες ανάγκες, πρόσθετες δαπάνες. 
Κυρίες και κύριοι συνάδελφοι, το σύστημα των σχολικών μεταφορών ήταν εξαρχής άκρως προβληματικό. Τα Υπουργεία επί μακρόν μετέθεταν τις ευθύνες στους γονείς, στα ΚΤΕΛ, στους δήμους, στις περιφέρειες, πλην όμως, λύση δεν δινόταν. Και δεν δινόταν, διότι η λύση απαιτούσε χρήματα, απαιτούσε κονδύλια ικανά να καλύψουν το σύνολο των οφειλών και των νέων αναγκών. Γι’ αυτό θεωρώ πολύ σημαντική την απόφαση του κυρίου Υπουργού να καταβάλει οφειλές ύψους 31 εκατομμυρίων από το Σεπτέμβριο, όπως επίσης, θεωρώ πολύ σημαντική τη δέσμευσή σας, κύριε Υπουργέ, ότι στις αρχές Νοεμβρίου θα καταβάλλετε και μία τρίτη δόση, η οποία θα πρέπει να είναι και αυτή σημαντική για να καλύψει τουλάχιστον το ήμισυ των συνολικών οφειλών. Πλην όμως, η τακτική καταβολή των οφειλών λύνει ένα μέρος του προβλήματος. Το άλλο μέρος του προβλήματος έχει να κάνει με τον εξορθολογισμό της δαπάνης και εδώ υπεισέρχεται το θέμα της οριστικής μεταφοράς της αρμοδιότητας για τις σχολικές μεταφορές στις περιφέρειες. Νομίζω ότι και μόνο το γεγονός ότι αντί να έχουμε τριακόσιες είκοσι πέντε διαγωνισμούς σε επίπεδο δήμων, θα έχουμε πενήντα τέσσερις σε επίπεδο πρώην νομαρχιών και αυτό αποτελεί ένα βήμα εξορθολογισμού.
Από εκεί και έπειτα, χρειάζεται περιστολή της σπατάλης, η οποία μπορεί να επιτευχθεί μέσα από τη σωστή κοστολόγηση των μεταφορών. Και όταν λέω σωστή εννοώ πρώτα και κύρια να καλύπτει τις ανάγκες και του τελευταίου μαθητή, δεύτερον, να είναι δίκαιη για τους μεταφορείς και τρίτον, να είναι διαφανής για τον φορολογούμενο.
Τέλος, με την ευκαιρία, κυρίες και κύριοι συνάδελφοι, θα ήθελα να θίξω ένα θέμα το οποίο απασχολεί ιδιαίτερα την Κορινθία, αλλά φαντάζομαι και ολόκληρη την περιφέρεια, ένα θέμα που αφορά την ασφάλεια των σχολικών μεταφορών. Μετά τις συγχωνεύσεις και τις καταργήσεις σχολείων, οι μετακινήσεις πολλαπλασιάστηκαν και βεβαίως μαζί με αυτές πολλαπλασιάστηκαν και οι κίνδυνοι. Μαθητές νηπιαγωγείων και δημοτικών αναγκάζονται να μετακινηθούν από ορεινά και απομακρυσμένα χωριά της Κορινθίας υπό άκρως επικίνδυνες καιρικές και οδικές συνθήκες. 
Κύριε Υπουργέ στο παρελθόν είχα φέρει το θέμα στην Ολομέλεια της Βουλής και διαπίστωσα ότι υπάρχει μία συμφωνία ανάμεσα στα συναρμόδια Υπουργεία Παιδείας και Μεταφορών ως προς το τι ισχύει και το τι θα έπρεπε να ισχύει για την ασφαλή μεταφορά των μαθητών. Το θεσμικό πλαίσιο που διέπει την ασφάλεια μέσα στα σχολικά λεωφορεία και ιδιαίτερα στο θέμα του συνοδού, είναι ασαφές. 
Έχω εντοπίσει έγγραφα των Υπουργείων Παιδείας και Μεταφορών τα οποία άλλοτε αναφέρουν ότι η παρουσία συνοδού είναι υποχρεωτική και άλλοτε ότι δεν είναι. Υπάρχουν προδιαγραφές για τις ζώνες ασφαλείας, οι οποίες ούτε εφαρμόζονται ούτε εποπτεύονται.
Κύριε Υπουργέ, θεωρώ απαράδεκτο ο νόμος να προβλέπει υποχρεωτικά συνοδό για τις μετακινήσεις παιδιών που φοιτούν σε ιδιωτικά σχολεία και να μην το προβλέπει σε παιδιά που φοιτούν σε δημόσια σχολεία. Αυτός είναι ένας απαράδεκτος τρόπος να αντιμετωπίζονται τα φτωχά παιδιά της περιφέρειας σαν να είναι παιδιά ενός κατώτερου Θεού.
Στην Κορινθία είχαμε φαινόμενα, κύριε Υπουργέ, όπου τις πρώτες ημέρες της σχολικής χρονιάς χάθηκαν παιδιά επειδή δεν μπορούσαν να εντοπίσουν την αφετηρία του λεωφορείου. Είμαι βέβαιος ότι σε αυτήν εδώ την Αίθουσα δεν υπάρχει κανένας συνάδελφος που να μην συναινέσει ότι θα πρέπει να ληφθούν αυτά τα μέτρα που αφορούν την ασφάλεια όλων των μαθητών. Πλην όμως, και αυτή η εγγύηση της ασφάλειας έχει κάποιο κόστος. Η παρουσία συνοδού και η εγκατάσταση κατάλληλων ζωνών ασφαλείας απαιτούν επιπλέον έξοδα και αυτό θα πρέπει η πολιτεία να το λάβει υπ’ όψιν της, την κοστολόγηση των σχολικών μεταφορών, για να σταματήσει το φαινόμενο μικροί μαθητές του νηπιαγωγείου να μετακινούνται ανεξέλεγκτα στο διάδρομο του λεωφορείου και να βάζουν σε κίνδυνο όχι μόνο τη δική τους ζωή, αλλά και τη ζωή των συμμαθητών τους.
Αναμένω, κύριε Υπουργέ, από εσάς συγκεκριμένη πρωτοβουλία ώστε κατά την προκήρυξη των διαγωνισμών να προβλέπεται η υποχρέωση ύπαρξης συνοδού και ειδικών ζωνών ασφαλείας, ιδιαίτερα στα παιδιά του νηπιαγωγείου και του δημοτικού. Διαφορετικά οτιδήποτε άλλο θεσμοθετήσετε για την ασφάλεια των μαθητών θα είναι κενό περιεχομένου.
Κυρίες και κύριοι συνάδελφοι, κάθε θεσμική παρέμβαση πρέπει να είναι σαφής, κοστολογημένη και εφαρμόσιμη. Θεωρώ ότι με την κύρωση της παρούσης πράξης νομοθετικού περιεχομένου γίνεται ένα ουσιαστικό βήμα για την αναβάθμιση των σχολικών μεταφορών σε ένα σχήμα αποτελεσματικό και οικονομικά βιώσιμο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΟΛΛΙΑΣ",230
"70449"," Ο κ. Γεώργιος Πάντζας έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70450"," Ευχαριστώ πολύ, κύριε Πρόεδρε.
Κυρίες και κύριοι, σήμερα οι μαθητές, οι δάσκαλοι και οι δήμαρχοι της Αττικής κατέβηκαν για άλλη μία φορά στους δρόμους να διαμαρτυρηθούν για την τραγική κατάσταση που έχετε δημιουργήσει. Το αποτέλεσμα βέβαια ήταν «στου κουφού την πόρτα όσο θέλεις βρόντα»!
Θέλω να σας ρωτήσω, κύριε Υπουργέ: Οι φωνές των μαθητών δεν σας άγγιξαν καθόλου; Τα αιτήματά τους δεν είναι σημαντικά; Τι είναι σημαντικό στην εποχή μας; Τα οικονομικά σκάνδαλα μήπως, για τα οποία κανείς δεν πήγε φυλακή και κανείς δεν επέστρεψε τα κλεμμένα; 
Κύριε Υπουργέ, στις 11 Σεπτέμβρη άνοιξαν τα σχολεία και αμέσως μετά πολλά από αυτά έκλεισαν ξανά. Άνοιξαν μόνο για τον αγιασμό ή δεν άνοιξαν καθόλου. Τότε ο Υπουργός Παιδείας στην εξαγγελία του είπε ότι όλα είναι στη θέση τους. Καθηγητές και δάσκαλοι είναι έτοιμοι να ξεκινήσει η σχολική χρονιά για να πάνε τα παιδιά μας στο σχολείο. Δυστυχώς, πέσατε πάλι έξω. Διαπίστωση; Έχετε ξεπεράσει και τον Βαρόνο Μινχάουζεν στα ψέματα. Πώς θα πάνε τα παιδιά στο σχολείο, κύριε Υπουργέ, όταν μετά από δύο και πλέον μήνες το πρόβλημα της μεταφοράς είναι ακόμη άλυτο; Με ποιους μαθητές θα λειτουργήσουν όταν τους έχετε αναγκάσει να μένουν στα σπίτια τους; Με ποιον τρόπο θα πάνε τα παιδιά σχολείο όταν τα λεφτά που δίνονται για τη μεταφορά είναι ψίχουλα; Αλλά σε κάτι τέτοιο μας έχετε συνηθίσει.
Ψίχουλα και οι μισθοί πείνας σε εργαζόμενους, σε δασκάλους και καθηγητές, τους οποίους αναγκάζετε να σιτίζονται στις στρατιωτικές λέσχες, λες και ζούμε σε εποχές κατοχής. Πού αλλού ακούστηκε να χρήζουν ελεημοσύνης οι δάσκαλοι, εργαζόμενοι άνθρωποι, οικογενειάρχες; Και μεταξύ αυτών τα παιδιά να λιποθυμούν από την πείνα στα σχολεία ή στα σπίτια τους, γιατί πολλά σχολεία σε όλη τη χώρα είναι κλειστά, όπως συμβαίνει στην Περιφέρεια Αττικής και στην Ευρυτανία, που ενδιάμεσα σχολεία έχουν κλείσει και χρειάζονται μία με μιάμιση ώρα για να πάνε από το σπίτι στο σχολείο και από το σχολείο στο σπίτι. Και είναι κλειστά εξαιτίας των μνημονίων. Παντού ακούμε μνημόνια, μνημόνια, παντού μνημόνια και εξαθλίωση. Καθημερινά διαβάζουμε για κάποιο νέο μνημόνιο. Και σας ρωτώ: Πού θα πάει αυτό, κύριοι; Πού σκοπεύετε να πάτε τη χώρα; Μήπως σε ένα οριστικό και τελειωτικό, όχι μνημόνιο, αλλά μνημόσυνο;
Οι περικοπές στους μισθούς, στη χρηματοδότηση των δήμων και των σχολικών επιτροπών έχουν φέρει στο σύστημα παιδείας ένα νέο μεσαίωνα. Εμπόδια στη μεταφορά των μαθητών, κενές αίθουσες και  τεράστιες ελλείψεις σε καθηγητές και δασκάλους. Καθόλου χρήματα για λειτουργικές δαπάνες. Αυτή είναι η κατάσταση σήμερα, μία εκπόρνευση της εκπαιδευτικής διαδικασίας, ένα τριτοκοσμικό περιβάλλον για τα παιδιά μας. Αντί να μεταφέρετε τα παιδιά μας στα  ειδικά -και όχι μόνο- σχολεία, διαθέτετε υπέρογκα ποσά για να μεταφέρετε τους Υπουργούς της συγκυβέρνησης και τους υπαλλήλους της διεθνούς τοκογλυφίας. Είστε οι ίδιοι που σήμερα έρχεστε ως σωτήρες του έθνους, εισάγοντας την πιο βάρβαρη πολιτική που γνώρισε η κοινωνία μας. Ζητάτε από τον ελληνικό λαό να κάνει θυσίες στο βωμό του βρώμικου καπιταλιστικού συστήματος, να δεχθεί δηλαδή ο ελληνικός λαός να σκύψει για άλλη μια φορά το κεφάλι και να υπομένει από εσάς, τους «γεσεράκηδες», τη σωτηρία της χώρας. Με τους φόρους που έχετε επιβάλει -και θα επιβάλετε και άλλους- στραγγαλίζετε τους πολίτες της χώρας. Τους σκοτώνετε και μαζί σκοτώνετε και τα παιδιά μας.
Επιτέλους, φτάνει πια, κύριοι. Αρκετά. Σταματήστε, σας παρακαλώ, να παίζετε με τα παιδιά μας σαν άπληστοι τζογαδόροι. Έχετε καταστρέψει τη χώρα. Είστε οι αρχιτέκτονες μιας Ελλάδας της ανεργίας και της εξαθλίωσης, της πείνας και της δυστυχίας, των αυτοκτονιών και των συσσιτίων. Εξυπηρετείτε το παγκόσμιο καπιταλιστικό τοκογλυφικό σύστημα και ενεργείτε σε διατεταγμένη υπηρεσία. Έχετε φαλιρίσει τους δήμους και τις τοπικές κοινότητες, αλλά αυτά για εσάς είναι λαϊκισμός, όπως λαϊκισμός είναι να απαλλαγούν τα σχολεία από την καταβολή του ΦΠΑ για τη θέρμανση, προνόμιο που έχουν οι εφοπλιστές και οι πρεσβείες, αλλά όχι τα σχολεία. Αλλά βέβαια προτιμάτε να αφήσετε χωρίς θέρμανση τα σχολεία από το να καταγγείλετε τη διαπλοκή και βασικά να βρείτε τα χρήματα. Πού θα τα βρείτε; Από όλους αυτούς που έχουν βγάλει δισεκατομμύρια στο εξωτερικό. Αλλά δεν τους βρίσκετε. Γιατί δεν τους βρίσκετε; Γιατί σας ενώνει ο ομφάλιος λώρος και η κοινή διαπλοκή. Δεν πρόκειται ποτέ να τους βρείτε. Εμείς είμαστε εδώ, περιμένουμε. Εάν τους βρείτε, θα σας χειροκροτήσουμε.
Αφήστε, λοιπόν, τις παρεμβάσεις τύπου μπαλώματος που επιχειρείτε με αυτό το νομοσχέδιο. Το καλλικρατικό έκτρωμα και η άθλια πολιτική σας δεν πρέπει να αγγίξουν την εκπαιδευτική διαδικασία. Αποδώστε άμεσα, λοιπόν, τα οφειλόμενα για τις μεταφορές, προκειμένου να ξεκινήσει το συντομότερο δυνατόν η μεταφορά των μαθητών χωρίς να χαθεί η φετινή σχολική χρονιά και επεξεργαστείτε –επαναλαμβάνω- ένα σοβαρό και ολοκληρωμένο σχέδιο.
Κύριε Υπουργέ, η γνώση δεν είναι προνόμιο αυτών που έχουν λεφτά. Και σας διαβεβαιώ, αυτό φώναζαν σήμερα οι μαθητές στην πλατεία Κλαυθμώνος και στην πλατεία Συντάγματος. Ήμουν παρών, κύριε Υπουργέ. Τα παιδιά φώναζαν:  «Εμείς δεν έχουμε λεφτά, αλλά πρέπει να πάμε σχολείο, θέλουμε να μάθουμε γράμματα». Πήγαμε στο Υπουργείο, όπως και την περασμένη εβδομάδα ξαναπήγαμε στο Υπουργείο. Την πρώτη φορά μας έστειλαν από τον Άννα στον Καϊάφα, τη δεύτερη από τον Καϊάφα στον Άννα και την τρίτη, αν ξαναπάνε τα παιδιά, οι γονείς, οι καθηγητές και οι δήμαρχοι της περιοχής, θα στείλουν τα παιδιά αυτή τη φορά στον Ηρώδη. 
Βέβαια, προηγουμένως άκουσα τον κ. Σαμαρά που είπε στην τηλεόραση: «Αλλάζουμε την εικόνα της Ελλάδας». 
Πράγματι, η Ελλάδα που ξέραμε δεν υπάρχει πια. Είναι στην εντατική και περιμένει τη χαριστική βολή των μέτρων που θα ψηφίσετε. Είπε επίσης ότι κρατάει το τιμόνι της χώρας και δεν έχει καταλάβει ότι έχει ρίξει το πλοίο στην ξέρα. Καπετάνιος για κλάματα, αλλά τα παιδιά μας δεν φταίνε τίποτα. 
Τα παιδιά μας πρέπει να πάνε σχολείο. Βρείτε τον τρόπο, βρείτε τα χρήματα, πάρτε τα από αυτούς που τα έχουν -και ξέρετε πού τα έχουν- και δώστε τα για να λειτουργήσει η παιδεία μας.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"70451"," Η ακρίβεια στο χρόνο του κ. Πάντζα υπήρξε παροιμιώδης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70452"," Ευχαριστώ πολύ, κύριε Πρόεδρε. Έχετε πολύ καλό γούστο!","ΓΕΩΡΓΙΟΣ ΠΑΝΤΖΑΣ",392
"70453"," Το λόγο έχει ο κ. Κακλαμάνης για δέκα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70454"," Με τον κ. Πάντζα συνυπήρξαμε στο 7ο Νυκτερινό Γυμνάσιο…","ΑΠΟΣΤΟΛΟΣ ΚΑΚΛΑΜΑΝΗΣ",172
"70455"," Εγώ νόμιζα ότι παίζατε στο έργο «Η Λίζα και η άλλη». Αυτό ήταν το πιο γνωστό του έργο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70456"," Το έργο «Η Λίζα και η άλλη» διασκέδαζε τον κόσμο. Η διακυβέρνηση της χώρας από εσάς και την προηγούμενη κυβέρνηση τι προσέφερε σε αυτή την πατρίδα; Ένα μηδενικό, τίποτα! Φτάσατε στην χρεοκοπία και την πτώχευση. Αυτά τα λέω επειδή αναφερθήκατε στο έργο «Η Λίζα και η άλλη».
Αγαπητέ συμμαθητά, με συγχωρείτε.","ΓΕΩΡΓΙΟΣ ΠΑΝΤΖΑΣ",392
"70457"," Ορίστε, κύριε Κακλαμάνη.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70458"," Έχουμε όμως μία διαφορά. Όπως είχε πει κάποιος, να είναι κανείς αριστερός στα νιάτα του, πράγματι αξίζει. Να είναι όμως αριστερός και στα γεράματά του, αγαπητέ κύριε Πάντζα; Είμεθα και υπέργηροι. Δεν το έχετε καταλάβει ακόμη;","ΑΠΟΣΤΟΛΟΣ ΚΑΚΛΑΜΑΝΗΣ",172
"70459"," Εγώ νιώθω τριάντα οκτώ χρονών. Δεν ξέρω πόσο νιώθετε εσείς.","ΓΕΩΡΓΙΟΣ ΠΑΝΤΖΑΣ",392
"70460"," Εντάξει! 
Η διαφορά είναι η εξής. Νιώθουμε ότι είμαστε τριάντα οκτώ ετών αν φωνάζουμε πολύ. Δεν είναι μόνο αυτό, δυστυχώς.","ΑΠΟΣΤΟΛΟΣ ΚΑΚΛΑΜΑΝΗΣ",172
"70461"," Μα, έτσι νιώθω!","ΓΕΩΡΓΙΟΣ ΠΑΝΤΖΑΣ",392
"70462"," Κύριε Πρόεδρε, κάποιοι από εμάς διαβάζουμε από τα Πρακτικά το παρελθόν. Καθώς είναι τώρα ψηφιοποιημένα, μπορεί κανείς ανατρέχοντας να δει πράγματι χρήσιμα και σοφά πράγματα που ειπώθηκαν εδώ και μπορεί επίσης να χαρακτηρίσει πάρα πολλά πράγματα που λέγονται με μία φράση μόνο: «Των οικιών ημών εμπιπραμένων», το σπίτι της Ελλάδας καίγεται. 
Επί τρία χρόνια κάποιοι δεν βλέπουν, δεν ακούν, μόνο ενυπνιάζουν. Είναι πραγματικά κρίσιμη αυτή η ώρα και πρέπει να το καταλάβουμε. Πρέπει να το καταλάβει και η Κυβέρνηση. Επί τέσσερις μήνες –κακώς υπάρχει αυτή η διάρκεια των συζητήσεων, διότι μας φέρνει εδώ τώρα με την πλάτη στον τοίχο- κάνουν αυτή τη μεγάλη προσπάθεια ο Πρωθυπουργός και οι δύο Αρχηγοί των άλλων κομμάτων που στηρίζουν την Κυβέρνηση.
Όμως, αυτό που χρειάζεται είναι πώς θα κατανοήσει ο ελληνικός λαός -αυτός του οποίου τον πόνο, τη δυστυχία μέσα σε αυτή την Αίθουσα τη μεταφέρουμε μόνο για να την καπηλευτούμε- μετά από μία διαδρομή τριών ετών - συγκρίνοντας ποια ήταν τα μέτρα την άνοιξη του 2010 με αυτά που αντιμετωπίζουμε τώρα- ποιοι έχουν ευθύνη γιατί ο τουρισμός βουλιάζει. Είναι κάποιοι που δεν άφηναν τους ξένους να πραγματοποιήσουν το όνειρο της ζωής τους να δουν την Ακρόπολη!","ΑΠΟΣΤΟΛΟΣ ΚΑΚΛΑΜΑΝΗΣ",172
"70463"," Έλεος! Έλεος!","ΣΠΥΡΙΔΩΝ ΧΑΛΒΑΤΖΗΣ",534
"70464"," Έλεος, κύριοι!","ΑΠΟΣΤΟΛΟΣ ΚΑΚΛΑΜΑΝΗΣ",172
"70465"," Διαστροφέα!","ΣΠΥΡΙΔΩΝ ΧΑΛΒΑΤΖΗΣ",534
"70466"," Κύριε Πρόεδρε, όλοι οι μουσουλμάνοι θα πάνε μία φορά στη Μέκκα. Όλοι οι Ευρωπαίοι θέλουν να δουν την Ακρόπολη.","ΑΠΟΣΤΟΛΟΣ ΚΑΚΛΑΜΑΝΗΣ",172
"70467"," Πουλήσατε την Ελλάδα!","ΣΠΥΡΙΔΩΝ ΧΑΛΒΑΤΖΗΣ",534
"70468"," Είναι αυτοί που έκαιγαν την Αθήνα, αυτοί που έδιναν στα ξένα Κοινοβούλια της Ευρώπης την εικόνα ενός Κοινοβουλίου που κινδυνεύει από στιγμή σε στιγμή με εισβολές, όπως αυτά που έγιναν στο ισπανικό Κοινοβούλιο, αν κάποιοι τα θυμούνται αυτά.
Φθάσαμε, λοιπόν, εδώ και αρκετοί κόπτονται. Γιατί η βία έχει πολλές μορφές. Βία ήταν όταν λέγατε από εκείνο το Βήμα στους Βουλευτές του ΠΑΣΟΚ «πού θα τολμήσετε να πάτε στα χωριά σας και στις περιφέρειές σας;» Βία ήταν κι όταν στην Αργυρούπολη συγκεντρώνονταν…","ΑΠΟΣΤΟΛΟΣ ΚΑΚΛΑΜΑΝΗΣ",172
"70469"," Ποιος τα έλεγε αυτά;","ΣΠΥΡΙΔΩΝ ΧΑΛΒΑΤΖΗΣ",534
"70470"," Δεν αφορούν μόνον εσάς, κύριε Χαλβατζή.","ΑΠΟΣΤΟΛΟΣ ΚΑΚΛΑΜΑΝΗΣ",172
"70471"," Γιατί απευθύνεστε σ’ εμάς;","ΣΠΥΡΙΔΩΝ ΧΑΛΒΑΤΖΗΣ",534
"70472"," Κοιτάζω προς τα εκεί. Και κάποιοι άλλοι λένε ότι είναι Αριστερά. Αυτό είπα στο φίλο μου τον Γιώργο Πάντζα: Άλλο Αριστερά τότε που διακινδύνευες και άλλο Αριστερά τώρα που χειροκροτείσαι. Βέβαια αυτοί που χειροκροτούν θα σου ζητήσουν αύριο το λόγο και θα σου πουν: «τη βία που ασκούσες εσύ έρχεται η Χρυσή Αυγή να την ασκήσει πιο αυθεντικά». Αυτή είναι η πραγματικότητα. Ή θα καταλάβουμε πού οδηγείται η χώρα ή, σε αντίθετη περίπτωση, θα είμαστε ιστορικά υπεύθυνοι. 
Εδώ για το θέμα σας, κύριε Υπουργέ, θα ήθελα να πω το εξής. Στη δεκαετία του ’80 ό,τι καλό γινόταν στο κοινωνικό κράτος, στην Παιδεία, στην Υγεία δεν είχε καμία στήριξη από την παραδοσιακή Αριστερά. Αντιθέτως, νομοσχέδια για τα εργασιακά δικαιώματα καταψηφίζονταν. Ο αείμνηστος ηγέτης της άλλης πλευράς έλεγε: «Ο εργάτης τι να πει; Από πίτα που δεν τρως άστην να καίγεται». Φθάσαμε ως εδώ και οι ευθύνες δεν είναι μόνο των δύο κομμάτων που κυβέρνησαν, που ασφαλώς κι έχουν ευθύνες. Είναι καθενός -ιδιαίτερα σήμερα- που δεν στέκεται υπεύθυνα σε μια τραγωδία που συντελείται στη χώρα. 
Δωρεάν Παιδεία. Ο Γεώργιος Παπανδρέου, όπως γνωρίζετε, έθεσε και εφήρμοσε αυτήν την αρχή. 
Έπρεπε να έχω δύο μισθούς, εγώ που εργαζόμουν ως φοιτητής, για να εγγραφώ από το ένα έτος στο άλλο κι 100 δραχμές για να εξεταστώ στο κάθε μάθημα. 
Ένα θέμα υπάρχει τώρα, σ’ αυτήν την κατάσταση. Δεν το ακούσατε από κανέναν εδώ. Δεν θα το ακούσει ο ελληνικός λαός από κανέναν απ’ αυτό το Βήμα. Κύριε Υπουργέ, το 50% του ελληνικού λαού αυτή τη στιγμή δεν είναι σε θέση να εισφέρει ούτε για σπουδές ούτε για μεταφορές των παιδιών. Υπάρχει όμως το άλλο 50%, το οποίο κλιμακώνεται. Ο νόμος 1566 που έφερα εγώ στη Βουλή το 1985 προέβλεπε πώς μπορούν να εξοικονομηθούν δισεκατομμύρια που ξοδεύαμε για βιβλία. Πώς μπορούμε να ζητάμε από τα ευρωπαϊκά Κοινοβούλια να εγκρίνουν δανειοδοτήσεις, επιχορηγήσεις -όπως θέλετε πείτε τα- στην Ελλάδα, όταν ενώ εκείνοι μαθαίνουν τα παιδιά τους να επιστρέφουν τα βιβλία τους –επί πέντε χρόνια τα παιδιά των Αυστριακών και των Γερμανών επιστρέφουν τα βιβλία, τα οποία τα μαθαίνουν να τα αγαπούν κι όχι να τα σκίζουν και να τα καίνε- εδώ δεν συμβαίνει κάτι ανάλογο; Γιατί δεν εφαρμόζεται αυτός ο νόμος, κύριε Υπουργέ; Εγώ έφυγα από το Υπουργείο Παιδείας. Ήρθαν άλλοι Υπουργοί του ΠΑΣΟΚ, της Νέας Δημοκρατίας, συγκυβερνήσεις κ.λπ. Πόσα εκατομμύρια θα πάνε μόνο για τα σχολικά βιβλία; 
Όσον αφορά τις μεταφορές, εδώ είναι ένα μεγάλο πρόβλημα. Δεν ξέρω εάν φταίει το 17%. Διότι κάποιοι νομίζουν ότι οι αποδοχές στις τάξεις των μισθωτών και των συνταξιούχων μπορούν να περιορίζονται κατά 30% και παραπάνω, αλλά εκείνοι στις μεταφορές τους δεν θέλουν καμμία μείωση. Γιατί δεν λέει κάποιος απ’ αυτό το Βήμα ότι οι μεταφορείς θέλουν, εάν είναι δυνατόν, να πάρουν περισσότερα, ενώ τώρα αυτή η πράξη την οποία ψηφίζουμε λέει ότι θα περικοπούν κι εκεί κατά 17%. Πώς να το κάνουμε! Εδώ λοιπόν εμείς τι είμαστε; Συνήγοροι των διαφόρων εταιρειών πούλμαν ή των διαφόρων ταξιτζήδων; Ως επαγγελματίες όσοι μεν έχουν συναίσθηση αυτής της ανάγκης κάνουν τη δουλειά τους. 
Υπάρχουν και άλλοι, οι οποίοι τα έχουν καλά με το δήμαρχο -είπε ο εκ Ζακύνθου συνάδελφος, κάποια πράγματα για το τι κάνουν κάποιοι δήμαρχοι- και είναι καιρός ακόμα και μέσα στον κομματικό χώρο ο καθένας να βγάλει στο τσιγκέλι όποιους πρώτα απ’ όλα δυσφημούν την παράταξη στην οποία ανήκουν, είτε δήμαρχοι, είτε νομάρχες, περιφερειάρχες ή οτιδήποτε.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, κλείνω με αυτά και μόνο. 
Εκτός του ότι ψηφίζω την πράξη αυτή, θέλω να σας πω, κύριε Υπουργέ, το ότι αν θα είναι στις περιφέρειες ή στο Υπουργείο κεντρικά, ή με το Υπουργείο Παιδείας όπως είπε ο κ. Παυλόπουλος. Τώρα έφυγε ο φίλος μου ο Προκόπης, που και αυτός έχει μείνει στην εποχή που μάλωνε η Νέα Δημοκρατία με το ΠΑΣΟΚ. Δεν καταλαβαίνει ότι παλεύει η Ελλάδα με την καταστροφή. Και κάποιοι το καταλαβαίνουν. Κάποιοι ουσιαστικά χωρίς να το καταλαβαίνουν εξυπηρετούν μια 5η Φάλαγγα, που υπονομεύει αυτή την πορεία της χώρας. 
Κύριε Υπουργέ, εγώ πιστεύω και οι γονείς και τα εκατόν πενήντα, διακόσια παιδιά που ήρθαν το πρωί και όλη η Αθήνα, το κέντρο της Αθήνας πάγωσε, αγαπητοί, για τέσσερεις ολόκληρες ώρες, διότι κάποιοι όπως στη δεκαετία του ’80…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έπιανα δουλειά στο Υπουργείο Παιδείας μετά τις 5 η ώρα το απόγευμα, διότι μέχρι τις 5 είχα τα νηπιαγωγεία το πρωί, τους γονείς από το Περιστέρι για ένα τζάμι, τα παιδιά που κρυώνανε. Σωστά. Αλλά όλα λέγανε: «Στο Υπουργείο Παιδείας. Εκεί στην κυβέρνηση»,όχι στο δήμο ή στο νομάρχη. Γιατί ο στόχος μας ήταν η κυβέρνηση. 
Να μη δουλέψει η Κυβέρνηση. Να πέσει η Κυβέρνηση. Ας πούμε ότι πέφτει αυτή η Κυβέρνηση. Πείτε ότι αύριο… 
Ε, νομίζω ότι εδώ τα πράγματα είναι ξεκάθαρα. Δεν μου άρεσε ότι ο Πρωθυπουργός είπε απόψε ότι τα εργασιακά τα έχουμε βελτιώσει. Δεν υπάρχει συζήτηση γι’ αυτό. Εγώ δεν καίγομαι για τον κ. Βγενόπουλο, που παίρνει όπως είχε προβλεφθεί –προφανώς- την «Ολυμπιακή» από τον κ. Βασιλάκη και προφανώς, θέλει να κάνει απολύσεις, ούτε για τον κ. Κωστόπουλο, ούτε για τον κ. Λάτση, ούτε για οποιονδήποτε που με την ενοποίηση των τραπεζών θα κάνει απολύσεις. Απολύσεις δεν κάνουν οι μικρές βιοτεχνικές επιχειρήσεις, οι οικογενειακές επιχειρήσεις. Η Ελλάδα έχει ένα 5% με 7% το πολύ μεγάλες επιχειρήσεις, δηλαδή δίκτυα super market. Αυτοί θέλουν να διώξουν κόσμο. Δεν καταλαβαίνω γιατί όλα αυτά.
Και εδώ έχει και μια ευθύνη και το Κοινοβούλιο, κύριε Πρόεδρε. Θα θυμάστε ίσως ότι είχα προτείνει να πάμε –όχι μεταφέροντας αυτά τα εσώψυχα τα δικά μας- στα ευρωπαϊκά Κοινοβούλια. Διότι εξαρτόμαστε από δεκαέξι Κοινοβούλια. Όπως εδώ «Τρεις λαλούν και δύο χορεύουν», το ίδιο συμβαίνει και σε άλλα ευρωπαϊκά Κοινοβούλια. Και εκεί υπάρχουν λαϊκισμοί. Και εκεί υπάρχουν κανάλια, συμφέροντα. 
Και εμείς εδώ τρώμε τις σάρκες μας. Και τρώμε και τις σάρκες του ελληνικού λαού, των παιδιών μας και των εγγονιών μας. Αυτά όλα που λέμε εδώ κάποτε θα ανασκολοπηθούν και θα είναι ευτυχής όποιος δεν θα ανασκολοπιθή -ιστορικά εννοώ- και ο ίδιος. 
Αυτά ήθελα να πω, κύριε Πρόεδρε. Και ευχαριστώ πάρα πολύ και εσάς και τον φίλο μου τον Γιώργο, τον Πάντζα. Μα όλο κοπανατζής ήσουν. Τώρα εδώ είσαι κάθε μέρα παρών και μαχητικότατος. Ενώ εκεί …","ΑΠΟΣΤΟΛΟΣ ΚΑΚΛΑΜΑΝΗΣ",172
"70473"," Τριάντα οκτώ χρονών παιδί είναι, κύριε Πρόεδρε.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"70474"," Τριάντα οκτώ χρονών παιδί, θα μου πεις. Εντάξει. Εκεί όλο κοπάνες έκανε.","ΑΠΟΣΤΟΛΟΣ ΚΑΚΛΑΜΑΝΗΣ",172
"70475"," Το λόγο έχει, ο Υπουργός, κ. Στυλιανίδης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70476"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, άκουσα και παρακολούθησα με πολύ μεγάλη προσοχή τις τοποθετήσεις των εισηγητών όλων των κομμάτων δηλώνοντας από την αρχή ότι η πρόθεση μου και η πρόθεση της Κυβέρνησης, δεν είναι ούτε να συγκαλύψουμε, ούτε να ωραιοποιήσουμε, ούτε όμως να δαιμονοποιήσουμε την κατάσταση, αλλά να την περιγράψουμε όπως είναι και να επιδιώξουμε να δώσουμε λύση σε πρακτικά προβλήματα που επηρεάζουν τη ζωή μας.
Για ακόμα μια φορά τόσο μέσα στις δύο επιτροπές που έγιναν, όσο και μέσα στην Αίθουσα της Ολομέλειας, διαμορφώθηκαν δυο κεντρικά ρεύματα αντίληψης, τα οποία βιώνω στη χώρα μας από τότε που μπήκα ενεργά στην πολιτική.
Από τη μία, είναι η μια σχολή σκέψης που μιλά μεγαλόστομα για μεταρρυθμίσεις, μια σχολή σκέψης, η οποία βέβαια είναι οριζόντια και προωθεί νομοσχέδια προσπαθώντας να οικοδομήσει το «ίματζ» ενός εκσυγχρονιστή πολιτικού. Όμως, πολλές φορές μεταρρυθμίσεις ανακοινώνονται αλλά δεν εφαρμόζονται, δηλαδή δεν φέρνουν αποτελέσματα, δεν επηρεάζουν την καθημερινότητα, τη ζωή μας, δεν την αλλάζουν. Τα προβλήματα συνεχίζουν να υπάρχουν και κάποιοι βγαίνουν στις τηλεοράσεις και προσπαθούν να εμφανιστούν μεταρρυθμιστές φέρνοντας νομοσχέδιο.
Από την άλλη, υπάρχει μία άλλη σχολή που επίσης είναι οριζόντια –οφείλω να το ομολογήσω και αυτό- μια σχολή που ασχολείται με τα αυτονόητα, με τα μικρά, αυτά όμως που καθορίζουν και προσδιορίζουν τη ζωή μας και επιδιώκει να εφαρμόσει τους υφιστάμενους νόμους παρά τις ατέλειές τους και να φέρει αποτελέσματα, να επιτύχει μικρές νίκες που βελτιώνουν την καθημερινότητα του Έλληνα πολίτη, που αλλάζουν τα πράγματα και που σιγά-σιγά χτίζουν μια διαφορετική πατρίδα. 
Επιδίωξα ενσυνειδήτως από την αρχή της σταδιοδρομίας μου να προσχωρήσω στη δεύτερη σχολή και τα πρώτα δείγματα, αν θέλετε, τα οποία μπορώ σήμερα να επικαλεστώ, προσπάθησα και εγώ να τα δώσω στο Υπουργείο που υπηρέτησε και ο πρώην Πρόεδρος της Βουλής κ. Κακλαμάνης, στο Υπουργείο Παιδείας: βιβλία στην ώρα τους, κενά λειτουργικά καλυμμένα από δασκάλους και καθηγητές, καινούργια σχολειά όπου να χωρούν και να μη ντρέπονται να πάνε οι μαθητές και να μην ανησυχούν οι γονείς που στέλνουν τα παιδιά τους και συστηματικά να γίνονται οι μεταφορές. 
Αυτά έγιναν. Έγιναν το 2008. Έγιναν, ήταν μία πραγματικότητα. Γιατί μετά σταμάτησαν; Αυτό δεν θα σας το εξηγήσω εγώ, το αναγνωρίζει, όμως, όλος ο εκπαιδευτικός κόσμος, το αναγνωρίζουν οι γονείς, το αναγνωρίζουν οι μαθητές. Αυτή είναι και η δύναμη αυτής της σχολής, ότι μπορείς να επικαλείσαι παραδείγματα που βελτιώνουν την κατάσταση. 
Ετελείωσε η πολιτική –για να κάνω και εγώ ένα πολιτικό σχόλιο- που παράγει πολιτικούς showmen που αντιλαμβάνονται την πολιτική διαδικασία ως δημόσιες σχέσεις. Τώρα, χρειάζεται να μετρούμε τις πραγματικές μας δυνατότητες, να κάνουμε ένα σοβαρό και υπεύθυνο προγραμματισμό και να μπαίνουμε επιθετικά στην υλοποίηση παράγοντας αποτελέσματα, να μην αναμετρώμεθα μεταξύ μας, αλλά να αναμετρώμεθα με τα προβλήματα και να καταφέρνουμε να τα νικάμε, δίνοντας λύσεις, πάντοτε όμως με όπλα που διαθέτουμε, όχι με φανταστικά όπλα.
Εγώ, κυρίες και κύριοι συνάδελφοι, δεν δέχομαι ότι κάποιοι εδώ μέσα είναι περισσότερο ευαίσθητοι από τους άλλους ούτε δέχομαι ότι κάποιοι είναι περισσότερο πατριώτες από τους άλλους. Θεωρώ ότι όλοι ξεκινούμε από την ίδια αφετηρία, δηλαδή το πώς θα υπερασπιστούμε την κοινωνία στην οποία ανήκουμε και την πατρίδα μας. Αυτή είναι η υγιής βάση. Όποτε έλλειψε αυτό, οι παλαιότεροι μπορούν να μας πουν τι έγινε και σε αυτή την Αίθουσα και έξω στην κοινωνία, με αυτά τα κριτήρια.
Σήμερα περιγράψατε συγκινητικά την κατάσταση για τα παιδιά. Βεβαίως, είναι τα παιδιά, όλοι ενδιαφερόμαστε για τα παιδιά! Τα παιδιά είναι το κριτήριο. Με ποια λεφτά, όμως; Εσείς μεθαύριο εδώ δεν θα ψηφίσετε το εργαλείο που θα μας φέρει τα χρήματα για να κινηθεί η μηχανή. Εσείς από πού θα βρείτε τα λεφτά δηλαδή; Μήπως θα καταγγείλετε όλα αυτά που συμφωνήθηκαν και θα βγάλετε οριστικά τη χώρα από την Ευρώπη; Αυτή θα είναι η λύση που προτείνετε; Λέτε ότι δεν προτείνετε αυτή τη λύση. Πείτε μας πού θα βρείτε τα λεφτά. 
Εμείς σας λέμε κάτι πρακτικό. Μπαίνουμε σε μία θυσία, επώδυνη θυσία, η οποία στο τέλος έχει ένα μετρήσιμο αποτέλεσμα που θα μας δώσει τη δυνατότητα να πληρώσουμε αυτά που χρωστούμε τόσα χρόνια, που θα μας δώσει τη δυνατότητα να κινήσουμε το κράτος, να φέρουμε κοινωνικά αποτελέσματα. 
Από τη δική σας πλευρά, δεν έχω ακούσει κάποια αντιπρόταση. Αν υπάρχει, να την υιοθετήσουμε. Αν δεν υπάρχει, σταματήστε να παρασύρετε και να δημαγωγείτε. Ο λαϊκισμός πάντοτε υπήρξε εργαλείο ανόδου στην εξουσία και σήμερα, τέτοιο είναι και το πιο επιτυχημένο, αλλά υπήρξε και εργαλείο καταστροφής των εθνών και των κοινωνιών. Δεν πρέπει να το πληρώσουμε ξανά για να το καταλάβουμε.
Εμείς, κυρίες και κύριοι συνάδελφοι, δεν κοιτάξαμε ποιος θα κάνει τη μεταφορά, αλλά πώς θα γίνει η μεταφορά. Ήταν δευτερεύον ζήτημα για εμάς αν θα γίνει από τους δήμους ή από τις περιφέρειες. Ρωτήσαμε ποιος μπορεί να κάνει τη μεταφορά και αυτό που μας προσδιόρισε την πολιτική μας ήταν πώς διακόσιες χιλιάδες παιδιά θα μπορέσουν να πάνε στα σχολεία τους και μάλιστα πώς θα πάνε εκεί που πραγματικά έχουν ανάγκη, παραδείγματος χάριν αυτοί που δεν έχουν να πάνε από μόνοι τους, αυτοί που ζουν στα ορεινά απομακρυσμένα χωριά, στα μικρά ή μεγάλα νησιά και δεν έχουν τη δυνατότητα οι γονείς τους να τους μεταφέρουν. Αυτή ήταν η αγωνία μας και είδαμε τι όπλα έχουμε και τι εργαλεία διαθέτουμε και είδαμε και τα προβλήματα. 
Είπα ότι δεν θα ωραιοποιήσω. Όντως, οφείλονταν στους μεταφορείς από το 2011 150 εκατομμύρια. Είχαν δοθεί στην αρχή της χρονιάς μόλις 15 εκατομμύρια δεδουλευμένα, συμβασιοποιημένα. Δεν μπορούμε να το κρύψουμε αυτό. Εγώ δέχομαι τις υπερβολές που περιγράψατε, κύριε Πρόεδρε. Υπάρχουν αυτές οι υπερβολές και πρέπει να παταχθούν. Υπάρχουν, όμως, από την άλλη και δεδουλευμένα που πρέπει να πληρωθούν και αυτά πρέπει να τα αντιμετωπίσουμε. Έχουν και αυτοί λοιπόν τα δίκια τους.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"70477"," Να συμψηφιστούν οι οφειλές του δημοσίου.","ΑΠΟΣΤΟΛΟΣ ΚΑΚΛΑΜΑΝΗΣ",172
"70478"," Εγώ, όμως, πιστεύω ότι θα πρέπει να δούμε τα πράγματα όπως είναι. Στην αρχή σεβαστήκαμε τη σχετική διάταξη του «Καλλικράτη». Εγώ δεν είμαι υπερασπιστής του «Καλλικράτη», για όποιον το ισχυρίστηκε εδώ. Θυμίζω ότι σε αυτή την Αίθουσα ήμουν ο εκπρόσωπος της Νέας Δημοκρατίας που έθεσε ζήτημα αντισυνταγματικότητας επικαλούμενος ότι όταν πηγαίνουν οι αρμοδιότητες, τότε πρέπει να πηγαίνουν και οι πόροι. 
Ωστόσο, θέλω να σας πω ότι δοκιμάσαμε με σεβασμό τη σχετική διάταξη του «Καλλικράτη». Η πρώτη δουλειά που κάναμε στο Υπουργείο -μόλις πήγα- ήταν να δώσουμε εντολή στους αποκεντρωμένους γραμματείς να ελέγξουν ποιοι δήμοι έχουν ασκήσει την αρμοδιότητά τους. 
Σας πληροφορώ λοιπόν ότι τριάντα ένας από τους τριακόσιους είκοσι πέντε δήμους είχαν κάνει τη διαδικασία και αυτή βγήκε άγονη. Όταν από την εξειδικευμένη υπηρεσία ζητήσαμε να μας κάνει μια αποτίμηση, εάν επιμείνουμε σε αυτή τη μεθοδολογία τι θα επιτύχουμε το Σεπτέμβριο, μου είπαν ότι δεν θα επιτύχουμε παρά μόνο σε είκοσι, είκοσι πέντε περιπτώσεις να γίνονται με πληρότητα οι μεταφορές και σε όλες τις υπόλοιπες δεν θα γινόταν. 
Τι θα κάνατε στη θέση μας; Θα μένατε με τα χέρια σταυρωμένα; Δεν έπρεπε να δοθεί λύση; 
Αποφασίσαμε, λοιπόν, να κάνουμε την πράξη νομοθετικού περιεχόμενου δίνοντας για τρίτη φορά ουσιαστικά παράταση στην αρμοδιότητα, που μέχρι τότε στην πλειοψηφία ασκούσαν οι εκλεγμένοι περιφερειάρχες. Αυτό κάναμε. Μια αρμοδιότητα που στην πράξη δεν είχε μεταφερθεί ποτέ, θεσμοθετήσαμε πια να ασκείται μονίμως από τους περιφερειάρχες.
Γιατί; Διότι, εάν παραμέναμε σε αυτή την εκκρεμότητα, ερχόμασταν σε ευθεία σύγκρουση και με το Κοινοτικό Δίκαιο και ενδεχομένως θα έπρεπε η Ελλάδα όχι μόνο να μην πάρει λεφτά αλλά  να πληρώσει και πρόστιμα. Γι’ αυτό και είπα, λοιπόν, ότι αυτό το οποίο λέμε είναι ότι τώρα λύνουμε πρακτικά ένα πρόβλημα που δεν πρέπει να μας χωρίζει, πρέπει να μας ενώνει. Και ας αρχίσουμε την επόμενη ημέρα επ’ ευκαιρία της συζήτησης της κοινής υπουργικής απόφασης να προτείνουμε σύγχρονους τρόπους για να καταλήξουμε τελικά, να μην γίνεται αυτό το πινγκ-πονγκ μεταξύ των αρμοδιοτήτων και των οργάνων που θα ασκήσουν αυτή την πολιτική.
Με αυτή τη δεδομένη, λοιπόν, αδυναμία διαμορφώσαμε την πράξη νομοθετικού περιεχομένου και οριστικοποιήσαμε τη μεταφορά της αρμοδιότητας στις περιφέρειες, κάτι το οποίο βεβαίως έχει και ένα συγκριτικό πλεονέκτημα. Είναι άλλο πράγμα να γίνονται τριακόσιοι εικοσιπέντε διεθνείς διαγωνισμοί οι οποίοι  μπορούν να διαρκέσουν ακόμη και ενενήντα μέρες εάν οι προθεσμίες δεν πάνε καλά και υπάρξουν ενστάσεις και μπορεί να βγουν και άγονοι, και αλλιώς ελέγχεις τη διαφάνεια και την αποτελεσματικότητα πενήντα τεσσάρων διαφανών διεθνών διαγωνισμών που ασκούνται από έμπειρες διοικήσεις πρώην νομαρχιών και τώρα περιφερειών, οι οποίες μπορούν γρήγορα να αντιμετωπίσουν το πρόβλημα γιατί έχουν την τεχνογνωσία.
Εμείς προσπαθήσαμε να στηρίξουμε και τους δήμους. Δεν τους κατηγορώ. Ρώτησε κάποιος συνάδελφος: «Τι φταίει; Φταίει ο δήμος ή φταίει το ότι δεν δόθηκαν λεφτά;». Και τα δυο φταίνε. Είναι ένας συνδυασμός. Δεν είχε ενοχή η τοπική αυτοδιοίκηση πρώτου βαθμού γι’ αυτό το οποίο έγινε, αλλά είχε απειρία. Δεν πρέπει να προσμετρηθεί αυτό στην τελική απόφαση;
Για να μπορέσουμε να κινητροδοτήσουμε τους μεταφορείς έναντι των οποίων το κράτος ήταν υπερήμερο, προσθέσαμε στα 15 εκατομμύρια που είχαν πάρει, αμέσως 22 εκατομμύρια. Την προηγούμενη εβδομάδα δώσαμε άλλα 17 εκατομμύρια, 3 εκατομμύρια στους δήμους και 14 εκατομμύρια στους περιφερειάρχες και δεσμευτήκαμε ότι αρχές Νοεμβρίου θα ξαναδώσουμε πάλι. Προσπαθούμε να εξοικονομούμε πόρους για να μπορούμε να προτάσσουμε τα ζητήματα κοινωνικής πολιτικής.
Σας θυμίζω, όμως, τι ανοίγματα είχαμε στις αρχές του καλοκαιριού. Χρωστούσε η πολιτεία 260 εκατομμύρια μόνο στα προνοιακά επιδόματα από το Φεβρουάριο σε καρκινοπαθείς, σε ΑΜΕΑ, σε ανθρώπους που ήθελαν έκτακτη φροντίδα. Έπρεπε αυτά να αποκατασταθούν. Δώσαμε και τα υπόλοιπα. Κλείσαμε την απόσταση καταβολής από τους πέντε μήνες στον ένα μήνα. Δώσαμε έξτρα χρήματα - αυτά τα οποία οφείλονταν, όχι έξτρα, συμπληρωματικά σε αυτά που είχαν δοθεί- για τα σχολεία για να αρχίσει η σχολική χρονιά. Προσπαθήσαμε να αντιμετωπίσουμε κατά προτεραιότητα τα κοινωνικά ζητήματα, με τις πραγματικές όμως δυνατότητες.
Ο τρόπος με τον οποίο χειριστήκαμε το θέμα έφερε αποτελέσματα.
Το Σεπτέμβριο δεν θα είχαμε μεταφορές μαθητών. Αυτή τη στιγμή, αν εξαιρέσουμε την ανατολική Αττική, όπου υπάρχει ένα εξειδικευμένο πρόβλημα, που συμφωνώ ότι πρέπει να αντιμετωπιστεί, όλη η χώρα λειτουργεί. Οι δε μεταφορείς προσήλθαν στη νέα συμφωνία, αποδεχόμενοι ότι πρέπει να κόψουν κατά 17% το τίμημα. Και αυτό που θα γίνει στη συνέχεια μέσα από τη διαγωνιστική διαδικασία ενδεχομένως θα φέρει ακόμα καλύτερο αποτέλεσμα και εξοικονόμησης και εξυπηρέτησης των μαθητών.
Αυτό δεν το κάναμε μόνοι μας. Πριν φτάσουμε σε αυτό το συμπέρασμα συζητήσαμε και με την ΚΕΔΕ, συζητήσαμε και με τις περιφέρειες, συζητήσαμε και με την αρμόδια υπηρεσία, διαπραγματευθήκαμε ευθέως και με τους μεταφορείς. Και εκεί μέσα ακόμα υπήρχαν διχογνωμίες, δεν υπήρχε μια ενιαία στάση. Την μια μέρα οι μισοί έλεγαν το ένα, την άλλη το άλλο, γιατί κάποιοι είχαν ανησυχία μήπως αποτύχουν, κάποιοι άλλοι ήθελαν την αρμοδιότητα, κάποιοι δεν την ήθελαν.
Ναι, αλλά μπορείς να συζητάς αιωνίως; Αν υπάρχει κυβέρνηση, πρέπει να παίρνει αποφάσεις. Και αυτό κάναμε. Πήραμε μια απόφαση να προχωρήσουμε, να καλύψουμε την ανάγκη φέτος, να οριστικοποιήσουμε τη λύση και να ανοίξουμε μια συζήτηση να δούμε αν μπορούμε να κάνουμε κάτι καλύτερο, πάντα με βάση τις πραγματικές μας δυνατότητες.
Ο νόμος αυτός, λοιπόν, επικυρώνει ουσιαστικά την πράξη νομοθετικού περιεχομένου, όπως ακριβώς σας την περιέγραψα, διασφαλίζει την εξοικονόμηση του 17% για τη νέα σχολική χρονιά στο άρθρο 2, αποκαθιστά αδικίες από το παρελθόν -διότι με τους συμψηφισμούς που κάνει κάποιοι που έκαναν πέρυσι έκπτωση και κάποιοι άλλοι που δεν έκαναν εξισώνονται, για να υπάρχει και πνεύμα δικαιοσύνης- καλύπτει κενά, όπως παραδείγματος χάριν, στην εκτέλεση μεταφοράς που ήταν χωρίς σύμβαση τελικά στην Αχαΐα, με κίνδυνο φέτος να μην μπορεί να γίνει, την καλύπτει αυτή την περίπτωση και έτσι δημιουργεί ομαλότητα και εκεί.
Το άρθρο 5 λέει ότι τα 50.000 μεταφέρονται ως αρμοδιότητα στους αποκεντρωμένους περιφερειάρχες. Δηλαδή, κάθε δαπάνη που κάνει ένας δήμαρχος πάνω από 50.000 έπρεπε, σύμφωνα με τα ισχύοντα μέχρι τώρα, να την υπογράφει ο Υπουργός. Μα, εδώ μιλούμε για αποκέντρωση! Θα μαζεύει ο Υπουργός τις δαπάνες από όλη την Ελλάδα για τριακόσιους είκοσι πέντε δήμους και θα τις υπογράφει;
Με αυτό το άρθρο, λοιπόν, μεταβιβάζουμε αυτή την ευθύνη στον αποκεντρωμένο περιφερειάρχη, διότι υπάρχει και η αποκεντρωμένη διοίκηση του κράτους.
Επίσης, τακτοποιούμε διάφορες άλλες οφειλές των δήμων. Η δακοκτονία, που ακούστηκε προηγουμένως χλευαστικά, είναι μια τακτοποίηση. Δηλαδή, τι έγινε; Αυτοί που εξυπηρέτησαν τις κοινωνίες σε θέματα υγιεινής δεν πρέπει να πληρωθούν; Αυτή η τακτοποίηση γίνεται.
Παράλληλα, για πρώτη φορά η μεταφορά αρμοδιοτήτων συνοδεύεται από μεταφορά πόρων. Δηλαδή, φεύγει από το δήμο, πηγαίνει στην περιφέρεια, ακολουθεί ο αντίστοιχος κωδικός χρηματοδότησης, ώστε να μπορεί να καλύπτεται η δαπάνη.
Θεωρώ ότι δεν θα μπορούσε αυτή τη στιγμή και με τα δεδομένα που τώρα ισχύουν να γίνει κάτι διαφορετικό για να αντιμετωπιστεί το πρόβλημα και μετά να μπει η βάση για να συζητήσουμε το κάτι διαφορετικό. Όπως σας είπα, κομβικό σημείο σε αυτή τη συζήτηση είναι η διαμόρφωση της κοινής υπουργικής απόφασης. Εκεί είπαμε ότι πρέπει να συμμετέχουν όλα τα Υπουργεία.
Έκανε ο συνάδελφος εισηγητής του ΠΑΣΟΚ μια πρόταση η οποία είναι, κατά τη γνώμη μου, πολύ ενδιαφέρουσα: Να δημιουργήσουμε μια ηλεκτρονική βάση δεδομένων και να γράψουμε μέσα ποιοι είναι οι δικαιούχοι για να μη μας εμπαίζουν και οι δικαιούχοι.
Εμείς ανταποκρινόμαστε σ’ αυτή και να ξέρετε ότι η αντίστοιχη υπηρεσία του Υπουργείου έχει κάνει τη σχετική προετοιμασία για τη δημιουργία ενός συστήματος υποστήριξης των δήμων στην αρμοδιότητα της μεταφοράς των μαθητών. Μπορώ, αν θέλετε, κάποια στιγμή να σας ενημερώσω και με λεπτομέρειες για αυτό.
Αυτό που μας ενδιαφέρει είναι να υπάρχει πληρότητα κάλυψης στις μεταφορές και αυτό πρέπει να προσδιοριστεί μέσα από την κοινή υπουργική απόφαση. Εκεί, όμως, θα πρέπει να παρευρεθεί και το Υπουργείο Παιδείας και το Υπουργείο Μεταφορών και εμείς, το Υπουργείο Εσωτερικών και το Υπουργείο Οικονομικών να αναλάβει τη δαπάνη, με βάση τις ρεαλιστικές, τις πραγματιστικές ανάγκες για τη μεταφορά και οι μεταφορείς και η δική μας υπηρεσία, για να βρούμε ποιος είναι ο προσφορότερος τρόπος, ώστε να μην υπερκοστολογείται το επιβατοχιλιόμετρο και να μην κερδοσκοπούν κάποιοι σε βάρος των παιδιών και κάποιοι άλλοι να μην παίζουν τα πολιτικά τους παιχνίδια σε βάρος των παιδιών.
Μέσα από την κοινή υπουργική απόφαση θα διαμορφωθεί η βάση και θα γίνει και παράλληλα η συζήτηση για να μπορέσουμε να ξεπεράσουμε τα προβλήματα και να λειτουργήσει το σύστημα. Θέλω να σας υπογραμμίσω κάτι. Τα ίδια μέσα των δήμων παραμένουν. Αυτό σημαίνει ότι ο νοικοκύρης ο δήμαρχος, ακόμα και σήμερα και ιδιαίτερα στις περιοχές εκείνες όπου υπάρχουν μουσικά σχολεία ή ειδικά σχολεία για άτομα με αναπηρία, μπορεί να μπει σε ένα πρόγραμμα τροφοδοσίας με μηχανήματα, με τις κατάλληλες υποδομές, με τα κατάλληλα αυτοκίνητα, για να μπορέσει αυτός να καλύπτει τις ανάγκες του σχολειού του και να μη χρειάζεται να προστρέχει προς τα έξω. Να το δούμε μαζί με τους δήμους που φιλοξενούν τέτοιους τύπους σχολείων, για να μη μπαίνουμε σε αυτή την ταλαιπωρία.
Κύριε Πρόεδρε, θα ήθελα να δώσω δυο, τρεις απαντήσεις σε θέματα που μου έθεσαν οι συνάδελφοι και θα ολοκληρώσω.
Ο κ. Βογιατζής έθεσε ένα θέμα για απλήρωτες οφειλές στην περιοχή της Ικαρίας. Ήταν συνολικά 582 χιλιάδες ευρώ. Κατεβλήθησαν από την προηγούμενη κυβέρνηση 300 χιλιάδες ευρώ. Εμείς τώρα, για να σας καλύψουμε πλήρως στο ερώτημα που θέσατε, δια του περιφερειάρχη υποβάλαμε σχετικό ερώτημα επισήμως στο Υπουργείο Οικονομικών, ώστε να αναγνωριστεί αυτή η οφειλή και να καταβληθεί στο χρόνο που πρέπει.
Επίσης, ο κ. Κυριαζίδης έθεσε ένα ζήτημα που αφορά γενικότερα τα ΚΤΕΛ, τα πάσο, κλπ. Ο λόγος για τον οποίο δεν προσχωρήσαμε σ’ αυτή τη λύση είναι γιατί αν την υιοθετήσουμε, το κόστος των μεταφορών εκτινάσσεται σε όλη τη χώρα. 
Ο κ. Τσαβδαρίδης έθεσε, επίσης, ένα ζήτημα, το οποίο προσπαθεί να καλύψει κενά του παρελθόντος. Ρωτήσαμε την yπηρεσία μας. Η αναφορά που σας έκανα προχθές στο σχετικό άρθρο καλύπτει αυτό το θέμα και θα εκδοθεί και σχετική εγκύκλιος, ώστε να μπορέσει το θέμα να λειτουργήσει, όπως ακριβώς περιγράψατε ότι θα ήταν καλό να λειτουργήσει, για να μην υπάρχει επιστροφή στην προτέρα κατάσταση.
Ολοκληρώνω λέγοντας ότι ο στόχος για τον οποίο ανακινούμε όλο αυτό το ζήτημα ήταν όχι μόνο για να αντιμετωπιστεί φέτος έτσι ευκαιριακά το πρόβλημα, αλλά για να μπορέσει να δρομολογηθεί επιτέλους μία σταθερή λύση και να μην υπάρχει αυτή η αβεβαιότητα. Αυτού του είδους η πολιτική, βεβαίως, δεν αφορά τους φτωχούς ή τους πλούσιους, αλλά αφορά όλους. Θα πρέπει, όταν σχεδιάζουμε, πάντοτε να ξέρουμε και ποιες είναι οι πραγματικές χρηματοδοτικές ικανότητες της χώρας. Και εγώ θα μπορούσα να πω πολύ ωραία πράγματα από εδώ, να συγκινήσω, να συνταράξω, να πάρω ευκαιριακό χειροκρότημα και να είμαι μια χαρά με τον κόσμο. Όμως, όταν είσαι εδώ, έχεις ευθύνη και ο ρόλος σου δεν είναι να αποσπάς προσωρινά ευκαιριακά χειροκροτήματα, αλλά να δίνεις λύσεις σε προβλήματα. Με απλά λόγια, η ματιά σου –αυτό τουλάχιστον έμαθα εγώ από τους παλαιότερους πολιτικούς που διδάχθηκα δίπλα τους- δεν πρέπει να εστιάζεται στις επόμενες εκλογές, αλλά πρέπει να κοιτάς τις επόμενες γενιές.
Νομίζω ότι αυτό το έχουμε ξεχάσει. Εάν δεν το θυμηθούμε ξανά εγκαίρως, θα είμαστε εμείς υπεύθυνοι που θα μπει ο τόπος σε περιπέτειες. Εάν, όμως, το θυμηθούμε, τότε θα κερδίσουμε το στοίχημα της δικής μας γενιάς και θα δώσουμε στα παιδιά μας αυτό που πραγματικά αξίζουν.
Σας ευχαριστώ πολύ.
(Χειροκροτήματα)","ΕΥΡΙΠΙΔΗΣ ΣΤΥΛΙΑΝΙΔΗΣ",486
"70479"," Κυρίες και κύριοι συνάδελφοι, θα προχωρήσουμε με τους Κοινοβουλευτικούς Εκπροσώπους, εάν οι Κοινοβουλευτικοί Εκπρόσωποι το επιθυμούν. Μόνο που θα παρακαλέσω και εσάς και τους άλλους για κάτι. Στον κατάλογο έχουμε ακόμα δεκατρείς ομιλητές, έχουμε τους Κοινοβουλευτικούς Εκπροσώπους και αν μπούμε και σε δευτερολογίες, καταλαβαίνετε με απλή πρόσθεση και πολλαπλασιασμό πού θα πάει η συνεδρίαση.
Το λόγο έχει ο κ. Λαφαζάνης για δώδεκα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70480"," Ευχαριστώ, κύριε Πρόεδρε.
 Φιλότιμη η προσπάθεια του κυρίου Υπουργού, ο οποίος επιχείρησε να γενικεύσει και να δικαιολογήσει καταστάσεις οι οποίες έχουν εξελιχθεί πλέον σε φαρσοκωμωδία εκτός αυτής της Αιθούσης.
Ομιλώ γι’ αυτές τις περίφημες αρχηγικές συσκέψεις, οι οποίες είναι πλέον μία ιλαροτραγωδία. Έχουμε τρεις Αρχηγούς, οι οποίοι επί τέσσερις μήνες δεν κάνουν τίποτα άλλο, δεν έχουν να παρουσιάσουν το παραμικρό έργο –μα, το παραμικρό έργο- παρά μόνο κάθε τόσο συσκέπτονται επί ενός προαναγγελθέντος και προαποφασισμένου «πακέτου»! Και συσκέπτονται συνεχώς, συμφωνώντας, αλλά διαφωνώντας για επικοινωνιακούς –και ίσως όχι μόνο επικοινωνιακούς- λόγους και για εσωτερικές βεβαίως εντυπώσεις, οι οποίες δεν έχουν καμμία αξία την ώρα που η Ελλάδα βουλιάζει, την ώρα που η Ελλάδα καταστρέφεται.
Έχουμε μία Κυβέρνηση η οποία έχει ευτελίσει αυτό που ονομάζουμε «κυβερνήσεις συνεργασίας». Εμείς πιστεύουμε στις κυβερνήσεις συνεργασίας, γιατί θεωρούμε ότι οι κυβερνήσεις συνεργασίας είναι ένας μοχλός, ένα εργαλείο για να υπάρξει μια διέξοδος για τη χώρα. Γι’ αυτό άλλωστε, όπως ξέρετε, υποστηρίζουμε με θέρμη μια κυβέρνηση των συμπαραταγμένων αριστερών προοδευτικών δυνάμεων πάνω σε ένα αντι-μνημονιακό προοδευτικό πρόγραμμα. 
Εμείς δεν ήμασταν ποτέ της λογικής της αυτοδυναμίας. Όμως, βλέπουμε ότι αυτές οι κυβερνήσεις συνεργασίας ευτελίζονται και εξευτελίζονται στα μάτια της κοινής γνώμης με τον τρόπο που κινούνται. Αυτές οι κυβερνήσεις συνεργασίας και ειδικότερα η δική σας συγκυβέρνηση δίνει πλέον την εικόνα ενός κινούμενου φρενοκομείου, το οποίο εμφανίζεται κάθε τόσο με τις δηλώσεις των Αρχηγών, οι οποίες δεν κάνουν τίποτα άλλο παρά να δημιουργούν στην κοινή γνώμη μια εικόνα τραγέλαφου, ενώ επί της ουσίας όλοι τους λένε ότι χρειαζόμαστε ένα πακέτο 14 δισεκατομμυρίων ευρώ. 
Και το χειρότερο είναι ότι μετά από κάθε σύσκεψη και ενώ υποτίθεται ότι μέσα από την εσωτερική τους σύγκρουση και διαπραγμάτευση τα πράγματα θα έπρεπε να πηγαίνουν λίγο καλύτερα, πηγαίνουν από το κακό στο χειρότερο, γιατί μετά από κάθε σύσκεψη, έχουμε νέες απαιτήσεις της τρόικας και νέο χειρότερο και σκληρότερο πακέτο. Μετά δε από κάθε ταξίδι του κ. Σαμαρά, τα πράγματα επιδεινώνονται και έχουν φτάσει σ’ αυτό το σημείο όπου πλέον η χώρα έχει μπει γερά και προχωρά ακάθεκτη στην άβυσσο και μόνο μια μεγάλη προοδευτική ανατροπή μπορεί να διακόψει αυτόν τον κατήφορο. 
Ρωτήσατε πού θα βρούμε τα χρηματοδοτικά μέσα, πού θα βρούμε τους πόρους για να εφαρμόσουμε μια διαφορετική πολιτική, πέρα από την καταστροφική πολιτική του μνημονίου. Επίσης, είπατε ότι κάνουμε λαϊκισμό και ότι προσπαθούμε να δημιουργήσουμε εύκολες εντυπώσεις στον κόσμο, χωρίς να παίρνουμε το πολιτικό κόστος. 
Δεν μου λέτε, κύριε Υπουργέ, ποιος κάνει λαϊκισμό σ’ αυτή τη χώρα; Αυτοί οι οποίοι έχουν δημιουργήσει αυτές τις τρομακτικές ανισότητες στην Ελλάδα και τις αφήνουν ακάθεκτες να λειτουργούν μέσα στην κρίση ή εμείς που λέμε ότι η χώρα χρειάζεται κοινωνική δικαιοσύνη ή τουλάχιστον περισσότερη κοινωνική δικαιοσύνη; Ποιος είναι ο λαϊκιστής σ’ αυτήν την περίπτωση; 
Δεν είναι αλήθεια ότι υπάρχουν τεράστια περιθώρια για μια μεγάλη αναδιανομή πλούτου σ’ αυτήν τη χώρα; Δεν είναι αλήθεια ότι υπάρχουν τεράστια περιθώρια για να διαμορφώσουμε ένα καινούργιο, πιο απλό και πιο δίκαιο φορολογικό σύστημα; 
Δεν γνωρίζετε ότι αν κινηθούμε προς αυτές τις κατευθύνσεις με σοβαρότητα, υπευθυνότητα και με τη σχετική ταχύτητα που χρειάζονται οι περιστάσεις, θα μπορούσαμε να εξοικονομήσουμε τεράστιους πόρους; 
Δεν γνωρίζετε ότι αν είχαν παρθεί από την αρχή της κρίσης σοβαρά μέτρα για να αποτραπούν να φύγουν από τη χώρα αυτά τα τεράστια κεφάλαια, αυτά τα αμύθητα ποσά που έχουν περιηγηθεί ανά τον πλανήτη –και αυτό το ξέρετε- ίσως να ήταν αρκετά καλύτερη και μέσα στις συγκεκριμένες συνθήκες η εικόνα αυτής της χώρας; 
Δεν γνωρίζετε ότι έπρεπε να γίνει μια μεγάλη ανασυγκρότηση του δημοσίου και ειδικότερα, για να μην πάω μακριά, του Προγράμματος Δημοσίων Επενδύσεων, το οποίο επί χρόνια είναι ένα πρόγραμμα δημοσίων επενδύσεων που στέκεται στον αέρα και αντί να βοηθάει στην παραγωγική ανάπτυξη της χώρας, οι πόροι του σπαταλούνται αντιπαραγωγικά; Δεν ξέρετε ότι δεν έχει μελετηθεί ποτέ κατά πόσο το Πρόγραμμα Δημοσίων Επενδύσεων παράγει αντίστοιχα αναπτυξιακά αποτελέσματα; Δεν το γνωρίζετε; 
Τέλος -αν και δεν έχει τέλος ο κατάλογος μιας εναλλακτικής πρότασης- θα σας έλεγα ότι όσο έχουμε αυτό το άδικο και βαθύτατα ταξικό χρέος το οποίο έχει καταστεί μη βιώσιμο και πρέπει να το αποπληρώνουμε κανονικά, δεν υπάρχει καμμία προοπτική να βρείτε χρηματοδοτικούς πόρους για να υπάρξει μια στοιχειώδης αναπτυξιακή ανάσα στη χώρα. 
Ε, δεν μπορούμε να πορευθούμε άλλο με αυτό το χρέος. Αυτό το χρέος ως μη βιώσιμο είναι ένα καταθλιπτικό βάρος στη χώρα.
Επομένως, το πρώτο και κύριο μέλημα μιας κυβέρνησης που ενδιαφέρεται για το συμφέρον του ελληνικού λαού και την επιβίωση αυτής της χώρας, είναι να διεκδικήσει με σθένος τη διαγραφή του χρέους. 
Εσείς περιμένετε το Διεθνές Νομισματικό Ταμείο μήπως και κάνει τον κόπο και συγκρουστεί με τη Γερμανία λίγο για να διαγράψει κάποιο μέρος του χρέους. Αυτό κάνετε; Παραδομένη Κυβέρνηση είστε; Τι είστε; 
Ο κ. Βενιζέλος θυμήθηκε το προτεκτοράτο. Όποτε έλεγα εγώ από αυτό το Βήμα ότι έχουμε καταντήσει προτεκτοράτο, με κατακεραύνωνε. Θα θυμηθεί πολλά ο κ. Βενιζέλος με την καθοδική πορεία που ακολουθεί και τη διαλυτική πορεία που έχει το κόμμα του. 
Το λέω όμως γιατί ταιριάζει στις περιστάσεις. Προτεκτοράτο έχετε καταντήσει τη χώρα. Δεν τολμάτε να πείτε και να διεκδικήσετε τα αυτονόητα . 
Υπάρχει δυνατότητα εναλλακτικής πολιτικής. Έχουμε καταθέσει απόψεις, έχουμε καταθέσει προτάσεις. Και υπάρχει και η δυνατότητα εναλλακτικής πολιτικής η οποία μπορεί να ακολουθηθεί με διαφορετικές εντάσεις και ταχύτητες ανάλογα και με τις συνθήκες και με τις αντιπαραθέσεις που θα αναπτυχθούν σε αυτή τη χώρα πάνω σε ένα αντιμνημονιακό προοδευτικό άξονα.
Αυτά δεν τα λέμε εδώ για να κάνουμε μια νυκτερινή αντιπαράθεση, αλλά γιατί είναι τα κρίσιμα ζητήματα πάνω στα οποία διακυβεύεται η πορεία αυτής της χώρας.
Όσον αφορά το νομοσχέδιο, θα κάνω μια παρατήρηση: φωνή βοώντος εν τη ερήμω. Έχετε εκτρέψει τη λειτουργία της Βουλής. Η Βουλή δεν λειτουργεί με βάση τον Κανονισμό της. Το πολίτευμα πλέον έχει πρόβλημα. Το πολίτευμα εκτρέπεται και τείνει να διολισθήσει σε ολοκληρωτικές καταστάσεις. Τέσσερις μήνες είναι η διάρκεια αυτής της Βουλή και συζητάμε κυρίως, για να μην πω αποκλειστικά, επί πράξεων νομοθετικού περιεχομένου. 
Νομοθετείτε ερήμην της Βουλής. Νομοθετείτε αυθαίρετα. Νομοθετείτε με έναν τρόπο έκτακτης ανάγκης. Φέρνετε εκ των υστέρων αυτές τις νομοθετικές σας ρυθμίσεις για να τις επικυρώσουμε εδώ. Επικυρώσεις κάνει η Βουλή και δεν νομοθετεί. Και δεν επικυρώνει μόνο αυτά που κάνατε προεκλογικά, αλλά και μετεκλογικά όπως είναι η συγκεκριμένη πράξη νομοθετικού περιεχομένου.
Πού θα πάει αυτή η κατάσταση; Όλα θα νομιμοποιούνται επειδή δεν υπάρχουν τα αντίστοιχα θεσμικά όργανα ώστε κάπου να βάλουν φρένο σε αυτή την αντιδημοκρατική εξέλιξη που έχει η Κυβέρνηση; Όλα θα τα νομιμοποιείτε;
Πάτε να διορθώσετε μια κατάσταση η οποία είναι τραγική. ΄Εχουμε μια από τις μεγαλύτερες τραγωδίες στη χώρα: Νέα παιδιά, αγόρια και κορίτσια και μάλιστα πολλές φορές με ειδικά προβλήματα, δεν μπορούν να πάνε στο σχολείο. Διαλύετε τις οικογένειες, τις εξουθενώνετε με τη λιτότητα. Μιλάμε για οικογένειες με τον πατέρα και τη μητέρα ανέργους και το παιδί να μη μπορεί να πάει στο σχολείο. Και αν είναι παιδί με ειδικές δεξιότητες και ανάγκες, τότε είναι ακόμα πιο δύσκολο. 
Προσπαθείτε να βρείτε δικαιολογίες για αυτήν την κατάσταση.
Αυτό κάνετε αυτή τη στιγμή και δεν δίνετε καμμία απάντηση στο πρόβλημα, διότι η απάντηση θέλει στοιχειώδεις πόρους και πόρους δεν δίνετε. 
Η τοπική αυτοδιοίκηση αυτή τη στιγμή πάει «να βάλει λουκέτο» και δεν μπορεί να εκπληρώσει λειτουργικές της ανάγκες. Η τοπική αυτοδιοίκηση δεν πληρώνει τώρα μισθούς. 
Σας έχω κάνει μία ερώτηση για το Κερατσίνι. Εκεί εκατοντάδες εργαζόμενοι, πολλοί μόνιμοι, δεν πληρώνονται επί μήνες και η κατάσταση χειροτερεύει. Ποια αυτοδιοίκηση λοιπόν περιμένατε να κάνει τις μετακινήσεις των μαθητών; 
Τώρα –λέει- τα πάτε στην περιφέρεια και μεταφέρετε πόρους από τους κεντρικούς αυτοτελείς πόρους τους οποίους έχετε «κατακρεουργήσει» και δεν τους αποδίδετε κιόλας για δημοσιονομικούς λόγους. Θα πάρετε από κει και θα δώσετε στην περιφέρεια η οποία αντιμετωπίζει «εκρηκτικά» προβλήματα; 
Το πρόβλημα κατά κύριο λόγο είναι πρόβλημα χρηματοδότησης. Αν δεν έχετε χρηματοδοτική απάντηση στο πρόβλημα -και δεν υπάρχει χρηματοδοτική απάντηση- τότε δεν μπορεί να επιλυθεί. Θα επιταθεί και θα έχουμε τους δεκαοκτώ δημάρχους και τις κινητοποιήσεις που βλέπετε. 
Βεβαίως θα σας έλεγα ότι και με πόρους η περιφέρεια είναι πολύ μακρινή από τα σχολεία για να αντιμετωπίσει το πρόβλημα. Αν δεν μπόρεσαν να το αντιμετωπίσουν οι δήμοι, όχι μόνο για λόγους προσέγγισης του προβλήματος αλλά κυρίως για τη χρηματοδότηση, με το να το πάτε στην περιφέρεια, το πρόβλημα θα επιδεινωθεί και οργανωτικά. Πολύ φοβόμαστε ότι με το νομοσχέδιό σας δεν δίνετε καμμία απάντηση σ’ ένα πρόβλημα το οποίο δυστυχώς θα εκτραχύνεται το επόμενο διάστημα, όπως πάρα πολλά άλλα. 
	(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΛΑΦΑΖΑΝΗΣ",279
"70481"," Ολοκληρώστε, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70482"," Είναι αυτά τα προβλήματα που θα σας οδηγήσουν γρήγορα στην ανατροπή, στο να φύγετε. Το να φύγετε είναι πια η μόνη λύση για τη χώρα. 
Η χώρα χρειάζεται μία κυβέρνηση της Αριστεράς, μία κυβέρνηση που θα ακυρώσει τα μνημόνια, θα διαγράψει το μεγαλύτερο μέρος του χρέους και θα ακολουθήσει μία νέα προοδευτική πολιτική ανασυγκρότησης. Βεβαίως θα είναι δύσκολα τα πράγματα, αλλά τουλάχιστον θα αποκτήσουμε μία ελπίδα, μία προοπτική για το επόμενο διάστημα. Ο δικός σας δρόμος είναι σκοτεινός.
(Χειροκροτήματα από την πτέρυγα του ΣΥΡΙΖΑ – ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"70483"," Κύριοι συνάδελφοι, συντομεύετε. Τουλάχιστον να μεσολαβήσουν κάποιες ώρες μέχρι την αυριανή συνεδρίαση.
Το λόγο έχει η Κοινοβουλευτική Εκπρόσωπος του ΠΑΣΟΚ κ. Χριστοφιλοπούλου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"70484"," Κυρίες και κύριοι συνάδελφοι, επιτέλους. Μόλις ακούσαμε ποια είναι η εναλλακτική πρόταση εξουσίας της Αξιωματικής Αντιπολίτευσης. Βλέπω λοιπόν ότι πράγματι η μονομερής διαγραφή του χρέους, η ανατροπή και κάποιες άλλες γενικόλογες εκφράσεις περί αναδιανομής είναι η εναλλακτική πρόταση εξουσίας της χώρας. 
Επειδή όμως οι εκλογές έγιναν πρόσφατα, πριν από λίγους μήνες, και επειδή ο ελληνικός λαός αλλιώς αποφάσισε, άλλη εντολή έδωσε, υπήρχαν κάποιοι που δεν σκέφτηκαν αν θα «μικρύνουν», αλλά αποφάσισαν να συνεχίσουν «να βάζουν πλάτη» σ’ αυτό που ο ελληνικός λαός θέλησε. 
Βεβαίως είναι πάρα πολύ εύκολο να ισοπεδώνεις τα πάντα. Και τι δεν ακούσαμε εδώ από τον αγαπητό συνάδελφο κ. Λαφαζάνη, και για φρενοκομεία –κινούμενα μάλιστα- και για τραγέλαφους και για άλλα πολλά και ισοπεδώθηκε πραγματικά κάθε έννοια πραγματικής αποτίμησης.
Ναι, η Κυβέρνηση συνεργασίας έχει προβλήματα διότι δεν είναι εύκολο. Είναι πάρα πολύ δύσκολο τρία κόμματα τόσο διαφορετικά ιδεολογικά μεταξύ τους να συνεννοηθούν και μάλιστα σε τόσο κρίσιμες διαδικασίες και βεβαίως είναι πάρα πολύ εύκολο να λες «διαπραγματευτείτε, δεν διαπραγματεύεστε», όπως λέει ο ΣΥΡΙΖΑ. Όταν όμως διαπραγματευόμαστε, έρχεστε και λέτε τι; Τότε κοροϊδεύετε και λέτε ότι παίζουμε θέατρο.
Αποφασίστε. Μονά-ζυγά δικά σας. Όλα καλά και όλα ωραία εσείς τα λέτε, τα ευχόσαστε, τα ωραιοποιείτε, κλαίτε συναισθηματικά, αλλά όταν ερχόσαστε την ώρα της κρίσης να πείτε την πρότασή σας γενικολογείτε. Εμείς, το ΠΑΣΟΚ, δεν λέμε για μονομερείς διαγραφές χρέους. Μιλάμε για ονομαστική μείωση του χρέους. Κύριε Υπουργέ, γνωρίζετε, το είπαμε σήμερα, ότι υπάρχουν τρόποι να μειωθεί ονομαστικά το χρέος και επιπλέον υπάρχει η παράταση της δημοσιονομικής προσαρμογής. Υπάρχουν τρόποι. Το είπαμε και στη συζήτηση που έγινε που ήταν δύσκολη αλλά ήταν και μια καλή συζήτηση με τον Πρωθυπουργό. 
Η πρόσφατη απόφαση της 28ης Ιουνίου, της Συνόδου Κορυφής, μπορεί να επεκταθεί σε πολλές χώρες και μπορεί να εφαρμοστεί. Ναι, υπάρχουν αντιστάσεις. Η σκληρά, συντηρητική, νεοφιλελεύθερη πλευρά της Ευρωπαϊκής Ένωσης αντιδρά. Όμως υπάρχουν και οι ελπίδες ότι η Ευρώπη σιγά-σιγά αρχίζει και σκέφτεται όλα αυτά τα εναλλακτικά εργαλεία. Μιλάμε συγκεκριμένα για παράταση, για ονομαστική μείωση του χρέους, για αναπτυξιακό πακέτο που θα ακολουθήσει με επενδύσεις. Μιλάμε για ένα συνολικό πολιτικό εγχείρημα που αλλάζει τις πολιτικές αντιμετώπισης της κρίσης χρέους στην ευρωζώνη. 
Και ναι, είναι δύσκολο να συνεργαστούν και να συνεννοηθούν αυτά τα τρία κόμματα που αποφάσισαν με περισσή ευθύνη να βάλουν πλάτη, έτσι ώστε η χώρα να μείνει μέσα σε μια Ευρωπαϊκή Ένωση και σε μια Ευρωζώνη που κλυδωνίζεται η ίδια. Δεν  είναι μόνο η δική μας κοινωνία που, πραγματικά, δοκιμάζεται. Δοκιμάζονται και οι κοινωνίες άλλων χωρών του νότου και όχι μόνο: της Πορτογαλίας, της Ισπανίας, της Ιταλίας, της Ιρλανδίας. Βρισκόμαστε, λοιπόν, σε μια εξαιρετικά δύσκολη κατάσταση. Αυτά εις απάντηση των όσων «ωραίων» ακούσαμε για το μη βιώσιμο ταξικό χρέος το οποίο ξαφνικά θα εξαφανιστεί. 
Ας έλθουμε τώρα όμως στο προκείμενο. 
Κύριε Υπουργέ, εδώ ακούστηκαν πολλά. Ξεχάσαμε όμως να αναφέρουμε και θέλω να το αναφέρω- πόση μεγάλη σπατάλη έχει γίνει. Έχει γίνει σπατάλη χρόνια τώρα και από τις νομαρχίες που χειρίστηκαν τις μεταφορές μαθητών. 
Θυμίζω ότι ξεκινήσαμε το 1998 με την πρώτη ΚΥΑ που βγήκε τότε και το 2000, αν θυμάμαι καλά, πέρασε στα χέρια της νομαρχίας η ιστορία της μεταφοράς των μαθητών. Και εκεί: πεδίον δόξης λαμπρόν της σπατάλης. Το γνωρίζετε, το γνωρίζουμε. Υπάρχουν νομαρχίες που είναι πρωταθλητές. Ήταν χρόνια πρωταθλητές. Μια απ’ αυτές ήταν και η νομαρχία ανατολικής Αττικής. Δεν έχει σχέση ενδεχομένως με το πρόβλημα. Είναι όμως καλό να το πούμε. Ήταν και η Θεσσαλονίκη, ήταν και άλλες νομαρχίες πρωταθλητές στη σπατάλη αυτή. Υπάρχουν και συγκεκριμένα παραδείγματα. 
Επειδή πολύ σωστά είπατε ότι δεν μπορεί κανείς να μονοπωλήσει την ευαισθησία εδώ μέσα, θέλω να πω σε κάποιους κυρίους και κυρίες συναδέλφους ότι γινόταν αυτή η σπατάλη και εκμετάλλευση αναπήρων παιδιών. Υπήρχαν ταξί που -για να μην κλείσει ένα σχολείο το οποίο είχε μόλις 19 μαθητές- έπαιρναν παιδάκια από το Ίδρυμα Κωφαλάλων στη Δροσιά Αττικής και τα πήγαιναν μέχρι το κέντρο της Αθήνας όταν υπήρχε λεωφορείο του Δήμου Αμαρουσίου, για το εκεί ειδικό σχολείο κωφαλάλων. Μπορούσαν τα παιδάκια να πάνε κοντά, στο Μαρούσι. Πλήρωνε ο Έλληνας φορολογούμενος τους Αμπελοκήπους. Είναι ένα μικρό παράδειγμα μέσα στη σωρεία παραδειγμάτων σπατάλης που υπήρχε στο θέμα της μεταφοράς των μαθητών. 
Η μελέτη που έκανε το Πανεπιστήμιο Μακεδονίας που η προηγούμενη κυβέρνηση του ανέθεσε έδειξε ένα δρόμο: πρέπει να φύγουμε από τους μειοδοτικούς διαγωνισμούς και να βρούμε συγκεκριμένα κριτήρια που να έχουν να κάνουν με το οδικό δίκτυο, με το αστικό ή ημιαστικό των περιοχών, με την επικινδυνότητα του δρόμου, τις μεταφορές, τα χιλιόμετρα, δηλαδή, όλα αυτά τα τεχνικά στοιχεία που μας είναι απαραίτητα, έτσι ώστε να φταχτεί ένα σύστημα που να μην είναι το σύστημα που είχαμε μέχρι τώρα ζήσει και το οποίο μας είχε δώσει τις σπατάλες. 
Η ΚΥΑ στην οποία αναφερθήκατε, κύριε Υπουργέ, πράγματι, ως προς το μαθηματικό τύπο, ήταν δυσλειτουργική. Και θεωρώ ότι η ανατολική Αττική, την οποία εκπροσωπώ, είναι αυτή που υποφέρει απ’ αυτό παρά το γεγονός ότι αρκετοί από τους δημάρχους που ήρθαν και σήμερα και διαμαρτυρήθηκαν είχαν  υποδείξει για συγκεκριμένες περιοχές αρκετές διορθώσεις στον μαθηματικό τύπο.
Δεν κατέστη δυνατό αυτό. Θεωρώ, όμως, ότι είναι μεγάλη ευκαιρία να μην πούμε ότι τελειώνουμε με ένα σύστημα που προσπαθεί να κάνει, τι; Προσπαθεί, όχι μόνο να αναθέσει με τη χαμηλότερη τιμή, αλλά βεβαίως, να κάνει κι αυτό που έλεγε η κοινή υπουργική απόφαση, να πάμε ή με δημόσιες συγκοινωνίες εκεί όπου υπάρχουν ή με ίδια των δήμων μέσα –και υπάρχουν αρκετοί δήμοι που διαθέτουν τα δικά τους αυτοκίνητα- ή τέλος, να πάμε στην ανάθεση υπηρεσιών. 
Βεβαίως, θέλω να θυμίσω ότι υπάρχει και μια άλλη δυνατότητα στην κοινή υπουργική απόφαση, την οποία δεν πρέπει να την ξεπεράσουμε έτσι εύκολα. Στην περίπτωση που δεν λειτουργεί κανένα από τα άλλα μέσα, στην περίπτωση που κηρύσσονται άγονοι διαγωνισμοί υπάρχει η δυνατότητα να επιδοτηθεί ανά μαθητή μηνιαίως το κόστος μεταφοράς, να πάει κατευθείαν στην πηγή, να χρηματοδοτηθεί κατευθείαν ο μαθητής. 
Για όλα αυτά, βεβαίως, χρειάζεται και ένα σύστημα, το οποίο είναι σε τελική φάση –και ελπίζω ότι ο νυν Υπουργός Παιδείας θα βάλει την τελεία στο θέμα- και που ήταν μια προσπάθεια χρόνων, οι κάρτες σχολείου, οι οποίες μας δίνουν τη δυνατότητα ηλεκτρονικά να παρακολουθούμε και το μαθητικό και το εκπαιδευτικό δυναμικό σε όλη τη χώρα. Κι αυτό θα είναι πολύ σημαντικό. Ήδη, η ηλεκτρονική αποτύπωση που έχει κάνει το Υπουργείο Παιδείας υπήρξε ένα εργαλείο, ώστε να μπορούμε να πούμε ότι μπορεί να σχεδιαστεί ένα πιο διαφανές, αξιόπιστο και αποτελεσματικό σύστημα μεταφοράς μαθητών.
Βρισκόμαστε τώρα μπροστά στη ρύθμιση που φέρνετε. Συζητήθηκε κι εδώ το επίπεδο της εφαρμογής, το ποιος θα έχει την αρμοδιότητα. Κοιτάξτε, η αρχή της επικουρικότητας επιτάσσει η αρμοδιότητα να ασκείται στο χαμηλότερο δυνατό επίπεδο. Εγώ θα πρότεινα - εμείς για να διευκολύνουμε βεβαίως, το ακούσατε κι από τον κ. Σαλτούρο τον εισηγητή μας, θα ψηφίσουμε το νομοσχέδιο- να διαχωρίσουμε τα σχολεία εκείνα που –κι εσείς το είπατε- είναι τα ειδικά σχολεία, τα μουσικά σχολεία, τα τεχνικά σχολεία και τα οποία έχουν μια διαδημοτική εμβέλεια, ως προς τους μαθητές τους και τα σχολεία εκείνα, τα οποία είναι αμιγώς τοπικά σχολεία. 
Στα αμιγώς τοπικά σχολεία πρέπει να ξαναδούμε το ζήτημα των δήμων. Όπως σας είπα, υπάρχουν πάρα πολλοί δήμαρχοι που θα το ήθελαν αυτό με βελτίωση, όμως, του μαθηματικού τύπου και με άλλες βελτιώσεις. Πιστεύω ότι οι συνεργάτες σας που είναι εδώ μαζί σας -και που ήταν πάλι συμμέτοχοι στην τότε προσπάθεια- θα μπορέσουν να μας βοηθήσουν να βρούμε έναν τύπο μαθηματικό και μια δυνατότητα να εφαρμοστεί και σε μικρότερο επίπεδο η μεταφορά μαθητών. 
Από εκεί και πέρα, εκτιμώ ότι αν αποκτήσει το Υπουργείο Παιδείας –άκουσα τον κ. Παυλόπουλο- όλη την αρμοδιότητα μεταφοράς μαθητών, θα δημιουργήσουμε ακόμη ένα τεράστιο συγκεντρωτικό σύστημα, μέσα από ένα ήδη συγκεντρωτικό Υπουργείο Παιδείας. Νομίζω ότι είμαστε από τα πιο συγκεντρωτικά κράτη σε αυτόν τον τομέα. Δε νομίζω ότι είναι εκεί η λύση. Βεβαίως, είναι σαν να λέμε ότι καταδικάζουμε την τοπική αυτοδιοίκηση ή ότι εκείνη είναι η σπάταλη. Γιατί, η πολιτεία δεν έχει δείξει και προχειρότητα και σπατάλη; Είναι καλό να είμαστε αντικειμενικοί και κυρίως να υποστηρίζουμε αρχές. 
Θεωρώ, λοιπόν, κύριε Υπουργέ, ότι δεν πρέπει να συγκεντρωποιηθεί έτι περαιτέρω το σύστημα. Δεύτερον, πιστεύουμε –θα ήθελα να ακούσω και τα κριτήρια με τα οποία θα γίνουν αυτοί οι διαγωνισμοί, γιατί εγώ δε θα ήθελα να πάμε πίσω στους μειοδοτικούς διαγωνισμούς-  ότι πρέπει να εφαρμοστεί τώρα αυτό που προτείνεται. Θέλουμε, όμως, η επιτροπή που μας είπατε να κάνει γρήγορα έργο. Εμείς θα συμβάλουμε με ό,τι δύναμη και προτάσεις έχουμε, έτσι ώστε να λυθεί το πρόβλημα. 
(Στο σημείο αυτό την Προεδρική Έδρα καταλαμβάνει ο  Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Θα ήθελα να πω και κάτι τελευταίο: Επειδή δεν ακούστηκε από πουθενά πρόταση όσον αφορά το από πού θα έρθουν τα λεφτά κι επειδή εγώ ελπίζω –όπως και πολλοί από εμάς, νομίζω οι περισσότεροι μέσα σε αυτήν την Αίθουσα- ότι τα χρήματα θα έρθουν γρήγορα και θα ξεμπλοκαριστεί το θέμα, θέλω κύριε Υπουργέ, το ιδιαίτερο ζήτημα που έχει προκύψει στην Ανατολική Αττική να το δείτε από κοινού με την περιφέρεια και το Υπουργείο Οικονομικών άμεσα, γιατί πραγματικά είναι κρίμα, γιατί είναι η ραγδαιότερα αναπτυσσόμενη μέχρι σήμερα περιφέρεια της χώρας. Υπάρχουν άνθρωποι που έχουν πάει εκεί για μόνιμη κατοικία σε περιοχές που ήταν β΄ κατοικίας. Το πρόβλημα είναι οξύτατο. Πιστεύω ότι με μια καλή συνεργασία εκ μέρους σας, του Υπουργείου Οικονομικών και της περιφέρειας, μπορεί να λυθεί τώρα το θέμα και βεβαίως, να δρομολογηθεί και γι’ αυτήν την περιοχή και για τις άλλες μια καλύτερη διευθέτηση του ζητήματος. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"70485"," Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Καπερνάρος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70486"," Κύριε Πρόεδρε, μόλις μου είπαν να συμφωνήσουμε να μειώσουμε το χρόνο της δευτερολογίας. Εγώ θα σας δώσω να απολαύσετε τη χαρά, που δεν πρόλαβε ο απερχόμενος, ο αποχωρήσας συνάδελφός σας, λέγοντάς σας ότι δεν θα δευτερολογήσω και δεν θα τριτολογήσω.","ΒΑΣΙΛΕΙΟΣ ΚΑΠΕΡΝΑΡΟΣ",185
"70487"," Όχι της δευτερολογίας, κύριε συνάδελφε. Μάλλον παρεξήγηση είναι. Είπα ότι μετά το πέρας των ομιλιών των Κοινοβουλευτικών Εκπροσώπων θα προτείνω οι ομιλητές να μιλήσουν για πέντε λεπτά ο καθένας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70488"," Εγώ σας είπα ότι θα σας δώσω και τη χαρά. Υπερσυμφωνώ, λοιπόν.
Κύριε Υπουργέ, κράτησα αυτά που είπατε και μάλιστα, κάποιες φράσεις που μου άρεσαν, όπως ότι εγώ δεν θα ωραιοποιήσω, αλλά ούτε και θα δαιμονοποιήσω. Εγώ θέλω να σας συγχαρώ, διότι είστε ένας εξαιρετικός ωραιοποιητής με δυναμική ρητορική ωραιοποιήσεως. Πράγματι, με αναγκάζετε να θυμάμαι και θα τη θυμάμαι επί πολύ την πρόταση: «Πρέπει να φροντίζουμε, όχι για τις επερχόμενες εκλογές, αλλά για τις επερχόμενες γενιές». Μου άρεσε.
Όμως, παράλληλα σκεφτόμουν –και έτσι περιόρισα αυτήν την αρέσκεια μου- ότι έχετε να πληρώσετε πέντε μήνες τους δασκάλους του ειδικού σχολείου των αυτιστικών παιδιών. Πέντε μήνες, κύριε Υπουργέ! Έχουν αρχίσει οι δάσκαλοι να μην προσέρχονται και να έχετε θέμα, διότι είναι και το μοναδικό σχολείο. Το διάβασα αυτό περίπου πριν από μία εβδομάδα με δέκα ημέρες. Δεν ξέρω εάν απ’ αυτήν την ημεροχρονολογία που το διάβασα έχει αποκατασταθεί το θέμα. Το εύχομαι! 
Μας παρατηρήσατε, διότι δεν θα ψηφίσουμε τα μέτρα, έτσι ώστε να πάρετε τα χρήματα για να τα δώσετε στην παιδεία. Εγώ θα σας κάνω μία πρόταση, αν και δεν είχα πρόθεση να σας κάνω πρόταση, γιατί οι προτάσεις μας πέφτουν στο κενό και θα σας εξηγήσω γιατί. Θα σας κάνω μία πρόταση για τα χρήματα που θα πάρετε τώρα, εάν σας τα δώσουν, εάν τα πάρετε όλα. Το «SPIEGEL» είπε ότι τα 31,5 δισεκατομμύρια, δηλαδή όλα, θα πάνε στα τοκοχρεολύσια, στους τοκογλύφους. Είναι γνωστό και δεδομένο ότι τουλάχιστον τα 25 δισεκατομμύρια θα πάνε για την ανακεφαλοποίηση των τραπεζών. Περισσεύουν 6,5 δισεκατομμύρια. Σας κάνουμε, λοιπόν, μία πρόταση. Έχετε υπολογίσει 140 εκατομμύρια το χρόνο για τη μεταφορά των μαθητών. Για την επόμενη εξαετία ή επταετία βγείτε στους Έλληνες και πείτε: «Αυτά τα χρήματα που πήραμε από τα 6,5 δισεκατομμύρια που περίσσεψαν εκ των 31,5 δισεκατομμυρίων, από τώρα δηλώνουμε, δεσμευόμαστε, ορκιζόμαστε ότι θα πάνε στη μεταφορά των μαθητών». Γιατί; Διότι, ενώ θα έπρεπε το πρώτο κονδύλιο να είναι για την παιδεία, τώρα είναι ένα άλλο κονδύλιο που είναι πριν από το πρώτο που πρέπει να πάει στην παιδεία. Είναι η μεταφορά στην παιδεία, η μεταφορά στα σχολεία για να απολαύσεις την παιδεία. 
Συνεπώς, είναι δραστικότερης σημασίας το να εξασφαλίσετε τα χρήματα για τη μεταφορά και στη συνέχεια να πάνε στα σχολεία, ώστε να μιλήσουμε τότε για την απόλαυση της ποιότητας της παιδείας. Είστε σε θέση να το κάνετε αυτό; Είναι 6,5 δισεκατομμύρια. Βάλτε μια δεκαετία από τώρα, για να ησυχάσουμε ότι δεν θα έχουμε αυτό το πρόβλημα, αυτό το καρκίνωμα, αυτό το μόρφωμα κάθε χρόνο, πώς θα γίνουν οι μεταφορές των μαθητών.
Τροπογνωσία και ωραίες προτάσεις ακούσαμε. Πράγματι, ο συνάδελφος κ. Σαλτούρος έκανε μια πολύ ωραία πρόταση. Την κάνατε δεκτή; Ποιος να κάνει προτάσεις; Αυτήν την πρόταση που σας κάνουμε εμείς την κάνετε δεκτή; Δεν μπορείτε να την κάνετε. Γι’ αυτό σας είπα ότι ωραιοποιείτε. Και δεν μπορείτε να την κάνετε δεκτή, διότι δεν έχετε δικαίωμα να την κάνετε δεκτή. Και δεν έχετε δικαίωμα να την κάνετε δεκτή, διότι δεν ξέρουμε εάν θα την εγκρίνουν οι απέξω. 
Περιμένετε να ψηφιστούν τα μέτρα, να δούμε τι θα γίνει, για να φέρετε νόμους. Μέχρι τώρα αυτοσαρκαζόμαστε και αυτογελοιοποιούμαστε εδώ μέσα, διότι εδώ δεν νομοθετούμε. Και ξέρετε γιατί; Μετά από τη ζημιά που έχετε κάνει, να υποβαθμίσετε τη δικαστική εξουσία, έχετε βάλει χέρι ως εκτελεστική εξουσία τώρα και στη νομοθετική. Ευνουχίζετε τη νομοθετική εξουσία.
Να σας πω και κάτι άλλο. Υπάρχει μία έκθεση επί του νομοσχεδίου. Δεν είναι νομοσχέδιο, το λέμε κατ’ επέκταση, υπό ευρεία έννοια. Κύρωση της πράξης νομοθετικού περιεχομένου «Μεταφορά μαθητών για το σχολικό έτος 2012-2013». Και διαβάζω στο ίδιο τρίφυλλο: Το Σύνταγμα, αναγνωρίζοντας το δίκαιο της ανάγκης, ορίζει στο άρθρο 44 παράγραφος 1 ότι ο Πρόεδρος της Δημοκρατίας εκδίδει, μετά από πρόταση του Υπουργικού Συμβουλίου, πράξεις νομοθετικού περιεχομένου σε περιπτώσεις εξαιρετικώς επείγουσας και απρόβλεπτης ανάγκης. Έτσι λέει το Σύνταγμα των Ελλήνων.
Ερώτηση: Παραβιάζετε ή όχι το Σύνταγμα; Όλα αυτά που κάνουμε αντίκεινται ή όχι στο Σύνταγμα των Ελλήνων; Είναι ή δεν είναι κουρέλιασμα του Συντάγματος των Ελλήνων, όταν τέσσερις μήνες, πλην ενός νομοσχεδίου που έφερε ο Υπουργός Παιδείας, συνέχεια κυρώνουμε πράξεις νομοθετικού περιεχομένου; Και ευτελίζουμε και τις έννοιες, τα λέμε νομοσχέδια. Έχουμε επεξεργαστεί ποτέ ένα σχέδιο νόμου; Κάποτε οι Γαζήδες και οι Μπαλήδες -ξέρει ο κ. Βορίδης- έβαζαν τη σοφία τους κάτω και έβγαζαν ένα απόσταγμα, τη συνισταμένη των συνιστωσών της σοφίας τους και τους έλεγαν νόμους. Εμείς παράγουμε τέτοιους νόμους; 
Είστε ένας πολύ καλός δικηγόρος. Εμείς παράγουμε τέτοιους νόμους; Με ενδιαφέρει αυτό περισσότερο νομοτελειακά, περισσότερο από κάθε σημασία που μπορούμε να προσδώσουμε στο σκοπό ενός νομοθετήματος. Πώς παράγεται ο νόμος; Έχουμε ποιότητα παραγωγής νόμου προβλεπόμενη από το Σύνταγμα; Ασφαλώς όχι. Τι καμωνόμαστε; Ερχόμαστε δώδεκα, επτά λεπτά ή δεκαπέντε λεπτά και τι λέμε; Επαναλαμβανόμενες αερολογίες και πρώτος εγώ. Ερχόμαστε με αοριστολογικά στερεότυπα και πρώτος εγώ. Ερχόμαστε με ανούσιες προτάσεις, που επί ματαίω δεν γίνονται δεκτές και πρώτος εγώ. Αποτέλεσμα μηδέν. 
Τι κάνουμε; Καμωνόμαστε, κοροϊδευόμαστε. Έξω τους λέμε ότι νομοθετούμε. Είναι ψέμα. Απόφασή μας: Παίρνουμε απόφαση να αλλάξουμε αυτή την ιστορία; Ακούσατε τι έλεγε ο κ. Κακλαμάνης. Όταν φτάσουμε και εμείς και γίνουμε υπέργηροι, τέτοια θα λέμε. Θα συζητάμε δεκαπέντε λεπτά και δεν θα λέμε τίποτε. 
Έκανε μία πρόταση ο κ. Σαλτούρος. Είναι πρόταση αποδεκτή από όλους, αλλά δεν γίνεται αποδεκτή. Έχει νόημα αυτό; Ζητήσαμε να έρθουν οι φορείς στην επιτροπή και το απορρίψατε. Γιατί; Σας λέμε προτάσεις. Λέτε: «Κάντε μου προτάσεις». Αν σας κάνουμε προτάσεις, θα γίνουν αποδεκτές; Γιατί να σας κάνουμε προτάσεις; 
Ήρθε από την επιτροπή ως έχει. Γιατί να σας κάνουμε προτάσεις; Να έχουμε, δηλαδή, την ευτυχία της απόρριψης; Να έχουμε την ευχαρίστηση της μη αποδοχής; Και ξέρετε γιατί; Διότι το νόημα αυτής της συζήτησης ήταν ένα: Πού θα βρεθούν τα χρήματα.
Λέει ο κ. Βογιατζής: Τα 140 εκατομμύρια έχουμε πει ότι θα βρεθούν. Εσείς μας ρωτήσατε πού θα βρούμε τα χρήματα. Πείτε μας πού θα βρούμε τα χρήματα, λέει ο Υπουργός και ο Εισηγητής της Νέας Δημοκρατίας λέει ότι τα 140 εκατομμύρια θα βρεθούν. Εμείς όλοι λέμε: πού, βρε παιδιά;","ΒΑΣΙΛΕΙΟΣ ΚΑΠΕΡΝΑΡΟΣ",185
"70489"," Το Γενικό Λογιστήριο του Κράτους το λέει δεν το λέω εγώ.","ΠΑΥΛΟΣ ΒΟΓΙΑΤΖΗΣ",66
"70490"," Το Γενικό Λογιστήριο του Κράτους. Υπάρχει αυτή τη στιγμή, δηλαδή για να είναι σίγουροι…","ΒΑΣΙΛΕΙΟΣ ΚΑΠΕΡΝΑΡΟΣ",185
"70491"," Μισό λεπτό, κύριε συνάδελφε.
Κύριε Βογιατζή, να αποφύγουμε το διάλογο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70492"," Έ, ναι, αλλά δεν το λέω εγώ, το λέει το Γενικό Λογιστήριο του Κράτους.","ΠΑΥΛΟΣ ΒΟΓΙΑΤΖΗΣ",66
"70493"," Το Γενικό Λογιστήριο του Κράτους, που πολλές φορές έχει αποδείξει ότι είναι αφερέγγυο και μη αξιόπιστο, θα γίνει αξιόπιστο και φερέγγυο εάν μας πει ότι αυτό το ποσό τώρα το έχουμε σε αυτόν τον λογαριασμό, είναι σε αυτόν τον κωδικό, είναι μία επιταγή η οποία θα πληρωθεί αύριο. Δεν θα κάνουμε συζήτηση στη Βουλή και πρέπει τώρα να τακτοποιηθούν οι ανάγκες του επερχομένου έτους, ενώ προηγουμένως χρωστάμε του απελθόντος.
Ποιο Γενικό Λογιστήριο; Έτσι αφηρημένα λέμε Γενικό Λογιστήριο; Να έρθει ένας και να μας πει: Ξέρετε, τα 140 εκατομμύρια υπάρχουν. Μπορεί να έρθει κανείς να μας το πει; Υπάρχει λογαριασμός, υπάρχει κωδικός, υπάρχουν τα 140 εκατομμύρια σε ένα βιβλιάριο τράπεζας; Ποιον κοροϊδεύετε; Και ξέρετε γιατί; Διότι έψαξα και βρήκα αυτό που συζητούσαμε στην επιτροπή.
Θα πρέπει το ποσόν να φτάσει τα 2,7 δισεκατομμύρια με μια υποσημείωση, βέβαια από κάτω, όπως είπατε, κύριε Υπουργέ –για τον κ. Σαχινίδη μιλάω- το συνολικό ποσόν καταβολής, γιατί θέλω να είμαι δίκαιος προς όλες τις πλευρές, εξαρτάται και από την πορεία των εσόδων. Εκεί βέβαια, έδωσε εξηγήσεις ο κ. Σαχινίδης και στις επιτροπές όταν τοποθετήθηκε.
Κύριε Εισηγητά της Νέας Δημοκρατίας, όταν ξεκινήσαμε, ήταν σ’ αυτήν την Κυβέρνηση που ερχόμαστε τώρα με πράξεις να ακυρώσουμε πράξεις νομοθετικού περιεχομένου. Συμμετείχατε και στην προηγούμενη Κυβέρνηση. Μην μας πείτε ότι είστε Κυβέρνηση των τριών ή τεσσάρων μηνών. Υπουργός Παιδείας ήταν ο κ. Αρβανιτόπουλος. Να σας πω τι έγινε τότε με τον συγκυβερνώντα κ. Σαχινίδη. Είχε πει ο κ. Σαχινίδης –βρήκα την επιστολή- για την απόδοση του ανωτέρω συνολικού ποσού, τα 2.700. Τα 2.700, κύριε Βογιατζή, δεν έγιναν ποτέ 2.700 που είπε ο τότε Υπουργός ο κ. Σαχινίδης. ‘Εφυγαν από τον προϋπολογισμό 2.700 και τελικά έμειναν τα 2.400. Αλλά ούτε τα 2.400 δόθηκαν, διότι πάλι θα υπήρχε εξάρτηση και θα εξηρτάτο από την απόδοση του ανωτέρω συνολικού ποσού. Η απόδοση του ανωτέρω συνολικού ποσού, θα πραγματοποιηθεί σταδιακά εντός του έτους ανάλογα με το ρυθμό είσπραξης των αντίστοιχων εσόδων του προϋπολογισμού και την ύπαρξη ταμειακών διαθεσίμων. Αποσαφηνίσατε πόσα δόθηκαν από αυτά; 
Λέει παρακάτω ότι εντός του 2012 θα αποδοθεί στους δήμους και η τέταρτη δόση των οφειλόμενων παρελθόντων οικονομικών ετών ύψους 213.875.000 ευρώ. Πόσα δόθηκαν; Σας ερωτώ. Να ερώτηση, που λέμε να κάνουμε ερώτηση στη Βουλή. Κάναμε ερώτηση στη Βουλή. Υπάρχει απάντηση στη Βουλή; Πόσα δόθηκαν και πόσα δεν δόθηκαν, αν δόθηκαν κάποια; 
Γιατί το λέω αυτό; Ψήφισμα εκτάκτου συνεδρίου ΚΕΔΕ, 30 Αυγούστου 2012. Τι ζητούσαν; Μετά και την τοποθέτηση του Υπουργού Εσωτερικών, Ευριπίδη Στυλιανίδη, και χωρίς να αμφισβητούμε τις καλές προθέσεις του για την αντιμετώπιση των οικονομικών μας προβλημάτων πρώτον, την απόδοση των 2.7 δισεκατομμυρίων ευρώ σύμφωνα με τον κρατικό προϋπολογισμό και τις δεσμεύσεις του Υπουργείου Οικονομικών και του πρώην Πρωθυπουργού. Δεύτερον, την απόδοση των 380 εκατομμυρίων ευρώ για επενδύσεις ΣΑΤΑ, όπως προβλέπεται στον κρατικό προϋπολογισμό. Και τρίτον, την απόδοση της τέταρτης δόσης των παρακρατηθέντων για το 2012, ύψους 214 εκατομμυρίων ευρώ. Αυτά τα ζητούν μέχρι τον Αύγουστο. Την απόδοση των κονδυλίων από το φόρο ζύθου, ΤΑΠ και τα τέλη διαφήμισης. Στο φόρο ζύθου καταλήξαμε. 
Τελικά, φεύγουμε από τον Αύγουστο και πάμε 11 Οκτωβρίου 2012. Εκτός της απόδοσης, λέει, κατά τη διάρκεια της συζήτησης στη Βουλή, επαναβεβαιώθηκαν από τον Αναπληρωτή Υπουργό Οικονομικών, Χρήστο Σταϊκούρα, τα εξής: Συνάντηση αντιπροσωπείας της ΚΕΔΕ με τις Διαρκείς Επιτροπές Δημόσιας Διοίκησης και Οικονομικών Υποθέσεων της Βουλής, συνεδρίαση διοικητικού συμβουλίου κ.λπ.. Εκτός της απόδοσης στις αρχές της επόμενης εβδομάδας των 35 εκατομμυρίων ευρώ έναντι της τέταρτης δόσης των παρακρατηθέντων ύψους 213 εκατομμυρίων ευρώ θα γίνει προσπάθεια να αποδίδονται εμπρόθεσμα κάθε μήνα και μέχρι τέλους του έτους και οι επόμενες δόσεις. Μετά την καταβολή της δόσης των 31 δισεκατομμυρίων ευρώ, θα αποδοθούν στους δήμους τα χρήματα για τις ληξιπρόθεσμες οφειλές. Μετά, αφού πάρει τα 31 δισεκατομμύρια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε, ενόψει και του γεγονότος ότι δεν θα δευτερολογήσω ούτε θα τριτολογήσω. 
Δεσμεύεστε, όχι μόνο γι’ αυτά τα έξοδα, που είναι τα πρωταρχικά, ότι τα πρώτα που θα πάρετε από τα 6,5 δισεκατομμύρια θα είναι για την παιδεία, για την μεταφορά και την ποιότητα στην παιδείας; Αλλά αν έχετε την καλοσύνη, βάλτε και τις λέξεις «παρρησία», «σθένος», «τόλμη», «παλικαριά» να βγείτε και να πείτε στον ελληνικό λαό τι θα γίνουν τα 6,5 δισεκατομμύρια. Τόσα στους προμηθευτές, τόσα στον ΕΟΠΥΥ, τόσα επιστροφή ΦΠΑ που χρωστάμε σε όσους μιλάνε ελληνικά, τόσα σε αυτόν τον τομέα, τόσα στον άλλον τομέα. Έχει ο Πρόεδρός σας αυτή την τόλμη, εκτός εισαγωγικών, να βγει και να πει ότι τα 6,5 δισεκατομμύρια θα τα διανείμουμε σε αυτούς τους τομείς που χρωστάμε; 
Τώρα πια, τελειώνω κύριε Πρόεδρε, θα καταθέσω για τα Πρακτικά και το δελτίο Τύπου από την Ένωση Περιφερειών Ελλάδος. Πολύ επικεντρωτικά, δεν θέλουν αυτές τις αρμοδιότητες.
Δεν θέλουν οι περιφέρειες -δηλαδή το σύνολο της διοικητικής αρχής, η ένωσή τους- τις αρμοδιότητες που τους δίνετε. 
Δελτίο Τύπου όπου καταγγέλλουν την «αθέτηση των δεσμεύσεων του Υπουργείου Εσωτερικών για το θέμα της μεταφοράς των μαθητών». «Τα μέλη του Διοικητικού Συμβουλίου της Ένωσης Περιφερειών Ελλάδος κατέληξαν στην απόφαση αυτή, αφού το Υπουργείο Εσωτερικών τόσο στην πράξη νομοθετικού περιεχομένου όσο και στο σχέδιο νόμου για την κύρωσή της που κατέθεσε πρόσφατα στη Βουλή δεν αναλαμβάνει να επιλύσει το οικονομικό πρόβλημα που έχει δημιουργήσει η ίδια η κυβερνητική πολιτική μέχρι σήμερα». Το Δ.Σ. της Ένωσης Περιφερειών Ελλάδος στην ίδια απόφασή του ξεκαθαρίζει ότι «η μεταφορά των περίπου διακοσίων χιλιάδων μαθητών αποτελεί υποχρέωση του κράτους, αφού το δημόσιο αγαθό της παιδείας είναι αδιαπραγμάτευτο» κ.λπ.. Παραθέτει έξι λόγους για τους οποίους δεν θέλουν αυτές τις αρμοδιότητες.
Και το τελευταίο, κύριε Πρόεδρε, σχετίζεται με τα οικονομικά ζητήματα των  περιφερειών. Είναι δελτίο Τύπου από την ΕΝΠΕ στις 16 Οκτωβρίου 2012 προς τον κ. Ευριπίδη Στυλιανίδη, Υπουργό Εσωτερικών.","ΒΑΣΙΛΕΙΟΣ ΚΑΠΕΡΝΑΡΟΣ",185
"70494"," Καταθέστε το, κύριε  συνάδελφε, για να μην το διαβάσουμε τώρα ολόκληρο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70495"," Κύριε Πρόεδρε, θα διαβάσω μόνο για τα οφειλόμενα. Η Ένωσης Περιφερειών Ελλάδος ζητά: «Να δοθούν τα οφειλόμενα στις περιφέρειες καθώς και όσα αντιστοιχούν στη νέα σχολική χρονιά για τη μεταφορά των μαθητών, κατόπιν μάλιστα και της έκδοσης της από 4.9.2012 πράξης νομοθετικού περιεχομένου «Μεταφορά μαθητών για το σχολικό έτος 2012-2013», δηλαδή αυτό το νομοθέτημα που ήρθε σήμερα για να ψηφίσουμε. «Να δοθούν τα λεφτά», λένε οι περιφέρειες, κύριε εισηγητά της Νέας Δημοκρατίας.
Ευχαριστώ πάρα πολύ, κύριε  Πρόεδρε, για την ανοχή σας. Νομίζω ότι κάτι είπαμε. Και την άλλη φορά πιστεύω κατά παρέκκλιση ή απόκλιση ή κατά κατάχρηση ή μάλλον κατά παραβίαση του Συντάγματος ...","ΒΑΣΙΛΕΙΟΣ ΚΑΠΕΡΝΑΡΟΣ",185
"70496"," Συνεχίζετε;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70497"," Δεν θα έχετε έστω και αυτήν την πρόταση που σας είπαμε, διότι δεν θα προτείνουμε επί Πράξεων Νομοθετικού Περιεχομένου, διότι θεωρούμε ότι συνεχίζεται ο εμπαιγμός και η προσβολή προσωπικότητος των Ελλήνων Βουλευτών.
Σας ευχαριστώ πάρα πολύ.
(Στο σημείο αυτό ο Βουλευτής κ. Καπερνάρος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΒΑΣΙΛΕΙΟΣ ΚΑΠΕΡΝΑΡΟΣ",185
"70498"," Και εμείς ευχαριστούμε.
Το λόγο έχει ο κ. Παναγιώτης Ηλιόπουλος, Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70499"," Κύριε Υπουργέ, μας είπατε ότι υπάρχουν δύο σχολές πολιτικών –έτσι ξεκινήσατε- και εσείς ανήκετε στη δεύτερη. 
Τι αλλάξατε, κύριε Υπουργέ, όταν ήσασταν Υπουργός Παιδείας; Γιατί μας είπατε ότι κάνατε τα αυτονόητα και τα παρουσιάζετε ως επιτεύγματα. Τα επιτεύγματα που μας είπατε ήταν ότι, όταν ήσασταν Υπουργός Παιδείας, τα βιβλία ήταν στην ώρα τους και οι δάσκαλοι στη θέση τους. 
Εμείς, λοιπόν, στη Χρυσή Αυγή ανήκουμε στην τρίτη κατηγορία -όχι των πολιτικών, δεν είμαστε πολιτικοί- που εδώ και τριάντα χρόνια δεν έχει αλλάξει ούτε κόμμα στις θέσεις της και νοιαζόμαστε μόνο για το καλό της πατρίδας μας και των συμπολιτών μας. Μας είπατε ότι διδαχθήκατε από τους παλιούς πολιτικούς και μας είπατε και αυτήν την ωραία φράση που είπε και ο κ. Καπερνάρος ότι «νοιάζεστε για τις επόμενες γενιές των Ελλήνων». Από ποιους, κύριε  Υπουργέ, διδαχθήκατε; Από αυτούς που η μόνη τους σκέψη και έννοια ήταν η εξυπηρέτηση των συμφερόντων τους, αλλά και των συμφερόντων των γνωστών μεγαλοεργολάβων, εφοπλιστών και τραπεζιτών; Αυτοί ήταν οι δάσκαλοί σας; Οι περισσότεροι που πέρασαν από εδώ μέσα τέτοιοι ήταν. 
Τι εργαλείο, κύριε Υπουργέ, είναι η επερχόμενη δόση –αυτή τη λέξη χρησιμοποιήσατε- για την οικονομία της χώρας μας; Τα περισσότερα χρήματα της δόσης θα επιστρέψουν στους τοκογλύφους εξουσιαστές μας για την εξυπηρέτηση των ληστρικών δόσεων. Κάποια από αυτά θα πάνε ακόμα μία φορά στις τράπεζες για τη λεγόμενη ανακεφαλαιοποίησή τους -ποσώς μας ενδιαφέρει να κλείσουν κιόλας- και τα υπόλοιπα θα πάνε σε έργα που πάλι θα αναλάβουν οι κολλητοί σας μεγαλοεργολάβοι. Εκεί θα πάνε τα λεφτά των δόσεων που εσείς ονομάζετε «εργαλείο».
Κύριε Υπουργέ, κυρίες και κύριοι Βουλευτές, πρέπει να συμφωνήσουμε ότι είναι καθήκον κάθε σοβαρού κράτους η απρόσκοπτη μεταφορά των μαθητών ακόμα και του πιο απομακρυσμένου χωριού της Ελλάδας στο σχολείο. Δεν είναι δυνατόν να συζητάμε για αποκέντρωση και να προτρέπουμε τους νέους μας να γυρίσουν στην ύπαιθρο και να την ξανακαλλιεργήσουν και ταυτόχρονα να μην τους παρέχουμε τις βασικές υπηρεσίες που δικαιούνται να απολαμβάνουν, όπως είναι η παιδεία και η υγεία. Οι πολίτες της υπαίθρου και των αστικών κέντρων είναι ίσοι απέναντι στο Σύνταγμα και θα πρέπει να αντιμετωπίζονται έτσι σε όλες τις περιπτώσεις της επαφής τους με το κράτος και όχι να δίνουμε αφορμές, ώστε κάποιοι να μιλούν για αθηνοκεντρικό κράτος.
Είναι προσβλητικό για όλους μας και βλάπτει την κοινωνική συνοχή της πατρίδας μας και μόνο η υπόνοια ότι κάποιοι πολίτες έχουν καλύτερη μεταχείριση από κάποιους άλλους. Έχετε δημιουργήσει και προσπαθείτε να εφαρμόσετε ένα σχέδιο με το όνομα «Καλλικράτης» -και εσείς είπατε ότι δεν συμφωνείτε- που το μόνο που έχει προσφέρει μέχρι στιγμής είναι ένα τεράστιο κενό εξουσίας. 
Εμείς, στη Χρυσή Αυγή, προτείνουμε να υπάρχει ένα ενιαίο κράτος με κεντρική διοίκηση και όχι διασπορά των υπηρεσιών σε αιρετή περιφέρεια, δήμους, αποκεντρωμένη διοίκηση –την καινούργια μόδα τώρα- και Υπουργείο.
Τώρα υπάρχουν σημαντικά ζητήματα που απαιτούν άμεση διευθέτηση και χρειάζονται τρεις με τέσσερις, ίσως και περισσότερες υπογραφές από τις παραπάνω υπηρεσίες και έτσι καθυστερούν σημαντικά στην επίλυσή τους. Συντηρούμε ένα κράτος τέρας και χάνουμε την ουσία των προβλημάτων. 
Με τη μεταφορά των αρμοδιοτήτων από υπηρεσία σε υπηρεσία κάθε λίγο, όπως κάνετε τώρα που από τους δήμους πηγαίνει στην περιφέρεια, όχι μόνο τεχνογνωσία δεν δημιουργείται, όπως ισχυρίζεστε, αλλά αντίθετα το απόλυτο χάος μέσα στο οποίο καλείται κάθε φορά και ένας διαφορετικός υπάλληλος να διαχειριστεί μια κατάσταση που δεν έχει διαχειριστεί ποτέ ξανά. 
Αυτές οι καταστάσεις, όπως είναι η δυσκολία μεταφοράς των μαθητών, μας θυμίζουν έντονα, κύριε Υπουργέ, την εποχή του Μεσοπολέμου που την έχουμε ζήσει μόνο μέσα από τους περιγραφές των παππούδων μας και ελπίζουμε να μη χρειαστεί να τις ζήσουμε και στην ελληνική πραγματικότητα του 21ο αιώνα. Πολύ αμφιβάλουμε γι’ αυτό.
Κύριε Υπουργέ, γιατί δεν ολοκληρώθηκαν ή σε κάποιους δήμους δεν προκηρύχθηκαν καν, όπως λένε οι ίδιοι οι δήμοι και εσείς λέτε και στο νομοσχέδιο –τι νομοσχέδιο; τέλος πάντων!- ή σε κάποιους άλλους είχαν άγονη κατάληξη οι σχετικοί διαγωνισμοί και θα ολοκληρωθούν τώρα από τις περιφέρειες με μειωμένο μάλιστα προϋπολογισμό κατά 17%, όπως προβλέπει η σχετική παράγραφος;
Αν όντως, ακόμη και με την αύξηση της τιμής του πετρελαίου, υπάρχει περιθώριο μείωσης της προσφοράς κατά 17%, τότε αυτό σημαίνει ότι τα προηγούμενα χρόνια κάποιοι κερδοσκοπούσαν εις βάρος του ελληνικού δημοσίου και κατ’ επέκταση εις βάρος του ελληνικού λαού. Εδώ βέβαια, τίθενται και άλλα οικονομικά ζητήματα στις περιπτώσεις –και δεν το διευκρινίζετε- που δεν ευοδωθούν οι διαγωνισμοί, για το ποιοι, σε ποιους και με ποια κριτήρια θα ανατεθεί η μεταφορά των μαθητών.
Η δυσλειτουργία του κράτους, ακόμη και σε αυτό το θέμα, που δεν θα έπρεπε να το συζητάμε καν και να έχει λυθεί εδώ και χρόνια, οφείλεται στο ότι εδώ και δυόμισι χρόνια όλα ανεξαρτήτως τα Υπουργεία, αντί να ασχολούνται με την επίλυση των προβλημάτων που άπτονται των αρμοδιοτήτων τους, αναλώνονται στις δήθεν διαπραγματεύσεις με την τρόικα, η οποία ζητά συνεχώς περισσότερες περικοπές σε δαπάνες, ακόμη και σε κρίσιμους τομείς, όπως είναι η άμυνα, η υγεία, η παιδεία, που αποτελούν τους βασικούς πυλώνες κάθε κράτους.
Βλέπετε την Ελλάδα, κύριε Υπουργέ, σαν μια μεγάλη επιχείρηση. Γι’ αυτό μας έχετε τρελάνει στις συγχωνεύσεις επί συγχωνεύσεων σε παιδεία, υγεία, οικονομικές υπηρεσίες, στρατιωτικές μονάδες κ.λπ., χωρίς να σας ενδιαφέρει καν πώς θα μετακινηθεί κάποιος για να βρεθεί στο σχολείο, στο κέντρο υγείας ή στη ΔΟΥ που ανήκει.
Τέλος, όπως περνάτε κάθε άσχετη τροπολογία ή ρύθμιση σε κάθε νομοσχέδιο –τώρα θα φύγω εγώ εκτός θέματος- περάστε και μια ρύθμιση άμεσα, ώστε να ξεκινήσουν μεταγραφές στα πανεπιστήμια, γιατί οι ελληνικές οικογένειες δεν μπορούν να νοικιάζουν δυο και τρία σπίτια σε όλη την επικράτεια για να σπουδάσουν τα παιδιά τους για να ικανοποιήσουν το βίτσιο της ανεκδιήγητης και πιο επικίνδυνης –δεν υπάρχει κανείς του ΠΑΣΟΚ εδώ- υπερμνημονιακής Υπουργού Παιδείας στην ιστορία, την κολλητή του Τζέφρι, την Άννα Διαμαντοπούλου, που επέβαλε την κατάργηση των μεταγραφών μεταξύ αδελφών. 
Ξεκινήστε, λοιπόν, την οργάνωση του κράτους, επιλύοντας τα πιο μικρά προβλήματα και προσπαθήστε να υπάρχουν και σχετικές προβλέψεις σε βάθος χρόνου, όπως σε βάθος χρόνου και μάλιστα τεράστιο έχετε προβλέψει την παραχώρηση ολόκληρου του κράτους και φυσικά της τεράστιας περιουσίας του στους διεθνείς δυνάστες και τοκογλύφους της πατρίδας μας. Χαμογελάστε όσο θέλετε, η ώρα σας πλησιάζει!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"70500"," Το λόγο έχει ο κ. Οικονόμου, Κοινοβουλευτικός Εκπρόσωπος της Δημοκρατικής Αριστεράς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70501"," Κύριε Πρόεδρε, άκουσα με πολλή προσοχή όλους τους ομιλητές, γιατί ο καθένας κατέθεσε την άποψή του και στη δημοκρατία πρέπει να τους ακούμε όλους.
Ξεχωρίζω όμως μέχρι στιγμής την τοποθέτηση δυο ομιλητών, του Υπουργού βεβαίως και του αγαπητού μου κ. Λαφαζάνη, τον οποίο πάντα εκτιμώ και συμπαθώ, αλλά σήμερα δεν θα κρύψω το γεγονός ότι διασκέδασα με την αμηχανία του.
Διασκέδασα δηλαδή με την αγωνία του, ενώ θα έπρεπε να ήταν προβληματισμός ειλικρινής, καθαρός, για το γίνεται σ’ αυτή την κυβέρνηση συνεργασίας. Μίλησε άσχημα για τις συσκέψεις των αρχηγών, πράγμα που δεν θα έπρεπε να κάνει. Τις υποτίμησε και είναι αμήχανος πάνω στο φαινόμενο ότι έχουμε πλέον μία κυβέρνηση συνεργασίας, η οποία διαπραγματεύεται, συζητάει στο εσωτερικό αλλά και με τον ευρωπαϊκό παράγοντα, με την τρόικα και μ’ αυτούς με τους οποίους πρέπει για να φθάσουμε σε μία συμφωνία. Αυτή η αμηχανία, που θα έπρεπε να ήταν μια δημιουργική δύναμη…
Βλέπω ότι μόλις ήρθε ο κ. Λαφαζάνης. Κύριε Λαφαζάνη, λέω καλά λόγια, με ποια έννοια; Διαπίστωσα μια αμηχανία εκ μέρους σας, αγαπητέ κύριε Λαφαζάνη, για το πώς λειτουργεί και πώς κινείται η Κυβέρνηση. Υποτιμήσατε τις συσκέψεις των Αρχηγών, ενώ δεν έπρεπε να τις υποτιμήσετε, γιατί βλέπετε σήμερα τα φαινόμενα αυτά. Ποια φαινόμενα; Η Δημοκρατική Αριστερά να στέκεται ακλόνητη στις θέσεις τις οποίες έχει θέσει και από τις εκλογές, αλλά και σ’ όλη τη διάρκεια του χρόνου. Τα εργασιακά θέματα είναι για μας ζητήματα «κόκκινης γραμμής» κι οι θέσεις μας είναι ακλόνητες και πολύ καθαρές. Δεν ξέρω γιατί είστε αμήχανος εσείς και ο ΣΥΡΙΖΑ. Μάλλον έχετε θορυβηθεί, μάλλον δεν μπορείτε να καταλάβετε τι γίνεται. Όμως γίνεται κάτι πολύ απλό: Διαπραγματευόμεθα για πρώτη φορά. Αυτή η συζήτηση κι αυτή η διαπραγμάτευση είναι πρωτόγνωρη. Γι’ αυτό καλά κάνετε κι είστε αμήχανοι.
 Όμως θα πρέπει να καταλάβει κι η άλλη πλευρά, δηλαδή οι αγαπητοί μας Ευρωπαίοι εταίροι, ότι δεν μπορεί  να μπαίνουν συνέχεια θέματα στη συζήτηση και στην διαπραγμάτευση των δύο πλευρών, δεν μπορεί να μπαίνουν συνέχεια ζητήματα. Μιλήσαμε για τα δημοσιονομικά, μπαίνουν τώρα τα εργασιακά. Πρέπει να καταλάβουν άπαντες ότι εδώ υπάρχει κυβέρνηση συνεργασίας, υπάρχουν κόμματα και πολιτικοί οι οποίοι ενίοτε θα πουν και «όχι», ενίοτε θα πουν «μέχρι εδώ και μη παρέκει». 
Σήμερα βγαίνουν πολλά μηνύματα και αύριο πιστεύω ότι θα βγουν μηνύματα. Η  Δημοκρατική Αριστερά έκανε ένα μεγάλο τόλμημα, να μπει στην κυβέρνηση συνεργασίας και να προσπαθήσει να διαμορφώσει το «πακέτο» αυτό, το οποίο κληρονόμησε από την προηγούμενη Βουλή και από την προηγούμενη Κυβέρνηση, με όρους δικαιοσύνης. Δεν είναι εύκολο, γιατί ούτως ή άλλως αυτό το πακέτο είναι επαχθές. Είτε δέκα πεντακόσια, είτε έντεκα πεντακόσια, είτε δεκατρία πεντακόσια με τη φορολογία, όπως κι αν το δεις, είναι ένα βαρύ φορτίο, το οποίο δεν το στηρίξαμε ούτε το Μάιο του 2010 ούτε το Φεβρουάριο του 2012, γιατί δεν ήταν αυτή η φιλοσοφία μας. Σήμερα όμως βρισκόμαστε προ του γκρεμού και θα πρέπει να πάρουμε ιστορικές και κρίσιμες αποφάσεις. 
Παρά ταύτα, και τώρα που βρισκόμαστε στο χείλος του γκρεμού, η Δημοκρατική Αριστερά, τα στελέχη της, οι άνθρωποι οι οποίοι χάραξαν μία πορεία τα προηγούμενα χρόνια είναι συνεπείς, σταθεροί στις ιδέες και στις απόψεις τους. Αυτό νομίζω ότι πρέπει να το καταλάβουν άπαντες, πριν βιαστούν να πάρουν αποφάσεις οι οποίες μπορεί να δημιουργήσουν προβλήματα. 
Το σημερινό νομοσχέδιο το οποίο κυρώνει την πράξη νομοθετικού περιεχομένου πρέπει να ομολογήσω, κύριε Υπουργέ, ότι πάλι με φέρνει σε μία δυσφορία εμένα προσωπικά, γιατί τα έχει φέρει έτσι η μοίρα και η ζωή που να έχω εισηγηθεί ως Κοινοβουλευτικός Εκπρόσωπος νομοσχέδια που να είναι όλα κυρώσεις πράξεων νομοθετικού περιεχομένου! Είναι φοβερό αυτό. Βέβαια ήταν της προηγούμενης κυβέρνησης. Η σημερινή πράξη νομοθετικού περιεχομένου είναι αυτής της Κυβέρνησης. Καταλαβαίνω όμως τη σκοπιμότητα και τη σημασία του να λύσεις αυτό το θέμα, που όπως πολύ καλά είπε κι ο εισηγητής μας, ο κ. Αναγνωστάκης, οι Βουλευτές της Δημοκρατικής Αριστεράς το είχαμε θέσει πάρα πολλές φορές. Βλέπαμε πού πάει το πράγμα. Δεν μπορεί να είσαι μόνον αυτός, ο οποίος ως Κασσάνδρα θα προβλέπεις το πρόβλημα. Πρέπει να προετοιμάζεις και να δημιουργείς τις συνθήκες ώστε να αποφύγεις το πρόβλημα.
Όταν, λοιπόν, πέρυσι τον Ιούλιο του ’11 πήραν οι δήμοι την αρμοδιότητα, είχαμε πει ότι αυτό το θέμα δεν περπατάει.
Για τους Καλλικρατικούς δήμους έγινε πολλή συζήτηση, κύριε Υπουργέ, και ανοίξαμε πάλι το κεφάλαιο αν ο «Καλλικράτης» ήταν επιτυχία για τη χώρα ή δυστυχία. Εγώ είχα ψηφίσει τον «Καλλικράτη», γιατί πίστευα ότι αυτή η δυνατότητα που έδινε αυτή η μεταρρύθμιση του «Καλλικράτη» θα ήταν μία καλή ευκαιρία, μία μεταρρύθμιση που θα έπρεπε να τη δοκιμάσει η χώρα. Μετά, δηλαδή, το βήμα με τον «Καποδίστρια», ο «Καλλικράτης» ήταν ένα λογικό βήμα. Θα κάνουμε τον απολογισμό. Ήδη αυτά εδώ που περνάμε σήμερα είναι στοιχεία του απολογισμού αυτής της πορείας. Και συμφωνώ απόλυτα με το ότι δεν ξέρω τελικά αν ο απολογισμός είναι θετικός. Αυτό όμως, δεν σημαίνει ότι δεν μπορούν οι δημιουργικές δυνάμεις της χώρας να αποτολμήσουν και να κάνουν τα βήματά τους. Εδώ, λοιπόν, βλέπουμε τις παθογένειες αυτής της μεταρρύθμισης. Είναι πολλές οι παθογένειες. 
Και έρχεται μία κυβέρνηση εκ των υστέρων να μαζεύει «τα σπασμένα» προηγούμενων καταστάσεων. Ακούσαμε εδώ πέρα ότι οι ένοχοι δεν μίλησαν. Περί άλλων τυρβάζουν. Άκουσα –και άκουσε και η Αίθουσα, αλλά και ο ελληνικός λαός- για 150 εκατομμύρια απλήρωτα, λογαριασμοί που ήρθαν στους επόμενους, για εκατομμύρια ευρώ που έμειναν απλήρωτα. 
Και ερωτώ εγώ: Γιατί έμειναν απλήρωτα; Και αυτοί που έφυγαν και άφησαν τις καρέκλες τους, ξεμπέρδεψαν; Ξεμπερδέψανε. Γιατί, τέλος πάντων, δεν έχει νόημα αυτή τη στιγμή να συζητάμε συνέχεια για τους ενόχους και τους υπεύθυνους. 
Αλλά, κύριε Υπουργέ, αφού μπαίνουμε στον κόπο να κυρώσουμε άλλη μία πράξη νομοθετικού περιεχομένου, ας αρχίσουμε να τα μαζεύουμε. Και συμφωνώ με το λόγο σας ότι «στα μικρά είναι τα σπουδαία» όταν αυτά γίνονται σ’ αυτήν την εποχή που και το αυτονόητο αναζητείται. Ψάχναμε το σχολικό βιβλίο τον περσινό Σεπτέμβριο, τον Οκτώβριο και το παίρναμε μετά από ένα χρόνο και τα παιδιά δούλευαν με τις φωτοτυπίες ή δεν γινόταν η μεταφορά και το παιδί δεν μπορούσε να πάει στο σχολείο: ζητήματα δηλαδή, τα οποία τα επιτύχαμε φέτος. Δηλαδή, όντως άρχισε η σχολική χρονιά με τα βιβλία στα σχολεία και κάποιοι ζητωκραυγάσανε. Φθάσαμε σε αυτήν τη γελοιότητα να πανηγυρίζουμε για το αυτονόητο. Γι’ αυτό συμφωνώ ότι ο λόγος σας είναι μετριοπαθής και είναι στέρεος και πατάει σε σωστά βήματα: ότι ας κάνουμε τέλος πάντων, ξανά το αυτονόητο. 
Ποιο είναι το αυτονόητο; Το σχολικό βιβλίο στο σχολείο, να μπορεί να μεταφερθεί ο μαθητής, να έχει πετρέλαιο το σχολείο για το χειμώνα που έρχεται, για να ζεσταθεί το παιδί. 
Και σας ερωτώ, κύριε Υπουργέ: Θα έχει η σχολική επιτροπή του Δήμου τα χρήματα για να αγοράσει το πετρέλαιο ή θα ξαναφτάσουμε σε λίγο καιρό να συζητάμε τα ίδια; Γιατί βλέπω εδώ και εκπροσώπους γονέων και κηδεμόνων της Ανατολικής Αττικής να μας παρακολουθούν, οι οποίοι σήμερα και τις προηγούμενες ημέρες έκαναν μεγάλες κινητοποιήσεις. Ειδικά η Ανατολική Αττική είναι μία περιφέρεια με πάρα πολύ κόσμο –και δεν υποτιμώ με αυτό τις άλλες περιοχές της Ελλάδας, αλλά στην Ανατολική Αττική μπορώ να σας πω ότι ζει και ένα εκατομμύριο πληθυσμός, έχει μεγάλους δήμους πλέον- και δυστυχώς δεν μπορούν τα παιδιά να πάνε στο σχολείο, λίγα χιλιόμετρα έξω από την Ομόνοια και το Σύνταγμα; Αυτά είναι αδιανόητα πράγματα. 
Παρακαλώ επικεντρώστε την προσοχή σας στην Ανατολική Αττική, γιατί τυγχάνει και τα ειδικά σχολεία, κύριε Υπουργέ –τα περισσότερα είτε μουσικά είτε καλλιτεχνικά σχολεία- να έχουν έδρα και να βρίσκονται στην Ανατολική Αττική. Είναι δυνατόν λίγα χιλιόμετρα έξω από την Ομόνοια να μην μπορεί να ικανοποιηθεί το στοιχειώδες, το να πάει στο σχολείο το παιδί; 
Η υποχρηματοδότηση, λοιπόν, της τοπικής αυτοδιοίκησης δια του «Καλλικράτη» δημιουργεί τεράστιο ζήτημα αύριο με τη θέρμανση, γιατί μπαίνουμε στο χειμώνα. 
Σας ερωτώ: Οι βρεφονηπιακοί σταθμοί πώς θα λειτουργήσουν από εδώ και πέρα; Τους βάλαμε τελευταία στιγμή στο ΕΣΠΑ. Για πείτε μου: μόλις τελειώσει το πρόγραμμα αυτό, τι θα γίνει; Εδώ τα ζητήματα είναι τεράστια και συνέχεια ανακύπτουν νέα. 
Είπαμε να κάνουμε μία μεταρρύθμιση και δυστυχώς, καταλήξαμε να μαζεύουμε τα συντρίμμια μας και τα ερείπιά μας και πρέπει να τα ξανασυγκολλήσουμε, να ξαναστήσουμε πάλι από την αρχή τα στοιχειώδη. 
Γι’ αυτό εμείς θα ψηφίσουμε αυτή την κύρωση της πράξης νομοθετικού περιεχομένου, γιατί τρέχουμε από πίσω να προλάβουμε τα αμάζευτα. Και εμείς προσπαθούμε έχοντας την προσέγγιση ότι σιγά-σιγά κάνεις βήματα –και όταν επιτύχεις μια νίκη δεν έχει σημασία αν είναι και μικρή, κάτι πέτυχες- θα στηρίξουμε την Κυβέρνηση και την πολιτική ηγεσία όταν προσπαθεί να δώσει μια λύση. 
Λέγαμε κάποιοι ότι οι δήμοι δεν είναι ακόμη έτοιμοι και σας το λέω γιατί είχα τη φαεινή ιδέα να ασχοληθώ με την τοπική αυτοδιοίκηση ως υποψήφιος στις προηγούμενες εκλογές –που είναι δύσκολες εκλογές, είναι δύσκολος ο χώρος- και από πρώτο χέρι διαπιστώνω την προβληματική των πραγμάτων. Βλέπω εδώ ανθρώπους που έχουν μεγαλουργήσει, εν αντιθέσει με εμένα σε αυτό το μετερίζι και έχουν καλύτερη εμπειρία από εμένα. 
Όμως και εγώ με αυτή τη μικρή εμπειρία που απέκτησα σας λέω ότι πολύ δύσκολα θα μπορέσει να ανταποκριθεί αυτή τη στιγμή ο μέσος δήμος, ο μέσος δήμαρχος, η μέση δημοτική αρχή στα ζητήματα που η κεντρική εξουσία με κουτοπονηριές πολλές φορές του δίνει την αρμοδιότητα και δεν του δίνει τα χρήματα, για να έλθουμε σήμερα εδώ και να πει κάποιος «την ξαναπαίρνω, την δίνω στον κύριο περιφερειάρχη», αλλά παραταύτα η Ανατολική Αττική δεν έχει λύσει το θέμα της. 
Από πού θα ζητήσω εγώ την ευθύνη; Γιατί κάποια στιγμή θα ζητήσω και μια ευθύνη! Να την ζητήσω από τον περιφερειάρχη Αττικής ή από το δήμαρχο; Να μην αρχίσω τώρα να ονοματίζω κάθε δήμαρχο που φωνάζει. Υπάρχουν, λοιπόν, ερωτήματα και ζητήματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Εμείς, λοιπόν, έχοντας αυτές τις σκέψεις υποστηρίζουμε, όπως σας είπαμε, αυτή την προσπάθειά σας. Όμως, είναι πολλά τα ζητήματα που ανακύπτουν σε σχέση με το πώς συνολικά θα αντιμετωπιστεί το σχολείο. Εσείς είστε Υπουργός Εσωτερικών, δεν είστε ο Υπουργός Παιδείας, αλλά –πώς έρχονται τα πράγματα!- έχετε θητεύσει και σε αυτό το Υπουργείο και θα πρέπει με τη δική σας εμπειρία πλέον να βοηθήσετε, πρώτα απ’ όλα, να λυθούν τα θέματα αυτών των δεκαοκτώ δήμων της Ανατολικής Αττικής, για να μπορέσουμε να απεγκλωβιστούμε άμεσα από τα προβλήματα. 
Είναι και ο κ. Βορίδης εδώ που είναι της περιφερείας, όπως και άλλοι συνάδελφοι που έρχονται από αυτή την περιφέρεια, αλλά δεν είναι θέμα τοπικό. Είναι πλέον ζήτημα που έχει να κάνει με τον πυρήνα του προβλήματος της μεταφοράς των μαθητών.","ΒΑΣΙΛΕΙΟΣ ΟΙΚΟΝΟΜΟΥ",378
"70502"," Ευχαριστούμε πολύ. 
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70503"," Κύριε Πρόεδρε, η χειροτέρευση της ζωής της εργατικής τάξης και των πιο πλατιών λαϊκών στρωμάτων είναι σήμερα μια οδυνηρή πραγματικότητα και βεβαίως, αυτό είναι αποτέλεσμα της πολιτικής που εφάρμοσαν όλες οι κυβερνήσεις. 
Το πρόβλημα που συζητάμε σήμερα με αφορμή την πράξη νομοθετικού περιεχομένου δεν έχει αυτονομία. Συνδέεται και συναρτάται με τα οξύτατα προβλήματα που αντιμετωπίζουν οι εργάτες, τα πλατιά λαϊκά στρώματα, η εργατική λαϊκή οικογένεια. 
Αυτή, λοιπόν, η οικογένεια σήμερα δυσκολεύεται πάρα πολύ να στηρίξει το αδύναμο μέλος της και δυσκολεύεται από τα αντεργατικά και αντιλαϊκά μέτρα που έχουν πάρει όλες οι κυβερνήσεις και της Νέας Δημοκρατίας και του ΠΑΣΟΚ και η σημερινή συγκυβέρνηση. Στη συγκεκριμένη περίπτωση, το πολύ πιο αδύναμο μέλος είναι το παιδί, ειδικά ο μαθητής με ειδικές ανάγκες. Το κράτος έχει υποχρέωση να στηρίξει τους μαθητές, να μεταφέρει τους μαθητές από και προς το σχολείο. Ένα, λοιπόν, το κρατούμενο. 
Αυτή την υποχρέωσή του το κράτος και η σημερινή Κυβέρνηση δεν την υλοποιεί. Εδώ και ενάμιση μήνα, πενήντα μέρες, είναι η πράξη νομοθετικού περιεχομένου και το πρόβλημα έχει χειροτερεύσει. Έχουμε χιλιάδες μαθητές σε όλη τη χώρα να μην μπορούν να παρακολουθήσουν τα μαθήματά τους και αυτό δεν είναι τυχαίο. Είναι αποτέλεσμα των επιλογών σας, των επιλογών όλων των αστικών κυβερνήσεων. 
Η προηγούμενη κυβέρνηση του ΠΑΣΟΚ κατάργησε σχολικές μονάδες, συνένωσε σχολεία, είχε μια συγκεκριμένη ταξική επιλογή, η οποία οδηγεί στον περιορισμό της γνώσης των μαθητών. Περιορίζεται η παροχή γνώσης στους μαθητές. Είναι η πολιτική της Ευρωπαϊκής Ένωσης, των μονοπωλίων. Είναι η πολιτική, η οποία εμπορευματοποιεί τα πάντα. 
Και τα προβλήματα που αφορούν στην μεταφορά των μαθητών πολλαπλασιάζονται. Έχουμε σήμερα και συζητάμε για ώρες αυτή την πράξη νομοθετικού περιεχομένου. Υποτίθεται ότι από τις αρχές του Σεπτέμβρη αυτή υλοποιείται. Τα προβλήματα, όμως, δεν έχουν λυθεί. Πέρυσι είχαμε την έλλειψη βιβλίων σε όλη τη χώρα. Είχαμε το Υπουργείο της φωτοτυπίας! Φωτοτυπίες –λέει-, CD, πάρτε βιβλία! Κοροϊδεύουμε, δηλαδή, τον κόσμο.
Φέτος έχουμε με οξύτητα το πρόβλημα της μεταφοράς. Χιλιάδες παιδιά σε όλη τη χώρα δυσκολεύονται να πάνε στο σχολειό τους. Και βεβαίως –ειπώθηκε από πάρα πολλούς- τα μεγαλύτερα προβλήματα αντιμετωπίζονται στα μουσικά σχολειά, στα καλλιτεχνικά σχολειά, στα επαγγελματικά σχολειά.
Και βεβαίως, το πιο οξύ πρόβλημα είναι το πρόβλημα -το οποίο δεν δικαιολογείται να μην το λύνει κανένας- των παιδιών με ειδικές ανάγκες. Και στην πιο βαθιά καπιταλιστική κρίση και στη μεγαλύτερη φτώχεια πρέπει να στηριχθεί το παιδί, το άτομο με ειδικές ανάγκες. Δεν θα το ρίξουμε στο βάραθρο. Τα παιδιά αυτά καθηλώνονται στο σπίτι, δεν μπορούν να μετακινηθούν και καταδικάζονται, χάνουν τη ζωή. Και αν αυτό το παιδί δεν εκπαιδευτεί, δεν πάει σχολειό, συνεχώς χειροτερεύει τη θέση του.
Ήθελα να σχολιάσω το συνάδελφο της Νέας Δημοκρατίας από την Κόρινθο, ο οποίος έκανε μια ανάλυση γενικά σωστή, για να καταλήξει στο ρητορικό ερώτημα: «Γιατί να υπάρχει διαφορετική νομοθεσία για τα αυτοκίνητα που μεταφέρουν τα παιδιά των ιδιωτικών σχολείων και διαφορετική νομοθεσία για τα παιδιά των δημοσίων σχολείων;». Μα, δεν είναι δύσκολη η απάντηση. Είναι μια συγκεκριμένη ταξική επιλογή. Δηλαδή, εκείνα τα παιδιά έχουν μεγαλύτερους φόβους; Κινδυνεύουν περισσότερο στη μεταφορά τους;  Και εκείνα τα παιδιά έχουν συνοδό, ενώ τα παιδιά των λαϊκών οικογενειών δεν έχουν ούτε καν μεταφορικό μέσο. Ναι, είναι ταξική πολιτική, πολιτική της Ευρωπαϊκής Ένωσης των μονοπωλίων, της οποίας θιασώτες είναι όλες οι πολιτικές δυνάμεις της χώρας. 
Μόνο το Κομμουνιστικό Κόμμα της Ελλάδας ζητά την αποδέσμευση της χώρας από την Ευρωπαϊκή Ένωση, τη μονομερή διαγραφή του χρέους και φυσικά αυτά να γίνουν, όχι από μια οποιαδήποτε κυβέρνηση, αλλά από μια εργατική λαϊκή εξουσία.
Τώρα, τα παιδιά δεν μπορούν να πάνε στο σχολειό. Τα παιδιά και τους γονείς τους, κύριε Υπουργέ, δεν τους ενδιαφέρει αν φταίει ο δήμαρχος, ο πρώην νομάρχης ή ο περιφερειάρχης. Φταίει το κράτος, φταίει η Κυβέρνηση, η εκάστοτε κυβέρνηση που πρέπει να λύσει το πρόβλημα. Είτε η Κυβέρνηση, είτε η Τοπική ή Περιφερειακή Διοίκηση πρέπει να λύσετε το πρόβλημα άμεσα. 
Δεν είναι εδώ ο πρώην Πρόεδρος της Βουλής, ο οποίος ασκείται πολύ, πάρα πολύ, σε επιθέσεις. Ήθελα να πω ότι η βία, η οποία ασκείται καθημερινά από την πολιτική σας, από την πολιτική της τρικομματικής Κυβέρνησης σήμερα, από τις προηγούμενες κυβερνήσεις του ΠΑΣΟΚ και της Νέας Δημοκρατίας, είναι αυτή η φιλομονοπωλιακή πολιτική.
Και βεβαίως, είναι η πολιτική της Ευρωπαϊκής Ένωσης των μονοπωλίων και τη συναποφασίζετε αυτή την πολιτική διαχρονικά και την προωθείτε σε όλη της τη γραμμή. Σφαγιάζετε δικαιώματα, μεροκάματα, μισθούς και συντάξεις. Και οι εργατικοί λαϊκοί αγώνες χαρακτηρίζονται και εξισώνονται από τον πρώην Πρόεδρο της Βουλής -και το κάνει επανειλημμένα αυτό!- με τη μαύρη αντίδραση, με φασιστικές επιδρομές.
Τελικά, γιατί ζεσταίνει συνεχώς ή ζεσταίνουν κάποιοι τη θεωρία των δύο άκρων; Και η θεωρία των δύο άκρων έρχεται και επανέρχεται καθημερινά από αρκετούς οι οποίοι τρέφουν την αντίδραση και όλες τις αντιδραστικές θεωρίες. Τροφοδοτούν, συκοφαντώντας τους εργατικούς και λαϊκούς αγώνες.
Βεβαίως, αγωνίζονται οι εργάτες, αγωνίζονται οι συνταξιούχοι για τα δικαιώματά τους και τη ζωή τους. Ταυτόχρονα, όμως, συνεχίζονται και οι φωνές κινδυνολογίας: Καταστρέφεται η χώρα, αν δεν ψηφιστούν τα βάρβαρα, σκληρά και αντιλαϊκά μέτρα. Κινδυνολογία ότι η χώρα θα πέσει στο γκρεμό.
Μα, ήδη έχουν κατακρημνιστεί ενάμισι εκατομμύριο άνεργοι. Περίπου τετρακόσιες πενήντα χιλιάδες εργαζόμενοι, κατά την εκτίμηση του Υπουργείου Εργασίας, έχουν δουλειά, εργάζονται, αλλά δεν πληρώνονται. Τους δίνουν 120 ευρώ την εβδομάδα. Αυτή είναι η πραγματικότητα. Έχετε κατακρημνίσει τους νέους. Και βέβαια, επί τρία σχεδόν χρόνια κινδυνολογείτε. Παλιότερα κινδυνολογούσε μόνο του το ΠΑΣΟΚ, ύστερα μαζί με τη Νέα Δημοκρατία και το ΛΑΟΣ και σήμερα ΠΑΣΟΚ, Νέα Δημοκρατία και ΔΗΜΑΡ.
Είχαμε το πρώτο μνημόνιο, τον εφαρμοστικό νόμο, το δεύτερο μνημόνιο, εφαρμοστικούς νόμους, δανειακές συμβάσεις. Κινδυνολογείτε με την πρώτη δόση, κινδυνολογείτε με τη δεύτερη δόση, κινδυνολογείτε με την τρίτη δόση και ανάμεσα στις δόσεις εκβιασμοί και πιέσεις να υποταχθεί ο λαός, να ψηφιστούν συνεχώς νέα αντιλαϊκά και αντεργατικά μέτρα.
Τι θα γίνει; Κόψατε μισθούς, συντάξεις, επιδόματα. Καταργείτε τριετίες, αλλάζετε τις εργασιακές σχέσεις, καταργείτε τη Συλλογική Σύμβαση Εργασίας. Και υπάρχει το θράσος να ζητάτε να σταματήσουν οι εργατικοί λαϊκοί αγώνες.
Αυτή η καραμέλα για τα κρουαζιερόπλοια και για τον αγώνα των ναυτεργατών, που τα διώχνουν από εδώ και πάνε όλοι οι τουρίστες στην Τουρκία, ακόμα δεν έλιωσε, κύριε Αντιπρόεδρε;
Κύριε πρώην Πρόεδρε, δεν έλιωσε; Φτάνει πια! Φτάνει! Σας πήγαν χαμπάρι.
Ο τουρισμός μειώνεται…","ΣΠΥΡΙΔΩΝ ΧΑΛΒΑΤΖΗΣ",534
"70504"," Επειδή λείπει ο κύριος Πρόεδρος στον οποίο αναφέρεστε, παρακαλώ πολύ, αν είναι δυνατόν, να τα αποφεύγετε αυτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70505"," Τελειώνω, κύριε Πρόεδρε.
Σήμερα γράφει ο Τύπος ότι αυξάνονται τα εισιτήρια στην ακτοπλοΐα, αυξάνονται οι ναύλοι. Αλλάζουν οι εργασιακές σχέσεις στους ναυτεργάτες. Αυτά σήμερα γράφει όλος ο Τύπος. Γι’ αυτά, αλήθεια, γιατί δεν είπε κανένας κουβέντα; Αλήθεια, τις πενήντα έξι φοροαπαλλαγές στους εφοπλιστές ποιος τις έκανε; Το ΠΑΣΟΚ και η Νέα Δημοκρατία δεν τις αποφάσισαν; Εσείς δεν τις ψηφίσατε διαχρονικά; Γι’ αυτό, δηλαδή, επιτίθεστε στους ναυτεργάτες; Για να αποπροσανατολίσετε τον κόσμο, για να καλύψετε τα δώρα προς τους εφοπλιστές;
Ανεξάρτητα απ’ όλα αυτά και επειδή υπάρχει αυτή η πραγματικότητα που δεν μπορούν να μεταφερθούν τα παιδιά στα σχολειά και επειδή δεν υπάρχουν οι οικονομικές δυνατότητες στην εργατική λαϊκή οικογένεια, οι εργάτες, όλοι οι εργαζόμενοι, παρά τη λευκή τρομοκρατία ότι, εάν δεν πάρουμε τη δόση, πέφτουμε όλοι μαζί στο γκρεμό -και είπε αυτό το καταπληκτικό ο Υπουργός Οικονομικών, ότι θα πεθάνουμε όλοι από ασφυξία, που είναι ο πιο φρικτός θάνατος και είναι και αυτό μια άλλου είδους κινδυνολογία- δεν θα σταματήσουν την πάλη τους. Είναι πάλη, όχι μόνο για την απόκρουση των όσων μέτρων έχουν παρθεί, αλλά για τη ματαίωση των μέτρων των αντεργατικών και αντιλαϊκών επιλογών.
Και βεβαίως θα συνεχίσουν τον αγώνα για την ανατροπή συνολικά αυτής της αντεργατικής πολιτικής.
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"70506"," Κι εμείς ευχαριστούμε, κύριε Χαλβατζή.
Κυρίες και κύριοι συνάδελφοι, θέλω να κάνω μία παρατήρηση. Ο Κανονισμός δίνει συγκεκριμένο χρόνο στον κάθε ομιλητή για να αναπτύξει το θέμα. Δεν είναι υποχρεωτικό να εξαντλούμε το χρόνο και εξ αυτού του λόγου να οδηγούμαστε σε συζητήσεις για πράγματα εκτός του συζητούμενου θέματος, διότι παρατηρώ ότι ενώ είναι ένα συγκεκριμένο ζήτημα το οποίο πρέπει να συζητήσουμε, δηλαδή τη μεταφορά των μαθητών, πλατιάζουμε, συζητούμε το οτιδήποτε και επί του συγκεκριμένου αναφερόμαστε για ένα ή δύο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70507"," Αυτά ειπώθηκαν, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"70508"," Δεν αναφέρομαι σε σας μόνο! Εάν φθάνουν ένα ή δύο λεπτά, τότε ένα-δυο λεπτά! Τι να κάνουμε; 
Παρακαλώ, δεν το λέω ούτε για τον κ. Βορίδη που ακολουθεί ούτε για τον κ. Χαλβατζή που προηγήθηκε. Κάνω μία γενική παρατήρηση. Είναι και η ώρα περασμένη. Τουλάχιστον, να περιοριζόμαστε στο αντικείμενο της συζήτησης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70509"," Το είπατε για τον κ. Βορίδη. Όλοι το καταλάβαμε.","ΝΙΚΟΛΑΟΣ ΒΟΥΤΣΗΣ",75
"70510"," Ορίστε, κύριε Βορίδη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70511"," Στο θέμα μόνο, κύριε Βορίδη.","ΠΑΝΑΓΙΩΤΗΣ ΛΑΦΑΖΑΝΗΣ",279
"70512"," Κι εγώ αυτό ετοιμαζόμουν να κάνω, αλλά τώρα με τον Πρόεδρο…","ΜΑΥΡΟΥΔΗΣ ΒΟΡΙΔΗΣ",69
"70513"," Μπορείτε να ξεκινήσετε, κύριε Βορίδη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70514"," Ευχαριστώ, κύριε Πρόεδρε. Θα προσπαθήσω κατά το δυνατόν να μείνω στο θέμα της παρατηρήσεώς σας.
Κυρίες και κύριοι συνάδελφοι, θα ξεκινήσω από το εξής: Κύριε Υπουργέ, το πρώτο το οποίο κρατώ –και το κρατώ ως πάρα πολύ θετικό- είναι ότι στο μεγαλύτερο τμήμα της χώρας η κατάσταση αυτή τη στιγμή από πλευράς μεταφορών μαθητών έχει ομαλοποιηθεί. Επομένως, αυτό είναι σημαντικό, διότι έχει μειωθεί η έκταση και η ένταση του προβλήματος.
Θα ξεκινήσω, επίσης, με μία παραίνεση. Στο κομμάτι της Ανατολικής Αττικής όπου παραμένει το πρόβλημα, νομίζω ότι η απόλυτη, άμεση και βασική προτεραιότητα είναι να υπάρξει και με τη δική σας παραίνεση και διαμεσολαβητική πρωτοβουλία μία λύση στο αμέσως επόμενο χρονικό διάστημα. Αυτό είναι το σημαντικό για να κάνουμε τη δουλειά μας, για να μπορέσουμε να προχωρήσουμε σ’ αυτήν την κατεύθυνση. 
Θα διευκρινίσω κατευθείαν, κυρίες και κύριοι συνάδελφοι, ότι αυτό δεν είναι ευθύνη της Κυβερνήσεως. Πρέπει να συνεννοηθούμε. Δεν είναι ευθύνη της Κυβερνήσεως. Ο κύριος Υπουργός αναλαμβάνει μία πρωτοβουλία, προκειμένου να επιλύσει ένα ζήτημα το οποίο έχει δημιουργηθεί. Αρέσει-δεν αρέσει, η κεντρική επιλογή, η επιλογή του νομοθέτη δηλαδή –το λέει ένας άνθρωπος ο οποίος καταψήφισε τον ΚΑΛΛΙΚΡΑΤΗ- έγινε τότε και απέδωσε τη συγκεκριμένη αρμοδιότητα στους δήμους. Δεν λειτούργησε προφανώς και χρειάζεται σήμερα ενδεχομένως μία διαφορετική επιλογή, την οποία κάνει η Κυβέρνηση μ’ αυτήν την πράξη νομοθετικού περιεχομένου.
Όμως, είναι σημαντικό κάποια στιγμή να αποδίδουμε τις ευθύνες και εισαγόμενοι στη συζήτηση, αν θέλετε. Άκουσα παρεμβάσεις απ’ όλες τις πτέρυγες. Αυτό, όμως, είναι και μία διελκυστίνδα λίγο-πολύ γνωστή. Ποια είναι η γνωστή διελκυστίνδα; Έχουμε αρμοδιότητες, δεν βγάζουμε λεφτά. Δώστε μας λεφτά, να εκτελέσουμε τις αρμοδιότητες. Αυτό δεν αφορά μόνο τους δήμους ή μόνο τις περιφέρειες, αλλά αφορά και τους Υπουργούς. Μπορεί να μη φθάνει στην Αίθουσα, αλλά πάρα πολλοί Υπουργοί θα πάνε στο Υπουργείο Οικονομικών και θα πουν: δεν έχουμε λεφτά να κάνουμε τη δουλειά μας. 
Θα μου επιτρέψετε να πω ότι η έλλειψη πόρων δεν είναι κάτι που ακούγεται στην Αίθουσα αυτήν την περίοδο, διότι εγώ την έλλειψη πόρων την ακούω όλο το χρονικό διάστημα που είμαι στο Κοινοβούλιο. Το πρόβλημα που συζητάμε είναι η έλλειψη πόρων. Για ποιο λόγο το συζητάμε αυτό; Το συζητάμε για έναν πάρα πολύ απλό λόγο. Πάντα υπάρχουν περισσότερες ανάγκες από τις αντικειμενικές χρηματοδοτικές δυνατότητες που έχει το κράτος. Γιατί υπάρχει αυτό; Για να μην παρεξηγηθώ, δεν το σχετίζω με τη σημερινή συζήτηση. Πράγματι, εδώ υπάρχει μία σοβαρή ανάγκη, μία άμεση ανάγκη και μία ανάγκη που πρέπει να πραγματοποιηθεί. Γιατί, όμως, γενικά αυτό υπάρχει στο δημόσιο διάλογο; Διότι έχουμε συνηθίσει ότι όλα θα τα κάνει το κράτος. Και αφού όλα θα τα κάνει το κράτος ή κάποια κρατική δομή –δεν λέω απαραίτητα το κεντρικό κράτος, μπορεί να τα κάνει η αυτοδιοίκηση- τότε, προφανώς, συνεχώς χρειαζόμαστε περισσότερα χρήματα!
Και επειδή τα περισσότερα χρήματα ποτέ δεν υπάρχουν, μονίμως υπάρχει μια διελκυστίνδα ανάμεσα στο Υπουργείο Οικονομικών και στα Υπουργεία, ανάμεσα στην κεντρική Κυβέρνηση και στην αυτοδιοίκηση και ανάμεσα στα πανεπιστήμια. Τη θυμάστε τη συζήτηση για την παιδεία. Ποτέ τα λεφτά δεν ήταν αρκετά για την παιδεία. Δεν υπήρξε ποτέ μια περίοδος που παρ’ όλες τις αυξήσεις του Προϋπολογισμού, τα λεφτά για την παιδεία να ήταν αρκετά. Ποτέ τα λεφτά δεν ήταν αρκετά για την υγεία, ποτέ τα λεφτά δεν ήταν αρκετά για την έρευνα, ποτέ τα λεφτά δεν ήταν αρκετά για την άμυνα, ποτέ τα λεφτά δεν ήταν αρκετά για το οτιδήποτε. 
Ναι, αλλά κάποια στιγμή θα πρέπει να πάμε ανάποδα. Η σκέψη πρέπει να είναι ανάποδη. Δεν θα πρέπει να ορίζουμε ανάγκες και εν συνεχεία να λέμε ότι δεν έχουμε τα λεφτά και τι θα γίνει, αλλά να ορίζουμε τις αντικειμενικές χρηματοδοτικές δυνατότητες του κράτους και στα πλαίσια αυτά να ικανοποιούμε τις ανάγκες. Αυτές είναι οι βασικές επιλογές που πρέπει να γίνουν. Θα πρέπει να βλέπουμε ποιες είναι οι δυνατότητες που έχει το κράτος και σ’ αυτές τις δυνατότητες θα πρέπει να προσαρμοστούν οι ανάγκες, που μπορεί να υπηρετήσει το κράτος. Και εκεί, υπάρχουν τεράστιες πολιτικές συζητήσεις, διότι πράγματι εκεί πρέπει να μπουν προτεραιότητες, διότι πράγματι υπάρχουν πολιτικές αξιολογήσεις που πρέπει να γίνουν, διότι πράγματι πρέπει να φτάσουμε στη βελτιστοποίηση αυτής, αν θέλετε, της δυνατότητας που έχει το κράτος να παρεμβαίνει για να καλύπτει ανάγκες. 
Όμως, επιτρέψτε μου, αλλά θα πρέπει να μπουν όρια. Δεν γίνεται να τα καλύψει όλα το κράτος. Και για να μην παρεξηγηθώ, διευκρινίζω ότι δεν μιλώ για το συγκεκριμένο. Το συγκεκριμένο βεβαίως και είναι κάτι το οποίο πρέπει να παρέχεται και πρέπει να καλυφθεί. Όμως, θα πρέπει να αποφασίσουμε τι θα καλύψουμε και τι δεν θα καλύψουμε μέσα σ’ αυτά τα γενικότερα πλαίσια που υπάρχουν στο ελληνικό δημόσιο. Και πρέπει να αποδεχθούμε ότι ορισμένα πράγματα δεν θα τα καλύψουμε. 
Άκουσα εδώ μία πάρα πολύ δημιουργική πρόταση, μία πρόταση που είναι από αυτές που θα πρέπει να τις λαμβάνουμε πάρα πολύ σοβαρά υπ’ όψιν μας. 
Άκουσα, λοιπόν, την πρόταση ότι θα πρέπει να πάρουμε τα 140 εκατομμύρια και να δεσμευθούμε για έξι χρόνια ότι θα δεσμεύσουμε 900 εκατομμύρια σε ένα λογαριασμό για να καλύψουμε τις μεταφορικές ανάγκες για την υπόλοιπη εξαετία. Προσέξτε! Αυτή τη στιγμή ήδη το ελληνικό δημόσιο χρωστάει 8 δισεκατομμύρια, αλλά εμείς πρέπει να δεσμεύσουμε 750 εκατομμύρια για τα επόμενα έξι χρόνια, για να είμαστε σίγουροι ότι το καλύψαμε αυτό. Τα υπόλοιπα, αυτά που ήδη οφείλονται, από πού ακριβώς θα καλυφθούν; Από πού θα καλυφθούν αυτά που ήδη οφείλονται στην υγεία, στην παιδεία, στους προμηθευτές του δημοσίου; Αυτά από πού ακριβώς θα καλυφθούν; Εδώ, λοιπόν, υπάρχουν τεράστια θέματα και θα πρέπει να αρχίσουμε να τα αντιμετωπίζουμε σοβαρά. 
Επόμενο ερώτημα. Αυτοί που μας ρωτούν τι θα γίνουν τα 31,5 δισεκατομμύρια και μετά τα 25 δισεκατομμύρια που μένουν, τα υπόλοιπα, τα 6,5 δισεκατομμύρια, τι θα τα κάνουμε, θα ψηφίσουν τα μέτρα; Γιατί αν δεν ψηφίσουν τα μέτρα, δεν συμμετέχουν σ’ αυτό το διάλογο. Μας συγχωρείτε πάρα πολύ, αλλά αυτά είναι γι’ αυτούς που ψηφίζουν τα μέτρα. Εμείς που θα ψηφίσουμε τα μέτρα και θέλουμε να πάρουμε τα 31,5 δισεκατομμύρια, μπορούμε και θα συζητήσουμε τι θα κάνουμε τα 6,5 δισεκατομμύρια. Όσοι δεν θέλετε να πάρουμε τα 31,5 δισεκατομμύρια, τι σας νοιάζει τι θα κάνουμε τα 6,5 δισεκατομμύρια και πώς θα τα χρησιμοποιήσουμε; Διότι εσείς δεν θέλετε να τα πάρουμε καθόλου. Άρα, δεν σας απασχολεί αυτό το ζήτημα. Άρα, λοιπόν, όχι και έτσι και αλλιώς. Ή θέλετε να πάρουμε τα 31,5 δισεκατομμύρια και άρα ελάτε μαζί να ψηφίσουμε τα δημοσιονομικά, τις διαρθρωτικές και την προσαρμογή, προκειμένου να πάρουμε τα 31,5 δισεκατομμύρια και να συζητήσουμε και για τα 6,5 δισεκατομμύρια και να συζητήσουμε και για τα 9 δισεκατομμύρια, να συζητήσουμε και για τα 5, να συζητήσουμε και για το χρηματοδοτικό πρόγραμμα ή δεν τα ψηφίζετε τα μέτρα και άρα δεν θέλετε τα λεφτά. Άρα, δεν θα πρέπει να σας απασχολεί αυτό και ελάτε να μας πείτε άλλα. Πείτε μας για τις δραχμές…","ΜΑΥΡΟΥΔΗΣ ΒΟΡΙΔΗΣ",69
"70515"," Να κόβετε, όμως, από όλους! Εμείς να μη συμμετέχουμε για όλους, αλλά εσείς να κόβετε από όλους.","ΝΙΚΟΛΑΟΣ ΒΟΥΤΣΗΣ",75
"70516"," Κύριε Βούτση, σας παρακαλώ, μη διακόπτετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70517"," Κύριε Βούτση, ακούστε.","ΜΑΥΡΟΥΔΗΣ ΒΟΡΙΔΗΣ",69
"70518"," Κύριε Βορίδη, μην απαντάτε, σας παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70519"," Εντάξει, κύριε Πρόεδρε, μου είπε κάτι ο κ. Βούτσης. Δεν μου είπε τίποτε κακό. Παραδόξως!
Επομένως, ακούστε κάτι. Δεν βαρύνεται ο ΣΥΡΙΖΑ-ΕΚΜ με την πολιτική ευθύνη της υπερψήφισης των μέτρων. Όμως, από εκεί και πέρα, έχει σημασία η διαχείριση η οποία θα γίνει. Επισημαίνω την αντιφατικότητα στο επιχείρημα. Βεβαίως, υπάρχει ένα ζήτημα που αφορά στο τι θα γίνουν τα χρήματα. Βεβαίως, μας απασχολεί το πώς θα χρησιμοποιηθούν. Βεβαίως, μας απασχολεί το θέμα της ρευστότητας και βεβαίως, μας απασχολεί και η εξόφληση των οφειλών του δημοσίου. Εμείς, όμως, κάνουμε αυτό που πρέπει να κάνουμε για να χρηματοδοτηθεί η ελληνική οικονομία. Απλώς μας κουράζει –όχι πολύ, αλλά μας κουράζει- το να δεχόμαστε κριτική από αυτούς που δεν κάνουν τίποτα για να χρηματοδοτηθεί η ελληνική οικονομία και μετά να μας λένε τι θα κάνουμε τα λεφτά. 
Έρχομαι σε κάτι άλλο. Ακούω «ξέρετε, είναι οι περιοριστικές πολιτικές του μνημονίου, οι οποίες μας έχουν οδηγήσει στο να μας λείπουν αυτά τα 150 εκατομμύρια ευρώ». Για να συνεννοηθούμε. Η αδυναμία δανειοδοτήσεως της χώρας και η πρόσβαση της χώρας στις αγορές για να χρηματοδοτήσει τα ελλείμματά της, δεν είναι που δημιούργησαν την κρίση δανεισμού; Το μνημόνιο δημιούργησε την κρίση δανεισμού; 
Το μνημόνιο είναι χρηματοδοτικός μηχανισμός. Δεν δημιουργεί την κρίση δανεισμού. Είναι αποτέλεσμα το μνημόνιο της κρίσης δανεισμού. Οι περιοριστικές πολιτικές προέρχονται από μία βασική επιλογή των αγορών που λένε ότι πια δεν χρηματοδοτούν την ελληνική οικονομία.
Χωρίς μνημόνιο, δηλαδή, δεν θα είχαμε περιοριστικές πολιτικές; Χωρίς μνημόνιο δεν θα είχαμε ελλείμματα; Χωρίς μνημόνιο το έλλειμμα θα ήταν διαφορετικό από αυτό το οποίο σήμερα έχουμε εμείς κατορθώσει να ελέγξουμε; Πώς θα το κάνουμε αυτό;
Αυτό το οποίο δημιουργεί την ανάγκη περιοριστικών πολιτικών στα δημοσιονομικά και βεβαίως επηρεάζει όλη τη σφαίρα της δημόσιας λειτουργίας, είναι ακριβώς ο υπερδανεισμός της Ελλάδας, είναι ακριβώς τα τεράστια ελλείμματα της Ελλάδας, είναι ακριβώς η απώλεια ανταγωνιστικότητας της Ελλάδας. Αυτό δημιουργεί το πρόβλημα και όχι το ανάποδο. 
Μέσα σε μία σοφιστική λογική που είναι αρκετά κλασική σε όλα τα δημαγωγικά μοντέλα, αντιστρέφεται το αίτιο και το αίτιο γίνεται αιτιατό. Αυτό το οποίο δημιούργησε το πρόβλημα αντιστρέφεται τελείως και γίνεται αυτό το οποίο δημιουργεί το πρόβλημα, αυτό το οποίο είναι η πηγή του προβλήματος.
Άρα αυτό είναι κάτι που πρέπει να το ξεκαθαρίσουμε. Οι περιοριστικές πολιτικές γίνονται ακριβώς στα πλαίσια μιας συγκεκριμένης προσαρμογής που πηγάζει από την κρίση δανεισμού, που πηγάζει απ’ όλα τα προγενέστερα προβλήματα.
Ακούσαμε και άλλες ενδιαφέρουσες απόψεις. Άκουσα παραδείγματος χάριν από τη Χρυσή Αυγή ότι είναι υπέρ της πλήρους κατάργησης της αυτοδιοίκησης και να πάμε σε ένα κεντρικό κράτος χωρίς αυτοδιοίκηση. Ενδιαφέρουσα άποψη υπό την έννοια ότι η αυτοδιοίκηση, όπως ξέρετε, στην Ελλάδα έχει τις ρίζες της ήδη στις κοινοτικές μας παραδόσεις και η κοινοτική μας παράδοση ανατρέχει ακόμη και στους προεπαναστατικούς χρόνους. Αλλά φαίνεται ότι δεν πείθει για την επάρκειά της η κοινότητα, ο δήμος, η περιφέρεια, η νομαρχία που υπάρχει διαχρονικά και τώρα έχουμε άλλα μοντέλα που πρέπει να αναζητήσουμε. 
Κύριε Χαλβατζή, έχω εδώ μία βαθιά διαφωνία μαζί σας. Έχω πολλές, αλλά εδώ νομίζω ότι υπάρχει και μία αστοχία στην ανάλυση. Μιλήσατε για ταξική επιλογή και αστοχία στον τρόπο της μεταφοράς. Αναφερθήκατε στη διάκριση ιδιωτικών και δημοσίων και είπατε ότι η συνταγματικότητα από πίσω έχει μία ενσυνείδητη ταξική επιλογή. 
Εγώ σέβομαι, όπως ξέρετε, την ταξική ανάλυση. Δεν συμφωνώ, αλλά τη σέβομαι και τη βρίσκω εξαιρετικά χρήσιμη και αναλυτική. Αλλά εδώ δεν έχουμε μία τέτοια περίπτωση. 
Το γεγονός ότι δεν καταφέρνει το δημόσιο να επιτύχει φθηνότερες τιμές για τα παιδιά στα σχολεία, δεν είναι γιατί ενσυνειδήτως έρχεται να δημιουργήσει έναν ταξικό διχασμό, αλλά γιατί απλά είναι ανεπαρκές, γιατί δεν το μπορεί. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Το νομοσχέδιο δεν ανοίγει μία μεγάλη συζήτηση. Το νομοσχέδιο στην πραγματικότητα κάνει διαχειριστικές επιλογές. Το νομοσχέδιο προσπαθεί να αντιμετωπίσει ένα πρόβλημα το οποίο έχει δημιουργηθεί. Αλλά αν είναι να ανοίξουμε μία μεγάλη συζήτηση στο ζήτημα της μεταφοράς των μαθητών, θα πρέπει κάπως να εξετάσουμε γιατί έχουμε επιλέξει αυτό το μοντέλο λειτουργίας και αν είναι αποτελεσματικό. 
Μαθαίνω ότι πέρυσι η περικοπή ήταν 20%. Είναι μία σημαντική επιτυχία. Προχωρήσατε ακόμη 17%. Στη χώρα λειτούργησε, παρ’ ότι υπάρχουν περιοχές που δεν το έχουν δεχθεί. Συνεπώς, 20% και 17% μας κάνει συνολικά 37%. Δεν μας λέει κάτι αυτό το νούμερο για το τι πλήρωνε το ελληνικό δημόσιο; Αυτό όμως δεν είναι ταξικό, είναι αναποτελεσματικό, είναι ίσως διαφθορά, είναι ίσως άλλα πράγματα που μπορεί να σκεφθεί κανείς.","ΜΑΥΡΟΥΔΗΣ ΒΟΡΙΔΗΣ",69
"70520"," Τελειώνετε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70521"," Τελειώνω με το εξής: Ακούω ότι οι διαγωνισμοί που προσπαθήθηκαν να γίνουν από τους δήμους βγήκαν άγονοι γιατί –λέει- δεν προσέρχονται να δώσουν προσφορές τα ενδιαφερόμενα μέρη και περιμένουν εν συνεχεία να πάνε στην απευθείας διαπραγμάτευση. 
Κοιτάξτε: Επειδή αυτά δεν μπορεί να γίνονται ανεκτά, να δούμε λίγο τον εναλλακτικό τρόπο παροχής αυτής της υπηρεσίας; Να δώσουμε ένα κουπόνι στους πολίτες και να πάνε να χρησιμοποιήσουν όποιο μεταφορικό μέσο και να δούμε τότε -ούτε με διαγωνισμούς ούτε με ξε-διαγωνισμούς ούτε με κόλπα ούτε με συνεννοήσεις μεταξύ τους- αν εν τέλει αυτό το ποσό θα χρησιμοποιηθεί στα χέρια των πολιτών καλύτερα και αν μπορεί να είναι αποτελεσματικότερο και φθηνότερο από την παροχή της συγκεκριμένης υπηρεσίας; 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"70522"," Συνεχίζουμε με τους εγγεγραμμένους ομιλητές.
Κύριοι συνάδελφοι, υπάρχουν έντεκα εγγεγραμμένοι ομιλητές. Λόγω του προχωρημένου της ώρας έγινε μία πρόταση από το Προεδρείο προς τους κοινοβουλευτικούς εκπροσώπους η οποία έγινε αποδεκτή από τους περισσότερους –υπάρχει από κάποιους μία επιφύλαξη- να περιοριστεί ο χρόνος από τα επτά στα πέντε λεπτά. 
Το Σώμα αποδέχεται την πρόταση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70523"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"70524"," Όχι ομοφώνως.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"70525"," Η πρόταση έγινε δεκτή κατά πλειοψηφία.
Το λόγο έχει η κ. Ελένη Μακρή-Θεοδώρου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70526"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, μία από τις βασικές υποχρεώσεις της πολιτείας είναι η μεταφορά των μαθητών στα σχολεία φοίτησής τους. Στο ν. 1566/1985 «Δομή και λειτουργία της πρωτοβάθμιας και δευτεροβάθμιας εκπαίδευσης» αυτό προβλέπεται ρητά για τους μαθητές που κατοικούν μακριά από την έδρα του σχολείου τους και για τους μαθητές των καταργημένων σχολείων. Μέχρι το τέλος του 2010, όπως είναι γνωστό, την ευθύνη της μεταφοράς των μαθητών την είχαν οι νομαρχιακές αυτοδιοικήσεις. 
Εδώ πρέπει να επισημάνω ότι από τα στοιχεία που υπάρχουν σε κάποιους νομούς αποδείχθηκε ιδιαίτερα ακριβό το ετήσιο κόστος ανά μαθητή. Κυμάνθηκε από πεντακόσια μέχρι τρεισήμισι χιλιάδες ευρώ. Παρατηρήθηκαν αποκλίσεις στην αρχική προκήρυξη με το κόστος της τελικής σύμβασης, μη τήρηση των προδιαγραφών για την περιγραφή του μεταφορικού έργου στις προκηρύξεις και στις συμβάσεις όπως αριθμός χιλιομέτρων, αντιστοιχία αριθμού μαθητών ανά δρομολόγιο, κατεύθυνση, σχολική μονάδα, διαφορές στον υπολογισμό του κόστους. Η ύπαρξη πολυνομίας με διατάξεις που πολλές φορές αφορούν το ίδιο αντικείμενο, αλλά έχουν διαφορετική διατύπωση μεταξύ τους και ο πελατειακός τρόπος λειτουργίας πολλών αυτοδιοικητικών «εκτίναξαν» τη δαπάνη. 
Αντί όμως να βελτιωθεί όλο αυτό το σύστημα, κάποιοι θεώρησαν ότι η μεταφορά της αρμοδιότητας στους δήμους ήταν η μαγική απάντηση στη λύση του προβλήματος. Μάταιες ελπίδες. Το ζήσαμε όλοι. Οι περισσότεροι δήμοι δήλωσαν αδυναμία. Από τους τριακόσιους είκοσι πέντε μόνο οι είκοσι πέντε προχώρησαν σε διαγωνισμούς για να ανταποκριθούν σ’ αυτό το έργο. 
Αποτέλεσμα; Τα τελευταία δύο χρόνια η μεταφορά των μαθητών να γίνεται ένα «γαϊτανάκι» μεταξύ Υπουργείου Εσωτερικών, Υπουργείου Παιδείας, δήμων και περιφέρειας, από παράταση σε παράταση. Διαγωνισμοί που προκήρυξαν οι δήμοι με πολύ μικρότερα κοστολόγια για τα δρομολόγια κηρύσσονται άγονοι, αφού οι μεταφορείς δεν προσήλθαν καν να καταθέσουν προσφορές. 
Όλη αυτή η ασάφεια δημιούργησε αρκετές επιπτώσεις στην εκπαιδευτική δραστηριότητα -ας μην ξεχνάμε ότι χάνονται εκπαιδευτικές ώρες- στην κοινωνική ομαλότητα και στον οικογενειακό προϋπολογισμό, που ήδη είναι συρρικνωμένος. 
Γνωρίζουμε ότι εκκρεμούν οφειλές προς τους μεταφορείς, οι οποίοι πρέπει να αποπληρωθούν, οφειλές από τις πρώην νομαρχίες προς τους μεταφορείς -η δομή του νεόδμητου «Καλλικράτη» κουβαλάει τα βάρη του παρελθόντος- οφειλές από παρατάσεις των συμβάσεων που έγιναν από τις περιφέρειες, οφειλές από τους δήμους που πραγματοποίησαν μεταφορικό έργο.
Οι επαγγελματίες βρίσκονται σε ένα ηθικό δίλημμα: από τη μια πλευρά για την εξυπηρέτηση των μαθητών και από την άλλη για την αγωνία της εξόφλησης των δεδουλευμένων τους. 
Κυρίες και κύριοι συνάδελφοι, πάνω απ’ όλα είναι να δοθεί μια οριστική λύση στα αδιέξοδα που έχουν δημιουργηθεί. Η λύση αυτή είναι για το επόμενο σχολικό έτος η αρμοδιότητα να περιέλθει στις περιφέρειες, διότι διαθέτουν εμπειρία, είναι οι κατάλληλοι φορείς μιας και δεν διασπάται το μεταφορικό έργο ανά δήμο, εξασφαλίζεται η εμπλοκή λιγότερων φορέων, περιορίζεται ο αριθμός των διαγωνισμών. Για τη νέα σχολική χρονιά δίνεται το χρονικό περιθώριο να ξεκινήσουν έγκαιρα οι διαγωνιστικές διαδικασίες και να επαναληφθούν αν απαιτηθεί, αρκεί βέβαια να εξασφαλιστεί η χρηματοδότηση. 
Η απρόσκοπτη και ασφαλής μεταφορά των μαθητών κατά τη διάρκεια του σχολικού έτους επηρεάζει θετικά την εκπαιδευτική διαδικασία και αφορά μεγάλο μέρος της κοινωνίας, κυρίως της περιφέρειας.
Αυτό που χρειάζεται να γίνει πλέον από τις περιφέρειες είναι να καλυφθούν δρομολόγια από τις αστικές συγκοινωνίες με μαθητικό δελτίο, όπου οι χιλιομετρικές αποστάσεις είναι μικρές. Να γίνει τέτοια επεξεργασία των δρομολογίων, έτσι ώστε οι μαθητές να μη βρίσκονται επί μακρόν μέσα στα οχήματα, αλλά και να εξυπηρετείται όσο το δυνατόν μεγαλύτερος αριθμός από το ίδιο δρομολόγιο. Να θυμίσω ότι υπάρχουν μαθητές νηπιαγωγείου και μικρών σχολικών τάξεων οι οποίοι -το έχουμε ζήσει στα ορεινά χωριά της Φθιώτιδας και φαντάζομαι σε όλα τα χωριά της ορεινής Ελλάδας- παραμένουν επί μακρόν με κίνδυνο της ασφάλειάς τους. Να συμπιεστεί το κόστος σε ρεαλιστικά επίπεδα. Στη Φθιώτιδα ως Νομαρχιακή Αυτοδιοίκηση είχαμε πετύχει σημαντικότατες μειώσεις δαπανών, χωρίς να επιβαρυνθεί ούτε η ασφάλεια ούτε η εξυπηρέτηση των μαθητών.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίου Βουλευτή) 
Σε ένα λεπτό τελειώνω.
Πρέπει να ισχύσει επικαιροποιημένος μαθηματικός τύπος και κοινή κοστολόγηση για όλες τις γεωγραφικές περιοχές μέσω σωστών διαγωνιστικών διαγωνισμών και ελέγχων, έτσι ώστε να μην υπάρχουν ασάφειες περί διαφάνειας. 
Ψηφίζοντας την κύρωση της πράξης νομοθετικού περιεχομένου αντιμετωπίζουμε τη δυσλειτουργικότητα όπου οι μεταφορείς αρνούνται να εκτελέσουν το έργο μεταφοράς, ζητώντας να πληρωθούν οι οφειλές προηγούμενων ετών. Κυρίως όμως δίνεται το χρονικό περιθώριο στις περιφέρειες να δρομολογήσουν τις διαδικασίες με όσο το δυνατόν καλύτερο τρόπο, με λιγότερο δυνατό κόστος, αποδεικνύοντας την εμπειρία και την αποτελεσματικότητα των στελεχών τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πάνω απ’ όλα οφείλουμε να δημιουργήσουμε στις οικογένειες και στους μαθητές την αίσθηση της ασφάλειας που διαταράχθηκε εξαιτίας αυτών που βιαστικά, πρόχειρα και επιπόλαια δοκίμαζαν ένα αυτοδιοικητικό πείραμα που τελικά η πρακτική απέδειξε πόσο ανεδαφικό είναι.","ΕΛΕΝΗ ΜΑΚΡΗ-ΘΕΟΔΩΡΟΥ",291
"70527"," Ευχαριστούμε πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70528"," Οφείλουμε να διασφαλίσουμε ότι κανένας μαθητής δεν αποκλείεται από την εκπαιδευτική διαδικασία επειδή διαμένει μακριά από το σχολείο του. Οφείλουμε να διασφαλίσουμε ότι η ελληνική οικογένεια δεν θα επιβαρυνθεί σημαντικά. 
Καιρός να τακτοποιηθούν οι εκκρεμότητες και να βελτιωθεί στο μέγιστο δυνατό το δύσκολο, αλλά επιβαλλόμενο έργο της μεταφοράς των μαθητών. Να τους αφήσουμε επιτέλους να επικεντρωθούν απερίσπαστοι στο έργο τους που είναι η γνώση και η μάθηση. 
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΕΛΕΝΗ ΜΑΚΡΗ-ΘΕΟΔΩΡΟΥ",291
"70529"," Ευχαριστούμε πολύ.
Το λόγο έχει η κ. Αμμανατίδου-Πασχαλίδου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70530"," Ευχαριστώ, κύριε Πρόεδρε.
Κύριε Υπουργέ, χωρίς λαϊκισμούς θα μιλήσουμε για την πραγματικότητα. Για πολλοστή φορά τα δυο τελευταία χρόνια καλείται η Βουλή να νομοθετήσει άλλη μια κουτσή ρύθμιση –πράξη νομοθετικού περιεχομένου φυσικά- που σχετίζεται όχι απλά με τη μεταφορά μαθητών, αλλά εν τέλει με τη συνέχεια της εύρυθμης λειτουργίας των σχολικών μονάδων. 
Αυτή είναι η μνημονιακή παιδεία, κύριε Υπουργέ. Το συνταγματικό δικαίωμα των μαθητών για πρόσβαση στη δωρεάν παιδεία γίνεται ζητιανιά. Αυτό δεν τιμάει κανέναν. 
Θα σας καταθέσω ερωτήσεις που κατέθεσα μόνη ή με άλλους συναδέλφους για το θέμα της μεταφοράς μαθητών. Δεν είναι λίγες. Μόνο δικές μου είναι δέκα τα τελευταία δύο χρόνια. Και είναι και πόσοι ακόμα συνάδελφοι που έχουν καταθέσει αντίστοιχες. 
Στις 22/06/2010: «Κατάργηση ειδικών σχολείων». Είχε γίνει ολόκληρο θέμα. Είναι μαζί με τις απαντήσεις. 
Στις 5/07/2010 κάναμε μια ερώτηση μαζί με τον Τάσο Κουράκη για τις σκανδαλώδεις παρατυπίες και την κατασπατάληση δημόσιου χρήματος στο σύστημα μεταφοράς μαθητών από νομαρχίες της χώρας, οι οποίες διαπιστώθηκαν από το Σώμα Επιθεωρητών Ελεγκτών Δημόσιας Διοίκησης. 
Αυτό ήταν για τη νομαρχία Θεσσαλονίκης, Δράμας και Σερρών. Έχω εδώ και τις απαντήσεις για τους διαγωνισμούς που ήταν αδιαφανείς. Από τη μία πλευρά έχουμε αυτό, την κατασπατάληση των πόρων και από την άλλη μεριά έχουμε κάποιους μεταφορείς, οι οποίοι πραγματικά είναι απλήρωτοι.
Στις 22 Σεπτεμβρίου 2010 κάναμε πάλι ερώτηση για το Σώμα Επιθεωρητών-Ελεγκτών Δημόσιας Διοίκησης, αλλά και για την εξασφάλιση των απαραίτητων κονδυλίων για τη χρηματοδότηση των δήμων –γιατί ήμασταν με τον «Καλλικράτη»- για να μπορέσουν να υλοποιήσουν το θέμα της μεταφοράς μαθητών.
Κάναμε επίκαιρη ερώτηση στις 7 Δεκεμβρίου 2011 για τα πρόβλημα μεταφοράς μαθητών στα μουσικά και καλλιτεχνικά σχολεία. 
Στις 7 Φεβρουαρίου του 2011 κάναμε ερώτηση για τις συγχωνεύσεις σε απομακρυσμένες περιοχές, όπως ήταν στο Δήμο Τσοτυλίου, που τώρα λέγεται Δήμος Σιάτιστας, για το σχολείο του Τσότυλίου που θα πήγαινε στη Νεάπολη και που αύξανε το θέμα της μεταφοράς μαθητών. Όταν έχεις ένα χωριό όπως είναι ο Αυγερινός, τριάντα δύο χιλιόμετρα από το Τσοτύλι και βάζεις συν δέκα χιλιόμετρα τη Νεάπολη, φτάνουμε στα σαράντα δύο χιλιόμετρα. Σαράντα δύο χιλιόμετρα συν σαράντα δύο χιλιόμετρα έχουμε ογδόντα τέσσερα χιλιόμετρα την ημέρα, κύριε  Υπουργέ. Όλα αυτά, μάλιστα, με μεγάλα προβλήματα το χειμώνα και με ένα δύσκολο δίκτυο. Αυτά δεν μπορούν να τα πληρώνουν από την τσέπη τους οι γονείς.
Στις 16 Φεβρουαρίου 2011 έχουμε κατάργηση του Γυμνασίου και του Λυκείου Καλυβίων στο Ζαγκλιβέρι του δήμου Λαγκαδά. Αυτές είναι τραγικές καταστάσεις. Κάναμε ερώτηση για την απαξίωση και για τη συρρίκνωση πάλι των μουσικών, καλλιτεχνικών και των ειδικών σχολείων.
Επίσης, κάναμε ακόμη μία ερώτηση στις 31 Οκτωβρίου 2011 για το ίδιο θέμα, τη μεταφορά μαθητών στο Νομό Χαλκιδικής, από τις 9 Ιανουαρίου  που ήταν στον αέρα. Αυτό κατατέθηκε στις 22 Δεκεμβρίου 2011. 
Στις 9 Ιανουαρίου 2012 κάναμε ερώτηση για τη μεταφορά μαθητών που για άλλη μία φορά υπήρχε εμπόδιο στην εύρυθμη λειτουργία των δημόσιων σχολείων πρωτοβάθμιας και δευτεροβάθμιας εκπαίδευσης και των ειδικών σχολείων των ατόμων με αναπηρία. 
Αυτή δεν είναι κατάσταση. Ο «Καλλικράτης» από τη μία, οι συγχωνεύσεις και οι δραματικές περικοπές για την παιδεία από την άλλη έκαναν τη σχολική κοινότητα να βρίσκεται σε μία παρατεταμένη αναστάτωση.
Αυτό, κύριε  Υπουργέ, σημαίνει διάλυση, δεν σημαίνει κάτι άλλο. Το θέμα αυτό δεν μπορεί να είναι μπαλάκι από το Υπουργείο Εσωτερικών στο Υπουργείο Παιδείας, από το Υπουργείο Παιδείας στο Υπουργείο Εσωτερικών, από την περιφέρεια στο δήμο, από το δήμο στην περιφέρεια. Αυτό δεν γίνεται και δεν μπορεί να ισχύει.
Είναι πλέον ξεκάθαρο ότι η παιδεία είναι ταξική. Και παίζετε και με το πιο σημαντικό κομμάτι, εκείνο που ήθελε τη μεγαλύτερη στήριξη –γιατί σας άκουσα που μιλήσατε για κοινωνικό κράτος- την κοινωνική πρόνοια, για τα άτομα με αναπηρία. Αυτή τη στιγμή, στα σχολεία πηγαίνει μόνο το 20% των μαθητών που είναι άτομα με αναπηρία. Το άλλο 80% μένει στο σπίτι. Καταλαβαίνετε τι σημαίνει αυτό; Είναι έξω από την παιδεία τα παιδιά που έχουν κινητικά προβλήματα, που είναι παιδιά με ειδικές ανάγκες. Αυτό σημαίνει ότι όταν ο γονιός εργάζεται, θα πρέπει σε αυτήν την περίπτωση να μείνει στο σπίτι και να χάσει πιθανόν και την εργασία του. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε  Πρόεδρε, σας παρακαλώ να μου δώσετε ένα λεπτό.
Θα ήθελα να πω και κάτι τελευταίο για την κοινή υπουργική απόφαση. Υπάρχει η κοινή υπουργική απόφαση, η οποία δημιούργησε πάρα πολλά προβλήματα. Αυτή η κοινή υπουργική απόφαση δεν μπορεί να συνεχιστεί. Θα σας διαβάσω από το άρθρο 3 για την επιδότηση μαθητών.
Λέτε ότι υπάρχουν περιπτώσεις που υπάρχει μηνιαίο επίδομα 85 ευρώ για όσους μαθητές έχουν εγκατασταθεί στην έδρα του σχολείου τους. Το δεύτερο είναι μηνιαίο επίδομα βάσει χιλιομετρικής απόστασης κατοικίας από το σχολείο με κόστος 0,35 ευρώ ανά χιλιόμετρο. Δίνετε, όμως, έως 1.500 ευρώ ετησίως κατά μαθητή. 
Αν έχουμε έναν μαθητή που το σχολείο του είναι –ειδικά για τα διαδημοτικά σχολεία, τα μουσικά, τα καλλιτεχνικά, τα ειδικά σχολεία για τα παιδιά με αναπηρία, αν θέλετε ακόμη και  το Βαρβάκειο, το οποίο είναι στην Αθήνα και παίρνει παιδιά από όλη την Αττική και δεν υπάρχει τέτοια πρόβλεψη και αυτό θα πρέπει να ενταχθεί μέσα –σαράντα χιλιόμετρα μακριά, τότε χρειάζεται να διανύσει σαράντα χιλιόμετρα για να πάει, σαράντα χιλιόμετρα για να έρθει, φτάνουμε στα ογδόντα χιλιόμετρα. Ογδόντα χιλιόμετρα επί 0,95 ευρώ επί είκοσι ημέρες το μήνα πηγαίνουμε στα 560 ευρώ.
Στους τρεις πρώτους μήνες τρώγεται η επιδότηση. Στους άλλους πέντε μήνες δεν θα υπάρξει μεταφορά για αυτούς τους μαθητές; Δεν θα υπάρχει πρόβλεψη; 
Άρα, υπάρχει σοβαρότατο θέμα. Όταν αποφασίζετε, πρέπει να αποφασίζετε καταλυτικά, μια κι έξω και να μην εμπαίζετε στο θέμα με τα παιδιά. Τα παιδιά είναι ένας ευαίσθητος τομέας. Δεν μπορεί να συνεχιστεί αυτή η κατάσταση. Πρέπει να υπάρξει μια τελειωτική απόφαση δια παντός. Δωρεάν μεταφορά για όλα τα παιδιά... 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"70531"," Σας ευχαριστούμε πολύ. Ήδη έχετε υπερβεί κατά πολύ το χρόνο σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70532"," Καταθέτω στα Πρακτικά αυτά που ανέφερα προηγουμένως.
(Στο σημείο αυτό η Βουλευτής κ. Λίτσα Αμμανατίδου-Πασχαλίδου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ευχαριστώ, κύριε Πρόεδρε, αλλά όταν δίνουμε πέντε λεπτά για ένα τόσο σοβαρό θέμα…","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"70533"," Εσείς υπερβήκατε και το χρόνο που προέβλεπε αρχικά ο Κανονισμός. Στο Ευρωπαϊκό Κοινοβούλιο η ομιλία δεν υπερβαίνει τα δύο λεπτά.
Το λόγο έχει ο κ. Βλαχογιάννης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70534"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, το σημερινό θέμα είναι ίσως ένα από τα πιο σοβαρά που συζητάει η Βουλή μας. Πραγματικά θέλω να συγχαρώ τον κύριο Υπουργό, γιατί κατάφερε σε σύντομο χρονικό διάστημα να δώσει τέτοια λύση σε ένα πρόβλημα που απασχολούσε όλη την ελληνική περιφέρεια, όλα τα ελληνικά σχολειά.
Με τον «Καλλικράτη» επιχειρήθηκε μια μεταβολή. Δόθηκε η αρμοδιότητα στους δήμους, χωρίς να υπάρχει ετοιμότητα από πλευράς δήμων να υλοποιήσουν αυτό το μεταφορικό έργο. Απόδειξη είναι ότι από τους περίπου τριακόσιους τριάντα καλλικρατικούς δήμους μόνον οι τριάντα είχαν ολοκληρώσει τη διαδικασία για τη μεταφορά των μαθητών. 
Ήρθε το Υπουργείο και τι έπρεπε να κάνει; Είναι ένας νέος Υπουργός που αναλαμβάνει και βρίσκεται μέσα σε μια κατάσταση, που ενώ έπρεπε να είχε ολοκληρωθεί η διαδικασία, δεν έχει ολοκληρωθεί παρά μόνο για τριάντα δήμους. Αναγκάστηκε να φέρει μια νομοθετική πράξη, για να ρυθμίσει αυτό το θέμα. Γιατί παραβιάζεται το Σύνταγμα; Εδώ είμαστε, για να συζητήσουμε αυτό ακριβώς το οποίο έκανε το Υπουργείο και ο κύριος Υπουργός.
Οι νομαρχίες είχαν μια εμπειρία. Είχαν προσωπικό, το οποίο δεν μεταφέρθηκε στους δήμους. Λογικό είναι, επομένως, πολλοί δήμοι να μη μπορούν να εκτελέσουν αυτό το έργο. Δεν είχαν την εμπειρία, τον αριθμό των υπαλλήλων. Υπάρχει και οικονομική στενότητα. Οι μεταφορείς εκμεταλλεύτηκαν την οικονομική κρίση και δεν έδιναν τις αντίστοιχες προσφορές, όπως θα όφειλαν να πράξουν. 
Ελέχθη ότι γίνονταν σπατάλες. Κανείς δεν μπορεί να το αποκλείσει. Σαν νομάρχης που ήμουν, ήξερα ότι έπρεπε να ξεκινήσουμε αυτήν η διαδικασία από το Μάρτιο, για να την ολοκληρώσουμε περίπου το καλοκαίρι. Υπάρχει, όμως, μια ολιγοπωλιακή κατάσταση στην αγορά σε ό,τι αφορά τους μεταφορείς και «αναγκαζόμασταν» να προτιμήσουμε τους μεταφορείς που είχαν τα περισσότερα μεταφορικά μέσα και κυρίως εκτελούσαν δρομολόγια σε απομονωμένα χωριά, γιατί κοντά στους μαθητές μπορούσαν να μεταφερθούν και κάποιοι ηλικιωμένοι που ζούσαν στα χωριά. Εάν δεν πήγαινε το μεταφορικό μέσο, ήταν απομονωμένοι αυτοί οι άνθρωποι και απομονωμένα αυτά τα χωριά. 
Ξέρουμε ότι δεν είχαν όλοι οι νομάρχες οικονομικές εκκρεμότητες. Εμείς τουλάχιστον δεν είχαμε. Ξέρει ο Μιχάλης Ταμήλος ότι εμείς, ως νομός, είχαμε περίπου 1,2 εκατομμύρια ευρώ σε ετήσια βάση δαπάνη μεταφορών. Γειτονικοί νομοί με λιγότερο πληθυσμό είχαν 2 εκατομμύρια. Είτε εμείς πιέζαμε πολύ τους μεταφορείς είτε οι άλλοι ήταν πιο ελαστικοί. Ήρθε η πολιτεία και είπε 20% κάτω. Το 20% στα 2 εκατομμύρια είναι 400.000 ευρώ, το 20% στο 1,2 εκατομμύρια έχει το αντίστοιχο ποσό. 
Ερχόμαστε τον επόμενο και χρόνο πάμε στο μείον 17%. Ποιοι αδικούνται τώρα πραγματικά; Οι νομαρχίες που ήταν συνεπείς και οι μεταφορείς που ήταν πιο ειλικρινείς στις προσφορές που έκαναν, αδικούνται. Πρέπει να το δούμε αυτό. Δεν ξεκινούν όλοι από την ίδια αφετηρία, από την ίδια βάση. 
Υπάρχει ένα θέμα με τα διόδια. Σας το είπα και στην επιτροπή. Πιστεύω ότι πρέπει να βρούμε έναν οριστικό τρόπο. Έχουμε παιδιά που μένουν σε νομούς κοντινούς σε άλλη περιφέρεια. Άρα, μιλάμε για διαπεριφερειακές μετακινήσεις και γεννάται πρόβλημα ποια περιφερειακή ενότητα θα αναλάβει τη μεταφορά. Αυτή στην οποία ανήκει ο μαθητής ή αυτή στην οποία ανήκει το σχολειό;
Με συνεννοήσεις εμείς βρήκαμε μια λύση, αλλά θα πρέπει να βρούμε μια οριστική λύση και σ’ αυτό το θέμα και στα διόδια. Να μην πληρώνουν διόδια τα παιδιά που πάνε σε τόσο κοντινές αποστάσεις. Ίσως θα έπρεπε τα διόδια να υπολογίζονται μέσα στο μεταφορικό έργο έτσι ώστε να τα καλύπτουν οι μεταφορείς. 
Και ένα τελευταίο. Ακούω πάντα τους εκπροσώπους της Χρυσής Αυγής να κατηγορούν συλλήβδην όλους εμάς σαν αντιδημοκράτες, να λένε μονολόγους και να φεύγουν. Δεν έχουν ούτε τη δημοκρατική ευαισθησία να καθίσουν να ακούσουν την κριτική και για τις δικές τους απόψεις. 
Είπε, κύριε Υπουργέ, ο εκπρόσωπος της Χρυσής Αυγής, έρχεται η ώρα σας. Προφανώς εννοούσε η ώρα μας, όλων ημών που στηρίζουμε την Κυβέρνηση και προφανώς εννοούσε την πολιτική ώρα μας. Εφόσον εννοούσε την πολιτική ώρα μας, θέλω να πω δημόσια ότι αυτή η ώρα θα αργήσει. Αν εννοούσε τη φυσική ώρα μας, χτύπα ξύλο, κανείς δεν ξέρει ποιανού ώρα θα έρθει νωρίτερα.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"70535"," Ευχαριστούμε, κύριε συνάδελφε.
Το λόγο έχει ο κ. Κικίλιας.
Πιστεύω εσείς να είστε συνεπέστερος όλων, διότι και εισηγηθήκατε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70536"," Βεβαίως, κύριε Πρόεδρε, ευχαριστώ.
Κύριε Πρόεδρε, κυρίες και κύριοι συνάδελφοι, από τη στιγμή που το θέμα απασχολεί το ελληνικό Κοινοβούλιο, τον Α΄ βαθμό τοπικής αυτοδιοίκησης και το Β΄ βαθμό τοπικής αυτοδιοίκησης, αλλά κυρίως μαθητές και γονείς, πρέπει να είναι σοβαρό. Άρα, με τη λογική αυτή, εγώ θα πρότεινα, έστω και την ύστατη ώρα και περασμένες δώδεκα, να αποφύγουμε τις τακτικές της Μεταπολίτευσης και να μιλήσουμε διαφορετικά. Ασφαλώς ίσως σε όλη την κοινή λογική μας. Εκλείπει πολλές φορές -το μόνο που θέλω να πω, γιατί προέρχομαι από την τοπική αυτοδιοίκηση- και εκεί. Θα είμαι, λοιπόν, δίκαιος και αντικειμενικός.
 Γίνεται μια προσπάθεια από τον κύριο Υπουργό και την Κυβέρνηση που έχει δύο στόχους στο συγκεκριμένο θέμα. Ο πρώτος να αντιμετωπίσει άμεσα το πρόβλημα. Είναι ένα πρόβλημα το οποίο ήρθε στην αρχή της σχολικής χρονιάς σε ένα πεδίο ευαίσθητο που είναι οι νέοι άνθρωποι, τα παιδιά και στο οποίο θεωρώ ότι πολιτική αντιπαράθεση τέτοιου είδους δεν χωράει. Χωράει η δυνατότητα όλων να συνεννοηθούμε. Έπαιξε σωστά το Υπουργείο; Κατά τη γνώμη μου ναι. Έλυσε ένα μεγάλο κομμάτι του προβλήματος. 
Προέρχομαι από περιφερειακό συμβούλιο. Σήμερα υπάρχει το θέμα της ανατολικής Αττικής. Υπάρχει επίσης το θέμα αυτών των συμβάσεων που έχουν υπογραφεί για την προηγούμενη χρονιά, συμβάσεις με ιδιώτες που έχουν ενταλματοποιηθεί κι αν έχει πληρωθεί το Φ.Π.Α., σε αυτούς οφείλω να ομολογήσω ότι είναι δύσκολο να ζητά κανείς αναδρομικά μειώσεις. Μπορεί, όμως, να γίνει μια τακτοποίηση με το Υπουργείο Οικονομικών και σε δεύτερο χρόνο, διά του Υπουργείου Παιδείας, να έρθει η δυνατότητα να διαπραγματευτείτε τις τιμές για τη φετινή χρονιά και την επόμενη χρονιά. Νομίζω ότι το είπατε και στην επιτροπή και είναι ορθολογιστικός τρόπος σκέψης και αντιμετώπισης. 
Το δεύτερο κομμάτι είναι αν το πρόβλημα λύνεται μονίμως. Δεν λύνεται. Είναι μια πραγματικότητα. Όταν όμως κληθήκατε και κληθήκαμε να το νομιμοποιήσουμε σε έκτακτες συνθήκες και ανάγκες, ετερόδοξα αν θέλετε, αυτό  έγινε σε μεγάλο βαθμό. 
Το δεύτερο θέμα το οποίο θα πρέπει να μας απασχολήσει είναι γιατί όχι στους δήμους και ναι στις περιφέρειες. Κανείς δεν μπορεί να είναι 100% σίγουρος, όλα κρίνονται εκ του αποτελέσματος. Όμως, οφείλουμε να παραδεχθούμε ότι πολλά από τα δρομολόγια είναι διαδημοτικά. Οφείλουμε να παραδεχθούμε ότι πολλοί δήμοι της χώρας δεν έχουν τη δυνατότητα, την οργάνωση και τη στελέχωση να οργανώσουν  διαγωνισμούς. Αποδείχθηκε σε ένα βαθμό, αν θέλετε. Ατελέσφορο ήταν και στους είκοσι οκτώ δήμους στους οποίους διενεργήθηκαν. Κάποιοι άλλοι ζητούν βοήθεια άλλων δήμων, ενώ οι περιφέρειες -κακά τα ψέματα- είτε ήρθε αυτό το χαρτί σήμερα είτε όχι έχουν μια άρτια αν θέλετε στελέχωση και οργάνωση με αντιπεριφερειάρχες και με την αποκεντρωμένη διοίκηση. Νομίζω ότι αυτοί μπορούν καλύτερα να οργανώσουν έναν τέτοιο διαγωνισμό και να διασφαλίσουν την καλύτερη δηλαδή μεταφορά των μαθητών.
 Είναι μόνο αυτό το πρόβλημα; Διότι εδώ ακούστηκαν διάφορα με όλο το σεβασμό σε όλους τους συναδέλφους. Το θέμα ξέφυγε και πήγε και στον ΕΟΠΥΥ και σε άλλα προβλήματα της ελληνικής κοινωνίας και της ελληνικής πολιτείας, της τοπικής αυτοδιοίκησης ή και της κεντρικής πολιτείας. 
Αλήθεια, όλα αυτά είναι άσχετα ίσως ή και σχετικά γιατί όλα αυτά προϋποθέτουν πόρους. Δηλαδή, προϋποθέτουν να παρθούν από κάπου και να δοθούν κάπου αλλού. Άρα, έχει να κάνει με τις δαπάνες, έχει να κάνει με τα έσοδα, έχει να κάνει και με τα έξοδα. 
Καταλαβαίνουμε όλοι πάρα πολύ καλά νομίζω, ίσως οι πολίτες καλύτερα από εμάς –πολλές φορές αισθάνομαι ότι έχουν βγει πιο μπροστά από τα κόμματα και τις παρατάξεις- ότι τα έσοδα είναι συγκεκριμένα. Είναι σαν το νοικοκυριό, η δυνατότητα που έχει μία νοικοκυρά να ξέρει κάθε μήνα ότι οι δαπάνες πρέπει να είναι συγκεκριμένες, γιατί τα έσοδα είναι συγκεκριμένα. Άρα, έχει δύο πιθανότητες και δύο επιλογές. Είτε να βρει μία δεύτερη δουλειά ή μία δεύτερη πηγή εσόδων για να αυξήσει τα έσοδά της είτε να μειώσει τις δαπάνες. Τα έσοδα του κράτους είναι συγκεκριμένα αυτήν την εποχή. Αυτήν την πραγματικότητα, όπως και εάν τη ντύσει κανείς με λόγια, δεν μπορεί να τη διαγράψει. Είναι η ουσία. Με αυτά τα έσοδα, λοιπόν, οφείλουμε να κινηθούμε. 
Επειδή τα χρονικά περιθώρια είναι σκληρά, αδυσώπητα θα έλεγα, μέχρι τις 16 Νοεμβρίου, χρειάζεται ακόμη περισσότερο να είμαστε προσεκτικοί, λόγω των παιδιών, και στις εκφράσεις μας και στις απόψεις μας και στον τρόπο που τοποθετούμαστε για ένα θέμα το οποίο έπρεπε να λυθεί. Αισθάνομαι ότι μπορεί να βελτιωθεί και άλλο. Σε δεύτερο χρόνο φαντάζομαι, κύριε Υπουργέ, θα έρθουν και άλλες νομοθετικές ρυθμίσεις. Έγινε όμως άμεσα, για το επείγον του θέματος και κατά τη γνώμη μου με το καλύτερο δυνατό τρόπο. 
Σας ευχαριστώ πολύ. 
(Χειρoκροτήματα από την πτέρυγα της Νέας Δημοκρατίας)","ΒΑΣΙΛΕΙΟΣ ΚΙΚΙΛΙΑΣ",225
"70537"," Ο κ. Τσαβδαρίδης έχει το λόγο για πέντε λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70538"," Κύριε Πρόεδρε, κυρίες και κύριοι συνάδελφοι, ξεκινώντας την ομιλία μου θα ήθελα να υπογραμμίσω την αξιοσημείωτη αλλαγή στάσης της Αξιωματικής Αντιπολίτευσης το τελευταίο χρονικό διάστημα απέναντι στις επίπονες προσπάθειες αναστήλωσης της χώρας από τη νέα διακυβέρνηση. Αντί ο ΣΥΡΙΖΑ να χρησιμοποιεί αρνητική χροιά στην κριτική του με την επαναλαμβανόμενη φράση «δεν θα πετύχετε, δεν θα πετύχετε», όπως έκανε στο παρελθόν, επιλέγει πλέον μία θετικότερη χροιά στην επιχειρηματολογία του, επαναλαμβάνοντας διαρκώς τη φράση «θα αποτύχετε, θα αποτύχετε». Αυτή την εντυπωσιακή πολιτική στροφή απολαμβάνουμε και σήμερα στις αγορεύσεις των συναδέλφων της Αξιωματικής Αντιπολίτευσης και μάλιστα σε συζήτηση επί ενός σχεδίου νόμου που έρχεται να ρυθμίσει κατά το βέλτιστο δυνατό τρόπο μία σειρά χρόνιων αγκυλώσεων που σχετίζονται με τη μεταφορά μαθητών, ζήτημα του οποίου την οριστική λύση απαιτεί ολόκληρη η γονεϊκή, μαθητιώσα και εκπαιδευτική κοινότητα της χώρας μας. 
Η ψήφιση του παρόντος νομοσχεδίου, κυρίες και κύριοι συνάδελφοι, κρίνεται άμεσης προτεραιότητας είτε το συνειδητοποιεί είτε όχι η Αξιωματική Αντιπολίτευση. Η αρμοδιότητα της μεταφοράς των μαθητών που μεταβιβάζεται πλέον οριστικά στις περιφέρειες από την 1η Ιουλίου 2013, αλλά και τα εκκρεμή ζητήματα που ρυθμίζονται με τις διατάξεις του σχεδίου νόμου, αποτελούν κοινό τόπο, γιατί μόνο με τον τρόπο αυτό θα σταματήσουν οι επανειλημμένες παρατάσεις και θα δοθεί μία μόνιμη λύση στο πρόβλημα της μεταφοράς των μαθητών που ταλαιπωρεί χιλιάδες οικογένειες, ιδιαίτερα στη νησιωτική και ορεινή περιφέρεια της χώρας. 
Ασφαλώς, η συγκεκριμένη αρμοδιότητα επιβάλλεται να δοθεί στις περιφέρειες, γιατί αυτές, με βάση την εμπειρία που διαθέτουν στο συγκεκριμένο θέμα ως πρώην νομαρχιακές αυτοδιοικήσεις, θεωρούνται ως οι πλέον ενδεδειγμένοι φορείς τοπικής αυτοδιοίκησης για να εκτελούν τους σχετικούς διαγωνισμούς και να έχουν την ευθύνη. 
Παράλληλα, με τον τρόπο αυτό εξασφαλίζεται η εμπλοκή λιγότερων και καλύτερα στελεχωμένων φορέων, ενώ συγχρόνως ο αριθμός των διαγωνισμών περιορίζεται σημαντικά. Άρα, μειώνονται οι περιπτώσεις δυνητικών προβλημάτων.
Ίσως ο ΣΥΡΙΖΑ θεωρεί ότι έχει την πολυτέλεια να λειτουργεί αναβλητικά στα μείζονα ανακύπτοντα ζητήματα. Ίσως θεωρεί ότι οι αντιπολιτευτικές κορώνες δύνανται να υποσκελίζουν πρακτικές αναγκαιότητες. Η αλήθεια, όμως, είναι ότι φέτος από τους τριακόσιους πενήντα δήμους, μόνο οι τριάντα ένας προχώρησαν σε διαγωνισμούς για τη μεταφορά των μαθητών και μάλιστα άγονους. Όταν, όμως, του χρόνου η ελληνική πολιτεία θα ερχόταν ξανά αντιμέτωπη, κατά την έναρξη της επόμενης σχολικής χρονιάς με τον κίνδυνο να μην μπορούν τα παιδιά να πάνε σχολείο, να επιβαρυνθεί έτι περαιτέρω ο οικογενειακός προϋπολογισμός, να δυσχερανθεί η εκπαιδευτική δραστηριότητα και να διαταραχθεί εκ νέου η κοινωνική ομαλότητα, ο ίδιος ο ΣΥΡΙΖΑ θα ήταν αυτός που θα εξαπέλυε μύδρους για κυβερνητικές ανικανότητες και εθελοτυφλισμό. Αυτό επιλέγει να κάνει και τώρα που η νέα διακυβέρνηση αποφάσισε με ψυχραιμία και υπευθυνότητα να βάλει το δάκτυλό της επί τον τύπον των ήλων. Από την πρώτη στιγμή δώσαμε μάχη με το χρόνο για να προλάβουμε να είμαστε έτοιμοι στην αρχή της σχολικής χρονιάς, παρά το γεγονός ότι ως τον Αύγουστο του 2012 καμμία διαγωνιστική διαδικασία δήμου δεν είχε καταλήξει σε ανάδοχο και οι οφειλές προς τους μεταφορείς ξεπερνούσαν τα 140 εκατομμύρια ευρώ. 
Στο σημείο αυτό, κύριε Πρόεδρε, θα επιθυμούσα να ζητήσω από τον κύριο Υπουργό να αντιμετωπίσει με τη δέουσα ευαισθησία ένα καθαρά διαδικαστικό πλην όμως εξαιρετικά σημαντικό ζήτημα για τους μεταφορείς των μαθητών του Νομού Ημαθίας, του νομού από όπου προέρχομαι. Στο συγκεκριμένο νομό τα ΚΤΕΛ -υπεραστικά και αστικά- δεν είχαν υπογράψει σύμβαση με τους Δήμους Βέροιας, Νάουσας και Αλεξάνδρειας για το σχολικό έτος 2011-2012, λειτουργώντας καλή τη πίστει, οπότε η ρύθμιση του σχεδίου νόμου που αναφέρει ότι οι νέες συμβάσεις της περιφέρειας με τους μεταφορείς θα υπολογιστούν με βάση τις περσινές που είχαν συναφθεί με τους δήμους προφανώς δεν δύναται να συμπεριλαμβάνει τη συγκεκριμένη περίπτωση. Βέβαια, στο σχέδιο νόμου αναφέρεται ότι στις περιπτώσεις που δεν υπήρξαν συμβάσεις για το 2011-2012, όπως εν προκειμένω, παρατείνονται οι συμβάσεις του έτους 2010-2011. Κατά συνέπεια για να είναι απολύτως ξεκάθαρο και κατανοητό από τις υπηρεσίες που θα κληθούν να εφαρμόσουν το παρόν σχέδιο νόμου, είναι σημαντική, κύριε  Υπουργέ, η δήλωση που κάνατε ότι θα υπάρξει ερμηνευτική εγκύκλιος που θα ορίζει ότι ως βάση υπολογισμού του κόστους μεταφοράς για το έτος 2012-2013 θα ληφθεί το κόστος της σύμβασης που υπήρχε για το 2010-2011.
Κύριε  Πρόεδρε, κυρίες και κύριοι συνάδελφοι, ο σοφός λαός λέει ότι για να φτάσεις στην πηγή πρέπει να κολυμπάς αντίθετα με το ρεύμα. Η νέα διακυβέρνηση έχει επανειλημμένα αποδείξει ότι δεν φοβάται να βουτήξει στα βαθιά νερά των τολμηρών αποφάσεων και δράσεων για το καλό του τόπου μας, ακόμα και αν κολυμπάει ενάντια στο ρεύμα των εύκολων λύσεων που ανερυθρίαστα προτείνουν όλοι όσοι έχουν μάθει να βλέπουν την πολιτική ως την τέχνη όχι του εφικτού, αλλά του ουτοπικού. Ο καιρός όμως αλλάζει, η πλημμυρίδα θα ακολουθήσει την άμπωτη και τότε όλοι όσοι επενδύουν στα πρόσκαιρα πολιτικά οφέλη που αποκομίζουν με το χάιδεμα των αφτιών και τη συλλήβδην άρνηση και ισοπέδωση των πάντων θα πρέπει να έρθουν αντιμέτωποι με τις ίδιες τους τις αντιφάσεις απέναντι στον ελληνικό λαό που ευτυχώς, παρά τη διογκούμενη αλλά αναγκαία δυστυχώς ταλαιπωρία που μέχρι σήμερα υφίσταται, μπορεί πάντα να αναγνωρίζει και σε δεδομένη στιγμή να επιβραβεύει αυτούς που επιλέγουν να του λένε την αλήθεια και να μάχονται γι’ αυτήν με κάθε κόστος.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΛΑΖΑΡΟΣ ΤΣΑΒΔΑΡΙΔΗΣ",509
"70539"," Και εμείς ευχαριστούμε.
Το λόγο έχει η κ. Γιαταγάνα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70540"," Κύριε Πρόεδρε, κυρίες και κύριοι συνάδελφοι, με το υπό συζήτηση νομοσχέδιο καλείται το νομοθετικό Σώμα να κυρώσει ακόμα μια φορά μια πράξη νομοθετικού περιεχομένου, μια ακόμα σπασμωδική προσπάθεια της συγκυβέρνησης που καλείται να αντιμετωπίσει τα δεινά της εφαρμογής του «Καλλικράτη», ενός νόμου που, σύμφωνα με τις τυμπανοκρουσίες του κ. Ραγκούση, θα επετύγχανε αρτιότερη οργάνωση των δήμων και θα μεταβίβαζε εξουσίες από την Κυβέρνηση στην τοπική αυτοδιοίκηση, ώστε να λειτουργεί όπως γίνεται στα περισσότερα κράτη-μέλη της Ευρωπαϊκής Ένωσης. Όμως, εξαιτίας της προχειρότητας με την οποία σχεδιάστηκε και της βιασύνης με την οποία εφαρμόστηκε ο νόμος αυτός, κατέληξε να αποτελεί «Προκρούστη» για την τοπική αυτοδιοίκηση. Ο λόγος είναι απλός: Μεταβιβάστηκαν μεν κάποιες αρμοδιότητες στην τοπική αυτοδιοίκηση, χωρίς όμως να μεταβιβαστούν οι ανάλογοι πόροι. Παρά δε τις αντιδράσεις των ΠΕΔ και κυρίως της ΚΕΔΕ, οι πόροι της τοπικής αυτοδιοίκησης, αντί να αυξάνονται, υφίστανται συνεχείς μειώσεις με συνέπεια κατά την τελευταία τριετία 2009-2012 να έχουν μειωθεί σε ποσοστό 60%. 
Υπενθυμίζω στο σημείο αυτό ότι ήδη έχει εκδοθεί η με αριθμό 2599/2011 απόφαση του Συμβουλίου της Επικρατείας, η οποία έκρινε ότι δεν επιτρέπεται η μεταβίβαση αρμοδιοτήτων στους ΟΤΑ χωρίς τη μεταφορά των αντίστοιχων αναγκαιούντων για την άσκηση της αρμοδιότητας αυτής πόρων. Η οικονομική ασφυξία που έχει επιβάλλει το κεντρικό κράτος του μνημονίου στους Οργανισμούς Τοπικής Αυτοδιοίκησης πλήττει σημαντικότατα την παιδεία, υποβαθμίζει την πρόσβαση των παιδιών μας στη μόρφωση, σε ένα καλύτερο μέλλον, στην ίδια την ελπίδα.
Στο όνομα της δήθεν δημοσιονομικής εξυγίανσης συγχωνεύθηκαν σχολεία. Αναφέρω ενδεικτικά κάποια παραδείγματα της εκλογικής μου περιφέρειας, της Α΄ Θεσσαλονίκης, όπως τη συγχώνευση του 2ου γυμνασίου και του 2ου λυκείου επί της οδού Ικτίνου στο κτήριο που μετεστεγάστηκε και συγχωνεύτηκε το 13ο λύκειο, πλην όμως δεν κατέστη δυνατή η μεταφορά του εργαστηρίου Φυσικής από το 13ο στο 2ο, λόγω ελλείψεως πόρων από το ταμείο της σχολικής επιτροπής. Είναι παλιά κτήρια και αυτό και πολλά άλλα του 1932, που αντιμετωπίζουν πάρα πολλά προβλήματα.
Ένα άλλο παράδειγμα είναι στην Ευκαρπία. Οι γονείς στο 1ο Δημοτικό Σχολείο είναι ανάστατοι γιατί οι εργασίες απομάκρυνσης του αμίαντου καθυστέρησαν, με αποτέλεσμα τα παιδιά να φιλοξενούνται σε απογευματινή βάρδια στο κτήριο του 1ου Γυμνασίου. Η Ευκαρπία επίσης παραμένει χωρίς λύκειο, με αποτέλεσμα διακόσιοι σαράντα μαθητές να μετακινούνται καθημερινά στο 2ο Λύκειο Πολίχνης. Υπάρχουν και πάρα πολλά άλλα παραδείγματα. Λόγω του προκεχωρημένου της ώρας δεν θέλω να σας ταλαιπωρήσω. 
Όλα τα ανωτέρω παραδείγματα, καθώς και το γεγονός ότι προσλάβατε μόνο διακόσιους εκπαιδευτικούς για να καλύψουν τις ανάγκες πέντε χιλιάδων εκπαιδευτικών που συνταξιοδοτήθηκαν, καταδεικνύουν την πραγματικότητα. Έχετε θυσιάσει τα παιδιά μας στο βωμό των αριθμών. Τα νούμερα είναι αυτά που μονοπωλούν το ενδιαφέρον σας. Προκειμένου να εισπράξετε τα εύσημα από τους διεθνείς τοκογλύφους δανειστές της χώρας μας, χρεοκοπήσατε την παιδεία. 
Επανέρχομαι τώρα στο ειδικότερο θέμα που συζητείται σήμερα. Ούτε το 10% των καλλικρατικών δήμων δεν κατάφερε να ολοκληρώσει τις προβλεπόμενες διαδικασίες και να υπογράψει συμβάσεις για να αντιμετωπίσει το πρόβλημα της μεταφοράς μαθητών. 
Το Γενικό Λογιστήριο του Κράτους αρνείται να εξοφλήσει τις περσινές συμβατικές υποχρεώσεις και όπως είναι φυσικό οι ιδιοκτήτες λεωφορείων αρνούνται να παρέχουν περαιτέρω υπηρεσίες, αφού βλέπουν ότι δεν θα πληρωθούν ούτε για τις περασμένες οφειλές. Το ποσό των 140.000.000 ευρώ θα το κόψετε από τις πιστώσεις των οικείων δήμων; 
Πώς νομίζετε ότι θα λειτουργήσουν οι δήμοι; Οι δήμοι είναι οι μόνοι φορείς που βρίσκονται κοντά στον πολίτη και είναι οι μόνοι που αποκλειστικά πλέον φέρουν το βάρος της κοινωνικής πολιτικής, αφού η έννοια της κοινωνικής πολιτικής του κράτους έχει πλέον καταρρεύσει μετά τις δεσμεύσεις της χώρας μας προς τους δανειστές μέσω των μνημονίων. 
Αυτούς τους δήμους οδηγείτε σε οικονομικό μαρασμό και μαζί με αυτούς οδηγείτε σε απόγνωση τους γονείς, οι οποίοι όχι μόνο πλήττονται από την κρίση της μνημονιακής πολιτικής αλλά αδυνατούν να στείλουν τα παιδιά τους σχολείο, αδυνατούν να εκπληρώσουν μια ηθική, αλλά και νομική τους υποχρέωση για τη μόρφωση των παιδιών τους. Το πρόβλημα γίνεται οξύτερο για γονείς παιδιών με ειδικές ανάγκες. Στις περιπτώσεις αυτές απαιτούνται ειδικά οχήματα και εξειδικευμένο προσωπικό.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε. 
Με το άρθρο 1 προβλέπεται μείωση του 17% του ποσού των συμβάσεων που είχε διαμορφωθεί τον Ιούνιο του 2012. Πώς θα εξυπηρετηθούν οι ανάγκες της μεταφοράς αυτών των παιδιών; Το 30% των παιδιών με ειδικές ανάγκες δεν μεταφέρονται σήμερα στα σχολεία τους. Αυτό σημαίνει ότι ένας μεγάλος αριθμός παιδιών δεν θα ολοκληρώσει ούτε τη βασική εκπαίδευση. 
Πώς θα καλυφθούν οι γονείς τους από ποινική ευθύνη για μη φοίτηση των παιδιών τους στο σχολείο, ιδιαίτερα αυτοί που δεν μπορούν να καλύψουν τις ανάγκες μεταφοράς με ίδια μέσα και ίδιες δαπάνες; Πού θα βρεθούν τα 140.000.000 ευρώ για τη μεταφορά των μαθητών; Επαρκούν τα χρήματα αυτά για όλες τις ανάγκες που καλείστε να αντιμετωπίσετε για την εύρυθμη και αποτελεσματική μεταφορά των μαθητών;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"70541"," Συντομεύετε, κυρία συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70542"," Τελειώνω, κύριε Πρόεδρε. 
Ουδείς πλέον πείθεται ότι θα πετύχετε το στόχο σας. Για όλους αυτούς τους λόγους καταψηφίζω το παρόν νομοσχέδιο. 
Ευχαριστώ.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"70543"," Το λόγο έχει ο κ. Βούτσης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70544"," Επιτρέψτε μου, κύριε Πρόεδρε, κυρίες και κύριοι συνάδελφοι, να κάνω τέσσερα σχόλια σε ενδιαφέρουσες απόψεις που ακούστηκαν μέσα στη γενίκευση της συζήτησης. 
Θα ξεκινήσω, κύριε Υπουργέ, από τη δική σας ειλικρινή κατάθεση για τη σχολή πολιτικής στην οποία συνειδητά έχετε εντάξει την παρουσία και τη δράση σας. 
Επιτρέψτε μου να σας πω ότι αυτή η σχολή σε συνθήκες κρίσης είναι συντηρητική επιλογή, διότι αποδέχεται ως δεδομένο το πλαίσιο των περικοπών και αυτή η αποδοχή, ότι είναι κάτι δεδομένο, αντιλαμβάνεστε ότι οδηγεί σε μία δεύτερη αποδοχή αυτού του εύηχου όρου «μείωση δημόσιων δαπανών» όπου, πέραν των μισθών κ.λπ., είναι κάθε φορά ένα μεγάλο κομμάτι του όποιου κοινωνικού κράτους σε εμβρυακή μορφή είχε σχηματιστεί στην Ελλάδα. Άρα, τελικά «στραγγαλίζουμε» το κοινωνικό κράτος κι αυτό συνεχίζεται, επειδή αποδεχόμαστε αυτό το πλαίσιο το οποίο υπάρχει. Για παράδειγμα αναφέρω το θέμα των οικογενειακών επιδομάτων. Είμαστε σίγουροι όλοι εδώ ότι σε λίγα χρόνια θα έχουμε οξύτατο δημογραφικό πρόβλημα, ακόμη μεγαλύτερο απ’ ό,τι είχαμε τα προηγούμενα χρόνια. 
Ένα δεύτερο σχόλιο θα ήθελα να κάνω για κάτι το οποίο είπε ο αγαπητός εκπρόσωπος της ΔΗΜΑΡ. Για να είμαστε ειλικρινείς σε σχέση με τα εργασιακά και με τα ζητήματα που έχουν ανακύψει τώρα, τις διαφωνίες κ.λπ. στην κυβερνητική συνεργασία, θα πρέπει να πούμε ότι ήδη υπάρχει ζούγκλα στα εργασιακά μέσα στην ελληνική κοινωνία. Αυτό το γνωρίζουν όλοι. Η εργατική νομοθεσία έχει κυριολεκτικά καταπατηθεί και το «πάγωμα» των τριετιών είναι ψηφισμένο είτε έτσι είτε αλλιώς, σε προοπτική του να φθάσουμε την ανεργία στο 10% μέχρι το 2020 - 2025. Άρα, αν υπάρχει αυταπάτη, αν υπάρχει αφέλεια, αν υπάρχει οτιδήποτε, είναι ζήτημα το να επιλυθεί. Πάντως, το δυστύχημα ήδη έχει γίνει σ’ αυτόν τον τομέα και δεν έχει γίνει τυχαία. Οι  δανειστές το ζητάνε αυτό διότι βρισκόμαστε εν όψει των πολιτικών εκποίησης του δημόσιου πλούτου, όπως λέμε εμείς, και θέλουν πολύ χαμηλό καθεστώς εργασιακών δικαιωμάτων και αμοιβών. Είναι η στιγμή ακριβώς που οι επενδυτές θα ρισκάρουν, θα διακινδυνεύσουν ενδεχομένως αγορές ή επενδύσεις στην Ελλάδα και θέλουν ένα καθεστώς στον εργασιακό τομέα που να τους βολεύει όσο γίνεται περισσότερο. Άρα, δεν αντιλαμβάνομαι καθόλου αυτό που λένε «εντάξει το δημοσιονομικό, αλλά τα εργασιακά τι τα φέρνουν εδώ; Πού τα σκέφθηκαν καλοκαιριάτικα;» Μα, είναι προφανές ότι αποτελεί απόλυτη προϋπόθεση για το αυριανό νομοσχέδιο, το οποίο θα συζητάμε εδώ όλη την ημέρα. Γι’ αυτό λέω ότι ούτε αφέλεια χρειάζεται ούτε αυταπάτη πάνω σ’ αυτά τα ζητήματα. 
Τρίτον, μια αναφορά μόνον θα κάνω σε κάτι που είπε ο πρώην Πρόεδρος της Βουλής, «να αισθανόμαστε υπεύθυνοι για τα παιδιά μας και για τα εγγόνια μας», διότι δεν είναι δυνατόν να περνάει έτσι. Έδειχνε προς την Αριστερά και είπε διάφορα πράγματα. Σας παραπέμπω να δείτε τις σομόν σελίδες της «ΚΑΘΗΜΕΡΙΝΗΣ» -το έλεγα και χθες- που έχει την πλήρη ανάλυση του Διεθνούς Γραφείου Εργασίας για το πώς η νέα γενιά στην Ελλάδα, αυτά τα παιδιά που τώρα μεγαλώνουν θα έχουν μία απίστευτα δύσκολη δεκαετία μπροστά τους από πλευράς προσδοκιών και δυνατοτήτων, δηλαδή όλη τη νιότη τους,  αυτό το είκοσι - τριάντα ή το δεκαπέντε – είκοσι πέντε, τριάντα. Βρισκόμαστε σε μία τέτοια κατάσταση λόγω των πολιτικών που εφαρμόζονται και λόγω της κατάστασης που έχει βρεθεί η χώρα. Άρα, το να ενοχοποιείται η Αριστερά γι’ αυτήν την υπόθεση με όλη αυτήν την αφήγηση που έχουμε ξαναπεί, για το τι ήταν σοβιέτ στην Ελλάδα μετά τη Μεταπολίτευση και που απλώς το αντελήφθησαν οι δυνάμεις που κυβερνούσαν επί τριάντα χρόνια λίγο καθυστερημένα -εμείς δεν το αντιληφθήκαμε ούτε τότε ούτε τώρα το αντιλαμβανόμαστε- δεν έχει νόημα. 
Και κάτι τελευταίο, κύριε Πρόεδρε, όσον αφορά τον ύμνο στην αναγκαιότητα των μνημονίων, στον οποίο για μία ακόμη φορά επεδόθη ο αγαπητός κ. Βορίδης. Ξεχνάει όχι μόνο τις βαρύτατες κοινωνικές συνέπειες οι οποίες υπάρχουν από  την εφαρμογή των μνημονίων, αλλά ξεχνάει απολύτως ηθελημένα και το ότι το χρέος είναι μη βιώσιμο και μη εξυπηρετήσιμο και ότι σε συνθήκες ύφεσης, ανεργίας και επικείμενης ή διακινδυνευόμενης ανθρωπιστικής καταστροφής θα πρέπει να γίνει μία  συζήτηση για το αν χρειάζονται, για το αν είναι μονόδρομος, για το αν έδωσαν κάτι αυτά τα μνημόνια και για το προς τα πού πηγαίνουμε από πλευράς δεικτών. 
Αυτό σε κάθε συζήτηση –τέλειωσα, κύριε Πρόεδρε- που γίνεται από όσους αγιογραφούν το μνημόνιο, τα μνημόνια, το τρίτο μνημόνιο που θα έρθει μεθαύριο, κλπ, μπαίνει στην άκρη, δεν συζητιέται, ενώ όλοι οι διεθνείς Οργανισμοί έχουν καταλήξει επ’ αυτού ότι θα πάμε σε χρέος της τάξης του 170% μετά από αρκετά χρόνια. Άρα, προς τι αυτή η ισοπέδωση της οικονομίας μας;","ΝΙΚΟΛΑΟΣ ΒΟΥΤΣΗΣ",75
"70545"," Συντομεύετε, παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70546"," Αυτό ας παραμείνει ως ερώτημα για να απαντηθεί την άλλη φορά σε συζητήσεις που κάνουμε εδώ μεταξύ μας κατά καιρούς.","ΝΙΚΟΛΑΟΣ ΒΟΥΤΣΗΣ",75
"70547"," Σας ευχαριστώ πάρα πολύ
Το λόγο έχει ο κ. Δημήτριος Κυριαζίδης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70548"," Κύριε Πρόεδρε, κυρίες και κύριοι συνάδελφοι,  στη συζήτηση στην επιτροπή αλλά και σήμερα εδώ περίμενα να υπάρξει μια ομόθυμη και μια ομόφωνη θέση για ένα συγκεκριμένο ζήτημα που αφορά τα παιδιά μας. Όμως διαπιστώσαμε όλοι το αντίθετο. Κατηγορούμε την Κυβέρνηση, τον Υπουργό ότι υπήρξε μια ανάληψη ευθύνης, έτσι ώστε να γίνει δυνατή η μεταφορά των μαθητών.
Διαπίστωσα, λοιπόν, ότι αντί να συζητούμε για τη μεταφορά των μαθητών,  συζητούμε για τη μεταφορά ευθυνών: ευθυνών που δεν ήθελε να αναλάβει η τοπική αυτοδιοίκηση με τις παλινωδίες της, με αποτέλεσμα να φτάσουμε στο σχολικό έτος και το ζήτημα της μεταφοράς των μαθητών να είναι μετέωρο.
Είδαμε τη μεταφορά των ευθυνών από τα κόμματα που δεν στηρίζουν την Κυβέρνηση και ακούστηκε μονότονα εκείνο που έλεγε η προηγούμενη κυβέρνηση ότι «λεφτά υπάρχουν», άρα και εμείς εδώ είμαστε σαδιστές που θέλουμε τα παιδιά μας να ταλαιπωρούνται, να μην υπάρχουν ικανές και επαρκείς μεταφορές. 
Κύριε Υπουργέ, υπήρξαν όμως και διαπιστώσεις που έχουν να κάνουν με όλο αυτό το φάσμα μεταφοράς των μαθητών με τα μέσα. Πράγματι, εκεί διαπιστώθηκαν και αναφέρθηκαν «γκρίζες» ζώνες και ιδιαίτερα σε υπερτιμολογήσεις.
Ήταν ένα νομοθέτημα έκτακτης ανάγκης και θα έπρεπε όλοι να το χαιρετίσουμε, διότι σε μια κατάσταση που οδηγούσε σε αδιέξοδο ήρθε και δόθηκε λύση από την Κυβέρνηση και θα έπρεπε να το υιοθετήσουμε. Και βεβαίως χρειάζεται βελτίωση: ένα νέο νομοθέτημα όπου θα μπουν όλα αυτά, όπως αυτά που έχουν να κάνουν με το νομό μου, όπου έχουμε χίλιους διακόσιους μαθητές περίπου που μετακινούνται με τα Μέσα Μαζικής Μεταφοράς, που εκτελούν τα δρομολόγια και εν πολλοίς το ΚΤΕΛ.
Είχα καταθέσει, κύριε Υπουργέ, μια πρόταση κατά τη συζήτηση στη Διαρκή Επιτροπή. Θα παρακαλούσα το δυνατόν και με την περιφέρεια να υπάρξει μια λύση, γιατί το ζήτημα -αν θέλετε- ανάγεται και στην περίοδο 2010-11. Εκεί υπήρξε ένα πρακτικό συμβιβασμού που είχε συνάψει η περιφέρεια με τα ΚΤΕΛ και μένει αυτό σε μια εκκρεμότητα. Και αυτό δεν θέλω για έναν ακριτικό νομό, που οι μεταφορές είναι δύσκολες, ιδιαίτερα στα ορεινά μέρη, παραδείγματος χάριν, στη περιοχή του Νευροκοπίου, να αποτελέσει στοιχείο από πλευράς των ΚΤΕΛ και να έχουμε ζητήματα μη μεταφοράς. Δηλαδή, να αντιδρούν τα ΚΤΕΛ όπως έγινε στην αρχή, αλλά και στη συνέχεια, με τη μη μεταφορά των μαθητών. 
Θα παρακαλούσα, κύριε Υπουργέ, την παρέμβαση και στην περιφέρεια έτσι ώστε, να δοθεί η λύση.
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΚΥΡΙΑΖΙΔΗΣ",263
"70549"," Το λόγο έχει ο κ. Κριτσωτάκης.
Ορίστε, κύριε Κριτσωτάκη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70550"," Κύριε Πρόεδρε, θα ξεκινήσω με μια παρατήρηση. Οι κυβερνητικοί Βουλευτές εκθειάζουν το νομοσχέδιο, αλλά όταν αναφέρονται στις περιοχές τους, εκλιπαρούν για μια λύση. Και ο προηγούμενος ομιλητής ακριβώς το ίδιο έκανε, επαναλαμβάνοντας αρκετούς προηγούμενους.","ΜΙΧΑΗΛ ΚΡΙΤΣΩΤΑΚΗΣ",262
"70551"," Είπα για λύσεις έκτακτης ανάγκης.","ΔΗΜΗΤΡΙΟΣ ΚΥΡΙΑΖΙΔΗΣ",263
"70552"," Έκτακτης ανάγκης, ακριβώς. Όλα είναι έκτακτες ανάγκες. Η μεταφορά των μαθητών έγινε έκτακτη ανάγκη. 
Συζητάμε για τη μεταφορά διακοσίων χιλιάδων μαθητών, με όλη τη σημασία που έχει αυτοτελώς το θέμα, αλλά και με όλες τις σημαντικές προεκτάσεις και εμπλοκές που έχει όταν έλθει σε επαφή με τα υπόλοιπα θέματα. 
Πού συζητάμε αυτό το θέμα; Σε μια κοινωνία του σήμερα, σε μια κοινωνία της κρίσης, του χρέους, του μνημονίου, το οποίο έχει ήδη αποδείξει, το ίδιο και η εφαρμογή του –και τα επιτεύγματα του, εγώ θα έλεγα- ότι είναι μια λύση που φέρατε για να επιλύσετε το πρόβλημα και έγινε ένα νέο και μεγαλύτερο πρόβλημα που προστίθεται σε αυτά που ήδη υπήρχαν, με μια αδυνατισμένη τώρα οικογένεια, σε μία καθημαγμένη κυριολεκτικά κοινωνία, με ανεργία, με το όριο της φτώχειας να το έχουν περάσει όλο και μεγαλύτερα τμήματα του πληθυσμού, δηλαδή το «κάτω από το όριο της φτώχειας» να γίνεται πια πλειοψηφία.
Προχωράμε, λοιπόν, σε μια αυτοδιοίκηση, η οποία έτσι κι αλλιώς ασφυκτιούσε στην Ελλάδα –δεν υπήρχε αυτοδιοίκηση- και τώρα με τον «Καλλικράτη», μια τελικά μνημονιακή κατασκευή, χρεοκοπεί η αυτοδιοίκηση όχι μόνο οικονομικά αλλά και θεσμικά. Της φορτώνετε τα πάντα και πριν και τώρα και με τον «Καλλικράτη» και με το μνημόνιο και της δίνετε ελάχιστα και μάλιστα όχι θεσμοθετημένα, αλλά ως ελεημοσύνη και με αναξιοπρέπεια και το τονίζω αυτό. Δείτε το κείμενο των δεκαοκτώ δημάρχων, στο οποίο αναφέρθηκαν πολλοί συνάδελφοι. 
Για ποιο εκπαιδευτικό σύστημα μιλάμε, κύριοι συνάδελφοι; Συγχωνεύσεις, καταργήσεις σχολείων, αποχωρήσεις εκπαιδευτικών, μη διορισμοί –διακόσιοι όλοι και όλοι σε όλη την πρωτοβάθμια και δευτεροβάθμια- και έρχεται και το πρόβλημα της μεταφοράς και αύριο της προωθούμενης μη μεταφοράς. Και μη μου πείτε ότι δεν το καταλαβαίνετε γιατί δεν νομίζω ότι είναι κανείς εδώ μειωμένης αντίληψης. 
Όλα αυτά, λοιπόν, σημαίνουν φραγμούς στη μόρφωση και μαθητική διαρροή, η οποία υπήρχε και θα ενισχυθεί. Μην κάνετε ότι δεν το ξέρετε. Για ποια ανάπτυξη, για ποια περιφερειακή ανάπτυξη και εν τέλει για ποια δημοκρατία μιλούμε; Δηλαδή, τι είναι δημοκρατία; Ένα κουτάκι που το φτιάχνουμε με φιοριτούρες κ.λπ. ή αυτό που αναφέρεται κανείς και λέει ότι δημοκρατία είναι παραδείγματος χάριν το ψωμί, η εκπαίδευση, η υγεία και τα υπόλοιπα; 
Εν πάση περιπτώσει, για τα μουσικά, για τα καλλιτεχνικά, για τα ειδικά σχολεία υπάρχει ένας ταξικός Καιάδας και παράλληλα σκλήρυνση της στάσης, αυταρχισμός, βία και πειθαρχικό. Προχθές ήμουν στο Πειθαρχικό που δικάζονται δώδεκα φοιτητές του Φυσικού τμήματος γιατί –άκουσον, άκουσον!- ζητούσαν να γίνει η εξεταστική περίοδος, όχι να μην γίνει! Και βρήκαν απέναντι κάποιους που τους έλεγαν «όχι, δεν θα γίνει». Οι μεν ζητούσαν εκπαίδευση και οι άλλοι μιλούσαν για μη εκπαίδευση. 
Το θέμα, λοιπόν, κατά τη γνώμη μου έχει δυο πτυχές και δυο επίπεδα: πρώτον, άμεση γενική λύση και, δεύτερον, θεσμική κατοχύρωση και οριστική λύση. Τι πετυχαίνει το νομοσχέδιο που έχετε φέρει, κύριε Υπουργέ; Νομίζω ότι και στα δύο θέματα παίρνετε άριστα μηδέν. Άριστα μηδέν! Προτάσεις που θα μπορούσαν να είναι καλές, μπαίνουν σε ένα νομοσχέδιο μόνο ως φερετζές και ως πρόσχημα για να μην φανεί ότι δεν δίνετε λύση. 
Να σας αναφέρω –μια και το κάνουν όλοι- από τη δική μου περιφέρεια ότι σύμφωνα με στοιχεία των οργανισμών, οι συνολικές οφειλές προς το ΚΤΕΛ Ηρακλείου-Λασιθίου, δηλαδή το ανατολικό μισό της Κρήτης, ανέρχονται σε 7.194.000, ενώ για το τμήμα της δυτικής Κρήτης, το ΚΤΕΛ Χανίων-Ρεθύμνου, οι οφειλές ανέρχονται σε 8.362.000. Αυτά ακόμα και αν πληρωθούν, θα ξαναγεννηθούν. 
Πού είναι οι πόροι; Δεν υπάρχει βέβαια περίπτωση να υπάρξει λύση με αυτό που κάνετε. Θα πω ότι ακόμα και οι θετικές προτάσεις είναι επιμέρους, αποσπασματικές, ελλειπτικές και παραπέμπουν στο μέλλον –στις καλένδες, θα έλεγα εγώ- χωρίς χρονοδιάγραμμα και εγγυήσεις και χάνονται σε αυτό το νομοσχέδιο. 
Ακόμα και η ηλεκτρονική πρόταση, σε μία λύση θα ήταν πολύ καλή. Όμως σε μία μη λύση, είναι μάλλον κοροϊδία και το θέμα της ηλεκτρονικής και άλλες επιμέρους προτάσεις που δεν έχω χρόνο τώρα να αναφέρω. Είναι παρελκυστική, λοιπόν, η τακτική με το νομοσχέδιο έτσι όπως έρχεται, όλο το νομοσχέδιο τελικά. 
Μάλιστα, εγώ θα τονίσω ότι η πράξη νομοθετικού περιεχομένου είναι ανάπηρη κοινοβουλευτική διαδικασία και θα έλεγα ότι μαζί με την ΚΥΑ είναι προβληματικές περιπτώσεις. Διαμορφώνεται μια προβληματική κοινοβουλευτική δημοκρατία καθημερινά με τις λεπτομέρειες που στο τέλος θα κάνουν τη διαφορά. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, μισό λεπτό παρακαλώ. 
Να πω ακόμη ότι γίνονται διαρκώς παραπομπές στο μέλλον. 
Και αναρωτιέμαι, γιατί εάν μεταφερθεί η αρμοδιότητα χωρίς πόρους, θα βρεθούν οι πόροι; Αυτό δεν το απάντησε κανείς και το ακούσατε από πολλές πλευρές. Η μείωση των δαπανών δεν αφήνει καμμία προοπτική για λύση και η ανάθεση χωρίς όρους και διαγωνισμούς –αυτό που προβλέπεται, που δίνει τώρα τη δυνατότητα το νομοσχέδιο- θα δημιουργήσει νέα προβλήματα. Πιστεύω όμως ότι το κάνετε και λίγο επίτηδες για να είναι εκμεταλλεύσιμα, γιατί θα χρησιμοποιηθούν τα σκάνδαλα που θα δημιουργηθούν για να δικαιολογήσουν αργότερα την ακύρωση τελικά της μεταφοράς των μαθητών. Εγώ τολμώ να το προβλέψω και θα είμαστε εδώ για να με διαψεύσετε. Ελπίζω να το κάνετε αυτό.
Εν πάση περιπτώσει, δεν μπορεί η μνημονιακή σας αντίληψη και πολιτική να λύσει ούτε το πρόβλημα της μεταφοράς των μαθητών. Δεν μπορείτε, όμως, και να κρύψετε τις διαχρονικές σας ευθύνες, ούτε και τις τωρινές και θα το δούμε και στην εφαρμογή του.
Ευχαριστώ, κύριε Πρόεδρε.","ΜΙΧΑΗΛ ΚΡΙΤΣΩΤΑΚΗΣ",262
"70553"," Ευχαριστούμε πολύ, κύριε Κριτσωτάκη.
Τελείωσαν οι πρωτολογίες. Εισερχόμαστε στο στάδιο των δευτερολογιών. Το λόγο έχει η κ. Σακοράφα. Μπορείτε και από τη θέση σας, αν θέλετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70554"," Ευχαριστώ, κύριε Πρόεδρε.
Είναι περασμένη η ώρα και δεν θα καθυστερήσω ιδιαίτερα στην τοποθέτησή μου. Άκουσα όλους τους συναδέλφους με προσοχή. Άκουσα τους κυρίους εκπροσώπους των κομμάτων. Άκουσα και τον κύριο Υπουργό με ιδιαίτερη προσοχή, όπως και στην επιτροπή, και στην τοποθέτησή του αλλά διάβασα και τα Πρακτικά.
Κύριε Υπουργέ, είπατε πάρα πολλά σήμερα τα οποία θα μπορούσα να πω ότι είναι και προσβλητικά για όλους μας. Στην επιτροπή ήσασταν λίγο πιο ήπιος. Σήμερα εδώ ήσασταν πολύ επιθετικός ως προς τη συμπεριφορά τη δική μας και τις τοποθετήσεις μας. Μιλήσατε για πατριωτισμό και για πατριώτες, ότι δεν υπάρχουν σε αυτήν την Αίθουσα πατριώτες ή μη πατριώτες, ότι δεν υπάρχουν εκείνοι οι οποίοι ενδιαφέρονται περισσότερο από κάποιους άλλους. Προσωπικά για μένα θα ήθελα να πω ότι μακριά από εμένα αυτή η συμπεριφορά.
Ο Κοινοβουλευτικός σας Εκπρόσωπος κ. Βορίδης, αναφέρθηκε στο γεγονός ότι δεν μπορεί να τα καλύψει όλα το κράτος και θα πρέπει κάποια στιγμή να αποφασίσουμε από πού θα πάρουμε πόρους και τι θα κάνουμε. Εσείς είπατε ότι κάποιοι εδώ στην Αίθουσα εκπροσωπούν και χώρους οι οποίοι παλιά έλεγαν ότι χρήματα υπάρχουν. Επειδή εγώ υπήρξα σε αυτό το χώρο και είμαι από αυτές που πίστευα ότι πραγματικά υπάρχουν χρήματα, θέλω να πω ότι εξακολουθώ να πιστεύω ότι χρήματα υπάρχουν. Και αυτό θα ήθελα να το πω και σε εσάς, κύριε Βορίδη. Πιστεύω ότι χρήματα υπάρχουν, απλά δεν έχετε αποφασίσει εσείς να τα πάρετε από αυτούς που τα έχουν.
Θα σας αναφέρω ένα χαρακτηριστικό παράδειγμα των τελευταίων ημερών που είναι το χαράτσι με το σκάνδαλο -έτσι όπως βγήκε στον Τύπο- για το οποίο εσείς δεν κάνατε τίποτα για να πείτε στην κοινωνία τι συμβαίνει. Αυτό που κάνετε είναι να δώσετε μια πολύ μεγάλη, αν θέλετε, διευκόλυνση σε αυτούς που έχουν και κατέχουν της τάξεως του 60% και δεν αφορά καταστηματάρχες, ούτε θέσεις εργασίας. Αλλά, αφορά τράπεζες, αφορά μεγάλες επιχειρήσεις, επιχειρηματίες κ.λπ. Αυτό είναι.
Από εκεί και πέρα θα μπορούσαμε να μιλήσουμε για τις μίζες, τα δομημένα τοξικά ομόλογα που ποτέ δεν ασχολήθηκε κανείς με αυτά, τα χρήματα που έφυγαν παράνομα στο εξωτερικό, τις εκατόν εξήντα χιλιάδες φορολογικές υποθέσεις που δεν έχουν ελεγχθεί ακόμη και θα μπορούσε να πάρει χρήματα το κράτος, ακριβώς για να καλύψει αυτά τα χρήματα που αυτήν τη στιγμή αναζητούμε για να καλύψουμε μια αρμοδιότητα της τοπικής αυτοδιοίκησης ορισμένη μέσα από τον «Καλλικράτη» και την οποία δεν μπορούμε να χρηματοδοτήσουμε. 
Και ερχόμαστε σήμερα με αυτήν την πράξη νομοθετικού περιεχομένου να κάνουμε τι; Κατ’ αρχάς να ελαττώσουμε τα χρήματα, να μεταφέρουμε την αρμοδιότητα στις ΕΝΠΕ οι οποίες δεν τη θέλουν, αλλά λένε ότι θα διευκολύνουν έστω για ένα χρόνο τη διαδικασία. Και από την άλλη έχουμε τους δήμους οι οποίοι θέλουν την αρμοδιότητα, αλλά δεν τους δίνουμε τα χρήματα για να την ολοκληρώσουν. Αυτό είναι το ένα.
Το δεύτερο είναι ότι έχουμε παιδιά τα οποία δεν έχουν τη δυνατότητα να μετακινηθούν. Έχουμε παιδιά τα οποία εκ των πραγμάτων δεν έχουν κινητικές δυνατότητες να μετακινηθούν και τους έχουμε στερήσει τη δυνατότητα να πάνε στα σχολεία. Και έχουμε την κ. Χριστοφιλοπούλου να ανεβαίνει πάνω στο Βήμα και να επαίρεται για όλα αυτά τα οποία έχει κάνει ως Υφυπουργός Παιδείας. 
Δηλαδή, τι έχουν κάνει; Έχουν κάνει συνενώσεις σχολείων –και στο πλαίσιο του «Καλλικράτη», αν θέλετε- χωρίς να δίνουν τη δυνατότητα σε αυτά τα παιδιά να έχουν την άμεση πρόσβαση στα σχολεία τους έτσι όπως θα έπρεπε. Και ερχόμαστε τώρα και λέμε ότι εμείς δεν μπορούμε να καλύψουμε αυτήν τη δυνατότητα. 
Μπορείτε να μου πείτε γιατί σήμερα είναι όλα τα σχολεία στο δρόμο; Μπορείτε να μου πείτε γιατί διαμαρτύρονται τα παιδιά των καλλιτεχνικών σχολείων, αφού λέτε, κύριε Υπουργέ, ότι έχει καλυφθεί στο μεγαλύτερο μέρος η ανάγκη αυτών των παιδιών να μετακινηθούν; Γιατί σήμερα δεν ήταν στα σχολεία; Γιατί σήμερα ήταν έξω από το Υπουργείο σας; Γιατί ήταν έξω από το Υπουργείο Οικονομικών; 
Υπάρχει ένα ζήτημα τεράστιο και υπάρχει επίσης, και ένα ζήτημα τεράστιο με αυτούς που έχουν προσφέρει την εργασία τους και έρχεστε εκ των υστέρων και τι τους λέτε; «Για το χρόνο που δουλέψατε και που είχαμε συμφωνήσει κάποιο συγκεκριμένο ποσό, κύριοι, θα πάρετε λιγότερα, γιατί δεν μπορούμε να σας τα δώσουμε ή γιατί έτσι λέμε εμείς ότι πρέπει να σας κόψουμε και κάτι παραπάνω, επειδή συμφωνήσαμε στην καινούργια χρονιά ποσά πολύ λιγότερα».
Δεν νομίζω ότι είναι σωστά πράγματα αυτά, κύριε Υπουργέ. Εάν θέλετε πραγματικά να λειτουργήσει σωστά το κράτος, δεν μπορεί να μην αλλάξετε την ΚΥΑ, τη γνωστή πια που την ξέρετε που την υπέγραφε ο κ. Κουκουλόπουλος, άνθρωπος της τοπικής αυτοδιοίκησης και η οποία έχει δημιουργήσει τεράστια προβλήματα σε αυτή τη διαδικασία. Πώς θα γίνει; Το ξέρετε πάρα πολύ καλά αυτό. Το ξέρουν όλοι ότι αυτή η συγκεκριμένη ΚΥΑ έχει δημιουργήσει προβλήματα.
Βγάλαμε αποστασιόμετρα. Τι θα πει αυτό, δηλαδή; Τι πράξη ήταν αυτή που τη χρησιμοποιούν μονάχα σε εμπορικές δράσεις και τη βάλατε σε μια διαδικασία ελέγχου για τα παιδιά, πώς θα μετακινηθούν τα παιδιά; Πώς το βλέπετε αυτό; Είναι σωστό;
Μπορούμε να απευθυνθούμε στους γονείς των παιδιών που κάθονται εκεί πάνω και μας βλέπουν αυτήν τη στιγμή, που είναι παιδιά με ειδικές ανάγκες και δεν μπορούν να πάνε στα σχολεία τους, που δεν έχουν συνοδούς, κύριε Υπουργέ;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΣΟΦΙΑ ΣΑΚΟΡΑΦΑ",447
"70555"," Ευχαριστούμε πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70556"," Και αυτό που ειπώθηκε προηγουμένως σαν ταξική διαφορά, ναι υπάρχει. Δεν μπορεί το παιδί που πηγαίνει με το σχολικό στο ιδιωτικό σχολείο να έχει συνοδό και να μην έχει το παιδί που πηγαίνει στο δημόσιο σχολείο. Δεν θεωρείτε ότι πρέπει να προστατεύεται και αυτό το παιδί με κάποιο τρόπο;","ΣΟΦΙΑ ΣΑΚΟΡΑΦΑ",447
"70557"," Εντάξει.
Ευχαριστούμε, κυρία συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70558"," Δεν τελείωσα, κύριε Πρόεδρε.
Θέλω να πω, λοιπόν, ότι μετά από όλα αυτά, επειδή ακριβώς δεν δεσμευθήκατε ούτε για τα ποσά που πρέπει να μεταφερθούν στην τοπική αυτοδιοίκηση, αλλά δεν δεσμευθήκατε ούτε για τα ποσά που πρέπει να δώσετε σε αυτούς που έχουν δουλέψει, τα δεδουλευμένα, εμείς δεν μπορούμε να ψηφίσουμε αυτό, παρότι θεωρούμε ότι είναι πολύ σοβαρή υπόθεση για να το ψηφίσουμε.
Όμως, δεν γίνεται, κύριε Υπουργέ, γιατί πάντα έρχεστε με πράξεις νομοθετικού περιεχομένου και τα πιο σοβαρά ζητήματα θέλετε να τα ψηφίζουμε με αυτόν το τρόπο.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΟΦΙΑ ΣΑΚΟΡΑΦΑ",447
"70559"," Ευχαριστούμε.
Το λόγο έχει η κ. Χρυσοβελώνη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70560"," Κύριε Πρόεδρε, κυρίες και κύριοι συνάδελφοι, ακούσαμε σήμερα με αφορμή το συζητούμενο νομοσχέδιο πολλές καθησυχαστικές διαβεβαιώσεις από τον Υπουργό κ. Στυλιανίδη για τους Οργανισμούς Τοπικής Αυτοδιοίκησης.
Έχω την αίσθηση, όμως, ότι δεν αντιλαμβάνεται τη βαριά σκιά που ίπταται πάνω από την πατρίδα μας από το τρίτο μνημόνιο που επέρχεται. Είναι πραγματικά σαν να μην έχει συνειδητοποιήσει τη δεινή οικονομική θέση στην οποία έχει περιέλθει η συγκυβέρνηση. Μοιάζουν ειλικρινά οι κυβερνώντες να έχουν πιστέψει και οι ίδιοι το παραμύθι το οποίο σερβίρουν προς τον ελληνικό λαό για τα περίφημα 31,5 δισεκατομμύρια ευρώ της επόμενης δόσης.
Νομίζω, κύριε Υπουργέ, ότι, ως ευφυής και πολύ σοβαρός πολιτικός που είστε, δεν είναι δυνατόν να πιστεύετε ότι τα χρήματα της δόσης θα καταλήξουν στην πραγματική οικονομία, στο κοινωνικό κράτος. Είμαι βέβαιη ότι γνωρίζετε πως τα χρήματα αυτά έχουν δεσμευτεί ουσιαστικά για να πάνε στις τράπεζες και στους ξένους δανειστές. Αυτή είναι η σκληρή πραγματικότητα. Το δήλωσε, άλλωστε, ξεκάθαρα χθες η Υπουργός Οικονομικών της Αυστρίας κ. Μαρία Φέκτερ, λέγοντας πώς «οι Έλληνες ήταν ξαπλωμένοι στην αιώρα και τώρα έπεσαν».
Τι λέει, λοιπόν, με απλά λόγια το γερμανόφιλο μπλοκ που κυριαρχεί σήμερα στην Ευρωπαϊκή Ένωση; Μας λέει να αφήσουμε τα όνειρα που βλέπει στον ύπνο της η συγκυβέρνηση και να αρχίσουμε να αποδεχόμαστε την πραγματικότητα. Την πραγματικότητα του άξονα των δανειστών και των γερμανόφιλων συνεργατών τους εννοούν, βέβαια.
Ας μην ξεχνούμε ότι δεν είναι η πρώτη φορά που ο ελληνικός λαός καλείται από κάποιον άξονα να επιδείξει ρεαλισμό. Ένας άλλος άξονας, πριν από εβδομήντα δύο ακριβώς χρόνια, είχε προσπαθήσει να κάνει το ίδιο πράγμα στη χώρα μας, αλλά απέτυχε. Ο λόγος της αποτυχίας του ήταν πως τότε δεν υπήρχαν στην Ελλάδα δήθεν ρεαλιστές, έτοιμοι να συνεργαστούν με κάθε τρόπο με τους ξένους, αλλά υπήρχαν μόνο πατριώτες.","ΜΑΡΙΝΑ ΧΡΥΣΟΒΕΛΩΝΗ",553
"70561"," Κοιτάξτε, μην παραλληλίζετε τον Άξονα του 1940 με τις σημερινές συνθήκες.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70562"," Παρακαλώ, κύριε Πρόεδρε.","ΜΑΡΙΝΑ ΧΡΥΣΟΒΕΛΩΝΗ",553
"70563"," Σας παρακαλώ τώρα! 
Εντάξει. Είπαμε να υπερβάλλουμε, αλλά μέχρις ενός ορισμένου σημείου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70564"," Δεν νομίζω ότι θίγω κανέναν. Κάνω κάποιες αναφορές οι οποίες ανάγονται στο παρελθόν…","ΜΑΡΙΝΑ ΧΡΥΣΟΒΕΛΩΝΗ",553
"70565"," Σας παρακαλώ! Καταλαβαίνετε ότι έχω δίκιο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70566"," Δεν καταλαβαίνω γιατί ενοχλούν οι παραλληλισμοί. Δεν το καταλαβαίνω. Εξάλλου, εντός ολίγων ημερών έχουμε να γιορτάσουμε την εθνική επέτειο.","ΜΑΡΙΝΑ ΧΡΥΣΟΒΕΛΩΝΗ",553
"70567"," Όταν η χώρα στο διεθνές στερέωμα λειτουργεί όπως λειτουργεί και αυτήν τη στιγμή διαπραγματεύεται με κάποιους, εάν τους παραλληλίζετε και τους ονομάζετε «Ο Άξονας του 1940», τότε με συγχωρείτε, αλλά νομίζω πως είναι λάθος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70568"," Θέλω να πω ότι τότε υπήρχαν πατριώτες. Αυτό θέλω να πω. Και εν πάση περιπτώσει, νομίζω ότι δεν μπορείτε να μου στερείτε το λόγο.","ΜΑΡΙΝΑ ΧΡΥΣΟΒΕΛΩΝΗ",553
"70569"," Οι άλλοι, δηλαδή, οι οποίοι συζητούν, τι είναι; Δεν είναι πατριώτες; Με συγχωρείτε, αλλά τι είναι; Δοσίλογοι είναι;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70570"," Θέλετε να σταματήσω να ομιλώ; Δεν κατάλαβα!","ΜΑΡΙΝΑ ΧΡΥΣΟΒΕΛΩΝΗ",553
"70571"," Σας παρακαλώ!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70572"," Είμαι σίγουρη, λοιπόν, ότι αυτό το ιστορικό μήνυμα, αν το λάβουμε σήμερα όλοι μας υπ' όψιν, θα μας βοηθήσει να κατανοήσουμε τη σημασία της επετείου της 28ης Οκτωβρίου –την οποία φαντάζομαι να μην αμφισβητούμε- η οποία έρχεται σε λίγες ημέρες. Κυρίως, όμως, πρέπει να μπορέσουμε να συνειδητοποιήσουμε ποιο δρόμο πρέπει να ακολουθήσουμε τώρα, για να μπορέσουμε να εξασφαλίσουμε την εθνική μας ανεξαρτησία στο μέλλον.
Επανερχόμενη στο νομοσχέδιο, θα ήθελα να πω ότι συζητούμε εδώ για μεταφορές μαθητών στα σχολεία, λαμβάνοντας ως δεδομένο αυτό που δηλώνει ο Υπουργός κ. Στυλιανίδης, ότι δηλαδή θα περισσέψουν 140 εκατομμύρια ευρώ στους Οργανισμούς Τοπικής Αυτοδιοίκησης, για να πληρώσουν και του χρόνου για την ίδια υπηρεσία τα ΚΤΕΛ, τα ταξί και τα τουριστικά λεωφορεία. Όλα αυτά λέγονται, όμως, την ώρα που έχουν συσσωρευτεί ανεξόφλητες υποχρεώσεις ετών, ακόμα και από το 2010, οι οποίες λυγίζουν ιδιαίτερα τους μικρομεταφορείς, όπως είναι και οι ιδιοκτήτες ταξί. 
Επομένως, ποια αξιοπιστία μπορούν να έχουν οι διαβεβαιώσεις του κυρίου Υπουργού έναντι των επαγγελματιών και των Οργανισμών Τοπικής Αυτοδιοίκησης; Πρακτικά, θεωρώ καμμία. Και αυτό δεν το δηλώνουμε εμείς, αλλά η ίδια η Ένωση των Περιφερειών, στις οποίες επιμένει το Υπουργείο Εσωτερικών να μεταβιβάσει την αρμοδιότητα μεταφοράς μαθητών από τους δήμους.
(Στο σημείο αυτό κτυπά προειδοποιητικά το κουδούνι λήξεως του χρόνου ομιλίας της κυρίας Βουλευτού)
Οι ίδιες οι περιφέρειες δηλώνουν πως δεν θέλουν αυτήν τη νέα αρμοδιότητα, γιατί ξέρουν πολύ καλά ότι λεφτά δεν θα υπάρχουν στο μέλλον, για να πληρωθούν τα σχολικά δρομολόγια, ανεξάρτητα από τις διαβεβαιώσεις και τις καλές προθέσεις του κυρίου Υπουργού.
Κύριε Πρόεδρε, κυρίες και κύριοι συνάδελφοι, από όποια οπτική γωνία και αν δούμε το θέμα, όσο και αν μεταμφιεστεί από τη συγκυβέρνηση σε κάτι διαφορετικό, η μεταφορά των περίπου διακοσίων χιλιάδων μαθητών αποτελεί και θα συνεχίσει να αποτελεί υποχρέωση του κράτους, γιατί πολύ απλά οι δήμοι και οι περιφέρειες δεν έχουν δικό τους νόμισμα ούτε πρόκειται να παράγουν ευρώ για να αυτοχρηματοδοτηθούν. 
(Στο σημείο αυτό κτυπά το κουδούνι λήξεως του χρόνου ομιλίας της κυρίας Βουλευτού)
Όχι μόνο οι Οργανισμοί Τοπικής Αυτοδιοίκησης, αλλά και ολόκληρος ο ελληνικός λαός έρχεται πλέον αντιμέτωπος με ένα τεράστιο πακέτο περικοπών που θα ξεπεράσουν τα 14 δισεκατομμύρια ευρώ. Είναι βέβαιο ότι αυτές οι περικοπές τελικά θα ισοδυναμούν με ακόμα λιγότερο κοινωνικό κράτος. Ήδη, έχουμε απτά παραδείγματα των δραματικών επιπτώσεων από το δεύτερο μνημόνιο. 
Θυμίζω, μιας και συζητούμε για το χώρο της εκπαίδευσης, την υποχρηματοδότηση από το Υπουργείο Εσωτερικών των δημοτικών παιδικών σταθμών που οδήγησε πρόσφατα δεκάδες χιλιάδες νήπια και βρέφη εκτός φροντίδας. Ποιος ήταν ο λόγος αυτής της χωρίς προηγούμενο πολιτικής αναλγησίας; Ήταν η υπόσχεση του κυρίου Υπουργού προς τον κ. Ράιχενμπαχ για εξορθολογισμό δαπανών που αφορούν στη λειτουργία και στελέχωση των βρεφονηπιακών σταθμών.
Με άλλα λόγια, για τη συγκυβέρνηση «εξορθολογισμός» σημαίνει μείωση των διαθέσιμων θέσεων φιλοξενίας παιδιών στους βρεφονηπιακούς σταθμούς. Όμως, δεν γίνεται ούτε λόγος για μείωση των χαριστικών χρηματοδοτήσεων στις τράπεζες ύψους δεκάδων δισεκατομμυρίων ευρώ.
Μπορούμε, λοιπόν, εύκολα να καταλάβουμε από τις επιπτώσεις του τρέχοντος μνημονίου τι έχει να συμβεί στην Ελλάδα με το τρίτο μνημόνιο. 
Εμείς οι Ανεξάρτητοι Έλληνες δεν είμαστε διατεθειμένοι να περιμένουμε να βιώσει η χώρα τις τραγικές συνέπειες ενός νέου μνημονίου, για να διαπιστώσουμε όλοι τη διάλυση κάθε κοινωνικής υπηρεσίας.
Το τρίτο και φαρμακερό μνημόνιο θα είναι όντως το τελευταίο, όπως λέει ο Πρωθυπουργός, αλλά θα σηματοδοτήσει το τέλος της Κυβέρνησης του ιδίου και της τρόικας των προθύμων.
Ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"70573"," Ευχαριστούμε κι εμείς.
Ο κ. Βορίδης έχει ζητήσει το λόγο για δύο λεπτά.
Ορίστε, κύριε Βορίδη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70574"," Κύριε Πρόεδρε, είναι ένα ζήτημα να διαφωνούμε για δημοσιονομικές πολιτικές. Είναι ένα ζήτημα να διαφωνούμε για κοινωνικές πολιτικές. Είναι ένα ζήτημα να διαφωνούμε για τον τρόπο με τον οποίο θα διαχειριστούμε το χρέος και το πώς θα εξελιχθεί. Είναι ένα ζήτημα να διαφωνούμε για τις αποκρατικοποιήσεις. Υπάρχει, όμως, κύριε Πρόεδρε, μία άθλια ρητορική –άθλια!- η οποία, δυστυχώς, αναπτύσσεται μέσα στην ελληνική κοινωνία και η οποία ταυτίζει την Ευρωπαϊκή Ένωση, την Ευρωπαϊκή Κεντρική Τράπεζα και τις χώρες που συγκροτούν την Ευρωπαϊκή Ένωση, με τον Άξονα, με τη ναζιστική Γερμανία! Και, βεβαίως, αντιστοίχως, παρομοιάζει και με δοσιλόγους όσους επιλέγουν να είναι σ’ αυτήν τη συνεργασία!
Για να το ξεκαθαρίσουμε, οι δανειστές μας είναι η Ευρωπαϊκή Ένωση, η Ευρωπαϊκή Κεντρική Τράπεζα και το Διεθνές Νομισματικό Ταμείο. Είναι Ναζί αυτοί; Η θέση των Ανεξαρτήτων Ελλήνων είναι ότι η Ευρώπη είναι ναζιστική; Θέλετε να φύγουμε από αυτή; Έχετε πάρει αυτήν τη θέση; Διότι αν θεωρείτε ότι η Ευρώπη είναι ναζιστική, να μας το πείτε. Και βεβαίως κανείς δεν είναι με το ζόρι εκεί μέσα. Να πάρετε θέση και να αποχωρήσετε από την Ευρωπαϊκή Ένωση. Εγώ ξέρω μία πολιτική δύναμη που έχει πάρει μία τέτοια θέση –αυτό είναι το Κομμουνιστικό Κόμμα Ελλάδας- και πάντως όχι γι’ αυτούς τους λόγους. Άρα, λοιπόν, αυτή η ρητορική δεν μπορεί να έχει θέση εδώ μέσα.","ΜΑΥΡΟΥΔΗΣ ΒΟΡΙΔΗΣ",69
"70575"," Μη μας μαλώνετε, κύριε Βορίδη!","ΜΑΡΙΝΑ ΧΡΥΣΟΒΕΛΩΝΗ",553
"70576"," Σας μαλώνω και σας παραμαλώνω. Όταν με λέτε δοσίλογο, δεν θα σας μαλώσω;","ΜΑΥΡΟΥΔΗΣ ΒΟΡΙΔΗΣ",69
"70577"," Κύριε Κοντονή, έχετε ζητήσει το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70578"," Και βέβαια δεν θα με μαλώσετε. Για σταθείτε, σας παρακαλώ. Είμαι νέα Βουλευτής, αλλά δεν δίνω το δικαίωμα σε κανέναν να μου μιλάει μ’ αυτόν τον τρόπο.","ΜΑΡΙΝΑ ΧΡΥΣΟΒΕΛΩΝΗ",553
"70579"," Δίνετε δικαίωμα μ’ αυτά που λέτε.","ΜΑΥΡΟΥΔΗΣ ΒΟΡΙΔΗΣ",69
"70580"," Κύριοι συνάδελφοι, σας παρακαλώ πολύ!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70581"," Σας παρακαλώ πολύ!","ΜΑΡΙΝΑ ΧΡΥΣΟΒΕΛΩΝΗ",553
"70582"," Μ’ αυτά που λέτε δίνετε δικαίωμα!","ΜΑΥΡΟΥΔΗΣ ΒΟΡΙΔΗΣ",69
"70583"," Παρακαλώ πολύ, μ’ αυτά που εσείς δηλώσατε πριν από λίγο καιρό…","ΜΑΡΙΝΑ ΧΡΥΣΟΒΕΛΩΝΗ",553
"70584"," Να μη γράφονται αυτά που λέει η κ. Χρυσοβελώνη. 
Κύριε Κοντονή, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70585"," ...","ΜΑΡΙΝΑ ΧΡΥΣΟΒΕΛΩΝΗ",553
"70586"," Άσε τώρα! Άσε καλύτερα!","ΜΑΥΡΟΥΔΗΣ ΒΟΡΙΔΗΣ",69
"70587"," …","ΜΑΡΙΝΑ ΧΡΥΣΟΒΕΛΩΝΗ",553
"70588"," Σας παρακαλώ, κυρία Χρυσοβελώνη. Εισπράττετε τα επίχειρα των πράξεών σας, των λεγομένων σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70589"," …","ΜΑΡΙΝΑ ΧΡΥΣΟΒΕΛΩΝΗ",553
"70590"," Να μη γράφεται τίποτα από αυτά που λέει η κ. Χρυσοβελώνη. 
Κύριε Κοντονή, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70591"," Κύριε Πρόεδρε, παίρνω το λόγο αυτήν την προχωρημένη ώρα για δύο επιγενόμενα της ομιλίας μου και της ομιλίας του κυρίου Υπουργού. Θα ξεκινήσω από εκεί που τελείωσα την τοποθέτησή μου. 
Το πρώτο, κύριε Υπουργέ, έχει να κάνει μ’ αυτό που ανέφερα σχετικά με ένα ιδιότυπο καθεστώς ειδικών συμβούλων που το διαχειρίζεται ο κάθε δήμαρχος όπως θέλει και όπως του αρέσει, με αποτέλεσμα να κατασπαταλώνται εκατομμύρια των εκατομμυρίων. Μάλιστα, σας είπα τουλάχιστον για δύο ειδικούς συμβούλους του Δημάρχου Ζακύνθου και κατέθεσα και την ερώτηση από το 2011 του συντρόφου Παναγιώτη Λαφαζάνη σχετικά με το τι γίνεται και τι λεφτά χάνονται. 
Πληροφορήθηκα -με πήραν τηλέφωνο από τη Ζάκυνθο- ότι ο Δήμαρχος της συνεργασίας ΠΑΣΟΚ-ΔΗΜΑΡ-ΟΙΚΟΛΟΓΩΝ ετοιμάζεται να προσλάβει αυτές τις μέρες και έβδομο ειδικό σύμβουλο, ο οποίος θα αναλάβει –είναι κυρία- το γραφείο Τύπου για να οργανώσει και την προπαγάνδα του για τα «καλά» που έχει κάνει στον τόπο. 
Εγώ δεν θέλω να υπεισέλθω σ’ αυτά τα πράγματα και ούτε σας καλώ να υπεισέλθετε εσείς. Όμως, σας το λέω, κύριε Υπουργέ, διότι εδώ υπάρχει ένα νομοθετικό πλαίσιο το οποίο αξιοποιούν όλοι αυτοί. Και σας ερωτώ αυτήν την προχωρημένη ώρα το εξής: Έχετε σκοπό, τέλος πάντων, να ελέγξετε αυτές τις καταστάσεις, γιατί όπως είναι ανεξέλεγκτες και όπως διογκώνονται, καταλαβαίνετε, αυτό που σας είπα και προηγουμένως από το Βήμα, ότι όσες περικοπές και να κάνετε, ό,τι μέτρα και να παίρνετε -αυτά τα αντιλαϊκά και σκληρά μέτρα- αυτά θα είναι αλυσιτελή συνεχώς και αναποτελεσματικά, πέρα και από το ότι είναι παντελώς άδικα. 
Το δεύτερο που ήθελα να σας πω, κύριε Υπουργέ -και γι’ αυτό κυρίως πήρα το λόγο, για να το καταθέσω και στα Πρακτικά της Βουλής- ήταν ότι μετά την ομιλία σας, έλαβα μία εξώδικη πρόσκληση την οποία απευθύνουν επτά σύλλογοι γονέων-μαθητών δημοτικών σχολείων της Ζακύνθου προς την Περιφέρεια και προς το Δήμο Ζακύνθου –και κοινοποιείται και προς εμένα και είναι χθεσινή, δηλαδή έχει ημερομηνία 23-10-2012- η οποία διαψεύδει παντελώς αυτά που μας είπατε εδώ από το Βήμα της Βουλής. Γι’ αυτό ακριβώς και μου το έστειλαν αυτές τις βραδινές ώρες. Δεν έχει λυθεί κανένα πρόβλημα, κύριε Υπουργέ και οι άνθρωποι αναγκάζονται πλέον με εξώδικα να εκβιάζουν μία λύση για το πρόβλημα των παιδιών τους. 
Το καταθέτω στα Πρακτικά και σας παρακαλώ θερμά, κύριε Υπουργέ, να λάβετε γνώση του συγκεκριμένου εγγράφου, διότι έτσι φαίνεται ότι το Υπουργείο βρίσκεται κατά κυριολεξία σε μαύρα μεσάνυχτα και για τις ώρες που γίνεται η συζήτηση. 
(Στο σημείο αυτό ο Βουλευτής κ. Χαράλαμπος-Σταύρος Κοντονής καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"70592"," Ευχαριστούμε πολύ. 
Κύριε Αναγνωστάκη, θέλετε το λόγο;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70593"," Βεβαίως, κύριε Πρόεδρε.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"70594"," Σας ρωτάω, γιατί προηγουμένως μας είπατε ότι δεν θα πάρετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70595"," Κάνετε λάθος, κύριε Πρόεδρε.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"70596"," Κύριε Αναγνωστάκη, θα πάρετε το λόγο, αλλά χωρίς εκνευρισμό, διότι θα μπορούσατε να μας πείτε ότι αλλάξατε άποψη και ότι θέλετε να μιλήσετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70597"," Κάνετε λάθος, κύριε Πρόεδρε, για δεύτερη φορά!","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"70598"," Ορίστε, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70599"," Κύριε Πρόεδρε, όταν ρωτήθηκα από τη γραμματέα, είπα ότι αν παραιτηθούν οι υπόλοιποι, θα παραιτηθώ και εγώ. Από τη στιγμή, λοιπόν, που προηγήθηκε τόσο η κ. Σακοράφα όσο και η κ. Χρυσοβελώνη, ήταν αυτονόητο ότι θα μιλήσω.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"70600"," Επισκεφθήκατε την Έδρα και είχαμε άλλη συνομιλία.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70601"," Δεν είναι έτσι. Σας παρακαλώ με όλο το σεβασμό στο πρόσωπό σας.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"70602"," Συνεχίστε παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70603"," Θέλω να κάνω τρεις παρατηρήσεις επί της ουσίας.
Συζητάμε εδώ και επτά ώρες περίπου. Σε ό,τι έχει να κάνει με την Αντιπολίτευση στο σύνολό της –ΣΥΡΙΖΑ, Ανεξάρτητοι Έλληνες, Χρυσή Αυγή, ΚΚΕ- έχω να κάνω την εξής διαπίστωση: Έλλειψη προτάσεων. 
Τόσο από τη Νέα Δημοκρατία δια στόματος κ. Βορίδη όσο από το ΠΑΣΟΚ δια στόματος κ. Σαλτούρου, αλλά και δι ημών, κατατέθηκαν τρεις βελτιωτικές προτάσεις. Από τη συγκυβέρνηση -την κακιά συγκυβέρνηση- κατατέθηκαν τρεις προτάσεις. Από την καλή αντιπολίτευση δεν κατατέθηκε ούτε μία πρόταση. 
Σε ό,τι έχει να κάνει με την κοινή υπουργική απόφαση, όπως είπα και στην πρωτολογία μου, έχετε δεσμευθεί ότι πρέπει να υπάρξει τροποποίηση ως προς το βέλτιστο με τη συμμετοχή όλων των κοινωνικών εταίρων μας. 
Μου έκανε την τιμή ο κ. Βούτσης και τον ευχαριστώ θερμά γι’ αυτό, να με συμπεριλάβει στις ενδιαφέρουσες τοποθετήσεις. 
Απαντώ, κύριε συνάδελφε, με όλη την εκτίμηση στο πρόσωπό σας, στη διαδρομή σας και στην ιστορία σας, ότι δεν είναι ούτε πολιτική αφέλεια ούτε υποκρισία. 
Η θέση της Δημοκρατικής Αριστεράς και του Προέδρου της του Φώτη του Κουβέλη είναι πέρα για πέρα σαφής, ειλικρινής και ξεκάθαρη. Σε καμμία περίπτωση δεν πρόκειται εμείς να υποχωρήσουμε σε ό,τι έχει να κάνει με τα εργασιακά.
Το μεσοπρόθεσμο, το πρώτο μνημόνιο και το δεύτερο μνημόνιο κανείς Βουλευτής, πόσω μάλλον ο Πρόεδρος, στήριξε με την ψήφο του. 
Και εις επίρρωση, αγαπητέ συνάδελφε κύριε Βούτση, να σας πω ότι και στην Επιτροπή Οικονομικών Υποθέσεων εμείς είχαμε το θάρρος, την παρρησία να αντιταχθούμε στο άρθρο 2, το οποίο αναφερόταν στην εκχώρηση ακόμη και των δικτύων των οργανισμών κοινής ωφέλειας. Καταψηφίσαμε το άρθρο 2.
Άρα, η σταθερότητα, η συνέπεια θεωρούμε, πιστεύουμε ότι είναι συστατικά στοιχεία της πολιτικής μας και δεν πρόκειται να υποχωρήσουμε ούτε κατά κεραία από αυτά. 
Τέλος, έκανε μία πρόταση για το μητρώο ο κ. Σαλτούρος. Επίσης, για πρώτη φορά κατατίθεται μια άλλη πρόταση και νομίζω ότι πρέπει να την επεξεργαστούμε. Δεν είμαι έτοιμος να την αποδεχθώ ή όχι. Όμως, ως καινοτόμος ιδέα πραγματικά προσελκύει ενδιαφέρον. Δηλαδή όλοι οι μαθητές που δικαιούνται μετακίνηση πραγματικά θα ήταν αντικείμενο μιας οικονομικοτεχνικής μελέτης: να δούμε πόσο θα στοίχιζε σε σχέση με αυτά τα 155 εκατομμύρια ευρώ που σήμερα δαπανά η πολιτεία και που δεν έχουμε το αποτέλεσμα που θέλουμε με βάση και τις υπερτιμολογήσεις και όλο αυτό το πακέτο που το ακολουθεί. 
Κύριε Πρόεδρε, ευχαριστώ που μου δώσατε το λόγο. Επαναλαμβάνω ότι αυτή ήταν η συμφωνία μου με τη γραμματεία του Προεδρείου.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"70604"," Ας πούμε ότι ήταν μία παρεξήγηση και κλείνει το θέμα.
Το λόγο έχει ο Υπουργός κ. Στυλιανίδης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70605"," Κύριε Πρόεδρε, θέλω να κάνω έξι επιγραμματικές και συμπερασματικές επισημάνσεις.
Η πρώτη αφορά τον τόνο στον οποίο για μία ακόμη φορά επέλεξε να μιλήσει και η μείζονα και η ελάσσονα αντιπολίτευση σε αυτήν την Αίθουσα. Μου θυμίζει το Κοινοβούλιο τη δεκαετία του ’70 όταν το σύνολο της αντιπολίτευσης αμφισβητούσε την κορυφαία εθνική επιλογή του αειμνήστου Εθνάρχη Κωνσταντίνου Καραμανλή, την ευρωπαϊκή προοπτική της Ελλάδας.
Από τη δεκαετία του ‘80 και μετά δυστυχώς το πάρτι έγινε με εκείνα τα χρήματα που διασφάλισε εκείνη η κορυφαία επιλογή, την οποία όλοι προσκύνησαν και την εκμεταλλεύτηκαν τα επόμενα χρόνια και σε πολλές περιπτώσεις δεν τη χρησιμοποίησαν σωστά προς όφελος του ελληνικού λαού.
Εύχομαι και ελπίζω να μη μετανιώσει η Αντιπολίτευση γι’ αυτήν τη στάση που σήμερα κρατά, η οποία δεν αναγνωρίζει στο ελάχιστο τη σημαντική εθνική προσπάθεια που κάνει ο Πρωθυπουργός και η Κυβέρνηση αυτές τις δύσκολες για την Ελλάδα ώρες. 
Δεύτερον, άκουσα πολλούς να μιλούν για την πράξη νομοθετικού περιεχομένου και να επικαλούνται το Σύνταγμα λέγοντας ότι πράξη νομοθετικού περιεχομένου ουσιαστικά φέρνουμε δόκιμα μέσα στο Κοινοβούλιο για να την επικυρώσουμε όταν υπάρχουν σοβαροί και έκτακτοι λόγοι. Οι ίδιοι ομιλητές είπαν ότι είναι σοβαρότατος και έκτακτος λόγος η μεταφορά μαθητών. Αυτήν την αντίφαση δεν την αντιλαμβάνομαι. Από τη μια δηλαδή έχουμε ένα δόκιμο κοινοβουλευτικό και συνταγματικό «εργαλείο» και έχουμε και τη διαπίστωση των ίδιων των ομιλητών της Αντιπολίτευσης ότι αυτό το «εργαλείο» χρησιμοποιείται σε τέτοιες καταστάσεις και από την άλλη έχουμε την άρνησή τους και μάλιστα αποκαλούν αυτήν τη διαδικασία «κοινοβουλευτικό πραξικόπημα». Έτσι ειπώθηκε στην επιτροπή. Η πράξη νομοθετικού περιεχομένου λόγω του εκτάκτου γεγονότος χρησιμοποιείται τώρα και νομίζω ότι λύνει πρόβλημα. 
Ας μην αμφισβητείτε ότι λύνει πρόβλημα επειδή βλέπετε ίσως μία αρρυθμία στο δικό σας νομό. Η χώρα έχει πενήντα τέσσερις νομούς. Εμείς έχουμε εικόνα απ’ όλους τους νομούς και σ’ όλους τους νομούς πραγματικά δεν θα υπήρχαν μεταφορές. 
Μέσα από την εφαρμογή της πράξης αυτής από τον Αύγουστο και μετά οι μεταφορές γίνονται. Η μόνη περιοχή στην οποία δεν γίνονται, όπως είπα κι εγώ ο ίδιος από την αρχή, είναι αυτήν τη στιγμή η ανατολική Αττική και ξέρετε γιατί; Διότι μία εγκύκλιος του Γενικού Λογιστηρίου του Κράτους ζήτησε να περικοπούν τα δεδουλευμένα κατά 20%, δεν ανταποκρίθηκαν σ’ αυτό ούτε η Περιφέρεια της Αττικής, απ’ ό,τι φαίνεται, ούτε οι μεταφορείς οι οποίοι διαθέτουν τουριστικά λεωφορεία. Δεν είναι τα ΚΤΕΛ. Την ίδια ώρα τα ΚΤΕΛ προσφέρθηκαν να καλύψουν το κενό και απορώ γιατί μέχρι τώρα δεν έχει διευθετηθεί το ζήτημα, διότι το κίνητρο και το αίτιο όλων για να μπορέσουμε να επιτύχουμε είναι να μεταφέρονται τα παιδιά, όχι ποιος θα κερδίσει, αν θα κερδίσουν τα τουριστικά ή αν θα κερδίσουν τα ΚΤΕΛ ή αν θα κερδίσουν τα ταξί.
Εν πάση περιπτώσει, εγώ ενώπιόν σας δεσμεύομαι ότι μόλις με το καλό τελειώσει αυτή η διαδικασία, θα δω διαμεσολαβητικά, όπως είπατε, κύριε Βορίδη, πώς μπορώ να παρέμβω για να διευκολύνω την κατάσταση και να βρεθεί μία λύση.
Τρίτη επισήμανση: Η πολιτεία έχει ευθύνη. Πρώτος το είπα. Διαχειριζόμαστε μία ευθύνη που έχει η πολιτεία η οποία ξεκινάει από το χθες και πιστεύουμε ότι στο σήμερα θα τελειώσει και είναι η οφειλή αυτή των 150 εκατομμυρίων δεδουλευμένων που όφειλε η πολιτεία προς τους μεταφορείς. Αυτό το επισημάνατε. Γιατί δεν επισημάνατε όμως ότι δόθηκαν 15 εκατομμύρια στην αρχή της χρονιάς, ότι δόθηκαν 22 εκατομμύρια στην αρχή της διαπραγμάτευσης, όταν ψηφίστηκε η πράξη, ότι δόθηκαν προχθές 17 εκατομμύρια και δεσμευτήκαμε ότι στις αρχές Νοεμβρίου θα δώσουμε άλλα τόσα εκατομμύρια; Αυτό γιατί δεν το εντοπίζετε, δηλαδή, γιατί δεν εντοπίζετε ότι μέσα σε ελάχιστο χρόνο ουσιαστικά μειώσαμε κατά 1/3 -και ακόμα περισσότερο σε λίγες μέρες- αυτή τη διαφορά των οφειλομένων;
Παράλληλα επιτύχαμε και την αυτοδέσμευση των μεταφορέων ότι την επόμενη χρονιά θα περικόψουν τη δαπάνη κατά 17% ακόμα. Ειπώθηκε αυτό προηγουμένως. Είκοσι και δεκαεπτά μας κάνει 37%. Μήπως κάποιοι κερδοσκοπούσαν; Εγώ δεν κατηγορώ κανέναν, αλλά το γεγονός ότι προσέρχονται σημαίνει ότι ακόμα μπορούν να κάνουν τη μεταφορά, ότι βγάζουν κέρδος απ’ αυτό.
Πάμε τώρα στους δήμους. Αυτή είναι η τέταρτη επισήμανσή μου. Έχουμε κι εκεί μία αντίφαση. Όλοι είπαν για τους είκοσι ένας δήμους που έκαναν τη διαγωνιστική διαδικασία και βγήκε άγονη γιατί δεν είχαν λεφτά να δώσουν, γιατί δεν είχαν ικανοποιητικά τιμήματα. Για τους εκατόν ενενήντα εννέα δήμους που δεν έκαναν τη διαγωνιστική διαδικασία γιατί δεν μπόρεσαν να την κάνουν δεν μίλησε κανείς. 
Άρα εδώ κάτι δεν πήγε καλά, άρα έχουμε δίκιο που κάνουμε αυτήν την παρέμβαση, διότι αν υπήρχε η ετοιμότητα οι 210 δήμοι να μπορέσουν να κάνουν διαγωνιστική διαδικασία διεθνούς επιπέδου, αν είχαν την τεχνογνωσία, αν είχαν το προσωπικό, τα πράγματα θα ήταν ίσως πολύ πιο εύκολα, όμως δεν είναι και πρέπει να αντιμετωπίσουμε το πρόβλημα, διότι αν μείνουμε με σταυρωμένα χέρια, δεν θα κάνουμε κάτι.
Πέμπτη επισήμανση: Γιατί πάμε στην περιφέρεια ενώ δεν το θέλει; Πρώτα απ’ όλα θα σας πω ότι εγώ πριν πάω εκεί –αφελής δεν είμαι- μίλησα και με την ΚΕΔΕ και υπήρχαν μεμονωμένες φωνές που έλεγαν «όχι», αλλά και πάρα πολλές φωνές που έλεγαν «ναι». Μίλησα και με την ΕΝΠΕ. Ήταν και εκεί μοιρασμένοι. Κάποιοι έλεγαν «ναι» και κάποιοι διατύπωναν επιφυλάξεις και οι επιφυλάξεις δεν ήταν να μην πάρουμε την αρμοδιότητα. «Να την πάρουμε, αφού μας διασφαλίσετε τους πόρους». Έτσι έλεγε ο κ. Σγουρός.
Δίκιο είχε από την πλευρά του ως ένα βαθμό. Τι να κάνουμε τώρα; Δεν πρέπει να γίνει η μεταφορά μαθητών; θα περνάει ο ένας το μπαλάκι στον άλλον; Κάποιος πρέπει να αποφασίζει και να παίρνει ευθύνες σ’ αυτόν τον τόπο. Με δεδομένο, λοιπόν, ότι δυο φορές η προηγούμενη Κυβέρνηση είχε δώσει παράταση, με δεδομένο ότι και τα προηγούμενα χρόνια η μεταφορά γινόταν από τις περιφέρειες και γινόταν αρκετά καλά -τουλάχιστον τελείωνε η διαδικασία και εκτελούνταν το έργο- με δεδομένο ότι έτσι κάνουμε οικονομία κλίμακος, γιατί δεν έχουμε αλληλοεπικαλυπτόμενες διαδρομές λεωφορείων ταξί ή άλλων μέσων, οδηγούμαστε εκεί. Και εκεί πια ο καθένας αναλαμβάνει την ευθύνη του, είτε είναι κράτος, είτε είναι αυτοδιοίκηση Β΄ βαθμού, είτε είναι αυτοδιοίκηση Α΄ βαθμού. Και όλους μας κρίνουν οι πολίτες.
Έκτη επισήμανση: Κοινή υπουργική απόφαση. Δεν καταλαβαίνω γιατί μου κουνάτε το δάχτυλο. Στην επιτροπή εγώ δεν είπα να την αλλάξουμε; Εγώ δε σας είπα πρώτος, δε σας πρότεινα και ζήτησα να το αποδεχθείτε, να φωνάξουμε όλα τα συναρμόδια Υπουργεία, να κάνουμε έναν ανοιχτό διάλογο που όλα τα κόμματα θα προστρέξουν με προτάσεις, να φέρουμε και τους μεταφορείς και το Υπουργείο Οικονομικών και το Υπουργείο Παιδείας και το Μεταφορών, αν χρειάζεται και το Εσωτερικών, να βάλουμε και τους τεχνοκράτες να δουλέψουν, να ακούσουμε τη μελέτη, να ακούσουμε την πρόταση και την καταγραφή των δικαιούχων και να καταλήξουμε κάπου όλοι μαζί; Αλλά αυτό στο οποίο θα καταλήξουμε να είναι το σωστό, να είναι εφαρμόσιμο και να επιτυγχάνει δυο πράγματα: την ικανοποίηση των δικαιούχων από τη μια και από την άλλη τον εξορθολογισμό των δαπανών για να μπούμε σε μια νέα αντίληψη επιτέλους και να μην νομίζουμε ότι το κράτος είναι όπως το ξέραμε: ότι δίνει, δίνει, δίνει και δεν τελειώνει. Να, που τελείωσαν.
Τώρα θα πρέπει να σχεδιάσουμε με βάση αυτά που έχουμε. Πώς θα το κάνουμε; Και αν χρειαστεί και οι πλούσιοι να πληρώσουν για τους φτωχούς, όπως έλεγε τόσο καιρό η Αριστερά, να γίνει και αυτό. Να γίνει και αυτό αν χρειαστεί. Να τα μελετήσουμε όλα και να δούμε τι είναι αυτό που πραγματικά μπορεί να διασφαλίσει, να διευκολύνει την εκπαιδευτική διαδικασία και τι είναι αυτό που μπορεί να δώσει ισότητα στην ευκαιρία στα παιδιά αυτά που πραγματικά οι οικογένειές τους αυτήν τη στιγμή δεν έχουν και δεν μπορούν.
Με αυτό το σκεπτικό λοιπόν, κυρίες και κύριοι συνάδελφοι, πιστεύω ότι δεν είναι δύσκολο να απαντήσω σ’ αυτά που ακούστηκαν διότι οι απαντήσεις βρίσκονταν μέσα στους ισχυρισμούς αυτών που κατέκριναν αυτή την πρωτοβουλία. Σας το απέδειξα αυτό με έξι συγκεκριμένες επισημάνσεις.
Εγώ πάραυτα θέλω να ευχαριστήσω και να πω ότι από την επόμενη μέρα είμαστε έτοιμοι να δεχθούμε ολοκληρωμένες προτάσεις που πατούν όμως στην πραγματικότητα. 
Ευχαριστώ πολύ.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"70606"," Ευχαριστούμε, κύριε Υπουργέ.
Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Εσωτερικών: Κύρωση της Πράξης Νομοθετικού Περιεχομένου «Μεταφορά Μαθητών για το σχολικό έτος 2012-2013 (ΦΕΚ 171 Α’), μεταφορά αρμοδιότητας στις Περιφέρειες και άλλες διατάξεις».
Ερωτάται το Σώμα: γίνεται δεκτό το νομοσχέδιο επί της αρχής;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70607"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70608"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70609"," Συνεπώς το νομοσχέδιο του Υπουργείου Εσωτερικών: Κύρωση της Πράξης Νομοθετικού Περιεχομένου «Μεταφορά Μαθητών για το σχολικό έτος 2012-2013 (ΦΕΚ 171 Α’), μεταφορά αρμοδιότητας στις Περιφέρειες και άλλες διατάξεις» έγινε δεκτό επί της αρχής κατά πλειοψηφία. 
Εισερχόμαστε στην ψήφιση των άρθρων.
Ερωτάται το Σώμα: Γίνεται δεκτό το άρθρο 1 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70610"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70611"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70612"," Συνεπώς το άρθρο 1 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 2 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70613"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70614"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70615"," Συνεπώς το άρθρο 2 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 3 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70616"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70617"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70618"," Συνεπώς το άρθρο 3 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 4 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70619"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70620"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70621"," Συνεπώς το άρθρο 4 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 5 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70622"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70623"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70624"," Συνεπώς το άρθρο 5 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 6 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70625"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70626"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70627"," Συνεπώς το άρθρο 6 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 7 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70628"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70629"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70630"," Συνεπώς το άρθρο 7 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 8 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70631"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70632"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70633"," Συνεπώς το άρθρο 8 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 9 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70634"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70635"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70636"," Συνεπώς το άρθρο 9 έγινε δεκτό ως έχει κατά πλειοψηφία. 
Εισερχόμαστε στην ψήφιση του ακροτελεύτιου άρθρου του νομοσχεδίου. 
Ερωτάται το Σώμα: Γίνεται δεκτό το ακροτελεύτιο άρθρο ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70637"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70638"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70639"," Το ακροτελεύτιο άρθρο έγινε δεκτό ως έχει κατά πλειοψηφία. 
Συνεπώς το  νομοσχέδιο του Υπουργείου Εσωτερικών: Κύρωση της Πράξης Νομοθετικού Περιεχομένου «Μεταφορά Μαθητών για το σχολικό έτος 2012-2013 (ΦΕΚ 171 Α’), μεταφορά αρμοδιότητας στις Περιφέρειες και άλλες διατάξεις» έγινε δεκτό επί της αρχής και επί των άρθρων κατά πλειοψηφία.
Κυρίες και κύριοι συνάδελφοι, δέχεστε στο σημείο αυτό να ψηφίσουμε το νομοσχέδιο και στο σύνολό του;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70640"," Μάλιστα, μάλιστα","ΟΛΟΙ ΟΙ ΒΟΥΛΕΥΤΕΣ",NA
"70641","  Ερωτάται το Σώμα: Γίνεται δεκτό το νομοσχέδιο και στο σύνολο;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70642"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"70643"," Κατά πλειοψηφία.","ΝΙΚΟΛΑΟΣ ΒΟΥΤΣΗΣ",75
"70644","  Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Εσωτερικών: «Κύρωση της Πράξης Νομοθετικού Περιεχομένου «Μεταφορά Μαθητών για το σχολικό έτος 2012-2013 (Α΄ 171), μεταφορά αρμοδιότητας στις Περιφέρειες και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ.312α)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70645"," Κυρίες και κύριοι συνάδελφοι,  παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών, ως προς τη ψήφιση στο σύνολο του παραπάνω νομοσχεδίου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70646"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"70647"," Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"70648"," Μάλιστα, μάλιστα.
Με τη συναίνεση του Σώματος και ώρα 1.35΄ λύεται η συνεδρίαση για σήμερα Τετάρτη 24 Οκτωβρίου 2012 και ώρα 10.00΄, με αντικείμενο εργασιών του Σώματος: νομοθετική εργασία, σύμφωνα με τη συμπληρωματική ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
