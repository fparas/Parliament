"","Content","name","ParlmemberID"
"74222","Date","24-10-2012",NA
"74223"," Κυρίες και κύριοι συνάδελφοι, οι δύο πολιτικοί Αρχηγοί που μίλησαν στην πρωινή συνεδρίαση, ο κ. Τσίπρας και ο κ. Καμμένος, απευθύνθηκαν σε εμάς, τους Βουλευτές της Νέας Δημοκρατίας και μας ζήτησαν να κοιτάξουμε τους ψηφοφόρους μας στα μάτια και να μην στηρίξουμε τις επιλογές που προωθεί η Κυβέρνηση. 
Εγώ επειδή κοιτάζω –έτσι έχω συνηθίσει να κάνω πάντα- τους συμπολίτες μου στα μάτια, απαντάω, τουλάχιστον όσον αφορά τον εαυτό μου. Γνωρίζουμε πολύ καλά την κατάσταση που υπάρχει στη χώρα. Γνωρίζουμε πολύ καλά σε ποια κατάσταση βρίσκεται η κοινωνία, η οποία έχει ξεπεράσει και τα όρια της αντοχής της. 
Γνωρίζουμε πολύ καλά όμως και τους κινδύνους που απειλούν τη χώρα, εάν δεν προχωρήσει και δεν ολοκληρωθεί αυτή η μεγάλη προσπάθεια που βρίσκεται σε εξέλιξη από τη σημερινή Κυβέρνηση. Και επειδή γνωρίζουμε πολύ καλά αυτούς τους κινδύνους, γι’ αυτό το λόγο δεν κάνουμε πίσω από την ευθύνη μας. Θα προχωρήσουμε μπροστά γιατί μοναδική μας επιδίωξη είναι να βγει η χώρα από την κρίση και να δουν οι συμπολίτες μας καλύτερες μέρες. Αυτή είναι η απάντησή μας, κυρίες και κύριοι συνάδελφοι. 
Έρχομαι τώρα στο σχέδιο νόμου που συζητάμε. Την περίοδο πριν από τις εκλογές, θέταμε ως βασικές προτεραιότητες την παραμονή της χώρας στο ευρώ και την ανάπτυξη –θυμίζω ότι κάποτε ήταν σχεδόν απαγορευμένη λέξη- και υποστηρίζαμε ότι οι οριζόντιες περικοπές, χωρίς αναπτυξιακές δράσεις και χωρίς διαρθρωτικές αλλαγές, θα οδηγήσουν σε ακόμα μεγαλύτερη ύφεση και η ύφεση με τη σειρά της θα αυξήσει τα ελλείμματα και θα μεγεθύνει ακόμα περισσότερο το δημόσιο χρέος. 
Ως αντίδοτο σ’ αυτήν τη λανθασμένη πολιτική προτείναμε τις αποκρατικοποιήσεις και την αξιοποίηση της δημόσιας περιουσίας. Μιλούσαμε επίσης για αλλαγή του φορολογικού συστήματος και την ανάγκη καταπολέμησης της δημόσιας σπατάλης μέσα από τον περιορισμό των άσκοπων δαπανών στο δημόσιο τομέα.
Αυτά λοιπόν, κυρίες και κύριοι συνάδελφοι, είναι οι βασικές προτεραιότητες του προγράμματος που εφαρμόζει η Κυβέρνηση κι αυτό φαίνεται ξεκάθαρα από το νομοσχέδιο το οποίο συζητείται. Όλα όσα ακούστηκαν προηγουμένως σ’ αυτήν την Αίθουσα για εγκλήματα, για σκάνδαλα, για ξεπούλημα κι ίσως ακουστούν και στη συνέχεια της συζήτησης, μπορεί να είναι καλά για να εκτοξεύονται ως πολιτικά πυροτεχνήματα. Η πραγματικότητα όμως είναι σκληρή κι είναι πολύ συγκεκριμένη. Για να ξανάρθει η ανάπτυξη και να βγει η χώρα απ’ αυτόν το φαύλο κύκλο ύφεσης που βρίσκεται για πολλά χρόνια, πρέπει να γίνουν επενδύσεις και επενδύσεις μπορεί να γίνουν είτε από το δημόσιο τομέα είτε από τον ιδιωτικό τομέα.
 Όσον αφορά το δημόσιο τομέα, με  εξαίρεση το ΕΣΠΑ, υπάρχουν πλέον πολύ περιορισμένες δυνατότητες να συμβάλει στην επανεκκίνηση της οικονομίας και στην ανάπτυξη μέσω του Προγράμματος Δημοσίων Επενδύσεων, το οποίο, κακώς κατά τη γνώμη μου, ως εύκολη λύση συνεχώς περικόπτεται. Το βάρος επομένως αναγκαστικά θα πρέπει να δοθεί στον ιδιωτικό τομέα με κάποιες διαφορετικές πολιτικές. Και οι πολιτικές αυτές δεν μπορεί να είναι πολιτικές που ακολουθούνται σε χώρες της Λατινικής Αμερικής αλλά πολιτικές συγκεκριμένες, εφικτές, ρεαλιστικές, πετυχημένες πολιτικές, οι οποίες έχουν ακολουθηθεί και σε άλλες  ευρωπαϊκές χώρες, πολιτικές οι οποίες προτάσσουν την κοινή λογική -διότι εδώ, με αυτά που ακούγονται, θα μου επιτρέψετε να πω ότι πλήττεται και η κοινή λογική- και πολιτικές οι οποίες στηρίζουν την ιδιωτική πρωτοβουλία, διότι δεν μπορεί συλλήβδην να ενοχοποιείται η ιδιωτική πρωτοβουλία. 
	Εδώ ακριβώς υπάρχει, κατά την άποψή μου, και μία από τις μεγαλύτερες πολιτικές αντιφάσεις όλων των κομμάτων της Αντιπολίτευσης, κυρίως όμως του ΣΥΡΙΖΑ. Πώς είναι δυνατόν να υπάρχουν θέσεις εργασίας χωρίς επενδύσεις; Πώς μπορούμε να έχουμε επενδύσεις χωρίς επενδυτές και πώς μπορούν οι επενδυτές, δηλαδή ο ιδιωτικός τομέας, να επιβιώσει σε μία χώρα που τον πνίγει η γραφειοκρατία, τα αντικίνητρα στην καινοτομία κι η βαριά φορολογία; Δεν μπορείς να έχεις επενδύσεις όταν η Βουλγαρία και η Τουρκία δίπλα σου φορολογούν τα νομικά πρόσωπα στο ¼ της Ελλάδας και εσύ δηλώνεις ότι θα φορολογήσεις ακόμη περισσότερο τις εταιρείες και τις επιχειρήσεις, για να μειώσεις τα ελλείμματά σου. Ούτε δημιουργείται φιλικό περιβάλλον προς την επιχειρηματικότητα, όταν ζητάς να διατηρηθεί ο δημόσιος έλεγχος στη ΔΕΗ, στον ΟΣΕ, στα ΕΛΤΑ, στην ΕΥΔΑΠ, όταν εξαγγέλλεις ότι θα παραμείνουν στον έλεγχο και στην αποκλειστική διαχείριση του δημοσίου βασικές παραγωγικές μονάδες, όπως είναι τα λιμάνια και τα αεροδρόμια, όταν δηλώνεις ότι χρειάζεται να προσληφθούν ακόμη περισσότεροι  δημόσιοι υπάλληλοι κι όταν μιλάς συνεχώς για ξεπούλημα της δημόσιας περιουσίας. Είναι δυνατόν με τέτοιες πολιτικές και με τέτοιες πρακτικές να υπάρξει Έλληνας ή ξένος επενδυτής που να έρθει αυτή τη δύσκολη περίοδο να επενδύσει στη χώρα μας; 
Οι πολιτικές δυνάμεις που πιστεύουμε στην ευρωπαϊκή προοπτική της χώρας και στην κοινωνική οικονομία της αγοράς βρισκόμαστε αυτή την περίοδο απέναντι σ’ ένα ετερόκλητο συνονθύλευμα «αριστερών» και «ακροδεξιών» κινημάτων που κινδυνολογούν, που δημαγωγούν με ανεύθυνες ρητορείες και που χαϊδεύουν τα αφτιά των πολιτών που είναι όντως απογοητευμένοι.
Μπροστά σ’ αυτήν την κατάσταση υπάρχει ένα ιστορικό χρέος από την κεντροδεξιά και το ιστορικό χρέος είναι πολύ συγκεκριμένο. Δεν πρέπει να αφήσουμε τη χώρα δεμένη στις αντιαναπτυξιακές εμμονές και στις στρεβλώσεις του παρελθόντος ούτε μπορούμε να συνεχίσουμε να είμαστε όμηροι των απαιτήσεων των συντεχνιών, ειδικά αυτή την περίοδο. 
Οι αποκρατικοποιήσεις είναι ένα εισπρακτικό μέτρο. Όποιος όμως βλέπει τις αποκρατικοποιήσεις μόνο ως εισπρακτικό μέτρο, κάτι ανάλογο δηλαδή με τις αυξήσεις των φόρων και τις μειώσεις των μισθών και των συντάξεων, βλέπει το δένδρο και δεν βλέπει το δάσος. Και ισχυρίζομαι ότι δεν βλέπει το δάσος γιατί η αποκρατικοποίηση είναι κυρίως ένα μέτρο αναπτυξιακό. Αν έχουμε μία ζημιογόνο επιχείρηση τότε η λειτουργία της μέσα στα ανταγωνιστικά πλαίσια, τη μετατρέπει σε κερδοφόρο κι επομένως συνεισφέρουσα μέσω της φορολογίας στα δημόσια έσοδα. Αν έχουμε μία κερδοφόρα επιχείρηση, όπως σε ελάχιστες περιπτώσεις συμβαίνει, βλέπε ΟΠΑΠ, τότε πέρα από το τίμημα που θα εισπράξουμε τώρα από την αποκρατικοποίηση, έχει μηχανισμούς το δημόσιο για να εισπράξει κι άλλα έσοδα από το τζίρο της. 
Επιπλέον, και στις δύο περιπτώσεις βελτιώνεται η παραγωγικότητα, καταπολεμάται η διαφθορά στη διοίκηση και στις προμήθειες και προσελκύονται νέα επενδυτικά κεφάλαια. 
Άρα, η απάντηση σε όλους αυτούς οι οποίοι αμφισβητούν την αναγκαιότητα των αποκρατικοποιήσεων σήμερα, είναι πολύ συγκεκριμένη. Οι αποκρατικοποιήσεις, και στα δημόσια έσοδα και στα δημόσια οικονομικά της χώρας βοηθάνε και αποτελούν τον καλύτερο τρόπο για να προσελκύσουμε ρευστότητα στην αγορά, και αποτελούν τον καλύτερο τρόπο για να φέρουμε επενδύσεις, την ώρα που δυστυχώς φεύγουν επενδύσεις από την Ελλάδα και μπορεί να διασφαλιστεί, μέσα από τη λειτουργία ρυθμιστικών αρχών, η  εποπτεία του δημοσίου στις υπηρεσίες κοινής ωφέλειας και στις εθνικές υποδομές. 
	Ολοκληρώνω, κυρία Πρόεδρε, -θα χρειαστώ ένα λεπτό επιπλέον του χρόνου μου- με δύο πολύ σημαντικές για μένα παρατηρήσεις, που έχουν άμεση σχέση με αυτό το οποίο συζητάμε σήμερα.
Πρώτον, το πρόγραμμα αποκρατικοποιήσεων αφορά περισσότερο στην αξιοποίηση της αδρανούς δημόσιας περιουσίας και γης και λιγότερο στις εισηγμένες ή μη επιχειρήσεις. Από το σύνολο των εσόδων, το 75% θα προέλθει από τη δημόσια γη, από την αξιοποίηση της αδρανούς δημόσιας γης και το 25% από τις πωλήσεις μετοχών εισηγμένων και μη εταιριών.
Δεύτερο και σημαντικό, από συστάσεως του ελληνικού κράτους η ιδιωτική περιουσία του δημοσίου αποτέλεσε αντικείμενο αυθαίρετων καταπατήσεων. Από μια πρόχειρη απογραφή που έγινε στο Υπουργείο Οικονομικών το 2005 διαπιστώθηκε ότι στα ενενήντα επτά χιλιάδες καταγεγραμμένα δημόσια και ανταλλάξιμα ακίνητα το 90%, δηλαδή ογδόντα επτά χιλιάδες δημόσια ακίνητα, ήταν καταπατημένα ή διεκδικούμενα.
Μπορούμε, λοιπόν, να αφήσουμε αυτή την κατάσταση να συνεχιστεί; Μπορούμε να συνεχίσουμε να κρυβόμαστε πίσω από το δάκτυλό μας;  Όντως αυτό το πλαίσιο το οποίο θεσπίζεται με το συγκεκριμένο νομοσχέδιο είναι ευέλικτο πλαίσιο, αρκετά ευέλικτο, προκειμένου να έχουμε ταχύτερη διεκπεραίωση των αποκρατικοποιήσεων, οι οποίες έχουν δρομολογηθεί. 
Αλλά δεν μπορούμε να κάνουμε διαφορετικά. Είναι ο μόνος δρόμος για να αποφύγουμε η χώρα να μπει σε μια τριτοκοσμική απομόνωση, σε μια διεθνή απομόνωση. Και αυτόν το δρόμο, εμείς οι Βουλευτές που στηρίζουμε την Κυβέρνηση θα τον περπατήσουμε μέχρι το τέλος.
Σας ευχαριστώ πολύ.","ΑΝΤΩΝΙΟΣ ΜΠΕΖΑΣ",343
"74224"," Και εμείς σας ευχαριστούμε, κύριε Μπέζα.
Πριν δώσω το λόγο στον κ. Πάντζα, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, εξήντα μέλη της αδελφότητας Φιλιατρινών Αττικής, «ΕΡΑΝΗ». 
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)
Ο κ. Γεώργιος Πάντζας, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74225"," Κυρίες και κύριοι συνάδελφοι, συγκεκριμένα το ότι συμβαίνει στη χώρα μας μέχρι σήμερα οφείλεται στη διακυβέρνηση των κυβερνήσεων του ΠΑΣΟΚ και της Νέας Δημοκρατίας και με αυτή τη διακυβέρνηση οδήγησαν τη χώρα μας στη χρεοκοπία και στην πτώχευση. Αυτό είναι προϋπόθεση από εκεί ξεκινάνε και εκεί πρέπει να τελειώνουν.
Κύριε Υπουργέ, κύριε Υφυπουργέ -εν πάση περιπτώσει, εγώ στον κύριο Υπουργό απευθύνομαι, εσείς μου είστε τόσο συμπαθής- στο νομοσχέδιο που συζητάμε σήμερα κάνετε το πρώτο βήμα για το βήμα επιχειρήσεων στρατηγικής σημασίας για τη χώρα: λιμάνια -είμαι δημότης Ραφήνας- και έχουμε το λιμάνι της Ραφήνας, της Ελευσίνας, του Λαυρίου -αλήθεια, αυτά πόσο θα πουληθούν;- τα αεροδρόμια, τα πετρέλαια, η ΔΕΗ, ο ΟΠΑΠ, όλα βγαίνουν στο σφυρί! Προσέξτε μόνο σας παρακαλώ μην από υπερβάλλοντα ζήλο παρασυρθείτε και παραχωρήσετε και τη Βουλή, εννοώ το κτήριο της Βουλής, γιατί το Σώμα στην πλειοψηφία του έχει ήδη παραδοθεί στους Γερμανούς.
Καλά, δεν σας φρενάρει τίποτα; τίποτα δεν σας σταματά; Αχόρταγοι είστε; Τίποτα για το λαό που πλήττεται; Τίποτα για ενάμισι εκατομμύριο ανέργους που δημιουργήσατε ΠΑΣΟΚ και Νέα Δημοκρατία, τα συσσίτια που θυμίζουν κατοχή, τις αυτοκτονίες που κοντεύουν τις τέσσερις χιλιάδες, τα παιδιά μας που λιποθυμούν καθημερινά στα σχολεία, καμμία μέριμνα για όλα αυτά, για εσάς είναι μόνο αριθμοί; 
Η δυστυχία, η εξαθλίωση και η φτωχοποίηση της κοινωνίας είναι εκτός της ατζέντας σας, κύριε Υπουργέ. Αλλά φυσικά για να είμαι δίκαιος παρότι δεν είστε εδώ πέρα, απέναντί σας αυτά τα θέματα είναι εκτός της ατζέντας της τρόικας και γι’ αυτό δεν ασχολείστε. Άλλωστε, εσείς είστε ο αποκλειστικός εκτελεστής της τρόικας και του ελληνικού λαού παράλληλα. 
Όμως, θα πρέπει επιτέλους να σταματήσετε να εξαπατάτε τον ελληνικό λαό. Έχετε καταστρέψει τη χώρα, τη χρεοκοπήσατε, διαλύσατε τη Δημόσια Διοίκηση και φτιάξατε το κράτος της αρπαχτής. Λιτότητα και ύφεση έχουν εξαντλήσει την κοινωνία, έχουν εξαθλιώσει την εργατική τάξη και εξαφανίσει τα μεσαία και τα μικρά στρώματα. Και σας ρωτάω: πού θα πάει αυτό, κύριοι, πού την πάτε τη δουλειά, ποιοι είστε εσείς που ορίζετε τα όνειρα και τις ζωές των συνανθρώπων μας;
Εξαπατήσατε το λαό προεκλογικά και το ίδιο κάνετε και τώρα ξεπουλώντας τα χρυσαφικά της πατρίδας μας. Θα τα δώσετε όλα για μια δεκάρα στους τοκογλύφους δανειστές μας και στους μεγαλοκαρχαρίες φίλους σας, όπως ακριβώς κάνατε και με το «GOLDEN HALL» που το δώσατε στο Λάτση για 90 χρόνια με μηνιαίο ενοίκιο 1 εκατομμύριο ευρώ, αντί για 8 εκατομμύρια που νοικιαζόταν το μήνα μέχρι σήμερα. Δηλαδή το νοικιάσατε για 49 λεπτά το τετραγωνικό μέτρο, τόσο που ούτε ένα δυάρι στον Κολωνό δεν νοικιάζεται!
Είπατε ότι επείγει το κράτος να βάλει ρευστό στα ταμεία του, αλλά όχι και έτσι! Άλλο πουλάμε και άλλο σκοτώνουμε, όπως λένε και στην πιάτσα. Κάπως έτσι φαντάζεστε να αξιοποιήσετε τη δημόσια περιουσία, με καραμπινάτα σκάνδαλα;
Ακούστε, κύριε Υπουργέ. Το ξεπούλημα της περιουσίας της χώρας δεν θα λύσει το ζήτημα της αποπληρωμής του χρέους μας. Αποτελεί μαύρη τρύπα που όσο την ταΐζεις τόσο μεγαλώνει και αυτή τη μαύρη τρύπα εσείς, ΠΑΣΟΚ και Νέα Δημοκρατία, τη δημιουργήσατε και την τροφοδοτείτε συνεχώς μαζί με τη ΔΗΜΑΡ. Συνεχίζετε να κτίζετε στο κράτος που έχει τον τίτλο «ο κλέψας του κλέψαντος και ο εξαπατήσας του εξαπατήσαντος». 
Όμως, καταλαβαίνει ο ελληνικός λαός και όλοι μας εδώ μέσα ότι με αυτό το ξεπούλημα της περιουσίας του λαού μας δημιουργούνται τεράστιες προοπτικές και ευκαιρίες –κάτω από το τραπέζι βέβαια- για μίζες χοντρές, μίζες παχουλές, μίζες ατελείωτες. Δυστυχώς, θα γίνει στην Ελλάδα και πάλι το φεστιβάλ της μίζας και της κονομισιάς. Πολλοί σε μια μέρα θα γίνουν εκατομμυριούχοι. Οι τράπεζες της Ελβετίας θα αποκτήσουν καινούργιους πελάτες μαζί με τους παλιούς που έχουν καταθέσει ήδη τα λεφτά του λαού μας εκεί. 
Είναι πολλά τα λεφτά, κύριε Υπουργέ και το ξέρετε. Με τα μέτρα που ετοιμάζετε μαζί με την παρέα σας, τους τραπεζίτες, τους τοκογλύφους και την τρόικα, θέλετε να δώσετε τη χαριστική βολή στην ελληνική οικογένεια, στον ελληνικό λαό. Να είστε όμως σίγουροι ότι ο ΣΥΡΙΖΑ δεν θα σας επιτρέψει να δώσετε αυτή τη χαριστική βολή. Δεν θα σας επιτρέψει να ξεπουλήσετε κερδοφόρους οργανισμούς, τους οποίους ετοιμάζετε να κάνετε δωράκι στους νταβατζήδες της χώρας, όπως ακριβώς κάνατε με την ΑΤΕ και σε λίγο με το Ταχυδρομικό Ταμιευτήριο. 
Το ίδιο κάνατε και με τη «ΔΩΔΩΝΗ» που σήμερα ξεπουλιέται σε έναν εκ των οφειλετών της, ο οποίος οφείλει 12 εκατομμύρια στη «ΔΩΔΩΝΗ», μια εταιρεία πρότυπο συνεταιριστικής επιχείρησης, που κράτησε σε δύσκολες στιγμές –αν θυμάστε- όρθια μια ολόκληρη περιφέρεια. Πείτε μας όμως τι θα κάνετε με τους εργαζόμενους αυτών των οργανισμών. Θα τους πετάξετε και αυτούς στις λίστες, όχι της Λαγκάρντ αλλά του ΟΑΕΔ! Θα τους προσθέσετε στο 28% που είναι σήμερα η πραγματική ανεργία στη χώρα; 
Μην κάνετε όνειρα, κυρίες και κύριοι. Δεν θα σας το επιτρέψουμε! Εμείς ο ΣΥΡΙΖΑ θα μπούμε μπροστά στο λαό, στις πλατείες, στις πόλεις και στα χωριά, μέσα στη Βουλή, στην Ευρώπη, σε όλο τον κόσμο! Βεβαιώνουμε τον εργαζόμενο ελληνικό λαό, την κάθε οικογένεια, τον κάθε συνταξιούχο, τον άνεργο, το φοιτητή, τη νεολαία μας, τον ελεύθερο επαγγελματία, τον κάθε άνθρωπο που πλήττεται σήμερα από μνημόνια και το ΔΝΤ ότι είμαστε δίπλα του και μαζί με το λαό μας θα σας ανατρέψουμε! Ο πλούτος της χώρας θα παραμείνει ελληνικός! Πρέπει αυτός ο βάρβαρος καπιταλισμός σας να σταματήσει κάποτε και να είστε σίγουροι ότι θα τον σταματήσουμε!
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"74226"," Ευχαριστούμε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74227"," Κυρία Πρόεδρε, παρακαλώ θα ήθελα το λόγο επί προσωπικού.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"74228"," Ποιο προσωπικό θέμα, κύριε συνάδελφε; Δεν έχετε το λόγο, γιατί δεν υπάρχει κανένα προσωπικό θέμα! 
Το λόγο έχει ο κ. Επαμεινώνδας Μαριάς για έξι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74229"," Κυρία Πρόεδρε, ξαναζούμε πάλι το ίδιο έργο σε αυτή την Αίθουσα. Αρκετοί από εσάς το έχετε ξαναζήσει. Εμείς ως καινούργιοι Βουλευτές βλέπουμε να αναπαράγονται τα ίδια διλήμματα. 
Τι είχε ειπωθεί, αν θυμάστε, το 2010 εν όψει του πρώτου μνημονίου; Η πλειοψηφία του ΠΑΣΟΚ είχε πει τότε ότι αν δεν ψηφιστεί το μνημόνιο, δεν θα πληρωθούν μισθοί και συντάξεις. Τελικά, ψηφίστηκε το μνημόνιο, αλλά μειώθηκαν οι μισθοί και οι συντάξεις και συνεχίζουν να μειώνονται.
Δεύτερο επιχείρημα προεκλογικό. Εάν κερδίσουν –έλεγαν τότε η Νέα Δημοκρατία, το ΠΑΣΟΚ και οι άλλες μνημονιακές δυνάμεις- οι αντιμνημονιακές δυνάμεις δεν θα υπάρχουν χρήματα για να αγοράσουμε φάρμακα. Γιατί υπάρχουν αυτή τη στιγμή φάρμακα; Έχουν φάρμακα οι καρκινοπαθείς; Έχουν φάρμακα αυτοί οι οποίοι τα χρειάζονται, όσοι πράγματι θέλουν τα φάρμακα και δεν έχουν καμμία πρόσβαση;
Είχαν πει ότι εάν κερδίσουν οι αντιμνημονιακές δυνάμεις δεν θα έχουμε να αγοράσουμε πετρέλαιο. Γιατί, μπορεί να αγοράσει κανένας πετρέλαιο τώρα, έτσι όπως φτάσατε την τιμή του πετρελαίου θέρμανσης; Είχατε πει ότι πρέπει να περάσει το PSI για να σωθεί η χώρα. Μα, ο ίδιος εδώ ο προϋπολογισμός στο προσχέδιο του κρατικού προϋπολογισμού γράφει ξεκάθαρα ότι σε απόλυτα ποσά λόγω του PSI αυτό που μειώθηκε ήταν μόνο 15 δισεκατομμύρια ευρώ. Αυτή ήταν η ιστορία και έγινε όλο αυτό το σκηνικό.
Είχατε πει άλλα διλήμματα, όπως -ειπώθηκε πριν από λίγο- ότι εάν δεν πουλήσουμε τα ασημικά, εάν δεν πουλήσουμε δηλαδή τη δημόσια περιουσία, τότε θα έχουμε μειώσεις στους μισθούς και τις συντάξεις. Τώρα με το πακέτο φέρνετε και μειώσεις σε μισθούς, συντάξεις και ξεπούλημα της δημόσιας περιουσίας.
Τι θα γίνει χωρίς τα 31,5 δισεκατομμύρια; Θα πεινάσουμε, είπε ο κύριος Υπουργός, ο οποίος δεν είναι εδώ. Προφανώς εννοούσε ότι θα «πεινάσουν» οι δανειστές και οι μεγαλομέτοχοι των τραπεζών, διότι από αυτά τα ποσά σχεδόν όλα θα δοθούν εκεί. Στην ανακεφαλαιοποίηση τραπεζών θα πάνε 25 δισεκατομμύρια ευρώ και δεν είναι ρευστό, είναι χαρτιά. Είναι ομόλογα του EFSF -αέρας κοπανιστός- για να γίνουν λογιστικές εγγραφές, αλλά ταυτόχρονα να χρεωθεί ο πολίτης και ο κρατικός προϋπολογισμός, φυσικά, με το χρέος αυτό. 
Θα δοθούν 6,8 δισεκατομμύρια για την πληρωμή γραμματίων του ελληνικού δημοσίου που εκδόθηκαν πολλά από αυτά για να πληρωθεί το τοκογλυφικό ομόλογο που είχε η Ευρωπαϊκή Κεντρική Τράπεζα, που το αγόρασε πληρώνοντας 1,9 δισεκατομμύρια ευρώ και πήρε σε μία βραδιά 3,2 δισεκατομμύρια ευρώ και αυτό για να γίνει, η Ελλάδα εξέδωσε γραμμάτια του ελληνικού δημοσίου τα οποία πλέον πρέπει να πληρώσει.
Επομένως, ποιοι θα πεινάσουν; Αυτά τα χρήματα των 31,5 δισεκατομμυρίων ευρώ δεν πρόκειται να έρθουν ούτε στον ελληνικό λαό ούτε στην πραγματική οικονομία, ούτε τίποτε.
Θα μείνω λίγο –γιατί δεν έχω πολύ χρόνο και θα επιφυλαχθώ για τη δευτερολογία- σε αυτό που αναφέρθηκε για τον ειδικό λογαριασμό, διότι από αρκετούς αμφισβητήθηκε ότι θα υπάρξει ένας ειδικός λογαριασμός ο οποίος θα είναι υπό τη διαχείριση των δανειστών. Ήθελα, λοιπόν, να πω το εξής. Το πρωί ο Υπουργός Οικονομικών δεν αμφισβήτησε το non paper το οποίο του έστειλε η γερμανική πλευρά. 
Εκεί πέρα, λοιπόν, γίνεται αναφορά στις αποφάσεις του Eurogroup στις 20 Φεβρουαρίου του 2012. Είναι οι αποφάσεις για το PSI. Εκεί υπάρχει μία ρήτρα που λέει ότι πρώτον, αυτό που θα γίνεται με τον δανεισμό θα είναι η αποκλειστική εξυπηρέτηση του χρέους. Άρα, πρώτη παρατήρηση, ότι δανειστούμε θα πάει για να πληρώνονται τα παλιά δανεικά με απόφαση του Eurogroup στην οποία συμμετείχε ο κ. Βενιζέλος και ο κ. Παπαδήμος με βάση τα στοιχεία τα οποία υπάρχουν.
Δεύτερον, ότι θα υπάρξει ρήτρα, που νομικά θα ψηφιστεί -άρα να περιμένετε να το ψηφίσετε σε λίγο- ότι προτεραιότητα θα είναι η πληρωμή του χρέους. Αυτό θα είναι νομικά δεσμευτική ρήτρα του ελληνικού δημοσίου. Τρίτον, ότι όλα τα ποσά θα έρχονται σε ένα ειδικό λογαριασμό ο οποίος θα διατηρείται στην Τράπεζα της Ελλάδος. Αυτά όλα τα λένε στο Eurogroup.
Τι λέει, λοιπόν, το έγγραφο που απέστειλαν οι Γερμανοί ως νέο προτεκτοράτο εδώ; Πρώτον, ότι αυτός ο λογαριασμός θα πρέπει τώρα με βάση τους γερμανικούς σχεδιασμούς να είναι υπό διεθνή διαχείριση. Τέθηκε σε αμφισβήτηση αυτό. Μάλιστα το έδωσε απ’ ότι φαίνεται το ΠΑΣΟΚ και ο κ. Βενιζέλος μίλησε για προτεκτοράτο. Αρχίζει να συνειδητοποιεί τι υπέγραψε ο ίδιος, όταν υπέγραψε αυτές τις διακηρύξεις και του Eurogroup και όταν υπέγραψε και το δεύτερο μνημόνιο. Έχει μετατρέψει την Ελλάδα σε προτεκτοράτο. Τώρα είναι οι συνέπειες της λειτουργίας του προτεκτοράτου.
Σας λέω, λοιπόν, ότι οι δανειστές έχουν πάντα μία θεσμική μνήμη.
Στο νόμο περί διεθνούς οικονομικού ελέγχου του 1898 υπήρχε ειδική διάταξη με βάση την οποία οι δανειστές διαχειρίζονταν έναν ειδικό λογαριασμό. Σε αυτό τον λογαριασμό πήγαιναν όλα τα έσοδα του ελληνικού δημοσίου την εποχή εκείνη από δασμούς και από άλλα τέλη τα οποία είχε βάλει και η διαχείριση γινόταν από την επιτροπή αυτή.
Αυτό θέλουν να επαναφέρουν ξανά οι δανειστές, δηλαδή, έναν λογαριασμό στον οποίο θα πηγαίνουν όχι μόνο τα δανεικά για να στέλνονται πίσω στους δανειστές, αλλά έσοδα του ελληνικού δημοσίου τα οποία θα είναι από το ΦΠΑ…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΕΠΑΜΕΙΝΩΝΔΑΣ ΜΑΡΙΑΣ",304
"74230"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74231"," Μισό λεπτό, κυρία Πρόεδρε. Ολοκληρώνω.
Μέσα σε αυτό το κείμενο καλό θα είναι να διαβάσετε το τι παίζεται. Θα επανέλθω στη δευτερολογία στο ζήτημα αυτό, ότι πλέον τα πλεονάσματα τα οποία θέλουμε να έχουμε θα πηγαίνουν για την εξυπηρέτηση του χρέους. Μη νομίζετε ότι αυτά θα πηγαίνουν υπέρ του ελληνικού λαού. Είναι δεσμεύσεις στις αποφάσεις του Eurogroup της 20ης Φεβρουαρίου του 2012 για το PSI.
Αυτά, λοιπόν, επαναφέρει με έναν πολύ πιο σκληρό τρόπο η γερμανική πλευρά και μάλιστα, λέει ότι θα πρέπει να ελέγχεται και ο δημόσιος δανεισμός από κάποιο όργανο -εν προκειμένω, λέει την επιτροπή- και σε παρένθεση, γιατί στο ελληνικό κείμενο δεν έχει αποδοθεί σωστά, όπως συμβαίνει, λέει, σε αντίστοιχες περιπτώσεις σε ομοσπονδιακά κράτη. Διότι πολύ απλά θεωρεί την Ελλάδα γερμανικό προτεκτοράτο και όπως μπορεί η κεντρική διοίκηση να βάλει βέτο στη δανειακή πολιτική ενδεχόμενα των κρατιδίων, το ίδιο θέλει να κάνει και εδώ.","ΕΠΑΜΕΙΝΩΝΔΑΣ ΜΑΡΙΑΣ",304
"74232"," Ολοκληρώστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74233"," Τελειώνω.
Αυτά τα σημεία, λοιπόν, νομίζω ότι θα πρέπει να σας απασχολήσουν, κύριοι συνάδελφοι, διότι από εκεί περιγράφεται το επόμενο στάδιο, αυτό το οποίο θα είναι γραμμένο στο ίδιο το μνημόνιο.
Για τα υπόλοιπα επιφυλάσσομαι στη δευτερολογία μου.
Ευχαριστώ.
(Χειρoκροτήματα από την πτέρυγα των Ανεξάρτητων Ελλήνων)","ΕΠΑΜΕΙΝΩΝΔΑΣ ΜΑΡΙΑΣ",304
"74234"," Ευχαριστούμε, κύριε συνάδελφε.
Το λόγο έχει τώρα ο Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή, κ. Χρήστος Παππάς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74235"," Κυρία Πρόεδρε, θα επικαλεστώ και εγώ τις σημειώσεις μου, όπως ο Υπουργός κ. Στουρνάρας, που δυστυχώς δεν είναι εδώ αυτή τη στιγμή.
Ξέρετε, ο κ. Δένδιας -και γνωρίζετε όλοι τις σχέσεις αγάπης της Χρυσής Αυγής με τον κ. Δένδια- υπέμεινε το μαρτύριο της σταγόνας, το κινεζικό βασανιστήριο και όταν είχε νομοσχέδιο εδώ της αρμοδιότητός του, είχε κάτσει και μας είχε ακούσει.
Τώρα, ο κ. Στουρνάρας δεν έκατσε να μας ακούσει. Ίσως μας ακούσει και διαβάσει από τα Πρακτικά. Βέβαια, δεν ελπίζω ότι θα αλλάξει τίποτα από τις αποφάσεις που έχει πάρει, οι οποίες είναι προειλημμένες. Είτε μας ακούσει είτε δεν μας ακούσει, η τροϊκανή κυβέρνηση έχει και το μαχαίρι, έχει και το πεπόνι. Το έχει ή δεν το έχει; Μήπως και δεν το έχει τελικά η δύναμη του λαού και ίσως και η δύναμη της λογικής ανατρέψει κάποια πράγματα;
Απευθύνομαι ιδιαίτερα στους κυβερνητικούς Βουλευτές, σε εσάς, κυρίες και κύριοι της Νέας Δημοκρατίας. Να πούμε, λοιπόν, ότι ο Γιώργος Παπανδρέου, ο πρώην Αρχηγός του ΠΑΣΟΚ, είχε πρωταγωνιστήσει σε ένα χαριτωμένο τηλεοπτικό σποτ. Θυμόσαστε όλοι ότι σήκωνε τα μανίκια και έλεγε «Πάμε». Και είδαμε πού πήγε. Πήγε σε ένα ελληνικό νησί, στο όμορφο ακριτικό Καστελόριζο, σε ένα ειδυλλιακό τοπίο και ανακοίνωσε ότι παρέδωσε την Ελλάδα στα νύχια των τοκογλύφων.
Έρχεται τώρα ο δικός σας, ο Αντώνης Σαμαράς και λέει στο ελληνικό Κοινοβούλιο «Πάμε». Και πού πάτε; Πάτε να πουλήσετε την Ελλάδα. Αυτό είναι το περιεχόμενο και το νόημα του σημερινού νομοσχεδίου που συζητάμε. Είναι ένα νομοσχέδιο κατ’ απαίτηση των τροϊκανών, της Μέρκελ, των διεθνών τοκογλύφων. Είναι ένα νομοσχέδιο για να χρεωθεί και πάλι με δισεκατομμύρια ευρώ ο ελληνικός λαός, να κάνει και άλλες αιματηρές θυσίες και να προχωρήσετε έτσι στο μνημόνιο ΙΙΙ, όπου είναι η ουσία της υπόθεσης.
Σήμερα, το γνωρίζουμε όλοι ότι ξεκίνησε η συζήτηση των μέτρων που θα θέσουν ουσιαστικά την ταφόπλακα στην Ελλάδα. Για τη Χρυσή Αυγή, χρέος του εθνικού κράτους είναι η προστασία των εθνικών συμφερόντων, των συμφερόντων του ελληνικού λαού.
Εσείς, οι της Κυβέρνησης, καλύπτετε νομοθετικά τα συμφέροντα των ληστάρχων, των οικονομικών βαρόνων, ντόπιων και ξένων, όλων αυτών που απομύζησαν και απομυζούν τον ιδρώτα του ελληνικού εργατικού δυναμικού και όχι μόνο, αλλά και τον ιδρώτα των λαθρομεταναστών που τους έφεραν για τα μεγάλα έργα, τα έργα του σκανδάλου των Ολυμπιακών Αγώνων του 2004 και τόσα άλλα.
Τι άλλο να σημαίνει, άραγε, η προστασία εκ μέρους σας του απορρήτου της λίστας Λαγκάρντ; Τι είδαμε σήμερα; Ήμασταν όλοι στη δυσάρεστη θέση να βλέπουμε στους διαδρόμους του ελληνικού Κοινοβουλίου τον πρώην Υπουργό Οικονομικών Γεώργιο Παπακωνσταντίνου, έναν άνθρωπο που έπρεπε αυτή τη στιγμή να έχει συλληφθεί. Αυτός ο άνθρωπος, λοιπόν, αντί να είναι πίσω από τα σίδερα, βρισκόταν στο ελληνικό Κοινοβούλιο και απαντούσε στην αρμόδια επιτροπή για το θέμα της λίστας Λαγκάρντ. Τι είπε; Είπε το εξής αμίμητο: «Έδωσα αντίγραφο στο Διώτη σε στικ και το πρωτότυπο δεν ξέρω πού είναι, το έχασα.».
Ωραίος Υπουργός! Διάνα έπεσε ο Γιώργος!
Καλούνται σήμερα, λοιπόν, οι Έλληνες Βουλευτές να συζητήσουν σε παράλληλους μονολόγους –κάτι που κάνω και εγώ- όπου οι μεν, δηλαδή η τρικολόρ συγκυβέρνηση, θα λένε ότι τα μέτρα θα είναι μονόδρομος, οι άλλοι θα λένε «εμείς θα διαπραγματευτούμε, όταν θα γίνουμε κυβέρνηση». 
Τους τρεις χιλιάδες ανθρώπους που κρεμάστηκαν, αυτούς τους Συνέλληνες που έπεσαν από τα μπαλκόνια, που αυτοκτόνησαν, θα τους επαναδιαπραγματευτείτε; Θα τους φέρετε πίσω; 
Κύριοι Βουλευτές, όσοι σκέφτεστε να υπερψηφίσετε αυτό το νομοσχέδιο, σας λέω τούτο. Σταματήστε τώρα! Σταματήστε και σκεφτείτε για μία φορά και μόνο μόνοι σας! Καθίστε ελεύθερα και σκεφτείτε τι πάτε να κάνετε! 
Κύριοι της Νέας Δημοκρατίας, υποτιθέμενοι δεξιοί, θα συνεχίσετε να στηρίζετε μία κυβέρνηση συνεργασίας, μία κυβέρνηση ουσιαστικά ντόπιων και ξένων συμφερόντων; Ακόμα και αν υποθέσει κανείς ότι δεν έχετε συναίσθηση τι πάτε να κάνετε –καθίστε να τα ακούσετε, αφού λείπει ο Στουρνάρας, ο εισηγητής θα τα ακούσει- ακόμα και αν πούμε ότι οι προθέσεις σας είναι αγαθές, έστω και αν εσείς δεν διαβάσατε τι πάτε να ψηφίσετε –αναφέρομαι σε Βουλευτές της Συμπολίτευσης- δείτε ότι μ’ αυτό που κάνετε, θα σταθείτε ενάντια στα συμφέροντα του ελληνικού λαού. Δεν μιλάμε για τον ελληνικό λαό του σήμερα, αλλά και των γενεών που έρχονται.
Κύριοι της Νέας Δημοκρατίας, η ιδεολογία σας είναι μία νεοφιλελεύθερη σούπα, στην οποία χωρά ο –εντός εισαγωγικών- «Μακεδονομάχος» Σαμαράς, ο Σαμαράς του 1992 και χωρά επίσης –όσο είναι δυνατόν να χωρέσει- αυτός που είπε «ο αέρας πήρε τη σημαία από τα Ίμια», δηλαδή ο Θεόδωρος Πάγκαλος το 1996. Και όλα αυτά τα περί μοντέλου ανάπτυξης που λέει ο Σαμαράς, είναι ένα προκάλυμμα, ένας φερετζές, που θέλει να καλύψει το πραγματικό σας πρόσωπο. Ένα είναι το πιστεύω σας, το χρήμα! Χρήμα στα ταμεία των ντόπιων και ξένων προϊσταμένων σας! Φτώχεια και δυστυχία στον ελληνικό λαό! Νέα Κατοχή!
Ο ελληνικός λαός θα πρέπει στο σύνολό του πια να συνειδητοποιήσει ότι με κάθε μνημόνιο που ψηφίζεται, μπαίνει βαθύτερα μέσα. Είπατε κατ’ επανάληψη με στόμφο και εδώ και στα μίντια ότι αυτά θα είναι τα τελευταία μέτρα. Μετά, μας είπατε, θα μπορέσουμε να πάμε στις αγορές. Γιατί να πάμε στις αγορές; Για να δανειστούμε! Και έτσι κι αλλιώς, λοιπόν, θα δανειστούμε! Δεν θέλουμε άλλα δάνεια! Δεν μας χρειάζονται δάνεια! Δεν πρέπει να δανειστούμε άλλο! Δεν το καταλαβαίνετε; Όχι άλλα δάνεια πάνω στο δάνειο, για να ικανοποιηθούν οι άπληστοι τοκογλύφοι, οι τζογαδόροι των αγορών!
Αυτόν τον τζόγο με αντικείμενο την Ελλάδα έρχεστε εδώ, να τον κάνετε νόμο. Υπάρχουν δυστυχώς πρόθυμοι άνθρωποι, Βουλευτές που θα τζογάρουν πάνω στην Ελλάδα. 
Εμείς στη Χρυσή Αυγή δεν συναινούμε να παίξετε στα ζάρια τα νησιά μας, δεν συναινούμε να παίξετε στα ζάρια το νερό που πίνουμε, τον αέρα που αναπνέουμε. Μην μου πείτε ότι κανένας δεν είναι περισσότερο πατριώτης από τον άλλο. Αυτή είναι γνωστή καραμέλα. Λέτε ψέματα. Αυταπατάστε και εξαπατάτε και τον ελληνικό λαό, τζογάρετε.","ΧΡΗΣΤΟΣ ΠΑΠΠΑΣ",418
"74236"," Δεν ακούω πρόταση τόση ώρα.","ΙΟΡΔΑΝΗΣ ΤΖΑΜΤΖΗΣ",498
"74237"," Θα σας λύσω και την απορία. Αφού μίλησε και με κάλυψε απόλυτα ο λόγος του πράγματι χειμαρρώδη συναγωνιστή μας, Ηλία Παναγιώταρου, τον ρώτησα: Τι είναι αυτό το «παπάτζα», που είπες και είχε απορία ο Τζαμτζής; Ρώτησα και έμαθα και θα σου λύσω την απορία. Παπάτζα είναι αυτό που έκαναν τα μικρολαμόγια στην Ομόνοια, οι παπατζίδες, που έπεφτε στα νύχια τους ο αφελής λαός και πάντα έχανε. Συνεπώς, για να σας λυθεί η απορία, σας είπε ο κ. Παναγιώταρος ότι παίζετε τους παπατζίδες, γιατί ό,τι κι αν κάνετε, με εσάς η Ελλάδα θα είναι πάντα η χαμένη. Αυτό είναι το παιχνίδι του παπά.","ΧΡΗΣΤΟΣ ΠΑΠΠΑΣ",418
"74238"," Και με εσάς θα δει το φως το αληθινό!","ΙΟΡΔΑΝΗΣ ΤΖΑΜΤΖΗΣ",498
"74239"," Με εμάς θα δει μία χρυσή αυγή, το ξέρει ο λαός και τρέμετε γι’ αυτό. Διότι για εμάς η Ελλάδα δεν πωλείται. Τα δημόσια αγαθά που έχει πληρώσει  με τους φόρους του ο ελληνικός λαός δεν πωλούνται. Ό,τι έχουμε κατακτήσει με θυσίες, με αίμα, με κοινωνικούς αγώνες τα τελευταία εκατόν ογδόντα χρόνια, δεν τα παραχωρούμε. Η δημόσια περιουσία, κύριε Τζαμτζή, εισηγητή του νομοσχεδίου, δεν είναι του παππούλη σας για να την κάνετε ό,τι θέλετε. Tο νερό, ο ηλεκτρισμός, οι παραλίες δεν είναι δικά σας για να τα πουλήσετε, όπως δεν είναι δικαίωμά σας και δικαίωμα καμμίας κυβέρνησης.
Ο Πρωθυπουργός, κ. Αντώνης Σαμαράς προεκλογικά υποσχόταν ανάπτυξη και τον είδαμε ότι σήκωσε κι αυτός τα μανίκια. Είπε να ρυθμιστούν οι φορολογικές επιβαρύνσεις των προηγουμένων χρόνων, ώστε να μην ξεπερνούν το 25% του μέσου οικογενειακού επιδόματος. Είπε επίσης, όσον αφορά τα μέτρα για τους δανειολήπτες, ότι η μηνιαία δόση δεν θα ξεπερνά το 30% του εισοδήματος. 
Τι έκανε; Όχι μόνο δεν έκανε τίποτα, αλλά μειώνοντας τους μισθούς, τις συντάξεις, αυξάνοντας τους φόρους, νεκρώνοντας ουσιαστικά την αγορά, βάζει την Ελλάδα ακόμα πιο βαθιά στην ύφεση, ακόμα πιο βαθιά στην ανεργία. Με μία κουβέντα τι έκανε ο κ. Σαμαράς; Είπε ξεδιάντροπα ψέματα στον ελληνικό λαό. Αυτό έκανε. Το ξέρουν όλοι εδώ μέσα και το ξέρουν κι έξω. Το ξέρει όλος ο ελληνικός λαός. Είπε ψέματα. 
Γιατί είναι ψέματα; Διαβάστε τα Πρακτικά, αν δεν γράφονται, ορίστε οι δεκαοχτώ θέσεις τις Νέας Δημοκρατίας. Τις καταθέτω.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Διαβάστε τι έκανε σε αυτές τις δεκαοχτώ θέσεις. Τώρα θα πείτε πολλοί: «Και τι πρέπει να γίνει λοιπόν;». Δύο πραγματάκια θα πω, για να μην πάρω το χρόνο σας για το τι να γίνει.
Πρώτον, να απαιτήσετε το κατοχικό δάνειο. Θα κουράσω, θα πω ότι η Χρυσή Αυγή προεκλογικά με δημόσια τεκμηριωμένη πρόταση τοποθετήθηκε για το κατοχικό δάνειο και για τις πολεμικές επανορθώσεις, ξεκάθαρα κι επίσημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Εσείς με τις περίφημες επιτροπές σας, κύριοι της Κυβέρνησης, στέλνετε αυτό το θέμα στις καλένδες. Άκρα του τάφου σιωπή για το δάνειο και τις επανορθώσεις. 
Έθεσε ο Πρωθυπουργός αυτό το θέμα στην κυρία Μέρκελ; Μούγκα ο Σαμαράς μπροστά στη Μέρκελ, στρατιωτάκι ακούνητο και αμίλητο. Αυτή είναι η πολιτική μας; Αυτό σημαίνει Έλληνας; 
Δεύτερον και βασικό, γιατί πρέπει να λέμε τις αλήθειες. Ο ελληνικός λαός δεν είναι άμοιρος ευθυνών, ο ελληνικός λαός πρέπει να αναλάβει τις ευθύνες του, πρέπει να σηκωθεί από τον καναπέ και να πιέσει, να πιέσει χωρίς κομματικές σημαίες.
Η Χρυσή Αυγή είναι αυτή που λέει διαχρονικά τα μεγάλα «όχι». Λέμε «όχι» στον εθνικό διχασμό, λέμε «όχι» στην αμαύρωση των εθνικών επετείων, λέμε «όχι» στις ενέργειες που μελετημένα οδηγούν στο να καταργηθούν οι παρελάσεις στρατού και οι παρελάσεις μαθητών, οι εκδηλώσεις τιμής που τιμούν όλους αυτούς που είπαν το «όχι». Εμείς, λοιπόν, λέμε ότι οι κομματικές σημαίες διχάζουν και ότι η πατρίδα ενώνει. 
Εμείς καταψηφίζουμε το σχέδιο νόμου. Τώρα εσείς με την κομματική σας πειθαρχία, την απειλή της διαγραφής και την απειλή των πρόωρων εκλογών που θα σας στείλουν στο χρονοντούλαπο της ιστορίας, πιθανώς θα περάσετε το νομοσχέδιο. Ας είναι. Εμείς θα είμαστε εδώ και θα αγωνιστούμε μαζί με το λαό για να βροντοφωνάξουμε ότι η Ελλάδα δεν πωλείται, δεν αγοράζεται, δεν ενοικιάζεται. 
Τους χαιρετισμούς μου στον κ. Στουρνάρα.","ΧΡΗΣΤΟΣ ΠΑΠΠΑΣ",418
"74240"," Ευχαριστούμε πολύ, κύριε συνάδελφε. 
Το λόγο έχει ο κ. Αθανάσιος Πετράκος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74241"," Κυρία Πρόεδρε, κύριε Υπουργέ, κυρίες και κύριοι συνάδελφοι, η Βουλή καλείται να κυρώσει μια σημαντικότατη πράξη νομοθετικού περιεχομένου, η οποία περιλαμβάνει, όπως γνωρίζουμε, έξι άρθρα και άλλα δεκαοκτώ-είκοσι που ήρθαν με την τελευταία τροπολογία, κάθε ένα από τα οποία θα μπορούσε να αποτελέσει αντικείμενο ξεχωριστής συνεδρίασης. 
Το άρθρο πρώτο αφορά το ΤΑΙΠΕΔ. Όταν οι νόμοι και η πραγματικότητα δεν συμφωνεί μαζί σας, τόσο το χειρότερο και για τους νόμους και για την πραγματικότητα. Αλλάζετε εκ των υστέρων το νόμο για να νομιμοποιήσετε μία παρανομία την οποία κάνατε, μη τυχόν και χάσουμε τον «μεγάλο ηγέτη» κ. Αθανασόπουλο, ο οποίος καταβαράθρωσε τη ΔΕΗ και ο οποίος τώρα πρέπει να καταβαραθρώσει και όλη τη δημόσια περιουσία. Αυτό κάνετε. 
Όμως, όταν εκ των υστέρων αλλάζεις τα πράγματα με τέτοιο τρόπο, αυτό λέγεται απλά και ήρεμα «πραξικόπημα». Τα πραξικοπήματα, λοιπόν, δεν αναγνωρίζονται, όπως και οι πράξεις που προκύπτουν από αυτά. Αυτά και όσον αφορά το ΤΑΙΠΕΔ. Τελεία και παύλα. 
Δεύτερον, καλούμαστε ως εκπρόσωποι του λαού, ο οποίος μας τίμησε με την ψήφο του για να μας εκλέξει στο ελληνικό Κοινοβούλιο, να αποφασίσουμε αν θα δεχθούμε να βάλουμε πωλητήριο στις σημαντικότατες δημόσιες επιχειρήσεις, όπως είναι η ΔΕΗ, η ΕΥΔΑΠ, τα Ελληνικά Πετρέλαια, τα Ελληνικά Ταχυδρομεία, η ΕΥΑΘ, οι Οργανισμοί Λιμένων, ο ΟΠΑΠ κ.λπ.. 
Το θέμα είναι αν ο κάθε Βουλευτής και όλοι μαζί αρνηθούμε να ξεπουλήσουμε τις δημόσιες περιουσίες και το δημόσιο πλούτο της χώρας μας, ή αν θα δεχθούμε να παγώσει ο ελληνικός λαός από την τρομακτική αύξηση της τιμής του πετρελαίου θέρμανσης, αν θα δεχθούμε να μην αποζημιώνονται όσοι υποστούν ένα ατύχημα από ανασφάλιστο αυτοκίνητο, αυτά είναι πάρα πολύ σοβαρά πράγματα.
Εμείς λέμε, λοιπόν, ότι ήρθε η ώρα να αναμετρηθεί ο καθένας με τη συνείδησή του και να πει «ναι» ή «όχι». Εμείς σας καλούμε να πούμε όλοι μαζί ένα μεγάλο «όχι». «Όχι» δεν ξεπουλάμε την περιουσία και το μέλλον του ελληνικού λαού, γιατί η δημόσια περιουσία και ο φυσικός πλούτος ανήκουν στις γενιές που έρχονται και δεν έχουμε το δικαίωμα να τους στερήσουμε το μέλλον, την προοπτική και την ανάπτυξη του τόπου. Δεν πρέπει να επιτρέψει κανένας Βουλευτής να ψηφιστεί η καταστροφική για το μέλλον της χώρας πράξη νομοθετικού περιεχομένου, διότι αυτή η κύρωση στοχεύει στην παράκαμψη κάθε εμποδίου που μπορεί να βρεθεί, προκειμένου να επιταχυνθεί η πλήρης παράδοση του δημόσιου πλούτου και των δημόσιων επιχειρήσεων στους ιδιώτες, κάτι που σηματοδοτεί την πλήρη υποταγή στην τρόικα. Δεν θα υπάρχει δυνατότητα παρέμβασης μέσω του Κοινοβουλίου –και αυτό θα πρέπει να το προσέξουμε- ούτε καν για την έγκριση των διοικήσεων ούτε και για οποιονδήποτε κοινοβουλευτικό έλεγχο σε ασκούμενες πολιτικές, όπως είναι για παράδειγμα τα τιμολόγια και η αξιοποίηση της περιουσίας τους που είναι δημόσια και έχει δημιουργηθεί από τον ιδρώτα των εργαζομένων σ’ αυτές και ολόκληρου του ελληνικού λαού. 
Η ακολουθούμενη διαδικασία της θέσπισης και κύρωσης της πράξης νομοθετικού περιεχομένου είναι ουσιαστικά πραξικοπηματική.
Η υπερψήφισή της σημαίνει –και ας λέει ο κ. Κουκουλόπουλος εδώ πέρα να έρχεται στη Βουλή- απλά και καθαρά ότι με απλή απόφαση Υπουργού ή γενικά οποιουδήποτε προσώπου του δημοσίου μπορεί να γίνει εκποίηση δημόσιας επιχείρησης, δηλαδή μπορεί να την πουλήσει ή να παραχωρήσει μέρος ή όλο στο ΤΑΙΠΕΔ χωρίς να λογοδοτήσει πουθενά, ακόμα και αν ξεπουληθεί άνευ αντιτίμου.
	Κύριοι συνάδελφοι, πρέπει να γίνει αντιληπτό ότι οποιαδήποτε επενδυτική ομάδα, ακόμη και χωρίς σχέδιο και χωρίς οικονομική επιφάνεια, από οποιοδήποτε μέρος, χωρίς καμμία εξασφάλιση για τους εργαζόμενους και την παραγωγικότητα της επιχείρησης, μπορεί να γίνει ιδιοκτήτης σε όποια υπό εκποίηση επιχείρηση. 
Αυτή η πράξη νομοθετικού περιεχομένου δεν πουλάει απλά, κάτι στο οποίο εμείς διαφωνούμε ριζικά και κατηγορηματικά, αλλά ξεπουλάει. Το πρώτο άρθρο της είναι κατάφωρα αντισυνταγματικό. 
Πρέπει λοιπόν να γίνει κατανοητό σήμερα από τον ελληνικό λαό ότι η ουσία της πράξης νομοθετικού περιεχομένου είναι η παράδοση των πάντων στους ιδιώτες και η εγκατάλειψη κάθε «εργαλείου» παρέμβασης και άσκησης κοινωνικής και αναπτυξιακής πολιτικής. 
	Εμείς θα συμβάλουμε μ’ όλες μας τις δυνάμεις να κατανοηθεί από το λαό το μέγεθος του εγκλήματος που επιχειρείται ώστε να αντιδράσει μ’ όποιον τρόπο μπορεί. Δεν είναι δυνατόν, παραδείγματος χάριν, όταν η ΕΥΔΑΠ εμφάνισε το 2011 αύξηση των κερδών της άνω του 100%, να έρχεστε σήμερα και να ξεπουλάτε την ΕΥΔΑΠ και την ΕΥΑΘ και να δίνετε στα ιδιωτικά μονοπώλια το υπ’ αριθμόν ένα ζωτικό αγαθό που είναι το νερό. Δεν είναι δυνατό να μείνουμε η μόνη χώρα στον κόσμο που δεν θα έχουμε δημόσια ταχυδρομεία. Δεν έχετε κανένα δικαίωμα να το κάνετε αυτό ούτε για την ΕΥΔΑΠ ούτε για την ΕΥΑΘ ούτε για τα Ελληνικά Ταχυδρομεία ούτε για τη ΔΕΗ ούτε για τα Ελληνικά Πετρέλαια ούτε για τα λιμάνια, αλλά ούτε και για τη «χρυσοφόρο όρνιθα» που λέγεται ΟΠΑΠ με την οποία ζουν όλες οι ερασιτεχνικές ομάδες και όλοι οι πολιτιστικοί σύλλογοι. Δεν έχει δικαίωμα καμμία συγκυριακή πλειοψηφία να δώσει απόλυτη εξουσία ζωτικών τομέων της δημόσιας ζωής σε ιδιώτες και να στερήσει από την πολιτεία το δικαίωμα επιλογής, ελέγχου και αποβολής όποιου λειτουργεί ακόμα και βλαπτικά κατά το δημοσίου συμφέροντος των πολιτών και της πατρίδας. 
Δεν έχετε δικαίωμα να παραχωρήσετε τις στρατηγικής σημασίας επιχειρήσεις και τα περιουσιακά στοιχεία, τα βασικά δίκτυα και τις υποδομές για την κοινωνική και την οικονομική ζωή της χώρας καθώς και την ασφάλειά της στους ιδιώτες, γιατί αυτό σημαίνει πάρα πολύ απλά, όσο και να πονάει, ουσιαστική παραχώρηση ολόκληρης της χώρας σε ιδιωτικά συμφέροντα. 
Οι συνέπειες από την προώθηση μιας τέτοιας πράξης νομοθετικού περιεχομένου είναι αυτονόητες γιατί έχουμε πλέον μία εμπειρία είκοσι χρόνων φιλελευθερισμού. Δεν είχαμε είκοσι χρόνια σοβιετικό κράτος στην Ελλάδα, γιατί αλλιώς θα έπρεπε να κάνουμε πρόταση μεθαύριο, στις 7 του Νοέμβρη, να γίνει επίσημη αργία και να το γιορτάσει η Βουλή. Έπρεπε να το γιορτάζουμε. Είκοσι χρόνια νεοφιλελευθερισμό είχαμε. Οι ιδιωτικοποιήσεις της τελευταίας εικοσαετίας όμως ούτε νέες επενδύσεις έφεραν, ούτε νέες θέσεις εργασίας δημιούργησαν.
Σημαντικότατο αποτέλεσμα των ιδιωτικοποιήσεων και γενικά της νεοφιλελεύθερης πολιτικής είναι η χειροτέρευση όλων των προσφερόμενων υπηρεσιών και η δυσβάσταχτη για τα λαϊκά στρώματα εκτίναξη των τιμών και των προσφερόμενων υπηρεσιών και αγαθών. Στο δε μεγάλο ξεπούλημα του ενεργειακού τομέα θεσπίστηκαν όλες οι σκανδαλώδεις ρυθμίσεις και αποφάσεις που επέτρεψαν την είσοδο στην κερδοφορία των ισχυρών ομίλων και των «αεριτζήδων». 
Υπάρχει ένα μεγάλο θέμα μετά απ’ όλα αυτά που βγήκαν και για τα Ελληνικά Πετρέλαια μετά απ’ όσα αποκαλύφθηκαν από τις μίζες του κ. Τσοχατζόπουλου. Εμείς λέμε ευθέως ότι είναι μείζον θέμα αυτό που έχει γίνει με τα Ελληνικά Πετρέλαια και, πέρα από τη ριζική πολιτική μας αντίθεση με το ξεπούλημα των Ελληνικών Πετρελαίων, μετά απ’ αυτές τις αποκαλύψεις θέτουμε ευθέως θέμα αμφισβήτησης της ίδιας της συμφωνίας που έχει προκύψει και ο Λάτσης έχει ισχυρή μετοχική θέση μέσα στα Ελληνικά Πετρέλαια, στη σύνθεση του μετοχικού κεφαλαίου και φυσικά θέτουμε θέμα να παγώσει κάθε διαπραγμάτευση για τα Ελληνικά Πετρέλαια, τη ΔΕΠΑ και τη ΔΕΣΦΑ μέχρι τη δικαστική διερεύνηση της υπόθεσης.
	Κύριοι συνάδελφοι, η πράξη νομοθετικού περιεχομένου, αν κυρωθεί και υλοποιηθεί, θα παράξει εγκληματικά αποτελέσματα σε βάρος του παρόντος και του μέλλοντος αυτού του τόπου. Επειδή αρκετές απ’ αυτές τις διατάξεις έρχονται σε αντίθεση με το Σύνταγμα και με το κράτος δικαίου, εμείς σας καλούμε να αρθείτε πάνω από κομματικές γραμμές και να καταψηφίσετε αυτή την απαράδεκτη πράξη νομοθετικού περιεχομένου, γιατί αυτό επιβάλλει το πραγματικό συμφέρον του λαού και του τόπου. Ακόμα και αν υπερψηφιστεί αυτή η άθλια πράξη νομοθετικού περιεχομένου από την πλειοψηφία της Βουλής, εμείς θα την καταργήσουμε το ίδιο γρήγορα και με την ίδια ταχύτητα που τη φέρατε.
Προειδοποιούμε και τους επίδοξους επενδυτές ότι όπως θα τα πάρουν έτσι και θα τα χάσουν.","ΑΘΑΝΑΣΙΟΣ ΠΕΤΡΑΚΟΣ",428
"74242"," Ευχαριστώ.
Ο κ. Κωνσταντίνος Κουτσογιαννακόπουλος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74243"," Παρατυπώντας και παρανομώντας δια δευτέραν φοράν, δεδομένου ότι  ο χρόνος ομιλίας είναι εφτά λεπτά και θα έπρεπε να μιλάω από τη θέση μου, έρχομαι στο Βήμα να πω ότι παρανομώ μπας και κατορθώσουμε κάποτε να σεβαστούμε τον Κανονισμό ξεκινώντας από τα πιο απλά. 
Κυρίες και κύριοι συνάδελφοι, είναι γοητεία να βρίσκεται νέος Βουλευτής στο Κοινοβούλιο. Όπως είπε και ο Νότης Μαριάς, με τον οποίον είχαμε βρεθεί παλιότερα σε νομαρχιακό συμβούλιο, θα ήθελε να βλέπει, να ακούει ή να βιώνει κάτι αλλιώτικο, κάτι διαφορετικό από τα ειωθότα τα παρελθουσών δεκαετιών. Οι δεκαετίες αυτές διέλαμψαν εις την πώληση, αγορά και μίσθωση εν ταυτώ αυτής της χώρας με μια απλή συνταγή: της εντός οκταετίας δια του απροσμετρήτου δανεισμού παραδόσεως εις πλήρην αυτοαιχμαλωσίαν σ’ αυτούς που θέλουν να λένε όλοι οι συνάδελφοι της Αριστεράς εδώ. Και η Αριστερά κατά τον λόγον βεβαίως είναι και οι συνάδελφοι της Χρυσής Αυγής και οι συνάδελφοι του ΚΚΕ. 
Είναι η εισαγωγή και θα προσπαθήσω να σας πω ποια είναι η δική μου εκδοχή. Προφανώς όλοι στέλνετε τα βέλη, τις απειλές και την επιστημονική μεθοδολογία της τρομοκρατίας όπως την καθιέρωσε ο Λενινισμός. Διότι όταν είναι ο ολοκληρωτισμός στην εξουσία εφευρίσκει τον εχθρό του λαού και όλα στρέφονται εκεί και όταν θέλει να αναρριχηθεί εις την εξουσία τότε πάλι χρησιμοποιεί τη μεθοδολογία, ώστε να πλήξει και να εξουδετερώσει τον εχθρό. 
Ποια είναι αυτή; Πρώτα απ’ όλα η τρομοκράτηση. Όλο το σύνολο. Προσέξτε. Εγκληματείτε, παραδίδετε, πωλείτε, μισθώνετε, είστε υποχείρια, είστε ενεργούμενα, είστε καθοδηγούμενοι. Ποιανού; Ποιανού; Δεν με καθοδηγεί κανείς. Δεν ήρθε εδώ κανένας, ούτε με έπιασε από το μανίκι ούτε από το αυτί για να μου πει τι θα κάνω.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74244"," Τότε είσαι επικίνδυνος άμα το κάνεις από μόνος σου.","ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ",338
"74245"," Εσύ είσαι επικίνδυνος.","ΙΟΡΔΑΝΗΣ ΤΖΑΜΤΖΗΣ",498
"74246"," Επικίνδυνος από σένα και την παρέα σου δεν υπάρχει άλλος περισσότερο. 
Επί του θέματος. Λίγα ακούμε για το θέμα σήμερα. Μέσα στο πλαίσιο των όσων προανέφερα, κουβέντα για το νομοσχέδιο δεν έχει γίνει. Πλήρης περιφρόνηση του θεσμού, πλήρης περιφρόνηση των πάντων. Κοινοβουλευτισμός στην άκρη. Μιλάμε in abstracto. Θα μιλήσουμε in concreto; Περίμενα να ακούσω. 
Εδώ μέσα περιγράφεται ένα σύστημα ξεπουλήματος κατά την εκδοχή τη δική σας, της Αντιπολιτεύσεως. Ποιο είναι το σύστημα αυτό; Αναφέρθηκε κανένας στη μέθοδο του εδάφους; Ποια είναι αυτή η καινούρια νομική μορφή πάνω στην οποία στηρίζεται το δικό μας ξεπούλημα; Είπε κανένας σας ποια είναι τα αρνητικά ή ποια είναι τα θετικά πάνω σ’ αυτό; Κανείς. Δε συζητάμε ποτέ γι’ αυτά που πρέπει. Απορρίπτετε γενικώς και συλλήβδην και κουβέντα δε γίνεται.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74247"," Μας ήρθατε αδιάβαστος.","ΘΕΑΝΩ ΦΩΤΙΟΥ",531
"74248"," Είμαι αδιάβαστος λέτε.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74249"," Είναι αυτό που λέει περί τρομοκρατίας.","ΑΘΑΝΑΣΙΟΣ ΝΤΑΒΛΟΥΡΟΣ",366
"74250"," Αφήστε τον κύριο συνάδελφο να τοποθετηθεί όπως θέλει. Δεν θα κάνουμε διάλογο τώρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74251"," Είμαι αδιάβαστος;","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74252"," Εντάξει, όλοι έχουμε το σχολιασμό στο κεφάλι μας. Δεν θα κάνουμε όμως διάλογο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74253"," Το να γίνεται μεμονωμένη αναφορά από έναν ή δύο ανθρώπους εδώ μέσα και όλα τα υπόλοιπα να βρίσκονται εις τη γενικότητα και μάλιστα κάποιοι να έρχονται να απαγγέλουν το γραμμένο ποίημα και να σηκώνονται να φεύγουν, αυτό τι δείχνει; 
Ακούστε: Το νομοσχέδιο αυτό είναι σαν να βάζουμε αίμα φρέσκο, ζωντανό και δυνατό σε έναν αδύναμο θνήσκοντα οργανισμό. Είναι φυσιολογικό αυτό το νέο, το ζωντανό να δημιουργήσει σοκ, να δημιουργήσει το λεγόμενο «τραυματικό σοκ». Οτιδήποτε ταράττει την ευκολία της 30ετίας, οτιδήποτε μας βγάζει από τον κανόνα «μα έτσι ήταν», «έτσι το κάναμε». Και βολεύει τους πάντες. Και τους μεν και τους δε. 
Και όταν έρχεται αυτό –όπως εν προκειμένω- να ανατραπεί -σε άλλες περιπτώσεις να αλλάξει- τότε τα αντανακλαστικά είναι τα αντανακλαστικά τα φοβικά, έως του τρόμου, αυτού ο οποίος δεν μπορεί ούτε καν να προσεγγίσει, να αντιληφθεί -ακόμα κι αν το θέλει, εγώ δεν αμφισβητώ- μύχιες καλές προθέσεις, ασχέτως αν για άλλους λόγους δεν εξωτερικεύονται. 
Ας μην τρομοκρατούμαστε, όμως, στο καινούργιο. Ας το δούμε. Ας το δοκιμάσουμε. Υπάρχουν δικλείδες προστασίας γι’ αυτό το φοβερό ξεπούλημα των χρυσαφικών! Τίποτα δεν ξεπουλιέται. Όλα παραχωρούνται κατά χρήση κι έναντι ανταλλάγματος. Και τα ανταλλάγματα θα είναι, σύμφωνα με τους διεθνείς κανόνες και τα πρότυπα, αυτά που πρέπει να είναι στη συγκυρία στην οποία βρισκόμαστε και όπως είναι.
Ας σταματήσουμε, λοιπόν, αυτή τη στείρα αντιπαράθεση, για να μην πω τίποτα χειρότερο. Δεν είναι καιρός για στείρες αντιπαραθέσεις. Για όνομα του Θεού! Έχουμε εδώ πεδίον δόξης να αντιπαρατεθούμε. Ας προσεγγίσουμε, όμως, λίγο την ουσία των πραγμάτων και κυρίως την αναγκαιότητα των καιρών. 
Ευχαριστώ που με ανεχθήκατε.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74254"," Ευχαριστούμε κι εμείς.
Το λόγο έχει ο κ. Απόστολος Βεσυρόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74255"," Κυρία Πρόεδρε, κυρίες και κύριοι συνάδελφοι, παρακολουθώ με μεγάλο ενδιαφέρον τις τοποθετήσεις ορισμένων εκ των ομιλητών κατά τη σημερινή συζήτηση. Ακούγοντας τις τοποθετήσεις αυτές, διαπιστώνω για μία ακόμη φορά ότι γίνεται αντιληπτό και κατανοητό από όλους όσους βρίσκονται εδώ στο Κοινοβούλιο -και τονίζεται διαρκώς με έμφαση από όλες τις πτέρυγες- ότι η κατάσταση στη χώρα μας είναι ιδιαίτερα κρίσιμη και ότι η κοινωνία έχει φτάσει στα όριά της. 
Άκουγα με προσοχή όλη την Αντιπολίτευση. Καταγγελτικός λόγος. Αυτή είναι η συνεισφορά της Αντιπολίτευσης στην πιο κρίσιμη συγκυρία για τη χώρα. Αρκείστε να περιγράφετε τα προβλήματα. Αρνείστε επίμονα την αλήθεια και την πραγματικότητα. Από την πολιτική σας πρακτική απουσιάζει η ευθύνη και η συνεννόηση. Από τον πολιτικό σας λόγο απουσιάζουν οι λύσεις και καλλιεργούνται οι αυταπάτες.
Σε περιόδους εθνικής κρίσης υπάρχει η ανάγκη μιας ελάχιστης συνεννόησης. Οφείλουμε να συνεργαστούμε για τα μείζονα και τα σημαντικά.
Είμαι νέος Βουλευτής. Η εντολή που μου έδωσαν οι πολίτες, δεν είναι να συμβάλω στην αναπαραγωγή πρακτικών του παρελθόντος. Η εντολή που πήρα –και που πήραμε- είναι εντολή ρήξης με το παρελθόν, εντολή για αλλαγές, για άλλα πρότυπα πολιτικής συμπεριφοράς, για την Ελλάδα της δημιουργίας και της ανάπτυξης, μιας ανάπτυξης που θα είναι υγιής, βιώσιμη, που θα στηρίζεται στην παραγωγή μας, στις δικές μας δυνάμεις.
Συζητούμε σήμερα ένα πολύ σημαντικό νομοσχέδιο του Υπουργείου Οικονομικών.
Σε ένα περιβάλλον βαθειάς και παρατεταμένης ύφεσης, υψηλής ανεργίας και μεγάλης αβεβαιότητας είναι επιβεβλημένη η υλοποίηση μεγάλων διαθρωτικών μεταρρυθμίσεων. 
Με την προώθηση του προγράμματος αποκρατικοποιήσεων, την επιτάχυνση δομικών αλλαγών για την ανάκτηση εμπιστοσύνης στην ελληνική οικονομία, την επίτευξη δημοσιονομικής σταθερότητας και τη σταδιακή επανεκκίνηση της πραγματικής οικονομίας στο πλαίσιο ενός συνολικού στρατηγικού σχεδιασμού, η Κυβέρνηση προχωράει στη διαμόρφωση συγκεκριμένου πλαισίου που θα διευκολύνει την ταχεία υλοποίηση των αποκρατικοποιήσεων που έχουν δρομολογηθεί, ταυτόχρονα, όμως θα διασφαλίσει διαφανείς και προς το συμφέρον του ελληνικού δημοσίου διαδικασίες. 
Η Κυβέρνηση εθνικής ευθύνης και ο Πρωθυπουργός καταβάλλουν μια υπεράνθρωπη προσπάθεια, προκειμένου να δώσουν ελπίδα στην Ελλάδα και τους Έλληνες, κάνοντας πράξη την πρόσφατη εντολή του ελληνικού λαού για την παραμονή της χώρας εντός της ευρωζώνης. 
Προσπαθούν μέσα σε μια δύσκολη συγκυρία να διαλύσουν τα μαύρα σύννεφα που σκεπάζουν την Ελλάδα, καθώς μια ξαφνική καταιγίδα θα οδηγούσε σε απρόβλεπτες και απρόσμενες εξελίξεις που κανείς δεν μπορεί να διανοηθεί και να προβλέψει τις επιπτώσεις της. 
Κυρίες και κύριοι συνάδελφοι, σε αυτές τις κρίσιμες στιγμές, ο καθένας αναλαμβάνει τις ευθύνες του. Από τις πράξεις μας και τις ενέργειές μας εξαρτάται το μέλλον αυτού του τόπου. 
Η εικόνα της χώρας έχει βελτιωθεί. Το κλίμα είναι διαφορετικό. Με την αξιοπιστία μας απομακρύνουμε τη δραχμοφοβία. Καμμία οικονομία δεν μπορεί να ανακάμψει μέσα σε ένα περιβάλλον ανασφάλειας. 
Η Κυβέρνηση σήμερα αγωνίζεται πρώτον, να κρατήσει την Ελλάδα μέσα στην Ευρώπη και την Ευρωζώνη. Δεύτερον, επαναδιαπραγματεύεται τους όρους της δανειακής σύμβασης και την επιμήκυνση. Τρίτον, δημιουργεί ένα νέο οικονομικό και φορολογικό πλαίσιο για την ανάκαμψη της οικονομίας. 
Μετά από τις πρόσφατες θετικές εξελίξεις στη χώρα μας έχουμε αποκτήσει πλέον αξιοπιστία στο εξωτερικό και άλλαξε το κλίμα στην Ευρώπη. Αυτό το βλέπουμε όλοι και πρέπει να το εκμεταλλευτούμε. Οι διαρθρωτικές αλλαγές είναι αδήριτη ανάγκη να γίνουν στην ελληνική οικονομία, ώστε να απελευθερωθούν δυνάμεις ικανές, να μετατρέψουν την ύφεση σε ανάκαμψη της οικονομίας, διαρθρωτικές αλλαγές που θα έπρεπε να έχουν γίνει ήδη στην ελληνική οικονομία, αλλαγές που δεν μπορούμε πλέον να αποφύγουμε. Γιατί είναι πολύ πιο λογικό, πιο ηθικό και αποτελεσματικό να αξιοποιήσεις την ακίνητη περιουσία τη δημόσια, να παίρνεις έσοδα από τη γη που τώρα παραμένει αναξιοποίητη, παρά να μειώνεις μισθούς, συντάξεις ή να αυξάνεις φόρους.  
Δυστυχώς, όμως, κάποιοι αυτό άργησαν να το καταλάβουν και υπέκυψαν σε συντεχνίες, αφέθηκαν στο βόλεμα των υμετέρων προσδοκώντας μικροπολιτικά οφέλη. 
Αυτή τη στιγμή επιβάλλεται να γίνουν οι αναγκαίες διαρθρωτικές αλλαγές για να μη σηκώνει το βάρος μονίμως ο εργαζόμενος στον ιδιωτικό τομέα και για να υπάρξει ώθηση στον οικονομικό τομέα μέσα από ιδιωτικές επενδύσεις. 
Το κράτος επιχειρηματίας μας οδήγησε σε ελλείμματα, διαφθορές, συντεχνιακές λογικές, παχυλούς μισθούς συνδικαλιστών και ουσιαστικά δημιούργησε μια κάστα που θεωρούσε το κράτος κτήμα της. 
Η αξιοποίηση της περιουσίας του δημοσίου δεν μπορεί να απαγορεύεται και να ποινικοποιείται γενικά και αόριστα, ειδικά, όταν βρισκόμαστε σε μια τέτοια δύσκολη συγκυρία. Φυσικά, πάνω απ’ όλα πρέπει να υπάρχουν κανόνες και διαφάνεια, όπου εισάγεται με αυτό το νομοσχέδιο. 
Κυρίες και κύριοι συνάδελφοι, κλείνω με μια αναφορά σε μια τροπολογία που υπεγράφη και στηρίχθηκε από πολλούς συναδέλφους Βουλευτές. Ένας από αυτούς είναι και ο ομιλών. 
Ζούμε μέσα στον κόσμο, βιώνουμε τα προβλήματα, βλέπουμε την απόγνωση και την απογοήτευση και την οργή. Η οργή και η απογοήτευση γιγαντώνονται όταν απουσιάζει το μέτρο και η δικαιοσύνη. 
Αναφέρομαι σε εξαιρέσεις που έγιναν για ορισμένα στελέχη των ΔΕΚΟ και των δημοσίων οργανισμών που εξαιρέθηκαν από περικοπές, όταν οι εργαζόμενοι ματώνουν και δίνουν μάχη επιβίωσης. 
Στελέχη, μέλη διοικητικών συμβουλίων και οργανισμών δεν μπορεί να είναι στο απυρόβλητο και να απολαμβάνουν αμοιβές άλλων εποχών. Μάλιστα, ορισμένοι εξ αυτών κουνούν και το δάχτυλο στην κοινωνία και στους εργαζομένους των ΔΕΚΟ. Αυτή τη στρέβλωση ήρθε να αποκαταστήσει η δική μας τροπολογία. 
Προτείνουμε, λοιπόν, στους φορείς του δημοσίου, όπου το δημόσιο έχει την πλειοψηφία ή η διοίκηση δεν ασκείται από το μέτοχο της πλειοψηφίας να μην υπερβαίνουν οι συνολικές αποδοχές τις αποδοχές του γενικού γραμματέα του Υπουργείου. 
Κυρίες και κύριοι συνάδελφοι, δίνουμε μια μάχη σκληρή, μια μάχη δύσκολη. Αναγκαζόμαστε να πάρουμε δύσκολα μέτρα, μέτρα που κανείς δε θέλει. Κάποιοι όμως, δίνουν τη μάχη για να σωθεί αυτή η χώρα. Κάποιοι κρύβονται χωρίς προτάσεις, προσπαθώντας να εκμεταλλευτούν για το κομματικό όφελος τον πόνο και την οργή των πολιτών, πουλώντας ψεύτικες ελπίδες.
Οι πολίτες, όμως, έχουν γνώση και κρίνουν. Οι μεταρρυθμίσεις στη χώρα μας έπρεπε να έχουν γίνει χθες. Ο χρόνος μας πιέζει και μας έχει ξεπεράσει. Είμαστε πάρα πολύ πίσω και πρέπει να τρέξουμε πολύ. Το νομοσχέδιο σήμερα μας δίνει αυτή τη δυνατότητα. Σε εμάς εναπόκειται να τρέξουμε, να προλάβουμε το χρόνο και να αξιοποιήσουμε τα όσα σήμερα περιγράφονται στο νομοσχέδιο, που είναι ζωτικής σημασίας. 
Πιστεύω ότι οι διατάξεις αυτού του νομοσχεδίου θα δώσουν δυνατότητα να γίνει ένα νέο ξεκίνημα.
Ευχαριστώ.
(Χειρoκροτήματα από την πτέρυγα της Νέας Δημοκρατίας)","ΑΠΟΣΤΟΛΟΣ ΒΕΣΥΡΟΠΟΥΛΟΣ",60
"74256"," Ευχαριστούμε, κύριε συνάδελφε.
Ο κ. Δημήτριος Στρατούλης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74257"," Κυρία Πρόεδρε, κυρίες και κύριοι Βουλευτές, με τις προτεινόμενες διατάξεις για την κατάργηση του ελάχιστου ποσοστού που κατείχε το δημόσιο στις δημόσιες επιχειρήσεις και οργανισμούς είναι σαφές ότι επιχειρείτε να διευκολυνθεί το μνημονιακό πρόγραμμα της Κυβέρνησης για γενικό ξεπούλημα των επιχειρήσεων στρατηγικής σημασίας και των υποδομών στρατηγικής και κοινωνικής σημασίας της χώρας. 
Εμείς με όλη αυτή την πολιτική, η οποία διευκολύνεται και δρομολογείται πολύ πιο αποφασιστικά και ταχύτερα, αν περάσει αυτό το νομοσχέδιο, διαφωνούμε ριζικά και κάθετα. Τη θεωρούμε εθνικό, κοινωνικό και οικονομικό έγκλημα, το μεγαλύτερο που έχει συντελεστεί στην ιστορία της χώρας, για πάρα πολλούς λόγους. Οι πιο βασικοί λόγοι είναι ότι εάν ξεπουληθούν αυτές οι μεγάλες στρατηγικής σημασίας δημόσιες επιχειρήσεις και υποδομές, θα αφαιρεθούν από τη δημόσια παρέμβαση, από το κράτος, από την πολιτεία, από την εκάστοτε κυβέρνηση, εργαλεία και μοχλοί κρίσιμοι για την ανάπτυξη και την ανασυγκρότηση της χώρας. Με αυτήν την πολιτική στερείτε αυτά τα εργαλεία ακόμη και από μία κυβέρνηση, η οποία θα είχε επιθυμία και πρόγραμμα να ακυρώσει τα μνημόνια και να εφαρμόσει μία πολιτική αναπτυξιακής και παραγωγικής ανασυγκρότησης της χώρας, εάν περάσει αυτή η επικύρωση της πράξης νομοθετικού περιεχομένου. Άρα, είναι και βόμβα και υπονόμευση του ίδιου του μέλλοντος της χώρας μας και της ελπίδας κάποια στιγμή να υπάρξει οικονομική και κοινωνική ανόρθωση σ' αυτό τον τόπο προς όφελος του λαού.
Το δεύτερο είναι ότι ξεπουλάτε σε ιδιωτικά συμφέροντα επιχειρήσεις, οι οποίες κάλυπταν με τις υπηρεσίες τους κοινωνικά αγαθά. Δηλαδή, υπηρεσίες κοινωνικές και κοινωφελείς, οι οποίες πρέπει να παρέχονται από φορείς με δημόσιο χαρακτήρα, για να μπορούν να έχουν οι πολίτες ισότιμη, ποιοτική και επαρκή πρόσβαση σε αυτά τα κοινωνικά αγαθά, σε αυτές τις κοινωνικές υπηρεσίες. Και μην μου πείτε ότι οι ιδιώτες που θα έρθουν να πάρουν αυτές τις δημόσιες επιχειρήσεις και υποδομές, θα τις λειτουργήσουν για την ψυχή της μητέρας και του πατέρα τους και για φιλανθρωπικούς λόγους. Θα τις λειτουργήσουν με βασικό κριτήριο το κέρδος που αυτό σημαίνει ακόμη μεγαλύτερες αυξήσεις των τιμών αυτών των υπηρεσιών, που σημαίνει ότι θα επενδύουν μόνο εκεί που θα υπάρχουν φιλέτα, στις μεγάλες πόλεις και στα αστικά κέντρα και όχι στις απομακρυσμένες περιοχές, όπου υπάρχουν πολίτες που πρέπει να εξυπηρετηθούν και θα λειτουργούν με αποκλειστικό και μόνο κίνητρο το κέρδος τους. 
Και τρίτον, με την επικύρωση αυτής της πράξης του νομοθετικού περιεχομένου διευκολύνετε το ξεπούλημα της δημόσιας περιουσίας, σε μία περίοδο που η τιμή των μετοχών των δημόσιων επιχειρήσεων και οργανισμών που η Κυβέρνηση θέλει να ξεπουλήσει στο Χρηματιστήριο, είναι σε πάρα πολύ χαμηλά επίπεδα, με αποτέλεσμα το ξεπούλημα αυτό να παίρνει και το χαρακτήρα του σκανδάλου. 
Αυτό που έχουμε να πούμε με πάρα πολύ καθαρό και σαφή τρόπο είναι ότι ο ΣΥΡΙΖΑ-Ενωτικό Κοινωνικό Μέτωπο δεν αναγνωρίζει αυτές τις διαδικασίες ξεπουλήματος της δημόσιας περιουσίας.","ΔΗΜΗΤΡΙΟΣ ΣΤΡΑΤΟΥΛΗΣ",485
"74258"," Τα ίδια λέγατε και με την «COSCO».","ΙΟΡΔΑΝΗΣ ΤΖΑΜΤΖΗΣ",498
"74259"," Σας παρακαλώ. 
Και θα κάνουμε οτιδήποτε δυνατό, εάν σχηματιστεί μία αριστερή κυβέρνηση με κορμό το ΣΥΡΙΖΑ να επανεξεταστούν αυτές οι συμβάσεις και να επανακτήσει το δημόσιο αυτές τις δημόσιες επιχειρήσεις και δημόσιες υποδομές στρατηγικής σημασίας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Το δεύτερο που θέλω να υπογραμμίσω, κύριε Πρόεδρε, είναι ότι με τις διαδοχικές τροπολογίες που κάνατε, μεταξύ των άλλων, είδα ότι εντάσσετε με συνοπτικές διαδικασίες στον ΕΟΠΥΥ τον κλάδο υγείας του Ταμείου των Αυτοαπασχολουμένων, του ΕΤΑΑ, δηλαδή τον κλάδο υγείας του ταμείου των μηχανικών, των δικηγόρων, των υγειονομικών με μία απόφαση, όπως επίσης και το ΤΑΥΤΕΚΩ, τους τρεις κλάδους υγείας των τραπεζοϋπαλλήλων. 
Δεν έχετε κανένα λόγο, κανένα σοβαρό επιχείρημα γι’ αυτήν την ένταξη. Και δεν έχετε επιχείρημα, γιατί τα τρία ταμεία υγείας των τραπεζοϋπαλλήλων, με βάση τη δυνατότητα που έδινε προηγούμενη νομοθετική ρύθμιση του 2012, είχαν ήδη προχωρήσει τις διαδικασίες να ανακηρυχθούν νομικά πρόσωπα ιδιωτικού δικαίου χωρίς κρατική χρηματοδότηση, γιατί αυτή ήταν η ποινή αν κάποια ταμεία υγείας επέλεγαν να μην ενταχθούν στον ΕΟΠΥΥ, ακριβώς για το λόγο ότι έχουν πραγματοποιήσει αναλογιστικές μελέτες, οι οποίες έχουν αποδείξει ότι αυτά τα τρία ταμεία υγείας είναι βιώσιμα για όλα τα επόμενα χρόνια.
Μας κάνει πραγματικά πάρα πολύ μεγάλη πολιτική και ηθική εντύπωση το γεγονός ότι την προηγούμενη Παρασκευή το πρωί η ΟΤΟΕ αποφάσισε να προχωρήσει τις διαδικασίες σε συμβολαιογράφο για τη δημιουργία αυτού του νομικού προσώπου ιδιωτικού δικαίου και αμέσως μετά από λίγες ώρες κατατέθηκε αυτή η τροπολογία που καταργεί ακόμη και τη δυνατότητα ταμείων υγείας, τα οποία έχουν βιωσιμότητα, που αποδεικνύεται και από συγκεκριμένες αναλογιστικές μελέτες, να μην ενταχθούν στον ΕΟΠΥΥ. Είναι πάρα πολύ σοβαρό αυτό και πάρα πολύ σοβαρή αυτή η πρωτοβουλία σας να προχωρήσετε πραξικοπηματικά σε αυτήν την ενέργεια. 
Η δική μας εκτίμηση είναι, όπως είναι και η εκτίμηση της ΟΤΟΕ, ότι είναι απαράδεκτη αυτή η ένταξη, είναι απαράδεκτη αυτή η τροπολογία την οποία καταθέτετε, πρώτον διότι τα τρία ταμεία υγείας των τραπεζοϋπαλλήλων δεν επιβαρύνουν με κανέναν κοινωνικό πόρο την κοινωνία και δεύτερον δεν επιβαρύνουν ούτε με ένα ευρώ τον κρατικό προϋπολογισμό, αφού χρηματοδοτούνται αποκλειστικά από εισφορές εργαζομένων και εργοδοτών. Αντιθέτως μάλιστα το κόστος λειτουργίας αυτών των ταμείων από ελάχιστες δεκάδες χιλιάδες ευρώ θα φθάσει σε εκατομμύρια ευρώ, λόγω ακριβώς αυτής της ένταξης.
Ζητάμε την απόσυρση αυτής της συγκεκριμένης τροπολογίας και θα ζητήσουμε και για άλλες ρυθμίσεις αλλά και γι’ αυτήν ονομαστικές ψηφοφορίες, για να δούμε ποιος στηρίζει και ποιος δεν στηρίζει αυτές τις απαράδεκτες και αντικοινωνικές αποφάσεις. 
Με το ίδιο σκεπτικό διαφωνούμε και με την ένταξη του ταμείου υγείας δικηγόρων, μηχανικών και υγειονομικών στον ΕΟΠΥΥ, γιατί και αυτό το ταμείο υγείας είναι βιώσιμο, παρά τη λεηλασία των αποθεματικών του, παρά το γεγονός ότι είχε καταθέσει 7 δισεκατομμύρια ευρώ στην Τράπεζα της Ελλάδος, και τα είχε μετατρέψει η ίδια, χωρίς να το ρωτήσει και έχουν ασκήσει το ΤΕΕ, ο ΔΣΑ και ο Ιατρικός Σύλλογος, μηνυτήριες αναφορές γι’ αυτό, σε ομόλογα του δημοσίου τα οποία κουρεύτηκαν και απέμειναν 2,5 δισεκατομμύρια από αυτά. Παρ’ όλα αυτά είναι βιώσιμα αυτά τα ταμεία υγείας. Γι’ αυτό ζητάμε την απόσυρση και αυτής της διάταξης και θα καταθέσουμε επίσης αίτημα ονομαστικής ψηφοφορίας για να μην περάσει αυτή η απαράδεκτη και αντικοινωνική πολιτική της κυβέρνησης.
Ευχαριστώ πολύ κυρία Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"74260"," Και εμείς, κύριε Στρατούλη. 
Κυρίες και κύριοι συνάδελφοι, από την πλευρά του ΣΥΡΙΖΑ έχει κατατεθεί ένσταση αντισυνταγματικότητας, κατά το άρθρο 100, παράγραφος 2 του Κανονισμού της Βουλής.
Το λόγο έχει η κ. Κωνσταντοπούλου για πέντε λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74261"," Ευχαριστώ, κυρία Πρόεδρε.
Βεβαίως, μπορεί κανείς να διερωτηθεί κατά πόσο έχει νόημα να προβάλλονται σε αυτήν τη Βουλή ενστάσεις αντισυνταγματικότητας όταν πολλάκις έχει δηλωθεί και μάλιστα από την πιο επίσημη εκπροσώπηση των κομμάτων της τρικομματικής συγκυβέρνησης, της τρικομματικής κοινοπραξίας ότι το Σύνταγμα είναι περίπου ένα εμπόδιο το οποίο μπορούμε κάθε φορά να υπερπηδούμε για να επιτύχουμε τους σκοπούς μας. 
Έχει, λοιπόν, νόημα η ρητορική ερώτηση αν έχει νόημα να προβάλλονται ενστάσεις αντισυνταγματικότητας. Παρ’ όλα αυτά επειδή ο ΣΥΡΙΖΑ είναι αποφασισμένος και σε αυτήν εδώ την Αίθουσα, από τη θέση της Αξιωματικής Αντιπολίτευσης, να υπερασπιστεί με κάθε τρόπο το Σύνταγμα, αυτό που αποτελεί υπέρτατο πατριωτικό καθήκον του κάθε Βουλευτή και του κάθε πολίτη, εμείς επιμένουμε και προβάλουμε ένσταση αντισυνταγματικότητας αυτού του εκτρωματικού νομοσχεδίου, το οποίο δεν έχει περικοπή που να μην αντίκειται στο Σύνταγμα.
Έρχομαι στην ειδικότερη ανάλυση της αντισυνταγματικότητας. Μ’ αυτό το νομοσχέδιο επιχειρείτε να κυρωθούν δύο πράξεις νομοθετικού περιεχομένου. Και άκουσα τις κροκοδείλιες  τοποθετήσεις του κ. Κουκουλόπουλου, να ενημερώνεται η Βουλή για κάθε αποκρατικοποίηση. Εκείνο όμως που είπε και δεν είπατε και δεν ομολογείτε είναι ότι και οι δύο αυτές πράξεις νομοθετικού περιεχομένου αποτελούν ευθεία παραβίαση και κατάλυση του Συντάγματος. 
Στις 6 Σεπτεμβρίου του 2012 και ώρα 18.53΄.34΄΄ εκδόθηκε η πρώτη πράξη νομοθετικού περιεχομένου την οποία κάποιοι Υπουργοί της Κυβέρνησης φρόντισαν να μην υπογράψουν, ενώ κάποιοι άλλοι την υπέγραψαν. Εκείνο όμως που θα καταγραφεί για πάντα στην ιστορία είναι ότι αυτή η πράξη νομοθετικού περιεχομένου ήρθε για να καταλύσει την κοινοβουλευτική λειτουργία.
Και εξηγούμαι. Στην αρμόδια επιτροπή της Βουλής του άρθρου 49 Α΄ του Κανονισμού στις 6 Σεπτεμβρίου 2012 συζητήθηκε η γνωμοδότηση για τον προτεινόμενο Πρόεδρο και Διευθύνοντα Σύμβουλο του ΤΑΙΠΕΔ και δεν σχηματίστηκε η προβλεπόμενη από το νόμο, κυρίες και κύριοι Βουλευτές, πλειοψηφία.  Η προϋπόθεση του νόμου δεν επληρούτο, διότι μόνο εννέα από τους δεκαπέντε Βουλευτές της επιτροπής γνωμοδότησαν θετικά ενώ χρειάζονταν δέκα από τους δεκαπέντε Βουλευτές. Δεν υπήρχε λοιπόν η προϋπόθεση του νόμου για να διορισθεί ο παρών –οιονεί, εγώ θα έλεγα- πρόεδρος του ΤΑΙΠΕΔ ούτε ο διευθύνων σύμβουλος. Και αυτήν την ακυρότητα επιχειρήσατε κατά τρόπο αντικοινοβουλευτικό και αντιδημοκρατικό να την ιάσετε με πράξη νομοθετικού περιεχομένου. Και λυπάμαι πάρα πολύ και για τα μέλη της Κυβέρνησης που υπογράφουν και για τον κ. Μανιτάκη που δυστυχώς συνυπογράφει και έχει διδάξει Συνταγματικό Δίκαιο και για τον κ. Παπούλια που υπογράφει ως Πρόεδρος της Δημοκρατίας αυτό το κείμενο. Το οποίο έρχεται να πει τι;  Ότι όπου δεν μας κάνει τα χατίρια η Βουλή, όπου δεν σχηματίζεται στη Βουλή η απαραίτητη πλειοψηφία, δεν πειράζει. Εμείς ετσιθελικά, θα κάνουμε αυτό που θέλουμε. Εμείς θα ζητάμε πράξεις νομοθετικού περιεχομένου και ο Πρόεδρος της Δημοκρατίας θα τις υπογράφει. Είναι πραγματικό λυπηρό, ονειδιστικό, αξιοθρήνητο και εξοργιστικό αυτό το γεγονός. 
Και βεβαίως, δεν είναι τυχαίο ότι υπήρξαν και διαφοροποιήσεις. Διότι δεκαοκτώ μέλη της Κυβέρνησης βρέθηκαν να υπογράψουν σε χρόνο dt  αυτή την πράξη νομοθετικού περιεχομένου, αλλά δεν ήταν οι ίδιοι αυτοί που υπογράφουν την πράξη νομοθετικού περιεχομένου της επομένης ημέρας. Την πρώτη πράξη την υπογράφουν ο κ.Αβραμόπουλος και ο κ. Ρουπακιώτης, που δεν υπογράφουν την δεύτερη. Την δεύτερη την υπογράφει ο κ. Αρβανιτόπουλος και ο κ. Δένδιας που δεν υπογράφουν την πρώτη. Το μόνο σίγουρο  είναι ότι το Υπουργικό Συμβούλιο δεν συνεδρίασε, ότι το θέμα δεν συζητήθηκε, ότι δια περιφοράς και μάλιστα ακόμα και στην Αίγυπτο όπου βρισκόταν μέλος της Κυβέρνησης αποκτήθηκε και δημοσιεύθηκε στο ΦΕΚ  αυτό το κείμενο και το άλλο και ότι αυτό δεν αποτελεί εκτελεστική λειτουργία ούτε και νομοθετική λειτουργία της Κυβέρνησης.
Επιπλέον, με το άρθρο 2 επιχειρείται να καταργηθεί η ελάχιστη συμμετοχή του ελληνικού δημοσίου σε ζωτικής σημασίας επιχειρήσεις. Τούτο παραβιάζει ευθέως το άρθρο 106 του Συντάγματος, παραβιάζει ευθέως και υποβαθμίζει και υποσκάπτει τα συμφέροντα της χώρας σ’ αυτές  τις δημόσιες επιχειρήσεις. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, θα ολοκληρώσω σε ένα λεπτό.
Επιπλέον, κύριοι της Κυβέρνησης, γνωρίζετε πολύ καλά ότι αυτές οι αποκρατικοποιήσεις ξεκίνησαν με απόφαση της διϋπουργικής επιτροπής, η οποία πήρε ΦΕΚ δέκα μέρες πριν από τις εκλογές της 6ης Μαΐου, στις 25 και 26 Απριλίου. Ήσασταν τόσο βιαστικοί στην έκδοση αυτού του ΦΕΚ, ώστε βάλατε στο τέλος εμβόλιμα φύλλα Α΄,Β΄, Γ΄, Δ΄. Ξέρετε ότι ασκήθηκαν προσφυγές ενώπιον του Συμβουλίου της Επικρατείας για την ακυρότητα και παρανομία αυτών των μεταβιβάσεων και έρχεστε με πράξη νομοθετικού περιεχομένου να πείτε τι; Ότι είναι έγκυρες αναδρομικά εκείνες οι πράξεις οι οποίες εκκρεμούν ενώπιον του Συμβουλίου της Επικρατείας.","ΖΩΗ ΚΩΝΣΤΑΝΤΟΠΟΥΛΟΥ",272
"74262"," Τελειώνετε όμως.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74263"," Τελειώνω, κυρία Πρόεδρε, σε μισό λεπτό.
Αυτό αποτελεί ευθεία παραβίαση και του άρθρου 20 και του άρθρου 26 του Συντάγματος. Αποτελεί παρέμβαση στη δικαστική λειτουργία, παραβίαση του δικαιώματος των πολιτών σε δικαστική προστασία και ευθεία κατάλυση της ανεξαρτησίας της δικαστικής λειτουργίας. 
Δύο παρατηρήσεις, γιατί έχει τελειώσει ο χρόνος μου.","ΖΩΗ ΚΩΝΣΤΑΝΤΟΠΟΥΛΟΥ",272
"74264"," Κλείστε, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74265"," Δύο φράσεις, κυρία Πρόεδρε, για να είναι πλήρης η ανάπτυξη της ενστάσεως. 
Με αυτό το σχέδιο νόμου επιχειρείτε την εκχώρηση κοινόχρηστων και κοινόκτητων πραγμάτων και των αιγιαλών και των παραλιών κατά παράβαση του άρθρου 5 και 24 του Συντάγματος και επιχειρείτε ακόμη-ακόμη αυτό να το κάνετε όχι με προεδρικό διάταγμα, όπως ξέρετε ότι απαιτείται, αλλά με κοινή υπουργική απόφαση.
Τέλος, παραβιάζετε ευθέως και το άρθρο 17 του Συντάγματος, διότι προβλέψατε –μέχρι εκεί έφτασε η γενναιοδωρία σας, με ξένα κόλλυβα όμως, με τη δημόσια περιουσία- να απαλλοτριώνεται η ιδιωτική περιουσία όχι για κοινωφελείς σκοπούς, όχι για δημόσια ωφέλεια, όπως ρητώς το άρθρο 17 ορίζει, αλλά για τα ιδιωτικά συμφέροντα εκείνων που επιλέγετε ως αντισυμβαλλομένους σας. 
Είναι κατάφωρη η αντισυνταγματικότητα αυτού του νομοθετήματος. Είναι πραγματικά τραγικό ότι προσπαθείτε να το ψηφίσει αυτή η Βουλή και θα είναι επονείδιστη η ψήφισή του από τον καθένα από εσάς. 
(Θόρυβος στην Αίθουσα)","ΖΩΗ ΚΩΝΣΤΑΝΤΟΠΟΥΛΟΥ",272
"74266"," Τι θέλετε, κύριε Γιακουμάτο; Τι θέλετε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74267"," Η δημοκρατία θέλει σεβασμό!","ΓΕΡΑΣΙΜΟΣ ΓΙΑΚΟΥΜΑΤΟΣ",98
"74268"," Ναι. Όταν θα πάρει το λόγο η κυρία συνάδελφος, αν θέλει, να μιλήσει τόσα λεπτά. 
Και, κύριοι συνάδελφοι, να μην χτυπάτε τα έδρανα, δεν είναι εδώ σχολείο. 
Ολοκληρώσατε, κυρία Κωνσταντοπούλου;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74269"," Ναι, κυρία Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"74270"," Ευχαριστώ.
Το λόγο έχει εκ μέρους της Νέας Δημοκρατίας αντιλέγουσα η κ. Άννα-Μισέλ Ασημακοπούλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74271"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, δεν είμαι συνταγματολόγος,  αλλά, παρ’ όλο που είμαι νομικός, πρέπει να ομολογήσω ότι έχω κάποια κενά στην κατανόηση από αυτά που είπε η συνάδελφος. 
Θα αρχίσω όμως λέγοντας το εξής: Κατηγορούμαστε ότι αντιμετωπίζουμε το Σύνταγμα ως εμπόδιο. Δεν χρησιμοποιούμε το Σύνταγμα ως εμπόδιο. Εσείς χρησιμοποιείτε το Σύνταγμα ως φρένο . Πρέπει να έρθουμε στην ουσία. Θα έρθω και στον τύπο, γιατί συζητάμε για τη συνταγματικότητα, αλλά η συζήτηση για τη συνταγματικότητα είναι μία πρόφαση που χρησιμοποιείτε, γιατί έχουμε μία μεγάλη διαφωνία επί της ουσίας και η ουσία του όλου πράγματος είναι πώς θεωρούμε ότι εξυπηρετείται σε κάθε περίπτωση το δημόσιο συμφέρον. Αυτή είναι η ουσία του πράγματος. Εμείς, λοιπόν, θεωρούμε ότι σε αυτήν την κρίσιμη στιγμή, τη στιγμή που η κρίση είναι μια ευκαιρία για να γίνουν μεγάλες αλλαγές, εξυπηρετείται το δημόσιο συμφέρον από το να προσελκύσουμε επενδύσεις, από το να αποκρατικοποιήσουμε πράγματα, από το να δημιουργήσουμε το ευνοϊκό περιβάλλον που θα στηρίζει την επιχειρηματικότητα. Αυτό πιστεύουμε και γι’ αυτό υποστηρίζουμε το νομοσχέδιο. Βεβαίως, υπό αυτό το πρίσμα θα δούμε και τον τύπο, συμπεριλαμβανομένου και του Συντάγματος, όσο υψηλού επιπέδου και αν είναι ο τύπος. Εμείς θέλουμε να χρησιμοποιήσουμε το Σύνταγμα σαν γκάζι, εσείς από την άλλη πλευρά θέλετε να το χρησιμοποιήσετε σαν φρένο, φρένο σε οποιαδήποτε αλλαγή. Αυτό δεν είναι υπεράσπιση του Συντάγματος, όπως είπε η κυρία συνάδελφος, είναι υπεράσπιση της δικής σας ιδεολογίας. 
Έρχομαι, λοιπόν, από την ουσία σε αυτό το οποίο συζητάμε. Δεν κατάλαβα κατ’ αρχάς το πρώτο πράγμα το οποίο είπε η συνάδελφος. Ίσως φταίω εγώ. Αυτό που βλέπω ότι γίνεται εδώ είναι ότι με πράξη νομοθετικού περιεχομένου είχε οριστεί μία διαδικασία για να εκφράζει γνώμη η επιτροπή όσον αφορά τον ορισμό του Προέδρου του ΤΑΙΠΕΔ. Αυτήν τη στιγμή αυτό που γίνεται πάλι με προεδρικό διάταγμα είναι ότι εναρμονίζεται η διαδικασία αυτή με το άρθρο 49 α’ του Κανονισμού της Βουλής.","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"74272"," (Δεν ακούστηκε)","ΖΩΗ ΚΩΝΣΤΑΝΤΟΠΟΥΛΟΥ",272
"74273"," Κυρία Κωνσταντοπούλου, μιλήσατε επτά λεπτά. Δεν θα κάνετε άλλη διακοπή, κύριοι συνάδελφοι, σας παρακαλώ πολύ. 
Κυρία Ασημακοπούλου, συνεχίστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74274"," Αυτό καταλαβαίνω εγώ, λοιπόν. Τώρα εάν η κυρία συνάδελφος έχει βάλει κοριό σε όλους τους Υπουργούς και παρακολουθεί πότε πάνε στην Αίγυπτο, ποιος έχει υπογράψει και ποιο δευτερόλεπτο έχει υπογραφεί το κάθε τι, δεν το ξέρω.
Δεν το ξέρω αυτό, αλλά επειδή ισχυρίζεται η κυρία συνάδελφος ότι το ξέρει, αυτό δεν σημαίνει αυτομάτως ότι όλη η διαδικασία είναι αντισυνταγματική. Δεν έχω να πω κάτι άλλο γι’ αυτόν τον ισχυρισμό.
Πάμε στο δεύτερο ισχυρισμό που, εάν κατάλαβα καλά, έχει να κάνει με τον τρόπο με τον οποίο γίνεται το θέμα του παραθεριστικού τουριστικού χωριού. Εδώ θα βάλω μαθηματικό τύπο, που είναι και νομικός τύπος, ήτοι θα πω απλά ότι αυτό που γίνεται, ενώ είχαμε πριν προεδρικό διάταγμα, είναι ότι εξυπηρετούμε το δημόσιο συμφέρον με το να πάμε πιο γρήγορα στη διαδικασία αυτή. 
Αντί γι’ αυτό έχουμε την Κοινή Υπουργική Απόφαση, αλλά αυτό δεν είναι μόνο του. Υπάρχει το ΕΣΧΑΔΑ. Το ΕΣΧΑΔΑ δεν αλλάζει τον τρόπο με τον οποίο εξετάζει κανείς αν εξυπηρετείται το δημόσιο συμφέρον. Το δημόσιο συμφέρον εξετάζεται από το να σταθμίζουμε το είδος και την έκταση της επαπειλούμενης βλάβης και τη φύση της εξυπηρετούμενης, με την εκτέλεση του έργου, ανάγκης. Αυτό δεν άλλαξε. Άλλαξε ο τύπος και αντί για προεδρικό διάταγμα, έχουμε την πιο γρήγορη κοινή υπουργική απόφαση και το ΕΣΧΑΔΑ τα οποία προσφέρουν το ίδιο επίπεδο προστασίας με το προεδρικό διάταγμα. Αυτά, λοιπόν, όσον αφορά το πώς εξυπηρετείται το δημόσιο συμφέρον. 
Για το τελευταίο που είπατε, θέλω να σας πω πως είναι αναληθές. Δεν πηγαίνει στον ιδιώτη η γύρω-γύρω έκταση που μπορεί να απαλλοτριωθεί. Δεν γίνεται για τον ιδιώτη, γίνεται για το λόγο που σας είπα. Γίνεται γιατί το δημόσιο συμφέρον αυτή τη στιγμή στη χώρα απαιτεί επιτέλους να σταματήσουμε να παίζουμε κρυφτούλι και να κάνουμε όλα αυτά τα πράγματα που έπρεπε να είχαν γίνει εδώ και τόσα χρόνια. 
Ένα από αυτά είναι να αξιοποιήσουμε την περιουσία του δημοσίου, η οποία «κάθεται» και δεν μας προσφέρει τίποτε. Και επειδή δεν μας προσφέρει τίποτε, είμαστε αναγκασμένοι να παίρνουμε αυτά τα επώδυνα μέτρα. Ό,τι χρειάζεται θα γίνεται για να μπορέσουμε να εξυπηρετούμε το δημόσιο συμφέρον μέσα από αυτό το πρίσμα και το γεγονός –με συγχωρείτε πάρα πολύ- ότι εσείς διαφωνείτε σε αυτό δεν το καθιστά αντισυνταγματικό.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"74275"," Ευχαριστούμε, κυρία συνάδελφε. 
Το λόγο έχει ο κ. Παναγιώτης Λαφαζάνης, Κοινοβουλευτικός Εκπρόσωπος του ΣΥΡΙΖΑ, για πέντε λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74276"," Θα έπρεπε, λοιπόν, να βάλουμε ένα νέο Σύνταγμα το οποίο να λέει το εξής: Από εδώ και μπρος δεν χρειάζεται να λειτουργεί η Βουλή, δεν χρειάζονται κανονισμοί της Βουλής, δεν χρειάζονται επιτροπές, τίποτε από όλα αυτά. Χρειάζεται μία Κυβέρνηση και ένας Πρόεδρος Δημοκρατίας. Η Κυβέρνηση θα κάνει πράξεις νομοθετικού περιεχομένου και ο Πρόεδρος της Δημοκρατίας θα τις υπογράφει και θα έρχονται κάποτε στη Βουλή ως εφαρμοσμένο νομικό πλαίσιο και η Βουλή θα τις επικυρώνει.","ΠΑΝΑΓΙΩΤΗΣ ΛΑΦΑΖΑΝΗΣ",279
"74277"," Λείπει η Χρυσή Αυγή…","ΔΗΜΗΤΡΙΟΣ ΚΥΡΙΑΖΙΔΗΣ",263
"74278"," Θαυμάσια λειτουργία. Αυτά τα θεωρείτε Σύνταγμα;","ΠΑΝΑΓΙΩΤΗΣ ΛΑΦΑΖΑΝΗΣ",279
"74279"," Θέλετε να κάνετε διάλογο, κύριε συνάδελφε; Αφήστε να τελειώσουμε τη διαδικασία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74280"," Βλέπω χαριτωμένες αντιδράσεις…","ΠΑΝΑΓΙΩΤΗΣ ΛΑΦΑΖΑΝΗΣ",279
"74281"," Κύριε Λαφαζάνη, να αναφέρεστε παρακαλώ στο Προεδρείο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74282"," Στο Προεδρείο αναφέρομαι…","ΠΑΝΑΓΙΩΤΗΣ ΛΑΦΑΖΑΝΗΣ",279
"74283"," Όχι προς τα εκεί, προς τα εδώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74284"," Μα, με συγχωρείτε, εάν κοιτάζω προς τα εκεί, πειράζει;","ΠΑΝΑΓΙΩΤΗΣ ΛΑΦΑΖΑΝΗΣ",279
"74285"," Ναι, να κοιτάτε προς τα εδώ, γιατί εκεί προκαλείτε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74286"," Σε εσάς απευθύνομαι, κυρία Πρόεδρε. Παρεμπιπτόντως κοιτάζω και τους συναδέλφους. Νομίζω ότι…","ΠΑΝΑΓΙΩΤΗΣ ΛΑΦΑΖΑΝΗΣ",279
"74287"," Ξέρετε γιατί το λέω. Γιατί δημιουργείτε σχόλια, γίνεται διάλογος και χάνουμε το χρόνο μας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74288"," Μου είναι συμπαθέστατοι. Βλέπω ότι ερωτοτροπούν με αυτά που λέω, τους αρέσουν και είναι έτοιμοι να τα χειροκροτήσουν. Διολισθαίνουν σιγά-σιγά προς ένα άλλο πολίτευμα, για το οποίο η Βουλή θα είναι και περιττή, αν είναι δυνατόν, για μεγάλο χρονικό διάστημα. 
Σας είναι εμπόδιο αυτές οι λειτουργίες. Θέλετε να προχωρήσετε σε έκτακτες καταστάσεις. Ήδη προχωρείτε σε αυτές τις έκτακτες καταστάσεις. Αυτά δεν είναι σύννομα ούτε συνταγματικά. Δεν μπορεί όλες οι νομοθετικές σας πρωτοβουλίες να είναι έκτακτες, να εξυπηρετούν απρόβλεπτες ανάγκες. Δεν μπορεί όλα να κινούνται σε αυτή τη διαδικασία εξπρές και εκτάκτου ανάγκης!
Με συγχωρείτε πάρα πολύ, αλλά κάτι συμβαίνει εδώ με το δημοκρατικό πολίτευμα. Και ξέρετε, έτσι ανοίγει η κερκόπορτα. Πάντοτε έτσι ανοίγει, δήθεν αθώα, δήθεν για την εξυπηρέτηση του δημοσίου συμφέροντος. Εσείς όμως εδώ τι εξυπηρετείτε; Εξυπηρετείτε την τρόικα. Αυτό κάνετε. Η τρόικα σας επιβάλλει έναν αριθμό κι εσείς καταργείτε τη  Βουλή, καταργείτε τα πάντα και φθάνετε στο σημείο να ακυρώνετε και τις ίδιες τις διαδικασίες της Βουλής. Δηλαδή ψηφίζετε έναν νόμο –εσείς τον ψηφίσατε, δεν τον ψηφίσαμε εμείς- που λέει ότι 2/3 χρειάζονται για να υπάρχει σύμφωνη γνώμη για τον Πρόεδρο του ΤΑΙΠΕΔ. Στην επιτροπή των Δ.Ε.Κ.Ο. δεν υπήρξαν τα 2/3. Βγάλατε εκεί γνωμοδότηση διά του προέδρου κιόλας που μας την ενεχείρισε και μας είπε ότι όλα αυτά είναι σύννομα, γιατί χρειάζεται απλή πλειοψηφία. Το ξαναεξετάζετε -καταλάβατε ότι κάνατε μέγα ολίσθημα- και το βράδυ βγάζετε πράξη νομοθετικού περιεχομένου όπου λέτε «όχι, δεν χρειάζονται τώρα τα 2/3. Χρειάζεται απλή πλειοψηφία». Έλεος! Είσαστε άκυροι. Εδώ το ΤΑΙΠΕΔ δεν ισχύει. Όλες οι πράξεις του είναι άκυρες. Τα πραξικοπήματα δεν μπορούν να παράγουν έννομα αποτελέσματα. Είναι προφανέστατο. Αν θέλετε, ορίστε. Ιδού πεδίον δόξης λαμπρόν! Με την καινούργια νομοθεσία, αν την ψηφίσετε φυσικά,  ξανασυγκαλέστε την επιτροπή των Δ.Ε.Κ.Ο., να πάρετε την απλή πλειοψηφία. Όμως όχι έτσι. Δεν γίνονται αυτά. Αυτά καταργούν τη Βουλή, καταργούν το Κοινοβούλιο, καταργούν τις κοινοβουλευτικές  διαδικασίες. Δεν είναι δυνατόν να την υιοθετείτε, να την προωθείτε και να μας λέτε ότι είναι συνταγματική. 
Εγώ δεν είμαι νομικός, αλλά δυστυχώς βλέπω ότι στη νομική τα μεγαλύτερα εγκλήματα δεν τα κάνουν οι μη νομικοί αλλά αυτοί που έχουν σπουδάσει νομικά και, δυστυχώς, πολλές φορές και εξέχοντες νομικοί και συνταγματολόγοι. 
(Θόρυβος από την πτέρυγα της Νέας Δημοκρατίας)
Η Ζωή Κωνσταντοπούλου δεν νομοθετεί, κύριοι συνάδελφοι! Άλλοι νομοθετούν μ’ αυτόν τον τρόπο. Σας παρακαλώ! 
Το ίδιο ισχύει και στην οικονομία. Σπουδαίοι καθηγητές οικονομολόγοι ήταν όλα τα τελευταία χρόνια αυτοί που λειτουργούσαν το Υπουργείο Εθνικής Οικονομίας και κάποιοι αδαείς, αμόρφωτοι, οι οποίοι λειτουργούσαν όμως και λίγο στο δρόμο, τούς έλεγαν ότι κάποια πράγματα είναι στραβά. Όμως αυτοί δεν καταλάβαιναν τίποτα. Το London School of Economics βλέπετε! 
Εδώ λέει ότι η χωροταξική αναδιάρθρωση της χώρας, η διαμόρφωση, η ανάπτυξη, η πολεοδόμηση και η επέκταση των πόλεων και των οικιστικών γενικά περιοχών υπάγεται στη ρυθμιστική αρμοδιότητα και τον έλεγχο του κράτους. Εσείς με το άρθρο 3 παράγραφος 6 του σχεδίου νόμου αναθέτετε και την πολεοδόμηση και τη χωροταξία σε ιδιώτες. Πώς είναι δυνατόν να μας λέτε εδώ ότι αυτά είναι συμβατά με το Σύνταγμα; Παραπέμπετε μάλιστα και σε υπουργικές αποφάσεις, για να επικυρωθεί η ιδιωτική πολεοδόμηση, όταν είναι σαφές κι έχουμε νομολογία του Συμβουλίου της Επικρατείας, η οποία έχει πάγια ισχύ, που λέει «προεδρικό διάταγμα», τουλάχιστον προεδρικό διάταγμα. Κι εσείς ως νομικοί θέλετε να μας παρουσιάσετε ότι αυτά είναι έγκυρα; Θέλετε να μας κάνετε το μαύρο άσπρο; Δεν γίνονται αυτά τα πράγματα, όπως δεν γίνεται να μας λέτε ότι οι απαλλοτριώσεις γίνονται για δημόσια ωφέλεια κι εσείς τις απαλλοτριώσεις να τις κάνετε σε όφελος του ΤΑΙΠΕΔ, για να δίνει την περιουσία σε ιδιωτικά συμφέροντα. Από πού κι ως πού γίνονται απαλλοτριώσεις υπέρ ιδιωτικών συμφερόντων και τις θεωρείτε συμβατές με το Σύνταγμα; Αυτά είναι απαράδεκτα πράγματα.
Εγώ πάντοτε πίστευα ότι ανεξάρτητα από παρατάξεις κι από ιδεολογικά ή πολιτικά σύνορα, υπάρχουν και ευαισθησίες, οι οποίες είναι και πολιτιστικές και νομικές και επιστημονικές. Σ’ αυτές τις ευαισθησίες εγώ προστρέχω, προσβλέπω, για να μην κατακυρώσετε αντισυνταγματικές διατάξεις. 
Ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"74289"," Ευχαριστούμε πολύ. 
Το λόγο έχει ο κ. Επαμεινώνδας Μαριάς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74290"," Κυρία Πρόεδρε, έχουμε επισημάνει επανειλημμένως σ’ αυτήν την Αίθουσα ότι το μνημόνιο βλάπτει  σοβαρά πλέον και τη δημοκρατία. Την Υγεία είναι σίγουρο ότι την έχει βλάψει. Έχει στείλει τέσσερις χιλιάδες ανθρώπους στην αυτοκτονία. Την οικονομία επίσης την έχει διαλύσει. Όμως είχαμε επισημάνει απ’ αυτό το Βήμα ότι πλέον η Κυβέρνηση διολισθαίνει και σ’ έναν επικίνδυνο δρόμο, δηλαδή στο να αξιοποιεί το άρθρο 44 του Συντάγματος που έχει σχέση με τις πράξεις νομοθετικού περιεχομένου. Είναι μία διάταξη, στην οποία το Σύνταγμα λέει ότι «σε έκτακτες περιπτώσεις εξαιρετικά επείγουσας και απρόβλεπτης ανάγκης ο Πρόεδρος της Δημοκρατίας μπορεί, ύστερα από πρόταση του Υπουργικού Συμβουλίου, να εκδίδει πράξεις νομοθετικού περιεχομένου».
Αντί, λοιπόν, να αξιοποιηθεί αυτή η διάταξη μία, δύο, τρεις φορές που υπάρχουν ενδεχόμενα οι επείγουσες καταστάσεις, έχουμε φτάσει σε ένα σημείο να θεωρηθεί σε προηγούμενη συνεδρίαση ότι εξαιρετικά επείγουσα κατάσταση συνιστά η οικονομική κατάσταση της χώρας, δηλαδή το ότι βρισκόμαστε σε οικονομική κρίση. Και είχα επισημάνει από εκείνο το Βήμα ότι αυτό είναι επικίνδυνο διότι επί της ουσίας βρισκόμαστε σε αυτή την οικονομική κρίση και κάθε φορά αν αυτό αξιοποιείται ως λόγος έκδοσης πράξης νομοθετικού περιεχομένου τι θα έχουμε πρακτικά, κύριοι συνάδελφοι; Θα έχουμε την πράξη να εκδίδεται, θα έχουμε σαράντα ημέρες που έχει χρόνο η Κυβέρνηση μέχρι να την καταθέσει στη Βουλή και θα έχει και άλλους τρεις μήνες να τη φέρει σε ψήφιση. Επί του πρακτέου δηλαδή θα ισχύει ένας νόμος επί εκατόν είκοσι οκτώ ημέρες χωρίς η Βουλή να έχει πάρει απόφαση. Αυτό είναι συνταγματική εκτροπή εάν γίνεται συνεχώς. Και δυστυχώς το έχετε κάνει το τελευταίο διάστημα πάνω από δέκα φορές. Ότι έχετε φέρει εδώ, κανένα δεν είναι νομοσχέδιο δικό σας, είναι κυρώσεις πράξεων νομοθετικού περιεχομένου. Αντιληφθείτε, λοιπόν, ότι δεν μπορεί να γίνεται συνέχεια αυτή η διαδικασία.
Τώρα φτάσατε στο άκρον άωτον. Δηλαδή τι γίνεται; Χάσατε μια ψηφοφορία στην επιτροπή της Βουλής και δεν εξελέγει ο εκλεκτός, ο δικός σας ο πρόεδρος, ο προτεινόμενος στο ΤΑΥΠΕΔ το μεσημέρι και το απόγευμα εκδίδετε πράξη νομοθετικού περιεχομένου, που λέτε ότι η πλειοψηφία για να διοριστείς πρόεδρος δεν είναι τα 2/3, αλλά είναι το 51% και αμέσως τον διορίζετε. Αντιλαμβάνεστε ότι κάνετε δύο παρεμβάσεις. Αλλάζετε το νομοθετικό πλαίσιο, γιατί; Γιατί έχει αποτύχει τι; Η εκλογή συγκεκριμένου προέδρου, του εκλεκτού σας, του κ. Αθανασόπουλου –αν δεν κάνω λάθος- που τον είχατε και στη ΔΕΗ. Αυτό, λοιπόν, πάει ένα βήμα παραπέρα. 
Σας επισημαίνουμε, λοιπόν, κύριοι συνάδελφοι, ότι τα βήματα αυτά είναι αρκετά επικίνδυνα. Με πράξεις νομοθετικού περιεχομένου μπαίνετε σε μια διαδικασία εκτάκτων καταστάσεων και αυτό είναι άσχημο για τη Βουλή, είναι άσχημο και για σας τους ίδιους, είναι για όλους μας. Και θέλουμε αυτό να το επισημάνουμε.
Και θα θυμόσαστε ότι το έχω επισημάνει πάνω από δέκα φορές. Διότι αυτό θεωρώ ότι είναι κυρίαρχο στοιχείο. Η τρόικα είναι δεδομένο ότι θέλει να επιβάλει διάφορα πράγματα. Δεν βρίσκει τους συσχετισμούς δύναμης κάθε φορά η κυβερνητική πλειοψηφία. Διολισθαίνετε, λοιπόν, σε αυτή την αυταρχική μέθοδο προκειμένου να κερδίσετε εκατόν δέκα, εκατόν είκοσι μέρες και να φέρετε σε χρόνο που θέλετε την πράξη νομοθετικού περιεχομένου. Διότι σύμφωνα με το Σύνταγμα και τη νομολογία του Συμβουλίου της Επικρατείας ισχύει μέχρι τις κυρώσεως ή μη, δηλαδή παράγει δικαιώματα ακόμα και αν δεν την ψηφίσετε.
Τα υπόλοιπα που δημιουργούνται είναι ότι πλέον παραβιάζετε και το άρθρο 20 και 26 του Συντάγματος, όπως τέθηκε, διότι εδώ έχουν γίνει και δίκες στις υποθέσεις αυτές. Δηλαδή οι αποφάσεις του ΤΑΙΠΕΔ  και οι αποφάσεις μάλλον της διυπουργικής -που βιαστήκατε να τις βγάλετε σε σχέση με την μεταβίβαση των μετοχών της ΕΥΑΘ, της ΕΥΔΑΠ, των πετρελαίων, δεν τηρήσατε τις διαδικασίες που έπρεπε- οι πράξεις οι διοικητικές είναι άκυρες. 
Έχουν ανοιχτεί δίκες, έχουν γίνει αυτήν τη στιγμή προσφυγές στο Συμβούλιο της Επικρατείας, επομένως έρχεστε να παραβιάσετε και το άρθρο 26 για τη διάκριση των εξουσιών, αλλά και το άρθρο 20, παράγραφος 1, για το δικαίωμα αποτελεσματικής δικαστικής προστασίας. Εδώ πλέον εκφεύγετε αρκετά και θα πρέπει αυτό να το δείτε, διότι τα πράγματα πάνε πάρα πολύ μακριά και γίνονται ιδιαίτερα επικίνδυνα.
Το ίδιο ισχύουν και για τις διατάξεις που έχουν σχέση με το άρθρο 5 και 24 του Συντάγματος και για το αιγιαλό και τέλος σε σχέση και με τις απαλλοτριώσεις, όπου πρέπει να αποδειχθεί δημόσια ωφέλεια για να έχουμε απαλλοτριώσεις. Δεν είναι δημόσια ωφέλεια η μεταβίβαση, οι απαλλοτριώσεις υπέρ του ΤΑΙΠΕΔ, διότι όλα αυτά πάνε υπέρ των δανειστών, δεν πάνε υπέρ του ελληνικού λαού.
Επομένως, στηρίζουμε την ένσταση αντισυνταγματικότητας, όπως έχει διατυπωθεί και την έχουμε εξηγήσει κι εμείς με την τοποθέτηση μας.
Ευχαριστώ.","ΕΠΑΜΕΙΝΩΝΔΑΣ ΜΑΡΙΑΣ",304
"74291"," Ευχαριστούμε, κύριε Μαριά. 
Ο κ. Νικόλαος Τσούκαλης, από τη Δημοκρατική Αριστερά, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74292"," Ευχαριστώ, κυρία Πρόεδρε. 
Θα ήθελα να απευθυνθώ σε όλες τις πτέρυγες της Βουλής και σε κάθε έναν και κάθε μία από εμάς ξεχωριστά, ακόμα και σε αυτούς που δεν είναι νομικοί. Το άρθρο 44 του Συντάγματος ουσιαστικά αποτελεί μια παρεκτροπή της δέσμιας αρμοδιότητας αυτού εδώ του χώρου να νομοθετεί. Δίνει τη δυνατότητα στην εκτελεστική εξουσία, σε έκτακτες περιπτώσεις, να παίρνει την πρωτοβουλία να νομοθετεί, να ρυθμίζει καταστάσεις. 
Γιατί το λέω αυτό; Διότι πρέπει να μας αφορά όλους και πρέπει να θέτουμε τα όρια της συγκεκριμένης νομοθέτησης. Έχουν γραφτεί πάρα πολλά για τις προϋποθέσεις-προδιαγραφές που αναφέρονται και στο Σύνταγμα για τις έκτακτες συνθήκες. Τα λέω αυτά γιατί απευθυνόμενος στην εκτελεστική εξουσία θέλω να θέσουμε σαν Δημοκρατική Αριστερά ένα όριο. Δεν θα εγερθούμε στην ψηφοφορία, αλλά αυτό είναι το όριο, κύριε Υφυπουργέ. Δεν είναι εδώ ο αρμόδιος Υπουργός, αλλά πρέπει να τεθεί ένα όριο.
Το λέω αυτό, γιατί στις 6-9 και 7-9 είναι οι δύο πράξεις νομοθετικού περιεχομένου. Αν θυμάμαι καλά και αν δεν με απατά η μνήμη μου, δεν ήταν η περίοδος εκείνη της μεγάλης νομοθετικής έξαρσης αυτού εδώ του χώρου. Σύμφωνα με τον Κανονισμό της Βουλής και με το Σύνταγμα, προβλέπονται και διαδικασίες ακόμα και κατεπείγοντος, με βασική προϋπόθεση οι οποιεσδήποτε ρυθμίσεις να τυγχάνουν τη βάσανο του συγκεκριμένου χώρου. 
Δεν δικαιολογείται –με τις ημερομηνίες 6-9 και 7-9- να ακολουθούνται αυτές οι διαδικασίες, όταν μέσα σε ένα διάστημα τριών, τεσσάρων ημερών θα μπορούσε έστω και με τη διαδικασία του κατεπείγοντος να συζητηθεί. 
Σαν Δημοκρατική Αριστερά λέμε το εξής: Τέλος η διαδικασία των πράξεων νομοθετικού περιεχομένου. Επί της ουσίας, έχουμε όλη την καλή διάθεση να συζητήσουμε, να βοηθήσουμε την Κυβέρνηση, να συμφωνήσουμε στο δύσκολο έργο της, όχι όμως με τέτοιες διαδικασίες. Επαναλαμβάνω, λοιπόν, θέτοντας αυτή την προϋπόθεση, ότι δεν θα εγερθούμε στο θέμα της αντισυνταγματικότητας στη συγκεκριμένη περίπτωση, αλλά στέλνουμε αυτή την προειδοποίηση προς τη μεριά της Κυβέρνησης. 
Σας ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"74293"," Και εμείς σας ευχαριστούμε, κύριε συνάδελφε. 
Ο κ. Μάκης Βορίδης, Κοινοβουλευτικός Εκπρόσωπος της Νέας Δημοκρατίας, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74294"," Ευχαριστώ, κυρία Πρόεδρε. 
Θα ήθελα να κάνω μια έκκληση. Όταν συζητάμε τα θέματα αντισυνταγματικότητας, καλό είναι να εστιάζουμε στο Σύνταγμα, γιατί όλες οι πολιτικές κριτικές, απολύτως θεμιτές, αλλά μπορούν να γίνουν στα πλαίσια τοποθετήσεων. Νομίζω όμως ότι αν εστιάσουμε στα συγκεκριμένα, θα διευκολυνθούμε. 
Ως προς το πρώτο ζήτημα, το οποίο ετέθη, η ρύθμιση που γίνεται, κυρία Πρόεδρε, κυρίες και κύριοι συνάδελφοι, ουσιαστικά τροποποιεί μια διάταξη νόμου που καθόριζε τον τρόπο, με τον οποίο δίδεται μια γνώμη της σχετικής επιτροπής για το ζήτημα του ΤΑΙΠΕΔ. Γίνεται μια παρέμβαση, η οποία αλλάζει αυτό. Μπορεί κάποιος να συμφωνεί με την παρέμβασή ή να διαφωνεί με την παρέμβαση, αλλά δεν προσκρούει σε διάταξη του Συντάγματος.
Άλλα ζητήματα τα οποία ήγειραν συνάδελφοι που λένε ποια είναι η τύχη των συμβάσεων που έχουν συναφθεί, μεταβιβάσεων μετοχών, άλλων αποφάσεων κ.λπ., δεν έχουν να κάνουν με τη διάταξη του νόμου. Η διάταξη του νόμου είναι συνταγματική. Τα άλλα ζητήματα δεν είναι αντικείμενο της παρούσης διαδικασίας. Επομένως, ως προς αυτό δεν υπάρχει κανένα ζήτημα συνταγματικότητας. 
Πιο ενδιαφέρουσα ήταν η παρατήρηση που αφορά το τουριστικό χωριό και εκεί –ουσιαστικά συνοψίζω αυτό το οποίο λέγεται για να συνεννοούμαστε- ετέθη το ζήτημα, ότι πράγματι η πολεοδόμηση δεν έχει να κάνει με ιδιωτική ή δημόσια. Πολεοδόμηση μπορεί να γίνει με προεδρικό διάταγμα. Αυτή είναι η ερμηνεία που δίδει το Συμβούλιο της Επικρατείας. 
Εδώ υπάρχει η άποψη ότι γίνεται πολεοδόμηση με κοινή υπουργική απόφαση. Επομένως, εξεφράσθη η άποψη –ξαναλέω ότι αυτή είναι η πιο ενδιαφέρουσα σκέψη- ότι εδώ υπάρχει ένα ζήτημα που ακριβώς με την ερμηνεία που κάνει το Συμβούλιο της Επικρατείας θα δημιουργήσει ένα θέμα νομιμότητας αυτής της πολεοδόμησης με κοινή υπουργική απόφαση. 
Υπάρχει, κυρία Πρόεδρε, κατά την άποψή μας η εξής διαφορά. Η έννοια της πολεοδομήσεως εντάσσεται μέσα σε ένα γενικότερο πολεοδομικό σχεδιασμό. Έχουμε γενικά χωροταξικά, έχουμε ειδικά χωροταξικά, έχουμε περιφερειακά χωροταξικά. Εδώ στη συγκεκριμένη περίπτωση το ρόλο, αν θέλετε, των ειδικών ή περιφερειακών χωροταξικών παίζουν τα ΕΣΧΑΔΑ. Τα ΕΣΧΑΔΑ είναι στην πραγματικότητα που πολεοδομούν. Αυτή η ΚΥΑ θα είναι εντεταγμένη υποχρεωτικώς στα πλαίσια που θέτει το ΕΣΧΑΔΑ.
 Άρα, η άποψη την οποία υποστηρίζουμε στο συγκεκριμένο ζήτημα που ετέθη, είναι ότι καταρχήν δεν μπορεί να τεθεί ζήτημα αντισυνταγματικότητας. Μπορεί ενδεχομένως ad hoc η συγκεκριμένη ΚΥΑ που θα εκδοθεί να ελέγχεται ως προς τη νομιμότητά της και την εναρμόνισή της με το ΕΣΧΑΔΑ. Αυτό, ναι. Αυτό μπορεί να ελεγχθεί, αλλά πρέπει πρώτα να εκδοθεί η ΚΥΑ για να ελεγχθεί. Επομένως, κατά τη γνώμη μας, και εδώ δεν υπάρχει κάποιο ζήτημα συνταγματικότητος.
Η τρίτη αιτίαση η οποία ακούστηκε αφορά το περίφημο θέμα –μάλλον δεν είναι και τόσο περίφημο- των υποτίθεται απαλλοτριώσεων για ιδιωτικούς σκοπούς. Νομίζω ότι η διατύπωση του άρθρου, του κειμένου του νόμου είναι αρκετά σαφής. Τι λέει; Ότι ουσιαστικά η απαλλοτρίωση αυτή γίνεται για την αξιοποίηση των στοιχείων της περιουσίας του ταμείου. Το ταμείο, για να συνεννοηθούμε, στην πραγματικότητα εκείνο το οποίο κάνει είναι να αξιοποιεί δημόσια περιουσία προς αποπληρωμή -χρησιμοποιεί δε αυτά τα οποία προκύπτουν, τα έσοδα από την αξιοποίηση αυτής της περιουσίας- του δημοσίου χρέους.
Άκουσα μία ιδιόρρυθμη κατά τη γνώμη μου άποψη ότι η αποπληρωμή του δημοσίου χρέους, δηλαδή των οφειλών του δημοσίου, δεν είναι προς το δημόσιο συμφέρον. Να μου επιτρέψετε να διαφωνήσω. Πρωτίστως και κυρίως η αποπληρωμή του δημοσίου χρέους προφανώς είναι στο δημόσιο συμφέρον. Όπως εμπίπτει στο δημόσιο συμφέρον και η θωράκιση της δημόσιας περιουσίας με μία σειρά από δυνατότητες και προνόμια, ακριβώς για να αποκτήσει πρόσθετη αξία.
Επομένως, κατά τη γνώμη μου, δεν υπάρχει κάποιο ζήτημα εδώ ξανά, που δημιουργεί κάποιου είδους αντισυνταγματικότητα.
Αυτές νομίζω ότι είναι οι τρεις κύριες αιτιάσεις που εκφράστηκαν από την πλευρά της Αξιωματικής Αντιπολίτευσης και στις οποίες θεωρώ ότι έχουμε επαρκώς απαντήσει και γι’ αυτό, κυρία Πρόεδρε, θα προτείνουμε στο Σώμα την απόρριψη της συγκεκριμένης ένστασης.","ΜΑΥΡΟΥΔΗΣ ΒΟΡΙΔΗΣ",69
"74295"," Ευχαριστούμε, κύριε συνάδελφε.
Κύριε Υπουργέ έχετε το λόγο για δύο λεπτά, γιατί έχει ολοκληρωθεί η συζήτηση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74296"," Θα ήθελα να πω και εγώ με τη σειρά μου για το πρώτο θέμα που τέθηκε, για την πράξη νομοθετικού περιεχομένου ότι η διάταξη που υπήρχε απλώς άλλαξε. Δεν νομίζω ότι υπάρχει θέμα ουσίας εδώ.
Βεβαίως, οι πράξεις νομοθετικού περιεχομένου πρέπει να χρησιμοποιούνται με φειδώ, αλλά νομίζω ότι υπήρχε συγκεκριμένος λόγος που δικαιολογεί αυτή την πράξη.
Δεύτερο σημείο. Άκουσα με πολύ ενδιαφέρον τις απόψεις για την πολεοδόμηση και μολονότι δεν είμαι ο ειδικότερος, θεωρώ ότι εφόσον το πλαίσιο καθορίζεται με τα ΕΣΧΑΔΑ και εκεί πρέπει να εστιάσει κάποιος, δηλαδή εάν η διοικητική πράξη συμφωνεί με αυτές τις προβλέψεις των ΕΣΧΑΔΑ.
Το τρίτο που ήθελα να πω είναι ότι η έννοια του δημόσιου συμφέροντος έχει πολύ μεγάλη σημασία για το αν γίνεται αξιοποίηση ή όχι της περιουσίας μέσα από τις απαλλοτριώσεις. Όταν χρησιμοποιούνται τα χρήματα για να πληρωθούν χρέη του δημοσίου, νομίζω ότι δεν χρειάζεται να συζητάμε για την έννοια του δημοσίου συμφέροντος.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"74297"," Ευχαριστούμε, κύριε Υπουργέ.
Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100 παρ. 2 του Κανονισμού της Βουλής για το θέμα συνταγματικότητας που ετέθη.
Οι αποδεχόμενοι την ένσταση αντισυνταγματικότητας παρακαλώ να εγερθούν.
(Εγείρονται οι αποδεχόμενοι την ένσταση αντισυνταγματικότητας)
Είναι προφανές ότι δεν ηγέρθη ο απαιτούμενος αριθμός Βουλευτών από το Σύνταγμα και τον Κανονισμό της Βουλής.
Συνεπώς, η ένσταση αντισυνταγματικότητας απορρίπτεται.
Συνεχίζουμε με τον κατάλογο των ομιλητών.
Το λόγο έχει η κ. Ελένη Μακρή-Θεοδώρου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74298"," Κυρία Πρόεδρε, κυρίες και κύριοι συνάδελφοι, η κρίση που βιώνει η χώρα είναι πρωτόγνωρη. Δυστυχώς, όλοι οι δείκτες της ελληνικής οικονομίας αποτυπώνουν τη συρρίκνωση της οικονομικής δραστηριότητας του 2012. Σύμφωνα με τα στοιχεία της ΕΛΣΤΑΤ, το ποσοστό ανεργίας τον Ιούνιο του 2012 ήταν στο 24,4% και οι άνεργοι ξεπέρασαν κατά πολύ το εκατομμύριο. Το ποσοστό των νέων ηλικίας δεκαπέντε έως σαράντα τεσσάρων ετών έφθασε στο 55% και των γυναικών στο 28%. Εκτιμάται ότι η ανεργία το 2012 θα είναι στο 23,5%.
Παράλληλα, το χρηματοπιστωτικό μας σύστημα βουλιάζει. Ο ρυθμός μείωσης των καταθέσεων διάρκειας μιας μέρας διαμορφώθηκε τον Ιούλιο του 2012 σε 20,9%, ενώ το Δεκέμβριο του 2011 ήταν 18%. Σήμερα, διανύουμε τον πέμπτο χρόνο ύφεσης. Η ανάγκη να υπάρξει ρευστότητα στην αγορά είναι πολύ μεγάλη. Καθοριστικής σημασίας, όμως, είναι οι διαρθρωτικές αλλαγές που πρέπει να γίνουν στην ελληνική οικονομία, ώστε να απελευθερωθούν δυνάμεις ικανές να αντιστρέψουν την ύφεση σε ανάκαμψη της οικονομίας. Είναι διαρθρωτικές αλλαγές που έπρεπε ήδη να έχουν γίνει στην ελληνική οικονομία, αλλά κάποιοι δεν τις ήθελαν και κάποιοι δεν τις τόλμησαν. Είναι διαρθρωτικές αλλαγές οι οποίες επιβάλλεται να γίνουν, για να μην πληρώσουν και αύριο οι μισθωτοί και οι συνταξιούχοι, για να μην πληρώσει ο εργαζόμενος στον ιδιωτικό τομέα, για να υπάρξει ώθηση στον οικονομικό τομέα μέσα από ιδιωτικές επενδύσεις.
Κυρίες και κύριοι συνάδελφοι, ο ελληνικός λαός με την ψήφο του στις εκλογές έδωσε ξεκάθαρη εντολή: Κυβέρνηση εθνικής ευθύνης, προκειμένου να εφαρμοστούν πολιτικές οι οποίες θα δημιουργήσουν ελπίδα για το μέλλον. Καλοί οι λεονταρισμοί και τα συνθήματα για να γινόμαστε αρεστοί, αλλά ο λαϊκισμός αυτή την ώρα είναι στάση ανευθυνότητας. Οι συμπολίτες μας αντιμετωπίζουν οξύτατα προβλήματα και πολλοί από αυτούς προβλήματα επιβίωσης. Πρέπει άμεσα να δώσουμε λύσεις. Δεν έχουμε περιθώρια για ατέρμονες συζητήσεις.
Καταλήγουμε, λοιπόν, στο αν προκύπτει όφελος για τον κρατικό προϋπολογισμό από την εν λόγω ρύθμιση. Προφανώς, προκύπτει, διότι η εφαρμογή της θα επιφέρει και αύξηση των εσόδων για αποπληρωμή του δημοσίου χρέους και αύξηση εσόδων από την ορθολογική αξιοποίηση της δημόσιας περιουσίας, γεγονός που θα είναι προς όφελος του συνόλου της κοινωνίας. Θα προκύψουν νέες επενδυτικές ευκαιρίες, μέσω αυτών νέες θέσεις εργασίας. Άρα, ανάπτυξη της οικονομίας της χώρας, ενίσχυση της ανταγωνιστικότητας, προσέλκυση νέων επενδυτών από το εξωτερικό, οφέλη στις τοπικές κοινωνίες, αύξηση του ακαθαρίστου εθνικού προϊόντος.
Σε ένα περιβάλλον βαθιάς και παρατεταμένης ύφεσης, υψηλής ανεργίας και μεγάλης αβεβαιότητας επιβάλλεται η προώθηση του προγράμματος αποκρατικοποιήσεων με στόχο την προσέλκυση επενδυτικών κεφαλαίων. Όλοι μας το γνωρίζουμε καλά ότι όχι μόνο δεν έρχονται κεφάλαια στη χώρα, αντίθετα φεύγουν. Αυτό πρέπει να σταματήσει. Πρέπει η ελληνική οικονομία να εμπνεύσει εμπιστοσύνη.
Αυτό που απαιτείται είναι ένας συνολικός στρατηγικός σχεδιασμός ταχείας υλοποίησης, διότι τα χρονικά περιθώρια δεν είναι ανεξάντλητα και το πιο βασικό, να διασφαλίζει διαφανείς διαδικασίες προς το συμφέρον του ελληνικού δημοσίου. Η κατάργηση του ελάχιστου ποσού δεν πρέπει να συνεπάγεται και απώλεια κάθε συμμετοχής ή ελέγχου του δημοσίου επί των υπό αποκρατικοποίηση εταιρειών, ιδιαίτερα στις επιχειρήσεις κοινής ωφέλειας, όπως ο ηλεκτρισμός και το νερό. Οι πολίτες θα πρέπει να απολαμβάνουν την αδιάκοπη παροχή αγαθών και υπηρεσιών κοινής ωφέλειας και τις υποδομές εθνικής σημασίας.
Κυρίες και κύριοι συνάδελφοι, η αξιοποίηση των ακινήτων του δημοσίου σε μία περίοδο κρίσιμη για την επίλυση των δημοσιονομικών προβλημάτων της χώρας απαντά στο ερώτημα αναζήτησης νέων πόρων αντί της συνεχούς επιβάρυνσης των φορολογουμένων, ιδιωτών και επιχειρήσεων. Η αξιοποίηση των δημοσίων ακινήτων μέχρι σήμερα αποτέλεσε το επιθυμητό, αλλά όχι το υλοποιήσιμο, με αποτέλεσμα οι προς αξιοποίηση χώροι να απαξιώνονται και να αποτελούν στόχους πολλαπλών καταπατήσεων.
Ένα περίπλοκο θεσμικό πλαίσιο και κάποιες διαδικασίες λειτούργησαν ως τώρα αποτρεπτικά. Καιρός είναι να αλλάξουμε γραμμή πλεύσης και πρώτα απ’ όλα να καταγράψουμε τι έχουμε, όπως κάνει κάθε νοικοκύρης στο σπίτι του, δηλαδή το αυτονόητο, όπως το ποια είναι η περιουσία των Υπουργείων, των δημόσιων επιχειρήσεων στις οποίες το δημόσιο κατέχει το σύνολο του μετοχικού τους κεφαλαίου, των δημοσίων οργανισμών και όλων των νομικών προσώπων δημοσίου δικαίου –αυτό είναι πλέον αρμοδιότητα της Γενικής Γραμματείας Δημόσιας Περιουσίας- για να αποτυπωθεί με ακρίβεια το σύνολο της δημόσιας περιουσίας.
Κυρίες και κύριοι συνάδελφοι, οι αποκρατικοποιήσεις είναι αναγκαιότητα με πολλαπλά οφέλη για την τοπική και εθνική οικονομία. Αυτό που απομένει να συζητήσουμε είναι το τίμημα και οι διαδικασίες. Σ’ αυτό το κομμάτι, όλοι επιθυμούμε το βέλτιστο. Το οφείλουμε στις ιδέες μας, στις αξίες μας και στα παιδιά μας.
Ευχαριστώ.
(Χειροκροτήματα)","ΕΛΕΝΗ ΜΑΚΡΗ-ΘΕΟΔΩΡΟΥ",291
"74299","  Ευχαριστούμε, κυρία συνάδελφε.
Ο κ. Ευάγγελος Αποστόλου έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74300"," Κυρίες και κύριοι συνάδελφοι, κύριε Υπουργέ, εγώ θα σταθώ στην ουσία, γιατί η πράξη νομοθετικού περιεχομένου ως μία διαδικασία επείγουσα, έκτακτων περιπτώσεων δεν συνάδει με την αποδοτική αξιοποίηση. Αυτό το λέω διότι ουσιαστικά φέρνετε τη συγκεκριμένη ρύθμιση υπό την πίεση υπηρέτησης του δημοσίου χρέους. Αυτή είναι η αλήθεια. Και επειδή με ενδιαφέρει ιδιαίτερα η αξιοποίηση της δημόσιας γης, θα αναφερθώ στο πώς πριν από ένα μήνα σε σχετική μου ερώτηση για την καταπάτηση της δημόσιας περιουσίας απαντούσε και στο πώς ουσιαστικά αντιλαμβανόταν ο Υπουργός Οικονομικών τη συγκεκριμένη περίπτωση καταπάτησης της δημόσιας γης.
Σε σχετική μου ερώτηση, λοιπόν, κύριε Υπουργέ, αναφορικά με την υπεράσπιση των εμπράγματων δικαιωμάτων του δημοσίου κατά τη διαδικασία κατάρτισης του Εθνικού Κτηματολογίου της χώρας –μία διαδικασία που δυστυχώς καρκινοβατεί και το ξέρετε όλοι- όσον αφορά τα ακίνητα αρμοδιότητας του Υπουργείου σας, αστικά, αγροτικά, κοινόχρηστοι χώροι, αιγιαλοί, παραλίες, μου απάντησε ««μετά από ενδελεχή έρευνα του ζητήματος, με αφορμή τις διαπιστώσεις και τους προβληματισμούς εκ μέρους των υπηρεσιών μας σχετικά με τη διασφάλιση των συμφερόντων του δημοσίου κατά την κτηματολογική διαδικασία, ήδη έχει συνταχθεί και βρίσκεται στο στάδιο της δημοσίευσης νέα εγκύκλιος-διαταγή μας…» -όταν ξέρουμε όλοι για το Κτηματολόγιο πόσα χρόνια πριν έχει ξεκινήσει- «…με λεπτομερείς και σαφείς οδηγίες προς τις κτηματικές υπηρεσίες που αφορούν την παρέμβαση του δημοσίου στην κτηματολογική διαδικασία για ακίνητα φέροντα το χαρακτηρισμό «αγνώστου ιδιοκτήτου». Η προαναφερθείσα εγκύκλιος, μία εγκύκλιος για να αντιμετωπίσει τα σχετικά, θα τεθεί σε εφαρμογή άμεσα»». 
Δεν είχε υπάρξει σχετική εγκύκλιος. Ξέρετε, αγαπητοί συνάδελφοι, ποια είναι τα αγνώστου διαμονής; Εκεί όπου το δημόσιο δεν πήγε να ασκήσει το εμπράγματο δικαίωμά του και, βεβαίως, το γνωστό τεκμήριο κυριότητας του δημοσίου.
Άρα, λοιπόν, σ’ αυτήν όλη την ιστορία έχουμε μία λεηλασία ουσιαστικά της δημόσιας γης, την οποία αναγνωρίζει και το ίδιο το δημόσιο. Και ξέρετε, αγαπητοί συνάδελφοι, πότε φάνηκε αυτό έντονο; Φάνηκε, όταν η Κτηματική Εταιρεία του Δημοσίου έστειλε ακίνητά της στο ΤΑΙΠΕΔ και οι ελεγκτές του ΤΑΙΠΕΔ πήγαν να δουν αυτά τα ακίνητα που περιγράφονται. Και αναφέρομαι σε συγκεκριμένη περιφέρεια, σε περιοχή στο Νομό Ηλείας. Υποτίθεται ότι παραχωρήθηκαν στο ΤΑΙΠΕΔ είκοσι χιλιάδες στρέμματα ακίνητα και οι ελεγκτές τελικά εντόπισαν τα δεκαοκτώ χιλιάδες στρέμματα –διότι αυτό είναι η ουσία- να έχουν καταπατηθεί.
Και ξέρετε ποια είναι η αντίδραση του Υπουργείου Οικονομικών για τη συγκεκριμένη καταπάτηση; Σας το διαβάζω κι αυτό. 
«Όσον αφορά την τακτοποίηση των καταπατημένων εκτάσεων του δημοσίου, το ζήτημα απασχολεί το Υπουργείο Οικονομικών και εξετάζεται η επίλυσή του με γνώμονα το δημόσιο συμφέρον». 
Ξέρετε ποια επίλυση ετοιμάζεται αυτήν την ώρα στο Υπουργείο Οικονομικών; Θα κληθούν αυτοί οι οποίοι ουσιαστικά έχουν καταλάβει το 40% της γνωστής δημόσιας γης και με μία καταβολή ενός τιμήματος 500 έως 600 ευρώ το στρέμμα -και πρόκειται για εκτάσεις παραθαλάσσιες, για εκτάσεις σαν κι αυτές που περιγράφονται και μέσα, για τις οποίες θα πω πιο κάτω ότι έχουμε μία επέμβαση στην ειδική χρήση γης η οποία είναι εντελώς απαράδεκτη- όλα θα χαριστούν ουσιαστικά. Πραγματικά μας εκπλήσσει γιατί το δημόσιο δεν περιμένει, δεν πιέζει επιτέλους να ολοκληρωθεί αυτή η διαδικασία της κατάρτισης του Εθνικού Κτηματολογίου. 
Έρχομαι στο δεύτερο θέμα που αφορά την επιτρεπτή ειδική χρήση γης. Ξέρετε, κύριοι συνάδελφοι, τι σημαίνει αυτό; Ότι όπου ο προορισμός του αγορασθέντος ακινήτου δεν συνάδει με αυτά που προβλέπονται στον πολεοδομικό σχεδιασμό της περιοχής, στον αέρα. Άρα θυσία και ο πολεοδομικός σχεδιασμός στη συγκεκριμένη επιδίωξη. 
Επειδή όλη αυτή η ιστορία με τα τουριστικά, παραθεριστικά χωριά, για να μπορέσει να σταθεί κάπου αρχίζει και χρησιμοποιείται και πάλι αυτή η διαδικασία του οικισμού του προ του 1923, επιτέλους αγαπητοί συνάδελφοι, πότε θα τελειώσει αυτή η διαδικασία; Είναι δυνατόν φαραωνικού τύπου δραστηριότητες σαν αυτές που προβλέπονται να κολλάνε δίπλα σε οικισμούς προ του 1923; 
Ξέρετε, αγαπητοί συνάδελφοι, σε αυτήν τη χώρα η διαδικασία αυτή δυστυχώς όλη τη δεκαετία του ’50 και του ’60 πολεοδόμησε όλη την Ελλάδα. Οι κτηματομεσίτες και οι εργολάβοι έστησαν τη χώρα μας, χρησιμοποιώντας αυτή τη διαδικασία. Μάλιστα πολλές φορές δεν υπήρχε ούτε ίχνος οικισμού. Σας το λέω αυτό, γιατί έχω ασχοληθεί με το συγκεκριμένο θέμα. Υπάρχουν χάρτες, αεροφωτογραφίες του 1969, όπου δεν εμφανίζεται κανένας οικισμός κι όμως υπάρχουν οικισμοί σήμερα που έχουν πολεοδομηθεί με βάση αυτήν τη διαδικασία. 
Τελειώνω, κυρία Πρόεδρε. 
Όσον αφορά τώρα ένα άλλο ιδιαίτερο θέμα που αναφέρεται στην πρόβλεψη για συμφωνία μίσθωσης, δέστε, θα δοθούν κτήρια του δημοσίου. Είναι χαρακτηριστικές οι περιπτώσεις των Υπουργείων, όπου έχουν ήδη διασφαλισμένο και το μίσθωμα και όλα για πενήντα, εκατό χρόνια. Μάλιστα υπάρχει μία ειδική περίπτωση του Υπουργείου Αγροτικής Ανάπτυξης, όπου το κτήριο του Κεράνη θα πωληθεί με προσυμφωνημένη την μετεγκατάσταση του Υπουργείου Αγροτικής Ανάπτυξης. Καταλαβαίνετε λοιπόν σε τι διαδικασίες μπαίνουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ολοκληρώνω, λέγοντας ότι κάτι πρέπει να κάνετε, κύριε Υπουργέ γι’ αυτές τις πολυαρμοδιότητες, όπως Κτηματική Εταιρεία του Δημοσίου, Κτηματική Υπηρεσία, η διεύθυνση τάδε κ.λπ.. Μετά από τόσα χρόνια αυτό πρέπει να αντιμετωπιστεί. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
 Κι επιτέλους αυτή η διαδικασία της νομιμοποίησης των αυθαιρέτων πόσα χρόνια θα τραβήξει; Πραγματικά είναι τρελό αυτό το πράγμα. Σήμερα που συζητάμε εδώ χτίζονται, ρίχνονται τσιμέντα σε οικοδομές οι οποίες προβλέπεται να ενταχθούν στη σχετική ρύθμιση. 
Προς Θεού, όχι άλλους εμπαιγμούς στην πολεοδομική διαδικασία. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΑΓΓΕΛΟΣ ΑΠΟΣΤΟΛΟΥ",35
"74301"," Το λόγο έχει η κ. Θεανώ Φωτίου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74302"," Κύριε Πρόεδρε, πριν λίγο είχαμε την ευκαιρία να διαπιστώσουμε πώς ένα νομοσχέδιο που μετατρέπει τα δημόσια αγαθά σε ιδιωτικά και το δημόσιο μονοπώλιο σε ιδιωτικό μονοπώλιο χρίζεται από την παρούσα Βουλή σε συνταγματικό. Ας είναι. Υπάρχει και μέλλον. 
Με το παρόν νομοσχέδιο η Βουλή αγνοεί πλήθος δεδομένων τα οποία η Κυβέρνηση επιμελώς αποκρύπτει. 
Ξέρετε τι ακριβώς εκποιούμε, κύριοι συνάδελφοι, στις ΔΕΚΟ; Εκποιούμε δίκτυα, υποδομές, υπηρεσίες, μετοχικά κεφάλαια, έγγεια περιουσία; Τι από όλα; Ή μήπως τα εκποιούμε όλα μαζί; Γιατί δεν υπάρχει καμία εκτίμηση του Γενικού Λογιστηρίου του Κράτους για το ύψος των εσόδων της εκποίησης, η οποία βάζει σε κίνδυνο την εθνική ανεξαρτησία και υπονομεύει κάθε μελλοντική ανασυγκρότηση της χώρας; Μήπως γιατί αν υπήρχε, οι Βουλευτές της κυβερνητικής συμπαράταξης θα ήταν αρνητικοί;
 Δεύτερον, είναι ένα σχέδιο νόμου που έχει συνταχθεί καθ’ υπόδειξη των επενδυτών. Κάθε άρθρο του μόνο αυτούς κατοχυρώνει. Τα κεφάλαιά τους και τα κέρδη τους. Το δημόσιο καλείται τα υπόλοιπα ενενήντα εννιά χρόνια να πληρώνει τις πιθανές ζημιές των επενδυτών από ακυρωτικές νομοθετικές πράξεις των επομένων κυβερνήσεων. Δηλαδή, πέραν της εκποίησης σε τιμή ευκαιρίας, η σημερινή Κυβέρνηση δεσμεύει και τις επόμενες κυβερνήσεις της χώρας. Αν αυτό δεν σημαίνει κατάργηση της λαϊκής κυριαρχίας, δεν ξέρω τι σημαίνει. 
Τρίτον, είναι ένα σχέδιο νόμου που καταφέρνει κάτι απίστευτο. Και ας με ακούσει ο συνάδελφος που ισχυρίζεται ότι δεν του εξηγήσαμε τι θα πει ο θεσμός της επιφανείας. Μέλλοντες επενδυτές δεν χρειάζεται να βάλουν ούτε ένα ευρώ από την τσέπη τους. Αυτό, κύριε συνάδελφε, γίνεται με το «Sale & Lease Back» και θα σας εξηγήσω ακριβώς το παράδειγμα. Έστω, λοιπόν, ότι πουλάμε το Υπουργείο Παιδείας αυτή τη στιγμή –είναι και μέσα στο σχέδιο νόμου- με δύο τρόπους. Κατ’ αρχάς, πουλιέται ως κτήριο και δεύτερον, ως επιφάνεια. Ενεργοποιούμε, δηλαδή, το θεσμό της επιφάνειας, θεσμό που έχει ισχύ σήμερα μόνο στη Βρετανία. Τι κάνει ο επενδυτής; Λόγω της δεύτερης ενεργοποίησης, μπορεί να πάρει δάνειο από τις ελληνικές τράπεζες. Επομένως, με το δάνειο πληρώνει το κτήριο και το θεσμό της επιφάνειας. Πώς αποπληρώνεται το δάνειο; Από τα νοίκια που πρέπει να πληρώσει το ελληνικό δημόσιο. Ευφυές; Ευφυέστατο! Πρόκειται πράγματι για ευφυή επιχειρηματική σύλληψη που μπορεί να διεκδικήσει διεθνή βραβεία στο ξεπούλημα χρεωμένων χωρών. 
Τέταρτον, καταργείται η είσπραξη 1% υπέρ ΕΜΠ από τα τεχνικά έργα. Αυτό το ποσοστό που ήταν πολύ μεγάλο πήγαινε σε όλα τα πολυτεχνεία της χώρας. Τι συνέβαινε; Επειδή ίσως δεν το ξέρετε, θα σας πω ένα παράδειγμα. Το πολυτεχνείο έπαιρνε 5 εκατομμύρια το χρόνο από τον κρατικό προϋπολογισμό. Έπαιρνε 5 εκατομμύρια! Πόσα έπαιρνε από το ποσοστό του 1% του ΕΜΠ; Έπαιρνε άλλα 5 εκατομμύρια! Αυτή είναι η καταλήστευση του δημόσιου πόρου. 
Πέμπτον, καταργείτε το ΤΕΕ, διότι το ΤΕΕ, ως γνωστόν, δεν χρειάζεται. Εφόσον οι ιδιώτες επενδυτές πολεοδομούν και χωροτακτούν, το ΤΕΕ είναι βάσανο, είναι ένας θεσμός ο οποίος πρέπει να εκλείψει. Έτσι, «με ένα σμπάρο, δύο τρυγόνια». Το 2% και το 2‰ που πήγαιναν στο ΤΕΕ, εσείς το καταργείτε. Καταργείτε, λοιπόν, τους πόρους του ΤΕΕ με τους οποίους μπορούσε να επιτελεί αυτό το δημόσιο λειτούργημα και  ρόλο και τους χαρίζετε στους επενδυτές, διότι αυτά τα λεφτά δεν πάνε πουθενά αλλού. 
Έκτον, εισάγετε αναγκαστικές απαλλοτριώσεις υπέρ του επενδυτή, τις οποίες διενεργεί και πληρώνει το δημόσιο. Νομοθετείτε την αδυναμία ανάκλησης των αναγκαστικών απαλλοτριώσεων και –άκουσον-άκουσον!- μπορεί να έχουν ξεκινήσει οι εργασίες, χωρίς να έχουν πληρωθεί αποζημιώσεις στους Έλληνες από τους οποίους παίρνετε το χωράφι ή το οικόπεδο. Δηλαδή, οι Έλληνες συμπολίτες μας σήμερα που κρατούν με νύχια και με δόντια τα χωράφια τους, τα σπίτια τους και τα οικόπεδά τους για να μην τα πουλήσουν, θα τους τα απαλλοτριώσει το κράτος και μάλιστα τσάμπα. 
Τέλος, νομοθετείτε σκανδαλώδεις χαριστικές διατάξεις για τα παραθεριστικά τουριστικά χωριά και τα θεματικά πάρκα. Δηλαδή, το εκπληκτικό, φυσικό, πολιτιστικό, παραδοσιακό τοπίο της χώρας, μοναδικός πόρος της χώρας και ιδιαίτερα σε συνθήκες κρίσης, θα καταστραφεί με τη σκανδαλώδη αύξηση της δόμησης που δίνεται στα οικόπεδα που θα αγοράσουν οι επενδυτές. Εδώ, λοιπόν, καταργείται και η αρχή της ισονομίας. Δηλαδή, πολύ απλά για όσους δεν το καταλαβαίνουν, Έλληνας κατέχων τέσσερα στρέμματα, χτίζει διακόσια τετραγωνικά. Επενδυτής κατέχων τέσσερα στρέμματα, χτίζει χίλια εξακόσια ή δύο χιλιάδες τετρακόσια τετραγωνικά, ανάλογα με το αν το ονομάζει «παραθεριστικό χωριό» ή «επιχειρηματικό πάρκο». 
Αυτές οι θηριώδεις αναπτύξεις θα πλήξουν τις γειτνιάζουσες κοινότητες.
Ερωτώ: Πώς θα πάτε πίσω στις περιφέρειές σας, κύριοι Βουλευτές της Συμπολίτευσης, αν τα έχετε ψηφίσει όλα αυτά;
Κυρίες και κύριοι Βουλευτές, η Κυβέρνηση απέσυρε το άρθρο 5α εν μια νυκτί μετά από τις καταγγελίες του ΣΥΡΙΖΑ ότι υπέκρυπτε τη δήμευση των περιουσιών των ΑΕΙ, των νοσοκομείων, των ΟΤΑ κλπ και μετά από την τεράστια αντίδραση που υπήρξε εντός δύο ημερών απ’ όλα τα πανεπιστήμια της χώρας. Απατάσθε αν νομίζετε ότι ο ελληνικός λαός δεν θα υπερασπιστεί την περιουσία και τους πόρους του, ότι θα αφήσει απροστάτευτα τα ακίνητα για να εκχωρηθούν σε επενδυτές. Να είστε σίγουροι ότι οι επενδυτές δεν θα βρουν ένα ελεύθερο «ξέφραγο αμπέλι» προς εκποίηση.
Κύριοι Βουλευτές, καταψηφίστε το νομοσχέδιο. Μη βάλετε τη χώρα σε μία ατελείωτη περιπέτεια. Επενδυτές δεν θα μπουν στην Ελλάδα.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ – ΕΚΜ)","ΘΕΑΝΩ ΦΩΤΙΟΥ",531
"74303"," Το λόγο έχει η κ. Μαρίνα Χρυσοβελώνη για επτά λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74304"," Ευχαριστώ, κύριε Πρόεδρε.
Κυρίες και κύριοι συνάδελφοι, χθες κατά τη συζήτηση νομοσχεδίου που αφορούσε στη μεταφορά των μαθητών στα σχολεία τους έγινε αναφορά στο ρόλο του κράτους και στη σχέση του με την εθνική ανεξαρτησία και την οικονομία. Η αλληλεξάρτηση των τριών αυτών παραγόντων φαίνεται προφανής, αλλά διαπίστωσα ότι για κάποιους –λίγους θεωρώ- συναδέλφους της Νέας Δημοκρατίας δεν είναι και τόσο προφανής, καθώς δεν πιστεύουν ότι η οικονομική δραστηριότητα του κράτους μπορεί να στηρίξει την εθνική μας ανεξαρτησία και έτσι επιλέγουν να περιφρουρούν την υπόσταση των τραπεζών.
Αγαπητοί συνάδελφοι, οι στιγμές που ζούμε είναι εξαιρετικά κρίσιμες και δεν έχουμε το δικαίωμα να εθελοτυφλούμε κάνοντας ότι δεν βλέπουμε τη βαριά «σκιά» που έχει ρίξει πάνω στην πατρίδα μας το τρίτο μνημόνιο που καραδοκεί. Δεν είναι πλέον δυνατό να αγνοούμε τον άξονα των δανειστών και των γερμανόφιλων συνεργατών τους που στρέφονται ευθέως κατά της Ελλάδας. 
Η χώρα μας για δεύτερη φορά στο διάβα της ιστορίας της έρχεται αντιμέτωπη με μία συστηματική προσπάθεια κατάλυσης της εθνικής μας υπόστασης την οποία επιβάλλεται με κάθε τρόπο να αποτρέψουμε. Ο λόγος για τον οποίο δεν πέτυχε η πρώτη προσπάθεια εβδομήντα δύο χρόνια πριν ήταν διότι δεν υπήρχαν στην Ελλάδα δήθεν ρεαλιστές, αλλά μόνο πατριώτες. Αυτό είναι το ιστορικό μήνυμα που πρέπει να λάβουμε όλοι μας, εν όψει μάλιστα και της επετείου της 28ης Οκτωβρίου που πλησιάζει. 
Κυρίως όμως πρέπει να συνειδητοποιήσουμε ότι δεν υπάρχει εθνική ανεξαρτησία χωρίς οικονομική αυθυπαρξία του κράτους. Το κράτος δεν μπορεί να ξεπουλά τα πάντα και τελικά τον ίδιο του τον εαυτό. 
Πάγια θέση των Ανεξάρτητων Ελλήνων είναι ότι πριν από οποιαδήποτε συζήτηση για πώληση ή παραχώρηση δημόσιας περιουσίας σε ιδιώτες, επιβάλλεται να έχουν εξασφαλιστεί δύο βασικές προϋποθέσεις: Πρώτον, να εξυπηρετείται συγκεκριμένος λόγος δημοσίου συμφέροντος και δεύτερον, να υπάρχει συναίνεση των κοινωνικών φορέων που επηρεάζονται. Μόνο μ’ αυτές τις δύο ξεκάθαρες προϋποθέσεις θα είχε νόημα οποιαδήποτε συζήτηση και βέβαια χωρίς μαζικά ξεπουλήματα που καταργούν τη συνταγματικά κατοχυρωμένη ύπαρξη του κρατικού παρεμβατισμού στην οικονομία μας. 
Αυτό ακριβώς προτίθεσθε να καταργήσετε, κύριοι της Συγκυβέρνησης, με τις υπό συζήτηση αποκρατικοποιήσεις. Πρόσχημά σας βέβαια είναι το οικονομικό όφελος, αλλά ας δούμε ποιο μπορεί να είναι το όφελος αυτό, λαμβάνοντας ως παράδειγμα τις πλέον πρόσφατες εκποιήσεις δημοσίων επιχειρήσεων από τη Συγκυβέρνηση.
Την ώρα που ο Πρόεδρος του συγκυβερνώντος κόμματος της ΔΗΜΑΡ, κ. Κουβέλης, δηλώνει ότι αυτήν τη στιγμή δεν υπάρχει συγκεκριμένος κατάλογος επιχειρήσεων προς αποκρατικοποίηση, προχωράτε στην ιδιωτικοποίηση-εξπρές των εταιρειών φυσικού αερίου ΔΕΠΑ και ΔΕΣΦΑ μέσα στο 2012.
Σύμφωνα δε με δημοσιεύματα έγκυρων οικονομικών εφημερίδων προωθείτε την άμεση εκποίησή τους, μέσω του ΤΑΙΠΕΔ, με τιμή εκκίνησης τα 250 εκατομμύρια ευρώ, τη στιγμή που μόνο οι επενδύσεις σε υποδομές φυσικού αερίου από το ελληνικό δημόσιο ανήλθαν το 2011 συνολικά στα 2,4 δισεκατομμύρια ευρώ. 
Είναι φανερό, επομένως, ότι υπάρχει οικονομικό όφελος το οποίο όμως δεν θα είναι του κράτους αλλά των ξένων ιδιωτών που θα αγοράσουν κοψοχρονιά τις ΔΕΠΑ, ΔΕΣΦΑ. 
Εδώ, όμως, πρέπει να ξεκαθαρίσουμε ότι όσοι σκηνοθετούν την παραπάνω πώληση ή παρόμοιες πωλήσεις και παραχωρήσεις και θεωρούν ότι θα επαναληφθεί το επεισόδιο Αγροτικής Τράπεζας-Πειραιώς, οφείλουν να γνωρίζουν ότι οι Ανεξάρτητοι Έλληνες δε θα παραμείνουμε θεατές του σίριαλ των σκηνοθετημένων αποκρατικοποιήσεων και ότι η αντίδραση της κοινωνίας θα είναι άμεση και δυναμική.
Και μιας και αναφέρθηκα στην υπόθεση της Αγροτικής Τράπεζας, αυτή είναι ένα ακόμα χαρακτηριστικό παράδειγμα εκποίησης περιουσίας του ελληνικού λαού για ψίχουλα σε σχέση με την πραγματική της αξία εφόσον έναντι τιμήματος 95 εκατομμυρίων η Τράπεζα Πειραιώς πήρε 14,3 δισεκατομμύρια σε καταθέσεις και άλλα 7,2 δισεκατομμύρια ζεστά κεφάλαια από το δημόσιο ως κεφαλαιακή ενίσχυση. 
Έχει όμως ενδιαφέρον να δούμε και τι δεν επιλέγετε να αποκρατικοποιήσετε και να μάθουμε τι δεν ξεπουλάτε αλλά απλώς επιλέγετε να εξαφανίσετε. Ενώ, λοιπόν, ξεπουλήσατε το ονομαζόμενο καλό τμήμα της Αγροτικής Τράπεζας, επιλέξατε να θέσετε υπό εκκαθάριση τη θυγατρική της ΑΤΕ με την επωνυμία ΑΤΕ Leasing. Γιατί το κάνετε; Μήπως μαζί με τη θυγατρική προσπαθείτε να εξαφανίσετε και συμβάσεις leasing που υπέγραψαν γνωστοί επιχειρηματίες των Μέσων Μαζικής Ενημέρωσης προκειμένου να εισπράξουν εκατομμύρια ευρώ για δήθεν επενδύσεις; Πού είναι σήμερα αυτά τα χρήματα; Αν νομίζετε ότι θα χαθούν μαζί με τη βολική εξαφάνιση της θυγατρικής της Αγροτικής, γελιέστε. Η υπόθεση αυτή συνιστά σκάνδαλο μεγατόνων με χαρακτηριστικά διαπλοκής και λεηλασίας δημοσίου χρήματος από τους φίλα προσκείμενους σε εσάς ιδιοκτήτες των Μέσων Μαζικής Ενημέρωσης. 
Οι Ανεξάρτητοι Έλληνες δεν θα αφήσουμε τα χρέη προς το δημόσιο αυτών των επιτήδειων να εξατμιστούν μαγικά με το τέχνασμα της διάλυσης της ΑΤΕ.
Κλείνοντας, θα ήθελα να προσθέσω δυο κουβέντες για τη χθεσινή δυσαρέσκεια που διατύπωσαν ο συνάδελφος, κ. Βορίδης, αλλά και ο Προεδρεύων, κ. Μαρκογιαννάκης, κατά τη διάρκεια δευτερολογίας μου ως ειδικής αγορήτριας των Ανεξάρτητων Ελλήνων επί του νομοσχεδίου που προανέφερα. Όταν αναφέρθηκα χθες σε δυνάμεις του νέου άξονα που επιβουλεύονται την Ελλάδα δυσαρεστήθηκαν. Δεν τους άρεσε η αναφορά μου στο γερμανόφιλο μπλοκ, που όντως ελέγχει σήμερα την Ευρωπαϊκή Ένωση. Ο κ. Βορίδης εξέλαβε την αναφορά μου βαρέως και προσωπικώς, όμως εξακολουθώ να μην καταλαβαίνω την αιτία γιατί είναι προφανές ότι δεν ανήκει στις δυνάμεις του άξονα Γερμανών και τραπεζιτών, όπως επίσης θεωρώ ότι δεν είναι μέλος του γερμανόφιλου μπλοκ κρατών της Ευρωπαϊκής Ένωσης. 
Επομένως, επιβάλλεται η Νέα Δημοκρατία να είναι πιο  προσεκτική στην κοινοβουλευτική της εκπροσώπηση. Η κ. Μέρκελ δεν έχει ανάγκη την αυτόκλητη συνηγορία του κ. Βορίδη, η Ελλάδα όμως την έχει. Μας έχει ανάγκη όλους μας να σταθούμε δίπλα της την ώρα της μάχης. Η πατρίδα, συνάδελφε κύριε Βορίδη, μας καλεί να υπερασπιστούμε την εθνική ανεξαρτησία. 
Απευθύνομαι σε όλους εκείνους τους συναδέλφους της Νέας Δημοκρατίας που είναι πατριώτες. Μην παγιδεύεστε σε μια ανούσια υπεράσπιση του μνημονίου την ώρα που έτσι και αλλιώς καταρρέει από μόνο του. Η πατρίδα δεν είναι το μνημόνιο. Είναι εκείνη και όχι το μνημόνιο που χρειάζεται την υπεράσπισή μας. Αυτή ζητά σήμερα εθελοντές. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Η υπεράσπιση της εθνικής ανεξαρτησίας δεν είναι έργο μόνο των Ανεξάρτητων Ελλήνων, είναι υποχρέωση όλων μας. 
Συνάδελφοι της Νέας Δημοκρατίας, έχετε από το Σύνταγμα την απεριόριστη ελευθερία του βουλευτικού αξιώματος να αποφασίσετε κατά συνείδηση. Αξιοποιήστε την τώρα που η Ελλάδα χρειάζεται τη βοήθεια όλων μας έξω και πέρα από κομματικές γραμμές. Ο μόνος περιορισμός που μπορεί να μας δεσμεύσει πλέον είναι ο υπέρτατος νόμος της σωτηρίας της πατρίδος. Ας τον ακολουθήσουμε. 
(Χειροκροτήματα από την πτέρυγα των Ανεξάρτητων Ελλήνων)","ΜΑΡΙΝΑ ΧΡΥΣΟΒΕΛΩΝΗ",553
"74305"," Το λόγο έχει ο συνάδελφος κ. Θεόδωρος Δρίτσας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74306"," Ευχαριστώ, κύριε Πρόεδρε.
Κυρίες και κύριοι συνάδελφοι, ειπώθηκαν πολλά για την τακτική της Κυβέρνησης να νομοθετεί πλέον -υπερβαίνοντας το Κοινοβούλιο- με πράξεις νομοθετικού περιεχομένου. Θεωρώ, παρ’ όλα αυτά, ότι πρέπει να επιμείνουμε, γιατί πρέπει να τεθεί ένα τέρμα σε αυτήν την αυθαιρεσία. 
Υπάρχει, πράγματι, ένας πολύ σοβαρός λόγος να ενημερωθεί με όλους τους τρόπους η ελληνική κοινωνία γι’ αυτό που συμβαίνει. 
Η τρικομματική Κυβέρνηση έχει υποβαθμίσει ακόμα πιο πολύ απ’ ό,τι οι προηγούμενες κυβερνήσεις -που ήδη το είχαν κάνει σε μεγάλο βαθμό- το ελληνικό Κοινοβούλιο. Και επιμένει να συνεχίζει κατά συρροή και κατ’ εξακολούθηση την υποβάθμιση του ελληνικού Κοινοβουλίου, της νομοθετικής, δηλαδή, λειτουργίας, χρησιμοποιώντας αυτό που το Σύνταγμα και ο Κανονισμός της Βουλής προβλέπουν μόνο ως έκτακτη ή για απρόβλεπτους λόγους διαδικασία, την έκδοση πράξεων νομοθετικού περιεχομένου που επικυρώνονται από τον Πρόεδρο της Δημοκρατίας κι εν συνεχεία, μέσα σε προβλεπόμενο χρονικό διάστημα, έρχονται και κυρώνονται από τη Βουλή.
Αυτό είναι πλέον το καθεστώς και όχι η εξαίρεση. 
Και από αυτήν την άποψη, από αυτό που σήμερα, πριν από λίγο, ο Νίκος Τσούκαλης, ο Κοινοβουλευτικός Εκπρόσωπος της ΔΗΜΑΡ είπε –παρ’ όλο ότι επέλεξαν να μην εγερθούν στην ένσταση αντισυνταγματικότητας- ότι, δηλαδή, αυτό είναι τελευταία προειδοποίηση, θέλω να ξέρω –νομίζω ότι είναι απολύτως αναγκαίο και πρέπει να το ξέρει ο ελληνικός λαός- αν οι Βουλευτές του ΠΑΣΟΚ και της Νέας Δημοκρατίας, σκοπεύουν να συνεχίσουν να ανέχονται τη δική τους υποβάθμιση κι αν εκχωρούν εν λευκώ στην Κυβέρνηση το δικαίωμα να νομοθετεί ερήμην τους. 
Τυπικό; Υπερβολή; Εάν φτάσαμε ως εκεί, τότε ας το πουν δημοσίως. Όχι, όμως, μόνο οι Βουλευτές του ΠΑΣΟΚ και της Νέας Δημοκρατίας. Και ο Πρόεδρος της Δημοκρατίας καλείται πλέον να σταθεί στο ύψος των περιστάσεων και του ρόλου που έχει να παίξει. Είναι ο ανώτατος πολιτειακός παράγων. Και δεν είναι δυνατόν και με τη δική του υπογραφή να νομιμοποιείται αυτή η διαιώνιση της αυθαιρεσίας.
Αυτό, λοιπόν, που είπε ο Νίκος Τσούκαλης σήμερα, ότι είναι η τελευταία προειδοποίηση, να δω αν οι υπόλοιποι παράγοντες της Βουλής και του πολιτεύματος θα το ενστερνιστούν, θα το εγκολπωθούν και θα το υλοποιήσουν.
Κυρίες και κύριοι συνάδελφοι, ακούσαμε τον Υπουργό Οικονομικών, τον κ. Στουρνάρα, να λέει με πολλή ειλικρίνεια, πιστεύω –δεν αμφισβητώ την ειλικρίνειά του και μου δημιούργησε μία αμηχανία- ότι όλες αυτές οι ιδιωτικοποιήσεις δεν αποξενώνουν το δημόσιο, ότι το δημόσιο δεν αποξενώνεται από τα κυριαρχικά του δικαιώματα στην περιουσία του, στο δημόσιο έλεγχο κ.λπ.. 
Μα, απορώ και δεν κατανοώ. Μόνο και μόνο από το γεγονός ότι, πράγματι, το δημόσιο διατηρεί κάποιους τρόπους εποπτείας και ελέγχου είναι δυνατόν ένας ακαδημαϊκός δάσκαλος, ένας άνθρωπος με παγκόσμια πείρα, όταν γνωρίζει ότι πλέον ο σύγχρονος καπιταλισμός υπερβαίνει την πολιτική και η οικονομία κυβερνά και την πολιτική και τους πολιτικούς και τους θεσμούς -και την κυβερνά μέσα από αυτές τις διαδικασίες- όταν στην κοιτίδα του καπιταλισμού στις Ηνωμένες Πολιτείες πολλές δεκαετίες πριν έχει σχηματοποιηθεί κι έχει εγκαθιδρυθεί το περίφημο πολιτικο-στρατιωτικο-οικονομικό σύμπλεγμα που καθορίζει αυτό τις πιο σημαντικές αποφάσεις όχι μόνο για τις Ηνωμένες Πολιτείες, αλλά για τον πλανήτη όλο, να έχει αυτή την πολιτική αφέλεια ότι το δημόσιο δεν αποξενώνεται από την περιουσία του και από εκείνα τα στρατηγικά κλειδιά που μπορεί να έχει για να παρεμβαίνει;
Ακόμα κι αν δεχθεί κανείς ότι το δημόσιο δεν πρέπει πλέον να ασκεί επιχειρηματικές δραστηριότητες ή οτιδήποτε άλλο, αυτό δεν μπορεί να το δεχθεί και δεν μπορεί να το θέσει υπό συζήτηση. Όντως, αποξενώνεται το δημόσιο. Κι αυτό έχει σοβαρότατες επιπτώσεις στον κοινωνικό, στον πολιτικό, στον κοινοβουλευτικό, στο νομικό, στο θεσμικό έλεγχο σε όλα τα επίπεδα. 
Και γίνονται μαριονέτες και καρικατούρες οι πολιτικοί εκπρόσωποι αυτού του συστήματος, όταν καμώνονται ότι δήθεν μπορούν να καθορίζουν και να επιβάλλουν τους κανόνες δικαίου που επιλέγει η πολιτεία έναντι αυτών των οικονομικών συμφερόντων. Μα υπάρχει τόση αφέλεια; Είναι δυνατόν;
Κυρίες και κύριοι συνάδελφοι, θα μας δοθεί η δυνατότητα αύριο να μιλήσουμε πιο συγκεκριμένα και για τα λιμάνια και για τους οργανισμούς και για τα νομικά πρόσωπα δημοσίου δικαίου. 
Θέλω ήδη από σήμερα να καταθέσω την απόφαση στα Πρακτικά του διοικητικού συμβουλίου του ΝΑΤ που συγκροτείται από εκπροσώπους της Κυβέρνησης, των εργαζομένων, των πλοιοκτητών και όλων των εμπλεκομένων φορέων για τη ναυτιλία, που τεκμηριωμένα ζητάει να μην ισχύσει για το ΝΑΤ όλο αυτό το πλέγμα διατάξεων ελέγχου και ιδιωτικοποίησης της δικής του περιουσίας. Δεν είναι, βέβαια, μόνο το ΝΑΤ, είναι, όμως, πολύ χαρακτηριστικό ότι είναι μια επίσημη απόφαση του διοικητικού συμβουλίου ενός νομικού προσώπου δημοσίου δικαίου. 
(Στο σημείο αυτό ο Βουλευτής κ. Θεόδωρος Δρίτσας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. 
Είναι επίσης, εξαιρετικά ενδιαφέρον και σημαντικό να δούμε –και θα παρέμβω αύριο και γι’ αυτόν το λόγο- τι επιπτώσεις έχουν όλες αυτές οι ιδιωτικοποιήσεις και ο έλεγχος της περιουσίας του δημοσίου στις Ένοπλες Δυνάμεις και να δούμε τι έχει γίνει ήδη μέχρι τώρα, όταν ιδιωτικοποιήθηκαν τα ΕΛΠΕ και πόσα προβλήματα γεννήθηκαν. Για την αδυναμία των Ενόπλων Δυνάμεων να διατηρήσουν έλεγχο στο κρίσιμο ζήτημα της προμήθειας των καυσίμων που έχουν ανάγκη για να λειτουργήσουν αλλά και τι έγινε με την ακίνητη περιουσία τους.","ΘΕΟΔΩΡΟΣ ΔΡΙΤΣΑΣ",139
"74307","  Ολοκληρώστε, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74308"," Ολοκληρώνω, κύριε Πρόεδρε.
Δεν είναι δυνατόν να περάσουν αυτές οι αποφάσεις και αυτοί οι σχεδιασμοί στο όνομα –δήθεν- του δημοσίου συμφέροντος. Πρόκειται καθαρά για μια ταξική επιλογή επ’ ωφελεία μιας ολιγάριθμης, ισχυρής οικονομικής ομάδας συμφερόντων, ελληνικών και διεθνών, που αυτές επιβάλλουν. Και τέτοιου είδους πολιτικές επιλογές υποτάσσονται στα συμφέροντά τους. 
Δεν είναι η Αριστερά μόνο που πρέπει να αντιδράσει σε όλα αυτά. Κάθε πολίτης που θέλει να συνεχίσει να ελέγχει τις αποφάσεις που αφορούν τον τόπο του και το μέλλον του πρέπει να αντιδράσει.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΘΕΟΔΩΡΟΣ ΔΡΙΤΣΑΣ",139
"74309","  Το λόγο έχει ο κ. Ανδρέας Κουτσούμπας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74310"," Ευχαριστώ, κύριε Πρόεδρε.
 Κυρίες και κύριοι συνάδελφοι, θεωρώ ηθική μου πρώτα υποχρέωση, πολιτική και προσωπική, να απαντήσω σε αυτό που άκουσα το πρωί, ότι κάποιοι από εμάς –απαντήθηκε από τον κ. Κουτσογιαννακόπουλο προηγούμενα- χειραγωγούμεθα και ότι εκτελούμε τα συμφέροντα άλλων. 
Νομίζω ότι αυτή η έκφραση, η λεκτική διατύπωση, υπερβαίνει τα όρια της ηθικής και κοινοβουλευτικής δεοντολογίας. Δεν θα ζητήσω να ανακαλέσει, γιατί παρ’ ότι βρίσκομαι δεύτερη, τρίτη φορά στην Αίθουσα αυτή, θεωρώ ότι είμαι νέος ακόμη. Θεωρώ, όμως, ότι πρέπει να προσέχουν -και πολύ περισσότερο οι Αρχηγοί των κομμάτων και ο Αρχηγός της Αντιπολίτευσης- όταν εκφράζονται με αυτόν τον τρόπο. 
Συμφωνώ και δεν αφαιρώ από κανένα το δικαίωμα μέσα σε αυτό το χώρο που αποτελεί ένα χώρο κατάθεσης προτάσεων, διαφωνιών, αντιπροτάσεων και που είναι ένας χώρος σκέψης και κατάθεσης επιχειρημάτων να προσπαθεί να μας πείσει για την ορθότητα των επιχειρημάτων του. Δεν του δίνω, όμως, το δικαίωμα να λέει ότι κάποιοι με χειραγωγούν και να λέει μέσα στη Βουλή ότι η δική του άποψη είναι καλύτερη από τη δική μου, έτσι όπως τη βασίζει. 
Θα ήθελα, λοιπόν, να απαντήσω σε κάτι που δεν ειπώθηκε –παρ’ ότι καλύφθηκα από τον Κοινοβουλευτικό Εκπρόσωπο- και να πω ότι αυτές τις νουθεσίες θα πρέπει να τις δίνει ο Αρχηγός της Αξιωματικής Αντιπολίτευσης καλύτερα σε αυτό που διάβασα πριν από λίγο σε μια σημερινή έγκριτη εφημερίδα ότι συνιστώσες του ΣΥΡΙΖΑ ετοιμάζουν την 28η Οκτωβρίου να καταργήσουν τις παρελάσεις. Αυτές τις νουθεσίες θα πρέπει να δίνει προς τα εκεί γιατί εκεί οδηγούμεθα στην κατάργηση του κοινοβουλευτικού πολιτεύματος και όχι άλλες.
(Χειροκροτήματα από την πτέρυγα της Νέας Δημοκρατίας)
Νουθεσίες προς εμάς, θα μου επιτρέψετε…
Σας ευχαριστώ για το χειροκρότημα.
Θα μας επιτρέψετε να έχουμε την άποψή μας για το πώς κρίνουμε το δημόσιο συμφέρον. Όπως εγώ δεν αφαιρώ το δικαίωμα από εσάς να έχετε άποψη ποιο είναι το δημόσιο συμφέρον, να μην αφαιρείτε κι από εμένα να έχω άποψη ποιο είναι το δημόσιο συμφέρον. 
Επί του νομοσχεδίου τώρα. Κανείς δεν αμφιβάλλει σε αυτήν την Αίθουσα αλλά και η κοινωνία ότι είναι αναγκαία η άμεση επιβεβλημένη προώθηση των διαρθρωτικών αλλαγών και μεταρρυθμίσεων, για να προχωρήσουμε σε εκείνη τη φάση που το κράτος θα μπορεί να βγει από αυτό το αδιέξοδο. Συνεπώς, ως προς τη φιλοσοφία του νομοσχεδίου, θεωρώ ότι πρέπει να γίνουν άμεσα οι διαρθρωτικές αλλαγές και ότι είναι προς το σωστό δρόμο. Εκείνο το οποίο πρέπει να γίνει -κι αναμένω και τα προσδοκώμενα αποτελέσματα- είναι να υπάρχουν εκείνες οι ασφαλιστικές δικλίδες, εκείνα τα εχέγγυα για να έχουμε τα επιθυμητά αποτελέσματα.
Ζήτησα περισσότερο να λάβω το λόγο σήμερα, γιατί δεν ξέρω αν θα έχουμε αύριο την ευκαιρία όλοι, για να απευθυνθώ προς τον κύριο Υπουργό και να του καταθέσω -για να δείτε ότι λειτουργούμε δημοκρατικά και δεν κατευθυνόμαστε από κάπου, γιατί κάποιοι γελάνε- ότι σε αυτό το νομοσχέδιο, ναι, βλέπω κάποιες ατέλειες και εγώ. Και θα επιμείνω, κύριε Υπουργέ, στις διατάξεις που υπάρχουν για το π.δ. 237/186 που έρχεται ως προσθήκη-τροποποίηση σε αυτόν το νόμο. 
Επιτρέψτε μου να καταθέσω σήμερα τις ενστάσεις, όπως ενημέρωσα και το γραφείο σας, για αυτήν την τροπολογία ότι όπως έρχεται στο επικουρικό κεφάλαιο, πρότασή μου και έκκληση είναι να την αποσύρετε. Να τη δούμε καλύτερα. Δεν θέλετε να κάνετε αυτό; Δεν μπορούμε για ένα επικουρικό κεφάλαιο που λειτουργεί επί τόσα χρόνια να συζητήσουμε από το πρωί μέχρι τώρα και να προσπαθούμε να βρούμε τρόπους εξευρέσεως, απαλύνσεως του όλου τρόπου που γίνεται ή λεκτικές διατυπώσεις που να είναι προς τη σωστή κατεύθυνση.
Επισημαίνω τα εξής για τα λάβετε υπ' όψιν.
Πρώτον, δεν μπορεί να έχει αναδρομική ισχύ αυτή η διάταξη. Καταργούμε δηλαδή τις τελεσίδικες δικαστικές αποφάσεις ή και τις οριστικές, αν θέλετε; Δηλαδή εμείς η νομοθετική εξουσία θα πάμε να επέμβουμε στη δικαστική εξουσία και θα πούμε σου καταργούμε τις αποφάσεις; Και τι θα πω εγώ, κύριε Υπουργέ, στη μάνα που έχει χάσει το παιδί της και έχει κάνει έναν αγώνα οκτώ χρόνια και περιμένει να πάρει αυτά τα λεφτά, ότι δεν τα παίρνει; Πληροφορήθηκα ότι δεν θα ισχύει για τις τελεσίδικες. Λάθος. Εγώ σας λέω, όχι μόνο ως μαχόμενος δικηγόρος αλλά από αυτό που γίνεται στην κοινωνία, ότι θα πρέπει να μην ισχύσει ούτε και για τις αγωγές που έχουν κατατεθεί στο πρωτοδικείο στα αρμόδια δικαστήρια κατά του επικουρικού κεφαλαίου. Το ένα είναι αυτό.
Το άλλο. Καταργείτε την ψυχική οδύνη. Μα, είναι δυνατόν; Τι θα πούμε δηλαδή στην κοινωνία; Δείτε το παρακαλώ.
Το τρίτο. Όσον αφορά την αναστολή πέραν του ότι μπαίνουν κάποια θέματα εκεί, τα οποία πρέπει να δείτε αν είναι συμβατά με το Σύνταγμα, πρέπει να δείτε πώς θα γίνει η λεκτική διατύπωση, ώστε να μην έχουμε προβλήματα μετά στην εφαρμογή του και ξαναρχίσουμε πάλι αγώνες δικαστικούς όλα τα εμπλεκόμενα μέρη. 
Το τελευταίο, όσον αφορά τις ασφαλιστικές εταιρείες. Επιτρέψτε μου, κύριε Υπουργέ, να σας πω ότι αν κάποιοι από αυτούς που έχετε επιτελείς δεν είναι της μαχόμενης δικηγορίας ή δικαστικοί να καθίσετε να τους ρωτήσετε να σας συμβουλεύσουν να σας πουν ότι γίνονται ατυχήματα και υπάρχει ο πολίτης εκείνος ο οποίος  πιστεύει στο κράτος και πάει και ασφαλίζεται και είναι και αυτός ο οποίος δεν το ασφαλίζει. Ξέρετε τι του λέτε εσείς; Ότι αν κάνει ατύχημα –παρ’ ότι υπάρχει ένσταση και θα την πω εδώ δημόσια από τον Κοινοβουλευτικό Εκπρόσωπο ότι ο ζημιώσας ευθύνεται πρώτος αυτός- προσωπικά και σκοτώσει τρεις και ο άλλος είναι ανασφάλιστος το επικουρικό κεφάλαιο θα σας καλύψει μέχρι 100.000 και τα υπόλοιπα θα τα πληρώσετε εσείς. Αν έχετε πληρώστε τα. 
Διαφωνώ, λοιπόν, με τον τρόπο που έρχεται η λεκτική διατύπωση και αναμένω αύριο να κάνετε τις κατάλληλες τροποποιήσεις.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΚΟΥΤΣΟΥΜΠΑΣ",259
"74311"," Το λόγο έχει η κ. Χαρούλα Καφαντάρη.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74312"," Κύριε Πρόεδρε, κυρίες και κύριοι Βουλευτές, έχει γίνει πλέον συνήθεια από την Κυβέρνηση απουσία νομοθετικού έργου, πραγματικά, να ερχόμαστε εδώ να κυρώνουμε και να ψηφίζουμε για πράξεις νομοθετικού περιεχομένου. 
Πολλά ελέχθησαν σχετικά με αυτό, δεν θα προσθέσω κάτι επιπλέον. 
Εγώ σήμερα θα τοποθετηθώ σε σχέση με τις τροποποιήσεις-τροπολογίες του ν.3986/2011, του νόμου του μεσοπρόθεσμου, που ψηφίστηκε όπως ξέρουμε πέρυσι το καλοκαίρι. Μέσα στο νόμο αυτό προβλεπόταν και η σύσταση του ΤΑΙΠΕΔ. Οι τροπολογίες οι οποίες εισάγονται σήμερα με την πράξη νομοθετικού περιεχομένου δεν αλλάζουν ουσιαστικά την κατεύθυνση αυτού του νόμου, φαίνεται όμως να συμπληρώνουν παραλείψεις, να διευκολύνουν ουσιαστικά συγκεκριμένους επενδυτές, θα έλεγα. Πολλές δε τροποποιούμενες διατάξεις, μοιάζουν να είναι ακόμα και φωτογραφικές. Θα αναφερθώ παρακάτω. 
Ουσιαστικά, πρόκειται για ταύτιση των σκοπών και σκοπιμοτήτων των όποιων επενδυτών με αυτό που λέμε εθνικό συμφέρον. Ακούσαμε πολύ σήμερα ποιο είναι το εθνικό συμφέρον, η ταύτιση δηλαδή σκοπών, σκοπιμοτήτων επενδυτών το οποίο υπερισχύει του κοινωνικού συμφέροντος. Για το λόγο αυτό βλέπουμε να καταργούνται κομμάτια περιβαλλοντικής νομοθεσίας, εγκεκριμένα πολεοδομικά σχέδια, χωροταξικοί σχεδιασμοί, νόμοι, ενώ κάποιες από τις ρυθμίσεις που εισάγονται είναι ακόμα και αντισυνταγματικές.
Κυρίες και κύριοι Βουλευτές, δεν είναι μόνο το ξεπούλημα της δημόσιας περιουσίας που ελέχθη πολύ σήμερα. Δεν είναι μόνο ότι πουλάμε τα χρυσαφικά αυτήν τη στιγμή και όχι τα ασημικά, όπως ακούστηκε. Είναι ότι υποθηκεύουμε και την ίδια μας τη ζωή, το μέλλον των παιδιών μας στο όνομα της εξυπηρέτησης του δημόσιου χρέους, ακολουθώντας ένα δρόμο ο οποίος δεν έχει επιστροφή. 
Δεν είναι μόνο οικονομικό το ζήτημα, αυτά τα οποία εισάγονται με τη συγκεκριμένη πράξη νομοθετικού περιεχομένου. Θα θυμίσω σε κάποιους από εμάς ότι χθες εδώ στη Βουλή, στην αίθουσα της Γερουσίας, έγινε συνάντηση Βουλευτών από χώρες της Μεσογείου με στόχο το συντονισμό και την προστασία της κλειστής θάλασσας της Μεσογείου, μίας θάλασσας η οποία κινδυνεύει σοβαρά από τη ρύπανση. Ερχόμαστε, λοιπόν, εδώ σήμερα και με την πράξη νομοθετικού περιεχομένου που καλούμαστε να συζητήσουμε και να κυρώσουμε, ουσιαστικά ζητάμε να ψηφιστεί τροπολογία που, ουσιαστικά, βλάπτει το θαλάσσιο περιβάλλον, το θαλάσσιο οικοσύστημα, ενώ επιπλέον επεκτείνεται και στις παρόχθιες ζώνες.
Κυρίες και κύριοι Βουλευτές, θα αναφερθώ συγκεκριμένα στο άρθρο 14α «Όχθη, Παρόχθια Ζώνη, Αιγιαλός». Δίνεται για πρώτη φορά η δυνατότητα παραχώρησης παρόχθιας ζώνης για τη δημιουργία λιμενικών εγκαταστάσεων κατά παρέκκλιση περιβαλλοντικής και χωροταξικής νομοθεσίας με όρους ιδιαίτερα επιβαρυντικούς γι’ αυτά τα ευαίσθητα και κρίσιμα οικοσυστήματα. Διευκολύνεται επίσης, η παραχώρηση αιγιαλού σε παραθεριστικά χωριά, ξενοδοχεία, με περιβαλλοντικά επιβαρυντικούς όρους. 
Στην παράγραφο 1, πλην των δικαιωμάτων χρήσης αιγιαλού και παραλίας, εισάγεται το δικαίωμα στη χρήση όχθης και παρόχθιας ζώνης και μάλιστα η διάρκεια παραχώρησης αυξάνεται στα ενενήντα εννέα έτη, επισφραγίζεται με απλή ΚΥΑ Υπουργών Ανάπτυξης και Οικονομικών και όχι Υπουργών Περιβάλλοντος.
Επίσης διατηρείται η πρόβλεψη επανακαθορισμού των οριογραμμών αιγιαλού παραλίας μετά από προσχώσεις και την αντίστοιχη επαναδημιουργία δημόσιου κτήματος και όλα τα σχετικά με τη δυνατότητα του κυρίου της επένδυσης να του παραχωρηθεί ή να εκμισθωθεί. Εδώ μπαίνει και ένα θέμα συνταγματικότητας θα έλεγα. Υπάρχει ο ν. 2971/2001 σε σχέση με τον αιγιαλό, την παραλία. Ο επανακαθορισμός του αιγιαλού εγείρει ένα τέτοιο ζήτημα.
Κυρίες και κύριοι Βουλευτές, σε σχέση με την παραχώρηση της παρόχθιας ζώνης θα ήθελα να πω ότι, ουσιαστικά, καταργούνται τόσοι νόμοι, καταργούνται προεδρικά διατάγματα, πάνε στα σκουπίδια θα έλεγα, ακόμα και δημόσια έργα, χωροταξικά σχέδια, που κόστισαν εκατομμύρια στον ελληνικό λαό. Παρόχθια ζώνη έχει και ο Κηφισός εδώ στην Αττική. Τι θα γίνει με τα έργα και τα λεφτά τα οποία έχουν ξοδευτεί τόσα χρόνια για αντιπλημμυρικά, και με τη προστασία του Κηφισού; Εδώ δεν μπορώ να μην αναφέρω και τους φορείς διαχείρισης. Παρόχθιες ζώνες είναι και στα ποτάμια και στις λίμνες. Μήπως είναι τυχαία και η κατάργηση φορέων; Μήπως είναι τυχαία και η συγχώνευση φορέων διαχείρισης, η οποία προωθείται, οι οποίοι φορείς, με όποιες αδυναμίες, ουσιαστικά προασπίζονταν και προστάτευαν σε μεγάλο βαθμό το περιβάλλον; 
Δεν θα αναφέρω επίσης προστατευόμενες περιοχές, περιοχές απόλυτης προστασίας. Πέρυσι εκδόθηκε προεδρικό διάταγμα για τον Υμηττό όπου αναφέρθησαν στις περιοχές απόλυτης προστασίας τα ρέματα και παρόχθια κομμάτια των ρεμάτων σε απόσταση πενήντα μέτρων εκατέρωθεν. Τι θα γίνει με αυτό; Αυτές είναι περιοχές απόλυτης προστασίας. Αυτά τώρα θα έρθουν και θα παραχωρηθούν; Ερώτημα. 
Επανέρχομαι τώρα σε ένα θέμα που έχει να κάνει με το Σύνταγμα και την ελεύθερη πρόσβαση στις ακτές, την ελεύθερη πρόσβαση του πολίτη στη θάλασσα. Η παράγραφος 3, κάνει λόγο για μη παρεμπόδιση της πρόσβασης των λουομένων παρά μόνο αν επιβάλλεται για λόγους εθνικής άμυνας, προστασίας αρχαίων, περιβάλλοντος κ.λπ.. Δηλαδή, ουσιαστικά, κινδυνεύουν κατά κάποιο τρόπο από τους λουόμενους τα αρχαία, το περιβάλλον, η εθνική άμυνα και δεν κινδυνεύει η παραλία από τις εγκατεστημένες επενδύσεις και από την εκμετάλλευση που προωθείτε; 
Κυρίες και κύριοι Βουλευτές, κλείνοντας θα ήθελα να αναφερθώ στην παράγραφο 15 του άρθρου 17α, η οποία προβλέπει διάνοιξη υπόγειων σηράγγων κατά την εκτέλεση έργων που άμεσα ή έμμεσα εξυπηρετούν την αξιοποίηση ακινήτων από το ΤΑΙΠΕΔ. Η διάνοιξη γίνεται χωρίς αποζημίωση. 
Για μας αυτό είναι μια φωτογραφική διάταξη. Έχει να κάνει με την αξιοποίηση –για μας ξεπούλημα- της έκτασης του πρώην αεροδρομίου του Ελληνικού διότι είναι παλιά αυτά τα σχέδια. Είναι σχέδια που ήθελαν σήραγγες μέσα στον Υμηττό σε περιοχή «Natura» ακριβώς για να είναι εύκολη η πρόσβαση στην πόλη που ετοιμάζεται εδώ και χρόνια στο αεροδρόμιο του Ελληνικού. Είναι αυτά τα σχέδια που θέλουν νέους αυτοκινητοδρόμους στον Υμηττό. 
Όλα αυτά λίγο-πολύ συνδέονται. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Χθες συναντήθηκαν οι δήμαρχοι του παραλιακού μετώπου με την Κυβέρνηση. Αρμόδιος Υπουργός ή Υφυπουργός –δεν θυμάμαι καλά- διαβεβαίωσε τους δημάρχους ότι η αξιοποίηση του παραλιακού μετώπου θα είναι μια ήπια ανάπτυξη κ.λπ.. Με όλα αυτά τα οποία καλούμαστε σήμερα να ψηφίσουμε θεωρώ ότι κάθε άλλο παρά ήπια θα είναι αυτή η ανάπτυξη. Αυτήν την πολιτική όμως ο λαός θα την αποτρέψει, γιατί είναι ουσιαστικά αντίθετος, γιατί προασπίστηκε, προασπίζεται και θα προασπίζεται τη δημόσια περιουσία, γιατί προασπίστηκε, προασπίζεται και θα προασπίζεται την πατρίδα του.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΑΡΟΥΛΑ ΚΑΦΑΝΤΑΡΗ",215
"74313"," Το λόγο έχει η κ. Φεβρωνία Πατριανάκου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74314"," Σήμερα, από το πρωί, υπάρχει μια διαρκής διατύπωση της αγωνίας των συναδέλφων της Αντιπολίτευσης και από τα δεξιά και από τα αριστερά ή ανάποδα σε σχέση με τη θέση που βρίσκομαι, όσον αφορά τη συνείδηση των Βουλευτών, απευθυνόμενοι κατά κύριο λόγο στους Βουλευτές της Νέας Δημοκρατίας. 
Κυρίες και κύριοι συνάδελφοι, όσο υπάρχουν παιδιά που πεινάνε, όσο υπάρχουν τα δεκαπεντάχρονα που αυτοκτονούν, όσο υπάρχουν οικογένειες που και οι δύο γονείς είναι άνεργοι, όσο υπάρχουν υπερήλικες που αισθάνονται ανασφαλείς, σας λέω ότι η δική μου συνείδηση καθόσον με αφορά δεν μπορεί να είναι ήσυχη. Δεν μπορεί να είναι ήσυχη όταν τα λουκέτα και η ανεργία είναι ποτάμι που σβήνει όνειρα και ελπίδες. Δεν μπορεί να είναι ήσυχη η συνείδησή μου όταν η ύφεση κατατρώει τις σάρκες της εθνικής οικονομίας.
Επειδή όμως δεν ήμουν περαστική και μπήκα, επειδή ήταν ενσυνείδητη η επιλογή να διεκδικήσω μια θέση στα έδρανα κάτω απ’ αυτές τις συνθήκες κρίσης, το μόνο πράγμα το οποίο αισθάνομαι ότι με κρατά και με ησυχάζει, είναι ότι έχω την πεποίθηση ότι αγωνίζομαι να αναστρέψω την κατάσταση. Αγωνίζομαι με όλα τα διαθέσιμα εργαλεία να συμβάλλω να αλλάξει αυτό που υπάρχει σήμερα. Εάν εσείς αντίθετα αισθάνεστε ότι η συνείδησή σας με όλα αυτά που γίνονται είναι ήσυχη, τότε σας λέω ότι δεν πρέπει να ανησυχείτε για τη δική μας συνείδηση αλλά πρωτίστως για τη δική σας. 
(Χειροκροτήματα από την πτέρυγα της Νέας Δημοκρατίας)
Bloomberg. «Η μεγαλύτερη αθροιστική μείωση παραγωγής ανεπτυγμένης χώρας κατά τις τελευταίες τρεις δεκαετίες συμβαίνει στην Ελλάδα. Βρίσκεται σε απόσταση αναπνοής από τη μεγάλη ύφεση στις ΗΠΑ κατά την περίοδο ’29-’33». Το ίδιο πρακτορείο συνεχίζοντας μιλά για τα στοιχεία της γερμανικής στατιστικής υπηρεσίας, με βάση τα οποία η γερμανική οικονομία συρρικνώθηκε κατά την περίοδο μετά το ’29, περίπου κατά 34% και οδήγησε στην αναρρίχηση του Χίτλερ στην εξουσία, στην καγκελαρία. 
Εάν πάλι η συνείδησή σας είναι ήσυχη, σας λέω ότι και πάλι πρέπει να ανησυχείτε. 
Κυρίες και κύριοι συνάδελφοι, πρέπει να υπάρξει ανάπτυξη. Η ύφεση είναι ο εχθρός. Αυτή και το δημόσιο χρέος. Τι εργαλεία έχουμε, λοιπόν;
(Θόρυβος στην Αίθουσα)","ΦΕΒΡΩΝΙΑ ΠΑΤΡΙΑΝΑΚΟΥ",422
"74315"," Αφήστε τη να μιλήσει.","ΙΟΡΔΑΝΗΣ ΤΖΑΜΤΖΗΣ",498
"74316"," Παρακαλώ. Θα μιλήσει, όπως μίλησαν όλοι και ουδείς διεκόπη. 
Συνεχίστε, κυρία Πατριανάκου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74317"," Τα εργαλεία που έχουμε είναι, πρώτον, επενδυτικά κεφάλαια. Αυτά αναζητούμε. Ρευστότητα στην αγορά. Αυτήν διεκδικούμε. Κρίνουμε ότι είναι απολύτως απαραίτητη.","ΦΕΒΡΩΝΙΑ ΠΑΤΡΙΑΝΑΚΟΥ",422
"74318"," Κυρία Πατριανάκου, παρακαλώ το βλέμμα σας προς το Προεδρείο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74319"," Ναι, κύριε Πρόεδρε, μόνο εκεί είναι. Αλλά από το πρωί το βλέμμα όλων στρέφεται στους Βουλευτές της Νέας Δημοκρατίας, επικαλούμενοι τη συνείδησή τους. 
(Θόρυβος στην Αίθουσα)","ΦΕΒΡΩΝΙΑ ΠΑΤΡΙΑΝΑΚΟΥ",422
"74320"," Κύριε συνάδελφε, σας παρακαλώ. Διεκόπη κάποιος από το ΣΥΡΙΖΑ; Όση ώρα είμαι εγώ, δεν ακούστηκε το παραμικρό. Εσείς γιατί διαμαρτύρεστε;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74321"," Όταν απευθύνεται στην Κοινοβουλευτική μας Ομάδα και λέει ότι πρέπει να έχουμε πρόβλημα συνείδησης...","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"74322"," Συνεχίστε, κυρία Πατριανάκου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74323"," Κύριε Πρόεδρε, επιθυμώ όμως το χρόνο που  μου στερήθηκε να τον έχω στο τέλος. 
Τα εργαλεία, λοιπόν, που έχουμε για ανάπτυξη είναι, πρώτον, ρευστότητα στην αγορά. Η ρευστότητα δυστυχώς είναι με δανεικό χρήμα. Αυτό το δανεικό χρήμα το διεκδικούμε για να πάρουμε ανάσα και οξυγόνο. Ποια είναι τα άλλα μας εργαλεία; Τα άλλα μας εργαλεία είναι οι αποκρατικοποιήσεις, η αξιοποίηση της δημόσιας περιουσίας. 
Αυτό το νομοσχέδιο, λοιπόν, διευκολύνει αυτά τα δύο. Το ένα είναι οι αποκρατικοποιήσεις. Οι αποκρατικοποιήσεις προφανώς φέρνουν άμεσα επενδυτικά κεφάλαια. Το δεύτερο που επιτυγχάνουν είναι μικρότερο, αποτελεσματικότερο, περισσότερο ευέλικτο και περισσότερο αποδοτικό δημόσιο τομέα. Τι θέλουμε για να αισθανθούμε ότι διασφαλίζονται οι μίνιμουμ προϋποθέσεις; Διαφάνεια, ενημέρωση και ρήτρα μελλοντικών αποδόσεων. Είναι δεδομένο ότι η Βουλή παίρνει την πολιτική ευθύνη και αναθέτει την αποκρατικοποίηση. Η Βουλή πρέπει να ενημερώνεται. Αλλά η Βουλή δεν θα είναι η κολυμβήθρα του Σιλωάμ για κανέναν που θα αποφασίσει τις επιμέρους αποκρατικοποιήσεις και τις τεχνικές τους λεπτομέρειες. Την ευθύνη την έχουν αυτοί που θα τις διαχειριστούν αλλά οφείλουν να ενημερώσουν, με διαφάνεια, τον ελληνικό λαό. 
Αξιοποίηση της δημόσιας περιουσίας. Η αναξιοποίητη δημόσια περιουσία σήμερα, κύριε Πρόεδρε, λιμνάζει και ρημάζει. Έχουμε την ωραιότερη χώρα στον πλανήτη, μία χώρα που θα μπορούσε να αποτελεί πόλο παγκόσμιας έλξης και παρ’ όλα αυτά αυτή η χώρα, ακριβώς γιατί το δημόσιο κατέχει σχεδόν την πλειοψηφία του εθνικού πλούτου, σήμερα είναι αναξιοποίητη. Αν με σοβαρότητα και υπευθυνότητα, με στρατηγικό σχέδιο και με τον οφειλόμενο σεβασμό στη βιώσιμη ανάπτυξη, στους φυσικούς πόρους, στη διαφάνεια αλλά και στα επιμέρους περιφερειακά στρατηγικά πλαίσια, εάν όλα αυτά τα πετύχουμε, τότε σας λέω εκ των προτέρων ότι αυτή η λύση είναι μονόδρομος για την ανάπτυξη που θα έρθει σε αυτήν τη χώρα. 
Κύριε Υπουργέ, είχα αποστείλει στο Υπουργείο Οικονομικών στις 27 Σεπτεμβρίου του 2012 επιστολή με την οποία ζητούσα, πέρα από τα γεωγραφικά και εισοδηματικά κριτήρια, να ληφθεί υπ’ όψιν και το κριτήριο υψομέτρου όσον αφορά την επιστροφή φόρου στους πολίτες σε σχέση με το πετρέλαιο θέρμανσης. 
Το θέμα το έθεσα ξανά στη συζήτηση στην επιτροπή, όπου θεωρώ ότι είναι εξαιρετικά σημαντικό το ότι δεσμευτήκατε πώς θα υπάρξει και το κριτήριο του υψομέτρου. Αυτό το κριτήριο έρχεται να αποκαταστήσει αδικίες που αφορούν όμορους ή και τους ίδιους νομούς.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα το χρόνο της καθυστέρησης, κύριε Πρόεδρε. 
Στο δικό μου νομό τα χωριά του Πάρνωνα και του Ταϋγέτου θα έχουν υποπολλαπλάσια επιστροφή φόρου από ό,τι στο γειτονικό νομό στα παραλιακά χωριά. Είναι μια αδικία που εκτιμώ ότι αν γίνει με το σημερινό σχεδιασμό πρέπει να αποκατασταθεί. 
Σας προτείνω σαν σχέδιο για τη Γενική Γραμματεία Πληροφοριακών Συστημάτων, τον κανονισμό ενεργειακής απόδοσης κτηρίων όπου προβλέπει με συγκεκριμένη διαδικασία πώς οι περιοχές με υψόμετρο πάνω από πεντακόσια μέτρα μπορούν να υπαχθούν στην αμέσως ψυχρότερη ζώνη με συγκεκριμένη διαδικασία.
Κύριε Υπουργέ, το τεχνικό επιμελητήριο δεν είναι επαγγελματική οργάνωση, δεν είναι επαγγελματικός φορέας, είναι επιστημονικός σύμβουλος του κράτους. Κόβοντάς του το 2% και το 2‰ από τους μελετητές και τα δημόσια έργα αντίστοιχα του στερούμε οξυγόνο, του στερούμε ζωή. Είναι απολύτως απαραίτητη για την ίδια την πολιτεία η ύπαρξη ενός ισχυρού πυλώνα, που θα είναι ελεγκτής και σύμβουλος όσον αφορά τα δημόσια έργα.
Επίσης, θα ήθελα να αναφερθώ στο επικουρικό ταμείο και να ενώσω τη φωνή μου με όλους τους συναδέλφους, λέγοντας ότι είναι απαράδεκτη μια νοοτροπία που θυμίζει περισσότερο αριστερή λογική, η οποία λέει ότι αν δεν μπορώ να λύσω ένα πρόβλημα και να καλυτερεύσω τη ζωή κάποιων, χειροτερεύω τη ζωή όλων.
Το Επικουρικό Ταμείο αν καταργηθεί, επειδή δεν μπορεί το κράτος να εισπράξει τα έσοδα από αυτούς που πρέπει να ασφαλίζουν τα αυτοκίνητά τους, έρχεται και δημιουργεί αδικίες τις οποίες πρέπει να αποκαταστήσουμε ως πολιτεία, όχι ισοπεδώνοντας προς τα κάτω, αλλά επιλύοντας κοινωνικά προβλήματα.
Στο δικό μου νομό υπάρχει παιδί που έμεινε ανάπηρο -αθλητής που θα είχε πολύ μεγάλη εξέλιξη- γιατί ένας ανήλικος Ρομά πήρε το ανασφάλιστο αυτοκίνητο και έπεσε επάνω του. Το παιδί είναι πολλούς μήνες στο νοσοκομείο. Δεν έχει μέσα βιοπορισμού. Γίνονται φιλανθρωπικές συναυλίες για να τον ενισχύσουν και εγώ θα πάω πίσω να του πω ότι καταργούμε το επικουρικό ταμείο, γιατί η πολιτεία δεν μπορεί να πιάσει τα ανασφάλιστα αυτοκίνητα;
Λυπάμαι, αλλά ο δρόμος είναι ένας. Βρείτε τρόπο να μην μπορεί να πάρει φορολογική ενημερότητα όποιος έχει το αυτοκίνητό του ανασφάλιστο. Βρείτε τρόπο να ελέγχονται από την τροχαία όσα αυτοκίνητα κινούνται ανασφάλιστα στους δρόμους, τις εθνικές οδούς, τις πόλεις. Να μη γίνει όμως αυτό. Δεν καταστρέφουμε οικογένειες που έχουν ήδη κτυπηθεί ή από το χάρο ή από την αδικία. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΦΕΒΡΩΝΙΑ ΠΑΤΡΙΑΝΑΚΟΥ",422
"74324"," Το λόγο έχει ο κ. Τσακαλώτος","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74325"," Κυρίες και κύριοι συνάδελφοι, έχω ένα βάρος επειδή στεναχωρήσαμε πολλές και πολλούς συναδέλφους. Στεναχωρήσαμε τον κ. Τζαμτζή και τον κ. Χρυσοχοΐδη …","ΕΥΚΛΕΙΔΗΣ ΤΣΑΚΑΛΩΤΟΣ",510
"74326"," Κύριε συνάδελφε, μην αρχίζετε, σας παρακαλώ, τα προσωπικά προς κάθε κατεύθυνση.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74327"," Όχι, κύριε Πρόεδρε, το ξέρω…","ΕΥΚΛΕΙΔΗΣ ΤΣΑΚΑΛΩΤΟΣ",510
"74328"," Θα μιλήσετε…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74329"," Δεν είμαι ποτέ επιθετικός.","ΕΥΚΛΕΙΔΗΣ ΤΣΑΚΑΛΩΤΟΣ",510
"74330"," Αν αρχίσουν οι αναφορές, θα αρχίσουν τα επί προσωπικού κ.λπ..","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74331"," Δεν έχω πρόβλημα. Εγώ ακούω…","ΙΟΡΔΑΝΗΣ ΤΖΑΜΤΖΗΣ",498
"74332"," Συνεχίστε την ομιλία σας. Εκεί μπορείτε με εύσχημο τρόπο να πείτε ό,τι θέλετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74333"," Δεν είμαι επιθετικός. 
Σας παρακαλώ να αρχίσει και πάλι ο χρόνος μου. Δεν μπορείτε να με διακόπτετε έτσι. Δεν είναι σωστό αυτό που κάνατε. 
Στενοχώρησα τον κ. Τζαμτζή και τον κ. Χρυσοχοΐδη με το ότι δεν έχουμε προτάσεις. Στενοχώρησα την κ. Ασημακοπούλου με το ότι κάνουμε μονολόγους και δεν εμπλεκόμαστε με τα επιχειρήματα της άλλης πλευράς. Στενοχώρησα τον κ. Βορίδη με το ότι είμαστε ιμιτασιόν ΚΚΕ.
Μεγάλο το βάρος. Βέβαια με ανακουφίζουν κάπως τα ποσοστά του ΣΥΡΙΖΑ που ανεβαίνουν από το 4,5% στο 7%, στο 27% και τώρα είμαστε σε ποσοστό πάνω από 30% και πρώτο κόμμα. Επίσης με ανακουφίζουν τα κινήματα που ανθίζουν στην Ελλάδα και την Πορτογαλία και την Ισπανία, αλλά το βάρος-βάρος. 
Κι ας αρχίσω με την κ. Ασημακοπούλου κι αυτό που είπε, ότι έχουμε μόνο μονολόγους και δεν εμπλεκόμαστε με τα επιχειρήματα. Κάθε άλλο. Στη Διαρκή Επιτροπή Οικονομικών Υποθέσεων βάλαμε δύο θέματα για συζήτηση, εγώ τουλάχιστον έβαλα δύο θέματα, αν αυτό που γίνεται με τις ιδιωτικοποιήσεις και την αξιοποίηση των περιουσιακών στοιχείων του δημοσίου βοηθάει τα δημοσιονομικά της χώρας και αν βοηθάει την ανάπτυξη. 
Ας αρχίσω με το πρώτο θέμα, το αν βοηθάει τα δημοσιονομικά της χώρας. Σε μια πολύ καλή ομιλία του ο κ. Μαρκόπουλος σήμερα το πρωί εξήγησε γιατί αυτό δεν βοηθάει τα δημοσιονομικά. Δεν μπορεί να γίνουμε πλουσιότεροι αλλάζοντας απλώς περιουσιακά στοιχεία. Δεν γίνεται. Ένα περιουσιακό στοιχείο έχεις, ένα άλλο περιουσιακό στοιχείο παίρνεις, δεν γίνεσαι πλουσιότερος. Μας λέει ο κ. Βορίδης όμως σ’ αυτό το θέμα –για να δείτε ότι εμπλεκόμαστε με τα επιχειρήματα- «παρ’ όλα αυτά, εσάς τι σας νοιάζει; Αφού δεν θέλετε ιδιωτικοποιήσεις, γιατί θέλετε να συζητήσουμε για τη διαφάνεια και για το αν θα είναι καλή η τιμή, αφού δεν ενδιαφέρεστε;» Δεν είναι επιχείρημα αυτό. Είτε εσείς θα τα κάνετε με διαφάνεια και σε καλή τιμή ή δεν θα τα κάνετε. Και ρώτησε ρητορικά τον κ. Στουρνάρα, «και πώς ξέρουν ότι θα είναι κακή η τιμή που θα τα πουλήσουμε;» Μα, έχουμε δύο στοιχεία: πρώτον, την οικονομική κρίση και την οικονομική κατάσταση. Ξέρουμε ότι δεν θα υπάρχουν καλές τιμές αυτήν τη στιγμή και νομίζω ότι δεν χρειάζεται να μας πει ο κ. Στουρνάρας την τιμή. Όταν έχεις ανάγκη πουλάς σε χαμηλότερη τιμή απ’ ό,τι όταν δεν έχεις ανάγκη και μάλλον η Ελλάδα έχει ανάγκη.
 Και το δεύτερο στοιχείο που μπορούμε να πούμε, είναι η διεθνής εμπειρία. Η διεθνής εμπειρία κι όλες οι μελέτες που έχουν γίνει στο σύνολο των χωρών δείχνουν ότι οι ιδιωτικοποιήσεις δεν έχουν βοηθήσει τα δημοσιονομικά των χωρών αυτών. Ο κ. Στουρνάρας, το κάνει για να ξεπληρώσει το χρέος. Μας είπε ότι το κάνει γιατί είναι καλός λενινιστής κι έμαθε από τον Λένιν ότι πρέπει να κάνεις συμβιβασμούς. Όμως άλλο συμβιβασμός και άλλο άνευ όρων υποχώρηση, υποταγή. Φοβάμαι, κύριε Στουρνάρα, ότι εγώ έμαθα περισσότερα οικονομικά από εσάς απ’ ό,τι μάθατε εσείς από μένα και μπορέσατε να αφομοιώσετε το λενινισμό, διότι ο Λένιν σ’ αυτήν την περίπτωση θα διαπραγματευόταν για να μειωθεί το χρέος. Δεν θα έλεγε, όπως λέγατε εσείς στη Διαρκή Επιτροπή, «τι να κάνουμε; Έχει το πάνω χέρι  η άλλη μεριά, οι πιστωτές μας». Και είπατε ότι για όλα φταίει το ότι δεν πήγαμε καλά στα χρόνια πριν από την κρίση και δεν τηρήσαμε τους κανόνες. Όταν λέτε αυτό, όταν λέτε εκ των προτέρων ότι εμείς φταίμε, ότι είμαστε αναξιόπιστοι και δεν κάναμε αυτά που έπρεπε, τι διαπραγμάτευση κάνετε; 
Πάμε τώρα στο δεύτερο θέμα, στο θέμα της ανάπτυξης. Εδώ υπάρχουν δύο  μοντέλα. Το ένα μοντέλο λέει ότι έχουμε αναπτυξιακή πολιτική, βάζουμε τους όρους, ξέρουμε πού θέλουμε να γίνει ανάπτυξη, θέλουμε να προστατευθεί ο κόσμος της εργασίας, να έχει δικαιώματα και θέλουμε να προστατεύσουμε το χώρο μας, τους δημόσιους χώρους. Και η άλλη λέει ότι δεν έχουμε καμμία στρατηγική, ότι ο ιδιωτικός τομέας θα αποφασίσει για όλα αυτά τα πράγματα και λέμε: «Είμαστε ανοιχτοί. Ελάτε να επενδύσετε όπου θέλετε, όπως θέλετε, με όποιους όρους θέλετε». Αυτό είναι το βασικό σημείο. 
Κύριε Βορίδη, που  σας αρέσει να έχετε σύνθετη σκέψη, θα σας πω ότι δεν είναι σύνθετη σκέψη το να μας λέτε ότι είτε όλα πρέπει να είναι κρατικά είτε όλα πρέπει να είναι ιδιωτικά. 
Κύριε Τζαμτζή, μήπως νομίζετε ότι δεν θα σας απαντήσω όσον αφορά τις προτάσεις; Σας απαντώ ακριβώς σ’ αυτό  το σημείο. 
Η πρόταση του ΣΥΡΙΖΑ, είναι ότι είμαστε υπέρ και των δημόσιων επιχειρήσεων και των κοινωνικοποιημένων επιχειρήσεων και των συνεταιρισμών και των αυτοδιαχειριζόμενων επιχειρήσεων και των ιδιωτικών επιχειρήσεων και των κοινωνικοποιημένων τραπεζών και των μικρών τραπεζών ειδικού σκοπού και των ηθικών τραπεζών και πολλών άλλων θεσμικών λύσεων για πολλά προβλήματα και πολλές ανάγκες που έχει αυτός ο λαός. Άρα, δεν έχουμε να επιλέξουμε μεταξύ είτε ιμιτασιόν ΚΚΕ είτε του νεοφιλελευθερισμού της Νέας Δημοκρατίας, γιατί υπάρχουν πάρα πολλές λύσεις. Αυτή η έλλειψη πλουραλισμού που έχει η σκέψη της Δεξιάς μετά από το νεοφιλελευθερισμό, είναι κι η αχίλλειος πτέρνα της, γιατί δεν μπορείτε να ενσωματώσετε λύσεις. Και γι’ αυτό συνεχίζεται αυτή η κρίση. 
Τελειώνω με το κυρίαρχο σ’ αυτήν τη συζήτηση. Αφού ο κ. Στουρνάρας θέλει να μιλάμε για το Λένιν, να πω και για τους συναδέλφους από εδώ ποιος ήταν ο ορισμός του Λένιν για την πολιτική, τι ήταν γι’ αυτόν η πολιτική, ποιο ήταν το βασικό ερώτημα της πολιτικής, κατά το Λένιν. Ήταν ποιος κάνει τι ή μάλλον ποιος έχει δικαίωμα να κάνει τι, σε ποιόν, και ποιος ωφελείται; Αυτή ήταν η ερώτηση που έβαζε. Κι εσείς σε αυτήν την ερώτηση έχετε δώσει μια σαφέστατη απάντηση. Έχετε πει ότι ο ιδιωτικός τομέας, η ιδιωτική εξουσία έχει το δικαίωμα να κάνει ό,τι θέλει σε όποιον θέλει, για ίδιον όφελος. Και αυτό είναι που μας χωρίζει. Μας χωρίζει ότι από αυτήν την πλευρά αρχίζουμε με τη λογική του κόσμου, της εργασίας και τις ανάγκες και βρίσκουμε πολλές θεσμικές απαντήσεις γι’ αυτές τις ανάγκες. Κι εσείς αρχίζετε με το κέρδος, με την ιδιωτική εξουσία, με την ιδιωτική δύναμη, με το ιδιωτικό κέρδος. Και αν οι ανάγκες του κόσμου βελτιωθούν, τόσο το καλύτερο αλλά δεν μας ενδιαφέρουν πρωτίστως αυτές.
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Κύριε Νάκο, νομίζω ότι ήταν αγενές το να με διακόπτετε..","ΕΥΚΛΕΙΔΗΣ ΤΣΑΚΑΛΩΤΟΣ",510
"74334"," Προσπάθησα, κύριε συνάδελφε, να προλάβω καταστάσεις. Πιθανόν να υπερέβαλα λίγο αλλά καλύτερα να προλαμβάνει κανείς.
Το λόγο έχει ο κ. Αλέξης Μητρόπουλος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74335"," Κυρίες και κύριοι Βουλευτές, τα δημόσια αγαθά, οι κοινόχρηστοι χώροι, τα μορφώματα κοινωνικής οικονομίας, οι κοινωφελείς επιχειρήσεις, ο διαχρονικός άυλος και υλικός πλούτος που παραδίδουν αιώνες στις επόμενες γενεές, είναι η υπαρκτική δομή, ο σκελετός της ύπαρξης μιας οργανωμένης κοινωνίας. Χωρίς αυτά υπό δημόσιο και κοινωνικό έλεγχο, το έθνος-κράτος και η πολιτική κοινωνία έχει διδάξει η ιστορία ότι ακολουθούν το δρόμο της αλλοτρίωσης, της σταδιακής συρρίκνωσης, της εξαφάνισης εν τέλει από το χάρτη του κόσμου. 
Γι’ αυτό, κυρίες και κύριοι συνάδελφοι, κανένα κράτος στον κόσμο, ακόμη και αυτά που κυβερνώνται από την παρωχημένη, ιδιοτελή και αναποτελεσματική νεοφιλελεύθερη αίρεση των Chicago boys, δεν διανοήθηκαν ποτέ να παραχωρήσουν όλες τις βασικές πηγές πλούτου, υποδομών και βέβαιου εισοδήματος στο κερδοσκοπικό και νομαδικό κεφάλαιο, το οποίο, όπως όλοι γνωρίζουμε, νεοκλασικοί, νεοφιλελεύθεροι και διαλεκτικοί, δεν έχει ούτε θρησκεία, ούτε πατρίδα.
Για εμάς τους Έλληνες, η προστασία των δημοσίων αγαθών, των κοινών εγκαταστάσεων, των υποδομών, των κοινοχρήστων χώρων, των οικολογικών συστημάτων, των πολεοδομικών ενοτήτων, έχει ιδιαίτερη σημασία σε σχέση με όλα τα άλλα κράτη του πλανήτη. 
Οι συγκεκριμένες γεωφυσικές συνθήκες, το κλίμα, τα ομαλά και ήπια φυσικά φαινόμενα, έχουν συμβάλει άμεσα σύμφωνα με τη γεωδυναμική θεωρία του χώρου στη δημιουργία του ελληνικού πολιτισμού και κυρίως στα σπουδαιότερα  επιτεύγματα, που είναι τα έξοχα έργα πνευματικής δημιουργίας και το δημοκρατικό πολίτευμα.
Κυρίες και κύριοι συνάδελφοι, αν υπάρχει μια χώρα στον πλανήτη που ο δημόσιος και φυσικός πλούτος είναι απόλυτα συνδεδεμένος με την επινόηση του δημοκρατικού πολιτεύματος, αυτός είναι η πατρίδα μας. Η πολιτική κοινωνία στο απόγειο της δημιουργικής δραστηριότητας απαιτεί για την ύπαρξη της τον δημόσιο και κοινωνικό έλεγχο όλων των κύριων πλουτοπαραγωγικών πηγών. Το κράτος, ως το μέγιστο δημιούργημα της πολιτικής κοινωνίας, πρέπει να οργανωθεί με τις βέλτιστες μεθόδους και τους αρίστους λειτουργούς, ώστε να παράγει αγαθά και υπηρεσίες υψηλής ποιότητας προσιτά σε όλους του πολίτες. 
Το πλέον σύγχρονο παράδειγμα δημόσιας και αποτελεσματικής διαχείρισης των δημοσίων αγαθών αποτελεί σήμερα η Νορβηγία, μια χώρα με πέντε περίπου εκατομμύρια κατοίκους, δεκατρείς χιλιάδες δημοτικές και κρατικές επιχειρήσεις, επτακόσιες χιλιάδες δημοσίους υπαλλήλους, συνδυάζει το δημόσιο έλεγχο στις κύριες πλουτοπαραγωγικές πηγές και την ιδιωτική πρωτοβουλία, μέσα στο συγκεκριμένο και ελεγκτικό πεδίο της Κυβέρνησης.
Ο συνδυασμός του υπέρτερου δημοσίου συμφέροντος και της συγκεκριμένης ελεγχόμενης ατομικής πρωτοβουλίας καθιστούν τη Νορβηγία, σύμφωνα με τους δείκτες όλων των διεθνών οργανισμών, το κράτος σήμερα με τη μικρότερη ανεργία, με το μεγαλύτερο δείκτη ανθρώπινης ανάπτυξης και περιβαλλοντολογικής προστασίας, με το μεγαλύτερο αριθμό δημοσίων υπαλλήλων σε αναλογία με τον ενεργό πληθυσμό και τη χώρα σήμερα με τη μικρότερη πιθανότητα χρεοκοπίας σε όλον τον πλανήτη.
Τα επιτεύγματα αυτά, όπως αναγνώρισαν επιφανείς νομπελίστες της οικονομίας όπως ο Στίγκλιτς, είναι αποτέλεσμα καλής λειτουργίας του εποπτικού, δημιουργικού και σύγχρονου κρατικού μορφώματος. 
Κυρίες και κύριοι συνάδελφοι, αυτό που επιχειρείται με το παρόν νομοσχέδιο και όσον αφορά στην αλλοτρίωση με διαδικασίες ρευστοποίησης του υλικού και άυλου πλούτου της πατρίδας αλλά και όσον αφορά στη χρησιμοποίηση των οικολογικών συστημάτων από το κερδοσκοπικό κεφάλαιο, θα καταστήσουν τους Έλληνες φτωχότερους και επισκέπτες στον ίδιο τους τον τόπο. 
Με ρητή πρόβλεψη των μνημονίων, η τιμή των δημοσίων αγαθών θα αυξηθεί, ώστε να εισέλθουν οι ιδιώτες προς αποκομιδή κερδών. Πολλοί συμπατριώτες μας θα αποστερηθούν λόγω της υψηλής τους τιμής τα δημόσια αυτά αγαθά, χωρίς τα οποία δεν διεξάγεται σύγχρονη ζωή. 
Η Κυβέρνηση δεν επικαλείται ούτε ένα στοιχείο από την ευρωπαϊκή και παγκόσμια εμπειρία των ιδιωτικοποιήσεων των δημοσίων αγαθών και υπηρεσιών. Πόσο αυξήθηκε η τιμή του νερού στις μεγάλες ευρωπαϊκές χώρες, όπου επιχειρήθηκε η ιδιωτικοποίηση, η οποία στη συνέχεια ανακλήθηκε; Τι ποιότητας νερό έπιναν οι πολίτες; Ποιες οι αποθεματικές ποσότητες και εγκαταστάσεις είχαν για περιόδους κρίσης και πόσες ήσαν οι νέες θέσεις εργασίας που δημιούργησαν αυτές οι επενδύσεις; 
Όλες αυτές οι ιδιωτικοποιήσεις –λέει προχθές ο Στίγκλιτς- μετά τη θητεία των διοικητών τους στις υψηλές θέσεις της Παγκόσμιας Τράπεζας, του ΔΝΤ, της ΕΚΤ δεν έχουν καμμία οικονομική και κοινωνική αποτελεσματικότητα. Απλώς αλλάζει ο ιδιοκτήτης και οι πολίτες γίνονται φτωχότεροι, το δε κράτος ασθενέστερο, αφού η πολιτική λειτουργία του δεν έχει πλέον την οικονομική εξουσία διαχείρισης ενός σημαντικού μέρους της οικονομίας προς όφελος των απλών πολιτών. Γι’ αυτό, την επιχείρηση ιδιωτικοποίησης του κόσμου που λεπτομερώς περιγράφει ο Ελβετός διαπρεπής Καθηγητής Κοινωνιολογίας Ζαν Ζιγκλέρ την ονομάζω –λέει ο Στίγκλιτς- δωροδοκιοποίηση. 
Εξάλλου, κυρίες και κύριοι Βουλευτές, παρά τη δραματική προσήλωση στο νεοφιλελευθερισμό, η Παγκόσμια Τράπεζα προχθές, με τους δείκτες της που εκδίδει κάθε έτος, διαπιστώνει ότι κατά τις δύο τελευταίες δεκαετίες της ύστερης ανάπτυξης, οι χώρες που παρουσίασαν υψηλούς δείκτες ήταν αυτές που έκαναν τα τέσσερα παρακάτω βασικά βήματα:
Πρώτον, κατηύθυναν τις ροές του χρήματος προς τη σύγχρονη και τεχνολογική αξιοποίηση των συγκριτικών τους πλεονεκτημάτων. 
Δεύτερον, δημιούργησαν μεγάλες δεσπόζουσες και σύγχρονες εταιρείες δημοσίου συμφέροντος έτσι που μέσα στο επενδυτικό κλίμα συμπαρέσυραν και τους ιδιώτες σε δημιουργικές πρωτοβουλίες. 
Τρίτον, συνήψαν στρατηγικές συμφωνίες, δηλαδή σταθερές και μακροπρόθεσμες με άλλες χώρες διακρατικές συμφωνίες, ώστε να εξασφαλίσουν μόνιμες ροές κεφαλαίων νέας τεχνολογίας, έρευνας, πρώτων υλών και ανταλλαγής ειδών και υπηρεσιών. 
Τέταρτον, εκπόνησαν προγράμματα πλήρους και ασφαλισμένης απασχόλησης για το υψηλού επιπέδου τεχνικό, επιστημονικό, ερευνητικό τους προσωπικό, ώστε και την ανεργία να καταπολεμήσουν και τις πολλές δαπάνες υγείας και έρευνας να αξιοποιήσουν στο έπακρο για την παραγωγή προϊόντων. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Κυρίες και κύριοι Βουλευτές, ως εκ τούτου ανεξαρτήτως των άλλων επιβλαβών για την κοινωνία και το έθνος ρυθμίσεων του παρόντος νομοσχεδίου, η Κυβέρνηση ακολουθώντας τον παρωχημένο και αντιαναπτυξιακό δρόμο των ιδιωτικοποιήσεων συρρικνώνει και το αντικείμενο της πολιτικής λειτουργίας, δηλαδή τη δημοκρατία. 
Η επιχείρηση ιδιωτικοποίησης που έφθασε μέχρι του σημείου να ελέγχονται προχθές εν ενεργεία ένστολοι ανώτατοι αξιωματικοί μας, που είναι εκπρόσωποι των Σωμάτων Ασφαλείας από άνδρες και γυναίκες ιδιωτικής εταιρείας σεκιούριτι στους προθαλάμους των γραφείων του Υπουργού, είναι ντροπή και πρέπει άμεσα να αποτραπεί. 
Το Σύνταγμα, κυρίες και κύριοι, επιβάλλει συγκεκριμένους περιορισμούς και υπάρχουν διαπρεπείς Βουλευτές...","ΑΛΕΞΙΟΣ ΜΗΤΡΟΠΟΥΛΟΣ",319
"74336","   Παρακαλώ ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74337"," ...που έχουν με άρθρα τους διατυμπανίσει την αντισυνταγματικότητα του εγχειρήματος.
Τελειώνοντας, θα ήθελα να σας αναφέρω και μία λέξη που ο διαπρεπής Ευρωπαίος πολιτικός του σοσιαλφιλελεύθερου χώρου είπε για τις δήθεν ανεξάρτητες αρχές που εισήγαγε εδώ και τριάντα χρόνια η Θάτσερ και έκτοτε αποτελούν το συνήθη ευρωπαϊκό κανόνα. Λέει: «Πρόκειται για θεραπαινίδες των ιδιωτικών συμφερόντων, όπως φοβούμαι ότι θα καταλήξει ραγδαία και όλη η ευρωπαϊκή τεχνοδομή με τα χιλιάδες λόμπι που την περιβάλλουν και την επηρεάζουν. Εύχομαι να υπάρξει ικανός αριθμός Βουλευτών που θα καταψηφίσει αυτό το αναχρονιστικό και ολέθριο νομοθέτημα που απαλλοτριώνει το διαχρονικό πλούτο της πατρίδας στο βωμό των κουπονίων των τόκων των δανειστών».","ΑΛΕΞΗΣ ΜΗΤΡΟΠΟΥΛΟΣ",319
"74338"," Τελειώσατε, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74339"," Τελειώνω.","ΑΛΕΞΙΟΣ ΜΗΤΡΟΠΟΥΛΟΣ",319
"74340"," Όχι τελειώνω, έχετε τελειώσει.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74341"," «Να είναι σίγουροι ότι δίνουν φιλί ζωής στην ελληνική κοινωνία και ανοίγουν μία χαραμάδα ελπίδας για τη θεσμική και παραγωγική ανασυγκρότηση του κράτους μας».
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"74342"," Το λόγο έχει ο συνάδελφος κ. Στέφανος Σαμοΐλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74343","  Ευχαριστώ, κύριε Πρόεδρε.
Κυρίες και κύριοι συνάδελφοι, έχουν ακουστεί πάρα πολλά σε αυτή τη συζήτηση. Εγώ να θυμίσω κάτι όσον αφορά τις ιδιωτικές πολεοδομήσεις για τα λεγόμενα τουριστικά χωριά. Οι πολεοδομήσεις στη χώρα, που ξεκίνησαν το 1980, το 1985, ακόμα δεν έχουν ολοκληρωθεί. Τα λεγόμενα ΣΧΟΟΑΠ, τα γενικά πολεοδομικά σχέδια ακόμα δεν έχουν ολοκληρωθεί. Και δείχνει, κατά την άποψή μου ότι τελικά σε εσάς επικρατεί το πνεύμα του να τα δώσουμε όλα στους ιδιώτες, διότι η ιδιωτική πολεοδόμηση των τουριστικών χωριών θα γίνεται fasttrack με τους ιδιώτες μηχανικούς χωρίς κανένα εμπόδιο, απαλλοτριώνοντας ότι βρίσκεται ως εμπόδιο μπροστά μας και καταπατώντας, αν θέλετε, και την ιδιωτική περιουσία, την οποία -λέτε- ότι στηρίζετε.
Και για αυτόν το λόγο σας λέμε ότι δεν σέβεστε ακόμα αυτή την αστική δημοκρατία, αυτό το αστικό Σύνταγμα, αυτήν την αστική νομοθεσία την οποία οι ίδιοι έχετε ψηφίσει. Και πολύ σωστά όσοι ελέγχονται από τη συνείδησή τους, κ. Πατριανάκου, θα πρέπει πραγματικά να ελέγχονται από τη συνείδησή τους. Διότι, πραγματικά, αυτό εδώ πια, αυτή η χώρα είναι ένα μεγάλο Ελ Ντοράντο, μία μεγάλη μπανανία, ένα προτεκτοράτο.
Αυτό εδώ το σχέδιο νόμου, πραγματικά, καταργεί κάθε κριτήριο νομιμότητας, κάθε κριτήριο σεβασμού προς το περιβάλλον, προς τους υπάρχοντες οικισμούς, προς την περιουσία του ελληνικού δημοσίου και προς την ιδιωτική περιουσία των ιδιωτών που θα βρεθεί μπροστά στο επιχειρηματικό συμφέρον του οποιοδήποτε επενδυτή. 
Μα αυτό δεν είναι επιχειρηματικότητα, αυτό είναι οικονομική δικτατορία. Ακόμα και αυτή η αστική εννοούμενη επιχειρηματικότητα σε ένα ευνομούμενο δημοκρατικό αστικό κράτος, θα πρέπει να έχει κάποιους κανόνες. Αυτό το νομοσχέδιο είναι νομοσχέδιο «σκούπα» και σκουπίζει και το Σύνταγμα, όπως προηγουμένως το απέδειξε η κ. Ζωή Κωνσταντοπούλου με τα άρθρα τα οποία σας ανέφερε. Σκουπίζετε και το Σύνταγμα και τη νομοθεσία.
Είναι, λοιπόν, πολύ σημαντικό αυτό το νομοσχέδιο, γι’ αυτό και εμάς μας βρίσκει κάθετα και έντονα αντίθετους.
Θα σας πω το εξής. Την προηγούμενη Κυριακή, γίνονταν μάχες -δεν θα περάσουν εύκολα αυτά τα πράγματα- στη Χαλκιδική για τα ορυχεία της εταιρείας Ελ Ντοράντο, Μπόμπολας. Δύο χιλιάδες κάτοικοι χτυπιόνταν από τα ΜΑΤ, τα οποία πέταγαν μέσα στα αυτοκίνητα χημικά, με αποτέλεσμα να δημιουργούν και ατυχήματα και χτύπαγαν τον κόσμο.
Θα ήθελα να σας ενημερώσω, κύριε Υπουργέ, επειδή ο Ερημίτης Κέρκυρας βρίσκεται από τα πρώτα κομμάτια. Ο Ερημίτης Κέρκυρας -σας είπα και στην Επιτροπή Οικονομικών- προστατεύεται από το προεδρικό διάταγμα για μικρές περιοχές υδροβιοτόπων. Έτσι λέει και αναφέρει μία σειρά όπου εκεί απαγορεύεται η δόμηση. Ρητά απαγορεύεται. Και αυτό το «σκουπίζουμε». Εκατόν εξήντα χιλιάδες τετραγωνικά μέτρα θέλουν να χτίσουν σ’ αυτό εκεί το κομμάτι.
Επίσης, θέλω να σας πω το εξής, ότι οι κάτοικοι όλης της περιοχής, δεν πείθονται με τα ψευτοεπιχειρήματα «θα σας φέρουμε ανάπτυξη, θα σας δώσουμε εργασία». Γιατί; Το έχουν ζήσει όλα αυτά τα χρόνια, έχουν αναπτύξει τα τουριστικά τους χωριά. Με ιδρώτα και αίμα τα έχουν αναπτύξει, από το υστέρημά τους τα έχουν αναπτύξει οι ιδιώτες, διότι η Κέρκυρα έχει μία ιδιόμορφη τουριστική ανάπτυξη, με πάρα πολλά μικρά διαμερίσματα-ενοικιαζόμενα δωμάτια. Και αντί να βοηθήσουμε αυτά τα διαμερίσματα-δωμάτια να ορθοποδήσουν, να καλυτερεύσουν την ποιότητα και να αναπτυχθούν, τους κόβουμε ένα φυσικό πόρο, όπως είναι αυτός του Ερημίτη, ο οποίος δίνει μεγάλη αξία στις υφιστάμενες υποδομές. Θέλουμε να τον κάνουμε τσιμέντα και να αχρηστεύσουμε μία ολόκληρη περιοχή.
Θα ήθελα να σας πω, επίσης, το εξής: Κατ’ αρχάς, δεν έχετε πει αυτές οι εκποιήσεις ή, όπως λέτε, οι αξιοποιήσεις λιμανιών, ακινήτων ή ό,τι βρείτε μπροστά σας που το «αξιοποιείτε» -η λέξη εντός εισαγωγικών- τι θα αποφέρουν; Θα εξαλειφθούν τα 350 δισεκατομμύρια που χρωστάμε; Τα 50 δισεκατομμύρια; Πόσα; Έχετε κάνει κάποια εκτίμηση; Γιατί δεν μας λέτε;
Να σας φέρω ακόμα ένα παράδειγμα. Το λιμάνι της Κέρκυρας εισπράττει αυτήν τη στιγμή 1,7 περίπου το χρόνο. Έχει κέρδος 1,7. Θα το εκποιήσετε, λοιπόν, και αυτό; Με ποιο όφελος; Και μάλιστα, αυτό το κέρδος του λιμανιού θα διπλασιαστεί από την επόμενη ακριβώς χρονιά, διότι το ελληνικό δημόσιο, εμείς δηλαδή, επενδύουμε άλλα 30 εκατομμύρια στο λιμάνι και έτσι, θα προσεγγίζουν διπλάσια κρουαζιερόπλοια και θα διπλασιάσουν περίπου το καθαρό κέρδος του λιμανιού. Και αυτό, λοιπόν, θα εκποιηθεί. Προς τι;
Γι’ αυτό λέμε ότι καλό είναι να σας ελέγχει η συνείδησή σας, διότι δεν μπορείτε να καταργείτε το Σύνταγμα με απλές πλειοψηφίες. Επίσης, καλό είναι να σας ελέγχει η συνείδησή σας, διότι σε αυτήν εδώ την κατάσταση που ήρθαμε, δεν ήταν η Αριστερά που κυβέρνησε όλα αυτά τα χρόνια. Εσείς κυβερνήσατε. Εσείς φέρατε τη χώρα σε αυτήν την κατάσταση, όσο και να θέλετε να μιλάτε ξαφνικά για λενινισμό, όπως μίλησε ο κύριος Υπουργός, ή όπως κάποιοι άλλοι συνάδελφοι της Νέας Δημοκρατίας για σοβιετικοποίηση της οικονομίας. Αν είναι δυνατόν! Εκτός και εάν είσαστε σοβιετικοί και εσείς και τώρα θέλετε να αποσοβιετικοποιήσετε τη σοβιετικοποίηση την οποία κάνατε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πρέπει, δηλαδή, να σκέφτεστε πριν μιλήσετε και, πραγματικά, να σας ελέγχει η συνείδησή σας, διότι αυτήν τη στιγμή με απλή πλειοψηφία, κύριοι, ελέγχετε και περνάτε τους νόμους.","ΣΤΕΦΑΝΟΣ ΣΑΜΟΪΛΗΣ",452
"74344"," Ολοκληρώστε, παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74345"," Αύριο, όπως δείχνουν οι πρόσφατες δημοσκοπήσεις, αυτή η απλή πλειοψηφία αλλάζει και θα κριθείτε.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΤΕΦΑΝΟΣ ΣΑΜΟΪΛΗΣ",452
"74346"," Το λόγο έχει ο συνάδελφος, κ. Διονύσιος Σταμενίτης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74347"," Κύριε Πρόεδρε, κυρίες και κύριοι συνάδελφοι, συζητάμε σήμερα για το σχέδιο νόμου σχετικά με τις αποκρατικοποιήσεις. Είναι γνωστό σε όλους μας ότι η οικονομία βρίσκεται σε μία κρίσιμη κατάσταση και κάθε κυβερνητική επιλογή ή κίνηση τις επόμενες μέρες θα είναι καταλυτική για την πορεία της χώρας μας. Τα οφέλη για την ελληνική οικονομία και την ελληνική κοινωνία από την ταχύτατη προώθηση των αποκρατικοποιήσεων είναι πάρα πολλά.
	Επίσης, είναι πάρα πολλές –αμέτρητες, θα έλεγα- οι ζημιές από την καθυστέρησή τους όλα αυτά τα χρόνια. Αντίθετα, τα οφέλη απλώνονται σε όλους τους τομείς του κοινωνικού φάσματος αλλά και της καθημερινότητας του Έλληνα πολίτη. Τα όσα ορίζονται στο σχέδιο νόμου, βοηθούν την επανεκκίνηση της οικονομίας και ανοίγουν το δρόμο προς την ανάπτυξη.
Αντιλαμβανόμαστε όλοι ότι η πολυπόθητη ανάπτυξη, για την οποία μιλούμε, δεν μπορεί και δεν πρόκειται να φθάσει στη χώρα με την κίνηση κάποιου μαγικού ραβδιού ούτε με ευχολογία, αλλά ούτε και με την υιοθέτηση ανύπαρκτων και φανταστικών μοντέλων ανάπτυξης. Η ανάπτυξη, θα έρθει ως αποτέλεσμα σημαντικότατων διαρθρωτικών αλλαγών και μεγάλων μεταρρυθμίσεων.
Πρώτον, οι διαρθρωτικές αλλαγές είναι αυτές που θα καταστήσουν τη χώρα μας ασφαλή τόπο για μεγάλες επενδύσεις, με ό,τι αυτές συνεπάγονται για την ελληνική οικονομία. Δεύτερον, θα απαλλάξουν οριστικά τον κρατικό μηχανισμό από ελλειμματικές ή με υπερβολικές και αναιτιολόγητες δαπάνες –και σίγουρα με τεράστιο κόστος λειτουργίας- επιχειρήσεις και οργανισμούς. Τρίτον, θα συμβάλουν καθοριστικά στη μείωση της ανεργίας, με τη δημιουργία νέων θέσεων εργασίας που με τη σειρά τους θα ενισχύσουν τα αποθεματικά των ασφαλιστικών ταμείων τόσο στον κλάδο υγείας, όσο και στον κλάδο συντάξεων.
Τέλος, το σημαντικότερο είναι ότι θα φέρουν την απαιτούμενη καλή ψυχολογία στην αγορά και την αισιοδοξία στους νέους μας που τα τελευταία χρόνια, βλέπουν ως μόνη διέξοδο στην επαγγελματική τους αποκατάσταση τη φυγή από την Ελλάδα.
Κυρίες και κύριοι συνάδελφοι, σε ένα χρονικό διάστημα εκατό ημερών, θα έλεγα, η Κυβέρνηση βάδισε με σοβαρότητα, έχοντας παρουσιάσει μία ρεαλιστική και υλοποιήσιμη στρατηγική εξόδου από την κρίση. Επανακτήσαμε την αξιοπιστία της χώρας και αυτό δεν μπορεί κανείς να το αμφισβητήσει. Με τα μέτρα που θα ψηφιστούν από τη Βουλή, θα επισφραγιστεί αυτή ακριβώς η αξιοπιστία αλλά και η αποφασιστικότητά μας, για να προχωρήσουμε μόνο μπροστά με μεγάλες αλλαγές και τομές παντού. 
Προκειμένου να περάσουμε στην ανάπτυξη, απαιτούνται αποκρατικοποιήσεις, επενδύσεις, τόνωση επιχειρηματικότητας. Δεν υπάρχει άλλος τρόπος. Δεν υπάρχουν άλλα μέσα, άλλο μοντέλο. Αν υπήρξε στο παρελθόν και πέτυχε, καλό είναι να μας πουν σήμερα ποιο ήταν αυτό, πού και πώς εφαρμόστηκε, μήπως και μας διαφεύγει.
Κυρίες και κύριοι συνάδελφοι, η επιλογή στο πρόσωπο του Αντώνη Σαμαρά, αποκρυσταλλώνει τη θέληση όλων να αλλάξουμε σελίδα, να γίνουμε μία αξιόπιστη χώρα, απαλλαγμένη από λαϊκισμούς, ψεύτικες υποσχέσεις και τη γνωστή καταστροφολογική προεκλογική γενναιοδωρία. Η ρητορική του ΣΥΡΙΖΑ και των υπολοίπων κομμάτων της Αντιπολίτευσης εμμένει στο λαϊκισμό. Τα κόμματα της Αντιπολίτευσης εμμένουν σε ξεπερασμένες πρακτικές, προσπαθώντας ακόμα και σήμερα, τη στιγμή που η χώρα βρίσκεται σε τόσο κρίσιμο σημείο, να πείσουν ότι υπάρχει άλλη πορεία και προοπτική, πέρα της ευρωπαϊκής.
Σήμερα, η πολιτική και οι πολιτικοί καλούνται να δείξουν το δρόμο, να δώσουν τις λύσεις, να επανακτήσουμε την εμπιστοσύνη του ελληνικού λαού. Με νοοτροπίες, τακτικές και πρακτικές του παρελθόντος, δεν υπάρχει καμμία ελπίδα να επανακτήσουμε όχι μόνο την εμπιστοσύνη αλλά ούτε καν την απλή συμπάθεια του λαού. Οι θυσίες του λαού μας δεν μπορούν και δεν πρέπει να χαθούν σε θάλασσες λαϊκισμού και ψεύτικων υποσχέσεων.
Όλοι μας γνωρίζαμε πολύ καλά από την προεκλογική περίοδο, όταν ξεκινήσαμε αυτήν τη μάχη, ότι θα κληθούμε να πάρουμε αποφάσεις που θα είναι δύσκολες αλλά θα λειτουργήσουν προς το συμφέρον της πατρίδας. Σήμερα, κανείς δεν μπορεί να εμφανιστεί σκεπτικός απέναντι στη γιγάντια προσπάθεια που καταβάλλει ο Πρωθυπουργός και η Κυβέρνηση να διασωθεί η χώρα. Προσωπικές φιλοδοξίες, πολιτικό κόστος, τα πάντα παραμερίζονται, μπροστά στο κοινό συμφέρον, μπροστά στην πατρίδα. Το πολιτικό προσωπικό που στηρίζει κυριολεκτικά τη σημερινή Κυβέρνηση, το γνωρίζει και θα σταθεί στο ύψος των περιστάσεων. 
Ο τόπος μας σήμερα έχει ανάγκη περισσότερο από ποτέ από σημαντικές αποφάσεις, μεγάλες τομές. Η διάσωση της οικονομίας, απαιτεί αποκρατικοποιήσεις. Η ελληνική κοινωνία απαιτεί από πλευράς μας να γίνουν οι απαραίτητες κινήσεις για τη μείωση του σπάταλου και αναποτελεσματικού κράτους. Απαιτεί, επιτέλους, τη λειτουργικότητα του δημόσιου τομέα και την επανασύσταση ενός πραγματικά κοινωνικού κράτους.
Οι θυσίες των Ελλήνων δεν πρέπει να πάνε χαμένες. Σ’ αυτήν την προσπάθεια θα συμβάλει η άμεση και ταχύτατη προώθηση των αποκρατικοποιήσεων και η αποτελεσματική αξιοποίηση του δημόσιου πλούτου. Με το σημερινό σχέδιο νόμου αυτό εξασφαλίζεται. 
Κλείνοντας, θα ήθελα να μιλήσω λίγο για το άρθρο 4 παράγραφος 5 που αναφέρεται στο τεχνικό επιμελητήριο και να πω, κύριε Υπουργέ, ότι όπως είπε η συνάδελφός, κ. Πατριανάκου το τεχνικό επιμελητήριο δεν είναι επαγγελματική ομάδα, είναι ένας τεχνικός σύμβουλος του κράτους και η διάταξη αυτή αφαιρεί το 60% των εσόδων της. Η πρόταση που έχει κατατεθεί από το τεχνικό επιμελητήριο, νομίζω λύνει αρκετά προβλήματα και θα πρέπει να τη δείτε με σοβαρότητα και θα πρέπει να την υλοποιήσουμε. Δίνει τη δυνατότητα στους μηχανικούς να επιλέξουν τον τρόπο που θα ενισχύουν αυτοί το τεχνικό επιμελητήριο.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΔΙΟΝΥΣΙΟΣ ΣΤΑΜΕΝΙΤΗΣ",478
"74348"," Το λόγο έχει η συνάδελφος, κ. Ζωή Κωνσταντοπούλου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74349"," Κυρίες και κύριοι Βουλευτές, η εκπρόσωπος της Νέας Δημοκρατίας αντιλέγοντας στην ένσταση αντισυνταγματικότητας αυτού του κατάπτυστου νομοσχεδίου, την ένσταση που υπέβαλαν οι Βουλευτές του ΣΥΡΙΖΑ-ΕΚΜ, χρησιμοποίησε όρους της αυτοκινητικής και της οδήγησης. Εμείς, λέει, στο ΣΥΡΙΖΑ χρησιμοποιούμε το Σύνταγμα ως φρένο. Ενώ εσείς στην Κυβέρνηση χρησιμοποιείτε το Σύνταγμα ή θέλετε να χρησιμοποιήσετε το Σύνταγμα ως γκάζι. 
Εκείνο το οποίο είναι σίγουρο, πέραν αυτής της εντελώς ατυχούς παρομοίωσης, και στο οποίο όλοι έχουμε καταλήξει, είναι ότι είστε αποφασισμένοι, πραγματικά, να προκαλέσετε αυτοκινητιστικό δυστύχημα με θύμα τη δημόσια περιουσία και την ίδια στιγμή, στο ίδιο νομοσχέδιο, καταργείτε το επικουρικό κεφάλαιο ώστε τα θύματα αυτοκινητικών δυστυχημάτων και ατυχημάτων να μην έχουν πού την κεφαλήν κλίναι, και να μην μπορούν να αποζημιωθούν για τη ζημιά που τους προκαλείτε. 
Γι’ αυτόν το λόγο, κύριοι της Κυβέρνησης, βλέπω δεν είναι κανείς, βέβαια, από την Κυβέρνηση εδώ, αλλά εν πάση περιπτώσει εις μάτην θα συνεχίσω να απευθύνομαι…","ΖΩΗ ΚΩΝΣΤΑΝΤΟΠΟΥΛΟΥ",272
"74350"," Τι εννοείτε ότι δεν είναι κανείς εδώ; Εδώ είναι ο κύριος Υπουργός.","ΙΟΡΔΑΝΗΣ ΤΖΑΜΤΖΗΣ",498
"74351"," Γι’ αυτόν το λόγο πάρα πολύ σύντομα, κύριοι της Κυβέρνησης, θα σας αφαιρεθεί το δίπλωμα οδήγησης από τον ελληνικό λαό, πάρα πολύ σύντομα θα σας βγάλει από το τιμόνι αυτής της χώρας, πάρα πολύ σύντομα θα σας αφαιρέσει την εντολή διακυβέρνησης αυτού του τόπου. Μέχρι τότε όμως, είστε αναγκασμένοι και θα σας αναγκάσουμε για άλλη  μία φορά να καταφύγετε σε μία άλλη αυτοκινητικής αναφοράς πρακτική, αυτήν της απόσυρσης. 
Και μιας και έχετε αποσύρει πλείστες όσες τροπολογίες και νομοσχέδια και διατάξεις, πάντοτε προ του φόβου της ονομαστικής ψηφοφορίας έτσι και σήμερα εμείς, προκειμένου να προβείτε σε άλλη μία απόσυρση, καταθέτουμε αίτηση για διενέργεια ονομαστικής ψηφοφορίας επί της αρχής, επί των άρθρων και επί της τροπολογίας του σχεδίου νόμου αλλά και επί της αίτησης και ένστασης αντισυνταγματικότητας. 
Κύριοι που στηρίζετε την κυβερνητική πλειοψηφία, απορήσατε γιατί εξανίσταται ο ΣΥΡΙΖΑ και γιατί μιλάμε για συνταγματική εκτροπή. Μέχρι πρότινος, μας λέγατε ότι οι πράξεις νομοθετικού περιεχομένου είναι άλλης πατρότητας, άλλης κυβερνητικής πατρότητας, έχουν εκδοθεί από την κυβέρνηση Παπαδήμου και εσείς είστε δήθεν δέσμιοι να τις φέρετε στη Βουλή, γιατί άλλη επιλογή δεν έχετε. 
Γι’ αυτές τις δύο πράξεις νομοθετικού περιεχομένου που άρον άρον με αδιαφανείς και έκνομες διαδικασίες φροντίσατε να εκδοθούν, τι έχετε να μας πείτε; Δεν είναι της δικής σας πατρότητας; 
Εγώ θέλω, πραγματικά, να θέσω κάποια ερωτήματα με πάρα πολύ ενδιαφέρον στους κυρίους Υπουργούς που υπογράφουν στις 6 Σεπτεμβρίου αυτήν την πράξη νομοθετικού περιεχομένου, αυτούς που δεν δίστασαν την ίδια μέρα που δεν σχηματίστηκε η πλειοψηφία στην αρμόδια επιτροπή της Βουλής, να καταλύσουν τον κοινοβουλευτισμό με πράξη νομοθετικού περιεχομένου. Μάλιστα, θα ήθελα να αναφέρω τώρα και τους συγκεκριμένους Υπουργούς. Είναι οι κ.κ. Αβραμόπουλος που ήταν στην Αίγυπτο, Στουρνάρας που είναι παρών –ή δεν είναι- Στυλιανίδης, Μανιτάκης -συνταγματολόγος στηριζόμενος από τη ΔΗΜΑΡ και απολαμβάνων της εμπιστοσύνης της- Χατζηδάκης, Λιβιεράτος, Βρούτσης, Λυκουρέντζος, Τσαυτάρης, Ρουπακιώτης, η κα Κεφαλογιάννη, Σταμάτης, Σταϊκούρας, Αθανασίου, Καλογιάννης, Καλαφάτης, Σαλμάς, Χαρακόπουλος. Δεκαοκτώ κυβερνητικά πρόσωπα πρόλαβαν και έθεσαν την υπογραφή τους, προφανώς διά περιφοράς μέσα σε λιγότερο από τέσσερις ώρες που μεσολάβησαν από τη λήξη της επιτροπής εδώ στη Βουλή στις 6 Σεπτεμβρίου μετά τις 14.30΄ μέχρι τις 18.53΄.34΄΄ που δημοσιεύεται στο ΦΕΚ αυτή η πράξη νομοθετικού περιεχομένου. 
Θα ήθελα να μάθω -γιατί είναι ζήτημα διαφάνειας και θα έπρεπε να είναι εδώ ο κ. Ρουπακιώτης αλλά και ζήτημα ηλεκτρονικής διακυβέρνησης και θα έπρεπε να είναι εδώ ο κ. Μανιτάκης αλλά και γιατί ακούσαμε από τον κ. Τσούκαλη ότι ως εδώ- πώς διαβουλεύθηκαν, ποιος τους την εισηγήθηκε και πώς είπαν το «ναι» στο να βάλουν την υπογραφή τους σ’ αυτήν την πράξη νομοθετικού περιεχομένου. Μάλιστα, γι’ αυτήν την πράξη νομοθετικού περιεχομένου πρέπει να σας πω ότι το βράδυ της ίδιας μέρας, της 6ης Σεπτεμβρίου, που ανακοινώθηκε στο ίντερνετ, εγώ όταν τηλεφώνησα στο Προεδρικό Μέγαρο και ζήτησα να λάβω αντίγραφό της, δεν ήταν κανείς εκεί και δεν ήξερε κανείς τίποτα. Κάποια στιγμή, λοιπόν, θα πρέπει να δοθούν εξηγήσεις για το πώς κυβερνάται αυτός ο τόπος και ποιοι περιφρονούν και απαξιώνουν τόσο πολύ τη δημοκρατία μας και τον κοινοβουλευτισμό. 
Επίσης, θα πρέπει να δοθούν εξηγήσεις και για την επόμενη πράξη νομοθετικού περιεχομένου και θα ήθελα να μάθω τα εξής: Ο κ. Αβραμόπουλος που υπέγραψε την πρώτη αλλά δεν υπέγραψε τη δεύτερη, τι σκέφτηκε; Ο κ. Ρουπακιώτης που υπέγραψε την πρώτη αλλά δεν υπέγραψε τη δεύτερη, τι σκέφτηκε; Ο κ. Αρβανιτόπουλος που υπέγραψε τη δεύτερη και δεν υπέγραψε την πρώτη, τι σκέφτηκε; Και ο κ. Δένδιας που υπέγραψε τη δεύτερη και όχι την πρώτη, τι σκέφτηκε; 
Όλα αυτά δεν είναι, βεβαίως, πουθενά καταγεγραμμένα, διότι ούτε Υπουργικό Συμβούλιο έγινε ούτε το παραμικρό. Όμως, για όλα αυτά, επίσης, θα πρέπει να δοθούν εξηγήσεις και σ’ αυτήν εδώ την Αίθουσα, αλλά και στον ελληνικό λαό, διότι μ’ αυτές τις πράξεις νομοθετικού περιεχομένου, δώσατε και επιχειρείτε να δώσετε κύρος στην εκλογή δύο προσώπων, που δεν νομιμοποιούνται να ασκούν την εξουσία που τους χαρίζετε. Επίσης, επιχειρείτε να καταργήσετε τη συμμετοχή του ελληνικού δημοσίου σε στρατηγικής και ζωτικής σημασίας επιχειρήσεις, προκειμένου να ξεπουληθούν άρον-άρον και αντί πινακίου φακής. 
Θα σας το πω για άλλη μια φορά ότι εμείς στο μέλλον θα επικαλεστούμε τα Πρακτικά αυτής εδώ της Βουλής και τα Πρακτικά των επιτροπών, για να ακυρώσουμε όλη αυτήν την αντισυνταγματική εκτροπή που εσείς έχετε μεθοδεύσει. 
Και θα σας το πω άλλη μια φορά –και πάλι, βέβαια, μιλάω «σε ώτα μη ακουόντων», διότι και πάλι στα έδρανα της Κυβερνήσεως δεν βλέπω να κάθεται κανείς Υπουργός- για να ακουστεί στη Αίθουσα αυτή και να καταγραφεί στα Πρακτικά ότι αυτό το ξεπούλημα, αυτή η άνευ προηγουμένου εκποίηση της δημόσιας περιουσίας δεν είναι απλώς αντισυνταγματική, δεν είναι απλώς παράνομη, αλλά είναι και εγκληματική. 
Εμείς αυτούς με τους οποίους διαλέγεστε ως επενδυτές, αυτούς προς τους οποίους υπόσχεστε ότι θα τους χαρίσετε τη δημόσια περιουσία και τις δημόσιες επιχειρήσεις και όλα αυτά, τα γνωστοποιούμε από αυτό εδώ το Βήμα και κανείς δεν μπορεί να προσποιηθεί ότι δεν γνώριζε ότι υπάρχει ρητή αμφισβήτηση της νομιμότητας αυτών των πράξεών σας. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"74352"," Σας ευχαριστούμε.
Το λόγο έχει ο κ. Σταύρος Κοντονής.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74353"," Ευχαριστώ, κύριε Πρόεδρε.
Κυρίες και κύριοι συνάδελφοι, χαίρομαι που σήμερα το απόγευμα ήλθε ο Υπουργός κ. Στουρνάρας στην Εθνική Αντιπροσωπεία. Μπορεί αυτήν τη στιγμή να μην είναι εδώ, αλλά τού δίνεται η ευκαιρία απόψε, να δώσει εξηγήσεις στην Εθνική Αντιπροσωπεία για ό,τι έχει συμβεί τις τελευταίες ώρες σε ευρωπαϊκό επίπεδο εξαιτίας των δηλώσεών του. 
Ο κ. Στουρνάρας προέβη το μεσημέρι σε δηλώσεις ισχυριζόμενος ότι το πρόγραμμα και η συμφωνία με την τρόικα έχει κλείσει και ότι η Ελλάδα έχει πετύχει τη διετή επιμήκυνση. Πριν αλέκτωρ λαλήσαι, σύσσωμη η ομήγυρις, δηλαδή οι συνομιλητές της Κυβέρνησης, ένας-ένας έβγαιναν και τον εξέθεταν ανεπανόρθωτα ότι καμμία συμφωνία δεν έχει γίνει, ότι ποτέ δεν έχουν συγκατανεύσει σ’ αυτό το μέτρο και ότι σε τελευταία ανάλυση, τα πάντα θα κριθούν από την έκθεση της τρόικας. 
Η στάση αυτή του κυρίου Υπουργού εκθέτει τον ίδιο και μας κάνει και εμάς που δεν συμμεριζόμαστε τις απόψεις του ούτε τις ιδέες του ούτε τον τρόπο που συνομιλεί ούτε τον τρόπο που συμφωνεί με τους Ευρωπαίους, να αισθανόμαστε εξίσου άσχημα, διότι ο Υπουργός Οικονομικών της χώρας λοιδορείται και διαψεύδεται σε όλα τα μέσα αυτήν τη στιγμή στην Ευρώπη και στην Αμερική. Αυτή είναι η εικόνα της χώρας που δίνει η Κυβέρνηση και αυτή είναι η αξιοπιστία που πέτυχε η Κυβέρνηση, διά των δηλώσεων μετανοίας του κ. Σαμαρά εσχάτως στη Γερμανία. 
Γι’ αυτά, λοιπόν, ο κ. Στουρνάρας, θα πρέπει απόψε να δώσει εξηγήσεις στην Εθνική Αντιπροσωπεία, γιατί αν δεν το κάνει, τότε είναι ένας ωσεί παρών Υπουργός ο οποίος εκθέτει τη χώρα διεθνώς, πέραν του ότι εκθέτει και τον εαυτό του, αλλά αυτό δεν μας ενδιαφέρει. Είναι δικαίωμά του να κάνει με τον εαυτό του ό,τι θέλει.
Κύριοι Βουλευτές, το πρωί ο Κοινοβουλευτικός Εκπρόσωπος της Νέας Δημοκρατίας, διερωτήθηκε ποιοι είναι τέλος πάντων οι φίλοι της Κυβέρνησης για τους οποίους δήθεν νομοθετεί κατά τον τρόπο που νομοθετεί και αυτό εδώ το νομοσχέδιο είναι δείγμα γραφής. Εξέφρασε την απορία του ποιοι είναι τέλος πάντων και ζήτησε από την Αριστερά να του πει ονόματα, διευθύνσεις και τηλέφωνα. 
Ας ακούσει, λοιπόν, ο κ. Βορίδης. Δεν ξέρει ο κ. Βορίδης τον κ. Σάλλα και την Τράπεζα Πειραιώς, η οποία κοψοχρονιά πήρε την Αγροτική πέντε φορές κάτω από την προπέρσινη προσφορά που έκανε η ίδια τράπεζα για την Αγροτική; Δεν ξέρει ο κ. Βορίδης ότι ο κ. Προβόπουλος ο οποίος συμπράττει σ’ αυτήν την κατάσταση, ήταν παλιός Αντιπρόεδρος της Τράπεζας Πειραιώς;","ΣΤΑΥΡΟΣ ΚΟΝΤΟΝΗΣ",236
"74354"," Με πολλά εκατομμύρια ευρώ.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"74355"," Έτσι ακριβώς.
Δεν ξέρει ο κ. Βορίδης ότι ο κ. Πανταλάκης υπήρξε και αυτός Αντιπρόεδρος της Τράπεζας Πειραιώς και ω του θαύματος ήταν ο Πρόεδρος της Αγροτικής κατά το χρόνο της εκποίησής της; Δεν ξέρει ο κ. Βορίδης τον κ. Ρουμελιώτη, τωρινό Αντιπρόεδρο της Τράπεζας Πειραιώς, ο οποίος κινούσε τα νήματα στο Διεθνές Νομισματικό Ταμείο ως εκπρόσωπος της Ελλάδας, ο οποίος εσχάτως προέβη και σε αποκαλύψεις ότι τα προγράμματα αυτά δεν βγαίνουν και ότι την ευθύνη φέρει η κυβέρνηση του κ. Παπανδρέου; Δεν ξέρει ο κ. Βορίδης τους αγοραστές της «ΔΩΔΩΝΗΣ» οι οποίοι όφειλαν δώδεκα εκατομμύρια ευρώ και όμως αυτοί αγόρασαν τη «ΔΩΔΩΝΗ», ενώ υπήρχε προσφορά των εργαζομένων να αναλάβουν την επιχείρηση και είναι σίγουρο ότι θα την απογείωναν;
Δεν ξέρει ο κ. Βορίδης ούτε τον κ. Λάτση, που του εκμισθώθηκε το ακίνητο που ανέφερε ο κ. Πάντζας με 0,45 ευρώ το τετραγωνικό; 
Του λέμε, λοιπόν, ονόματα. Θα τον δυσαρεστήσουμε όμως. Δε θα του πούμε διευθύνσεις και τηλέφωνα. Αυτό, γιατί τυχαίνει εμείς της ανανεωτικής και ριζοσπαστικής Αριστεράς, αλλά και όλης της Αριστεράς, να μη συναγλαϊζόμαστε μ’ αυτούς τους κυρίους. Δεν ξέρουμε ούτε που μένουν ούτε το τηλέφωνό τους, γιατί δεν επικοινωνούμε μαζί τους. Και δεν επικοινωνούμε μαζί τους, γιατί δεν τους εκπροσωπούμε.
(Χειροκροτήματα από την πτέρυγα του ΣΥΡΙΖΑ-ΕΚΜ)
Ανακάλυψε επίσης ο κ. Βορίδης μια δομική διαφωνία που έχει ο ΣΥΡΙΖΑ και η ανανεωτική Αριστερά με τις ιδιωτικοποιήσεις. Βεβαίως και έχουμε δομική διαφωνία με τις ιδιωτικοποιήσεις. Και σ’ αυτό συμπίπτουμε με το ΚΚΕ. Και πάνω σ’ αυτές τις συμφωνίες και με άλλα τμήματα της Αριστεράς, εμείς προτείνουμε την ενότητα των δυνάμεων, της Αριστεράς, την ενότητα των αντιμνημονιακών δυνάμεων για να απαλλαγεί ο τόπος απ’ αυτήν την νεοφιλελεύθερη λαίλαπα. 
Εμείς καταδεικνύουμε και το γεγονός ότι δεν γίνονται μόνο αποκρατικοποιήσεις αλλά γίνονται και ρεμούλες με αυτές τις αποκρατικοποιήσεις. Ξέρουμε ότι οι ρεμούλες και η διαφθορά, είναι δομικό στοιχείο του καπιταλιστικού συστήματος. Αλλά το καταδεικνύουμε για να καταλάβει και ο τελευταίος εργαζόμενος τι είναι και τι εκφράζει και για ποιους δουλεύει αυτό το σύστημα. 
Θα πρέπει σ’ αυτό το σημείο αγαπητοί, κυρίες και κύριοι Βουλευτές, να θυμηθούμε πώς φτάσαμε σ’ αυτήν την κατάσταση στις ιδιωτικές επιχειρήσεις. Ποιοι άσκησαν εξουσία τόσα χρόνια; Το ΠΑΣΟΚ και η Νέα Δημοκρατία. Αυτοί δεν ήταν, που είχαν μεταβάλει τις δημόσιες επιχειρήσεις σε κομματικά παραμάγαζα με τα ρουσφέτια και τις ρεμούλες; Αυτοί δεν ήταν, που διόριζαν τις διοικήσεις και που μπροστά στα μάτια τους κατέκλεβαν το δημόσιο πλούτο, και βεβαίως, έκρυβαν όλες αυτές τις ατασθαλίες μέχρι του σημείου να έχει αγανακτήσει σήμερα ο ελληνικός λαός; Και θα μεμφθεί  σήμερα η Δεξιά την Αριστερά για την στάση της; Και θα μεμφθεί και το συνδικαλιστικό κίνημα, που δίνει σήμερα ένα αγώνα επιβίωσης για τους εργαζομένους; Επιστρέφουμε αυτά τα πράγματα. Και τα επιστρέφουμε σε αυτούς που τα εκτοξεύουν. 
Το τελευταίο που θα ήθελα να πω για να κλείσω, είναι ότι κατηγορηθήκαμε σήμερα για λαϊκισμό. Αγαπητοί κύριοι Βουλευτές, αν δεν είναι λαϊκισμός αυτό που κάνει σήμερα η Νέα Δημοκρατία εδώ, τι είναι; Δηλαδή, καταψήφισε το μνημόνιο 1, που ήταν το προανάκρουσμα όσων ακολούθησαν, για να κάνει κομματικές εκκαθαρίσεις εις βάρος της κ. Μπακογιάννη. Αν δεν είναι λαϊκισμός να μεταχειρίζεται τη Βουλή, τους νόμους και τέτοια σοβαρά ζητήματα για να κάνει εσωκομματικές εκκαθαρίσεις, τότε οι λέξεις έχουν χάσει κάθε σημασία. 
Και σε τελική ανάλυση, σε ποιο σημείο ο ΣΥΡΙΖΑ έχει προβεί σε παροχολογίες. Πότε; Προεκλογικά; Σε καμμία. Μετεκλογικά; Ακόμα χειρότερα. Και έχουμε τονίσει στον ελληνικό λαό ότι όσο προχωράει το καταστροφικό έργο αυτής της Κυβέρνησης, τόσο ο δρόμος της ανάκαμψης, ο δρόμος της παραγωγικής ανασυγκρότησης της χώρας θα είναι δύσκολος και επίπονος. 
Αλλά αυτόν το δρόμο, θα τον περπατήσει μια κυβέρνηση της Αριστεράς που έρχεται στην εξουσία, για να γλιτώσει τη χώρα και τους εργαζόμενους από τη λαίλαπα της τρικομματικής Κυβέρνησης.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΤΑΥΡΟΣ ΚΟΝΤΟΝΗΣ",236
"74356"," Το λόγο έχει η συνάδελφος, κ. Αμμανατίδου-Πασχαλίδου. 
ΛΙΤΣΑ ΑΜΜΑΝΑΤΙΔΟΥ – ΠΑΣΧΑΛΙΔΟΥ: Κυρίες και κύριοι Βουλευτές, στην πρωινή συνεδρίαση η κ. Ασημακοπούλου από τη Νέα Δημοκρατία, αφού κατήγγειλε την Αντιπολίτευση για τη στάση της, μας είπε ότι η Ελλάδα στο πεδίο προσέλκυσης επενδυτών έχει τόσο απογοητευτικές επιδόσεις, που είναι κοντά σε αυτές του Μπαγκλαντές και του Τζιμπουτί. 
Κύριοι της Συμπολίτευσης, αυτοί οι ελάχιστοι που είστε εδώ μέσα, η πολιτική που υπηρετείτε, έχει φτάσει την Ελλάδα να συγκρίνεται με οικονομίες όπως αυτές του Μπαγκλαντές και του Τζιμπουτί και όχι η άρνηση της Αριστεράς, στο άνευ όρων και ορίων ξεπούλημα. Να είμαστε ξεκάθαροι σε αυτό. 
Η πολιτική των μέχρι τώρα κυβερνήσεων, η πολιτική της τρόικας και του Διεθνές Νομισματικού Ταμείου, έχουν βυθίσει την Ελλάδα σε μία από τις μακροβιότερες στην ιστορία ύφεση μετά από αυτήν της Λιβερίας και του Τατζικιστάν. Και όλα αυτά τα χρόνια, ΠΑΣΟΚ και Νέα Δημοκρατία νομοθετούν και πολιτικολογούν για το ξεπούλημα του δημόσιου πλούτου, για οριζόντιες περικοπές, για τακτικές και έκτακτες φοροεπιδρομές, επικαλούμενοι τη σωτηρία, την ανάπτυξη και τις ξένες επενδύσεις.
Κυρίες και κύριοι Βουλευτές, η Κυβέρνηση, εκποιεί τη δημόσια περιουσία επικαλούμενη την ανάπτυξη, τα έσοδα και τις επενδύσεις. Η πραγματικότητα, όμως, είναι ότι όλα τα έσοδα του ΤΑΙΠΕΔ, θα διατεθούν για την αποπληρωμή των τοκογλύφων, για την αποπληρωμή του χρέους, ενός χρέους μη βιώσιμου, που ρουφάει την ελληνική οικονομία και τις θυσίες που επιβάλλετε στο λαό, κύριοι της τρικομματικής συγκυβέρνησης. 
Τα έσοδα του ΤΑΙΠΕΔ, δεν πηγαίνουν στην πραγματική οικονομία. Βέβαια, εκτός από τους εθνικούς μας τοκογλύφους, πολλά ευρώ πηγαίνουν και στους εθνικούς μας μεσολαβητές, που μερικές φορές είναι και οι ίδιοι: 6,9 εκατομμύρια ευρώ από το ΤΑΙΠΕΔ, το 0,49% των εσόδων, σύμφωνα με απάντηση που δώσατε εσείς, κύριε Υπουργέ των Οικονομικών, στον Πρόεδρο της Κοινοβουλευτικής μας Ομάδας, τον Αλέξη τον Τσίπρα. Και είπατε ότι αυτά τα χρήματα πάνε στους διάφορους συμβούλους από την DEUTSCHE BANK ως την Τράπεζα Πειραιώς. 
Η πραγματικότητα, κύριοι Βουλευτές, είναι ότι η Κυβέρνηση ξεπουλά δημόσιες επιχειρήσεις στρατηγικού χαρακτήρα, ναρκοθετώντας κάθε δυνατότητα ανάπτυξης της ελληνικής οικονομίας, με όρους που θα εξυπηρετήσουν τις ανάγκες και τα συμφέροντα του ελληνικού λαού, ναρκοθετώντας κάθε δυνατότητα παραγωγικής ανασυγκρότησης της χώρας.
Η Κυβέρνηση, εκχωρεί πηγές του εθνικού πλούτου, όπως: Τα αεροδρόμια και τα λιμάνια που έχουν καθοριστικό ρόλο για την οικονομία και την κοινωνία. Τα ΕΛΠΕ και τη ΔΕΗ. 
Οι περισσότερες επιχειρήσεις, όπως ο Οργανισμός Λιμένος Θεσσαλονίκης, που σημείωσε αύξηση εσόδων για το πρώτο τρίμηνο του 2012 πάνω από 100%, ενώ πριν από τρία χρόνια η κερδοφορία του ήταν 200%, είναι εξαιρετικά κερδοφόρες. 
Η Κυβέρνηση, χαρίζει κερδοφόρες επιχειρήσεις όπως ο ΟΠΑΠ, ο οποίος για τους επενδυτές θεωρείται η κότα με το χρυσό αβγό και ο οποίος επιφέρει κέρδη για το ελληνικό δημόσιο περίπου 120.000.000 κάθε χρόνο από μερίσματα και φόρους, όπως χάρισε την Αγροτική Τράπεζα στην Τράπεζα Πειραιώς για 95.000.000. Με αυτό, καταλαβαίνουμε όλοι μας τι σημαίνει αποκρατικοποίηση.
Είναι ξεκάθαρο, πως στόχος της συγκυβέρνησης δεν είναι τα κρατικά έσοδα και οι επενδύσεις γενικώς και αορίστως. Στόχος αυτής της συγκυβέρνησης, στόχος της τρόικας, είναι να ανοίξει για τους χρηματοπιστωτικούς οργανισμούς, για το μεγάλο κεφάλαιο, ένα νέο πεδίο κερδοφορίας. Αυτό των εθνικών πόρων, των κοινωφελών υπηρεσιών και των επιχειρήσεων.
Κυρίες και κύριοι Βουλευτές, επιχειρείται το ξεπούλημα της ΕΥΑΘ και της ΕΥΔΑΠ. Και παρουσιάζεται από την πλευρά της Κυβέρνησης ως ανάπτυξη. Η πραγματικότητα αποδεικνύει ότι το ξεπούλημα των δημόσιων επιχειρήσεων ύδρευσης και αποχέτευσης στην Ευρώπη είχε ολέθριες κοινωνικές συνέπειες. Είχε τη συνεχή αύξηση των τιμολογίων κατά το δοκούν, καθώς οι επιχειρήσεις αυτές αποτελούν μονοπώλιο. Είχε τη χειροτέρευση της ποιότητας των υποδομών και των δικτύων. Είχε τη στέρηση αυτών των βασικών υπηρεσιών από πολίτες που αδυνατούσαν να ανταποκριθούν στις αυξήσεις. Τις επιχειρήσεις αυτές που στο Παρίσι, στην Γρενόβλη και στην Ουγγαρία τις πέταξαν έξω επαναφέροντας τις επιχειρήσεις ύδρευσης σε δημόσιο έλεγχο, εσείς, κύριοι της Κυβέρνησης, μας τις φέρνετε στην Ελλάδα ως σωτήρες.
Αναφορικά με την εξίσωση πετρελαίου θέρμανσης – κίνησης. Κύριοι Βουλευτές της Συμπολίτευσης, αν το ψηφίσετε, θα υπάρξουν δραματικές επιπτώσεις για τα λαϊκά στρώματα και, κυρίως, για τους κατοίκους της βορείου Ελλάδος, οι οποίοι σωστά εξεγείρονται, όπως στη Φλώρινα, στην Καστοριά, στα Γρεβενά, αλλά και σε άλλες περιοχές. 
Δεν μιλάμε απλά για επιβάρυνση του οικογενειακού προϋπολογισμού, μιλάμε για μία καταδίκη. Τα επιδόματα που ανακοινώθηκαν, δεν μπορούν να λειτουργήσουν ως ασπιρίνη, παρά μόνο ως κοροϊδία.
 Κι ενώ αδειάζετε τις τσέπες των εργαζομένων, οι λαθρέμποροι και τα καρτέλ στα καύσιμα –που μερικές φορές ταυτίζονται κιόλας- δρουν ανενόχλητοι. Κλέβετε, δηλαδή, από τον εργαζόμενο τον πενιχρό μισθό του για την πάταξη –δήθεν- του λαθρεμπορίου και οι λαθρέμποροι πλουτίζουν ακόμα περισσότερο όσο αυξάνεται η τιμή της βενζίνης. Γιατί η λαθρεμπορία δεν πατάσσεται επειδή αυξάνονται οι τιμές, η λαθρεμπορία θα μπορούσε να παταχθεί, εάν η Κυβέρνηση είχε τη βούληση να εφαρμόσει ήδη ειλημμένες αποφάσεις. Φυσικά ούτε τα κρατικά έσοδα αυξάνονται, όπως αποδείχθηκε από την περσινή χρονιά που τα έσοδα μειώθηκαν με την αύξηση των τιμών. Το μόνο που επιτυγχάνει η Κυβέρνηση, είναι η εξόντωση του λαού και τίποτα άλλο. Βέβαια, αυτήν τη στιγμή απουσιάζει ο κύριος Υπουργός. Θεωρώ ότι θα μας δώσει μία ισχυρή απάντηση γι’ αυτό, διότι το θέμα αυτό είναι τελείως στον αέρα. 
Τέλος, στην τροπολογία «σκούπα» εκτός των άλλων, προβλέπεται η αύξηση των ασφαλίστρων για τον κλάδο υγείας των αγροτών. Οι ασφαλισμένοι του ΟΓΑ, θα επιβαρυνθούν ετησίως με 300 και πλέον ευρώ, τη στιγμή που τα εισοδήματά τους σχεδόν εξαϋλώθηκαν με την κατακόρυφη αύξηση του κόστους παραγωγής και τη λειτουργία των καρτέλ και με το ενδεχόμενο αρκετοί από τους αγρότες μας να μην μπορούν να καλλιεργήσουν από εδώ και πέρα τα χωράφια τους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Κύριοι της Κυβέρνησης, ο ΣΥΡΙΖΑ-Ενωτικό Κοινωνικό Μέτωπο, καταψηφίζει επί της αρχής, επί των άρθρων και επί των τροπολογιών, την πράξη νομοθετικού περιεχομένου. Βέβαια, κατέθεσε και αίτημα για ονομαστική ψηφοφορία, όπως είπε και η συνάδελφος, κ. Ζωή Κωνσταντοπούλου. 
Καλούμε τους Βουλευτές της συγκυβέρνησης, να καταψηφίσουν την εκχώρηση του δημόσιου πλούτου στο εγχώριο και ξένο κεφάλαιο. Υπάρχει μία ισχυρή ένδειξη ότι δεν αισθάνονται βολικά. Το λέω αυτό βλέποντας τον κατάλογο των ομιλητών. Οι συνάδελφοι Βουλευτές της συγκυβέρνησης, δεν μπορούν να υποστηρίξουν αυτά τα μέτρα που θέλει να πάρει η Κυβέρνηση και αυτήν την εκχώρηση της εθνικής κυριαρχίας. Από το ΠΑΣΟΚ έχουμε μόνο δύο ομιλητές. Από τη Δημοκρατική Αριστερά έχουμε μόνο τρεις ομιλητές. Υπάρχουν και κάποιοι, βεβαίως, από τη Νέα Δημοκρατία, που δεν μπορούσαν να κάνουν αλλιώς ή ήταν και στη δική τους λογική.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74357"," Ολοκληρώστε σας παρακαλώ, κυρία συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74358"," Τελειώνω, κύριε Πρόεδρε, και ευχαριστώ για την ανοχή σας.
Πιστεύω ότι στην ονομαστική ψηφοφορία, θα έχουμε ισχυρά «όχι» για να μην περάσει η εκχώρηση της εθνικής κυριαρχίας στο ξένο κεφάλαιο.
Ευχαριστώ πολύ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"74359"," Κι εγώ σας ευχαριστώ.
Το λόγο έχει ο κ. Ελευθέριος Αυγενάκης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74360"," Κύριε Πρόεδρε, μπορεί να γίνεται συζήτηση χωρίς να είναι ο Υπουργός μέσα στην Αίθουσα; Είναι ανεπίτρεπτο να γίνεται αυτό για μια πράξη νομοθετικού περιεχομένου που είναι όλα τα Υπουργεία.","ΑΘΑΝΑΣΙΟΣ ΠΕΤΡΑΚΟΣ",428
"74361"," Κυρίες και κύριοι συνάδελφοι, σήμερα στη συζήτηση του νομοσχεδίου του Υπουργείου Οικονομικών για τις αποκρατικοποιήσεις, θα ήθελα να ξεκινήσω την τοποθέτησή μου με τα λόγια του Πρωθυπουργού της χώρας μας, κ. Αντώνη Σαμαρά: «Θα σώσουμε την Ελλάδα όσοι το τολμήσουμε». 
Μπορεί η φράση «σωτηρία της χώρας» να ακούγεται κενή νοήματος σε κάποιους Βουλευτές και αυτό γιατί χρησιμοποιήθηκε πολλές φορές κατά το παρελθόν σε αυτήν την Αίθουσα, από Πρωθυπουργούς, από Υπουργούς, από Βουλευτές, από Αρχηγούς κομμάτων, χωρίς να επέλθει η πολυπόθητη σωτηρία, μπορεί ο ταλαιπωρημένος ελληνικός λαός να μην πιστεύει στην προοπτική αυτή, γιατί βλέπει ότι η μαρτυρική ανηφόρα της ζωής δεν έχει τέλος, πιστεύω, όμως, ότι σήμερα τα χρονικά περιθώρια στενεύουν ασφυκτικά και πιθανόν να μην έχουμε άλλη ευκαιρία να το επιχειρήσουμε αυτό. Ίσως, αυτή να είναι η τελευταία ευκαιρία. Ίσως πάλι να κληθούμε να αρχίσουμε την προσπάθειά μας από χειρότερη θέση, να αναγκαστούμε να εγκαταλείψουμε την Ευρωπαϊκή Ένωση και το κοινό νόμισμα, κάτι που ευαγγελίζεται ο ΣΥΡΙΖΑ ή -πιο σωστά- το αριστερό ρεύμα εντός του ΣΥΡΙΖΑ και τα υπόλοιπα κόμματα της Αντιπολίτευσης.
(Στο σημείο αυτό την Προεδρική Έδρα καταλαμβάνει ο  Γ΄ Αντιπρόεδρος της Βουλής, κ.  ΧΡΗΣΤΟΣ ΜΑΡΚΟΓΙΑΝΝΑΚΗΣ )
Το κάλεσμα, όμως, του Πρωθυπουργού, σημαίνει ότι δεν τολμήσαμε ως πολιτικοί μέχρι σήμερα και είναι χρέος μας να το κάνουμε τώρα, γιατί οι πολιτικοί και η κοινωνία σε ένα βαθμό, ευθυνόμαστε για την ταπεινωτική κατάσταση που βιώνει η χώρα μας μέχρι σήμερα.
Πρέπει να τολμήσουμε να κάνουμε όλες τις μεταρρυθμίσεις που οι προηγούμενοι συμφώνησαν, περιέγραψαν, αλλά δεν εφάρμοσαν. Να τολμήσουμε να πάρουμε όλα τα δημοσιονομικά μέτρα, για να μην εξαντλήσουμε και τα τελευταία απομεινάρια της υπομονής μας και κυρίως της υπομονής του ελληνικού λαού σε ατέρμονες διαπραγματεύσεις, σε ατέλειωτο πήγαινε-έλα των τροϊκανών, στις συνεχείς επιπλήξεις των πιστωτών και στους εκβιασμούς των αγορών.
Πρέπει να τολμήσουμε, κυρίες και κύριοι συνάδελφοι, όλες τις θεμελιακές αλλαγές για επανεκκίνηση της οικονομίας που έχει πέσει σε χειμερία νάρκη εδώ και μερικά χρόνια. Γιατί δεν μπορούμε να επιβιώσουμε ως έθνος με περικοπές, χαράτσια, λουκέτα, επιχειρηματική ακινησία αλλά και επενδυτική φτώχεια. Έχουμε καταφέρει αρκετά αυτούς τους τρεις, τέσσερις τελευταίους μήνες με κόπο αλλά και με αίμα. 
Κάναμε μια τεράστια δημοσιονομική προσαρμογή που αναγνωρίστηκε διεθνώς, ακόμη και από τους πιο σκληρούς επικριτές μας. Ανακτήσαμε την αξιοπιστία της χώρας μας. Δεν είμαστε πια το μαύρο πρόβατο της Ευρώπης. Αποκλείσαμε το σενάριο εξόδου από την Ευρωπαϊκή Ένωση και ξαναγίναμε συνομιλητές με τους εταίρους μας, δίνοντάς τους να καταλάβουν ότι δεν αντέχουμε άλλες περικοπές και φορολογικές επιβαρύνσεις και ότι είμαστε αποφασισμένοι να γυρίσουμε σελίδα στη χώρα μας. Όλα αυτά τα θετικά που πετύχαμε, θα τα θυσιάσουμε στο βωμό της πολιτικής ατολμίας και του πολιτικού κόστους, με γνώμονα τις δημοσκοπήσεις για τις επόμενες εκλογές ή τις επόμενες γενεές; 
Τόλμη για τον πολιτικό, κυρίες και κύριοι συνάδελφοι, είναι να βλέπει το κοινό συμφέρον, να επιλέγει το καταλληλότερο για το αύριο, να αντικρίζει την αλήθεια κατάματα όσο φοβερή και αν είναι, όσο σκληρή όψη και αν έχει. Να μη φοβάται τα διλήμματα, γιατί η πολιτική είναι γεμάτη σταυροδρόμια. 
Τόλμη είναι να έχεις ξεκάθαρη άποψη, αν θέλουμε να παραμείνει η χώρα μας στην Ευρώπη και να παλέψουμε για την ανάσταση του λαού μας και για την αλλαγή της ίδιας της Ευρώπης για το καλό όλων των πολιτών μας. Διαφορετικά, θα φύγεις και θα προσπαθήσεις με τα πενιχρά σου μέσα, να αντεπεξέλθεις στο σκληρό παγκόσμιο οικονομικό περιβάλλον. Δηλαδή, μοναξιά και πορεία χωρίς προσανατολισμό. 
Αν προτιμάς να παραμείνεις στο ευρωπαϊκό οικοδόμημα, οφείλεις να προχωρήσεις σε ριζικές λύσεις με στρατηγική και με ρόλο διαμορφωτή και όχι ρόλο παρατηρητή και απολογούμενου. Ενδιάμεσες λύσεις δεν υπάρχουν. Θέλουμε τη δόση μαμούθ, για να τελειώσει η σπονδυλική στήλη της οικονομίας και οι τράπεζες να αποκτήσουν επαρκή μεγέθη και ρευστότητα, για την ορθοπόδηση της πραγματικής οικονομίας; Θέλουμε να δώσουμε την ευκαιρία στον ιδιωτικό τομέα, να βάλει τη χώρα στην τροχιά της ανάπτυξης; Τότε ψηφίζουμε τα μέτρα γιατί υπάρχει προοπτική για την Ελλάδα και τους πολίτες της με τα επόμενα βήματα που ακολουθούν. Παράταση του χρόνου αποπληρωμής στα τέσσερα χρόνια, ενιαία καταβολή της δόσης των 31 δισεκατομμυρίων και νέο κούρεμα του ελληνικού χρέους. 
Αν προτιμάς την Ελλάδα από την Ευρωπαϊκή Ένωση, κυρίες και κύριοι συνάδελφοι του αριστερού ρεύματος του ΣΥΡΙΖΑ, είναι χρέος να εξηγήσεις στον ελληνικό λαό τι σημαίνει λατινοαμερικάνικη οικονομία, τι σημαίνει πραγματική χρεοκοπία, τι σημαίνει ασταθές πολιτικό περιβάλλον και ποιες είναι οι πολιτικές και πολλαπλές συνέπειες στην οικονομία αλλά και στην ίδια την κοινωνία.
Κυρίες και κύριοι συνάδελφοι, το μόνο όπλο που μας απέμεινε για να υπερασπιστούμε τη χαμένη υπόληψη του πολιτικού συστήματος, είναι το πολιτικό θάρρος, να προχωρήσουμε στις μεταρρυθμίσεις εκείνες που θα ενισχύσουν την ανταγωνιστικότητα αλλά και θα διευκολύνουν την ανάπτυξη. Οι αποκρατικοποιήσεις και η αξιοποίηση της δημόσιας περιουσίας, είναι μέτρα καθαρά αναπτυξιακού χαρακτήρα με μεγάλο κοινωνικό όφελος, γιατί πέρα από τα εισπρακτικά έσοδα θα δημιουργηθούν χιλιάδες θέσεις εργασίας, θα παρασύρουν προς τα πάνω την ελληνική οικονομία, θα επιτευχθεί ο πλούτος, θα μειωθεί η ανεργία, αλλά και ο κίνδυνος νέων περικοπών.
Ο στόχος της άντλησης των 19 δισεκατομμυρίων ευρώ από τις αποκρατικοποιήσεις μέχρι το 2015 είναι εφικτός, υπό την προϋπόθεση ότι το οικονομικό και επιχειρηματικό κλίμα θα είναι κατάλληλο. Αυτό είναι το μεγάλο προαπαιτούμενο για την προσέλκυση επενδυτών αλλά και της πολιτικής ευαισθησίας, να εξασφαλίσουμε το συντομότερο δυνατόν τις συνθήκες εκείνες που θα καταστήσουν τη χώρα μας φιλική στην επιχειρηματικότητα και στις επενδύσεις, με απλοποίηση του επιχειρηματικού κλίματος, με περιορισμό των κρατικών παρεμβάσεων στην αγορά, με εξασφάλιση της ρευστότητας της αγοράς αλλά και την απαγκίστρωση από νοοτροπίες του παρελθόντος.
Η αποκρατικοποίηση, αφ’ ενός στέλνει ένα μήνυμα για επενδύσεις αφ’ ετέρου με την εφαρμογή του προγράμματος, θα αλλάξει ο τρόπος με τον οποίο λειτουργούν τομείς της οικονομίας. Για πρώτη φορά η δημόσια περιουσία αξιοποιείται με τρόπο που ενισχύει τα συγκριτικά πλεονεκτήματα της χώρας, με περίσσια λιμάνια, μαρίνες, αεροδρόμια, ενέργεια, αυτοκινητόδρομους και τουριστικές αναπτύξεις που θα αναβαθμίσουν το τουριστικό προϊόν και θα ξαναβάλουν τη χώρα στο χάρτη του διεθνούς εμπορίου ως την πύλη της Ευρώπης για την ανατολή. 
Ο κρίσιμος παράγοντας στην επιτυχία των αποκρατικοποιήσεων, είναι η ισχυρή πολιτική βούληση για την υλοποίηση τους. Η στήριξη του δημοσίου είναι σημαντική. Η άποψη της κοινωνίας για την αξιοποίηση της δημόσιας περιουσίας είναι θετική. Η αποφασιστικότητα του Πρωθυπουργού είναι καταλυτική. Απομένει σε εμάς τους Βουλευτές ότι διαθέτουμε την τόλμη να ψηφίσουμε τις απαραίτητες αλλαγές για να κάνει η Ελλάδα το μεγάλο βήμα προς τα μπρος. Δεν έχουμε το δικαίωμα να την σπρώξουμε πίσω σε δεκαετίες του παρελθόντος, ασταθείς και ενδεείς. Είμαστε εδώ και τολμούμε σε αντίθεση με τους συναδέλφους της Αντιπολίτευσης που παίζουν ακόμα και αυτήν την ώρα με τους θεσμούς και το Σύνταγμα. 
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)","ΕΛΕΥΘΕΡΙΟΣ ΑΥΓΕΝΑΚΗΣ",43
"74362"," Κύριε Πρόεδρε, επιτέλους αποκαταστήστε την κοινοβουλευτική τάξη. Δεν υπάρχει εκπροσώπηση από την Κυβέρνηση στην Αίθουσα.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"74363"," Οι ομιλητές απευθύνονται στη Βουλή. Όλη μέρα ήταν εδώ οι Υπουργοί. Να ήρθε ο Υπουργός πάλι. Άνθρωποι είμαστε, θα βγούμε και ένα λεπτό. 
Το λόγο έχει η κ. Τσαμπίκα Ιατρίδη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74364"," Κύριε Πρόεδρε, προτού ξεκινήσω την ομιλία μου, θεωρώ τουλάχιστον προσβλητικό τα τελευταία τριάντα πέντε με σαράντα λεπτά, να μην εκπροσωπείται η Κυβέρνηση. Δυστυχώς και μετά λύπης μου διαπιστώνουμε όλοι οι παρόντες Βουλευτές ότι δύο πράγματα μπορεί να συμβαίνουν είτε ότι η Κυβέρνηση αντικατοπτρίζει και έχει την ίδια συμπεριφορά στους Βουλευτές μέσα στη Βουλή όπως έχει και στην ελληνική κοινωνία, που έχουν γυρίσει ουσιαστικά την πλάτη και δεν θέλουν να πουν τίποτα είτε ότι, πραγματικά, η συγκυβέρνηση αυτή έχει συμφωνήσει και την παράδοση της εθνικής κυριαρχίας και το ξεπούλημα της πατρίδας μας και θεωρεί ότι είναι ανούσιο να ακούσει και τους Βουλευτές οι οποίοι εκπροσωπούν δημοκρατικά τους Έλληνες πολίτες. Γι’ αυτό δεν είναι απλά θέμα ότι ακούει η Βουλή. Όλοι ακούμε. Το θέμα είναι ότι η Κυβέρνηση δεν είναι εδώ για να ακούσει και είναι μια προσφιλής τακτική τους. 
Το καλοκαίρι του 2011, σε αυτήν την Αίθουσα ο Πρόεδρος της Νέας Δημοκρατίας κατακεραύνωνε την κυβέρνηση του ΠΑΣΟΚ στη συζήτηση για τη ψήφιση του μεσοπρόθεσμου προγράμματος, του γνωστού πλέον ν. 3986. Έλεγε ότι δεν μπορεί να συμμετάσχει σε αυτό το λάθος και είχε καταψηφίσει τόσο επί της αρχής το συγκεκριμένο νομοσχέδιο όσο και τα περισσότερα άρθρα του. Και έρχεται εδώ σήμερα ως Πρωθυπουργός πλέον, έχοντας υποσχεθεί στον ελληνικό λαό πριν τις εκλογές την επαναδιαπραγμάτευση του μνημονίου και δεκαοχτώ σημεία για την οικονομία και στηρίζει τώρα με πάθος αυτό που πριν από ενάμιση χρόνο κατηγορούσε ως λάθος συνταγή, ενώ ταυτόχρονα προχωρά σε αλλαγές προς όφελος των δανειστών μας. 
Κυρίες και κύριοι συνάδελφοι, όσο περνά ο καιρός –και ήδη έχουν περάσει τέσσερις μήνες από τις εκλογές του Ιουνίου- οι Έλληνες πολίτες αντιλαμβάνονται ότι στόχος των δανειστών μας, δεν είναι να μπορέσουμε να είμαστε συνεπείς στις υποχρεώσεις μας, αντίθετα, στόχος είναι, να ισοπεδωθεί η οικονομία και η κοινωνία μας, να σαρωθούν τα εργασιακά δικαιώματα και να προχωρήσει έτσι το ξεπούλημα της περιουσίας του ελληνικού λαού. Αυτό συμβαίνει σήμερα στην Ελλάδα μας. Βέβαια οι τεχνοκράτες Υπουργοί έχουν αποκαλέσει αυτή τη διαδικασία ως αναγκαία αναδιάρθρωση και μεταρρύθμιση ενώ το μόνο που έχουμε είναι απορρύθμιση και ανείπωτη φτώχεια χωρίς καμμία ελπίδα μπροστά μας. 
Με το παρόν νομοσχέδιο, κατ’ αρχάς διευκολύνεται ο διορισμός του Προέδρου και Διευθύνοντος Συμβούλου του ΤΑΙΠΕΔ από τη στιγμή που δεν θα υπάρχει ανάγκη θετικής ψήφου των 2/3 της επιτροπής της Βουλής. Δηλαδή όταν η Κυβέρνηση διαπίστωσε ότι δεν μπορεί να βάλει τον αρεστό της στο ΤΑΙΠΕΔ, αποφάσισε απλά να αλλάξει τη νομοθεσία. Είναι προφανές ότι για το ξεπούλημα που επιφυλάσσει το ΤΑΙΠΕΔ στην περιουσία των Ελλήνων, χρειάζεται κάθε διευκόλυνση χωρίς ερωτήσεις, χωρίς έρευνα, χωρίς να ξέρει τη Βουλή, πώς ακριβώς χειρίζεται το ΤΑΙΠΕΔ τις διαδικασίες της παράδοσης της περιουσίας της χώρας. Και γίναμε και οι ίδιοι μάρτυρες πριν από λίγο μέσα στη Βουλή ότι πραγματικά έχει γυρίσει την πλάτη η Κυβέρνηση και εκτελούν τελικά εντολές άλλων.
Και όμως έρχεται στη Βουλή ο Υπουργός Οικονομικών και μας λέει ότι το ΤΑΙΠΕΔ έχει την απαραίτητη τεχνογνωσία για να προχωρήσει τις διαδικασίες. Λυπάμαι που το λέω αλλά επί της ουσίας η πραγματικότητα είναι ότι έχουμε βάλει τεχνοκράτες οι οποίοι δεν ξέρουμε πού λογοδοτούν.
Σε ποιον λογοδοτούν; Στη Βουλή πάντως όχι. Ούτε ενημέρωση δεν έχουν κάνει. Και όλο αυτό το σκηνικό οι Βουλευτές, ειδικά της Συμπολίτευσης, το δέχονται αδιαμαρτύρητα, ορισμένοι δε το επικροτούν κιόλας. Άλλοι δεν είναι καν εδώ μέσα για να ακούσουν, πραγματικά, την αλήθεια. 
Κυρίες και κύριοι συνάδελφοι, το παρόν νομοσχέδιο είναι σοφά δομημένο, είναι ένα άριστο νομοσχέδιο. Πρώτα, κανονίζει η Κυβέρνηση να αλλάξει τον τρόπο διορισμού του επικεφαλής του ΤΑΙΠΕΔ ώστε να διορίζει όποιον θέλει και μετά του δίνει και την προίκα του. Τι κάνει; Καταργεί το ελάχιστο ποσοστό συμμετοχής του δημοσίου σε πληθώρα ανωνύμων εταιρειών και σε οργανισμούς λιμένων. Είναι πρωτοφανή αυτά που συμβαίνουν. Στο όνομα των αποκρατικοποιήσεων η Κυβέρνηση στερεί από το δημόσιο κάθε δυνατότητα ελέγχου, σε στρατηγικής σημασίας επιχειρήσεις. Με τη ρύθμιση αυτή, η Κυβέρνηση ανοίγει ορθάνοιχτα την πόρτα για την πώληση στρατηγικών τομέων της οικονομίας, χωρίς το δημόσιο να ασκεί τον ελάχιστο έλεγχο. Προχωρά στο ξεπούλημα ακόμα και κερδοφόρων εταιρειών όπως οι Οργανισμοί Λιμένος Πειραιώς και Θεσσαλονίκης, ο υπερκερδοφόρος ΟΠΑΠ, καθώς και κομβικών επιχειρήσεων όπως η ΔΕΗ, η ΕΥΔΑΠ κα τα ΕΛΠΕ. 
Υπάρχει εδώ και μια ουσιώδης αντίφαση. Ο νεοφιλελευθερισμός στη θεωρεία, ζητά να υπάρχει ανταγωνισμός. Εδώ όμως η Κυβέρνηση, προχωρά στη δημιουργία ιδιωτικών μονοπωλίων που θα στραγγαλίσουν περαιτέρω την οικονομία μας.
Λέει ο Υπουργός Οικονομικών και το είχε πει άλλωστε και ο Υπουργός Ναυτιλίας, ότι θα υπάρξουν ρυθμιστικές αρχές. Τι να κάνουν ακριβώς; Θα πουν σε αυτούς που θα τους χαρίσουν τα λιμάνια τι τιμές θα χρεώνουν; Μα, έχοντας το μονοπώλιο θα μπορούν να κάνουν ό,τι θέλουν. Ιδιωτικό μονοπώλιο δεν είναι και το «Ελευθέριος Βενιζέλος»; Παρ’ όλα αυτά δεν είναι και ένα από τα πιο ακριβά της Ευρώπης; 
Τι σας κάνει να πιστεύετε ότι ο Πειραιάς, η Θεσσαλονίκη, το Ηράκλειο, η Αλεξανδρούπολη, η Ρόδος, δεν θα γίνουν ακριβότερα λιμάνια στις υπηρεσίες τους; Ρωτήσατε το Σύνδεσμο Επιχειρήσεων Επιβατηγού Ναυτιλίας να σας πει τη γνώμη του; Ή η ρυθμιστική αρχή που θα κάνετε, θα επιβάλει συγκεκριμένες τιμές για τον ελλιμενισμό των ακτοπλοϊκών πλοίων για παράδειγμα; Οι τιμές που κρατά ο Οργανισμός Λιμένος Πειραιώς για τα ακτοπλοϊκά πλοία, παραμένουν εδώ και καιρό παγωμένες. Εσείς πιστεύετε ότι ο ιδιώτης θα τις κρατήσει παγωμένες όταν δεν θα έχει ανταγωνισμό; Δυστυχώς εκεί θα οδηγήσει η πολιτική σας, σε ιδιωτικά μονοπώλια και μετά θα λέτε ότι δεν θα μπορείτε να παρέμβετε. Αντίστοιχα θα κάνετε για τη ΔΕΗ και την ΕΥΔΑΠ.
Διάβασα στην Επιτροπή Οικονομικών της Βουλής να μην ανησυχούμε γιατί οι υποδομές, τα δίκτυα κ.λπ., θα παραμείνουν στο δημόσιο. Δηλαδή ο Έλληνας φορολογούμενος θα πληρώνει για τις επενδύσεις που χρειάζονται σε δίκτυα και λοιπές υποδομές και από πάνω θα πληρώνει και τον ιδιώτη επενδυτή για να του παρέχει αμφίβολης ποιότητας νερό ή πανάκριβη ενέργεια. Και αυτό εσείς το λέτε μεταρρυθμίσεις και σωτηρία του ελληνικού λαού! 
Κυρίες και κύριοι συνάδελφοι, θέλω να κάνω ακόμα δύο παρατηρήσεις. Η μια, αφορά στις ρυθμίσεις για την αξιοποίηση της ακίνητης δημόσιας περιουσίας και στην παραχώρηση χρήσης αιγιαλού και παραλίας. Στην νεοφιλελεύθερη μανία σας να ξεπουλήσετε τα πάντα, καταφέρατε σχεδόν το ακατόρθωτο. Σε ό,τι αφορά τα κτήρια που ανήκουν στο ΝΑΤ και θέλετε να τα πάρετε από τη δικαιοδοσία του, φέρατε σε σύμπνοια τις συνδικαλιστικές οργανώσεις των ναυτικών με το Σύνδεσμο Επιχειρήσεων Επιβατηγού Ναυτιλίας που αντιτίθεται στην παράδοση της περιουσίας του ΝΑΤ. Παρόμοιο θέμα έχει δημιουργηθεί και με τις περιουσίες των πανεπιστημίων, για να αναγκαστείτε να κάνετε δηλώσεις ότι δεν θα συμβεί κάτι τέτοιο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε.
Όπως γνωρίζετε, το ΤΑΙΠΕΔ έχει προχωρήσει τις διαδικασίες για να χαρίσει το γκολφ Αφάντου Ρόδου σε κάποιον επενδυτή. Το ερώτημα είναι ο απλός πολίτης θα έχει πρόσβαση στην παραλία; Γιατί στις αντίστοιχες ρυθμίσεις, ναι μεν λέτε ότι δεν θα πρέπει να εμποδίζεται η ελεύθερη και απρόσκοπτη πρόσβαση των λουομένων στην παραλία αλλά στην ίδια παράγραφο λέτε ότι κάτι τέτοιο θα ισχύει εφόσον προβλέπεται στην οικεία σύμβαση παραχώρησης. Και αν οι τεχνοκράτες του ΤΑΙΠΕΔ δεν προβλέψουν ή ξεχάσουν κάτι τέτοιο στη σύμβαση παραχώρησης, τι θα γίνει τότε; Οι Ροδίτες θα βλέπουν την παραλία τους και δεν θα μπορούν να προσεγγίσουν σε αυτήν;
Κυρίες και κύριοι συνάδελφοι, η πραγματικότητα είναι ότι παρά τις προεκλογικές υποσχέσεις, η συνταγή που δεν έχει οδηγήσει πουθενά ακολουθείται με ευλάβεια, όπως με ευλάβεια ακολουθείται και η τακτική να κατατίθενται νύχτα τροπολογίες που θα μπορούσαν να ήταν ένα ξεχωριστό νομοσχέδιο.","ΤΣΑΜΠΙΚΑ ΙΑΤΡΙΔΗ",165
"74365"," Σας παρακαλώ να  συντομεύετε. Αδικείτε τους συναδέλφους που ακολουθούν.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74366"," Ευχαριστώ πολύ, κύριε Πρόεδρε, για την ανοχή σας σε ένα λεπτό τελειώνω. 
 Έτσι όμως δεν μπορείτε να πετύχετε το βασικότερο, να πείσετε τους Έλληνες πολίτες ότι έχετε κάποιο σχέδιο που θα οδηγήσει σε κάποιο θετικό αποτέλεσμα. 
Αντίθετα, προχωράτε σε ρυθμίσεις που υποδαυλίζουν την οργή του κόσμου και του τονώνουν το αίσθημα της αδικίας, ότι δουλεύετε για κάποιους κρυπτόμενους ημετέρους και όχι γι’ αυτούς που πραγματικά σας στήριξαν με την ψήφο τους.
Σας ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)","ΤΣΑΜΠΙΚΑ ΙΑΤΡΙΔΗ",165
"74367"," Και εμείς ευχαριστούμε.
Το λόγο έχει ο συνάδελφος κ. Δημήτριος Γελαλής","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74368","  Ευχαριστώ, κύριε Πρόεδρε. 
Αγαπητοί συνάδελφοι και συναδέλφισσες, εδώ και σαράντα χρόνια, τα δύο πρώην μεγάλα κόμματα δημιούργησαν ένα πελατειακό κράτος, φορτώνοντας στις πλάτες του ελληνικού λαού έναν υπέρογκο δανεισμό, που έχει ξεφύγει πλέον από τα διαχειρίσιμα πλαίσια, μία Δημόσια Διοίκηση, η οποία αδυνατεί να διαχειριστεί τις ανάγκες και τις λειτουργίες καθώς και τον έλεγχο και την είσπραξη των εσόδων. Συγχρόνως, δημιουργήσατε μία αντίληψη στην ελληνική κοινωνία -και κυρίως στη νεολαία- βολέματος και ατομικισμού. 
Η πρόθεσή σας δεν είναι να βγάλετε τη χώρα από την κρίση, γιατί η αντίληψή σας είναι αυτή του πιο ακραίου νεοφιλελευθερισμού. Αυτή είναι που κατευθύνει τη χώρα στο γκρεμό και τους εργαζόμενους στην εξαθλίωση. Το μόνο που θα πετύχετε με την τακτική σας είναι το ξεπούλημα-χάρισμα των περιουσιακών στοιχείων του κράτους, την καταστροφή του κοινωνικού ιστού, την ακύρωση όλων των μεταπολεμικών κατακτήσεων των εργαζομένων. Δεν σας εμπιστεύονται ούτε οι μεγάλοι επιχειρηματίες, τα πάλαι ποτέ στηρίγματά σας, που μεταφέρουν τις έδρες των επιχειρήσεων στο εξωτερικό. 
Φέρνετε στη Βουλή να επικυρώσουμε πράξεις νομοθετικού περιεχομένου με την διαδικασία του κατεπείγοντος και με τις συνεχείς τροπολογίες προσπαθείτε να αποφύγετε τη δημόσια διαβούλευση και τον έλεγχο της Αντιπολίτευσης. Με επείγουσες διαδικασίες, προσπαθείτε να κουκουλώσετε παράτυπους διορισμούς σε φορείς του δημοσίου, όπως αυτήν του Προέδρου και του Διευθύνοντος Συμβούλου του ΤΑΙΠΕΔ. 
Ξεπουλάτε όλες τις επιχειρήσεις του δημοσίου που έχουν στρατηγική σημασία, ακόμα και αυτές που ενισχύουν το ρόλο της χώρας μας στα Βαλκάνια, εταιρείες με μεγάλη αξία περιουσιακών στοιχείων, τα οποία δημιουργήθηκαν με τις θυσίες και τη φορολογία του ελληνικού λαού. Γνωρίζετε όμως ότι, ακόμα και όλες αυτές τις εταιρείες που ανήκουν στο ελληνικό δημόσιο να ξεπουλήσετε, η επίδραση στη μείωση του χρέους θα είναι ελάχιστη και πρόσκαιρη, ενώ, αν παραμείνουν στα χέρια του δημοσίου, με την κατάλληλη αναδιοργάνωση τα έσοδα θα είναι διαρκή. 
Ένα από τα επίσης σοβαρά θέματα αυτού του νομοσχεδίου, είναι η εξίσωση του ειδικού φόρου κατανάλωσης του πετρελαίου θέρμανσης. Οι συμπολίτες μας έχουν εξεγερθεί στην Κοζάνη, στη Φλώρινα και σε άλλες περιοχές της βορείου Ελλάδος και τους οδηγείτε στον αφανισμό του ψύχους. Ήδη είναι γνωστό ότι φεύγουν από την Ελλάδα και πάνε στα Σκόπια για να βγάλουν το χειμώνα. Για να μην πω και το χειρότερο, ότι θα ξεκινήσουν από την Φλώρινα, θα έρθουν στην Αθήνα και θα κατοικήσουν μπροστά στο Σύνταγμα. Βέβαια, εντάξει, είναι γνωστό ότι θα τους περιποιηθείτε βάζοντας τα ΜΑΤ για να τους ζεστάνουν. Δεν συζητάτε μέτρα για την πάταξη του λαθρεμπορίου στα καύσιμα που οργιάζει ούτε σκέφτεστε τον έλεγχο της διακίνησης των ναυτιλιακών καυσίμων.
Αγαπητοί συνάδελφοι, μη συμπράξετε σε αυτό το ανοσιούργημα κατά του ελληνικού λαού. Μην ξεπουλήσετε τα πολύτιμα περιουσιακά στοιχεία, για να έχετε και ήσυχη την συνείδησή σας, κατά την κ. Πατριανάκου. 
Κύριε Υπουργέ, αναφέρατε στην Οικονομική Επιτροπή σε ομιλία σας ότι αυτήν την εποχή, κυρίαρχο θέμα στα οικονομικά δρώμενα είναι η λειτουργία του ΕΣΠΑ. Μιλάτε για οικονομική ανάπτυξη μέσω του ΕΣΠΑ, ενώ γνωρίζετε ότι η απορροφητικότητα του προγράμματος από την έναρξη του μέχρι σήμερα, είναι πάρα πολύ μικρή. Αλήθεια, αναρωτηθήκατε γιατί; Μιλάτε για ανάπτυξη μέσω επενδύσεων στον ιδιωτικό και το δημόσιο τομέα. Τον ιδιωτικό τομέα, τον βοηθάτε και με φωτογραφικές διατάξεις που εισάγονται στη Βουλή, έτσι ώστε οι επενδυτές να έχουν τα προσδοκώμενα κέρδη. Τους προστατεύετε και τους ευνοείτε, μειώνοντας στο ελάχιστο το επιχειρηματικό ρίσκο. Τι γίνεται όμως με το δημόσιο τομέα; Τι γίνεται με τους ΟΤΑ; Πώς θα βοηθηθούν, αφού λείπουν τα χρήματα; Πού θα βρεθούν τα χρήματα για μελέτες; Πού θα βρεθούν τα χρήματα για να καλύψουν την ίδια συμμετοχή στα προγράμματα;
Η κρατική επιχορήγηση των δήμων τα τελευταία χρόνια μειώνεται συνεχώς κατά 30% με 35% το χρόνο, ενώ γνωρίζετε πολύ καλά ότι έχουν μεταφερθεί και σημαντικές αρμοδιότητες στους δήμους. Όταν οι προϋπολογισμοί των δήμων δεν αρκούν ούτε για τη μισθοδοσία του προσωπικού και οι δήμοι έχουν οφειλές στους πιστωτές δύο και τριών χρόνων, πώς θα έχουμε ανάπτυξη; 
Μήπως με τα 31,5 δισεκατομμύρια της δόσης που αναμένετε να εισπράξετε, θα πετύχετε την ανάπτυξη σύμφωνα με τα σημερινά λεγόμενά σας; Βεβαίως όχι, γιατί είναι αμφίβολο αν θα πάει έστω και 1 δισεκατομμύριο ευρώ στην πραγματική οικονομία. 
Η χώρα χρειάζεται αλλαγή πολιτικής και όχι αναποτελεσματικά ημίμετρα. Όσον αφορά το θέμα της ρευστότητας που ανέφερε η κ. Πατριανάκου, ένα στοιχείο μόνο θα έλεγα. Από το 2008 μέχρι σήμερα έχουμε 203 δισεκατομμύρια συν τα τελευταία 18 για ανακεφαλαιοποίηση των τραπεζών. Ρευστό, όμως, στην ελληνική οικονομία δεν έχουμε δει. 
Τουριστικά χωριά και παραχώρηση γης. Ισχυρίζεστε ότι με τη δημιουργία και την ανάπτυξη παραθεριστικών τουριστικών χωριών, θα βάλετε εμπόδια στην αυθαίρετη εκτός σχεδίου δόμηση και την υποβάθμιση του περιβάλλοντος. Στην πραγματικότητα νομιμοποιείτε όλα τα παραπάνω, αρκεί να γίνονται από μεγαλοεπενδυτές, υπό τη σκέπη και την προστασία του δημοσίου. Νομιμοποιείτε τα μπαζώματα των παραλιών, αρκεί ο παραβάτης να εκχωρήσει την έκταση στο δημόσιο.
Επικαλείστε λόγους δημόσιου συμφέροντος, ενώ στην πραγματικότητα, εξυπηρετούνται οι ιδιώτες επενδυτές. Ακόμα και ιδιωτικά λιμάνια τους επιτρέπετε να δημιουργήσουν χωρίς κανένα ενιαίο σχεδιασμό και λογική, αρκεί να απέχουν χίλια μέτρα από υφιστάμενη εγκατάσταση. 
Εισάγεται νέα γενική κατηγορία χρήσεων γης, το παραθεριστικό τουριστικό χωριό με συντελεστή δόμησης 0,2 σε όλη την έκταση επένδυσης. Ο μέσος συντελεστής δόμησης στο σύνολο των οικοδομήσιμων χώρων θα φθάσει το 0,4. Στην πραγματικότητα, λοιπόν, δίνετε αυξημένο συντελεστή δόμησης, επιτρέπετε και αναγκαστικές απαλλοτριώσεις ιδιωτικών περιουσιών που γειτνιάζουν με τις παραπάνω εκτάσεις. Δίνετε τη δυνατότητα απαλλοτρίωσης μεγάλης ιδιωτικής περιουσίας δίπλα από μία μικρότερη δημοσίου. 
Αρκεί μία κοινή απόφαση των Υπουργών Περιβάλλοντος, Οικονομικών και Τουρισμού, για να εγκριθεί η πολεοδόμηση δημοσίων κτημάτων, τα οποία βρίσκονται σε περιοχές εκτός εγκεκριμένων σχεδίων πόλων και ορίων οικισμών και τα οποία προορίζονται για χρήση παραθεριστικού τουριστικού χωριού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Σήμερα, για μία τέτοια έγκριση απαιτείται προεδρικό διάταγμα. Η πρόσβαση των λουομένων στις παραλίες που παραχωρούνται, θα γίνεται εφόσον δεν τίθεται κίνδυνος για την υγεία και την ασφάλειά τους. Ποιος, αλήθεια, θέτει τι είναι υγιεινό και ασφαλές; Ο επενδυτής; 
Ο κύριος της παραπάνω επένδυσης, υποχρεούται να διαθέσει την απαιτούμενη έκταση για κοινόχρηστους και κοινωφελείς χώρους και εγκαταστάσεις χωρίς να διευκρινίζεται αν θα είναι προσβάσιμες από τους πολίτες. Οι ισχύουσες διατάξεις που αφορούν στην εισφορά σε γη και χρήμα δεν εφαρμόζονται. 
Επιτρέπεται η παραχώρηση στον επενδυτή της χρήσης για ενενήντα εννιά χρόνια αιγιαλού, παραλίας, όχθης και παρόχθιας ζώνης, καθώς και του δικαιώματος εκτέλεσης, χρήσης και εκμετάλλευσης λιμενικών έργων ή επέκτασης υφιστάμενων και την εξυπηρέτηση της επένδυσης. 
Τους επιτρέπετε να μπαζώνουν να αλλοιώνουν τα παραλιακά μέτωπα, να αλλάζουν τις παραλίες στις παρόχθιες περιοχές, στην κυριολεξία να κάνουν ό,τι θέλουν. Η δημιουργία των τουριστικών χωριών που προβάλλεται σαν μεγαλόπνοο σχέδιο τουριστικής ανάπτυξης, όπου έχει εφαρμοστεί, έχει αποτύχει. Αυτής της μορφής οι επενδύσεις, δεν προσφέρουν τίποτα στην ανάπτυξη των τοπικών κοινωνιών. Όλες οι λειτουργίες γίνονται εσωτερικά και δημιουργούνται νέα χωριά δίπλα από τα υπάρχοντα με δικές τους αυτόνομες και αυτοτελείς λειτουργίες. 
Ευχαριστώ.","ΔΗΜΗΤΡΙΟΣ ΓΕΛΑΛΗΣ",85
"74369"," Ευχαριστούμε πολύ.
Το λόγο έχει ο κ. Νικόλαος Συρμαλένιος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74370"," Κύριε Πρόεδρε, κυρίες και κύριοι συνάδελφοι, είναι η δεύτερη φορά που μιλάω στην Εθνική Αντιπροσωπεία και θέλω να πω μετά λύπης μου ότι η εικόνα αυτή που παρουσιάζει η Βουλή, μετά από τη συστηματική υποβάθμιση που της επιφυλάσσει η Κυβέρνηση, είναι τραγική. Είναι ακόμα περισσότερο τραγική η εικόνα που παρουσιάζει η Κυβέρνηση. 
Κύριε Υπουργέ των Οικονομικών, είστε απελπιστικά μόνος. Δεκαπέντε Υπουργοί υπέγραψαν αυτό το νομοσχέδιο, διότι σ’ αυτό το νομοσχέδιο εμπλέκονται όλα τα Υπουργεία -Ανάπτυξης, Περιβάλλοντος, Υγείας, Παιδείας, Οικονομικών- και σας άφησαν μόνο σας να πιείτε το πικρό ποτήρι μέχρι τέλους.","ΝΙΚΟΛΑΟΣ ΣΥΡΜΑΛΕΝΙΟΣ",488
"74371"," Ποιος φέρνει το νομοθέτημα; Είναι ο Υπουργός Οικονομικών.","ΙΟΡΔΑΝΗΣ ΤΖΑΜΤΖΗΣ",498
"74372"," Είθισται, κύριε συνάδελφε, να είναι ένας ο κυρίως υπογράφων.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74373"," Κυρίες και κύριοι συνάδελφοι, εγώ πήρα το λόγο εκπροσωπώντας μια νησιωτική περιοχή, τις Κυκλάδες αλλά και γενικότερα  τα νησιά μας, για να υπερασπίσω με όλη τη δύναμη της φωνής μου τους κατοίκους, τη δημόσια περιουσία και το περιβάλλον του νησιωτικού μας χώρου, που με το παρόν νομοσχέδιο παραδίδεται, ουσιαστικά, σε τυχάρπαστους επενδυτές, σε  βάρος του περιβάλλοντος αλλά και του επιπέδου διαβίωσης των κατοίκων των νησιών.
Στα νησιά μας δεχόμαστε όλο αυτό το τελευταίο διάστημα συνεχή χτυπήματα. Κλείνουν οι ΔΟΥ, κλείνουν τα ΙΚΑ, κλείνουν  τα τελωνεία, κλείνουν τα ειρηνοδικεία, κλείνουν οι δομές ψυχικής υγείας. Επίκειται νέο κύμα συγχωνεύσεων στα σχολεία. Οι κοινωνικές δομές των δήμων συρρικνώνονται, η δημόσια υγεία διαλύεται. Καταργούνται ακτοπλοϊκά δρομολόγια και μόλις προχθές, ανακοινώθηκε από το Υπουργείο Ναυτιλίας η αύξηση των εισιτηρίων ακόμη και στις επιδοτούμενες γραμμές. Και ακολουθεί μετά απ’ όλα αυτά το έγκλημα της ιδιωτικής πολεοδόμησης. 
Εκτός βέβαια απ’ αυτά, έχουμε τα λιμάνια, τα αεροδρόμια, τις μαρίνες που εκποιούνται, αδιαφορώντας για τις σοβαρές επιπτώσεις σε οικονομικό, κοινωνικό και εθνικό επίπεδο. Ήδη είκοσι τρία λιμάνια παραχωρήθηκαν στο ΤΑΙΠΕΔ, ενώ σειρά έχουν τώρα είκοσι δύο περιφερειακά αεροδρόμια. 
Με την ιδιωτική χωροταξία και την ανεξέλεγκτη και εκτεταμένη δόμηση για τη δημιουργία παραθεριστικών χωριών σε ακτές, αιγιαλούς, περιοχές «NATURA», βραχονησίδες και όπου αλλού, συντελείται εκτός από περιβαλλοντικό έγκλημα και οικονομικό έγκλημα, γιατί καταστρέφονται τα συγκριτικά μας πλεονεκτήματα, αυτά που χαρακτηρίζουν ανά τους αιώνες τη φυσιογνωμία του χώρου του Αιγαίου, δηλαδή το περιβάλλον κι ο πολιτισμός μας, στοιχεία χάρη στα οποία υπήρξε έστω και στρεβλή η μέχρι σήμερα ανάπτυξη. Είναι ακριβώς αυτή η φυσιογνωμία -ιστορική, πολιτιστική, αρχιτεκτονική, περιβαλλοντική- που απετέλεσε τον πόλο έλξης και το κίνητρο για τη μαζική τουριστική ανάπτυξη που γνωρίσαμε τις τελευταίες δεκαετίες. Τώρα που αυτό το μοντέλο έφθασε στα όριά του, τώρα που ανακαλύφθηκε απ’ όλους η βιώσιμη αειφόρος ανάπτυξη, τώρα ακριβώς, καταστρέφεται με τις επιλογές αυτές η όποια προοπτική για την επίτευξή της. 
Τι προβλέπουν όμως οι διατάξεις του καταστροφικού νομοσχεδίου; Πρώτον, οι επενδυτές απαλλάσσονται από κάθε υποχρέωση να καταβάλουν εισφορά σε γη και χρήμα, όπως ισχύει μέχρι σήμερα στις εντάξεις στα σχέδια πόλης. 
Δεύτερον, οι επενδυτές μπορούν να κατασκευάσουν δικές τους μαρίνες, παρεμβαίνοντας στον αιγιαλό και την παραλία και αποκτούν δικαίωμα παραχώρησης για πενήντα έως ενενήντα εννέα χρόνια. Εδώ θα έπρεπε να δείτε ακόμα και την έκθεση της νομοτεχνικής επιτροπής. Εκεί, με ήπιο τρόπο, βεβαίως, είναι διατυπωμένη η αντισυνταγματικότητα ορισμένων διατάξεων και σε σχέση με το άρθρο 2 και σε σχέση με τη χωροταξία και με τα ζητήματα τα οποία μπαίνουν από την οικοδόμηση των παραθεριστικών χωριών. Αναφέρεται ρητά και σας συμβουλεύω να ρίξετε μια ματιά και στη νομοτεχνική έκθεση της επιτροπής της Βουλής. 
Το τρίτο που παίρνουν οι επενδυτές, είναι το δικαίωμα να παρακάμπτουν την πολεοδομική νομοθεσία, χωρίς υποχρέωση τήρησης των χρήσεων γης και των όρων δόμησης των πολεοδομικών σχεδίων στα όρια των οποίων βρίσκονται. Δηλαδή δίνουμε γη και ύδωρ στους επενδυτές, την ίδια στιγμή που έχουμε πάρει τα πάντα από τους εργαζόμενους κι από τα ασθενέστερα στρώματα του ελληνικού λαού. 
Τι θα μείνει όμως σε λίγα χρόνια, αν προχωρήσει το μοντέλο αυτό; Το παράδειγμα της Ισπανίας είναι αποκαλυπτικό. Σύμφωνα με τα στοιχεία του 2011, εξακόσιες χιλιάδες παραθεριστικές κατοικίες παραμένουν απούλητες και ολόκληρα χωριά αποτελούν κτιριακά φαντάσματα, έχοντας αφήσει πίσω τους ανεπίστρεπτη περιβαλλοντική καταστροφή. 
Θα πρέπει, όμως, πριν ψηφίσετε αυτό το επαίσχυντο νομοσχέδιο, να μας απαντήσετε στα παρακάτω αμείλικτα ερωτήματα. Πώς θα λειτουργήσουν τα περίφημα παραθεριστικά χωριά, σε σχέση με τις τοπικές νησιωτικές οικονομίες. Θα βοηθήσουν, μήπως στην τουριστική ανάπτυξη και τους ντόπιους τουριστικούς επιχειρηματίες, τη στιγμή που θα λειτουργούν εκ των πραγμάτων ανταγωνιστικά; Πόσο το σύστημα all inclusive θα βοηθήσει την τοπική ανάπτυξη, όταν είναι φανερό ότι όπου έχει δοκιμαστεί οδήγησε μεν σε αύξηση των τουριστών αλλά σε κλείσιμο χιλιάδων μαγαζιών; Πόσο θα βοηθήσει την απασχόληση του ντόπιου εργατικού δυναμικού, τη στιγμή που είναι φανερό ότι το έργο της κατασκευής των χωριών αυτών ανατίθεται αποκλειστικά σε μεγαλοεργολάβους και μεγαλοκατασκευαστές, που χρησιμοποιούν μεταφερόμενα συνεργεία και εργατικό δυναμικό; Ποια θα είναι η σχέση με το γενικότερο χωροταξικό και πολεοδομικό περιβάλλον του υπόλοιπου νησιωτικού χώρου, όταν κατά κανόνα δεν υπάρχει κανένα χωροταξικό σχέδιο ανά νησί; Πόσο θα επιβαρύνει τους ενεργειακούς και τους υδάτινους πόρους του κάθε νησιού, τη στιγμή που η λογική της βιωσιμότητας απαιτεί εξοικονόμηση και όχι κατασπατάληση πόρων; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Ένα λεπτό, κύριε Πρόεδρε. 
Με ποια λογική θα φτιαχτούν γήπεδα γκολφ, όταν αυτά απαιτούν ένα εκατομμύριο κυβικά μέτρα νερό το χρόνο, όσα δηλαδή χρειάζονται δέκα χιλιάδες άνθρωποι; Με ποια λογική θα χτιστούν νοσοκομεία ή υγειονομικές μονάδες εντός των παραθεριστικών χωριών για την εξυπηρέτηση ιδιωτικών αναγκών, όταν το ΕΣΥ στα νησιά είναι σχεδόν ανύπαρκτο και οι κάτοικοι αναγκάζονται να καταφεύγουν για την υγειονομική τους περίθαλψη στα νοσοκομεία της Αθήνας και των μεγάλων πόλεων; 
Θα ήθελα να πω μία κουβέντα για την ΕΥΔΑΠ. Δυστυχώς με την ίδρυση της ΕΥΔΑΠ Νήσων τα τελευταία χρόνια, η υπό ιδιωτικοποίηση εταιρεία πρόλαβε να βάλει χέρι σε κάμποσα νησιά στο όνομα της αντιμετώπισης της λειψυδρίας.","ΝΙΚΟΛΑΟΣ ΣΥΡΜΑΛΕΝΙΟΣ",488
"74374"," Ολοκληρώστε παρακαλώ, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74375"," Τώρα με την ιδιωτικοποίηση της ΕΥΔΑΠ, φαντασθείτε ότι και το υδάτινο δυναμικό περιέρχεται σε κάποιους ιδιώτες. 
Είναι φανερό ότι η Kυβέρνησή σας δεν ενδιαφέρεται ούτε για τη νησιωτικότητα ούτε πολύ περισσότερο για τη βιώσιμη ανάπτυξη των τοπικών κοινωνιών. Το μόνο για το οποίο ενδιαφέρεστε είναι η δογματική προσήλωσή σας στην εφαρμογή του αχαλίνωτου νεοφιλελευθερισμού κατ’ επιταγή των δανειστών και της κ. Μέρκελ.","ΝΙΚΟΛΑΟΣ ΣΥΡΜΑΛΕΝΙΟΣ",488
"74376"," Ευχαριστούμε πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74377"," Γι’ αυτό σας καλούμε να αποχωρήσετε πριν να είναι πολύ αργά, πριν να αφήσετε πίσω σας ερείπια, πριν να αφήσετε πίσω μία χώρα οικονομικά και περιβαλλοντολογικά κατεστραμμένη, με τη νεολαία ξενιτεμένη και με παραδομένη και διαλυμένη όλη τη δημόσια περιουσία αυτής της χώρας. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΣΥΡΜΑΛΕΝΙΟΣ",488
"74378"," Ευχαριστούμε.
Θα παρακαλούσα όσο το δυνατόν να αυτοπεριοριζόμαστε, γιατί είναι πολλοί ομιλητές ακόμα και η ώρα είναι περασμένη.
Παρακαλώ το συνάδελφο, κ. Γεώργιο Γεωργαντά, να έρθει στο Βήμα.
Ορίστε, το λόγο έχει ο κ. Γεωργαντάς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74379"," Ευχαριστώ, κύριε Πρόεδρε.
Παρακολούθησα από το πρωί με μεγάλη προσοχή όλες τις τοποθετήσεις των συναδέλφων της Αντιπολίτευσης. Η αλήθεια είναι ότι ο λόγος τους, όπως εγώ τον αισθάνθηκα ήταν αόριστος, ήταν καταγγελτικός και ήταν ισοπεδωτικός. 
Σε ένα σχέδιο νόμου με τόσα ζητήματα τα οποία άπτονται της μελέτης όλων μας, σε ένα σχέδιο νόμου με τόσα ζητήματα, τα οποία είναι αναγκαία για την ανάπτυξη της χώρας, έτσι όπως την αισθάνεται η Κυβέρνηση, εγώ τουλάχιστον δεν άκουσα καμμία εναλλακτική πρόταση, καμμία βελτιωτική πρόταση, καμμία ιδέα η οποία να βοηθήσει όλους μας σε αυτό που διαπιστώνουμε ότι κάτι πρέπει να αλλάξει στην ελληνική οικονομία έτσι ώστε να υπάρξει ανάκαμψη.
Διαπιστώσαμε σήμερα και νομίζω ότι θα το διαπιστώσουμε όλοι στις επόμενες ημέρες στις συζητήσεις που θα ακολουθήσουν ότι σήμερα στο Κοινοβούλιο, σήμερα στην Ελλάδα, υπάρχει μία παγκόσμια πρωτοτυπία. Υπάρχει μία Κυβέρνηση, κύριε Υπουργέ, που θέλει να αλλάξει πράγματα και προσπαθεί να τα αλλάξει και μία Αντιπολίτευση που προσπαθεί να μείνουν όλα ίδια. 
Αυτό το μοντέλο ανάπτυξης -όπως το ξέραμε στην Ελλάδα- με το κράτος ρυθμιστή των πάντων, απέτυχε. 
Το κράτος-επενδυτής, όπου δοκιμάστηκε, δεν είχε καλά αποτελέσματα. Σήμερα έρχεται η Κυβέρνηση συνεπής με τις προεκλογικές της δεσμεύσεις και εξαγγελίες σε αυτό το σχέδιο νόμου, του οποίου το περιεχόμενο τουλάχιστον ήταν γνωστό στη γενική του μορφή σε όλους μας. 
Όλος ο κόσμος, όλοι οι πολίτες της Ελλάδας, όλοι οι Βουλευτές που εξελέγημεν ξέραμε ότι θα υπηρετήσουμε μια τέτοια κατεύθυνση από την κυβέρνηση, η οποία εκλέχθηκε. Την ξέραμε και σήμερα θα πρέπει όλοι εδώ να έχουμε ως ρόλο μας να προσπαθήσουμε και να επιταχύνουμε αυτή τη διαδικασία. 
Πήρα το λόγο σήμερα, κύριε Υπουργέ, μέσα σε αυτό το πλαίσιο της μελέτης και της προσπάθειας βελτίωσης αυτού του σχεδίου νόμου, περισσότερο για να αναφερθώ στις διατάξεις που αφορούν το επικουρικό κεφάλαιο. Θα μου επιτραπεί, κύριε Υπουργέ, κύριοι συνάδελφοι, να πω ότι διαφωνώ με πολλά από τα σημεία της συγκεκριμένης νομοθετικής πρόβλεψης.","ΓΕΩΡΓΙΟΣ ΓΕΩΡΓΑΝΤΑΣ",95
"74380"," Μα, γιατί;","ΖΩΗ ΚΩΝΣΤΑΝΤΟΠΟΥΛΟΥ",272
"74381"," Εμείς στη Νέα Δημοκρατία μπορούμε και να διαφωνούμε με σχέδια νόμου, τα οποία κατατίθενται και μπορούμε και να τα συζητάμε.","ΓΕΩΡΓΙΟΣ ΓΕΩΡΓΑΝΤΑΣ",95
"74382"," Αύριο στην ονομαστική ψηφοφορία θα φανεί.","ΖΩΗ ΚΩΝΣΤΑΝΤΟΠΟΥΛΟΥ",272
"74383"," Στο παρόν σχέδιο νόμου, κύριε Υπουργέ, υπάρχουν προβλέψεις, οι οποίες έρχονται σε πλήρη αντίθεση με το σκοπό και τη σύσταση του επικουρικού κεφαλαίου. Ο ρόλος και ο σκοπός του επικουρικού κεφαλαίου όπως τον οραματίστηκε ο ιστορικός νομοθέτης, δεν μπορεί να κριθεί με δημοσιονομικά μόνο κριτήρια. Πρέπει να αναταχθεί και να αξιολογηθεί και ο κοινωνικός του ρόλος και ο αποκαταστατικός ρόλος που υπάρχει μέσα στην κοινωνία. 
Το επικουρικό κεφάλαιο έρχεται για να καλύψει τις ζημίες που μπορεί να προκύψουν είτε από άγνωστα οχήματα είτε από ανασφάλιστα οχήματα, δηλαδή οχήματα που ποτέ δεν είχαν ασφαλιστική κάλυψη, αλλά και από οχήματα τα οποία ήταν ασφαλισμένα, πλην όμως οι ασφαλιστικές εταιρείες, στις οποίες είχαν απευθυνθεί οι πολίτες έχουν απωλέσει την άδειά τους. 
Νομίζω, λοιπόν, ότι η ευθύνη της πολιτείας που είναι στο να φροντίσει να μην υπάρχει αυτός ο μεγάλος αριθμός των ανασφάλιστων οχημάτων ή επίσης να εποπτεύονται σωστά οι ασφαλιστικές εταιρείες, έτσι ώστε να μην έχουμε συχνά φαινόμενα ανακλήσεων αδειών λειτουργίας, δεν πρέπει να μετακυληθεί στον πολίτη. 
Σε σχέση με τις επιμέρους διατάξεις, θέλω να παρατηρήσω τα εξής, κύριε Υπουργέ. Πρώτη βασική παρατήρηση είναι ότι δεν πρέπει να αποκλειστεί η δυνατότητα ψυχικής οδύνης από την κάλυψη του επικουρικού κεφαλαίου. Είναι μια πρόβλεψη, η οποία ορθώς υπάρχει και νομίζω ότι δεν μπορεί και δεν συνάδει με το πνεύμα της ύπαρξης του επικουρικού κεφαλαίου να μην υπάρχει κάλυψη ψυχικής οδύνης, έστω και σε ένα πλαίσιο που θα κριθεί και θα αξιολογηθεί με βάση τα σημερινά δεδομένα. 
Δεύτερον, θα πρέπει να αντιμετωπιστούν εξαιρετικά οι περιπτώσεις της μόνιμης αναπηρίας. Οι περιπτώσεις της μόνιμης αναπηρίας δεν μπορούν να ενταχθούν σε οποιοδήποτε πλαφόν, κατά την ταπεινή μου άποψη. 
Θέμα υπάρχει και σε σχέση με την αναδρομικότητα του νόμου. Όσοι είναι νομικοί μπορούν να καταλάβουν εύκολα ότι αν η διάταξη μείνει ως έχει, σε σχέση μόνο με τις τελεσίδικες αποφάσεις, τίθεται σοβαρό ζήτημα αντισυνταγματικότητας. 
Κύριε Υπουργέ, ο ρόλος του επικουρικού κεφαλαίου δεν είναι μόνο να αποκαταστήσει αυτό που ζημιώθηκε από ένα ανασφάλιστο όχημα. Συγχρόνως, παρέχει και ένα αίσθημα ασφαλείας στον νομοταγή οδηγό. Αν ο νομοταγής οδηγός, αυτός που έχει φροντίσει να καλύψει ασφαλιστικά το όχημά του για τους κινδύνους που μπορεί να προκύψουν από την κίνησή του, βρεθεί ξαφνικά με μια ασφαλιστική εταιρεία η οποία έχει πτωχεύσει, τότε θα βρεθεί απέναντι σε δυσμενέστατες γι’ αυτόν συνέπειες, τις οποίες θεωρώ ότι κανένα αίσθημα δικαίου δεν μπορεί να παρακολουθήσει. 
Νομίζω, λοιπόν, ότι θα πρέπει με βάση τα στοιχεία που σας παρουσίασα να βγει το Υπουργείο σας και να αξιολογήσει όσο το δυνατόν με πιο ευνοϊκό τρόπο και για τους παθόντες, αλλά και γενικότερα για τα 10 εκατομμύρια των οδηγών στην Ελλάδα το ζήτημα αυτό. Οι ασφαλιστικές δικλείδες, για να περιοριστούν τουλάχιστον τα ανασφάλιστα οχήματα, μπορούν να βρεθούν. 
Μια απλή σκέψη θα ήταν σε κάθε μεταβίβαση οχήματος ο νέος ιδιοκτήτης να πρέπει να επιδείξει το ασφαλιστήριο συμβόλαιο. Επίσης, όποιος πηγαίνει το όχημά του στα ΚΤΕΟ, να υποχρεούται να επιδείξει το ασφαλιστήριο συμβόλαιο και επίσης όποιο αυτοκίνητο διαπιστώνεται ότι οδηγείται από τον οδηγό του ανασφάλιστο, να ακινητοποιείται. Νομίζω ότι τα μέτρα αυτά θα βοηθήσουν στην εξυγίανση του επικουρικού κεφαλαίου.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΓΕΩΡΓΑΝΤΑΣ",95
"74384"," Κι εμείς ευχαριστούμε τον κύριο συνάδελφο.
Το λόγο έχει ο συνάδελφος, κ. Μιχαήλ Κριτσωτάκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74385"," Κύριε Πρόεδρε, συζητούμε το παρόν νομοσχέδιο μέσα σε μια τρικομματική Κυβέρνηση που κλυδωνίζεται ανάμεσα στη σκηνοθεσία για να αποφευχθεί η οργή του ελληνικού λαού και από την άλλη μεριά με τις δεσμεύσεις του μνημονίου που υποχρεώνουν αυτή την Κυβέρνηση να υπάρχει μέσα σε ένα αδιέξοδο, που έχει η ίδια δημιουργήσει με το μνημόνιο. Ένα θέμα που υποτίθεται ότι θα έλυνε προβλήματα και που προστέθηκε ως καινούργιο πρόβλημα στα ήδη υπάρχοντα.
Οι αντιλαϊκές πολιτικές της τρικομματικής συγκυβέρνησης δεν έχουν αφήσει περιθώρια για σοβαρά επιχειρήματα και έτσι ακούμε εδώ από αρκετούς συναδέλφους, θα έλεγα, από την πλευρά της Κυβέρνησης μια μόνιμη επωδό, «δεν έχετε προτάσεις» ή να μιλούν για λαϊκιστές από τη Νέα Δημοκρατία και το ΠΑΣΟΚ, εκείνοι δηλαδή που δημιούργησαν εν πολλοίς την κρίση με ένα τεράστιο λαϊκισμό, με τα ρουσφέτια, με το κομματικό κράτος και τώρα να έρχονται και να κάνουν τους τιμητές. Βέβαια ο λόγος είναι ελεύθερος και ο καθένας μπορεί να λέει ό,τι θέλει.
Αγαπητοί συνάδελφοι, σήμερα τοποθετούμαστε στην Ολομέλεια πάνω σε ένα νομοσχέδιο που αφορά εν πολλοίς και στον τουρισμό. Το επίμαχο σχέδιο νόμου εγείρει βεβαίως ζητήματα που έχουν να κάνουν με θέματα περιβάλλοντος, χωροταξίας, ανάπτυξης, διοίκησης και πολλά άλλα. Επιμένω ωστόσο πως είναι σε μεγάλο βαθμό νομοσχέδιο για τον τουρισμό και ας μην διαφαίνεται εύκολα στην πρώτη ανάγνωση. 
Βεβαίως, εύλογα θα αναρωτηθεί κανείς ότι εάν αυτό ισχύει, πώς μπορεί να μη συμμετέχει, να μην πρωτοστατεί ανοικτά η Υπουργός Τουρισμού για ένα τέτοιο σχέδιο νόμου; 
Επιτρέψτε μου να τολμήσω μια διαπίστωση. Ο λόγος που η συμβολή του Υπουργείου Τουρισμού περιορίζεται μόνο στην υπογραφή της Υπουργού στην τελευταία σελίδα του νομοσχεδίου –ομοίως και παρεμπιπτόντως ο Υπουργός Περιβάλλοντος- είναι ότι πρόκειται κυριολεκτικά για ένα Υπουργείο φάντασμα. Η δημιουργία αυτοτελούς Υπουργείου Τουρισμού, την οποία εμείς είδαμε αρχικά με καλό μάτι, δεν έχει προσφέρει σχεδόν τίποτα στην υπόθεση του τουρισμού, δεν έχουν αποσαφηνιστεί ακόμα ούτε ο ρόλος ούτε οι αρμοδιότητες, ούτε το πλαίσιο λειτουργίας, ούτε η σχέση με τον ΕΟΤ, ούτε καν το οργανόγραμμα του Υπουργείου. 
Πώς μπορούμε λοιπόν να μιλάμε για Υπουργείο Τουρισμού, όταν δεν μπορεί καν να νομοθετήσει αυτοτελώς; Μέχρι στιγμής δεν έχει φέρει κανένα νομοθέτημα. 
Εμείς θέλουμε ένα εκτελεστικό νομοθετικό πλαίσιο για τον τουρισμό, που θα προκύπτει από την πραγματική οικονομία και τη συζήτηση με τους παραγωγικούς φορείς, θα σχεδιάζει μια εθνική στρατηγική για τον τουρισμό και αυτό το πλαίσιο να υπηρετηθεί από ένα Υπουργείο. Δεν θέλουμε δηλαδή έναν αγωγό διακίνησης αιτημάτων των μεγάλων μόνο συμφερόντων προς την κεντρική πολιτική, έτσι όπως γίνεται και με αυτό –όχι μόνο με αυτό- το νομοσχέδιο.
Βεβαίως, η απουσία νομοθετικών πρωτοβουλιών από το Υπουργείο Τουρισμού δεν φαίνεται να αποτρέπει την Κυβέρνηση από το να προχωρά στην κατάθεση νομοσχεδίων, που αφορούν έμμεσα πλην σαφώς όμως στον τουρισμό. 
Αυτό διεκπεραιώνεται πλέον από τον πυρήνα της Κυβέρνησης, δηλαδή από τα Υπουργεία Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων και ως εκ τούτου καταλήγει η τουριστική πολιτική να ταυτίζεται με τις διαδικασίες ξεπουλήματος του δημόσιου πλούτου.
Θα έφτανα στο σημείο να πω ότι το νομοσχέδιο που συζητάμε καταδεικνύει περίτρανα τη σύντμηση της πολιτικής τουρισμού, της πολιτικής επενδύσεων και της πολιτικής ιδιωτικοποιήσεων, οι οποίες αποτελούν πια το τρίπτυχο της αποκαλούμενης ανάπτυξης στην Ελλάδα σε καιρό μνημονίου. 
Θα έλεγα, πώς κοστολογείται η ανάπτυξη που θα αποδίδει κέρδη μόνο σε λίγες τσέπες ιδιωτών, στις τσέπες των δανειστών για την αποπληρωμή ενός επαχθούς, ταξικού χρέους και δεν θα ευνοεί ούτε στο ελάχιστο την κοινωνία και το περιβάλλον, αλλά θα τα καταστρέφει; 
Ενδεικτικός είναι ο ρόλος που θα κληθεί να παίξει η ΕΤΑΔ, που περιγράφει το νομοσχέδιο ως μοχλό διαχείρισης και βίαιης προώθησης των μεγάλων ιδιωτικών συμφερόντων στη χώρα. Αυτό καθιστά τη χώρα στο σύνολό της εν δυνάμει τουριστικά αξιοποιήσιμη και ένα απέραντο θεματικό πάρκο, γεμάτο παραθεριστικά χωριά, γήπεδα γκολφ, σπα, αθλητικά γήπεδα, ιδιωτικές μαρίνες, χώρους εστίασης, αναψυχής και εμπορίου. Όλα αυτά, όμως, θα οδηγήσουν σε ένα διαστρεβλωμένο μοντέλο ανάπτυξης και απασχόλησης.
Τέλος, θα ήθελα να τονίσω ότι η πράξη νομοθετικού περιεχομένου είναι ανάπηρη κοινοβουλευτική διαδικασία. Το έλεγα και χθες κατά «σύμπτωση» -σε εισαγωγικά η λέξη- στο νομοσχέδιο για τη μεταφορά των μαθητών, που πάλι ήταν μια πράξη νομοθετικού περιεχομένου. Επίσης, μαζί με τις ΚΥΑ, τα επείγοντα, τα κατεπείγοντα και όλα τα υπόλοιπα έχουμε προβληματικές διαδικασίες που υπονομεύουν το νομοθετικό ρόλο της Βουλής και εν τέλει και τη δημοκρατία στη Βουλή.
Να ρωτήσουμε την Κυβέρνηση το εξής: Στα επενδυτικά σχέδια που προωθεί είναι τόσο μεγάλο πρόβλημα η ομαλή κοινοβουλευτική λειτουργία, που πρέπει να γίνει κυριολεκτικά λάστιχο, κύριε Υπουργέ; Δεν είναι ένα νομοσχέδιο, δεν είναι δύο νομοσχέδια. Είναι όλα τα νομοσχέδια σχεδόν.
Επί της ουσίας, στο πρώτο θέμα η άποψή μας είναι ότι ο εμπλουτισμός του μεσοπρόθεσμου πλαισίου του 2011 με τις νέες διατάξεις ενισχύει την αντίληψη που βλέπει τη χώρα και το δημόσιο πλούτο της ως Ελ Ντοράντο μεγάλων τουριστικών επενδύσεων. Αυτό τεκμηριώνεται και από τις δεσμεύσεις για νέες «πολιτικές» -εντός εισαγωγικών η λέξη- στις ιδιωτικοποιήσεις, στα πλαίσια του δεύτερου μνημονίου κ.λπ., ιδιαίτερα δε σε συνδυασμό με τη θεώρηση του τουρισμού ως μέσο άντλησης άμεσου και εύκολου χρήματος, μέσω του παρωχημένου δόγματος «Ήλιος και Θάλασσα». Η αντίληψη αυτή για μας είναι ιδιαίτερα απεχθής.
Δεύτερον, εντατικοποιούνται οι διαδικασίες fast track, οι οποίες έχουν γίνει εδώ και καιρό το modus vivendi της επιχειρηματικότητας στην Ελλάδα. Το σημείο της αιτιολογικής έκθεσης που αναφέρεται στο θεσμικό πλαίσιο των διαδικασιών ιδιωτικοποίησης διαπνέεται από τις έννοιες «σύντομες», «ταχείες», «ειδικές». Προφανώς, το κράτος ενεργοποιεί τα περίφημα γρανάζια της γραφειοκρατίας, όταν πρόκειται για υπηρεσίες κοινωνικού χαρακτήρα και τα απενεργοποιεί με τον πιο απροκάλυπτο και αντισυνταγματικό τρόπο για να προσελκύσει τα μεγαλοεπενδυτικά συμφέροντα, ξεπουλώντας την περιουσία του.
Τρίτον, σύμφωνα με την αιτιολογική έκθεση του νόμου, το Παραθεριστικό-Τουριστικό χωριό είναι ήπιας μορφής ανάπτυξη, που αντιδιαστέλλεται ως προς την εντατική ανάπτυξη και το μαζικό τουρισμό. Αναγράφεται, αλλά από πού στοιχειοθετείται αυτό; Πώς θεωρείται το Παραθεριστικό-Τουριστικό χωριό και πώς ορίζονται οι διαφορές του από τις άλλες μορφές; Οι περιβαλλοντικοί όροι είναι απολύτως θολοί στο νομοσχέδιο και αυτό γίνεται σαφές. Έχουμε μια πρωτοφανή περίπτωση ιδιωτικής χωροταξίας, δηλαδή.
Τέταρτον, ως προς την επιχειρηματολογία για την ανάγκη ξεπουλήματος του δημοσίου πλούτου, για άλλη μια φορά είναι έωλη, μέχρι και αστεία. Με τη δήθεν αξιοποίηση της ακίνητης περιουσίας θα επιμηκυνθεί η τουριστική περίοδος και καταλήγουμε σε ένα συμπέρασμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Πώς, όμως, καταλήγουμε σε αυτό; Αυτό εννοούσε ο Υπουργός, όταν έλεγε επιμήκυνση της τουριστικής περιόδου; Διότι εμείς με την επιμήκυνση προσπαθούμε κυρίως να δημιουργήσουμε συνθήκες για πλήρη απασχόληση και πλήρη αξιοποίηση των τουριστικών εγκαταστάσεων και των υπολοίπων δομών.
Μπαίνουν όρια στην εκτός σχεδίου δόμηση. Πώς, όμως; Απαντώντας με δόμηση και ανάπτυξη πάνω στην υπάρχουσα εκτός σχεδίου δόμηση; Τα ακίνητα εντός ή εκτός σχεδίου που δύνανται να αξιοποιηθούν άμεσα δεν χρειάζονται την εκπόνηση ειδικού χωροταξικού; Είναι δυνατόν να μην αλλάζουν οι όροι σε περιοχές που θα αλλάξει σύντομα και η χρήση τους; Όμως, ακόμα και αν εκπονούνταν ειδικά χωροταξικά σχέδια, για πόσο ακόμα θα συνεχίσουν να μπαλώνουν την έλλειψη συνολικού Χωροταξικού και Κτηματολογίου;
Τα υπόλοιπα θα τα πω αύριο λόγω χρόνου.","ΜΙΧΑΗΛ ΚΡΙΤΣΩΤΑΚΗΣ",262
"74386"," Κλείστε, παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74387"," Κλείνω, κύριε Πρόεδρε, με μια πρόταση. Όμως, θέλω να πω ότι το πακέτο των 13 δισεκατομμυρίων και το σημερινό νομοσχέδιο είναι αλληλοσυμπληρούμενα. Είναι, μάλλον, ένα και το αυτό. Είναι στο αδιέξοδο πλαίσιο της μνημονιακής υποστήριξης, που εκτός από αντικοινωνική, αντιπεριβαλλοντική και άδικη, είναι και αναποτελεσματική ακόμα και στους στόχους που εσείς οι ίδιοι έχετε θέσει.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΙΧΑΗΛ ΚΡΙΤΣΩΤΑΚΗΣ",262
"74388"," Ευχαριστούμε πολύ, κύριε Κριτσωτάκη.
Το λόγο έχει η συνάδελφος κυρία Χρυσούλα Γιαταγάνα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74389"," Κύριε Πρόεδρε, κυρίες και κύριοι συνάδελφοι, η Κυβέρνηση μας φέρνει και σήμερα για ψήφιση άλλη μια πράξη νομοθετικού περιεχομένου. Ποιες είναι οι εξαιρετικά απρόβλεπτες και επείγουσες ανάγκες που δικαιολογούν τον παραγκωνισμό της νομοθετικής εξουσίας;
Μήπως το μόνο που σας επείγει είναι να χαρίσετε τη δημόσια περιουσία, την περιουσία του ελληνικού λαού που εξαθλιώνεται κάθε μέρα περισσότερο ως θυσία στο βωμό των τοκογλύφων δανειστών μας, που τους παρουσιάζετε και ως σωτήρες μας; 
Σαν να μην έφθανε το γεγονός ότι δεν πληρούται η επιταγή του Συντάγματος για εξαιρετικά απρόβλεπτες και επείγουσες ανάγκες, μας έχετε καταθέσει και ένα συρφετό τροπολογιών, οι οποίες στρέφονται καθαρά εναντίον των συμφερόντων του λαού μας και απορρυθμίζουν τα ψήγματα έννομης τάξης που είχαν απομείνει αλώβητα από την πολιτική σας.
Μήπως τελικά αυτό επιδιώκει η καταστροφική νεοφιλελεύθερη πολιτική σας, δηλαδή να απορρυθμίσει τα πάντα σ’ αυτό το κράτος, για να μπορέσει να το πουλήσει στο όνομα της ανάπτυξης, την οποία συνεχίζετε να ευαγγελίζεσθε ότι θα έρθει, αλλά δεν πρόκειται να έρθει; Το μόνο που όλοι μας βιώνουμε είναι η ύφεση και η ανεργία του λαού. Μιλάμε για έναν λαό που ο πρώην Πρωθυπουργός της, ο Γεώργιος Παπανδρέου και η Κυβέρνησή του χαρακτήρισαν «τεμπέλη» και «διεφθαρμένο», δίνοντας το δικαίωμα στους διεθνείς τοκογλύφους να μας συκοφαντούν και να μας εξευτελίζουν. Μιλάμε για έναν λαό που του έχετε στερήσει την τροφή και τώρα επιχειρείτε να του στερήσετε και το νερό.
Η Γενική Συνέλευση του Οργανισμού Ηνωμένων Εθνών, στις 28 Ιουλίου 2010 ενέκρινε ψήφισμα που αναγνωρίζει το ανθρώπινο δικαίωμα στο νερό και την αποχέτευση. Σ’ αυτό το ψήφισμα αναγνωρίζεται η σημασία της ισότιμης πρόσβασης σε ασφαλές και καθαρό πόσιμο νερό και αποχέτευση ως αναπόσπαστο στοιχείο της υλοποίησης όλων των ανθρωπίνων δικαιωμάτων, επιβεβαιώνοντας την ευθύνη των κρατών για την προώθηση και προστασία των ανθρωπίνων δικαιωμάτων, τα οποία είναι οικουμενικά, αδιαίρετα, αλληλοεξαρτώμενα και αλληλένδετα. 
Επίσης, το Σύνταγμα της Ελλάδας, στην παράγραφο 1 του άρθρου 25 ορίζει ότι τα δικαιώματα του ανθρώπου ως ατόμου και ως μέλους του κοινωνικού συνόλου και η αρχή του κοινωνικού κράτους-δικαίου τελούν υπό την εγγύηση του κράτους. Όλα τα κρατικά όργανα υποχρεούνται να διασφαλίσουν την ανεμπόδιστη και αποτελεσματική άσκησή τους.
Περαιτέρω, στην παράγραφο 3 του άρθρου 106 του Συντάγματος προβλέπεται η αναγκαστική συμμετοχή του κράτους στις επιχειρήσεις που έχουν χαρακτήρα μονοπωλίου ή έχουν ζωτική σημασία για την αξιοποίηση των πηγών του εθνικού πλούτου ή έχουν ως κύριο σκοπό την παροχή υπηρεσιών στο κοινωνικό σύνολο. 
Οι εταιρείες ΕΥΑΘ και ΕΥΔΑΠ έχουν και τα τρία ανωτέρω χαρακτηριστικά. Τα ίδια χαρακτηριστικά έχει και η ΔΕΗ, η οποία μέσω των ταμιευτήρων και των υδροηλεκτρικών που ελέγχει, διαχειρίζεται και κατέχει ένα πολύ μεγάλο μέρος των υδάτινων πόρων της χώρας μας. Γνωρίζετε ότι έχουν κατατεθεί αιτήσεις ακυρώσεως στο Συμβούλιο Επικρατείας για την ιδιωτικοποίηση της ΕΥΑΘ και ΕΥΔΑΠ; 
Απ’ ό,τι πληροφορούμαι, έχουν κατατεθεί επίσης και άλλες αιτήσεις ακυρώσεως και εκκρεμούν για τις υπόλοιπες ΔΕΚΟ, τις οποίες κοιτάτε να εκποιήσετε μ’ αυτό το επαίσχυντο νομοσχέδιο που μας φέρνετε προς ψήφιση. Αν δεν το γνωρίζετε, θα καταθέσω στα Πρακτικά αυτές τις αιτήσεις ακυρώσεως.
Αποτελεί, λοιπόν, παραβίαση του άρθρου 26 του Συντάγματος που διασφαλίζει την αρχή διάκρισης των εξουσιών, βασική αρχή της δημοκρατίας μας, καθώς και του άρθρου 20 του Συντάγματος, όταν γίνεται αλλαγή του νομικού πλαισίου τη στιγμή που εκκρεμούν προς διερεύνηση υποθέσεις στη δικαιοσύνη.
Συνεπώς, η παραβίαση των άρθρων 25, παράγραφος 1, 26, 106, παράγραφος 3, καθιστά το νομοσχέδιο που φέρνετε εντελώς αντισυνταγματικό, αντίθετο με τις διατάξεις αυτές και, επομένως, ό,τι και να κάνετε, ό,τι και να ψηφίσετε σήμερα, αύριο η ανεξάρτητη δικαιοσύνη θα το ακυρώσει.
Η απροκάλυπτη παραβίαση του Συντάγματος, τελικά, καθιστά ευθέως αντισυνταγματική τη ρύθμιση. Η συγκυβέρνησή σας έχει αποδείξει ότι δεν σέβεται το Σύνταγμα. Τώρα, το αποδεικνύει επιχειρώντας να καταστήσει το δημόσιο αγαθό του νερού αντικείμενο εκμετάλλευσης εγχώριων και διεθνών συμφερόντων που καπηλεύονται την κρίση που υπάρχει στη χώρα μας, για να υφαρπάξουν όλον τον φυσικό της πλούτο.
Πάγια θέση των Ανεξάρτητων Ελλήνων είναι η διασφάλιση του δημόσιου αγαθού του νερού υπό δημόσιο έλεγχο. Προειδοποιούμε τους υπαλληλίσκους της τρόικας και τους εγχώριους συνεργάτες τους να μην τολμήσουν να χαρίσουν το κοινωνικό και δημόσιο αγαθό του νερού σε οποιοδήποτε υμέτερο, καθώς θα βρουν απέναντί τους το σύνολο του ελληνικού λαού, στον οποίο έχουν ήδη στερήσει την τροφή και τώρα επιχειρούν να του στερήσουν το νερό, το οποίο αποτελεί κοινωνικό αγαθό και δώρο Θεού. 
Πριν από λίγο έληξε μία καθιστική συγκέντρωση διαμαρτυρίας, την οποία προκαλέσαμε εμείς, οι Ανεξάρτητοι Έλληνες, έξω από την ΕΥΑΘ. Χιλιάδες ήταν οι συμπολίτες μας σ’ αυτήν την καθιστική διαμαρτυρία. Αύριο στις έξι η ώρα το απόγευμα γίνεται έξω από την ΕΥΔΑΠ με κάλεσμα μίας άλλης οργάνωσης. Σας καλώ όλους, όσοι είστε σήμερα εδώ, να συμμετάσχετε σ’ αυτήν. 
Τελικά σήμερα επιχειρείτε να χαρίσετε το νερό, αύριο το πετρέλαιο, μεθαύριο την ίδια  μας τη ζωή. Αιδώς Αργείοι.
(Χειροκροτήματα από την πτέρυγα των Ανεξάρτητων Ελλήνων)
(Στο σημείο αυτό η Βουλευτής κ. Χρυσούλα- Μαρία Γιαταγάνα καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"74390"," Ευχαριστούμε, κυρία συνάδελφε.
Το λόγο έχει ο συνάδελφος κ. Δημήτριος Γάκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74391"," Ευχαριστώ, κύριε Πρόεδρε.
Κυρίες και κύριοι συνάδελφοι, στην πρώτη συνάντηση των νέων Βουλευτών του ΣΥΡΙΖΑ ο κ. Μανώλης Γλέζος μας έδωσε δύο συμβουλές. Η πρώτη ήταν η εξής: «Να ψάχνετε να βρείτε τι κρύβετε μέσα στο κείμενο ενός νομοσχεδίου, τι κρύβεται κάτω από τις γραμμές κάθε άρθρου». 
Τι κρύβεται λοιπόν στην πράξη νομοθετικού περιεχομένου που για μία ακόμα φορά με αντιδημοκρατικές διαδικασίες η Κυβέρνηση κατέθεσε στην Ελληνική Βουλή και έχει αυτόν το μακροσκελή τίτλο: «Κύρωση της από 6 Σεπτεμβρίου 2012 Πράξης Νομοθετικού Περιεχομένου «Τροποποίηση του τελευταίου εδαφίου… κ.λπ.». Ένας τίτλος «κύρωση πωλητηρίου της χώρας» θα αντιπροσώπευε περισσότερο το περιεχόμενο του νομοθετήματος. 
Είναι ένα νομοθέτημα που φωτογραφίζει σε πολλά άρθρα του και γεωγραφικές περιοχές, αλλά και επιχειρηματικά συμφέροντα που ενδιαφέρονται για τη δήθεν αξιοποίηση της ιδιωτικής περιουσίας του δημοσίου. Ουσιαστικά δηλαδή τροποποιεί προς το χειρότερο τον εφαρμοστικό νόμο του μεσοπρόθεσμου, τον 3986/2011. 
Η γεωγραφική περιοχή που έχει επιλεγεί για την πιλοτική εφαρμογή της διαδικασίας ξεπουλήματος της χώρας είναι η Ρόδος και το πειραματόζωο του προγράμματος είναι το γκολφ Αφάντου. Θέλω να γίνω περισσότερο ακριβής, εξάλλου «σοφόν το σαφές», έλεγε ο Ευριπίδης. 
Θα ξεκινήσω με μία σύντομη αναφορά στην ιστορία των ακινήτων στη Ρόδο. Θέλω να σας ενημερώσω, ότι τα 4/5 περίπου της έκτασης του νησιού της Ρόδου περιήλθαν στο ελληνικό Δημόσιο, στην Κτηματική Εταιρεία του Δημοσίου και στην εταιρεία Ελληνικά Τουριστικά Ακίνητα μετά την εκδίωξη των Ιταλών κατακτητών, οι οποίοι όμως τα είχαν δημεύσει από τους Ρόδιους κατοίκους. Είναι ουσιαστικά δηλαδή ιδιωτικές περιουσίες που τις είχαν δημεύσει οι Ιταλοί κατακτητές και μετά την απελευθέρωση περιήλθαν στο ελληνικό δημόσιο. 
Για να σας δείξω το μέγεθος της δημόσιας περιουσίας της Ρόδου, που οδηγείται σε αξιοποίηση-ξεπούλημα, σας δείχνω ένα χάρτη του νησιού της Ρόδου, όπου θα δείτε ότι με κόκκινα γράμματα είναι οι περιοχές οι οποίες έχουν ήδη δεσμευτεί και έχουν μεταβιβαστεί στο ΤΑΙΠΕΔ, όπως είναι το αεροδρόμιο, το λιμάνι στην πόλη της Ρόδου, το Μανδράκι, η Μαρίνα, το γκολφ Αφάντου, η παραλία της Τσαμπίκας, το λιμανάκι της Λάρδου και το Πρασονήσι. 
Με κίτρινα γράμματα, είναι τα κυριότερα απ’ αυτά, που σε δεύτερη φάση θα περιέλθουν επίσης για εκποίηση στο ΤΑΙΠΕΔ. Είναι ο Προφήτης Ηλίας -είναι γνωστά αυτά τα μέρη γι’ αυτό τα αναφέρω- οι Πεταλούδες, οι κατοικίες της Μεσαιωνικής Πόλης, οι πηγές Καλλιθέας και άλλα.
(Στο σημείο αυτό ο Βουλευτής κ. Δημήτριος Γάκης καταθέτει για τα Πρακτικά τον προαναφερθέντα χάρτη, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Καταλαβαίνετε ότι όλες αυτές οι παραλίες, όλα τα μνημεία της Ρόδου βρίσκονται υπό ομηρία. Βάζουμε σήμερα στο νησί της Ρόδου την ταμπέλα «πωλείται», «for sale» στα αγγλικά ή «zu Verkaufen» στα γερμανικά, για να επαληθευτούν έτσι οι γραφές του «SPIEGEL» που έλεγαν, ότι αν θέλουμε να ξεχρεώσουμε, να πουλήσουμε την Κέρκυρα ή τη Ρόδο. 
Γιατί ισχυριζόμαστε ότι το πειραματόζωο του προγράμματος ξεπουλήματος είναι το γκολφ Αφάντου; Η πράξη νομοθετικού περιεχομένου, κυρίες Βουλευτίνες και κύριοι Βουλευτές, που σήμερα συζητάμε, αίρει όλες εκείνες τις νομοθετικές διατάξεις που θα μπορούσαν να αποτελέσουν εμπόδια σ’ αυτήν την αξιοποίηση, στο ξεπούλημά του. 
Συγκεκριμένα, προβλέπει ότι ο μέσος συντελεστής δόμησης στο σύνολο των οικοδομήσιμων χώρων και όχι επί του συνόλου της έκτασης ορίζεται στο 0,4. Η πολεοδόμηση θα εγκρίνεται με κοινή απόφαση των Υπουργών Περιβάλλοντος, Τουρισμού και Οικονομικών αντί των προεδρικών διαταγμάτων, όπως είναι η συνήθης διοικητική πρακτική, η οποία προϋπέθετε έλεγχο νομιμότητας από το Συμβούλιο της Επικρατείας. Προβλέπει την κατασκευή παραθεριστικών τουριστικών χωριών, όταν στην Ισπανία αυτά κατεδαφίζονται μαζικά, επειδή έμειναν απούλητα και επιπλέον, υποβαθμίζουν και το φυσικό περιβάλλον, αλλά και τον τουρισμό της περιοχής. 
Άλλη διάταξη του σχεδίου νόμου, θέλει τα ειδικά σχέδια χωροταξικής ανάπτυξης δημοσίων ακινήτων να μπορούν να καταπατούν την ισχύουσα πολεοδομική νομοθεσία, καθώς ορίζει ότι δεν υποχρεώνονται να ακολουθήσουν τις χρήσεις γης και τους όρους δόμησης του Γενικού Πολεοδομικού Σχεδίου στα όρια του οποίου βρίσκονται «αν αυτό δεν συνάδει με τον προορισμό του ακινήτου». 
 Είναι χαρακτηριστικό το απόσπασμα της πρόσκλησης υποβολής εκδήλωσης ενδιαφέροντος για το γκολφ Αφάντου, η οποία να σημειωθεί ότι έχει κατατεθεί επτά μήνες πριν από τη συζήτηση του σημερινού σχεδίου νόμου και η οποία λέει «ο επιλεγείς επενδυτής θα έχει το δικαίωμα να αξιοποιήσει το ακίνητο με όποιον τρόπο αυτός επιθυμεί κατά την απόλυτη διακριτική του ευχέρεια». 
Προστίθεται στις διατάξεις, η δυνατότητα παραχώρησης σε επενδυτές και της όχθης και της παρόχθιας ζώνης σε λίμνες και ποτάμια, εφ’ όσον αυτό εξυπηρετεί την επένδυση. Το γκολφ Αφάντου διασχίζεται από δύο ξεροπόταμους, που προφανώς διαθέτουν φυσικές όχθες. 
Επεκτείνεται το δικαίωμα παρέμβασης στον αιγιαλό και την παραλία, καθώς ο επενδυτής μπορεί να κατασκευάζει δικές του μαρίνες για την εξυπηρέτηση των παραθεριστικών τουριστικών χωριών. 
Η αξιοποίηση του αιγιαλού και της παραλίας πρέπει, λέει, να μην εμποδίζει την ελεύθερη και απρόσκοπτη πρόσβαση των λουομένων στην παραλία και στον αιγιαλό, εφ’ όσον όμως προβλέπεται στην οικεία παραχώρηση. 
Πώς, όμως, αυτό διασφαλίζεται; Αντίθετα, κύριε Υπουργέ,  ακολουθείτε σαν Κυβέρνηση διαφορετική πορεία. Εκτός από μερκελιστές, είστε και αλχημιστές, αφού σύμφωνα με την εκδήλωση ενδιαφέροντος, παραχωρείτε στο μελλοντικό επενδυτή όλο το μέτωπο της παραλίας Αφάντου μήκους επτά χιλιομέτρων, ενώ το μήκος της παραλίας που βρίσκεται μπροστά από το ακίνητο του γκολφ είναι δύο χιλιόμετρα. Σβήνετε από το χάρτη της «Κτηματολόγιο Α.Ε.» που σας δείχνω, τις αθλητικές εγκαταστάσεις αλλά και τους κάθετους δρόμους που οδηγούν στην παραλία αλλά και τον παράλληλο δρόμο. 
(Στο σημείο αυτό ο Βουλευτής κ. Δημήτριος Γάκης καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έτσι αφ’ ενός αποκλείετε την πρόσβαση και αφ’ ετέρου, ενοποιείτε το ακίνητο με την παραλία και τον αιγιαλό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΔΗΜΗΤΡΙΟΣ ΓΑΚΗΣ",79
"74392"," Ευτυχώς υπάρχει και η «Google». Εκεί φτάσαμε!","ΟΛΓΑ-ΝΑΝΤΙΑ ΒΑΛΑΒΑΝΗ",48
"74393"," Εμείς θέλουμε να κάνουμε μία πρόταση. Εμείς δεν είμαστε αντίθετοι με την αξιοποίηση του γκολφ Αφάντου. Εμείς θέλουμε την αξιοποίηση του γκολφ, αλλά όχι με όρους αποικιοκρατίας, αλλά με όρους δημοσίου συμφέροντος. Όχι με όρους περιβαλλοντολογικής βαρβαρότητας, αλλά με όρους αειφορίας, βιωσιμότητας και ήπιων μορφών επέμβασης με σεβασμό στη φέρουσα ικανότητα κάθε περιοχής. Όχι με τσιμεντοποίηση του φυσικού περιβάλλοντος με την κατασκευή παραθεριστικών τουριστικών χωριών τα οποία θεωρούνται αντιαναπτυξιακός θεσμός, αλλά με αξιοποίηση των υπαρχουσών υποδομών και την επέκτασή τους στην κατεύθυνση του αθλητικού και προπονητικού τουρισμού. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΔΗΜΗΤΡΙΟΣ ΓΑΚΗΣ",79
"74394"," Τελειώνετε, κύριε συνάδελφε. Έχετε υπερβεί το χρόνο σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74395"," Τελειώνω, κύριε Πρόεδρε.
Κύριε Υπουργέ, ήταν καλό το παράδειγμά σας με τη διαχείριση του χρέους από το Λένιν στη Σοβιετική Ένωση. Δεν τον μιμείστε όμως. Αντίθετα, εσείς συμπεριφέρεστε σαν τον πρώτο ηγέτη της μετασοβιετικής Ρωσίας, το Γέλτσιν, που πουλούσε εταιρείες στρατηγικού χαρακτήρα στην τιμή του ενός ρουβλιού.","ΔΗΜΗΤΡΙΟΣ ΓΑΚΗΣ",79
"74396"," Ας τους αφήσουμε τώρα τους συγχωρεμένους.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74397"," Τέλος, θα ήθελα να πω δυο λέξεις για τη γενικότερη κατάσταση, αλλά ο κύριος Πρόεδρος δεν μου το επιτρέπει.","ΔΗΜΗΤΡΙΟΣ ΓΑΚΗΣ",79
"74398"," Έχετε υπερβεί κατά πολύ το χρόνο, οπότε θα τα πείτε στη δευτερολογία σας ή στη συζήτηση επί των άρθρων.
Το λόγο έχει ο κ. Χρήστος Γκόκας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74399"," Κύριε Πρόεδρε, κυρίες και κύριοι συνάδελφοι, η προώθηση των μεταρρυθμίσεων και των διαρθρωτικών αλλαγών στο κράτος και στην οικονομία, στους θεσμούς και στην κοινωνία, αποτελεί πρώτη προτεραιότητα για όλους μας, όπως και η ταχύτητα στην υλοποίησή τους. Είναι η θετική απάντηση για την προοπτική και την ελπίδα του ελληνικού λαού μέσα στις μεγάλες δυσκολίες, στα προβλήματα και στα αδιέξοδα που βρίσκεται. 
Χρειάζεται πράγματι ευρύτερη, αλλά και υπεύθυνη προσπάθεια και στήριξη για να αποφύγουμε και άλλα επώδυνα μέτρα. Ο καθένας πρέπει να αναλογιστεί και να αναγνωρίσει τις δικές του ευθύνες για ό,τι έγινε μέχρι σήμερα, αλλά και για ό,τι πρέπει να γίνει τώρα, να εγκαταλείψουμε τις στρεβλώσεις του παρελθόντος και τους αναχρονισμούς και να δημιουργήσουμε τις συνθήκες, το κατάλληλο περιβάλλον για μία πορεία ανάπτυξης και κοινωνικής αλληλεγγύης και συνοχής στη χώρα μας. 
Ο καθένας έχει τις δικές του αρχές και τα δικά του αξιακά πρότυπα για να μπορεί να κοιτάξει στα μάτια αυτούς που τον επέλεξαν να τους εκπροσωπεί. Είναι περιττές ως προς αυτό το σημείο οι νουθεσίες του Αρχηγού της Αξιωματικής Αντιπολίτευσης. Πρέπει να κάνουμε ό,τι μπορούμε για να μειωθούν οι αδικίες, να αποφύγουμε όσο γίνεται οριζόντιες λύσεις και να κατοχυρώσουμε τις προϋποθέσεις που πρέπει για τους δείκτες της οικονομίας που μπορούν να καθορίσουν τη δυνατότητα μιας αναπτυξιακής τροχιάς όπως η βιωσιμότητα του χρέους, η ύφεση, αλλά και το κατάλληλο εργασιακό περιβάλλον. 
Χρειάζεται για τη χώρα μας μια ουσιαστική στροφή στο χώρο της παραγωγής και τον κόσμο της εργασίας, με τη στήριξη της πραγματικής οικονομίας με την απαιτούμενη ρευστότητα στις επενδύσεις από εγχώρια και ξένα κεφάλαια, σε ό,τι δημιουργεί απασχόληση και παράγει εισοδήματα και τελικά έσοδα για το κράτος. Με περιορισμό της σπατάλης στη λειτουργία του, με ένα σταθερό και δίκαιο φορολογικό σύστημα και αξιόπιστους δημοσιονομικούς ελέγχους που θα δώσει τους πόρους που σήμερα δεν αποδίδει από πηγές που καταφέρνουν ακόμα να κρύβουν τα εισοδήματά τους. Όλα αυτά θα πρέπει να κινούνται σε συγκεκριμένα και συμφωνημένα πλαίσια. 
Το νομοσχέδιο που συζητάμε έχει να κάνει με τη δυνατότητα αξιοποίησης της ακίνητης περιουσίας του δημοσίου και την επιτάχυνση των διαδικασιών υλοποίησης των αποκρατικοποιήσεων ως παραμέτρων που μπορούν να συμβάλουν στην επανεκκίνηση της πραγματικής οικονομίας, αλλά και ορισμένες άλλες ρυθμίσεις και διατάξεις για επιμέρους θέματα.
Πριν την ψήφισή του πρέπει να ξεκαθαριστούν ορισμένα ζητήματα, καταρχήν για το πλαίσιο μέσα στο οποίο θα κινηθεί αυτή η διαδικασία. Ένα ζήτημα αφορά στην επιλογή, στους στόχους και στα αναμενόμενα αποτελέσματα. Ένα άλλο κορυφαίο ζήτημα είναι η διαφάνεια σ’ όλα τα στάδια. Άλλο επίσης σημαντικό ζήτημα είναι η διασφάλιση του ευρύτερου δημοσίου συμφέροντος, η εξυπηρέτηση του κοινωνικού συνόλου, για να μη φτάσουμε από το ένα άκρο της καθυστέρησης, της αδράνειας ή της απραξίας στο άλλο άκρο της ακαριαίας, εξπρές διαδικασίας, χωρίς όρους και κανόνες. Ναι στην ταχύτητα, αλλά και στην εξασφάλιση ότι αυτές οι ενέργειες θα δώσουν ανάπτυξη και απασχόληση για να αντιμετωπίσουν την ανεργία, για να συμβάλουν στην υπέρβαση της κρίσης, μ’ ένα κράτος επιτελικό, με σχεδιασμό της ανάπτυξης και κανόνες υπέρ του κοινωνικού συνόλου.
Γι’ αυτό, λοιπόν, είναι κομβικής σημασίας η πρότασή μας με την οποία η κάθε περίπτωση αποκρατικοποίησης ή αξιοποίησης δημοσίου πλούτου πρέπει να έρχεται στο Ελληνικό Κοινοβούλιο ξεχωριστά, σε όλα τα στάδια και αυτό πρέπει να γίνεται όχι απλά για ενημέρωση, αλλά για ουσιαστική συμμετοχή εκπροσώπων του ελληνικού λαού στη διαμόρφωση των διαδικασιών και στις τελικές αποφάσεις. Χωρίς παρελκυστική πρόθεση, κύριε Υπουργέ, αλλά για να μην υπάρχουν «σκιές» και περιθώρια αμφισβητήσεων, για να υπάρχει η σύνθεση που θα δώσει την ουσιαστική διάσταση και όχι την επικοινωνιακή στην έννοια της αξιοπιστίας του πολιτικού συστήματος.
Εδώ μπορώ κάλλιστα να επικαλεστώ, κυρίες και κύριοι συνάδελφοι, το πρόσφατο παράδειγμα προς αποφυγή του διαγωνισμού της πώλησης των μετοχών της ΑΤΕ στη γαλακτοβιομηχανία «ΔΩΔΩΝΗ». Ήταν ένας διαγωνισμός με σκοτεινά σημεία, αμφισβητήσεις, αντιφάσεις αποκλεισμό των ενώσεων αγροτικών συνεταιρισμών, χωρίς επαρκείς και πειστικές εξηγήσεις παρά το μεγαλύτερο τίμημα προσφοράς, με ένα αποτέλεσμα που κάθε άλλο παρά θετικό μέλλον προδιαγράφει για τους Ηπειρώτες παραγωγούς και την ηπειρωτική οικονομία. Η απόφαση κατακύρωσης του διαγωνισμού, κύριε Υπουργέ, πρέπει έστω και τώρα, την ύστατη στιγμή, να ακυρωθεί. 
Με την πρότασή μας αυτή αποφεύγουμε παρόμοια γεγονότα και  μπορούν να δίνονται καθαρές και υπεύθυνες απαντήσεις για το τι είναι σκάνδαλο και τι δεν είναι, τι είναι ξεπούλημα και τι δεν είναι, όπως και τι είναι αυτό που εξυπηρετεί το εθνικό και το κοινωνικό συμφέρον στη σημερινή πραγματικότητα. 
Πρέπει να προσέξουμε τα ζητήματα του άρθρου 3 που αφορούν τη χωροταξία και την πολεοδόμηση σε περιοχές που έχουν περιέλθει στο ΤΑΙΠΕΔ για αξιοποίηση, όπως το παραθεριστικό τουριστικό χωριό και άλλα. Πρέπει να γίνουν οι αναγκαίες αλλαγές στις σχετικές διατάξεις σύμφωνα με την πρόταση που ο εισηγητής μας, υποθέτω στην κατ’ άρθρο συζήτηση, θα αναλύσει περισσότερο. 
Επίσης, δεν μπορεί παρά η κάθε αξιοποίηση να είναι συμβατή με το περιβάλλον και την περιβαλλοντική νομοθεσία. 
Είναι επίσης σίγουρο ότι υπάρχουν διατάξεις και τροπολογίες στο παρόν νομοσχέδιο που θα μας απασχολήσουν ιδιαίτερα στην περαιτέρω συζήτηση όπως τα θέματα που τέθηκαν υπόψη μας για την περιοχή γύρω από τους ταμιευτήρες του νερού για την Αθήνα από τους δημάρχους της περιοχής για την ανάγκη ειδικού χωροταξικού σχεδίου εκεί, καθώς και των αντισταθμιστικών οφελών σε μια περιοχή που παρέχει το βασικότερο αγαθό για τον άνθρωπο στο μισό πληθυσμό της χώρας. Η διάταξη για την κατάργηση των εισφορών προς το ΤΕΕ, που είναι 2% και 2‰ επί των αμοιβών μελετών και εσόδων από την εκτέλεση δημοσίων έργων. 
Καταργεί στην ουσία το ρόλο του ΤΕΕ ως θεσμοθετημένου τεχνικού συμβούλου της πολιτείας, ενός φορέα που έχει συμβάλλει ουσιαστικά και δημιουργικά στην οικοδόμηση της χώρας, που στήριξε την πολιτεία σε θέματα τεχνικής νομοθεσίας, οργάνωσης και λειτουργίας υπηρεσιών και κανονισμών, καλύπτοντας αδυναμίες της πολιτείας στους τομείς αυτούς αποκλειστικά με πόρους των μελών του χωρίς επιβάρυνση του πολίτη και που τα μέλη και όλες επαγγελματικές οργανώσεις του εξακολουθούν να δέχονται την εισφορά αυτή ως ανταποδοτική των πολλών χρήσιμων και απαραίτητων υπηρεσιών που το ΤΕΕ τους παρέχει. 
Είναι μια δίκαιη και όχι οριζόντια εισφορά, αφού βασίζεται στις πραγματικές δυνατότητες και τα έσοδα του κάθε μηχανικού ή τεχνικής επιχείρησης. Θα πρέπει τουλάχιστον, αν δεν αποσυρθεί αυτή η διάταξη, να γίνει δεκτή η πρόταση του ΤΕΕ για τη θέσπιση του περιοδικού τέλους ανταπόδοσης που θα καλύπτει ακριβώς τις λειτουργικές και  νόμιμες υποχρεώσεις του ΤΕΕ. 
Για το επικουρικό κεφάλαιο δεν μπορούν να γίνουν αποδεκτές ρυθμίσεις χωρίς προϋποθέσεις, όρια αποζημίωσης -παραδείγματος χάριν στις 100.000 ευρώ- ανεξάρτητα από κάθε περίπτωση ή με κατάργηση αποζημίωσης για ψυχική οδύνη ή με πλήρη απαγόρευση κατάσχεσης περιουσιακών στοιχείων. 
Όσον αφορά στον Ειδικό Φόρο Κατανάλωσης το μεγαλύτερο ζήτημα είναι ότι δεν λύνει το πρόβλημα της λαθρεμπορίας. Η καθιέρωση ηλεκτρονικού συστήματος ελέγχου σε όλα τα στάδια της εμπορίας αλλά και της μεταφοράς των καυσίμων επιβάλλεται να προχωρήσει άμεσα. Όμως υπάρχει το ζήτημα της επιστροφής φόρου στους καταναλωτές όπου με τον τρόπο που μέχρι σήμερα προβλέπεται να γίνει δημιουργεί πολλές και κραυγαλέες αδικίες. Δεν μπορεί παραδείγματος χάριν τα Τζουμέρκα της Άρτας με υψόμετρο ίσο ή μεγαλύτερο από αντίστοιχες περιοχές διπλανών ή άλλων περιοχών να βρίσκονται σε χαμηλότερη κατηγορία, κλιματική ζώνη. Η επιστροφή φόρου θα πρέπει να συνδυαστεί με όρια κατανάλωσης που θα λαμβάνει υπόψη και το υψόμετρο κάθε περιοχής. 
Κύριε Πρόεδρε, θα πρέπει να δούμε με ιδιαίτερη προσοχή την τροπολογία που αναφέρεται στις εισφορές των ασφαλισμένων του ΟΓΑ. Αναφερόμαστε στην κατηγορία των αγροτών και σε ένα τομέα που περιμένουμε να πάρει στις πλάτες του την αφετηρία της ανάπτυξης για τη χώρα μας, που αφορά στην προοπτική και τη δυναμική του πρωτογενή τομέα. Σε κάθε περίπτωση ιδιαίτερα για τους συνταξιούχους του ΟΓΑ δεν υπάρχουν γι’ αυτή την κατηγορία των συμπολιτών μας περιθώρια άλλων απωλειών από την εφαρμογή μιας τέτοιας διάταξης.
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)","ΧΡΗΣΤΟΣ ΓΚΟΚΑΣ",112
"74400"," Το λόγο έχει ζητήσει ο Υπουργός Οικονομικών για δυο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74401"," Απλώς θα ήθελα να πάρω το λόγο για να προσθέσω αναδιατυπώσεις στα άρθρα 2 και 4.","ΙΩΑΝΝΗΣ ΣΤΟΥΡΝΑΡΑΣ",168
"74402"," Κύριε Υπουργέ, καταθέστε τις αναδιατυπώσεις στα Πρακτικά και θα διανεμηθούν.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74403"," Στις 11 το βράδυ αναδιατυπώσεις; Πρέπει να ακουστούν.","ΖΩΗ ΚΩΝΣΤΑΝΤΟΠΟΥΛΟΥ",272
"74404"," Θέλετε να τις ακούσετε; Εντάξει, κυρία Κωνσταντοπούλου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74405"," Στο άρθρο δεύτερο του σχεδίου νόμου προστίθεται η παράγραφος 2 ως εξής: «Πριν την αξιοποίηση με οποιοδήποτε τρόπο από το Ταμείο Αξιοποίησης Ιδιωτικής Περιουσίας του Δημοσίου Α.Ε. των μετοχών των ανώνυμων εταιριών που αναφέρονται στην Πράξη Νομοθετικού Περιεχομένου που κυρώνεται με την προηγούμενη παράγραφο, η Επιτροπή Οικονομικών Υποθέσεων της Βουλής διατυπώνει προτάσεις και παρατηρήσεις επί του σχεδίου της προκήρυξης ή της πρόσκλησης εκδήλωσης ενδιαφέροντος, τις οποίες το Ταμείο οφείλει να λαμβάνει υπόψη του κατά την κατάρτιση της προκήρυξης ή της πρόσκλησης στο πλαίσιο εκπλήρωσης του σκοπού του. Η διαδικασία της παραγράφου 9 του άρθρου 32 του Κανονισμού της Βουλής εφαρμόζεται αναλογικά».
Η προτεινόμενη προσθήκη είναι απαραίτητη για την πληρέστερη ενημέρωση της αρμόδιας Διαρκούς Επιτροπής και την κατάθεση των προτάσεων πριν από την αξιοποίηση των ΔΕΚΟ που διαλαμβάνονται στην κυρούμενη με το άρθρο δεύτερο πράξη νομοθετικού περιεχομένου. 
Επί του άρθρου τέταρτου, πρώτον, στον τίτλο του διαγράφονται οι λέξεις «Εσωτερικών» και «Δικαιοσύνης και Υγείας». 
Δεύτερον, στην υποπαράγραφο α. της τελευταίας παραγράφου του άρθρου τέταρτου διαγράφονται οι λέξεις «από τότε που προστέθηκαν με το εδάφιο α’ της παραγράφου 2 του άρθρου πέμπτου του ν. 4079/2012 (Α’ 182)». 
Τρίτον, η υποπαράγραφος β. της τελευταίας παραγράφου του άρθρου τέταρτου αναδιατυπώνεται ως εξής: « Η περίπτωση β’ της υποπαραγράφου 2 της παραγράφου Β του άρθρου πέμπτου του ν. 4079/2012 καταργείται».
Τέλος, τέταρτον, στην εσωτερική περίπτωση α’ της παραγράφου 2 της υποπαραγράφου γ. της τελευταίας παραγράφου του άρθρου τέταρτου η λέξη «προσφυγές» αντικαθιστάται με τις λέξεις «διαφορές», το κόμμα, καθώς και η λέξη «που» μετά τη λέξη «ημερών» διαγράφονται και προστίθενται οι λέξεις «και η προθεσμία για την άσκησή της».","ΙΩΑΝΝΗΣ ΣΤΟΥΡΝΑΡΑΣ",168
"74406","  Κύριε Υπουργέ, παρακαλώ να κατατεθούν στα Πρακτικά και να διανεμηθούν. 
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες Προσθήκες-Αναδιατυπώσεις, οι οποίες έχουν ως εξής: 
(Να μπουν οι σελίδες 233 και 234)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74407"," Μήπως μπορεί ο κύριος Υπουργός να μας εξηγήσει και σε τι αποσκοπούν αυτές οι προσθήκες-αναδιατυπώσεις;","ΖΩΗ ΚΩΝΤΑΝΤΟΠΟΥΛΟΥ",272
"74408","  Έχω την αίσθηση ότι προηγουμένως που διάβαζε αυτές τις τροποποιήσεις ανέφερε και το λόγο για τον οποίο γίνονται.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74409"," Τη δεύτερη φορά δεν κατάλαβε κανείς.","ΟΛΓΑ-ΝΑΝΤΙΑ ΒΑΛΑΒΑΝΗ",48
"74410","  Εν πάση περιπτώσει, σε λίγο ο Υπουργός θα λάβει το λόγο – τον έχει ζητήσει τουλάχιστον- και θα τα εξηγήσει όλα αυτά. 
Το λόγο έχει ο κ. Κουρουμπλής.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74411"," Κύριε Πρόεδρε, αφού ο αξιότιμος Υπουργός Οικονομικών μας θύμισε το Λένιν, εγώ θα του θυμίσω τον Ελευθέριο Βενιζέλο. 
Δύο μήνες, λοιπόν, πριν να επέλθει η πτώχευση του ’32, κύριε Πρόεδρε, ο Εθνάρχης δια της Βουλής των Ελλήνων απευθυνόμενος στον ελληνικό λαό είπε μεταξύ άλλων το εξής πολύ σημαντικό: «Εμείς κάναμε προσπάθειες να πείσουμε τους δανειστές να μας δώσουν κάποια δάνεια. Αυτοί δεν προσήλθαν. Εγώ λοιπόν..», λέει ο Ελευθέριος Βενιζέλος, απευθυνόμενος στον ελληνικό λαό «…λέω ότι ο ελληνικός λαός δε θα πεινάσει. Θα στηριχθούμε στις παραγωγικές και δημιουργικές δυνάμεις του τόπου και θα ξεπεράσουμε αυτήν τη φοβερή κρίση που έρχεται μπροστά μας». 
Αντί, λοιπόν, μιας τέτοιας τοποθέτησης που εμπνέει το λαό, που συνεγείρει τον τόπο και την κοινωνία σε μια πατριωτική προσπάθεια, εκστομίσθηκε προχθές από τον Υπουργό Οικονομικών μια βαρύτατη ύβρις κατά του ελληνικού λαού: «Αυτός ο λαός, αν δεν πάρει τα τριάντα ένα δισεκατομμύρια, θα πεινάσει». 
Δεν κατάλαβε, όμως, ο καλός και αξιότιμος, κύριος Υπουργός, ότι με αυτή του τη δήλωση ακύρωσε και την όποια διαπραγματευτική –υποτιθέμενη- προσπάθεια της συγκυβέρνησης. Διότι, όταν λες στον αντίπαλο που σου δανείζει ότι θα πεινάσει ο ελληνικός λαός αν δεν πάρει τα λεφτά, ποια είναι η διαπραγματευτική σου δυνατότητα, κύριε Πρόεδρε;
Κύριε Πρόεδρε, συζητούμε ένα πολύ κρίσιμο νομοσχέδιο. Επιχειρείται με τη λογική του πανικού να εκποιηθεί και να ξεπουληθεί ολόκληρη η δημόσια περιουσία και ακυρώνονται οι ίδιοι οι Βουλευτές και της Νέας Δημοκρατίας και του ΠΑΣΟΚ, όταν ψήφιζαν σε δυο διαφορετικούς νόμους όρους και προϋποθέσεις των διαδικασιών εκποίησης της δημόσιας περιουσίας, την οποία βαφτίζουν τώρα ως «αξιοποίηση». «Βαφτίζουν το κρέας, ψάρι». 
Βλέπουμε, κύριε Πρόεδρε, να καταργούνται όροι και προϋποθέσεις, μάλιστα, σε μια περίοδο που θα έπρεπε να είχαν ενισχυθεί από τη στιγμή που βάσει του κλίματος που επικρατεί στην αγορά, ξέρουμε πολύ καλά ότι οι τιμές και που είχαν αυτές οι δημόσιες επιχειρήσεις ή η δημόσια γη είναι σήμερα πολύ χαμηλότερες. 
Αντί, λοιπόν, να είχαμε βάλει πολύ μεγαλύτερους φραγμούς ώστε να προστατεύσουμε τη δημόσια περιουσία, έχοντας τη λογική ότι ανάπτυξη σημαίνει πάση θυσία ιδιωτικοποίηση και ξεπούλημα της δημόσιας περιουσίας, προσπαθούμε να πείσουμε τον ελληνικό λαό ότι με αυτό τον τρόπο θα βγούμε από την κρίση.
Κυρίες και κύριοι συνάδελφοι, θα πρέπει να γνωρίζουν -και ιδιαίτερα όσοι σήμερα βρίσκονται στο διοικητικό συμβούλιο του ΤΑΙΠΕΔ- ότι αυτού του είδους οι πράξεις αγγίζουν τα όρια της απιστίας. Και μην φαντάζονται ότι πάντα θα έχουν την κάλυψη ορισμένων συστημάτων. Θα έρθει η ώρα που θα κρίνει ο ελληνικός λαός και τότε θα λογοδοτήσουν, όσοι θα έχουν συμβάλει στο ξεπούλημα της δημόσιας περιουσίας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Κύριε Πρόεδρε, θα ιδιωτικοποιήσουμε την ΕΥΔΑΠ και θα την καταστήσουμε μονοπώλιο. Ξέρουμε όλοι όσοι παρεπιδημούμε στην Ιερουσαλήμ τι έγινε και στο Παρίσι και στο Λονδίνο. Ξέρουμε πολύ καλά ότι θα υποβαθμιστεί η ποιότητα του νερού, ότι ο κόσμος θα πληρώσει πολύ ακριβότερα το νερό, ότι θα «πούμε το νερό νεράκι» και στην Αθήνα και στη Θεσσαλονίκη –αυτό πρέπει να το γνωρίζει ο ελληνικός λαός- και ότι θα παραχωρήσουμε επενδύσεις δισεκατομμυρίων στα δίκτυα, προκειμένου να πάρουμε 200 εκατομμύρια ευρώ, όταν το «μιντιακό» σύστημα χρωστάει 400 εκατομμύρια ευρώ και όταν το τραπεζικό σύστημα για το οποίο δουλεύει όλο το σύστημα εδώ το πολιτικό -δυστυχώς για να σώσουμε τους τραπεζίτες και τα αμαρτήματά τους- χρωστάει 500 εκατομμύρια ευρώ από τα πρώτα λεφτά που έδωσε η Νέα Δημοκρατία. Και έρχονται εδώ και μας λένε ότι θα ανακεφαλαιοποιηθεί το τραπεζικό σύστημα, χωρίς να υπάρχει καμία δέσμευση ότι κάποια απ’ αυτά τα λεφτά θα πάνε στην πραγματική οικονομία. Διακόσια δισεκατομμύρια σε εγγυήσεις, σε ρευστό και σε ανακεφαλαιοποίηση πήρε το τραπεζικό σύστημα, όσο και το ΑΕΠ της χώρας και παρά ταύτα στην πραγματική οικονομία δεν έχει πάει ούτε ένα ευρώ. 
Αυτή είναι η πραγματικότητα, κύριε Πρόεδρε, και έρχεται η Κυβέρνηση και σ’ αυτό το νομοσχέδιο να υπηρετήσει τις τράπεζες και τους τραπεζίτες. Γιατί; Και εξηγούμαι: Η διάταξη που αφορά το επικουρικό ταμείο μπορεί να μου πει ο καλός συνάδελφος –λέω συνάδελφος κατ’αρχήν ως δικηγόρος- και Κοινοβουλευτικός Εκπρόσωπος της Νέας Δημοκρατίας, ποιον εξυπηρετεί –αν εξυπηρετεί- πραγματικά, τους πολίτες ή τους τραπεζίτες; Αν αυτή η διάταξη έχει μπει για να εξυπηρετήσει τις τράπεζες και όχι τον πολίτη, ο οποίος αφήνεται εντελώς απροστάτευτος; 
Θα κλείσω, κύριε Πρόεδρε, με μια πρόταση που κάνουμε εμείς και που καλώ όλους τους Βουλευτές όλων των πτερύγων να τη δουν τουλάχιστον, ώστε να βρεθεί ένας κοινός τόπος σ’ αυτό το σημείο. Αφορά το επίδομα πετρελαίου. 
Βεβαίως, κύριε Πρόεδρε, υπάρχει λαθρεμπορία και αν θέλαμε να συγκρουστούμε με το λαθρεμπόριο και το λαθρεμπόριο της θαλάσσης για το οποίο δεν μιλάει κανείς θα μπορούσαμε να βάλουμε εκείνο το σύστημα μέτρησης, που πραγματικά μπορεί να ελέγξει τη ροή, την κάνουλα από το διυλιστήριο μέχρι το πρατήριο. 
Ας περιοριστώ τώρα στην περίπτωση που συζητάμε. Μάλιστα, να πάει το πετρέλαιο στην τιμή του πετρελαίου κίνησης για να κλείσουμε την πόρτα του λαθρεμπορίου στα πρατήρια. Γιατί δεν πρέπει να δώσουμε τη δυνατότητα σε όλους τους Έλληνες να ζεσταθούν το χειμώνα; Με μια απλή πρόταση, να δώσουμε τη δυνατότητα επιστροφής του φόρου αυτού στην πρώτη κατοικία, μέχρι 120 τετραγωνικά. Το ξαναλέω: Στην πρώτη κατοικία, μέχρι 120 τετραγωνικά.
Εχθές, κύριε Πρόεδρε, είδε το φως της δημοσιότητας μια έρευνα που λέει ότι μόνο το 23% φέτος θα βάλει πετρέλαιο. Και ο ίδιος ο διευθύνων σύμβουλος των ΕΛΠΕ ο κ. Κωστόπουλος λέει ότι αν βρούμε έναν τρόπο να ενισχύσουμε την κατανάλωση, από εκεί θα καλύψουμε το έλλειμμα που θα δημιουργήσει αυτός ο περιορισμός που θα είναι εκατοντάδες εκατομμυρίων. Ε, λοιπόν, μπορούμε να βρούμε έναν κοινό τόπο, τουλάχιστον σ’ αυτό το σημείο, γιατί όλους μάς απασχολεί. Δεν λέω ότι έχουμε εμείς περισσότερη ευαισθησία από κανέναν άλλον εδώ μέσα, αλλά ας βρούμε μια λύση, ας προσπαθήσουμε έστω την τελευταία στιγμή…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"74412"," Συντομεύετε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74413"," Κλείνω, κύριε Πρόεδρε.
Στην κατ’ άρθρον συζήτηση. Να επιστραφεί ο φόρος στην πρώτη κατοικία μέχρι 120 τετραγωνικά. Νομίζω ότι θα είναι μια κίνηση που σ’ αυτές τις δύσκολες στιγμές, που η κοινωνία περνάει αυτό που περνάει, θα είναι μια ορθή στάση όλου του κοινοβουλίου απέναντι σε εκείνους που πραγματικά δοκιμάζονται πολύ περισσότερο, γιατί υπάρχουν και άνθρωποι που δοκιμάζονται πολύ περισσότερο από πολλούς άλλους.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"74414"," Το λόγο έχει ο συνάδελφος κ. Απόστολος Αλεξόπουλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74415"," Κύριε Πρόεδρε, δεν θυμάμαι εάν ως καθηγητής πανεπιστημίου είχα ποτέ τόσο μικρό ακροατήριο. Με ενοχλεί αυτό, γιατί θεωρώ ότι απαξιώνεται το Κοινοβούλιο, ο ναός της δημοκρατίας και γι’ αυτό ήθελα με αυτά τα λόγια να εκφράσω την ενόχλησή μου.
Κυρίες και κύριοι Βουλευτές, θα σας παρουσιάσω απλά μια ίσως απλοϊκή συνομιλία που είχα χθες με ένα φίλο μου, το Σταύρο. Με ρώτησε, λοιπόν, ο Σταύρος: Πες μου βρε Απόστολε είναι σωστές οι σκέψεις και οι προβληματισμοί που θα σου αναπτύξω ή θα πρέπει να ρωτήσω κάποιον άλλον πιο ειδικό από εσένα, ας πούμε έναν οικονομολόγο, έναν τραπεζίτη; 
Ας υποθέσουμε ότι πουλάμε την ΕΥΔΑΠ και ότι εισπράττουμε καλά λεφτά. Πού θα πάνε αυτά τα λεφτά; Σε ρωτώ, γιατί μου λένε ότι τα λεφτά θα πάνε κατευθείαν στους δανειστές μας και ότι η ΕΥΔΑΠ θα καταλήξει στα χέρια κάποιου ιδιώτη. Εγώ πίστευα αφελώς ότι τα λεφτά αυτά θα πάνε στην ευαγγελιζόμενη ανάπτυξη. Δεν λέω, χρωστάμε, αλλά από ό,τι διαβάζω, τα λεφτά που θα πάρουμε από την πώληση και άλλων οργανισμών κοινής ωφέλειας ή οργανισμών στρατηγικού χαρακτήρα, είναι «σταγόνα στον ωκεανό» μπροστά σε αυτά που χρωστάμε. Γιατί, λοιπόν, τους πουλάμε; Δεν «χάνουμε έτσι και τα αυγά και τα πασχάλια»; 
Διαβάζω ακόμη Απόστολε ότι η ΕΥΔΑΠ είναι μια κερδοφόρος επιχείρηση και ερωτώ: Αν η ΕΥΔΑΠ πάει στα χέρια κάποιου ιδιώτη, το κράτος δεν αποστερείται των κερδών αυτών; Με τα κέρδη αυτά δεν ασκείται από το κράτος κάποια κοινωνική πολιτική; Από πού, λοιπόν, και πώς θα αντικαταστήσει το κράτος τα κέρδη που είχε από την ΕΥΔΑΠ, αφού από εδώ και πέρα θα την εκμεταλλεύεται ο ιδιώτης; Μήπως θα βγούμε πάλι για δανεικά; Μα, τότε, δεν θα αυξηθεί και πάλι το χρέος μας; Μήπως θα φορολογήσουμε τον ιδιώτη, έτσι ώστε από τη φορολογία αυτή θα εισπράττει το κράτος ποσό ίσο με τα κέρδη που είχε πριν η δημόσια ΕΥΔΑΠ; 
Μα, αν είναι έτσι τα πράγματα, με δεδομένο ότι ο ιδιώτης δεν επενδύει για την ψυχή της μάνας του, «δεν είναι λογικό να υποθέσω ότι ο ιδιώτης» για να καλύψει την υπέρ του κράτους φορολογία των εσόδων του, αλλά και για να έχει κέρδη,  θα προχωρήσει σε άμεση και  γενναία αύξηση της τιμής του νερού και των υπηρεσιών που παρέχει σήμερα η ΕΥΔΑΠ στους πολίτες;
 Μα, τότε βρε Απόστολε, πώς θα μπορέσω εγώ να ανταποκριθώ σε νέα οικονομικά βάρη, τη στιγμή που βλέπω ότι γύρω μου όλα ακριβαίνουν. Ο μισθός μου έχει πετσοκοπεί, τα δώρα μου καταργούνται, έχω τρελαθεί στο να πληρώνω φόρους και χαράτσια και το χειρότερο, πώς θα ανταποκριθώ όταν δεν ξέρω εάν αύριο θα δουλεύω ακόμη; Και να σκεφθείς ότι αυτά τα λέω εγώ, που για καλή μου τύχη δεν έχω υποχρεώσεις με τραπεζικά δάνεια. Φαντάζεσαι πώς αισθάνονται αυτοί που έχουν δανειστεί; 
Για να είμαι, όμως, ειλικρινής μαζί σου Απόστολε, δεν νομίζω ότι το κράτος θα λειτουργήσει έτσι, ότι δηλαδή πουλώντας την ΕΥΔΑΠ θα έχει φροντίσει να συνεχίζουν να μπαίνουν στα ταμεία του τόσα χρήματα όσα ήταν τα κέρδη της ΕΥΔΑΠ. 
Το λέω αυτό γιατί βλέπουμε όλοι μας το πως αντιμετωπίζει και τι κάνει το δημόσιο για να διευκολύνει τους λεγόμενους στρατηγικούς επενδυτές. Παραδείγματος χάριν τροποποιεί και καταργεί περιβαλλοντολογική νομοθεσία που έστω και στοιχειωδώς προσέφερε προστασία στο περιβάλλον, καταπατά και καταργεί εργασιακές σχέσεις και θεσπίζει άλλες που θυμίζουν μεσαίωνα. 
Αλήθεια Απόστολε, έχεις καταλάβει τι θα συμβεί με την κύρωση του τρίτου άρθρου του νομοσχεδίου και συζητάτε στη Βουλή.
Και συνεχίζει ο φίλος μου ο Σταύρος: «Μήπως όμως Απόστολε η πώληση της ΕΥΔΑΠ θα συμβάλει στην ανάπτυξη της χώρας μας; Μήπως πουλώντας την, πολύ φοβάμαι ξεπουλώντας την, θα δημιουργηθούν νέες θέσεις εργασίας; Μα μαθαίνω ότι η ΕΥΔΑΠ λειτουργεί σήμερα με το λιγότερο προσωπικό που είχε από τότε που ιδρύθηκε σαν εταιρεία. Απογυμνώνεται Απόστολε, η ΕΥΔΑΠ από έμπειρο προσωπικό και έτσι ο ιδιώτης επενδυτής θα τη βρει με ελάχιστο προσωπικό. Και αν κρίνω από την ιδιωτικοποίηση του ΟΤΕ, όχι μόνο δεν πρόκειται να γίνουν προσλήψεις, αλλά οι επενδυτές θα μειώσουν κι άλλο τον αριθμό των εργαζομένων. 
Επίσης, Απόστολε, ποιος με διαβεβαιώνει ότι κάτω από μία ιδιωτικοποιημένη ΕΥΔΑΠ θα έχω την ίδια ποιότητα νερού; Ποιος με διαβεβαιώνει ότι θα συντηρείται και θα εκσυγχρονίζεται το δίκτυο παροχής του νερού και της αποχέτευσης; Τα παραδείγματα από άλλες χώρες του κόσμου, στις οποίες ιδιωτικοποιήθηκαν οι αντίστοιχες ΕΥΔΑΠ, δείχνουν ότι οι ιδιοκτήτες τους μόνο για τα κέρδη τους φρόντιζαν, μέχρις ότου η κοινωνική πίεση και η διαπίστωση ότι θα πρέπει να αρχίσουν να «βάζουν το χέρι στην τσέπη τους», τους ανάγκασαν να τους ξαναγυρίσουν στο δημόσιο. Μήπως, Απόστολε, οι κυβερνώντες μας περιπαίζουν; Και θα τους αφήσουμε να λεηλατήσουν τα πάντα; Δεν νομίζεις ότι θα πρέπει να αντιμετωπίσουμε διαφορετικά το χρέος και τους δανειστές μας; Και δεν θα πρέπει να δούμε ποιοι και πώς μας οδήγησαν εδώ;».
Λέω, λοιπόν, Σταύρο, φίλε μου, μη περιμένεις απάντηση σε αυτά από οικονομολόγους και τραπεζίτες και μάλιστα κυβερνητικούς ούτε από τα παπαγαλάκια τους. Τις απαντήσεις βέβαια τις έχεις δώσει μόνος σου. Δυστυχώς, Σταύρο, ο χρόνος της ομιλίας μου τελειώνει. Μόνο αυτός τελειώνει εδώ στη Βουλή και πριν μας τελειώσουν όλους ας αντισταθούμε, ας τους ανατρέψουμε, ας περισώσουμε ό,τι έχει απομείνει και ας δώσουμε την ευκαιρία στο ΣΥΡΙΖΑ –Ενωτικό Κοινωνικό Μέτωπο και στον λαό να ξεκινήσει μία προσπάθεια ανασυγκρότησης της χώρας μας, να ξεκινήσει την ανάκαμψη και την ανόρθωση της οικονομίας μας με βάση το πρόγραμμά μας, που υπάρχει, τις προτάσεις μας, που υπάρχουν, απαλλαγμένοι από μνημόνια, τους υπηρέτες τους και τους εφαρμοστικούς τους νόμους. 
Εγώ φίλε Σταύρο, θα καταψηφίσω τούτο το νομοσχέδιο γιατί αντιλαμβάνομαι πού μας οδηγεί και πού θα οδηγήσει τη χώρα μας.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΠΟΣΤΟΛΟΣ ΑΛΕΞΟΠΟΥΛΟΣ",13
"74416"," Ευχαριστούμε τον κύριο συνάδελφο.
Το λόγο έχει ο κ. Ιωάννης Αμανατίδης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74417"," Κύριε Πρόεδρε, κυρίες και κύριοι Βουλευτές, προκειμένου να ικανοποιηθούν οι ορέξεις των τοκογλύφων δανειστών, αυτή η συγκυβέρνηση της τρόικα του εσωτερικού με το παρόν νομοσχέδιο επιταχύνει και επικυρώνει το πρόγραμμα ιδιωτικοποίησης- ξεπουλήματος όλων των δημόσιων αγαθών, υπηρεσιών και υποδομών. 
Κατ’ απαίτηση της τρόικα -για να εκταμιευθεί μία ακόμη δόση ενός θανατηφόρου φαρμάκου- στο πρόγραμμα ιδιωτικοποιήσεων την περίοδο 2012-2016 ξεπουλιούνται ενέργεια, νερό, μεταφορές, λιμάνια, ΟΠΑΠ, ΕΛΤΑ. Ταυτόχρονα όμως με αυτό το πρόγραμμα, προχωρεί στην υλοποίηση ενός άλλου βάρβαρου προγράμματος παίρνοντας μέτρα πάνω από 13,5 δισεκατομμύρια σε βάρος μισθών και συντάξεων, ασφαλιστικών ταμείων, εργασιακών σχέσεων παίζοντας ακόμη και σήμερα τη φαρσοκωμωδία των συνεχών συσκέψεων και δήθεν διαπραγματεύσεων με την τρόικα.
Τα περίφημα δεκαοκτώ σημεία επαναδιαπραγμάτευσης της Νέας Δημοκρατίας, αλλά και οι κόκκινες γραμμές ΠΑΣΟΚ και ΔΗΜΑΡ ξεχάστηκαν την επομένη των εκλογών του Ιουνίου. Και γιατί όχι άλλωστε-σύμφωνα με αυτούς; Αφού χρησιμοποιήθηκαν για να ξεγελάσουν τον ελληνικό λαό και να υφαρπάξουν την ψήφο του. Και μόνο το γεγονός αυτό απονομιμοποιεί το σημερινό σχέδιο νόμου που φέρνει η Κυβέρνηση στη Βουλή. Ποτέ δεν τέθηκαν στην κρίση του λαού μας αυτά που σήμερα εισάγετε προς ψήφιση.
Κυρίες και κύριοι Βουλευτές, ξεπουλούν το νερό στα μεγάλα ιδιωτικά συμφέροντα, την ίδια ώρα που οι ίδιοι παραδέχονται ότι χρωστάνε 500 εκατομμύρια στην ΕΥΔΑΠ και τη στιγμή που η ΕΥΑΘ είναι κερδοφόρα και δεν επιβαρύνει το δημόσιο ούτε με ένα ευρώ. Αν αυτό το κατορθώσουν, τότε θα υπάρξουν  δυσμενείς επιπτώσεις στην ποιότητα του νερού και άρα στην υγεία μας, όπως άλλωστε δείχνει και η παγκόσμια εμπειρία, καθώς καμμιά ιδιωτική εταιρεία δεν προβαίνει στους απαραίτητους ελέγχους και στον εκσυγχρονισμό των εγκαταστάσεων, αλλά και στην ποσότητα του νερού από την αλόγιστη εκμετάλλευση των υδάτινων πόρων. Θα αυξηθούν τα ήδη αυξημένα τιμολόγια και θα ρυθμιστούν πολιτικές κοψίματος παροχής σε όσους ειδικά λόγω της φιλελεύθερης, ταξικής, μνημονιακής πολιτικής δεν μπορούν να πληρώσουν. Θα  στερήσει πόρους από το δημόσιο, θα επιφέρει εργασιακό Μεσαίωνα στους εργαζόμενους και υπερκέρδη στους εργοδότες. 
Και όλα αυτά με τις ευλογίες της Κομισιόν που χωρίς να κοκκινίζει, προσπαθεί να επιβάλει την ιδιωτικοποίηση των υπηρεσιών ύδρευσης σε όλες τις χώρες που λαμβάνουν πακέτα διάσωσης, μεταξύ των οποίων και η χώρα μας, ακόμα και ενάντια στη δική της ντιρεκτίβα περί ουδετερότητας σε σχέση με την ιδιωτική ή δημόσια περιουσία και διαχείριση των συλλογικών υπηρεσιών νερού -άρθρο 345 και 171 της ντιρεκτίβας 2006/123 σχετικά με τις υπηρεσίες της εσωτερικής αγοράς- αλλά και στο πρωτόκολλο για τις δημόσιες υπηρεσίες συνθήκης και ενώ ακόμα καμία πρωτοβουλία δεν έχει παρθεί από την επιτροπή προκειμένου να εφαρμόσει το ψήφισμα του ΟΗΕ του Ιουλίου του 2012 που κατοχυρώνει την πρόσβαση σε καθαρό νερό και υγιεινή ως ανθρώπινο δικαίωμα.
Κυρίες και κύριοι Βουλευτές, η μόνη σοβαρή οικονομική έρευνα που έχει γίνει πάνω στο θέμα του νερού δεν καταλήγει σε κανένα της σημείο ότι η ιδιωτικοποίηση φέρνει τη μείωση του κόστους.
Κυρίες και κύριοι Βουλευτές, αυτός που έδωσε το όνομα στο ΤΑΙΠΕΔ θα πρέπει να ήταν πολύ ευφάνταστος ή πολύ πονηρός. Ταμείο  Αξιοποίησης Ιδιωτικής Περιουσίας Ελληνικού Δημοσίου. Ιδιωτική περιουσία ελληνικού δημοσίου; Δημόσια και ιδιωτική; Η περιουσία αυτή είναι δημόσιο αγαθό. Αξιοποίηση. Τι σημαίνει αξιοποίηση; «Η εκμετάλλευση των δυνατοτήτων που μου παρέχει κάτι έτσι ώστε να φτάσει στο υψηλότερο σημείο της απόδοσής του». Και ποια είναι η αξιοποίηση, το υψηλότερο σημείο απόδοσης κατά την Κυβέρνηση; Η πώλησή τους. Αν αυτό λέγεται αξιοποίηση, αν η πώληση λέγεται αξιοποίηση, τότε έχουμε εφεύρει καινούργια λεξικά. 
Το ΤΑΙΠΕΔ, λοιπόν, είναι εργαλείο καταστροφής των δημόσιων αγαθών. Πώς και με ποια εργαλεία θα επιτευχθεί η ανάπτυξη όταν θα τα έχεις πουλήσει; Το μέλλον που μας επιφυλάσσει το παρόν σχέδιο νόμου, δεν θα είναι επίτευγμα αλλά καταστροφή. Και βέβαια, είναι χαριστική βολή στο διαρκές έγκλημα που συντελείται στη χώρα μας, της φτωχοποίησης και εξαθλίωσης του λαού μας. Η Κυβέρνηση μ’ αυτό το σχέδιο νόμου σπεύδει, όχι μόνο να ικανοποιήσει, αλλά και πλειοδοτεί στην καταστροφή των κοινωνικών  αγαθών με πρόσχημα την ανταγωνιστικότητα. 
Κύριες και κύριοι Βουλευτές, το κόστος εργασίας μειώνεται την τελευταία διετία κατά 6% κατά τρίμηνο. Ταυτόχρονα, όμως η θέση της χώρας μας στην κατάταξη της ανταγωνιστικότητας έχει χειροτερέψει. Τα παραμύθια τους έχουν τελειώσει. Πού έχει πάει αυτό το ποσοστό μείωσης και της καταστροφής της εργασίας; Το ποσοστό αυτό αναπλήρωσε τις απώλειες των κερδών τους -όχι των ζημιών τους- των κερδών του κεφαλαίου και των εργοδοτών και καθόλου δεν πήγε για διαρθρωτικές αλλαγές ή εκσυγχρονισμό των επιχειρήσεων. 
Κυρίες και κύριοι Βουλευτές, μ’ αυτό το σχέδιο νόμου στραγγαλίζεται και η παιδεία. Τη στιγμή που κούρεψαν τα αποθεματικά των ΑΕΙ, καταργούν, χωρίς να αναπληρώνουν, την εισφορά 0,5% του νομοθετικού διατάγματος επί της αξίας όλων των εισαγόμενων εμπορευμάτων που διατίθενται κατά το 1/3 προς ενίσχυση του Πανεπιστημίου και του Πολυτεχνείου Αθηνών, από το οποίο το 1/10 πηγαίνει στην Ακαδημία Αθηνών, το έτερο τρίτο προς ενίσχυση του Πανεπιστημίου Θεσσαλονίκης και τέλος το υπόλοιπο 1/3 για την προώθηση της εξαγωγής ελληνικών προϊόντων.
Η Κυβέρνηση εδώ αποκαλύπτεται βασιλικότερη του βασιλέως, περισσότερο τροϊκανή, γιατί ο ΣΕΒ και συγκεκριμένα ο Σύνδεσμος Ελλήνων Βιομηχάνων Βορείου Ελλάδος σε πρότασή του που είχε κάνει το Φεβρουάριο για το ίδιο θέμα πρότεινε όχι την άμεση κατάργηση αυτού εδώ του 0,5%, αλλά τη σταδιακή κατάργησή του σε βάθος πενταετίας, δηλαδή 20% κάθε χρόνο. Και έρχεται η Κυβέρνηση, χωρίς να αναπληρώσει αυτό το ποσοστό, να το καταργήσει αμέσως. 
Ας υποθέσουμε ότι έχετε δίκιο, ότι πρέπει και αναγκαζόμαστε να «πουλήσουμε τα ασημικά μας». Ένας νοικοκύρης όμως, όταν πουλάει τα ασημικά του σπιτιού του, τα πουλάει για να ζεστάνει το παιδί του και την οικογένειά του, για να την ταΐσει, για να τη γιατρέψει, για να τη μορφώσει. Εσείς πουλάτε τα ασημικά, όχι γι’ αυτό το λόγο. Τα ασημικά τα δίνετε στους δανειστές. Δεν υπάρχει καμμία προοπτική με αυτά που κάνετε. Και μήπως μειώνεται το χρέος; Όχι το χρέος θα αυξηθεί. 
Είναι δηλαδή ταυτόχρονα, αδιέξοδη αυτή η πολιτική κυρίες και κύριοι βουλευτές. Ο εκβιασμός «μέτρα ή πείνα» δεν πρόκειται να περάσει. Στην Ελλάδα των ληγμένων τροφίμων που πρέπει να καταναλώσουμε, των ενεχυροδανειστηρίων, των μισθωτών και των συνταξιούχων που ο μισθός τους και η σύνταξή τους δεν φτάνει για το πρώτο πενθήμερο, των αστέγων, των παιδιών που λιποθυμούν, η Κυβέρνηση αυτή δεν πρέπει να έχει κανένα μέλλον. Οι εργαζόμενοι και ο λαός μας με τους αγώνες τους δεν θα επιτρέψουν τη συνέχιση αυτής της πολιτικής. 
Κύριοι της Κυβέρνησης και της συγκυβέρνησης, όσο πιο γρήγορα φύγετε, τόσο πιο λίγες θα είναι και οι καταστροφικές συνέπειες για τη χώρα μας. Σε αυτό θα συμβάλουμε σαν ΣΥΡΙΖΑ-Ενωτικό Κοινωνικό Μέτωπο με όλες μας τις δυνάμεις και μέσα και έξω από τη Βουλή.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΑΜΑΝΑΤΙΔΗΣ",19
"74418"," Ευχαριστούμε πολύ.
Το λόγο έχει ο συνάδελφος κ. Οδυσσέας Βουδούρης. Απών, διαγράφεται.
Το λόγο έχει ο συνάδελφος κ. Δημήτριος Αναγνωστάκης για επτά λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74419"," Σας ευχαριστώ, κύριε Πρόεδρε.
Να ευχαριστήσω όλες και όλους τους συναδέλφους που έμειναν μέχρι αυτήν την ώρα.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74420"," «Για να μην τα λέω μόνος μου»!","ΙΟΡΔΑΝΗΣ ΤΖΑΜΤΖΗΣ",498
"74421"," Έτσι ακριβώς. 
Θα ήθελα να μου επιτρέψετε να ξεκινήσω από αυτό που ο κ. Αλεξόπουλος είπε για την επικοινωνία που είχε με το φίλο του το Σταύρο. Προφανώς, αν είχε τη δυνατότητα να πάρει μετά από την τοποθέτησή σας και γενικότερα μετά τη διαδικασία όπως έχει εξελιχθεί, θα έβαζε ακόμα ένα ερώτημα ο φίλος σας ο Σταύρος: «Γιατί, Απόστολε, δεν καταθέσατε μία ολοκληρωμένη πρόταση ως Αξιωματική Αντιπολίτευση, τόσο εσείς που πήρατε το λόγο όσο και ο Αρχηγός της Αξιωματικής Αντιπολίτευσης;». Αυτό είναι ένα ερώτημα.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74422"," Έδωσα απάντηση σε αυτό.
(Θόρυβος στην Αίθουσα)","ΑΠΟΣΤΟΛΟΣ ΑΛΕΞΟΠΟΥΛΟΣ",13
"74423"," Ησυχία παρακαλώ. 
Συνεχίστε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74424"," Επειδή ήξερα ότι ίσως προκαλέσει αντίλογο αυτή η αναφορά μου, έχω μαζί μου την ομιλία του κ. Τσίπρα, του αξιότιμου Αρχηγού της Αξιωματικής Αντιπολίτευσης, και θέλω να σταθώ σε τρία σημεία της. 
Εγκαλεί ο κ. Τσίπρας τη Δημοκρατική Αριστερά και τον Πρόεδρό της, τον κ. Κουβέλη, ότι ξέχασε τα περί απαγκίστρωσης και ότι απεμπολήσαμε την προεκλογική μας δέσμευση για την πολιτική διαπραγμάτευση. 
(Θόρυβος στην Αίθουσα)
Αν έχετε την καλοσύνη, επειδή ακούγεστε...","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74425"," Παρακαλώ, λίγο ησυχία. Σεβασμός στον ομιλητή. Είναι και περασμένη η ώρα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74426"," Δεν πειράζει.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74427"," Όχι, κύριε συνάδελφε, πειράζει.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74428"," Σας ευχαριστώ.
Θυμίζω, λοιπόν, στον κ. Τσίπρα και στους Βουλευτές του ΣΥΡΙΖΑ ότι σαφώς η Δημοκρατική Αριστερά δεν έχει ψηφίσει ούτε το πρώτο μνημόνιο ούτε το δεύτερο μνημόνιο ούτε το μεσοπρόθεσμο. Και βεβαίως είναι αυτονόητο και μου φαίνεται παράξενο πώς παρερμηνεύεται το γεγονός όταν αυτήν τη στιγμή υλοποιείται η δέσμευσή μας για σταδιακή απαγκίστρωση από επαχθείς όρους του μεσοπρόθεσμου, αυτό να γίνεται αιτία να μας εγκαλείτε.
Ειλικρινά, είναι παράδοξο και δημιουργεί, αν μη τι άλλο, ένα κενό στη ρητορική σας. Αν αυτό δεν είναι συνέπεια, αν αυτό δεν είναι σταθερότητα σε απόψεις και αρχές, όπως αυτές έχουν διατυπωθεί και προεκλογικά και μετεκλογικά συγχωρείστε με, αλλά αυτό που επιδιώκετε δεν είναι μία σοβαρή πολιτική αντιπαράθεση με βάση τα επιχειρήματα, αλλά απλά προσπαθείτε να δημιουργήσετε για άλλη μία φορά στο Κοινοβούλιο εντυπώσεις και βέβαια ο μοναδικός σας στόχος είναι να αποπροσανατολίσετε από το σοβαρό διακύβευμα που αντιμετωπίζει η χώρα, που είναι η παραμονή της στην Ευρωζώνη και το ευρώ, βεβαίως πάντα με την κοινωνία όρθια. 
Εμείς αυτά τα δύο τα έχουμε ταυτισμένα. Σας θυμίζω ότι είμαστε συνεπείς, γιατί δεν διστάσαμε ως κυβερνητικός εταίρος –όπως μας αποκαλείτε και έτσι είναι- να κάνουμε ένσταση και στο ζήτημα της «SIEMENS» και στα κέντρα πρώτης υποδοχής και βεβαίως -τόσο στην επιτροπή, όσο και στην κεντρική εισήγηση που έγινε από τη συνάδελφο κ. Ξηροτύρη- να διαφωνήσουμε κάθετα με πρακτικές και λογικές που αυτό το νομοσχέδιο θέλει να περάσει.
Γίνομαι πιο σαφής. Όταν συμφωνήθηκε η συμμετοχή των τριών κομμάτων στην Κυβέρνηση εθνικής ευθύνης υπογράφηκε μία προγραμματική συμφωνία. Για μας η προγραμματική συμφωνία, όπως και για τα υπόλοιπα κόμματα που στηρίζουν την Κυβέρνηση, είναι σε διαρκή ισχύ. 
Τότε, λοιπόν, στις αποκρατικοποιήσεις είχαμε δεσμευθεί και τα τρία κόμματα ότι θα υπάρχουν εγγυήσεις διαφάνειας, ότι οι αποκρατικοποιήσεις θα συνδέονται με την ανάπτυξη και όχι μόνο με εισπρακτικούς στόχους, ότι θα δημιουργηθεί ένα θεσμικό πλαίσιο για τις ρυθμιστικές αρχές, ότι θα υπάρξει διατήρηση της κυριότητας του κράτους στα δίκτυα και βέβαια αξιοποίηση του θεσμού των συμβάσεων παραχώρησης για βασικές υποδομές. 
Είχαμε επιπλέον μια ακόμη παράγραφο που μιλούσε για επίσπευση με άμεσες ενέργειες, κυρίως των περιπτώσεων όπου η συμμετοχή του ιδιωτικού τομέα συνδέεται με επενδύσεις σε υποδομές και θέσεις εργασίας, όπως για παράδειγμα το λειτουργικό έργο του ΟΣΕ.
Εμείς, λοιπόν, παραμένουμε σταθεροί, συνεπείς και δοκιμάζεται η αξιοπιστία μας, όπως δοκιμάζεται η αξιοπιστία κάθε πολιτικής δύναμης εντός της Βουλής. Διαφωνήσαμε, κύριε Υπουργέ, και το καταθέσαμε σε συνεδριάσεις που έγιναν. Μάλιστα, αυτή η διαφωνία μας έγινε μετά την ακρόαση φορέων που επιβεβαίωσαν τα αυτονόητα, την ορθότητα της πολιτικής θέσης της Δημοκρατικής Αριστεράς. 
Αναφέρομαι στο δεύτερο άρθρο, που σε καμμία περίπτωση εμείς δεν μπορούμε να το αποδεχθούμε, γιατί η όλη αξιοποίηση δεν έχει αναπτυξιακή στόχευση, αλλά στοχεύει μόνο στον εισπρακτικό τομέα και τίποτα περισσότερο.
Είπαμε επίσης ότι είναι απαραίτητο να υπάρχει ένα νομοθετικό πλαίσιο για τις ρυθμιστικές αρχές, έτσι ώστε να υπάρχει διασφάλιση της απρόσκοπτης λειτουργίας των εταιρειών στις παρεχόμενες κοινωνικές υπηρεσίες και αγαθά. Ζητήσαμε δε να εξαιρεθούν τόσο οι δημόσιες επιχειρήσεις κοινής ωφέλειας, όπως η ΕΥΔΑΠ και η ΕΥΑΘ και βεβαίως τα μεγάλα λιμάνια. Έγινε εκτενέστερη αναφορά και δεν θα μείνω σε αυτό.
Θέλω όμως να κάνω δύο αναφορές στις τροπολογίες. Σε ό,τι αφορά την τροπολογία για το επικουρικό είμαστε πλήρως αντίθετοι. Θεωρούμε ότι σε καμμία περίπτωση αυτή η πρόταση δεν αντιμετωπίζει τις δυσκολίες και τα προβλήματα που αντιμετωπίζουν οι άνθρωποι, που δυστυχώς γίνονται θύματα τροχαίων ατυχημάτων. 
Σε ό,τι έχει να κάνει –και κλείνω, κύριε Πρόεδρε- με τη δεύτερη τροπολογία και μιλώ για την εξίσωση του ειδικού φόρου κατανάλωσης στο πετρέλαιο κίνησης και θέρμανσης, θα συμφωνήσουμε κατ’ αρχάς, αλλά με μια βασική προϋπόθεση. 
Πρέπει να κτυπηθεί η λαθρεμπορία, πρέπει να κτυπηθεί η φοροδιαφυγή. Εξάλλου, είστε αποδέκτης πολλών ερωτήσεων από τη Δημοκρατική Αριστερά. Σαφώς θα πρέπει να ενεργοποιηθούν οι ΚΥΑ και βεβαίως έχουμε βάλει και μια ακόμη παρατήρηση - παράμετρο, ότι τα χρήματα τα οποία θα εισπραχθούν από την πάταξη της λαθρεμπορίας και της φοροδιαφυγής θα πρέπει να λειτουργήσουν αντισταθμιστικά και έτσι να υπάρξει μία νέα πολιτική ως προς το πετρέλαιο θέρμανσης. 
Τέλος, -και με αυτό κλείνω, κύριε Πρόεδρε, σε μισό λεπτό, με την ανοχή σας- ο κ. Τσίπρας είπε στην τοποθέτησή του το πρωί στη Βουλή ότι υπήρξε μία τρομοκρατία, ότι υπήρξε ένας εμπαιγμός της εκλογικής βάσης, δηλαδή του Έλληνα πολίτη και της Ελληνίδας. Και μάλιστα, μας κατηγόρησε ότι εμείς είπαμε στους ψηφοφόρους πως ο ΣΥΡΙΖΑ δεν θα πρέπει να έρθει, γιατί θα φύγουν οι επιχειρήσεις και γιατί θα γίνει, όπως ακριβώς είπε, η άρση των καταθέσεων…","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74429"," Κύριε Αναγνωστάκη, τώρα δικαιολογημένα παραπονιούνται κάποιοι, οι οποίοι όταν μιλούσαν τους πιέσαμε να περιοριστούν.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74430"," Έχω δέκα δευτερόλεπτα, κύριε Πρόεδρε;","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74431"," Εντάξει, έχετε δέκα δευτερόλεπτα. Ορίστε, συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74432"," Αυτό, λοιπόν, θα πρέπει να απευθυνθεί ως ερώτημα στους ίδιους τους λειτουργούντες εντός του ΣΥΡΙΖΑ, που αυτοί τα είπαν στον ελληνικό λαό κι έφεραν αυτό το αποτέλεσμα. 
Ευχαριστώ, κύριε Πρόεδρε.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74433"," Κι εμείς ευχαριστούμε. 
Το λόγο έχει η κ. Αντωνίου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"74434"," Κύριε Πρόεδρε, κυρίες και κύριοι συνάδελφοι, λόγω του περασμένου της ώρας και επειδή η συζήτηση για το σχέδιο νόμου έχει εξαντληθεί, θα περιοριστώ μόνο στην τροπολογία του Υπουργείου Οικονομικών για την εξίσωση του φόρου πετρελαίου θέρμανσης και κίνησης. 
Είμαι υποχρεωμένη να μεταφέρω στο Κοινοβούλιο τη φωνή αγωνίας όλων των συμπολιτών μου στην Καστοριά, σχετικά με την τιμή του πετρελαίου. 
Με στόχο την αντιμετώπιση του λαθρεμπορίου, καθώς ο μειωμένος συντελεστής Ειδικού Φόρου Κατανάλωσης στο πετρέλαιο θέρμανσης αποτελεί σημαντικό κίνητρο για τη διάπραξη λαθρεμπορικών πράξεων, το Υπουργείο Οικονομίας προχωρά στην καθιέρωση ενιαίου συντελεστή Ειδικού Φόρου Κατανάλωσης για το πετρέλαιο, ανεξαρτήτως χρήσης. 
Ασφαλώς και κανένας δεν θα μπορούσε να έχει αντιρρήσεις για την καταπολέμηση του λαθρεμπορίου σ’ ένα προϊόν μάλιστα στου οποίου τη φορολόγηση στηρίζεται ένα μεγάλο μέρος των εσόδων του ελληνικού δημοσίου. Επιτρέψτε μου όμως να κάνω δύο πολύ σημαντικές, κατά την άποψή μου, παρατηρήσεις. Πρώτον, ότι το Υπουργείο θα πρέπει πολύ γρήγορα να προχωρήσει στη λήψη όλων εκείνων των απαιτούμενων μέτρων, όπως το σύστημα εισροών –εκροών, που θα χτυπήσουν το πρόβλημα στη ρίζα του, έτσι ώστε να μην είναι αναγκαίες τέτοιου τύπου ρυθμίσεις. Και δεύτερον, τις επόμενες ημέρες ο Υπουργός Οικονομικών να προχωρήσει στην έκδοση των αποφάσεων που θα καθορίζουν το ύψος, τους όρους και τις προϋποθέσεις  για την καταβολή του επιδόματος θέρμανσης, το οποίο αν και προβλέπεται από το ν. 3986/2011, μέχρι σήμερα δεν έχει καθοριστεί. 
Κυρίες και κύριοι συνάδελφοι, εκλέγομαι και ζω στην Καστοριά και μπορώ να σας διαβεβαιώσω ότι το σημαντικότερο πρόβλημα των νοικοκυριών και των επιχειρήσεων τον επερχόμενο χειμώνα θα είναι η τιμή του πετρελαίου θέρμανσης. Η εξομοίωση του Ειδικού Φόρου Κατανάλωσης του πετρελαίου θέρμανσης με αυτόν του πετρελαίου κίνησης και άρα η εκτίναξη της τιμής του στο 1,4 ευρώ ανά λίτρο, όπως ήδη βλέπουμε, ή ακόμη και παραπάνω τους επόμενους μήνες, θα δημιουργήσει ανυπέρβλητα προβλήματα όχι μόνο σε πολλά νοικοκυριά και επιχειρήσεις, αλλά και στη λειτουργία των δήμων και των σχολείων, στις μονάδες κοινωνικής φροντίδας και στις αθλητικές εγκαταστάσεις. 
Οι συμπολίτες μας στην Καστοριά θα κληθούν να σηκώσουν στις πλάτες τους το φορολογικό βάρος από την εξομοίωση του Ειδικού Φόρου Κατανάλωσης του πετρελαίου θέρμανσης με το πετρέλαιο κίνησης, αφού λόγω του ιδιαίτερα σκληρού και μεγάλου σε διάρκεια χειμώνα καταναλώνουν πολλαπλάσιες ποσότητες από την υπόλοιπη Ελλάδα. 
Αρκεί να σας αναφέρω ότι τον περσινό χειμώνα η Καστοριά για περίπου δύο μήνες είχε θερμοκρασίες κάτω των μείον πέντε βαθμών Κελσίου. Άλλωστε, οι περισσότεροι αναζητούν εναλλακτικές πηγές θέρμανσης. Ενώ αρκετοί είναι αυτοί που εξαιτίας της οικονομικής αδυναμίας δεν θα χρησιμοποιήσουν κανενός είδους θέρμανση.
Εδώ και καιρό και πολύ πριν αρχίσει η διάθεση του πετρελαίου θέρμανσης, τα αρνητικά αποτελέσματα της παραπάνω απόφασης είναι ήδη ορατά: δάση αποψιλώνονται προκαλώντας τεράστιες περιβαλλοντολογικές βλάβες. Η επιστροφή στη χρήση ηλεκτρικής ενέργειας για θέρμανση θα δημιουργήσει προβλήματα στη ΔΕΗ και λόγω των φουσκωμένων λογαριασμών για τους καταναλωτές, αλλά και για την καταπόνηση του συστήματος μεταφοράς και διανομής. Στην αγορά πάλι των καυσοξύλων επικρατεί αναρχία με ανεξέλεγκτες εισαγωγές από γειτονικές χώρες, εμείς είμαστε σύνορα και αντιμετωπίζουμε αρκετά φαινόμενα λαθρεμπορίας. Αρκετοί επιτήδειοι ετοιμάζονται για εισαγωγές πετρελαίου θέρμανσης από γειτονικές χώρες με χαμηλότερη τιμή. 
Από τα παραπάνω τα συμπεράσματα είναι μάλλον εύκολα. Ούτε το ελληνικό δημόσιο έχει τα αναμενόμενα έσοδα, αφού ήδη η αύξηση της τιμής του πετρελαίου του 2011 έφερε μείωση της κατανάλωσης κατά 50%, αλλά και πολλοί συμπολίτες μας θα παγώσουν με απρόβλεπτες συνέπειες, γενικά για το κοινωνικό σύνολο.
Ασφαλώς και είναι αποδεκτή από όλους, το ανέφερα και νωρίτερα, η σκοπιμότητα της απόφασης της εξομοίωσης του ειδικού φόρου κατανάλωσης με στόχο την καταπολέμηση της λαθρεμπορίας και της φοροδιαφυγής. 
Παράλληλα όμως, στόχος θα πρέπει να είναι η αύξηση των εσόδων του δημοσίου, αλλά και η προστασία του κοινωνικού συνόλου. Στα πλαίσια αυτά είναι, λοιπόν, επιτακτική ανάγκη, τα προβλήματα που δημιουργούνται από τη συγκεκριμένη απόφαση να αντιμετωπιστούν γρήγορα και δίκαια.
Κυρίες και κύριοι συνάδελφοι, θεωρώ ότι όποιες κοινωνικές μεταβιβάσεις, ιδιαίτερα σε μια δύσκολη περίοδο όπως η σημερινή, πρέπει να είναι όσο το δυνατόν πιο στοχευμένες, για να έχουν αποτέλεσμα. Δεν μπορεί, λοιπόν, η Καστοριά, αλλά και ολόκληρη η Βόρεια Ελλάδα με δύο μήνες τουλάχιστον αρνητικές θερμοκρασίες να συγκρίνεται με τα ίδια κριτήρια και τις ίδιες διαδικασίες με περιοχές της χώρας μας, με θερμοκρασίες που αγγίζουν τους είκοσι βαθμούς κατά τη διάρκεια του χειμώνα. Με αυτά τα δεδομένα, η  απόφαση για την καταβολή του επιδόματος για την κατανάλωση πετρελαίου θέρμανσης πρέπει απαραίτητα να μην έχει οριζόντιο χαρακτήρα και να λαμβάνει υπόψη όλα τα ιδιαίτερα κλιματολογικά και οικονομικά χαρακτηριστικά της κάθε περιοχής.
Πρέπει να σας αναφέρω, κύριε  Υπουργέ, ότι οι προτάσεις που μέχρι σήμερα παρουσιάστηκαν για την καταβολή επιδόματος, κυρίως λόγω του οριζόντιου χαρακτήρα, είναι άδικες και ανεπαρκείς για την πόλη μου, για την πατρίδα μου. 
Επιτρέψτε μου να καταθέσω την πρόταση μου, που είχα την ευκαιρία να σας εκθέσω και προφορικά. Καταβολή επιδόματος θέρμανσης σαράντα λεπτών ανά λίτρο, χωρίς οικονομικά κριτήρια και μέχρι τρεις τόνους ανά ηλεκτροδοτούμενο ακίνητο, για την περιοχή της Περιφερειακής Ενότητας Καστοριάς. Μια πρόταση που απαλύνει τις πολύ σκληρές συνέπειες της τροπολογίας, που σήμερα συζητάμε και είναι κοινωνικά δίκαιη.
(Στο σημείο αυτό την Προεδρική Έδρα  καταλαμβάνει ο  Ε΄ Αντιπρόεδρος της Βουλής κ.  ΓΡΗΓΟΡΑΚΟΣ ΛΕΩΝΙΔΑΣ )
Κυρίες και κύριοι συνάδελφοι, κύριε Υπουργέ, η Καστοριανές και οι Καστοριανοί που διοργάνωσαν τις προηγούμενες ημέρες ένα πάρα πολύ μεγάλο συλλαλητήριο δεν διεκδικούν προνόμια, δεν μπορεί όμως να δεχτούμε και δυσμενή μεταχείριση. Ζητάμε κοινωνική δικαιοσύνη και ίση αντιμετώπιση στην κατανομή των φορολογικών βαρών. 
Παραμένω σίγουρη ότι θα λάβετε τις όποιες αποφάσεις με το μυαλό και την καρδιά σας στην Καστοριά, στη Βόρειο Ελλάδα που το χειμώνα παγώνει. Και όχι στη ζεστασιά της Αθήνας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΑΡΙΑ ΑΝΤΩΝΙΟΥ",31
"74435"," Ευχαριστούμε την κ. Αντωνίου.
Ο κ. Υπουργός, έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74436"," Θα μπορούσα να κάνω και τη δευτερολογία μου μαζί; Δεν ξέρω αν υπάρχουν και άλλοι Βουλευτές.","ΙΩΑΝΝΗΣ ΣΤΟΥΡΝΑΡΑΣ",168
"74437"," Θα υπάρξουν δευτερολογίες. 
Κάνετε ότι θέλετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74438"," Ωραία.","ΙΩΑΝΝΗΣ ΣΤΟΥΡΝΑΡΑΣ",168
"74439"," Άμα θέλει, ας κάνει και τη δευτερολογία του ο κ. Υπουργός.","ΖΩΗ ΚΩΝΣΤΑΝΤΟΠΟΥΛΟΥ",272
"74440"," Ορίστε, κύριε Υπουργέ, έχετε το λόγο για να διαβάσετε τις νομοθετικές βελτιώσεις.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74441"," Θα ανακοινώσω  νομοθετικές βελτιώσεις.","ΙΩΑΝΝΗΣ ΣΤΟΥΡΝΑΡΑΣ",168
"74442"," Μπορείτε να κάνετε τη δευτερολογία σας τώρα, ούτως ώστε να σας απαντήσουν οι εισηγητές. Και μετά έχετε το δικαίωμα να απαντήσετε τριτολογώντας εσείς. 
Μπορείτε, λοιπόν, να κάνετε και τη δευτερολογία σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74443"," Και τις διατυπώσεις.","ΙΩΑΝΝΗΣ ΣΤΟΥΡΝΑΡΑΣ",168
"74444"," Βεβαίως.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74445"," Ωραία. 
Ξεκινάω με διατυπώσεις και προσθήκες. 
Επί της από 5.10.2012 κατατεθείσης τροπολογίας με γενικό αριθμό 32 και ειδικό αριθμό 11 οι παράγραφοι 1 και 2 της από 5.10.2012 τροπολογίας αντικαθίστανται ως εξής:
1α. Το στοιχείο γ’ της παραγράφου 1 του άρθρου 19 του π.δ. 237/1986, όπως τροποποιήθηκε με την παράγραφο 1 του άρθρου 5 του π.δ. 264/1991 καταργείται και τα στοιχεία δ’ και ε’ αναριθμούνται σε γ’ και δ’ αντίστοιχα. 
β. Στο δεύτερο εδάφιο του σημείου δ’ του άρθρου 19 του ν. 489/1976, το οποίο προστέθηκε με το άρθρο 37 παράγραφος 21 του ν. 2496/1997 οι λέξεις «…του ισόποσου σε δραχμές των 1.500 ECU...» αντικαθίσταται από τις λέξεις «…των 1.500 ευρώ…»
γ. Η παράγραφος 2 του άρθρου 19 του π.δ. 237/1986, όπως τροποποιήθηκε με την παράγραφο 26 του άρθρου 37 του ν. 2496/1997 αντικαθίσταται, ως ακολούθως:
«2. Η αποζημίωση που καταβάλλει το Επικουρικό Κεφάλαιο για χρηματικές ικανοποιήσεις λόγω ψυχικής οδύνης δεν μπορεί να υπερβεί το ποσό των 6.000 ευρώ για κάθε δικαιούχο. Η αποζημίωση για τα εδάφια α’ και β’ της προηγούμενης παραγράφου του παρόντος άρθρου δεν μπορεί να υπερβεί τα κατά το άρθρο 6 παράγραφος 5 κατώτατα όρια ασφαλιστικών ποσών του χρόνου του ατυχήματος. 
Στις περιπτώσεις του εδαφίου γ’ της προηγούμενης παραγράφου το συνολικό ποσό για την αποζημίωση καταβάλλεται σύμφωνα με τα ακόλουθα: 
α) για αποζημίωση ύψους έως 4.000 ευρώ καταβάλλεται συνολικό ποσό ίσο προς το 90% αυτής 
β) για αποζημίωση ύψους από 4.001 έως 10.000 ευρώ καταβάλλεται συνολικό ποσό ίσο προς το 87,5% αυτής, με κατώτατο όριο 3.600 ευρώ.","ΙΩΑΝΝΗΣ ΣΤΟΥΡΝΑΡΑΣ",168
"74446"," Κύριε Πρόεδρε, αφού θα τα καταθέσει!","ΙΟΡΔΑΝΗΣ ΤΖΑΜΤΖΗΣ",498
"74447"," Αν θέλετε, να σας τα διαβάσω.","ΙΩΑΝΝΗΣ ΣΤΟΥΡΝΑΡΑΣ",168
"74448"," Είναι δυο σελίδες δακτυλογραφημένες!","ΙΟΡΔΑΝΗΣ ΤΖΑΜΤΖΗΣ",498
"74449"," Θέλετε να σας πω την ουσία ή να σας το διαβάσω;","ΙΩΑΝΝΗΣ ΣΤΟΥΡΝΑΡΑΣ",168
"74450"," Μα, θα κατατεθεί στα Πρακτικά η φωτοτυπία! Προς Θεού!","ΙΟΡΔΑΝΗΣ ΤΖΑΜΤΖΗΣ",498
"74451"," Διαβάστε το!","ΖΩΗ ΚΩΝΣΤΑΝΤΟΠΟΥΛΟΥ",272
"74452"," Μάλιστα, να σας το διαβάσω.","ΙΩΑΝΝΗΣ ΣΤΟΥΡΝΑΡΑΣ",168
"74453"," Τι είναι αυτό τώρα; 
(Θόρυβος στην Αίθουσα)","ΙΟΡΔΑΝΗΣ ΤΖΑΜΤΖΗΣ",498
"74454"," Με συγχωρείτε! Αυτό είναι πρόκληση!","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74455"," Ένα λεπτό, κύριε Υπουργέ. 
Θα διαβαστούν αυτά και θα διανεμηθούν.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74456"," Μα, με συγχωρείτε! Η κοινοβουλευτική πρακτική, κύριε Πρόεδρε –και το ξέρετε πολύ καλύτερα από εμένα- ορίζει ότι ο Υπουργός από τη στιγμή που θέλει να καταθέσει βελτιώσεις, τις καταθέτει στο Προεδρείο και μοιράζονται σε όλους. Αν είναι δυνατόν τρεις σελίδες πυκνά δακτυλογραφημένες, όλες οι διορθώσεις που γίνονται, να διαβαστούν από τον Υπουργό! Προς Θεού δηλαδή! 
(Διαμαρτυρίες από την πτέρυγα του ΣΥΡΙΖΑ-ΕΚΜ)
Αυτή είναι η κοινοβουλευτική διαδικασία. Αν οι κύριοι συνάδελφοι δεν την ξέρουν, λυπάμαι πολύ! Τι να κάνουμε τώρα;","ΙΟΡΔΑΝΗΣ ΤΖΑΜΤΖΗΣ",498
"74457"," Κύριοι συνάδελφοι, σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74458"," Τις φέρνετε στις 12.00΄ το βράδυ! Δυστυχώς, αυτό είναι το πρόβλημα!","ΑΘΑΝΑΣΙΟΣ ΠΕΤΡΑΚΟΣ",428
"74459"," Παρακαλώ, κύριε Υπουργέ, συνεχίστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74460","  Κύριε Πρόεδρε, εμείς που είμαστε παρόντες εδώ από το ΣΥΡΙΖΑ και αντιλέγουμε στο νομοσχέδιο αυτό, επειδή στις 12.00΄ το βράδυ ο κύριος Υπουργός καταθέτει τροπολογίες τριών σελίδων και στις 11.00’ κατέθεσε και άλλες τροπολογίες, επιθυμούμε να ακουστούν στη Βουλή, να τα διαβάσει –όπως ο ίδιος προσφέρθηκε και ζήτησε- για να τοποθετηθούμε. Αν οι κύριοι της Νέας Δημοκρατίας και της Δημοκρατικής Αριστεράς εξανίστανται, είναι δικό τους θέμα!","ΖΩΗ ΚΩΝΣΤΑΝΤΟΠΟΥΛΟΥ",272
"74461"," Κυρία Κωνσταντοπούλου, θα τα διαβάσει ο Υπουργός, θα κατατεθούν στα Πρακτικά και θα διανεμηθούν. 
Παρακαλώ, κύριε Υπουργέ, συνεχίστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74462"," Τρία λεπτά θα κάνω.
γ) για αποζημίωση ύψους από 10.001 έως 30.000 ευρώ καταβάλλεται συνολικό ποσό ίσο προς το 85% αυτής, με κατώτατο όριο 8.750 ευρώ
δ) για αποζημίωση ζημίας ύψους από 30.001 έως 60.000 ευρώ καταβάλλεται συνολικό ποσό ίσο προς το 80% αυτής, με κατώτατο όριο 25.000 ευρώ
ε) για αποζημίωση ζημίας ύψους από 60.001 έως 100.000 ευρώ καταβάλλεται συνολικό ποσό ίσο προς το 70% αυτής, με κατώτατο όριο 48.000 ευρώ
στ) για αποζημιώσεις το ύψος των οποίων υπερβαίνουν τις 100.000 ευρώ καταβάλλεται συνολικό ποσό ίσο με το 70% αυτής, με ανώτατο όριο τις 100.000 ευρώ. 
Το Επικουρικό Κεφάλαιο υποχρεούται στην καταβολή αποζημίωσης και πέραν των 100.000 ευρώ σε πρόσωπα που ζημιώθηκαν με αναπηρία, η φύση και ο βαθμός της οποίας καθώς και το ύψος αποζημίωσης θα οριστούν με κοινή απόφαση των Υπουργών Οικονομικών και Εργασίας και Κοινωνικής Ασφάλισης που εκδίδεται μετά από γνώμη του Κέντρου Πιστοποίησης Αναπηρίας (ΚΕΠΑ).
Η ανωτέρω γνώμη διατυπώνεται εντός τριάντα ημερών από την περιέλευση στο ΚΕΠΑ του σχετικού αιτήματος του Υπουργού Οικονομικών. Σε περίπτωση άπρακτης προθεσμίας των τριάντα ημερών η κοινή υπουργική απόφαση εκδίδεται χωρίς τη γνώμη αυτή. 
Η ρύθμιση της παρούσας παραγράφου καταλαμβάνει και τις ήδη γεγενημένες αξιώσεις κατά του Επικουρικού Κεφαλαίου, χωρίς πάντως να θίγει αξιώσεις που έχουν επιδικαστεί με οριστική δικαστική απόφαση. Οι δικαιούχοι αποζημίωσης δύναται να διεκδικήσουν το υπόλοιπο ποσό της ζημιάς από την κοινή εκκαθάριση. 
Οι τόκοι που στις περιπτώσεις της προηγούμενης παραγράφου του παρόντος άρθρου υποχρεούται να καταβάλει το Επικουρικό Κεφάλαιο, υπολογίζονται σε κάθε περίπτωση με επιτόκιο 6% ετησίως. Με απόφαση της Τραπέζης της Ελλάδος, η οποία δημοσιεύεται στην Εφημερίδα της Κυβερνήσεως, μπορεί να μεταβάλλεται το εν λόγω ποσοστό. Οι αξιώσεις της αποζημίωσης κατά του Επικουρικού Κεφαλαίου υπόκεινται στην παραγραφή της παραγράφου 2 του άρθρου 10». 
Τέταρτο. Στο τέλος του άρθρου 19 του Π.Δ. 237/986 προστίθεται νέα παράγραφος ως εξής: 
«7. Η αγωγή κατά του επικουρικού κεφαλαίου είναι παραδεκτή μόνο εάν ο ενάγων έχει υποβάλει προ της άσκησής της στο Επικουρικό Κεφάλαιο έγγραφη αίτηση αποζημίωσης με συνημμένα τα έγγραφα που αποδεικνύουν την απαίτησή του. Το Επικουρικό Κεφάλαιο είναι υποχρεωμένο να απαντήσει αιτιολογημένα στην αίτηση εντός τριών μηνών από την υποβολή της σύμφωνα με την παράγραφο 6 του άρθρου 6 του νόμου αυτού. Μετά τη λήψη της απάντησης του Επικουρικού Κεφαλαίου ή την άπρακτη παρέλευση της ως άνω προθεσμίας, ο παθών δύναται να ασκήσει αγωγή κατά του Επικουρικού Κεφαλαίου».
Πέμπτο. Στην περίπτωση α της παραγράφου 1 του άρθρου 20 του π.δ. 237/1986 στην πρώτη πρόταση οι λέξεις «5% επί των καθαρών ασφαλίστρων» αντικαθίστανται από τις λέξεις «6% από των ακαθαρίστων εγγεγραμμένων ασφαλίστρων» και στην τρίτη πρόταση οι λέξεις «επί των καθαρών ασφαλίστρων», αντικαθίστανται από τις λέξεις, «επί των ακαθαρίστων εγγεγραμμένων ασφαλίστρων».
Έκτο. Στο σημείο α) της παραγράφου 1 του άρθρου 20 του π.δ. 237/1986 προστίθεται νέο εδάφιο. «Οι αλληλασφαλιστικοί συνεταιρισμοί είναι υποχρεωμένοι να αποδίδουν στο Επικουρικό Κεφάλαιο τις εισφορές που αναλογούν στους πρωτοβάθμιους συνεταιρισμούς τους οποίους αντασφαλίζουν ανεξάρτητα αν εισέπραξαν τις εισφορές αυτές ή όχι.
Έβδομο. Στο πρώτο εδάφιο του σημείου β) της παραγράφου 1 του άρθρου 20 του π.δ. 237/1986 οι λέξεις «οι εισφορές αυτές», αντικαθίστανται από τις λέξεις, « τα ασφάλιστρα αυτά».
Όγδοο. Στο τέλος του σημείου β) της παραγράφου 1 του άρθρου 20 του π.δ. 237/1986 προστίθεται στο νέο εδάφιο, «Με απόφαση του Επικουρικού Κεφαλαίου ρυθμίζονται θέματα στοιχείων και διαδικασιών του τρόπου είσπραξης των εισφορών. Το Επικουρικό Κεφάλαιο είναι υποχρεωμένο ένα μήνα μετά τη λήξη κάθε ημερολογιακού διμήνου να ενημερώνει την Τράπεζα της Ελλάδος για το ύψος των εισφορών που εισέπραξε αναλυτικά για κάθε επιχείρηση, όπως και την ημερομηνία καταβολής της εισφοράς, καθώς και ποιες επιχειρήσεις δεν κατέβαλαν την εισφορά τους».
Ένατο. Μετά το πρώτο εδάφιο της δεύτερης παραγράφου του άρθρου 20 του π.δ. 237/1986 προστίθεται νέο εδάφιο ως εξής: «Αναστέλλεται κάθε αναγκαστική εκτέλεση σε βάρος του Επικουρικού Κεφαλαίου είτε εις χείρας του είτε εις χείρας τρίτων από την έναρξη ισχύος του παρόντος μέχρι την 31η Δεκεμβρίου 2016. Απαγορεύεται, επίσης, ο συμψηφισμός των εισφορών των μελών του με τυχόν οφειλές του Επικουρικού Κεφαλαίου προς αυτά.»
Δέκατο. Στο τέλος του άρθρου 20 του π.δ. 237/1986 προστίθεται νέα παράγραφος 4 ως εξής:
«4. Το δικαίωμα εγγραφής στο Επικουρικό Κεφάλαιο κάθε νέου μέλους ανέρχεται σε 50.000 ευρώ. Η ελάχιστη ετήσια εισφορά κάθε μέλους ανεξάρτητα από το ύψος των ακαθαρίστων εγγεγραμμένων ασφαλίστρων θα ανέρχεται στο ποσό των 10.000 ευρώ».
Εντέκατο. Το δεύτερο εδάφιο της παραγράφου 5 του άρθρου 25 τροποποιείται ως ακολούθως:
«Με απόφαση του Υπουργού Οικονομικών που εκδίδεται μετά από εισήγηση της Τράπεζας της Ελλάδος, μπορούν να ορίζονται ειδικές προϋποθέσεις καταβολής αποζημιώσεων από το Επικουρικό Κεφάλαιο σε περίπτωση ανάκλησης της άδειας λειτουργίας λόγω παράβασης της νομοθεσίας ή πτώχευσης ασφαλιστικής επιχείρησης.».
Με την τροποποίηση των διατάξεων περί Επικουρικού Κεφαλαίου τις οποίες πρότεινα στο Σώμα, γίνονται δεκτά αιτήματα πολλών Βουλευτών για να συνεχίσει το Επικουρικό να καλύπτει χρηματικές ικανοποιήσεις λόγω ψυχικής οδύνης και προβλέπεται δυνατότητα να υπερβαίνει η αποζημίωση για υλικές ζημιές και ηθική βλάβη το πλαφόν των 100.00 ευρώ.
Πιστεύουμε πως με τις νέες ρυθμίσεις επιτυγχάνεται η χρυσή τομή μεταξύ της ανάγκης εξυγίανσης του Επικουρικού και αποζημίωσης παθόντων και δικαιούχων.
Σημειώνω ότι προτείνεται η αντικατάσταση του συνόλου της ρύθμισης του άρθρου τέταρτου για νομοτεχνικούς λόγους και για λόγους καλύτερης κατανόησης της ρύθμισης.
Επόμενη προσθήκη επί του άρθρου τρίτου.
2. Στο τέλος του πρώτου εδαφίου της περίπτωσης α) της παρ. 2 του άρθρου 12 του ν. 3986/2011, προστίθεται η φράση: «καθώς και οι γενικές κατευθύνσεις για την ενσωμάτωση της σχεδιαζόμενης επένδυσης στην περιβάλλουσα το δημόσιο ακίνητο περιοχή και τη συμβολή της στην εθνική, περιφερειακή και τοπική ανάπτυξη».
Η προσθήκη αυτή είναι απαραίτητη, προκειμένου να εμπλουτιστεί το περιεχόμενο της μελέτης η οποία υποβάλλεται για έγκριση του ΕΣΧΑΔΑ με στοιχεία σχετικά με την ενσωμάτωση της σχεδιαζόμενης επένδυσης στην οικεία περιοχή.
3. Άρθρο τρίτο, παρ. 8: Το πρώτο εδάφιο της παρ. 1 του άρθρου 14, όπως αντικαθίσταται με την παρ. 8 του άρθρου τρίτου του σχεδίου νόμου, αντικαθίσταται ως ακολούθως:
«1. Για την αξιοποίηση των δημοσίων ακινήτων επιτρέπεται η απευθείας παραχώρηση στον κύριο της επένδυσης ή στον έλκοντα εξ αυτού δικαιώματα, της χρήσης αιγιαλού, παραλίας, όχθης και παρόχθιας ζώνης ή και του δικαιώματος εκτέλεσης, χρήσης και εκμετάλλευσης λιμενικών έργων ή επέκτασης ήδη υφισταμένων στην περιοχή λιμενικών εγκαταστάσεων επί αιγιαλού και παραλίας για την εξυπηρέτηση της επένδυσης».
Η προσθήκη της φράσης «επί αιγιαλού και παραλίας» κρίνεται επιβεβλημένη προκειμένου να είναι σαφές ότι η επέκταση λιμενικών έργων αφορά μόνο τα τεχνικά έργα επί αιγιαλού και παραλίας και όχι επί όχθης και παρόχθιας ζώνης.
4. Στο άρθρο τρίτο, παράγραφος 17 επέρχονται και οι εξής τροποποιήσεις: Α. Υποπαράγραφος ε.: Η παράγραφος 8 του άρθρου 22 του ν. 3986/2011 αναδιατυπώνεται ως εξής: «Η λήξη επιφέρει την απόσβεση των εμπραγμάτων δικαιωμάτων τρίτων επί του δικαιώματος επιφανείας».
Η προτεινόμενη αναδιατύπωση κρίνεται αναγκαία για την καλύτερη εξασφάλιση των συμφερόντων του δημοσίου μετά τη λήξη της επιφάνειας λόγω παρόδου του συμβατικού της χρόνου.
Β. Υποπαράγραφος στ.: Η παράγραφος 9 του άρθρου 22 του ν. 3986/2011 αναδιατυπώνεται ως εξής: «Εάν κατά το χρόνο απόσβεσης του δικαιώματος επιφάνειας υπάρχουν εμπράγματα δικαιώματα τρίτων επ’ αυτού, δεν επέρχεται απόσβεση της επιφάνειας, σύμφωνα με τις παραγράφους 2 και 3 του παρόντος άρθρου, αλλά η επιφάνεια συνεχίζει στο πρόσωπο του κυρίου μέχρι τη λήξη της, μπορεί να μεταβιβαστεί περαιτέρω και τα εμπράγματα δικαιώματα τρίτων εξακολουθούν να βαρύνουν την επιφάνεια».
Η προτεινόμενη αναδιατύπωση κρίνεται αναγκαία για την καλύτερη εξασφάλιση των συμφερόντων του δημοσίου μετά την απόσβεση της επιφάνειας, η οποία επέρχεται για άλλο λόγο πλην της παρόδου του συμβατικού της χρόνου. Αποτρέπεται ειδικότερα η επέκταση τυχόν εμπραγμάτων βαρών και στην κυριότητα και περιορίζεται η ικανοποίηση των δανειστών στην αξία του δικαιώματος επιφάνειας.
5. Άρθρο τρίτο, παράγραφος 24, υποπαράγραφος β.: Στο τέλος της περίπτωσης δ) της παρ. 3 του άρθρου 20 του ν. 3965/2011, που προστίθεται με την υποπαράγραφο β. της παρ. 24 του άρθρου τρίτου του σχεδίου νόμου, προστίθεται φράση ως εξής: «υπαγόμενο στο Γενικό Γραμματέα Δημόσιας Περιουσίας».
Με την εν λόγω προσθήκη διευκρινίζεται η ένταξη στη διοικητική δομή της Γενικής Γραμματείας Δημόσιας Περιουσίας του Αυτοτελούς Γραφείου που συστήνεται με την προτεινόμενη ρύθμιση.
6. Άρθρο τρίτο παράγραφος 24, υποπαράγραφος γ.: Η υποπαράγραφος γ. αντικαθίσταται ως εξής: «γ. Στην παράγραφο 4 του άρθρου 20 του ν. 3965/2011, μετά την περίπτωση γ) προστίθεται περίπτωση δ) ως εξής:
«δ) μία (1) θέση μόνιμου προσωπικού του κλάδου ΠΕ Νομικών και δύο (2) θέσεις μόνιμου προσωπικού του κλάδου Διοικητικού-Οικονομικού για τη στελέχωση του Αυτοτελούς Γραφείου Εποπτείας. Η πλήρωση των θέσεων γίνεται με έναν από τους παρακάτω τρόπους: α) με μετάταξη προσωπικού αντίστοιχου κλάδου, κατηγορίας ΠΕ, από τους φορείς των περιπτώσεων α’ και β’ της παραγράφου 6 του άρθρου 1 του ν. 1256/1982 (Α’ 65), σύμφωνα με τη διαδικασία της παραγράφου 1 του άρθρου 71 του ν. 3528/2007 (Α’ 26), ύστερα από προκήρυξη της Γενικής Γραμματείας Δημόσιας Περιουσίας, στην οποία εξειδικεύονται τα εκάστοτε απαιτούμενα τυπικά και ουσιαστικά προσόντα. Το μετατασσόμενο προσωπικό διατηρεί την ίδια σχέση εργασίας. Η στελέχωση του Γραφείου γίνεται και με υπαλλήλους του κλάδου ΠΕ Μηχανικών, ειδικότητας Αγρονόμων Τοπογράφων (1 θέση) και ειδικότητας Αρχιτεκτόνων (1 θέση), η πλήρωση των οποίων γίνεται με την ίδια διαδικασία και με μεταφορά της θέσης που κατέχουν.
β) με τριετή απόσπαση προσωπικού από τους ίδιους ως άνω φορείς, η οποία μπορεί να ανανεώνεται μία μόνο φορά. Η απόσπαση αυτή κατά τον πρώτο χρόνο λειτουργίας του Γραφείου διενεργείται με κοινή απόφαση του Υπουργού Οικονομικών και του κατά περίπτωση αρμοδίου Υπουργού, χωρίς να απαιτείται γνώμη του υπηρεσιακού συμβουλίου του φορέα από τον οποίο αποσπάται ο υπάλληλος ύστερα από δημόσια πρόσκληση της Γενικής Γραμματείας Δημόσιας Περιουσίας, στην οποία εξειδικεύονται τα εκάστοτε απαιτούμενα τυπικά και ουσιαστικά προσόντα. Στη συνέχεια, διενεργείται με τη διαδικασία που προβλέπεται από τις διατάξεις του ν. 3528/2007».
Η αντικατάσταση της προτεινόμενης ρύθμισης είναι αναγκαία, προκειμένου να ενσωματωθούν οι παρατηρήσεις του Υπουργείου Διοικητικής Μεταρρύθμισης και Ηλεκτρονικής Διακυβέρνησης.
Αυτές είναι, κύριε Πρόεδρε, οι προσθήκες.","ΙΩΑΝΝΗΣ ΣΤΟΥΡΝΑΡΑΣ",168
"74463"," Κύριε Υπουργέ, θα παρακαλούσα να καταχωριστούν στα Πρακτικά και να διανεμηθούν στους συναδέλφους, διότι ήταν πάρα πολλές και, όπως καταλαβαίνετε, ο χρόνος που έχουν οι εισηγητές να τις δουν και να απαντήσουν, είναι πάρα πολύ λίγος. Ευχή εκφράζω, επειδή αυτές ήταν πάρα πολλές, άλλη φορά να κατατίθενται εγκαίρως, για να μπορούν οι Βουλευτές να λαμβάνουν γνώση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74464"," Μάλιστα, κύριε Πρόεδρε. Τις καταθέτω για τα Πρακτικά και τους συναδέλφους.
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες προσθήκες-αναδιατυπώσεις, οι οποίες έχουν ως εξής: 
(να καταχωριστούν οι σελίδες 282-287)","ΙΩΑΝΝΗΣ ΣΤΟΥΡΝΑΡΑΣ",168
"74465"," Κύριοι συνάδελφοι, θα συνεχιστεί και αύριο και πιστεύω ότι θα έχετε το λόγο και αύριο στις δευτερολογίες σας να απαντήσετε.
Ο κύριος Υπουργός έχει το λόγο για εννέα λεπτά. Θα παρακαλούσα πολύ όλους τους συναδέλφους να τηρήσουν τους χρόνους.
Ορίστε, κύριε Υπουργέ, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74466"," Ευχαριστώ, κύριε Πρόεδρε.
Θα ήθελα να απαντήσω πρώτα στην αιτίαση ότι με εκθέτουν οι αναφορές πως η διαπραγμάτευση τελείωσε, κλπ, ενώ οι εταίροι λοιδορούσαν. Η διαπραγμάτευση έχει περατωθεί κατά το μεγαλύτερο μέρος. Παραμένουν ακόμα πολύ λίγα κομμάτια. Αύριο γίνεται ενημέρωση στο Euro Working Group. Τα πάντα θα τελειώσουν, βεβαίως, με την έκθεση της τρόικας και με τις αποφάσεις του Eurogroup. 
Θα ήθελα, λοιπόν, να ευχαριστήσω όλα τα αξιότιμα μέλη του ελληνικού Κοινοβουλίου για τις παρατηρήσεις και προτάσεις που διατύπωσαν για το νομοσχέδιο. Όπου ήταν δυνατόν έγιναν οι αναγκαίες προσαρμογές και τροποποιήσεις που βελτίωσαν κατά το δυνατόν όποιες αδυναμίες και ελλείψεις υπήρχαν στο σχέδιο νόμου. 
Σε σχέση μ’ αυτά που ακούστηκαν για περίεργες δήθεν εκδόσεις πράξεων νομοθετικού περιεχομένου, θα ήθελα να επισημάνω ότι η έκδοση πράξης νομοθετικού περιεχομένου απαιτεί αριθμό υπογραφών απλής πλειοψηφίας στο σύνολο του αριθμού των Υπουργών. 
Αυτό τηρήθηκε κανονικά και στις δύο πράξεις νομοθετικού περιεχομένου που θα κυρώσουμε και αδυνατώ να κατανοήσω γιατί θα πρέπει να απολογούνται οι Υπουργοί που υπέγραψαν τη μία Πράξη Νομοθετικού Περιεχομένου και συνέβη να μην υπέγραψαν και τη δεύτερη.
Αναφορικά με το δήθεν πραξικοπηματικό και παράνομο διορισμό των μελών του ΤΑΙΠΕΔ, κατ’ αρχάς να ληφθεί υπ' όψιν ότι η διατύπωση γνώμης από τη Βουλή έχει συμβουλευτικό χαρακτήρα και όχι υποχρεωτικό. Για τη διαδικασία του 49Α του Κανονισμού της Βουλής, ο Κανονισμός προβλέπει απλή πλειοψηφία. Ο νόμος δεν τροποποιεί αυτομάτως τον Κανονισμό. Αντιθέτως, η Βουλή ορίζει τις διατάξεις που διέπουν τον τρόπο λειτουργίας της. Για να το διατυπώσω απλά, ακόμα και αν δεν άλλαζε ο νόμος με την πράξη νομοθετικού περιεχομένου, θα υπερίσχυε ο Κανονισμός που προβλέπει απλή πλειοψηφία. Η τροποποίηση ήταν επιβεβλημένη, για να μη δίνεται ακριβώς η εντύπωση ότι η Κυβέρνηση λειτουργεί πραξικοπηματικά και παραβιάζει τις προβλέψεις του νόμου. 
Σε σχέση με τους προβληματισμούς που ακούστηκαν για δήθεν αδιαφανή διαδικασία αποκρατικοποιήσεων, με σημαντική προσθήκη που καταθέσαμε εξασφαλίζεται ουσιαστική διαβούλευση με τη Βουλή κατά τη διαδικασία κάθε αποκρατικοποίησης. Δίνεται η δυνατότητα στους Βουλευτές να διατυπώσουν προτάσεις και παρατηρήσεις για προκήρυξη ή πρόσκληση ενδιαφέροντος, τις οποίες το Ταμείο οφείλει να λαμβάνει υπ' όψιν του.
Θεωρώ ότι με τη συγκεκριμένη τροπολογία αίρονται οι ενστάσεις και οι προβληματισμοί που εκφράστηκαν για το πρόγραμμα αποκρατικοποιήσεων και απευθύνομαι κυρίως στους Βουλευτές του ΠΑΣΟΚ και της ΔΗΜΑΡ. Διατυπώθηκαν κάποιες ενστάσεις σχετικά με το αν η αξιοποίηση της ιδιωτικής ακίνητης περιουσίας του δημοσίου περιβάλλεται από διαδικαστικές και ουσιαστικές εγγυήσεις νομιμότητας. Αυτό που μεριμνούμε είναι οι νέες επενδύσεις να έχουν την κατάλληλη ένταξη στις ευρύτερες περιοχές, στις οποίες χωροθετούνται και όρους δόμησης που ευνοούν την ήπια ανάπτυξη, σε συμφωνία με τις υφιστάμενες χωροταξικές και περιβαλλοντικές παραμέτρους.
Με νέα προσθήκη που υποβάλαμε, ενισχύεται η ανάγκη να λαμβάνεται υπ' όψιν για την έγκριση του ΕΣΧΑΔΑ του ακινήτου η ενσωμάτωση της σχεδιαζόμενης επένδυσης στην περιβάλλουσα περιοχή του ακινήτου. Επίσης, θέλω να τονίσω ότι η νέα χρήση του παραθεριστικού χωριού έχει ως απόλυτη αφετηρία την έγκρισή του από το προεδρικό διάταγμα. 
Σχετικά με το Επικουρικό Ταμείο, σας διάβασα –και φέρνουμε διάταξη- για την οριστική επίλυση ενός δύσκολου ζητήματος με άμεσες συνέπειες σε ανθρώπους παθόντες, που τελεί σε εκκρεμότητα τόσον καιρό. Σκοπός μας είναι η διασφάλιση της βιωσιμότητας και της εξυγίανσης του Ταμείου και η εξασφάλιση κατά το δυνατόν μίας αξιοπρεπούς αποζημίωσης των δικαιούχων.
Για την ανάγκη πάταξης του λαθρεμπορίου καυσίμων, έχω ζητήσει να είναι έτοιμα μέχρι τα τέλη Νοεμβρίου τα σχέδια υπουργικών αποφάσεων που αφορούν ενεργοποίηση του νόμου για την καταπολέμηση του λαθρεμπορίου καυσίμων. Αυτό θα είναι ένα σημαντικότατο βήμα, για να χτυπήσουμε το λαθρεμπόριο και να εισέλθει στα ταμεία του κράτους σημαντικό ποσό εσόδων. Αύριο θα υπάρξει δυνατότητα να αναλύσουμε περαιτέρω τα άρθρα και, κυρίως, την τροπολογία που περιέχει μία σειρά μνημονιακών και επειγουσών ρυθμίσεων των Υπουργείων.
Κατανοώ απολύτως τις ενστάσεις που εξέφρασαν οι  Βουλευτές για τα στενά χρονικά περιθώρια, αλλά θέλω να τονίσω ότι όλα τα Υπουργεία κινούμαστε μέσα σε ένα ασφυκτικότατο πλαίσιο για την εκπλήρωση δεσμευτικών υποχρεώσεων. Αυτό δεν σημαίνει σε καμμία περίπτωση παράκαμψη των κοινοβουλευτικών διαδικασιών και γι’ αυτό άλλωστε είμαστε παρόντες εδώ από το πρωί, παρά τα άλλα καθήκοντα που έχουμε, έτοιμοι να συζητήσουμε κάθε πρόταση και δική σας επισήμανση. 
Σας ευχαριστώ πολύ.","ΙΩΑΝΝΗΣ ΣΤΟΥΡΝΑΡΑΣ",168
"74467"," Κι εμείς ευχαριστούμε.
Κύριε Υπουργέ να κατατεθούν και τα υπόλοιπα, κάποια χειρόγραφα που είπατε προηγουμένως όσον αφορά τις νομοθετικές ρυθμίσεις.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74468"," Τα καταθέτω, κύριε Πρόεδρε. 
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες νομοθετικές ρυθμίσεις οι οποίες έχουν ως εξής: 
(να καταχωρισθεί η σελίδα 293)
Προεδρεύων (Λεωνίδας Γρηγοράκος): Εισερχόμεθα στις δευτερολογίες των εισηγητών. 
Ο κ. Ιορδάνης Τζαμτζής έχει το λόγο για επτά λεπτά.","ΙΩΑΝΝΗΣ ΣΤΟΥΡΝΑΡΑΣ",168
"74469"," Κύριε Πρόεδρε, άκουσα με μεγάλη προσοχή όλους τους συναδέλφους που μίλησαν από το πρωί. Από τις δέκα η ώρα που ξεκίνησε η διαδικασία είμαι παρών, με εξαίρεση κάποια μικρά διαλείμματα όπου βγήκα από την Αίθουσα. 
Αυτό που θέλω να τονίσω είναι ότι αυτήν την ταλαιπωρία δεν έπρεπε κατ’ αρχάς να την υποστεί ο Υπουργός, όμως αυτό που βλέπω από την πλευρά της Αξιωματικής Αντιπολίτευσης είναι μονίμως μια προσπάθεια κωλυσιεργίας. Αυτό το οποίο ορίζει η κοινοβουλευτική πρακτική είναι όσες βελτιώσεις έχει φέρει ο Υπουργός, που προήλθαν από προτάσεις που έχουν γίνει σε όλη τη διαδικασία -αυτές οι βελτιώσεις έρχονται αυτήν τη στιγμή- τις ετοιμάζει και τις φέρνει, κατατίθενται και μοιράζονται, όχι επί είκοσι λεπτά να διαβάζονται οι όποιες βελτιώσεις γίνονται. 
Από εκεί και πέρα, άκουσα τους κυρίους συναδέλφους, τόσο την κ. Βαλαβάνη να κινδυνολογεί συνεχώς και να ζητά κρατικοποιήσεις, όσο και τον κ. Τσακαλώτο ο οποίος τοποθετήθηκε και όλα αυτά τα οποία είπε ήταν ένας ύμνος στον κρατισμό. Ο άνθρωπος και η ιδιωτική πρωτοβουλία δεν υπάρχουν για σας, οι ικανότητες ενός ανθρώπου και ο αγώνας του δεν υπάρχει για σας. 
Άκουσα τον κ. Γλέζο να μιλάει για πάταξη της φοροδιαφυγής, να μιλάει για φοροείσπραξη. Να γίνει κανονική φοροείσπραξη, είπε. Ίσως ήταν ο μόνος ο οποίος κατέθεσε σ’ αυτήν την Αίθουσα από το ΣΥΡΙΖΑ κάποιες προτάσεις. Κάποιες από αυτές μπορεί να μην τις αποδέχομαι, όπως τη μονομερή κατάργηση του χρέους, γιατί με αυτό εμπαίζετε τον κόσμο, κοροϊδεύετε τους πολίτες κι άσχημα μάλιστα, όταν λέτε: «Θέλουμε να συναντήσουμε και να δούμε ανθρώπους στην Ευρώπη». Ποιος να σας συναντήσει στην Ευρώπη και γιατί, όταν συζητάτε για μονομερή κατάργηση του χρέους; 
Άκουσα όμως και τον κ. Γλέζο να λέει κάτι το οποίο δεν τολμάτε να πείτε, γιατί προκάλεσε για το θέμα αυτό μέσα στην επιτροπή και δεν τόλμησε κανείς σας να πάρει θέση. Ο κ. Γλέζος είπε να απολύονται οι επίορκοι υπάλληλοι, οι αργόμισθοι και οι τεμπέληδες.","ΙΟΡΔΑΝΗΣ ΤΖΑΜΤΖΗΣ",498
"74470"," Ο Κώδικας ο Δημοσιοϋπαλληλικός το προβλέπει…","ΟΛΓΑ-ΝΑΝΤΙΑ ΒΑΛΑΒΑΝΗ",48
"74471"," Τι άποψη έχετε; Πάρτε θέση ξεκάθαρα.","ΙΟΡΔΑΝΗΣ ΤΖΑΜΤΖΗΣ",498
"74472"," Εφαρμόστε το νόμο. Τι θέση να έχουμε;","ΟΛΓΑ-ΝΑΝΤΙΑ ΒΑΛΑΒΑΝΗ",48
"74473"," Αφήστε τους κώδικες. Αυτά είναι «άλλα λόγια ν’ αγαπιόμαστε». Αφήστε τους κώδικες και τα παραμύθια. 
Άκουσα τον κ. Τσίπρα να λέει ότι είμαστε αποικία της Γερμανίας και να ζητάει διαπραγματεύσεις, λέει, με ποιους; Με αυτούς που προσπαθείτε να συναντηθείτε και δεν σας συναντούν στην Ευρώπη. Γιατί; Γιατί σας θεωρούν αφερέγγυους συνομιλητές.","ΙΟΡΔΑΝΗΣ ΤΖΑΜΤΖΗΣ",498
"74474"," Η προσωποποίηση της αφερεγγυότητας είστε εσείς.","ΖΩΗ ΚΩΝΣΤΑΝΤΟΠΟΥΛΟΥ",272
"74475"," Από εκεί και πέρα η Κυβέρνηση, όπως είπε ο κ. Τσίπρας, έχει φέρει την καταστροφή. Διεκδικούμε, λέει ο κ. Τσίπρας, ο λαός να μην οδηγηθεί στην αγχόνη. «Ιδού η Ρόδος ιδού και το πήδημα», ζητήστε εκλογές, κύριε Τσίπρα. Αφού εμείς με όλη αυτήν την προσπάθεια που κάνουμε, οδηγούμε τον κόσμο στην αγχόνη, ζητήστε εκλογές να αλλάξουμε.","ΙΟΡΔΑΝΗΣ ΤΖΑΜΤΖΗΣ",498
"74476"," Δεν χρειάζεται.","ΙΩΑΝΝΗΣ ΑΜΑΝΑΤΙΔΗΣ",19
"74477"," Θα τις ζητήσετε εσείς.","ΖΩΗ ΚΩΝΣΤΑΝΤΟΠΟΥΛΟΥ",272
"74478"," Σας ακολουθούν όμως από πίσω και οι Ανεξάρτητοι Έλληνες. Σας ακολούθησε σ’ αυτήν τη λογική ο κ. Καμμένος. Ουσιαστικά έχετε γίνει «συνεταιράκια» πλέον. 
Είπε ο κ. Καμμένος ότι δεν θα έχουμε να πληρωθούν οι μισθοί στο πρώτο και δεύτερο μνημόνιο. Όμως πληρώθηκαν.
Τσάμπα απειλείτε και δουλεύετε τον κόσμο. Αυτός που κοροϊδεύει τον κόσμο είναι ο κ. Καμμένος. Με το πρώτο και το δεύτερο μνημόνιο υπήρξαν χρήματα με τα οποία πληρώθηκε αυτός ο κόσμος. Αν δεν υπήρχαν αυτά τα χρήματα, ο κόσμος δεν θα πληρωνόταν. Και αυτό το ξέρετε πολύ καλά.","ΙΟΡΔΑΝΗΣ ΤΖΑΜΤΖΗΣ",498
"74479"," Οι δανειστές μας…","ΕΠΑΜΕΙΝΩΝΔΑΣ ΜΑΡΙΑΣ",304
"74480"," Άλλοι, όμως, έβγαλαν το χρήμα από την τρύπα και εσείς ακόμα πάνω σ’ αυτή τη λογική πηγαίνετε και είστε «τσάμπα μάγκιες».","ΙΟΡΔΑΝΗΣ ΤΖΑΜΤΖΗΣ",498
"74481"," Το μνημόνιο γιατί το καταψηφίσατε τότε;","ΕΠΑΜΕΙΝΩΝΔΑΣ ΜΑΡΙΑΣ",304
"74482"," Ποια είναι η πρότασή σας; Καταθέστε επιτέλους μια πρόταση να την ακούσουμε. Συνεχώς «στρίβετε δια του αρραβώνος». Δεν έχετε πρόταση και αρέσκεστε μόνο στη σκανδαλολογία. 
Ο κ. Καμμένος είπε ότι χάσαμε την αξιοπιστία μας απέναντι στους πολίτες. Εγώ λέω «ναι». Και ξέρετε γιατί; Διότι εδώ μέσα σ’ αυτήν την Αίθουσα ακούμε τόσα πράγματα, όπως ακόμα και ότι μας ψεκάζουν για να ψηφίσουμε τα μέτρα. Ποιοι από τους πολίτες θα μας πάρουν σοβαρά, όταν λέτε τέτοια πράγματα; 
Και άκουσα τον κ. Μαρκόπουλο να ρωτάει «από πότε η αποκρατικοποίηση έγινε ανάπτυξη». Του απαντώ, λοιπόν, από τότε που όταν πούλησε η Νέα Δημοκρατία την Ολυμπιακή Αεροπορία, την ψήφιζε και ο ίδιος.","ΙΟΡΔΑΝΗΣ ΤΖΑΜΤΖΗΣ",498
"74483"," Σήμερα την αγοράζετε…","ΖΩΗ ΚΩΝΣΤΑΝΤΟΠΟΥΛΟΥ",272
"74484"," Και πουλήσαμε την Ολυμπιακή Αεροπορία, διότι έφερνε δισεκατομμύρια χρέη τα οποία πλήρωνε ο κάθε πολίτης. Το ξέρετε, αλλά μούγκα. Δεν λέτε τίποτα. 
(Θόρυβος από την πτέρυγα του ΣΥΡΙΖΑ-ΕΚΜ)
Και επιπλέον, αυτό το κράτος έχει σήμερα έσοδα από αυτήν την αποκρατικοποίηση. Θα πρέπει να λέτε αλήθειες στον κόσμο. 
«Όσοι ψηφίσουν, έχουν ευθύνη», είπε ο κ. Μαρκόπουλος. Εσείς έχετε αναλογιστεί, κύριοι συνάδελφοι των Ανεξαρτήτων Ελλήνων, τι τεράστιες ευθύνες έχετε απέναντι στους πολίτες στους οποίους λέτε παραμύθια; 
Άκουσα τον κ. Γερμενή από τη Χρυσή Αυγή να μιλάει για ανθελληνικό σχέδιο νόμου, ενώ ο κ. Παππάς απευθυνόμενος προς εμένα προσωπικά, μου είπε ότι οι κομματικές σημαίες διχάζουν και ότι ο λαός θα δει «Χρυσή Αυγή» αν έρθουν στην εξουσία. Λυπάμαι που δεν είναι παρών, γιατί θα ήθελα να του πω ότι ο σπασμένος αγκυλωτός σταυρός είναι αυτός που διχάζει. Και αν πάρει ποτέ την εξουσία η Χρυσή Αυγή, αλίμονο! Τότε στην Ελλάδα θα νυχτώσει. Μαύρο σκοτάδι θα πέσει στην Ελλάδα. 
Όσον αφορά τον κ. Παναγιώταρο, ο οποίος είπε «φωτιά και τσεκούρι στους προσκυνημένους», θα του πω ότι ο Κολοκοτρώνης πολέμησε σ’ αυτόν τον τόπο για την ελευθερία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό που πιστεύω για την ελευθερία –και μιλώ προσωπικά για μένα- είναι αυτή ακριβώς η ελευθερία και η δημοκρατία και φθάνω μέχρι του σημείου να δώσω και τη ζωή μου, για να έχει το δικαίωμα να μπορεί να μιλάει ελεύθερα μέσα σ’ αυτήν την Αίθουσα. Γι’ αυτό, όμως, λέω ξεκάθαρα «φωτιά και τσεκούρι» στο φασισμό και σε κάθε μορφής ολοκληρωτισμό. 
Κύριε Πρόεδρε, η Αντιπολίτευση λαϊκίζει. Δεν θέλει αποκρατικοποιήσεις, έχει μαγικό ραβδί στα χέρια της και θα βγάλει από το καπέλο δισεκατομμύρια για να καλύψει τις ανάγκες σε μισθούς και συντάξεις. 
Κυρίες και κύριοι συνάδελφοι, δεν έχει προοπτική όταν ένα κράτος ζει με δανεικά. Και εσείς επιμένετε συνεχώς σε επιπλέον προσλήψεις και σε επιπλέον κρατικοποιήσεις. Εμείς τολμούμε με δύσκολα μέτρα.","ΙΟΡΔΑΝΗΣ ΤΖΑΜΤΖΗΣ",498
"74485"," Κύριε Τζαμτζή, πρέπει να ολοκληρώσετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74486"," Ξέρουμε πολύ καλά ότι τα μέτρα που λαμβάνουμε είναι δύσκολα, αλλά είμαστε σίγουροι για το δρόμο που ακολουθούμε. Οι αποκρατικοποιήσεις και η αξιοποίηση της ακίνητης περιουσίας του δημοσίου, που σήμερα σε πολλές περιπτώσεις μένει έτσι ανεκμετάλλευτη, θα δώσει νέα πνοή στην ελληνική οικονομία. 
Σας ευχαριστώ.","ΙΟΡΔΑΝΗΣ ΤΖΑΜΤΖΗΣ",498
"74487"," Το λόγο έχει η κ. Βαλαβάνη για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74488"," Στην εισηγητική μου ομιλία το πρωί σε σχέση με τα άρθρα πρώτο, δεύτερο και τρίτο, έθεσα στον κύριο Υπουργό το ερώτημα που αφορά στο ποια είναι η τιμή της δημοκρατίας. Πρόκειται για ένα ερώτημα, κύριε Υπουργέ, στο οποίο δεν μου απαντήσατε. 
Μου απαντήσατε όμως για το άλλο ερώτημα που έθεσα, δηλαδή ποια είναι η τιμή της δόσης. Μου είπατε ότι είναι πάρα πολύ υψηλή, ότι είναι άπειρη γιατί θα πεινάσουμε χωρίς τη δόση. Με προκαλέσατε να σας πω αν υπάρχει άλλος τρόπος για να επιβιώσουμε, βεβαιώνοντάς με ότι δεν υπάρχει.
Θα ήθελα να σας πω ότι το Μάρτιο του 2010 η τότε κυβέρνηση -της οποίας δεν ήσασταν μέλος- έθεσε ακριβώς με τον ίδιο τρόπο τα πράγματα και τα διλήμματα και το χρέος τότε ήταν, όπως ξέρετε πολύ καλύτερα από μένα, 129%.
Σήμερα, ακολουθώντας όσο πιο πιστά γίνεται αυτόν το δρόμο και μάλιστα μετά από ένα «κούρεμα»-παρωδία του χρέους, όπου καταφέραμε να «κουρέψουμε» τον εαυτό μας, φτάσαμε σ’ ένα χρέος που θα προσεγγίζει στο τέλος του χρόνου το 180%. 
Ταυτόχρονα, όσον αφορά την πείνα, κάποιοι όντως πεινάνε, μισό εκατομμύριο Έλληνες που τρώνε καθημερινά στα συσσίτια της Εκκλησίας και των δήμων και ενάμισι εκατομμύριο άνεργοι, που λαθροβιώνουν μακριά από το φως, στα σπίτια τους. 
Θα ήθελα λοιπόν να σας ρωτήσω, κύριε Υπουργέ, πόσο σίγουρος είστε ότι η τιμή της δόσης αξίζει το ξεπούλημα όλων των δημόσιων επιχειρήσεων που χτίστηκαν κυριολεκτικά με τον ιδρώτα αλλά και με δισεκατομμύρια ευρώ του ελληνικού λαού και τώρα προσφέρονται «στο πιάτο» για «ψίχουλα» στον πρώτο τυχόντα; Πόσο σίγουρος είστε ότι αξίζει τη διάλυση κάθε έννοιας ισονομίας σε σχέση με τη γη, όταν αυτοί που έχουν λεφτά μπορούν να γράφουν στα παλιά τους παπούτσια οτιδήποτε ισχύει για όλους τους υπόλοιπους, στο βαθμό που εισάγεται ουσιαστικά ιδιωτική χωροταξία για μία συγκεκριμένη κατηγορία ανθρώπων; Πόσο σίγουρος είστε ότι αξίζει τον κόπο να προχωρήσετε –γιατί αυτό θα είναι το αποτέλεσμα αν εφαρμοστούν κι εμείς βέβαια θα κάνουμε ό,τι μπορούμε για να μην εφαρμοστούν αυτά τα μέτρα- σε μία τέτοια ευρείας έκτασης απαλλοτρίωση της ιδιωτικής περιουσίας χάρη των επενδυτών, αποδεικνύοντας κατά κάποιο τρόπο ότι τελικά αυτοί που έρχονται να πάρουν και τη γη και τα σπίτια των ανθρώπων και ακόμα και τα λιμάνια, τα ποτάμια και τις όχθες, δεν θα είναι τελικά οι κομμουνιστές, όπως επί ένα αιώνα περίπου τους κατηγορούσαν, ούτε ο ΣΥΡΙΖΑ, όπως μας λένε εσχάτως, αλλά θα είναι η τρικομματική Κυβέρνηση καθ’ υπαγόρευση της τρόικας;
Προπαντός όμως αυτό που θα ήθελα να σας ρωτήσω για το πόσο σίγουρος είστε αν αξίζει την τιμή της δόσης, είναι η απεμπόληση των μελλοντικών δυνατοτήτων για μία σχεδιασμένη, παραγωγική ανασυγκρότηση, φιλική στο περιβάλλον και στον εργαζόμενο άνθρωπο, που δεν μπορεί να γίνει –νομίζω ότι το ξέρετε πολύ καλύτερα από μένα- χωρίς δημόσιες τράπεζες, χωρίς δημόσιες επιχειρήσεις στρατηγικής σημασίας, χωρίς δημόσιες επιχειρήσεις κοινής ωφέλειας που να μπορούν να κρατάνε χαμηλότερα τα τιμολόγια, από μία Κυβέρνηση που δεν έχει τις δεσμεύσεις των μνημονίων και του μεσοπρόθεσμου. Και αν αξίζει βέβαια η τιμή της δόσης μία ανεπίστρεπτη καταστροφή του περιβάλλοντος, όταν δεν εξαιρείτε καν τους τόπους «Natura», όταν από τη συζήτηση απόψε ακούσαμε ότι στο ΤΑΙΠΕΔ έχει περάσει ή περνάει η «Κοιλάδα με τις Πεταλούδες» στη Ρόδο ή ο «Ερημίτης», που είναι προστατευμένη περιοχή. Ας μη θυμηθούμε τώρα και όλα τα νησάκια. 
Στο βαθμό που θα εφαρμοστούν αυτά τα μέτρα, ξεκινάει μία λεηλασία ουσιαστικά του περιβάλλοντος, η οποία ακόμα και στο επίπεδο της οικονομίας θα έχει σα συνέπεια να εξανεμιστούν όποιες δυνατότητες έχουν μείνει μετά από την καταστροφή που έχει ήδη επέλθει σε πάρα πολλές περιοχές -σας το λέω αυτό με πλήρη συνείδηση, λαμβάνοντας υπ’ όψιν μου μόνο το τι έχει συμβεί στη Βόρεια Ακτή της Κρήτης, και ιδιαίτερα στο Ηράκλειο. Έτσι εξανεμίζονται και οι δυνατότητες που έχουν μείνει για ήπια τουριστική ανάπτυξη.
Δεν ξέρω βέβαια αν αξίζει η τιμή της δόσης, και τι γνώμη έχετε, για τη συγκέντρωση όλης της δημόσιας περιουσίας στο ΤΑΙΠΕΔ, δημιουργώντας ένα έτοιμο ταμείο εγγυοδοσίας χάρην των δανειστών, με στόχο να παρεμποδιστεί μία πορεία της χώρας ανεξάρτητη από τις σημερινές δεσμεύσεις που την οδηγούν στο δρόμο της καταστροφής.
Μας είπατε ότι θα πεινάσουμε. Το Ινστιτούτο Εργασίας της ΓΣΕΕ, το οποίο μέχρι στιγμής έχει καταφέρει να «πέσει μέσα» σε όλες τις προβλέψεις του, αντίθετα με την τρόικα και την Κυβέρνηση, υπολογίζει ότι η αγοραστική δύναμη του ελληνικού λαού σήμερα κινείται στα επίπεδα τέλους της δεκαετίας του 1970. Με το θηριώδες πακέτο μέτρων που σκοπεύετε να περάσετε, προφανώς κινείται με κατεύθυνση την δεκαετία του 1950. Τι εννοείτε, λοιπόν, όταν λέτε ότι αν δεν πάρουμε τη δόση, με οποιοδήποτε αντάλλαγμα, θα πεινάσουμε; Προς τα πού πάμε; Μιλάμε για το χειμώνα του 1941-1942; Χρειάζεται εδώ, όταν τρομοκρατούμε ή προσπαθούμε να τρομοκρατήσουμε: με τέτοιο τρόπο τον κόσμο, να έχουμε το μέτρο κάποιας ιστορικής σύγκρισης. 
Το «BLOOMBERG» ας πούμε μας είπε –τα είπε και η κ. Πατριανάκου προηγουμένως- ότι η ύφεση στην Ελλάδα προσεγγίζει πλέον την ύφεση σήμερα, τώρα, χωρίς να έχουμε ακόμα πεινάσει, κάνοντας όλα αυτά για να πάρουμε τη δόση του μεγάλου κραχ, τη μεγάλη ύφεση στις Ηνωμένες Πολιτείες του 1929-1934. Οπότε εύλογα μπαίνει το ερώτημα πού πάμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα ένα λεπτό ακόμα.
Μας αναφέρατε κάποιους πολλαπλασιαστές ανάπτυξης: 1 προς 3. Και στην επιτροπή, που τους είχατε πρωτοαναφέρει, και εδώ, είναι χαρακτηριστικό ότι τους συνδέσατε αποκλειστικά με το ξεπούλημα της γης και όχι με τις επιχειρήσεις. Για τις επιχειρήσεις, όμως, είχατε ερωτηθεί στην επιτροπή. Προφανώς δεν τους συνδέσατε με τις επιχειρήσεις, γιατί εκεί και η ελληνική και η διεθνής πείρα δείχνει ότι  ιδιωτικοποίηση ενός δημόσιου μονοπωλίου σημαίνει συρρίκνωση, απολύσεις, λιγότερες θέσεις εργασίας και, βέβαια, αυξημένα τιμολόγια.
Χαρακτηριστικό είναι ότι τώρα που προετοιμάζετε τη Δ.Ε.Η. για ιδιωτικοποίηση -απ’ ό,τι γράφουν οι εφημερίδες- τα σχέδια είναι να αυξηθούν τα τιμολόγια της Δ.Ε.Η. κατά 25%-30% χάριν της ανταγωνιστικότητας. Είναι μια πλήρης αντιστροφή απ’ ό,τι μας έλεγαν μέχρι τώρα. Μας έλεγαν ότι πρέπει να γίνουν ιδιωτικοποιήσεις για να αυξηθεί η ανταγωνιστικότητα και να πέσουν οι τιμές. 
Ρωτώ λοιπόν: είστε σίγουροι γι’ αυτούς τους πολλαπλασιαστές –μια  μονάδα που πουλάμε τρεις μονάδες ανάπτυξης- όταν αναφερόμαστε στη γη; Ας τους πούμε πολλαπλασιαστές ανάπτυξης. Γιατί σε σχέση με τους δημοσιονομικούς πολλαπλασιαστές, που χρησιμοποιήσατε, ξέρετε ότι πέσατε εντελώς έξω.","ΟΛΓΑ-ΝΑΝΤΙΑ ΒΑΛΑΒΑΝΗ",48
"74489"," Πρέπει να τελειώσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74490"," Το είπε το ίδιο το Νομισματικό Ταμείο, που είχε βέβαια εξίσου την ευθύνη. Ενώ υπολογίζατε ότι για κάθε μονάδα μέτρων η ύφεση θα ήταν 0,7% αποδείχθηκε ότι κυμαινόταν για την Ελλάδα γύρω στο 1,7%. 
Από το Ινστιτούτο Εργασίας της ΓΣΕΕ μας εξήγησαν ότι ο λόγος που πέφτετε συνέχεια έξω στις εκτιμήσεις που κάνετε για την ανεργία εσείς και η τρόικα, είναι ότι υπολογίζετε για κάθε μονάδα μέτρων ότι η ανεργία αυξάνεται 0,5% ενώ το Ινστιτούτο Εργασίας της ΓΣΕΕ ξέρει ότι ήταν 1%.","ΟΛΓΑ-ΝΑΝΤΙΑ ΒΑΛΑΒΑΝΗ",48
"74491"," Κυρία Βαλαβάνη, θα τα πείτε αύριο. Περάσατε κατά πολύ το χρόνο. Παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74492"," Εντάξει, κύριε Πρόεδρε.
Είναι φανερό πάντως ότι η τιμή της δόσης στραγγαλίζει τελικά το παρόν. Για το μέλλον καλύτερα να μη συζητήσουμε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΟΛΓΑ-ΝΑΝΤΙΑ ΒΑΛΑΒΑΝΗ",48
"74493"," Ο κ. Κουκουλόπουλος έχει το λόγο για επτά λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"74494"," Κύριε Πρόεδρε, θα ακολουθήσω μια διαφορετική πρακτική από τους συναδέλφους εισηγητές και τη συνάδελφο εισηγήτρια που προηγήθηκαν. Νομίζω ότι πρέπει να είμαστε παραγωγικοί και χρήσιμοι γιατί υπάρχουν συγκεκριμένα θέματα που απασχόλησαν την επιτροπή μας. Εξ ου και διαμαρτυρήθηκα και εγώ νωρίτερα. Ήταν σα να τιμωρούσαν τον Υπουργό. 
Η μακροσκελής διάταξη που αναγκάστηκε κατά τον τύπο του Κανονισμού να αναγνώσει ήταν μια ταχεία ανταπόκριση σε ένα αίτημα όλων των κομμάτων και όχι μόνο της κυβερνητικής πλειοψηφίας, να προσπαθήσουμε να φέρουμε κοντά μια πραγματικότητα σε ό,τι αφορά στο επικουρικό. Υπάρχει η ανάγκη να πάψει κυριολεκτικά να αντιμετωπίζει το επικουρικό κίνδυνο κατάρρευσης. Κάναμε περίπου πέντε λεπτά να καταλάβουμε ποιών διατάξεων ανάγνωση γινόταν. 
Νομίζω, λοιπόν, ότι δεν πρέπει να είμαστε τόσο προσκολλημένοι στον τύπο. Με αυτό τον τρόπο, πολλές φορές δεν βγαίνει το συμπέρασμα που επιδιώκουμε
Εγώ, λοιπόν, πολύ γρήγορα λέω τα εξής: Από μια πάρα πολύ γρήγορη ματιά που πρόλαβα να ρίξω στην τροπολογία για το επικουρικό, που μας διανεμήθηκε προ δεκαλέπτου -θα τοποθετηθούμε οριστικά αύριο, κύριε Υπουργέ- φαίνεται να ικανοποιείται το πνεύμα της συζήτησης που κράτησε πολλές ώρες με τους εμπλεκόμενους φορείς και μεταξύ μας. Και όπως είχα σημειώσει και στην επιτροπή, αν το καταφέρουμε τελικά ως αποτέλεσμα, θα είναι μία από τις πολλές καλές στιγμές του Κοινοβουλίου, για τις οποίες, δυστυχώς, σπανίως γίνεται λόγος. Κατά κανόνα λόγος γίνεται για τις λιγότερες και κακές.
Δεύτερον, περιμένουμε, κύριε Υπουργέ, ένα σχόλιο -αύριο αναγκαστικά- στην κατ’ άρθρο συζήτηση για την πρόταση νόμου που κατέθεσε το ΤΕΕ. Έχουμε κάνει πάρα πολλοί συνάδελφοι αναφορά. Θέλουμε ένα σχόλιο από την Κυβέρνηση, από το Υπουργείο, για το πώς το αντιμετωπίζει.
Τρίτον, έγινε ονομαστική αναφορά για τις τράπεζες. Δεν διαφωνώ επί της αρχής σε αυτά που είπατε για το ασφαλιστικό. Νομίζω ότι ήταν κατανοητό. Απλά είπα πως έχει πληρωθεί ότι ο νόμος όρισε τον Απρίλιο. Θα πρέπει,  δηλαδή, να κατατεθεί και η αναλογιστική μελέτη. 
Σήμερα έξω από τη Βουλή έκαναν πορεία και άλλοι κλάδοι. Δεν τους υποστηρίξαμε. Δεν έχουμε καμμία εργολαβία υποστήριξης αιτημάτων που γενικώς βγαίνουν στο δρόμο, λιγότερο ή περισσότερο δικαιολογημένα. Απλά, ένα συγκεκριμένο ταμείο φρόντισε να καταθέσει την αναλογιστική μελέτη εγκαίρως. Γι’ αυτό και είπαμε η διάταξη να έρθει μαζί με τα σχόλια, την έκθεση της Αναλογιστικής Αρχής. Αυτό είπαμε. Δεν είπαμε ότι την καταψηφίζουμε. Είναι καλύτερο να αποσυρθεί, για να έρθει μαζί με την αναλογιστική μελέτη. Αυτό είναι όλο.
Το επόμενο θέμα αφορά τις ΔΟΥ. Είπα και στον κ. Μαυραγάνη, που είναι ο καθ’ ύλην αρμόδιος, πως δεν μπορώ να καταλάβω γιατί έχουμε μία τέτοια εμμονή. Δηλαδή, ήρθε μία βελτίωση που δεν είναι βελτίωση. 
Θα το πω όσο γίνεται πιο απλά, για να γίνει κατανοητό, γιατί εμείς το θέσαμε από την πρώτη στιγμή. Και δεν θεωρώ ότι πρέπει να είναι ζήτημα αντιδικίας. Είναι ζήτημα κοινής λογικής και συνέχειας του κράτους. Τοποθετήθηκαν προϊστάμενοι με δεκαοκτάμηνα συμβόλαια. Ενώ ο νόμος προέβλεπε κάθε τρίμηνο αξιολόγηση επί των αποτελεσμάτων, κακώς ο Αναπληρωτής Υπουργός ο κ. Οικονόμου, υπέγραψε ότι η αξιολόγηση δεν ήταν κάθε χρόνο. Δηλαδή, πάσχει ως προς αυτό η υπουργική απόφαση. 
Όλοι ξέρουμε –κι εμείς που δεν είμαστε νομικοί- ότι ο νόμος είναι πολύ ανώτερος από την υπουργική απόφαση. Και μπορούμε να βελτιώσουμε την αρρυθμία αυτή, να επιβάλουμε την ανά τρίμηνο αξιολόγηση, όπως ο αρχικός νόμος ορίζει και να γίνει πολύ γρήγορα και συντεταγμένα η αντικατάσταση αυτών που δεν έχουν πετύχει στόχους. Όχι, όμως, με άρθρο 1 να γυρίζουμε στο «φύγετε όλοι, να έρθουν άλλοι». Είναι τόσο απλό. 
Δηλαδή, στην προηγούμενη Βουλή, αν ήμασταν για δέκα, είκοσι, τριάντα, πενήντα πράγματα περήφανοι –για ειδικότερα ζητήματα μιλάω, γιατί και για την όλη προσπάθεια είμαστε περήφανοι οι εναπομείναντες και όσοι χάσαμε στο δρόμο, εμείς από την πλευρά της τέως κυβερνητικής πλειοψηφίας- κύριε Υπουργέ, το ένα από τα πράγματα για τα οποία αυτοτελώς είμαστε πραγματικά περήφανοι –γιατί δυστυχώς μόνοι μας τα περάσαμε αυτά ως ΠΑΣΟΚ- είναι ό,τι κάναμε με το δημόσιο. Με ατέλειες. Πάντως, έφυγε ο υποκειμενικός παράγοντας και το ανθρώπινο χέρι καθολικά από κάθε έννοια πρόσληψης και τοποθέτησης στην ιεραρχία. Δεν αντέχει το ελληνικό κράτος, νομίζω, μία άλλη λογική. Και δεν υπάρχει κανένας λόγος, καμμία υπέρτερη σκοπιμότητα, για να αλλάξουν σε τρεις εφορίες δύο εβδομάδες νωρίτερα, να κάνουμε μία διάταξη, δηλαδή, που μας γυρίζει πάρα πολύ πίσω.
Το προτελευταίο θέμα αφορά το πετρέλαιο θέρμανσης. Στο πετρέλαιο θέρμανσης, είπα, κύριε Υπουργέ, δεν έχουμε να κάνουμε κάποια αλλαγή στη διάταξη. Η διάταξη είναι πληρέστατη. 
Έφυγε, δυστυχώς, η συνάδελφος Αντωνίου που είναι από την Καστοριά –είμαστε και κοντοχωριανοί, όπως λέμε, είμαστε πολύ κοντά- όπου συμμερίζομαι απόλυτα όλα όσα είπε. Τα ανάλογα, σχεδόν σε ποσοστό 90% ισχύουν και για την Περιφέρεια, στην οποία κι εγώ εκλέγομαι. Είπαμε, όμως, να εκπέμψουμε ένα μήνυμα. Υπάρχουν βελτιωτικές προτάσεις που αφορούν την υπουργική απόφαση. Νομίζω πως αύριο θα υπάρχει μια καλύτερη κάλυψη. 
Πρέπει να εκπέμψετε ένα μήνυμα ότι θα εξαντλήσουμε κάθε μέσο για την όσο γίνεται μεγαλύτερη και δικαιότερη επιστροφή φόρου. Πρέπει να εκπέμψετε το μήνυμα ότι στόχος είναι το λαθρεμπόριο και να δούμε τι βελτίωση μπορούμε να κάνουμε στην υπουργική απόφαση. Πρέπει να το εκπέμψουμε αυτό το μήνυμα, γιατί από προχθές ξεκίνησε η κατανάλωση. Τα έσοδα μάλλον θα καταποντιστούν, γιατί είναι πάρα πολλοί αυτοί που αλλάζουν. Συντελείται μια μικρή οικολογική καταστροφή σε όλη την ύπαιθρο, αφού δεν έχει μείνει όρθιο δέντρο και θάμνος. 
Πραγματικά, από πέρσι –σας το είπα την πρώτη μέρα της επιτροπής- πριν ακόμη την εξίσωση φόρου, η δαπάνη θέρμανσης στη βόρειο Ελλάδα, επειδή πέρσι ήταν ιδιαίτερα βαρύς ο χειμώνας –λένε ότι ήταν ο βαρύτερος των τελευταίων τριάντα ετών- ήταν αβάσταχτη. Αυτό ήταν πέρσι, πόσο δε μάλλον φέτος. Ευελπιστώ σε ένα ελαφρύτερο χειμώνα κι επομένως σε μια ελάφρυνση. Πιστεύω ότι με αυτόν τον τρόπο θα βοηθήσουμε τα έσοδα, γιατί βλέπω μια μαζική απομάκρυνση και στροφή του κόσμου σε άλλες μορφές θέρμανσης και θα έχουμε πρόβλημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΡΙΣ ΚΟΥΚΟΥΛΟΠΟΥΛΟΣ",245
"74495","  Ολοκληρώστε, κύριε συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74496"," Ολοκληρώνω, λέγοντας σε ό,τι αφορά την τροπολογία για το ΤΑΙΠΕΔ ότι επιφυλάσσομαι να μιλήσω αναλυτικά αύριο. Απλά, θα ήθελα να πω, κύριε Υπουργέ -και να απευθυνθώ σε όλους τους συναδέλφους και της Αξιωματικής Αντιπολίτευσης και βέβαια της συμπολίτευσης- ότι η πρόταση που κάνουμε από την πρώτη μέρα πιστεύω ότι μπορεί να μας επιτρέψει αύριο να κάνουμε μια ιδιαίτερα παραγωγική συζήτηση. 
Είναι ένα πολύ καλό πρώτο βήμα αυτή η τροπολογία που μας δώσατε. Έχουμε συζητήσει και με την εισηγήτρια της Δημοκρατικής Αριστεράς. Πιστεύω και αύριο όταν ξεκινήσουμε θα μπορούμε να φέρουμε κάποια συμπλήρωση που δε θα καθιστά όλο το σύστημα γραφειοκρατικό, θα επιτρέπει όμως, κάθε αποκρατικοποίηση να είναι απολύτως καθαρή και δε θα πρέπει να επιτρέπει, βέβαια, να εκπέμπονται φωνές περί ξεπουλήματος με τέτοια ευκολία. 
Θα πω περισσότερα αύριο στη συζήτηση επί των άρθρων.","ΠΑΡΙΣ ΚΟΥΚΟΥΛΟΠΟΥΛΟΣ",245
"74497","  Ευχαριστούμε, κύριε συνάδελφε. 
Το λόγο έχει ο κ. Μαριάς για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74498"," Ευχαριστώ, κύριε Πρόεδρε.
Κατ’ αρχάς, θα περίμενα από τον Υπουργό να ξεκαθαρίσει τα ζητήματα που τέθηκαν από άλλο συνάδελφο, ότι στα διεθνή μέσα πλέον έχει δημιουργηθεί μια έντονη κριτική σε αυτά που είπε. Και το λέω αυτό, γιατί εγώ ήμουν συνεχώς μέσα στην Αίθουσα και δεν είχα τη δυνατότητα να παρακολουθήσω τα διεθνή μέσα. 
Απ’ αυτά που μας είπε ο Υπουργός νομίζω ότι δεν τα ξεκαθάρισε. Δηλαδή, ούτε επιβεβαίωσε ότι πράγματι έχει συμφωνηθεί η επιμήκυνση, ούτε απήντησε, ως όφειλε απ’ αυτό το Βήμα στις δηλώσεις που έκαναν ξένοι αξιωματούχοι απαντώντας στον Υπουργό, ούτε επίσης, έδωσε κάποιες εξειδικευμένες απαντήσεις στο θέμα. Θα δω τις δηλώσεις και θα έχουμε την ευκαιρία να τα πούμε και αύριο. 
Δεύτερον, ακόμη κι αν πάρετε την επιμήκυνση, όταν το 70%των μέτρων το επιβάλλετε για το 2013, τι μένει για τα επόμενα τρία χρόνια. Μένει το 30%. Θα έχει εξαθλιωθεί ο ελληνικός λαός. 
Απαντήσατε για την πράξη νομοθετικού περιεχομένου. Αυτή προϋποθέτει πρόταση του Υπουργικού Συμβουλίου. Πώς έγινε πρόταση του Υπουργικού Συμβουλίου; Αυτό σημαίνει ότι είχαμε συνεδρίαση του Υπουργικού Συμβουλίου. Πώς συνεδρίασε το Υπουργικό Συμβούλιο; Συνεδρίασε με τον κ. Αβραμόπουλο να είναι στην Αίγυπτο. Αυτά είναι απίθανα πράγματα. Και θα έπρεπε αυτά τα ζητήματα και εσείς να τα εξετάζετε, αλλά και ο Πρόεδρος της Δημοκρατίας, γιατί τον βάζετε σε ιδιαίτερα δύσκολη θέση. 
Από εκεί και πέρα, είπε ο κ. Τζαμτζής –γιατί βλέπω ότι έχει αφομοιωθεί στο μνημονιακό μέτωπο- το εξής: Ότι το πρώτο μνημόνιο έσωσε την Ελλάδα, γιατί πλήρωσε μισθούς και συντάξεις. Αν είναι έτσι, γιατί το καταψηφίσατε εσείς ως Νέα Δημοκρατία; Δε γνωρίζω αν εσείς προσωπικά ήσασταν τότε στη Βουλή. 
Άρα, λοιπόν, τα πράγματα πιθανόν να μην είναι έτσι. Διαβάστε αυτά που λέγατε εσείς ως Νέα Δημοκρατία, τότε, ότι δεν πληρώνονται μισθοί και συντάξεις ούτε από το πρώτο ούτε από το δεύτερο μνημόνιο. Πληρώνονται οι τόκοι και τα χρεολύσια και πληρώνονται και οι δανειστές. Κι αυτό το παραμύθι πρέπει κάποτε να σταματήσει. 
Αύριο που θα έχω περισσότερο χρόνο θα σας απαντήσω με στοιχεία και θα έχει και ο Υπουργός την ευκαιρία να απαντήσει. 
Από εκεί και πέρα, στην πράξη το μνημόνιο έχει αποτύχει και θα πει κανείς, καλά όσοι συνέταξαν το μνημόνιο και η τρόικα που πίεζε, δεν ήξερε; Ακούστε, βασική θέση του ΔΝΤ πάντοτε ήταν, όχι να σώσει τις χώρες, αλλά να τις οδηγήσει σε υπερχρέωση. Διότι όταν οδηγηθεί σε υπερχρέωση, η επόμενη κίνηση είναι να βάλει χέρι στα ασημικά. Και αυτή είναι η δεύτερη φάση που παρακολουθούμε. Το ξεπούλημα της δημόσιας περιουσίας, επειδή απέτυχε το μνημόνιο, το οποίο υποτίθεται ότι θα μας έσωζε, είναι της τάξεως των 50 δισεκατομμυρίων ευρώ. Έτσι έχετε συμφωνήσει και βάζετε χέρι πλέον σε απίθανες καταστάσεις. 
Τι κάνετε πρακτικά. Το λιμάνι του Ηρακλείου το βγάζετε σε παραχώρηση ξεπούλημα. Τη Σούδα, στρατηγικής σημασίας λιμάνι, το πάτε για παραχώρηση μέχρι ενενήντα εννέα χρόνια. Το ίδιο για το λιμάνι του Ρεθύμνου που σε επίκαιρη ερώτηση που έκανα εγώ, υπάρχει ενδιαφέρον από τουρκική εταιρεία.
Σας θέσαμε, λοιπόν, το ζήτημα ότι εμείς διαφωνούμε με τα ξεπουλήματα αυτά και ότι πρέπει πέραν των άλλων να δείτε και τα θέματα εθνικής ασφάλειας. Είναι δυνατόν να βγάζετε στο σφυρί τη Σούδα που έχει στρατιωτική βάση που είναι ανεκτίμητης αξίας; Αυτά δεν τα λαμβάνετε υπ' όψιν; Είναι δυνατόν να τορπιλίζετε την εθνική άμυνα και ασφάλεια της χώρας στο όνομα δήθεν του να πληρώσετε, αν ξεπληρώσει ποτέ η Ελλάδα, αυτό το χρέος; 
Συναισθανθείτε πλέον ότι περπατάτε σε ατραπούς επικίνδυνες για τη χώρα, για την εθνική ασφάλεια, για την εθνική άμυνα. Δεν μπορεί να συνεχίζετε αυτή την κατάσταση στο ξεπούλημα και του ύδατος και των υπόλοιπων δημόσιων αγαθών. 
Τα υπόλοιπα θα τα πούμε αύριο που θα έχουμε την ευκαιρία. 
Σας ευχαριστώ.","ΕΠΑΜΕΙΝΩΝΔΑΣ ΜΑΡΙΑΣ",304
"74499"," Η κ. Ξηροτύρη έχει το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74500"," Ευχαριστώ, κύριε Πρόεδρε.
Επειδή και η χθεσινή μέρα ήταν δύσκολη και η σημερινή εξακολουθεί να είναι, πέρα από το ίδιο το νομοσχέδιο, έγιναν πράγματι τοποθετήσεις για τα θέματα της ολοκλήρωσης του πακέτου των μέτρων και τα θέματα των εργασιακών που προβάλλει ως πρόσθετες απαιτήσεις η τρόικα κ.ο.κ.
Εγώ ήθελα να πω ότι όλα αυτά τα θέματα δεν έχουν κλείσει ακόμη. Και υπάρχει ακόμη διαπραγμάτευση σε επίπεδο πολιτικών Αρχηγών και όπως τονίζουμε εμείς πρέπει να συνεχιστεί μια σκληρή διαπραγμάτευση και στην Ευρωπαϊκή Ένωση, ούτως ώστε και να εξασφαλιστεί η δόση ολόκληρη των 31,5 δισεκατομμυρίων και από την άλλη πλευρά να υπάρξουν οι δεσμεύσεις για να  εκκινήσει η αναπτυξιακή διαδικασία στη χώρα με πολλές άλλες λεπτομέρειες για τα θέματα της ευρωπαϊκής τράπεζας επενδύσεων, για την προώθηση του ΕΣΠΑ, όπως όλοι θέλουμε να γίνει κ.ο.κ.
Κύριε Υπουργέ, το πρωί μου είπατε για τα θέματα των εργασιακών σχέσεων ότι περίπου έχουν κλείσει τα προβλήματα και μένουν έτσι κάποιες μικρές διαφορές και να μη συζητάμε περί όνου σκιάς.
Εμείς θεωρούμε ότι δεν έχει κλείσει αυτή η συζήτηση και είναι διαφορετικό το πώς αντιλαμβάνεται κανείς τον όνο και τη σκιά. 
Να προχωρήσω τώρα στο νομοσχέδιο. Στο δεύτερο άρθρο έχω πει τις αιτιάσεις μου, τις έχω αναλύσει. Εξακολουθώ ακόμη να θεωρώ ότι έχουμε σημαντικές διαφορές στην προσέγγιση των αποκρατικοποιήσεων και κυρίως στην ουσιαστική προσέγγιση. Εμείς θεωρούμε ότι οποιαδήποτε αποκρατικοποίηση πρέπει να στοχεύει πρώτα στην ανάπτυξη και βέβαια να έχει και κάποιο εισπρακτικό χαρακτήρα. Αλλά το κύριο είναι όταν συζητάμε για αποκρατικοποιήσεις, όπως είναι η ΔΕΗ, τα λιμάνια της χώρας, όπως είναι οι μεγάλοι οργανισμοί κοινής ωφέλειας ότι θα πρέπει πρώτα να συζητάμε πώς αυτά τα αναπτυξιακά εργαλεία θα αποδώσουν καλύτερα και μέσα στο πλαίσιο αυτό και μέσα στο πλαίσιο των ρυθμιστικών τους αρχών, στο πλαίσιο της διασφάλισης των δικτύων στην κυριότητα του δημοσίου και πώς θα λειτουργήσουν ούτως ώστε οι παρερχόμενες υπηρεσίες και τα αγαθά προς τους πολίτες να παραμείνουν και να είναι καλές. Και από τη άλλη πλευρά, θα πρέπει αυτές οι δημόσιες επιχειρήσεις να μπορούν πραγματικά να αναπτυχθούν ουσιαστικά. 
Εμείς δεν είμαστε κατά των αποκρατικοποιήσεων αλλά θεωρούμε ότι η αποκρατικοποίηση πρέπει να γίνεται με βάση έναν στρατηγικό σχεδιασμό, πρέπει να γίνεται με τις απαραίτητες προϋποθέσεις και κριτήρια. Βέβαια τα κριτήρια για το στρατηγικό ρόλο του δημοσίου σε επιχειρήσεις κοινής ωφέλειας και στρατηγικής σημασίας είναι πάρα πολύ αυξημένα. 
Στην περίπτωση αυτή λοιπόν, θεωρούμε ότι η πολιτεία με τα συντεταγμένα όργανά της πρέπει να προχωρήσει στο στρατηγικό σχεδιασμό και τις κατευθύνσεις για την ανάπτυξη των ΔΕΚΟ για να διασφαλίσει και τα δίκτυα και το πλαίσιο των ρυθμιστικών αρχών, όπως και να θεσπίσει τα κριτήρια και τις προϋποθέσεις για τους τομείς και το βαθμό αποκρατικοποίησης κάθε ΔΕΚΟ. Αυτός ο βασικός σχεδιασμός σε καμμία περίπτωση δεν μπορεί να μεταφερθεί στις αρμοδιότητες ενός νεοσύστατου οργάνου όπως είναι το ΤΑΙΠΕΔ, γιατί υπάρχει κίνδυνος να θυσιαστούν αυτά τα αναπτυξιακά έργα ή για εισπρακτικούς και μόνο λόγους. 
Το ΤΑΙΠΕΔ συστήθηκε για να αξιοποιήσει ένα μέρος της ακίνητης ιδιωτικής περιουσίας του δημοσίου και ακίνητα των δημόσιων επιχειρήσεων ούτως ώστε να εξασφαλιστεί ένα μέρος εσόδων που θα πάει στο χρέος. Η αποκρατικοποίηση όμως τόσο σοβαρών επιχειρήσεων έχει έναν άλλο εντελώς χαρακτήρα και δεν είναι υπόθεση του ΤΑΙΠΕΔ. Γι’ αυτό δεν θα συμφωνήσω με την προσθήκη αυτή.
Βεβαίως είναι μια ασφαλιστική δικλίδα, αλλά θεωρώ ότι το κράτος, η Βουλή, η Κυβέρνηση, τα αρμόδια Υπουργεία, οι ίδιοι οι φορείς θα πρέπει να συμμετέχουν σ’ αυτό το σχεδιασμό για την ανάπτυξη των επιχειρήσεων για τον τρόπο λειτουργίας τους και παράλληλα για την όποια αποκρατικοποίηση σε όποιον τομέα ή σε όποιον βαθμό κριθεί πράγματι μέσα απ’ όλες αυτές τις διαδικασίες που σας είπα, μπορεί να γίνει και μπορεί να αποδώσει και πόρους στο δημόσιο.
Όσον αφορά τώρα το θέμα του άρθρου 3, δεχθήκατε κάποιες προτάσεις απ’ αυτές που σας καταθέσαμε, ιδιαίτερα στο ότι όλη αυτή η διαδικασία θα πρέπει να ενσωματώνεται στην τοπική κοινωνία, η μελέτη να τεκμηριώνει το πώς επηρεάζει και το πώς συμμετέχει στην τοπική και περιφερειακή ανάπτυξη αλλά δεν δεχθήκατε κάποια επόμενα εργαλεία που σας είπαμε για να εξασφαλίζεται καλύτερα αυτό εδώ το πράγμα. Και βέβαια ζητώ να εξετάσετε και πάλι το θέμα της κατάργησης της ΚΥΑ και να υπάρξει προεδρικό διάταγμα και για το παραθεριστικό χωριό, για την πολεοδόμηση και για τα επιχειρησιακά πάρκα, όπως προεδρικό διάταγμα προβλέπεται για όλες τις άλλες χρήσεις. 
Όσον αφορά την τροπολογία για το θέμα του επικουρικού κεφαλαίου, δεν μπορώ τώρα να διατυπώσω άποψη για το εάν θα δεχθούμε την τροπολογία με την οποία ήμασταν αντίθετοι μέχρι τώρα. 
Για τα θέματα της εξίσωσης πετρελαίου θέρμανσης και κίνησης τα έχουμε πει πάρα πολλές φορές. Επιμένω λοιπόν, ότι πρέπει να επισπευσθούν όλα αυτά τα μέτρα για την πάταξη του λαθρεμπορίου, για να μπορέσουν να αποτελέσουν πολύ σύντομα ισοδύναμα μέτρα και να ανακουφίσουν τελικά τα νοικοκυριά από τη μεγάλη επιβάρυνση που πράγματι τους επιφέρει αυτή η εξίσωση του πετρελαίου θέρμανσης. 
Θα ήταν πολύ δίκαιο να είχαμε και το σχέδιο της κοινής υπουργικής απόφασης για το επίδομα. Όταν συζητάμε ένα τέτοιο μέτρο και επιβάλλεται να δώσουμε το επίδομα σ’ αυτούς που πλήττονται –και είναι πάρα πολλοί σ’ αυτήν τη δύσκολη περίοδο- θα πρέπει και εμείς να ξέρουμε τα κριτήρια και τις προϋποθέσεις για το επίδομα θέρμανσης.
Τα υπόλοιπα για τη μεγάλη τροπολογία που αφορά πάρα πολλά θέματα θα συζητήσουμε αύριο.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"74501"," Το λόγο έχει ο κ. Κατσώτης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74502"," Θα επαναλάβουμε ότι το ΤΑΙΠΕΔ σε λίγο καιρό θα είναι αντικείμενο  συζήτησης ενός μεγάλου σκανδάλου. Το λέμε, σημειώστε το και εδώ θα είμαστε. 
Εμείς ξεκαθαρίζουμε από την αρχή ότι είμαστε κάθετα αντίθετοι με το συγκεκριμένο σχέδιο νόμου. Στην πρωτολογία μας αναφερθήκαμε εκτενώς σε όλες τις πλευρές που έχει, και στις τροπολογίες και στα άρθρα του και στις επιπτώσεις που θα έχει για τον ίδιο τον λαό. Καταδείξαμε γιατί προχωράει η Κυβέρνηση στην καθολική αποκρατικοποίηση, ιδιωτικοποίηση, ξεπούλημα ή όπως αλλιώς θέλετε να το πείτε. Προχωρά σε αυτήν την επιλογή γιατί είναι ανάγκη του κεφαλαίου για νέους δρόμους κερδοφορίας. Προχωρά σε αυτήν την επιλογή γιατί είναι δέσμευση απέναντι στην Ευρωπαϊκή Ένωση, το Διεθνές Νομισματικό Ταμείο γιατί έχει συμφωνηθεί η πλήρης απελευθέρωση της αγοράς από την Ευρωπαϊκή Ένωση. Συνολικά η πολιτική που ακολουθείτε είναι βαθιά ταξική, υπηρετεί το κεφάλαιο και τις ανάγκες του, σαρώνει δικαιώματα που έχουν κατακτηθεί, οδηγεί τον λαό σε μεγαλύτερα βάσανα και αδιέξοδα. Η αβεβαιότητα και η ανασφάλεια θα περισσεύει. Η ανεργία την οποία επικαλείσθε θα αυξηθεί. Η φτώχεια και η ανέχεια μεγαλώνει με ταχείς ρυθμούς.
Το σημερινό νομοσχέδιο για τα μέτρα που συζητάτε και ήδη είπατε ότι έχουν κλείσει τα περισσότερα –σας διαψεύδει τώρα η κ. Ξηροτύρη και δεν ξέρω ποιος λέει αλήθεια και ποιος ψέματα- θα κάνει τη ζωή του λαού κόλαση. Αυτή είναι η εκτίμησή μας. 
Παραδίδετε εκτάσεις νομικών προσώπων δημοσίου δικαίου. Δεν απαντήσατε το πρωί ενώ χθες γράφτηκε από την Αξιωματική Αντιπολίτευση ότι αποσύρατε τη διάταξη για τα νοσοκομεία, για τα πανεπιστήμια κ.λπ.. Όμως είπαμε ότι στην παράγραφο 24α προβλέπεται πάλι ότι περνάνε όλα αυτά στο ΤΑΙΠΕΔ για αξιοποίηση, όπως για παράδειγμα των νοσοκομείων, των πανεπιστημίων, της πρόνοιας, του ΟΕΚ, της Εργατικής Εστίας, των ασφαλιστικών ταμείων που είναι εισφορές των ίδιων των εργαζομένων. Εμείς λέμε ότι είναι έγκλημα αυτό το νομοσχέδιο.
Αρκετοί Βουλευτές της Νέας Δημοκρατίας μας είπαν ότι από τις αποκρατικοποιήσεις θα έχει οφέλη όλη η κοινωνία. Είναι έτσι; Ποια αποκρατικοποίηση έγινε και δεν απολύθηκαν εργαζόμενοι και δεν άλλαξαν οι εργασιακές σχέσεις και δεν μειώθηκαν κατακόρυφα οι μισθοί και δεν αυξήθηκαν κατακόρυφα οι τιμές; 
Αλήθεια κύριε Υπουργέ, όλοι όσοι έχουν κάνει μακροχρόνια μίσθωση δημόσιων επιχειρήσεων από πότε έχουν να πληρώσουν το ενοίκιο εδώ στο κράτος; Πείτε μου ποιοι είναι αυτοί και πώς υλοποιούν τις δεσμεύσεις που έχουν αναλάβει μέσα από τα συμβόλαια που έχουν υπογράψει; Άρα εμείς λέμε ότι ωφελείται ο κεφαλαιοκράτης, ο επιχειρηματίας που πήρε την επιχείρηση, ζημιώθηκαν οι εργαζόμενοι αυτών των επιχειρήσεων και αυτών που  θα παραχωρηθούν καθώς και τα λαϊκά στρώματα που αγοράζουν υπηρεσίες, προϊόντα ακριβότερα και αμφιβόλου ποιότητας. Γιατί το κέρδος σκοτώνει την ποιότητα και αδιαφορεί για την ασφάλεια.
Σε ένα περιβάλλον ελευθερίας της αγοράς, ελεύθερης κίνησης κεφαλαίων, υπηρεσιών, προϊόντων και εργαζομένων, ακριβώς αυτό που έχετε δεσμευθεί απέναντι στην Ευρωπαϊκή Ένωση, σε ένα περιβάλλον που κουμάντο κάνουν τα μονοπώλια, μπορεί να λειτουργήσει ο δημόσιος τομέας και να υπηρετεί τις λαϊκές ανάγκες; Αυτό είναι μία αυταπάτη. 
Κύριε Υπουργέ, η δική μας λογική υπερβαίνει και το σημερινό δημόσιο τομέα και αυτόν που εσείς προτείνετε. Μιλάμε για την κοινωνικοποίηση των συγκεκριμένων μέσων παραγωγής, για λαϊκή περιουσία, όπου κουμάντο βέβαια στον πλούτο της χώρας θα κάνουν οι εργαζόμενοι, τα εργοστάσια θα ανήκουν στους εργάτες. Μιλάμε για πανεθνικό σχεδιασμό με εργατικό έλεγχο. Μιλάμε για την εξουσία στην εργατική τάξη και τους συμμάχους της. Κάποιοι όψιμα θυμήθηκαν σήμερα το Λένιν, όπως και εσείς. Τον επικαλείστε για να ισχυροποιήσετε τα επιχειρήματά σας. Ο Λένιν όμως δεν είχε τη φιλοδοξία να συμμετάσχει στη διαχείριση του καπιταλισμού. Αλλιώς θα ήταν Υπουργός του Κερένσκι. Ο Λένιν είπε: «Όλη η εξουσία στα σοβιέτ». Οδήγησε την εργατική τάξη στην απελευθέρωσή της. 
Οι αποκρατικοποιήσεις γίνονται και σε άλλες χώρες της Ευρωπαϊκής Ένωσης. Το ΚΚΕ δεν είναι ούτε με το σημερινό δημόσιο τομέα, γιατί και αυτός συντηρεί τα μονοπώλια και τις ανάγκες τους, γιατί είναι εχθρικός απέναντι στους εργαζόμενους και τα λαϊκά στρώματα. Οι επιχειρήσεις, για παράδειγμα η ΔΕΗ, μήπως δεν έχουν εργολάβους τώρα; Μήπως χιλιάδες εργαζόμενοι δεν δουλεύουν με πολύ κατώτερους μισθούς και με άθλιες εργασιακές σχέσεις; Μήπως στον ΟΤΕ δεν υπάρχουν εργολάβοι; Μήπως εκεί δεν υπάρχουν συμβασιούχοι; Το ίδιο δεν συμβαίνει και σε άλλες δημόσιες επιχειρήσεις; 
Οι τροπολογίες που έχετε φέρει για το πετρέλαιο θέρμανσης, για το επικουρικό ταμείο, για τις εισφορές του ΟΓΑ, των αγροτών, για την ένταξη στον ΕΟΠΥΥ των ταμείων υγείας των τραπεζών και των αυτοαπασχολουμένων είναι απαράδεκτες, προκλητικές και βαθιά ταξικές. Το αποτέλεσμα θα είναι τραγικό. Η φτωχολογιά θα παγώσει. Και βέβαια, αν κάποιος πάθει ένα ατύχημα, θα καταστραφεί. Οι αγρότες μέσα στην ανέχειά τους καλούνται να δώσουν 80 εκατομμύρια ευρώ επιπλέον από την τσέπη τους για το ασφαλιστικό ταμείο. Από τη συζήτηση, από τις απαντήσεις που δώσατε και απόψε πιστεύουμε να έβγαλαν συμπεράσματα όσοι άκουσαν, όσοι θα ακούσουν.
Κύριε Υπουργέ, καταθέσαμε μία τροπολογία σαν ΚΚΕ. Θέλουμε να μας πείτε αν την κάνετε αποδεκτή. Αφορά αυτή η τροπολογία τις συνεταιριστικές τράπεζες, την Αχαϊκή, της Λαμίας, της Λέσβου, της Λήμνου, που το χαρτοφυλάκιό τους πήγε στην Εθνική Τράπεζα και εμείς λέμε να πάνε και οι εργαζόμενοι μαζί στην Εθνική Τράπεζα.","ΧΡΗΣΤΟΣ ΚΑΤΣΩΤΗΣ",214
"74503"," Οι τροπολογίες θα συζητηθούν αύριο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74504"," Αυτήν την τροπολογία να την κάνετε αποδεκτή.","ΧΡΗΣΤΟΣ ΚΑΤΣΩΤΗΣ",214
"74505"," Πότε κατατέθηκε;","ΙΟΡΔΑΝΗΣ ΤΖΑΜΤΖΗΣ",498
"74506"," Την Παρασκευή. Την έχουμε καταθέσει. Την είχε κάνει αποδεκτή ο προηγούμενος Υπουργός Οικονομικών. 
Θέλουμε και εσείς, κύριε Υπουργέ, να μας πείτε τη γνώμη σας πάνω στην τροπολογία.","ΧΡΗΣΤΟΣ ΚΑΤΣΩΤΗΣ",214
"74507"," Κλείστε, κύριε Κατσώτη. Θα απαντήσει ο κύριος Υπουργός αύριο. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Βουλευτής κ. Γεώργιος Παπανδρέου ζητεί ολιγοήμερη άδεια απουσίας στο εξωτερικό. 
Η Βουλή εγκρίνει;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74508"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"74509"," Η Βουλή ενέκρινε τη ζητηθείσα άδεια.
Εισερχόμαστε στις δευτερολογίες. 
Το λόγο έχει η κ. Ζωή Κωνσταντοπούλου για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74510"," Τέσσερα, κύριε Πρόεδρε.
Άκουσα τον εισηγητή της Νέας Δημοκρατίας τον κ. Τζαμτζή, να διατυπώνει την ίδια ακριβώς αποστροφή που είχε διατυπώσει έτερη εισηγήτρια της Νέας Δημοκρατίας και να συμπάσχει με τον κύριο Υπουργό που «τόσο ταλαιπωρήθηκε παριστάμενος ενώπιόν μας». Θεωρώ λυπηρές αυτές τις αναφορές.","ΖΩΗ ΚΩΝΣΤΑΝΤΟΠΟΥΛΟΥ",272
"74511"," Λυπηρές δεν είναι οι αναφορές οι δικές μου. Εκδικητική είναι η συμπεριφορά σας!","ΙΟΡΔΑΝΗΣ ΤΖΑΜΤΖΗΣ",498
"74512"," Εδώ είναι το Κοινοβούλιο και ο Υπουργός, όταν εισάγει και εισηγείται τροποποιήσεις οι οποίες έρχονται στις 12.20΄ το βράδυ στο τέλος μιας ολοήμερης συζήτησης σε δύο συνεδριάσεις -όπως αποφασίστηκε- επί της αρχής, πρέπει να εξηγήσει στο Σώμα τι είναι αυτές οι τροποποιήσεις. 
Κύριε Υπουργέ, πραγματικά ο τρόπος με τον οποίο αυτό το νομοσχέδιο κόφτηκε, ράφτηκε, εμπλουτίστηκε, αφυδατώθηκε και ενυδατώθηκε στο τέλος με όλες αυτές τις ρυθμίσεις, τροποποιήσεις, τροπολογίες, προσθήκες είναι αποκαλυπτικός του ότι δεν έχετε κανένα σχέδιο. Στο πόδι και τελευταία στιγμή κόπτετε και ράπτετε και εισάγετε πράγματα τα οποία δεν ξέρετε και τι αντίκρισμα έχουν. 
Και αυτό μας δημιουργεί την πεποίθηση ότι ανάλογη προφανώς είναι και η στάση σας στην υποτιθέμενη συζήτηση ή διαπραγμάτευση με την τρόικα και γ’ αυτό είναι τόσο φτωχά, έως ανύπαρκτα, έως καταστροφικά τα αποτελέσματα.
Κύριε Υπουργέ, εδώ εισηγείσθε την εκποίηση, το ξεπούλημα ολόκληρης της δημόσιας περιουσίας και έχετε διατυπώσει μια έκθεση στην οποία λέτε ότι οι δαπάνες που προκαλούνται –γιατί θα προκληθούν δαπάνες σύμφωνα με την έκθεση του Γενικού Λογιστηρίου του Κράτους- θα καλυφθούν, λέτε, από πιστώσεις του κρατικού προϋπολογισμού. 
Και η απώλεια εσόδων που προκαλείται και διατυπώνεται από το Γενικό Λογιστήριο του Κράτους θα καλυφθεί, λέτε, από πιστώσεις του κρατικού προϋπολογισμού. Υπάρχουν δηλαδή λεφτά; Αυτό μας λέτε; Και την ίδια ώρα λέτε ότι θα πεινάσουμε; 
Δεύτερον, αυτές τις γοερές τοποθετήσεις γι’ αυτούς που σώζουν τη χώρα και για την ανάγκη της χώρας και του λαού της, τις έχουμε ακούσει και από τον κ. Παπακωνσταντίνου. Ο κ. Παπακωνσταντίνου έκανε λάβρες τοποθετήσεις σ’ αυτήν εδώ την Αίθουσα για την ανάγκη επίσης πάταξης της φοροδιαφυγής, στην οποία και εσείς αναφερθήκατε. 
Σήμερα ο κ. Παπακωνσταντίνου, στην Επιτροπή Θεσμών και Διαφάνειας της Βουλής, ομολόγησε ότι παρακράτησε για τον εαυτόν του και ιδιοποιήθηκε την πρωτότυπη λίστα που εστάλη από την κ. Λαγκάρντ και αρνήθηκε επί έξι ώρες που παρίστατο στην επιτροπή να πει που έχει το πρωτότυπο αρχείο. 
Δεν μας συγκινούν λοιπόν αυτές οι τοποθετήσεις ούτε αυτές οι κροκοδείλιες αναπτύξεις περί της ανάγκης σωτηρίας του ελληνικού λαού και της χώρας, γιατί έτσι δεν σώζετε την χώρα, έτσι σώζετε άλλα πράγματα τα οποία όχι απλώς δεν είναι άξια σωτηρίας, αλλά θα πρέπει επιτέλους να εκλείψουν σε αυτήν την επικράτεια.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, σε μισό λεπτό θα έχω τελειώσει. 
Τι υποκριτική τροποποίηση είναι αυτή για το ΤΑΙΠΕΔ! Λέτε ότι το ΤΑΙΠΕΔ θα συμβουλεύεται την Επιτροπή Οικονομικών Υποθέσεων της Βουλής; Να σας θυμίσω ότι με την πράξη νομοθετικού περιεχομένου της 6ης Σεπτεμβρίου καταργήσατε την ειδική πλειοψηφία της ειδικής επιτροπής, αυτή που η Κυβέρνηση του ΠΑΣΟΚ είχε ψηφίσει με αιτιολογική έκθεση που αναφερόταν στην ανάγκη διαφάνειας και τώρα μας λέτε ότι θα ενημερώνεται η Επιτροπή Οικονομικών Υποθέσεων; 
Τέλος, εγώ πραγματικά διατηρώ την πεποίθηση ότι κανείς σοβαρός επενδυτής δεν θα έρθει να επενδύσει τα χρήματά του, αν είναι σοβαρός επενδυτής, μέσα σε αυτή την κατάσταση που έχετε δημιουργήσει και η οποία πάσχει από πάσης απόψεως, συνταγματικής, υπερνομοθετικής, θεσμικής, νομικής.","ΖΩΗ ΚΩΝΣΤΑΝΤΟΠΟΥΛΟΥ",272
"74513"," Ολοκληρώστε, κυρία συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74514"," Τελειώνω, κύριε Πρόεδρε. 
Αν είναι μη σοβαρός ο επενδυτής που έχετε υπ’ όψιν σας, θα πρέπει να τον συμβουλεύσετε να ρωτήσει τους δικηγόρους του και οι δικηγόροι του να έχουν και ποινική ειδικότητα. 
Ευχαριστώ.","ΖΩΗ ΚΩΝΣΤΑΝΤΟΠΟΥΛΟΥ",272
"74515"," Ο κ. Αμανατίδης, τελευταίος ομιλητής, έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74516"," Κύριε Υπουργέ, επειδή την ώρα που μιλούσα, κάποιο χρονικό διάστημα λείπατε, θέλω να σας θέσω το εξής ερώτημα: Αυτήν τη στιγμή τα πανεπιστήμια στραγγαλίζονται και δεν έχουν πόρους για να λειτουργήσουν. Ταυτόχρονα στη διάταξη του νόμου που φέρνετε, καταργείτε το 0,5% στα εισαγόμενα είδη που έρχονται και αποδίδονται στο Πανεπιστήμιο Αθηνών, στην Ακαδημία και στο Πανεπιστήμιο Θεσσαλονίκης και 1/3 για την ανταγωνιστικότητα. 
Θα ήθελα να πείτε στην τριτολογία σας, αν σκοπεύετε το ποσοστό αυτό που θα λείψει από τα πανεπιστήμια να το αναπληρώσετε και με ποιο τρόπο ή αν θα αποσύρετε αυτήν τη διάταξη;","ΙΩΑΝΝΗΣ ΑΜΑΝΑΤΙΔΗΣ",19
"74517"," Ή ισόποσο με όσα παίρνουν τα πανεπιστήμια από τον κρατικό προϋπολογισμό, δηλαδή κόβεται στη μέση.","ΟΛΓΑ-ΝΑΝΤΙΑ ΒΑΛΑΒΑΝΗ",48
"74518"," Θα ήθελα να το πείτε στη τριτολογία σας. 
Κυρίες και κύριοι Βουλευτές υπάρχει ένα επιχείρημα που λέει καλύτερα να πουλήσουμε την περιουσία παρά να μείνει αναξιοποίητη. Το τρίτο πληθυντικό πρόσωπο χρησιμοποιείται για να δικαιολογήσει το εξής: ότι η περιουσία αυτή μένει αναξιοποίητη από συγκεκριμένες πολιτικές. Οι πολιτικές που λένε «απαξιώνω κάτι, το διαλύω, έτσι ώστε να δικαιολογήσω την πώλησή του σε ιδιώτες». Παράδειγμα η ΕΥΑΘ και άλλες υγιείς επιχειρήσεις που είναι κερδοφόρες. Δεν προσλαμβάνονται υπάλληλοι, αφήνονται στο έλεος του θεού οι υποδομές, έτσι ώστε να αγανακτήσει ο κόσμος και να πει στο τέλος «ας πουληθεί».
Κύριε Υπουργέ, υπάρχουν επιπλέον συνέπειες όταν οι ιδιωτικοποιήσεις, γίνονται σε καιρό κρίσης. 
Για παράδειγμα, δεν διασφαλίζεται η ελάχιστη εγγυημένη πρόσβαση στις υπηρεσίες κοινωνικής ωφέλειας και αυτήν τη στιγμή η ανισοκατανομή του πλούτου σε είδος θα εντείνει τις επιπτώσεις από την ανισοκατανομή σε χρήμα. Θέλω να πω δηλαδή, κύριε Υπουργέ, ότι τα τιμολόγια μ’ αυτήν την πολιτική των ιδιωτικοποιήσεων για τα νοικοκυριά θα αυξηθούν, ενώ τα τιμολόγια για τις επιχειρήσεις θα μειώνονται. Αυτήν τη στιγμή πάνω από το 1/3 των καταναλωτών δεν μπορεί να πληρώσει το ρεύμα και το νερό. Δεν υπάρχουν αντισταθμιστικές ενέργειες έτσι ώστε να μπορούν να έχουν όλοι οι Έλληνες πολίτες το δικαίωμα στο ρεύμα και στο νερό.
Επίσης, η απελευθέρωση, σε συνδυασμό με την ιδιωτικοποίηση που προωθείται, θα προκαλέσει σοβαρές ανισορροπίες πρώτα απ’ όλα  οικονομικές -θα δημιουργηθούν, όπως και δημιουργούνται, κύριε Υπουργέ, υπερεθνικά ολιγοπώλια- αλλά και κοινωνικές, διότι θα δοθεί προτεραιότητα στους βιομηχανικούς καταναλωτές σε αντίθεση με τα νοικοκυριά και θα υπάρξουν αντιθέσεις ανάμεσα στα εύπορα και στα φτωχά νοικοκυριά. Θα υπάρξουν εδαφικού χαρακτήρα ανισορροπίες, δηλαδή θα υπάρξει καλύτερη εξυπηρέτηση σε περιοχές με υψηλή πληθυσμιακή πυκνότητα –εισιτήρια λεωφορείων, πλοίων, ευρυζωνικότητα κ.λπ.- κι επίσης, κύριε Υπουργέ, η τάση αυτών που θα πάρουν τη δημόσια περιουσία θα είναι να υπάρχει βραχυπρόθεσμη κερδοφορία σε βάρος των μακροπρόθεσμων επενδύσεων με σεβασμό στο περιβάλλον, στις εργασιακές σχέσεις και ασφάλεια υποδομών. 
Τέλος θα ήθελα να θυμίσω ότι στους τέσσερις μήνες που είμαστε εδώ, κύριε Υπουργέ –επειδή ακούσαμε ότι δεν έχουμε προτάσεις- ο ΣΥΡΙΖΑ–Ενωτικό Κοινωνικό Μέτωπο έχει φέρει το σχέδιο νόμου για τα εργασιακά, για την μετενέργεια, έχει φέρει το σχέδιο νόμου για την απαλλαγή από τη θηλιά που πνίγει τα υπερχρεωμένα νοικοκυριά και έχει φέρει και το σχέδιο νόμου για τα ΑΕΙ, σε αντίθεση με την Κυβέρνηση που το μόνο που έχει φέρει είναι τροπολογία του νόμου για τα πανεπιστήμια και όλα τα άλλα είναι επικυρώσεις πράξεων νομοθετικού περιεχομένου. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ–ΕΚΜ)","ΙΩΑΝΝΗΣ ΑΜΑΝΑΤΙΔΗΣ",19
"74519"," Κι εμείς σας ευχαριστούμε. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών «Κύρωση της από 6 Σεπτεμβρίου 2012 Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 “Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015” (Α΄152), όπως ισχύει» (Α΄ 174), της από 7 Σεπτεμβρίου 2012 Πράξης Νομοθετικού Περιεχομένου «Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν. 3631/2008 (Α΄6)» (Α΄175) και άλλες διατάξεις». 
Ερωτάται το Σώμα: Γίνεται δεκτό το νομοσχέδιο επί της αρχής;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74520"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"74521"," Κατά πλειοψηφία.","ΟΛΓΑ-ΝΑΝΤΙΑ ΒΑΛΑΒΑΝΗ",48
"74522"," Κατά πλειοψηφία.","ΕΠΑΜΕΙΝΩΝΔΑΣ ΜΑΡΙΑΣ",304
"74523"," Κατά πλειοψηφία.","ΧΡΗΣΤΟΣ ΚΑΤΣΩΤΗΣ",214
"74524"," Συνεπώς το νομοσχέδιο του Υπουργείου Οικονομικών: «Κύρωση της από 6 Σεπτεμβρίου 2012 Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 “Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015” (Α΄152), όπως ισχύει» (Α΄ 174), της από 7 Σεπτεμβρίου 2012 Πράξης Νομοθετικού Περιεχομένου «Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν. 3631/2008 (Α΄6)» (Α΄175) και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"74525"," Μάλιστα, μάλιστα.
Με τη συναίνεση του Σώματος και ώρα 1.20΄ λύεται η συνεδρίαση για σήμερα, Πέμπτη 25 Οκτωβρίου 2012 και ώρα 09.30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου 
του σχεδίου νόμου του Υπουργείου Οικονομικών. 
Ο","ΟΛΟΙ ΟΙ ΒΟΥΛΕΥΤΕΣ",NA
