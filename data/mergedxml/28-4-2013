"","Content","name","ParlmemberID"
"93735","Date","28-4-2013",NA
"93736"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"93737"," Κατά πλειοψηφία.","ΠΑΝΑΓΙΩΤΗΣ ΛΑΦΑΖΑΝΗΣ",279
"93738"," Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Οικονομικών: «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 2α)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93739"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93740"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"93741"," Το Σώμα παρέσχε τη ζητηθείσα εξουσιοδότηση.
Συνεχίζουμε επί της συμπληρωματικής ημερήσιας διάταξης. Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Επείγοντα μέτρα εφαρμογής των νόμων 4046/2012, 4093/2012 και 4127/2013».
Το παραπάνω νομοσχέδιο, σύμφωνα με την απόφαση την οποία έλαβε η Διαρκής Κοινοβουλευτική Επιτροπή ύστερα από πρόταση του αρμόδιου Υπουργού, συζητείται με τη διαδικασία του κατεπείγοντος, σύμφωνα με το άρθρο 76 παράγραφος 4 του Συντάγματος και το άρθρο 109 του Κανονισμού της Βουλής. 
Θα ήθελα να σας υπενθυμίσω ότι, σύμφωνα με τη διαδικασία αυτή, η συζήτηση ολοκληρώνεται επί της αρχής και επί των άρθρων σε μία συνεδρίαση, η οποία με βάση τον Κανονισμό διαρκεί κατ’ ανώτατο όριο δέκα ώρες. 
Στη συζήτηση μετέχουν οι εισηγητές, οι ειδικοί αγορητές, ο Πρωθυπουργός ή ο αρμόδιος Υπουργός, οι Πρόεδροι των Κοινοβουλευτικών Ομάδων και ένας εκπρόσωπός τους. Η ομιλία τους περιορίζεται στο μισό του χρόνου που προβλέπεται από τα άρθρα 97 και 103 του Κανονισμού της Βουλής. 
Όπως ομόφωνα αποφάσισε η Διάσκεψη των Προέδρων, κατά παραχώρηση, εγώ προτείνω…","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93742"," Όχι ομόφωνα.","ΠΑΝΑΓΙΩΤΗΣ ΛΑΦΑΖΑΝΗΣ",279
"93743","  Με συγχωρείτε, δεν αποφάσισε. Απλά εισηγούμαι.  
…Προτείνω το λόγο να λάβουν τρεις ομιλητές αντί για ένας, που προβλέπεται από τον Κανονισμό. Συγκεκριμένα, προτείνω να λάβουν το λόγο τρεις ομιλητές ορισμένοι από τη Νέα Δημοκρατία, τρεις ομιλητές ορισμένοι από τον ΣΥΡΙΖΑ/Ενωτικό Κοινωνικό Μέτωπο, δύο ομιλητές ορισμένοι από το ΠΑΣΟΚ, δύο ομιλητές ορισμένοι από τους Ανεξάρτητους Έλληνες, δύο ομιλητές ορισμένοι από τον Λαϊκό Σύνδεσμο-Χρυσή Αυγή, δύο ομιλητές ορισμένοι από τη Δημοκρατική Αριστερά, δύο ομιλητές ορισμένοι από το ΚΚΕ και δύο ομιλητές ορισμένοι από τους Ανεξάρτητους Βουλευτές. Δηλαδή, προτείνω να λάβουν το λόγο τρεις, τρεις και δύο ομιλητές, κατά παραχώρηση των άρθρων του Κανονισμού. 
Επίσης, προτείνω η συζήτηση να είναι ενιαία, όπως έγινε και στην επιτροπή. 
Προτείνω, λοιπόν, οι εισηγητές και οι ειδικοί αγορητές να έχουν χρόνο ομιλίας δώδεκα λεπτά, ο αρμόδιος Υπουργός δεκαπέντε λεπτά, οι συναρμόδιοι Υπουργοί δέκα λεπτά, ο Πρωθυπουργός και Πρόεδρος της Κοινοβουλευτικής Ομάδας της Νέας Δημοκρατίας καθώς και ο Πρόεδρος της Κοινοβουλευτικής Ομάδας του ΣΥΡΙΖΑ/ΕΚΜ δεκαπέντε λεπτά, οι Πρόεδροι των υπόλοιπων Κοινοβουλευτικών Ομάδων δώδεκα λεπτά, οι Κοινοβουλευτικοί Εκπρόσωποι δώδεκα λεπτά, οι ορισθέντες από τα κόμματα ομιλητές έξι λεπτά καθώς και οι Ανεξάρτητοι Βουλευτές έξι λεπτά. Η δευτερολογία περιορίζεται στο μισό του χρόνου της πρωτολογίας. 
Τέλος, σύμφωνα με το άρθρο 109, η συνεδρίαση πρέπει να ολοκληρωθεί κατά ανώτατο όριο εντός δέκα ωρών. 
Συμφωνεί το Σώμα;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93744"," Κύριε Πρόεδρε, θα ήθελα το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"93745"," Ορίστε, κύριε Λαφαζάνη, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93746"," Κύριε Πρόεδρε, νομίζουμε ότι, επειδή αυτό το νομοσχέδιο στην ουσία είναι ένα πολυνομοσχέδιο «τέρας», που περιλαμβάνει διατάξεις απ’ όλα σχεδόν τα Υπουργεία και τις αρμοδιότητες του κράτους, θα μπορούσατε να διευρύνετε κάπως το χρόνο των δέκα ωρών, πολύ περισσότερο που έχουμε αυτήν τη δυνατότητα μέχρι τις 00.00΄ η ώρα, οπότε μπορεί να γίνει τελικώς και η ονομαστική ψηφοφορία που προαναγγέλλω ότι θα ζητήσουμε. Δηλαδή, θα μπορούσαμε να έχουμε διεύρυνση του χρόνου, έτσι ώστε να μιλήσουν περισσότεροι ομιλητές Βουλευτές από αυτούς που ορίζονται. 
Το δεύτερο που προτείνω, και από το οποίο μπορεί να προκύψει εξοικονόμηση χρόνου, είναι ότι δεν είναι δυνατόν να δούμε να παρελαύνουν σε ένα νομοσχέδιο -το οποίο συζητήθηκε μόνο στην Οικονομική Επιτροπή- όλοι οι Υπουργοί με αυτήν την άνεση χρόνου. Μπορεί να καλύψει την Κυβέρνηση ο αρμόδιος Υπουργός Οικονομικών και για τα άλλα θέματα που είναι συναφή του νομοσχεδίου και οι Υπουργοί να περιορίσουν το χρόνο τους στις παρεμβάσεις τους. Κατ’ αυτόν τον τρόπο θα γίνει και νέα εξοικονόμηση χρόνου, προκειμένου να μιλήσουν περισσότεροι Βουλευτές. 
Αυτές τις δύο προτάσεις σάς κάνω, οι οποίες είναι λογικές και μπορούν να διευκολύνουν περισσότερους Βουλευτές, ιδιαίτερα από την Αξιωματική Αντιπολίτευση. Διότι έχουμε τρία κυβερνητικά κόμματα και αντιλαμβάνεστε ότι θα έχουμε από τρεις πλευρές υποστήριξη του νομοσχεδίου. Μπορεί, λοιπόν, να ενισχυθεί η παρουσία της Αξιωματικής Αντιπολίτευσης, η οποία θα μιλήσει με τρεις μόνο Βουλευτές.","ΠΑΝΑΓΙΩΤΗΣ ΛΑΦΑΖΑΝΗΣ",279
"93747","  Κύριε Λαφαζάνη, είναι λογικές οι προτάσεις και το Προεδρείο δεν έχει καμμιά αντίρρηση. Εγώ έθεσα το χρόνο για να τον σεβαστούμε κιόλας και ταυτόχρονα να μπορέσει να λάβει το λόγο ένας ακόμη ομιλητής Βουλευτής. 
Αν πράγματι οι Πρόεδροι των Κοινοβουλευτικών Ομάδων μιλήσουν όλοι και δεν ξεπεράσουν το χρόνο τους και δώσουμε τη μία ώρα επιπλέον παράταση που συζητάμε, νομίζω ότι καλυπτόμαστε απολύτως από τις προτάσεις που κάνατε. Αυτό σημαίνει ότι θα πρέπει από τώρα να πούμε ότι δεχόμαστε το δεκάωρο, για να πάμε στις έντεκα ώρες. Διότι, όπως έχετε δει, η συνεδρίαση είπαμε να αρχίσει στις 11.00΄ η ώρα και στις 11.00΄ η ώρα ήταν εδώ μέσα μόνο ο Πρόεδρος και ένας, δύο συνάδελφοι και έτσι αρχίσαμε στις 11.15΄.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93748"," Εδώ ήμασταν.","ΦΩΤΕΙΝΗ ΠΙΠΙΛΗ",430
"93749","  Με συγχωρείτε, δεν το λέω γι’ αυτό ούτε θέλω να πω κάτι άλλο. Μπορεί οι υπόλοιποι Βουλευτές να ήταν στην επιτροπή. Δεν το λέω γι’ αυτό. Απλώς λέω ότι συνηθίζουμε να μιλάμε λίγο παραπάνω από το χρόνο ομιλίας, κυρίως οι Αρχηγοί. 
Επίσης, συμφωνώ απολύτως οι Υπουργοί,  μόνο  αν χρειαστεί, να πάρουν το λόγο και να εξηγήσουν κάτι εξειδικευμένο, το οποίο ο Υπουργός Οικονομικών ίσως δεν θα μπορέσει να το αναλύσει με τον τρόπο που θα έχει τεθεί από τον ερωτώντα Βουλευτή. 
Κατά συνέπεια, κυρίες και κύριοι συνάδελφοι, να πούμε από τώρα ότι περίπου στις 23.00΄ η ώρα λήγει η συνεδρίαση με μια παράταση και πάμε για ψηφοφορία. 
Το Σώμα συμφωνεί με την πρόταση;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93750"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"93751"," Το Σώμα συμφώνησε. 
Παρακαλώ, τα κόμματα να ορίσουν κατ’ αρχάς τους ομιλητές, τους τρεις, δύο και δύο και να έχουν και έναν επιπλέον, αν χρειαστεί και προλάβουμε, ως επιπλέον ομιλητή. 
Το λόγο έχει η εισηγήτρια της Νέας Δημοκρατίας κ. Φεβρωνία Πατριανάκου.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93752"," Κυρίες και κύριοι συνάδελφοι, για πρώτη φορά τα τελευταία τρία χρόνια κατατίθεται νομοσχέδιο ως προαπαιτούμενο εκταμίευσης δόσης και δεν συνοδεύεται από περικοπές μισθών και συντάξεων, δεν συνοδεύεται από νέους φόρους, νέες έκτακτες εισφορές για την κάλυψη δημοσιονομικού κενού. Αντιθέτως, προβλέπει διευκολύνσεις των επιχειρήσεων, των μεσαίων και των οικονομικά ασθενέστερων νοικοκυριών μέσα από εκτεταμένες ρυθμίσεις οφειλών αλλά και μείωση κατά 15% του ειδικού τέλους ακινήτων. 
Είναι η πρώτη φορά, που το φως που αχνοφέγγει δεν είναι εκτίμηση του εγχώριου πολιτικού συστήματος, αλλά γενική διεθνής παραδοχή, με απεικόνιση στους οικονομικούς δείκτες. Για πρώτη φορά το Διεθνές Νομισματικό Ταμείο βελτιώνει σε τριμηνιαία έκθεσή του τις προβλέψεις του για την Ελλάδα έναντι της προηγούμενης τριμηνιαίας έκθεσής του. Το Ινστιτούτο «BROOKINGS» και οι «FINANCIAL TIMES» διαπιστώνουν πρόοδο στους οικονομικούς δείκτες της χώρας. 
Από τον περασμένο  Ιούνιο έχουν επιστρέψει στις τράπεζες πάνω από 14 δισεκατομμύρια. Η απόφαση του Eurogroup της 13ης Δεκεμβρίου 2012 βασίστηκε σε ένα δεδομένο, την κυβερνητική συνοχή και την ισχυρή πολιτική βούληση. Έσβησε τον όρο Grexit από τη διεθνή οικονομική καθημερινότητα. Όπως λέει συχνά ο Πρωθυπουργός, ποντάρουν στην επιτυχία μας πολλοί περισσότεροι από όσους πριν από ένα χρόνο προεξοφλούσαν την καταστροφή μας. 
Σύμφωνα με έρευνα του ΙΟΒΕ, είναι βελτιωμένο το οικονομικό κλίμα, οι επιχειρηματικές προσδοκίες στη χώρα μας, ενώ οι μεγάλες αβεβαιότητες που χαρακτήριζαν την προηγούμενη χρονιά έχουν σίγουρα αμβλυνθεί. Την 21η Απριλίου του τρέχοντος έτους οι «NEW YORK TIMES» δημοσίευσαν άρθρο με τίτλο: «Το μισοσκόταδο γύρω από την Ελλάδα εξανεμίζεται». 
Δεν πανηγυρίζουμε. Όλοι εκφράζουν τις ανησυχίες τους, γιατί αρκετοί κίνδυνοι συσσωρεύονται ξανά στην παγκόσμια οικονομία. Δεν τρέφουμε αυταπάτες. Η ψυχολογία είναι αναγκαία συνθήκη, αλλά όχι από μόνη της ικανή για την οικονομική ανάκαμψη. Ο δρόμος είναι μακρύς και δύσκολος. 
Με την ολοκλήρωση της ανακεφαλαιοποίησης των τραπεζών, την ενεργοποίηση των μεγάλων έργων, την επιστροφή από το δημόσιο των οφειλών προς τους ιδιώτες, θα επανέλθει η πολυπόθητη ρευστότητα στην αγορά. Αρκεί να επιδειχθεί ισχυρή πολιτική βούληση στο μονόδρομο των αλλαγών και των ρυθμίσεων. 
Κυρίες και κύριοι συνάδελφοι, ο αριστερόστροφος λαϊκισμός, που καλλιεργήθηκε μεταπολιτευτικά στη χώρα, επικήρυξε την επιχειρηματικότητα, ενοχοποίησε το κέρδος, ταύτισε την ιδιωτική πρωτοβουλία με την εργασιακή αναλγησία και οδήγησε στις σβησμένες καμινάδες, στη μηδενική ανταγωνιστικότητα, στις σκληρές, ανελαστικές και προστατευμένες κρατικές δομές. Η γιγάντωση του δημόσιου τομέα παρήγαγε ελλείμματα, αδράνεια, κατασπατάληση πόρων των μελλοντικών γενεών μέσω του δανεισμού. 
Ακόμα και σήμερα που μιλάμε, η κριτική η οποία γίνεται στην Κυβέρνηση εξακολουθεί να έχει ως βάση την επί δεκαετίες αριστερή ιδεολογική παραίσθηση ότι το ζητούμενο δεν είναι η παραγωγή νέου πλούτου, αλλά η μέριμνα για την αναδιανομή του υπάρχοντος εθνικού εισοδήματος. 
Ακόμα και σήμερα, συνάδελφοι του ΣΥΡΙΖΑ, λειτουργείτε ως ο δανεισμός να είναι αυτονόητος και διηνεκής. 
Ακόμα και σήμερα, αντιμετωπίζουμε όλοι μας το δημόσιο ως την «ιερή αγελάδα», την οποία πρέπει με κάθε κόστος να συντηρεί η ελληνική κοινωνία. 
Κυρίες και κύριοι συνάδελφοι, οι ιδεολογικές παραισθήσεις τέλος! Δεν υπάρχει πουθενά στον κόσμο ανταγωνιστική οικονομία με υπερτροφικό δημόσιο τομέα, κρατικοδίαιτη επιχειρηματικότητα και «δημοσιοϋπαλληλοποίηση» της ιδιωτικής απασχόλησης.
Αντιθέτως, η κακή διοίκηση στερεί τεράστια κοινοτικά κονδύλια από τις φτωχές χώρες της Ευρωπαϊκής Ένωσης. Δεν είναι δικές μας διαπιστώσεις, είναι διαπιστώσεις του Ινστιτούτου «RUEGEL». 
Ήρθε η ώρα να μειωθεί δραστικά και να βελτιωθεί ποιοτικά ο δημόσιος τομέας. Αλλά όχι αλόγιστα, όχι χωρίς σχέδιο, όχι με οριζόντιες καταργήσεις φορέων, όχι με οριζόντιες απολύσεις υπαλλήλων. Ναι στην αξιολόγηση. Ναι στην αξιοκρατία και στη διαφάνεια. Ναι στην πειθαρχική τιμωρία. Ναι στην εφαρμογή σύγχρονων μεθόδων διοίκησης και διαχείρισης ανθρωπίνων πόρων. Ναι στη διαρκή επένδυση στη γνώση και στην παρακολούθηση των νέων τεχνολογιών. Όχι στον κομματισμό, όχι στον εφησυχασμό και στην αδράνεια. Όχι στην ομογενοποίηση και στις υπεραπλουστεύσεις. 
Οι διατάξεις του παρόντος νομοσχεδίου είναι μια αρχή. Είναι η δεδηλωμένη βούληση για μια ισχυρή μεταρρύθμιση στο δημόσιο τομέα, με σεβασμό στα δικαιώματα των εργαζομένων αλλά και στις ανάγκες ενός σύγχρονου και αποτελεσματικού κράτους.  
Είναι άλλο η διαθεσιμότητα, άλλο η κινητικότητα, άλλο η κατάργηση θέσης, άλλο η πειθαρχική δίωξη. Μέσα από παγιωμένες και κατεστημένες αντιλήψεις γίνεται μία συνειδητή προσπάθεια ενοποίησης των όρων και προκαλείται, μέσω του γενικευμένου φόβου, αδράνεια και παράλυση των διοικητικών δομών. Όσοι υποθάλπουν αυτό το κλίμα, για μικροκομματικά συμφέροντα, ας αναλάβουν τις ευθύνες τους. 
Επιτέλους, ας αντικρίσουμε την πραγματικότητα. Μέσα σε τρία χρόνια στον ιδιωτικό τομέα έχουν χάσει τις δουλειές τους ένα εκατομμύριο άνθρωποι. Χίλιες απολύσεις την ημέρα. Χίλιες χαμένες θέσεις εργασίας την ημέρα. Και αυτοί έχουν πρόσωπα, δεν είναι αριθμοί. 
Αν είχαν γίνει εξαρχής δραστικές περικοπές του δημόσιου τομέα, δεν θα είχε υποστεί ο ιδιωτικός τομέας τις τραγικές συνέπειες της δημοσιονομικής προσαρμογής. Δεν θα είχαν γίνει δραματικές περικοπές μισθών και συντάξεων. Σίγουρα οι συνθήκες σήμερα είναι εξαιρετικά δυσκολότερες. Αν αποδεχθούμε την αλήθεια, ίσως μπορέσουμε να αντιμετωπίσουμε τη ζοφερή πραγματικότητα. 
Οι πολίτες μάς κρίνουν και τιμωρούν την ατολμία. Ο πολιτικός δεν πρέπει να αρκεί να ξέρει τις λύσεις. Πρέπει να μπορεί και να τις εφαρμόζει. Κατ’ επανάληψη είχαμε θέσει στο Υπουργείο Οικονομικών, όλες οι πολιτικές δυνάμεις, ότι η υπερφορολόγηση οδηγεί μεγάλες ομάδες των φορολογουμένων και των ασφαλισμένων σε αδυναμία να εκπληρώσουν τις υποχρεώσεις τους. 
Σήμερα η Κυβέρνηση προχωρά σε ευνοϊκές ρυθμίσεις οφειλών φορολογικών και ασφαλιστικών εισφορών. Να σας θυμίσω ότι το δημοσιονομικό φώς είναι αυτό που επιτρέπει αυτές τις ρυθμίσεις. Αν συνεχιστεί αυτή η βελτίωση, όλο και περισσότεροι θα τύχουν των ανακουφιστικών ρυθμίσεων. Ολόκληρη η κοινωνία θα πάρει βαθιές ανάσες. 
Ταυτόχρονα, το μήνυμα που εκπέμπει η Κυβέρνηση είναι σαφές. Στηρίζει αυτούς οι οποίοι, με νύχια και με δόντια, προσπαθούν να είναι συνεπείς και όχι αυτούς που επωφελούνται από την κρίση για να μην καταβάλλουν τις υποχρεώσεις τους. 
Κυρίες και κύριοι συνάδελφοι της Αντιπολίτευσης, ήρθε η ώρα να σπάσουν οι επτά μύθοι που καλλιεργήσατε, για να τρυγήσετε την εξουσία.  
Πρώτος μύθος: Θα καταργήσετε το μνημόνιο. Αποτελεί δανειακή υποχρέωση της χώρας και δεν καταργείται μονομερώς χωρίς συνέπειες. Όσο εσείς πλέετε σε πελάγη αντιφάσεων και στην ομηρία των συνιστωσών σας, αν το καταργήσετε, σκίσετε, πετάξετε, αναστείλετε, ακυρώσετε, αντικαταστήσετε, μέχρι δηλαδή να αποφασίσετε τι θα το κάνετε, η Κυβέρνηση διαρκώς επαναδιαπραγματεύεται όλο και από καλύτερη θέση. Μέχρι να δώσετε απάντηση στο ερώτημα πώς θα χρηματοδοτήσετε άμεσα τα ελλείμματα και τις λαϊκίστικες υποσχέσεις σας, ας επιλέξετε τουλάχιστον το δρόμο της πολιτικής αξιοπιστίας και τη σιωπή που δεν εκθέτει.
Δεύτερος μύθος: Το 2009 το δικό σας «λεφτά υπάρχουν» ήταν οι υποσχέσεις σας για εκατό χιλιάδες θέσεις εργασίας στο δημόσιο. Ακόμα και σήμερα η ρητορική σας θεωρεί ότι ο δημόσιος τομέας είναι προστατευμένος και ο ιδιωτικός τομέας είναι το μόνιμο υποζύγιο. Θεωρείτε ως επουσιώδες και δεδομένο το θέμα του δανεισμού και στο μη κοστολογημένο φορολογικό σας πρόγραμμα προκύπτει ότι η προσδοκία των εσόδων σας είναι από την υπερφορολόγηση της ιδιωτικής περιουσίας, των αγροτεμαχίων, των ακινήτων και των καταθέσεων. Με τη γνωστή σας γλωσσοπλασία θα μετονομάσετε το κούρεμα των καταθέσεων σε υποχρεωτικό δάνειο. Νομίζετε, ότι έτσι εξαγνίζεστε; 
Τρίτος μύθος: Χαρίζονται τα λεφτά στις τράπεζες. Δείτε, σας παρακαλώ, πώς διαμορφώνονται τα μετοχολόγια των τραπεζών με την ολοκλήρωση της ανακεφαλαιοποίησης. Έτσι, θα πάρετε την απάντησή σας. Γιατί δεν λέτε στον κόσμο, αν δεν γινόταν η ανακεφαλαιοποίηση, που τόσο πολεμούσατε, τι θα είχε συμβεί στις καταθέσεις τους, στις επιχειρήσεις, στις περιουσίες τους, στης χώρα;
Τέταρτος μύθος: Οι μεταρρυθμίσεις φέρνουν λιτότητα. Λιτότητα, κυρίες και κύριοι, έφερε η έλλειψη μεταρρυθμίσεων, ο ιδεολογικός αυτισμός, η συντήρηση, οι εμμονές, οι αγκυλώσεις.
Πέμπτος μύθος: Οι ιδιωτικοποιήσεις και η αξιοποίηση της δημόσιας περιουσίας είναι «ξεπούλημα των ασημικών». Οι επιτυχημένες αποκρατικοποιήσεις διεθνώς έχουν φέρει, πέρα από τα δημοσιονομικά οφέλη, και νέες θέσεις εργασίας. 
Έκτος μύθος: Η καταβολή των οφειλομένων γερμανικών αποζημιώσεων θα μας απαλλάξει από το αντίστοιχο χρέος. Συνειδητός αποπροσανατολισμός, μύθος ανάλογος του «λεφτά υπάρχουν». Η διεκδίκηση και η καταβολή τους είναι πράξη ηθικής και εμπράγματης ικανοποίησης του έθνους, αλλά δεν έχει καμμία σχέση με το δανεισμό της χώρας από τον τριμερή μηχανισμό στήριξης.
Έβδομος μύθος: Η επιστροφή στο εθνικό νόμισμα…","ΦΕΒΡΩΝΙΑ ΠΑΤΡΙΑΝΑΚΟΥ",422
"93753"," Αυτό είναι ανάλυση του νομοσχεδίου;
(Θόρυβος από την πτέρυγα της Νέας Δημοκρατίας-κωδωνοκρουσίες)","ΒΑΣΙΛΕΙΟΣ ΚΑΠΕΡΝΑΡΟΣ",185
"93754"," …η επιστροφή στο εθνικό νόμισμα θα φέρει την ανάπτυξη. Αν και θολώνεται η εικόνα με δηλώσεις του τύπου, «το ευρώ δεν είναι φετίχ» και ταυτόχρονα, «το ευρώ είναι εθνικό νόμισμα», σας παραπέμπω σε δημοσίευμα της «WALL STREET JOURNAL» στις 24-04-2013 όπου Γερμανοί αξιωματούχοι συζητούσαν στο παρελθόν –είναι δικά τους λόγια- τον ακρωτηριασμό του ελληνικού άκρου, που είχε προσβληθεί από γάγγραινα, για να σωθεί το υπόλοιπο σώμα της Ευρωζώνης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κύριε Πρόεδρε, μισό λεπτό θέλω ακόμα και ας αφαιρεθεί από τη δευτερομιλία μου.
Ευτυχώς, την ώρα που κάποιοι αναπολούσαν να γίνουμε Αργεντινή, κάποιοι άλλοι με εντολή του λαού κράταγαν τη χώρα ζωντανή, όχι με μύθους, αλλά κάνοντας επώδυνες αλλά αναγκαίες επιλογές και σήμερα δικαιώνονται.
Κυρίες κύριοι συνάδελφοι, δεν ανέχομαι κάποιοι να ταυτίζουν το μνημόνιο με τις μεταρρυθμίσεις και κάποιοι άλλοι την υλοποίηση των μεταρρυθμίσεων με μνημονιακή υποχρέωση. Δεν δέχομαι να είναι ο κ. Τόμσεν εκείνος που επικαλείται στο «ΤΗΕ ECONOMIST» ότι ζητά μεταρρυθμίσεις για τη φοροδιαφυγή, την ανταγωνιστικότητα, την αναδιάρθρωση του δημόσιου τομέα.
Ο ελληνικός λαός ζητά αυτές τις μεταρρυθμίσεις όπως επίσης και την περιφερειακή ανάπτυξη της χώρας. Ο πολίτης απαιτεί από εμάς γενναίες πρωτοβουλίες, τολμηρά μέτρα, επένδυση στην ποιότητα, στην ανταγωνιστικότητα, στην εξωστρέφεια. Δεν μπορεί, ως πολιτικοί, να μην αντιλαμβανόμαστε ότι δεν μπορούμε να παραμένουμε ίδιοι, όταν τα πάντα γύρω μας αλλάζουν. Δεν μπορούμε να περιμένουμε ότι, κάνοντας ξανά και ξανά τα ίδια πράγματα, θα παραγάγουμε διαφορετικό αποτέλεσμα. Άλλωστε, κατά τον Αϊνστάιν, αυτός είναι ο ορισμός της ηλιθιότητας.
Τέλος, θέλω να κάνω μια διευκρίνιση. Είναι άλλο πράγμα η πολιτική του λιγότερου και του καλύτερου κράτους και άλλο πράγμα η πολιτική του αποσυρόμενου κράτους, στην εκπαίδευση, στην πρόνοια, στην υγεία, στις υπηρεσίες. Την πρώτη την υπερασπίζομαι διαχρονικά, τη δεύτερη όμως την πολεμώ.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΦΕΒΡΩΝΙΑ ΠΑΤΡΙΑΝΑΚΟΥ",422
"93755"," Το λόγο έχει ο κ. Ευκλείδης Τσακαλώτος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93756"," Κυρίες και κύριοι συνάδελφοι, έχουμε ακούσει δύο επιχειρήματα τον τελευταίο καιρό -και τα ακούσαμε και χθες στην επιτροπή- γι’ αυτό το πολυνομοσχέδιο.
Το πρώτο είναι –και υπάρχει και στην αιτιολογική έκθεση- ότι η Ελλάδα αλλάζει και υπάρχει διεθνής αναγνώριση γι’ αυτήν την αλλαγή. Το δεύτερο  επιχείρημα είναι ότι πια δεν υπάρχουν νέα μέτρα. Λέτε: «Σας φέρνουμε νομοσχέδια  χωρίς νέα μέτρα.». Δεν θέλω να αδικήσω ούτε το ένα επιχείρημα ούτε το άλλο. 
Αρχίζω με τη διεθνή αναγνώριση, που βασικά έρχεται από τον κ. Σόιμπλε. Όμως, πριν μπούμε στην οικονομική αναγνώριση, να πούμε ότι τα αποτελέσματα των μνημονίων δεν είναι μόνο οικονομικά. Δεν είναι παράδειγμα προς μίμηση η Ελλάδα κατά τον Νιλς Μουίζνιεκς, Επίτροπο Ανθρωπίνων Δικαιωμάτων, στην οποία καταγράφεται αύξηση της ρατσιστικής βίας, ατιμωρησία των δραστών, κακομεταχείριση των μεταναστών και των Ρομά από την Αστυνομία καθώς και η κατάσταση στις φυλακές. Δεν είναι παράδειγμα προς μίμηση κατά τον Μαρκ Σπρίνγκερ, Διευθυντή του Ευρωπαϊκού Κέντρου Ελέγχου και Πρόληψης Νοσημάτων, που καταγράφει την κατάσταση στα δικά μας τα νοσοκομεία, ούτε για τον Ρομπέρτο Μπερτολίνι, εκπρόσωπο του Παγκόσμιου Οργανισμού Υγείας στην Ευρώπη, που μας λέει «τι δεν πρέπει να κόβεις μετά την εμπειρία της Ελλάδας». Δεν είναι παράδειγμα προς μίμηση για το Διεθνή Οργανισμό Εργασίας, που καταγράφει τι έχει γίνει στις συλλογικές συμβάσεις και τα δικαιώματα, τι έχει γίνει στον κοινωνικό διάλογο και στις εργασιακές σχέσεις.
Ας επιστρέψουμε όμως στην οικονομία, όπου –υποτίθεται- τώρα βλέπουμε το φως στο τέλος του τούνελ. Τι είχατε πει στον προϋπολογισμό που ψηφίσαμε πριν από τα Χριστούγεννα; Ότι με ύφεση 4,5% το 2013 η ανεργία θα αυξηθεί από το 22,4% στο 22,8%. Πού είναι τον Γενάρη; Στο 27%. Είναι ή δεν είναι προσβολή γι’ αυτούς τους ανέργους, για τις τετρακόσιες χιλιάδες οικογένειες, που δεν έχουν ούτε μια πηγή εισοδήματος, η αιτιολογική έκθεση που λέει ότι όλα πάνε καλά;
Διαβάστε την, κυρίες και κύριοι συνάδελφοι, αυτήν την αιτιολογική έκθεση και πείτε μου αν από τη δική σας εμπειρία, από τις δικές σας περιφέρειες αυτή η αιτιολογική έκθεση έχει οποιαδήποτε σχέση με την πραγματικότητα που βλέπετε!
Όσον αφορά την οικονομία, ποια είναι η καλύτερη υπόσχεση που δίνει η Κυβέρνηση; Ότι σιγά-σιγά θα φτάσουμε στην οικονομική κατάσταση των άλλων νότιων χωρών. Διότι κανένας δεν πιστεύει ότι θα φτάσουμε με πλεονάσματα 5% και θα έχουμε και συγχρόνως 4% και 5% ανάπτυξη. Κανένας οικονομολόγος δεν το πιστεύει. Δεν υπάρχει σε καμμία έκθεση οικονομικής πολιτικής.
Και πώς θα μπορούσαν να ήταν διαφορετικά τα πράγματα με αυτήν την Ευρωζώνη και αυτήν την αρχιτεκτονική της Ευρωζώνης, που είναι και μερκελιστική και μερκαντιλιστική, για να μην μπορούν οι χώρες του Νότου ποτέ να σηκώσουν κεφάλι και να αντιμετωπίζουν χρόνια στασιμότητα με ρυθμούς ανάπτυξης πότε λίγο κάτω, πότε λίγο πάνω απ’ το μηδέν και πότε μηδέν;
Και, προσέξτε. Η Ελλάδα και να φτάσει σ’ αυτούς τους ρυθμούς δεν θα είναι σαν τις άλλες χώρες του Νότου, γιατί εμείς είχαμε πολύ βαθύτερη ύφεση, έχουμε χάσει πάνω από 20% του ΑΕΠ, οπότε αυτή η συσσωρευμένη απώλεια δεν διορθώνεται με 0% και 1% ρυθμούς ανάπτυξης. Δεν θα έχουμε καν την ίδια μοίρα, γιατί, αν η Ισπανία κι η Πορτογαλία θα ήθελε χρόνια για να σβήσει τις απώλειες, εμείς θα θέλαμε δεκαετίες. 
Πώς απαντάτε σ’ αυτήν την κρίση με τη «νέα αρχή», όπως λέτε οργουελικά, για τις ληξιπρόθεσμες οφειλές, που θα μπορέσουν να αλλάξουν την πραγματικότητα, παρ’ όλο που όλοι οι φορείς –ΓΣΕΒΕΕ και όλοι οι άλλοι- λένε ότι σχεδόν κανένας δεν θα μπει σ’ αυτές τις ρυθμίσεις; Δεν θα μπει γιατί είναι υψηλά τα επιτόκια –8% συν το επιτόκιο της Ευρωπαϊκής Κεντρικής Τράπεζας-, γιατί πολλές από τις ευνοϊκές ρυθμίσεις δεν αφορούν τους ελεύθερους επαγγελματίες, που δεν θα μπορούν να εκμεταλλευτούν τις απεριόριστες δόσεις για χρέη κάτω των 5.000 ευρώ και δεν θα μπορούν επίσης να μπουν σ’ αυτές τις ρυθμίσεις, αν δεν έχουν ξεκαθαρίσει για το 2013.
Γι’ αυτόν το λόγο, η δική μας προσέγγιση είναι να έχουμε μια εικόνα της συνολικής υπερχρέωσης, γιατί ο κόσμος και οι επιχειρήσεις δεν χρωστάνε μόνο στην εφορία, χρωστάνε και σ’ άλλους ανθρώπους, χρωστάνε και στις τράπεζες και δεν φέρατε τις ρυθμίσεις για τις τράπεζες. Γι’ αυτό λέμε εμείς ότι δεν πρέπει να πληρώνουν αυτοί που έχουν χαμηλό εισόδημα. Πρέπει να αφαιρέσουμε τι χρωστάνε, τι έχουν να πληρώσουν για φάρμακα, τι χρωστάνε για το νοίκι και μετά, αν είναι σε εισόδημα που είναι κάτω από το επίπεδο επιβίωσης, δεν πρέπει να πληρώνουν καθόλου και έπειτα πρέπει να πληρώνουν σταδιακά, 10% του εισοδήματος, αν είναι κανείς φτωχός, και πάει λέγοντας.
Αυτό που λέμε εμείς είναι ότι με τέτοιες ρυθμίσεις δεν σβήνεις το δηλητήριο του μνημονίου, γιατί το δηλητήριο του μνημονίου συνεχίζει να πιέζει προς τα κάτω και να δημιουργεί ύφεση. Λέμε αυτό που είπαμε και στο νομοσχέδιο για τις επενδύσεις, ότι απλώς, με μία φράση, επενδύσεις και τρόικα δεν πάνε μαζί. Είναι έννοιες τελείως διαφορετικές μεταξύ τους και δεν θα δούμε επενδύσεις όσο συνεχίζεται η τρόικα.
Πάμε τώρα στο δεύτερο επιχείρημα –για να μην το αδικήσω- ότι δεν έχουμε νέα μέτρα. Σοβαρά; Για το χαράτσι κάποιοι άλλοι λέγανε ότι δεν θα υπάρχει το 2013, από άλλους ανθρώπους το άκουσα ότι δεν θα υπάρχει και θα πάμε σε αυτό που μας λέει η κ. Πατριανάκου, ότι ο κόσμος και οι απλοί πολίτες ζητάνε μέτρα εναντίον της φοροδιαφυγής; Ζητάνε, κυρία Πατριανάκου. Όμως, εσείς τι κάνετε; Γιατί δεν το φέρατε αυτό το περιουσιολόγιο; Γιατί δεν αρχίζετε να φορολογείτε –όπως λέμε εμείς- και την ακίνητη και την κινητή περιουσία με μεγάλο, βεβαίως, αφορολόγητο και πάλι με προοδευτικές κλίμακες, όπως –επαναλαμβάνω- είναι η δική μας πρόταση; 
Ή μήπως δεν είναι νέα μέτρα οι απολύσεις στο δημόσιο; Είχατε υποσχεθεί μέσα απ’ το μνημόνιο ότι θα υπάρχει μείωση εκατόν πενήντα χιλιάδων θέσεων εργασίας και είχατε αφήσει να εννοηθεί ότι το «ένα προς δέκα» και το «ένα προς πέντε» θα γινόταν με φυσικό τρόπο και χωρίς απολύσεις. Το έχουμε ακούσει από τον κ. Μανιτάκη εδώ ουκ ολίγες φορές. Τώρα προχωράτε σε απολύσεις, καταργώντας οργανικές θέσεις, αλλάζοντας τα νομικά πρόσωπα ιδιωτικού δικαίου, για να μην μπορούν οι υπάλληλοι να πάνε στην κινητικότητα, αλλά να πηγαίνουν σε απολύσεις. 
Και βέβαια φτιάχνετε ένα αυταρχικό κράτος. Καταργείται η προσφυγή σε δευτεροβάθμιο όργανο σε περίπτωση πειθαρχικής δίωξης, όχι για να διώξετε τους επίορκους –που υπάρχουν, βεβαίως- αλλά γιατί οι επίορκοι ήταν το πρόσχημα. Διότι εσείς ο μόνος τρόπος με τον οποίο μπορείτε να λειτουργήσετε είναι με το φόβο, για να μην έχουμε δημόσιους υπαλλήλους είτε ελεγκτές στις εφορίες είτε επιθεωρητές εργασίας, ώστε να μπορούν να ελέγχουν τον ιδιωτικό τομέα. Γιατί; Διότι θέλετε δημόσιους υπαλλήλους που να μην έχουν το θάρρος και να φοβούνται, επειδή οι μεγάλες επιχειρήσεις που θα ελέγχονταν είναι δικοί σας άνθρωποι. 
Δεν μπορεί να περάσει απ’ το μυαλό σας ότι υπάρχουν κι άλλοι τρόποι για να εμπνευστούν οι εργαζόμενοι στο δημόσιο τομέα, ώστε να έχουμε έναν αποδοτικό δημόσιο τομέα. 
Δεν μπορείτε να σκεφτείτε ότι υπάρχει χώρος για αλλαγές στη λειτουργία του κράτους, που θα βασίζεται στις συμμετοχικές διαδικασίες και θα υπάρχει κοινωνική λογοδοσία. Γι’ αυτό και η υπόσχεση του ΣΥΡΙΖΑ είναι μια βαθιά ρύθμιση του κράτους, αλλά όχι πάνω στο φόβο, με τις δικές μας αξίες, της συμμετοχής και της αλληλεγγύης. Αυτό το κράτος που φτιάχνετε, βεβαίως, είναι κράτος χωρίς ρυθμίσεις. Στα ιδεολογήματα του νεοφιλελευθερισμού, τι είναι το αντίπαλο δέος του κράτους που ρυθμίζει –υποτίθεται- το βασίλειο της ελευθερίας, όπου τα άτομα παίρνουν πρωτοβουλίες και υπάρχει ελευθερία για όλους; 
Ο κ. Στουρνάρας φαίνεται ότι όχι μόνο έχει ξεχάσει τα μακροοικονομικά του για το πώς δουλεύουν τα οικονομικά της ύφεσης και πώς είναι αυτοτροφοδοτούμενη αυτή η ύφεση, αλλά έχει ξεχάσει και τα μικροοικονομικά του. Γιατί υπάρχουν ρυθμίσεις; Υπάρχουν ρυθμίσεις, γιατί υπάρχουν ατέλειες στην αγορά. Υπάρχει ασύμμετρη πληροφόρηση, γι’ αυτό χρειάζεται να προστατευτούν οι καταναλωτές και γι’ αυτό χρειάζεται οι γεωπόνοι να είναι εκεί στα επαγγέλματα, για να μπορούμε να έχουμε εγγύηση για τα φυτοφάρμακα που παίρνουμε. Γι’ αυτό υπάρχουν τα οικονομικά επιμελητήρια, γιατί ξέρουμε ότι ο ιδιωτικός τομέας δεν παρέχει αρκετή εκπαίδευση και κατάρτιση. 
Και για όλα αυτά μάς είπε χθες στην επιτροπή ο κ. Στουρνάρας: «Μα, από την Κούβα μέχρι την Κίνα δεν υπάρχουν πια ρυθμίσεις.». Ας διαβάσει ο κ. Στουρνάρας την έκθεση της Ευρωπαϊκής Επιτροπής για την εφαρμογή της οδηγίας για τις υπηρεσίες και για τα κλειστά επαγγέλματα, που λέει ότι η Ελλάδα είναι πρωτοπόρος πολύ πριν αρχίσουν τα μνημόνια για αυτές τις αλλαγές. Ας μας πει για τους οικονομολόγους και τους φοροτέχνες ότι στη Γερμανία, στη Γαλλία, στην Ιταλία, στην Αυστρία, στο Βέλγιο, στην Ολλανδία, στη Σουηδία και σε άλλες χώρες έχουν διατηρήσει τους περιορισμούς στη σύνθεση του μετοχικού κεφαλαίου, ότι δηλαδή πρέπει ένας λογιστής να κατέχει συγκεκριμένο, αν όχι όλο, το ποσοστό της εταιρείας. Φερ’ ειπείν για τους κτηνίατρους σε πολλές χώρες, όπως για παράδειγμα στη Γαλλία και στην Ιταλία, αυτό που κάνει αυτό το νομοσχέδιο δεν μπορεί να γίνει. Στη Γερμανία υπάρχουν και καθορισμένες τιμές. 
Κυρίες και κύριοι συνάδελφοι, μετά από ένα χρόνο διακυβέρνησης, αυτή η τρικομματική Κυβέρνηση μας αφήνει μια κατεστραμμένη οικονομία. Μετά από ένα έτος αυτής της Κυβέρνησης μας αφήνει μια οικονομία, χωρίς αναπτυξιακά εργαλεία. Δεν υπάρχει το Ταχυδρομικό Ταμιευτήριο, δεν υπάρχει η Αγροτική Τράπεζα και γι’ αυτό συγχρόνως αλλάζουμε και το καθεστώς στο Ταμείο Χρηματοπιστωτικής Σταθερότητας, για να μην μπορεί ούτε στον ευρύτερο δημόσιο τομέα να είναι το Ταμείο Χρηματοπιστωτικής Σταθερότητας και να μην υπάρχει ούτε η δυνατότητα πολιτικής εκ μέρους της κοινωνίας, η κοινωνία δηλαδή που δίνει όλα τα χρήματα για τις τράπεζες να μην έχει κανένα λόγο και βέβαια υπάρχει ένα αυταρχικό κράτος που μας αφήνει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρ’ όλο που δεν είπα τίποτα για τη διαδικασία του κατεπείγοντος, αφήστε με στο τέλος να πω μια μικρή κουβέντα. Γιατί, όπως λέει και ο Μακ Λούαν και όχι ο Ουμπέρτο Έκο –αυτό το λέω για τους εισηγητές του ΠΑΣΟΚ-, το μέσο είναι και το μήνυμα. Όταν φέρνετε, μετά από συζητήσεις τεχνοκρατών, ένα νομοσχέδιο διαβούλευσης της τρικομματικής Κυβέρνησης για δυο μέρες, δείχνετε ποιο είναι το μέσο και τι εικόνα έχετε για τη δημοκρατία, για τις συζητήσεις των πολιτών και για τη διαβούλευση. Γιατί, όταν φτιάχνετε ένα κράτος έκτακτης ανάγκης, που δεν έχει ούτε τεκμήριο αθωότητας ούτε προστασίας για τους καταναλωτές ούτε μέριμνα για την εκπαίδευση και ούτε γίνεται λόγος για τους φτωχούς, τους άνεργους, τους ανθρώπους που χάνουν τις δουλειές τους, τότε με αυτήν την πολιτική προσπαθείτε να μην μπορούμε ποτέ να την αντιστρέψουμε. Όμως, να είστε σίγουροι ότι με το πρόγραμμα του ΣΥΡΙΖΑ θα την αντιστρέψουμε!
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΚΛΕΙΔΗΣ ΤΣΑΚΑΛΩΤΟΣ",510
"93757"," Κύριε Πρόεδρε, μπορώ να έχω το λόγο για μια νομοτεχνική βελτίωση;","ΑΘΑΝΑΣΙΟΣ ΣΚΟΡΔΑΣ",465
"93758"," Ο Αναπληρωτής Υπουργός κ. Αθανάσιος Σκορδάς έχει το λόγο για να κάνει μια νομοτεχνική βελτίωση.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93759"," Κύριε Πρόεδρε, θέλω να ενημερώσω το Σώμα ότι έχει κατατεθεί μία νομοτεχνική βελτίωση στην περίπτωση 3 της υποπαραγράφου Η.3., που αφορά την ανανέωση των επαγγελματικών αδειών των λαϊκών αγορών, όπου ουσιαστικά αντιμετωπίζεται το θέμα έτσι όπως το είχαν θέσει όλοι οι κύριοι Βουλευτές στην επιτροπή χθες.","ΑΘΑΝΑΣΙΟΣ ΣΚΟΡΔΑΣ",465
"93760"," Καλώς. Να διανεμηθεί στους κυρίους συναδέλφους και να ενημερωθούν τα κόμματα.
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να μπει η σελ. 31)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93761"," Θέλω να ενημερώσω τους κυρίους συναδέλφους ότι εισερχόμεθα στους ειδικούς αγορητές. Πρώτος είναι ο κ. Κωνσταντινόπουλος και ακολουθεί ο κ. Μαριάς. Πρέπει να σας πω ότι έχει κατατεθεί αίτηση αντισυνταγματικότητας, η οποία θα συζητηθεί αμέσως μετά την τοποθέτηση του κ. Μαριά.
Ορίστε, κύριε Κωνσταντινόπουλε, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"93762"," Ευχαριστώ, κύριε Πρόεδρε.
Κυρίες και κύριοι συνάδελφοι, θα μου επιτρέψετε να κάνω ένα σχόλιο για τις ενστάσεις της Αντιπολίτευσης χθες, όσον αφορά τη συζήτηση του ενός άρθρου, που κανένας δεν επιθυμεί να έρχονται για συζήτηση τα νομοσχέδια ως ένα άρθρο.
Χθες, είχαμε την ευκαιρία στην επιτροπή να μιλήσουν όλοι οι Βουλευτές, να έχουν και πρωτολογία και δευτερολογία. Κάποιοι άλλοι –και δεν μιλάω για τους Ανεξάρτητους Έλληνες, που είχαν το συνέδριό τους- δεν συμμετείχαν. Όμως, όλοι οι Βουλευτές που ήθελαν να μιλήσουν μίλησαν και είχαν και πρωτολογία και δευτερολογία.
Κυρίες και κύριοι συνάδελφοι, όσοι είχαν ζήσει τα προηγούμενα χρόνια την ψήφιση ανάλογων νόμων εντός Βουλής ή εκτός Βουλής, στις πλατείες, και ζητούσαν να καεί η Βουλή και σήμερα κάθονται στα έδρανα της Βουλής, αναγνωρίζουν χωρίς δεύτερες σκέψεις μια αλλαγή στα δεδομένα. Κατέρρευσαν όλοι οι μύθοι του συνονθυλεύματος των αντιμνημονιακών δυνάμεων. 
Το παράδειγμα της Κύπρου, δυστυχώς, επιβεβαίωσε όλους εμάς, που λέγαμε ότι ο ασφαλής δρόμος –δύσκολος- είναι ο δρόμος της Ευρώπης. Όλοι αυτοί που καλλιεργούσαν με απίστευτη προχειρότητα μια δημαγωγία και μύθους ότι μπορούμε να βρούμε εύκολα χρήματα από άλλες χώρες όχι απλά κατέρρευσαν, αλλά ηττήθηκαν. Μετά από πολύ καιρό δεν ψηφίζουμε δημοσιονομικά μέτρα και σιγά-σιγά υπάρχει αποκλιμάκωση των φόρων. 
Παράλληλα εμείς, αγαπητοί συνάδελφοι, που στηρίζουμε την τρικομματική Κυβέρνηση είμαστε αντιμέτωποι με διλήμματα: μεταρρυθμίσεις προς όφελος των πολιτών ή προς όφελος των συγκεκριμένων συμφερόντων; Στήριξη των αδυνάμων –και ιδιαίτερα των ανέργων- ή κοινωνική έκρηξη, η οποία θα πάρει μαζί της όλα εκείνα για τα οποία αγωνιστήκαμε τα τελευταία χρόνια και –το κυριότερο- θα χαθούν οι θυσίες των πολιτών; Αυτά είναι τα κρίσιμα ερωτήματα για την Κυβέρνηση. Χρειάζεται ειλικρίνεια και τόλμη. Χρειάζεται πεποίθηση ότι δεν είμαστε δημοκράτες μόνο στα εύκολα αλλά και στα δύσκολα. 
Εμείς, το ΠΑΣΟΚ, που δεν φοβηθήκαμε το πολιτικό κόστος τα τελευταία χρόνια, θα δώσουμε όλες μας τις δυνάμεις για να πετύχει η Κυβέρνηση. Γνωρίζαμε και γνωρίζουμε ότι τυχόν αρνητική ψήφος θα βάλει σε περιπέτειες τη χώρα, με αποτέλεσμα κάποιοι να ψηφίζουν «όχι» εκ του ασφαλούς τα τελευταία χρόνια. 
Κυρίες και κύριοι συνάδελφοι, το θέμα της ανεργίας το βιώνουν όλες οι οικογένειες στο σπίτι τους. Αν δεν απαντήσουμε άμεσα στο πρόβλημα αυτό και αν δεν δώσουμε μια ανάσα σε αυτόν τον κόσμο, θα υπάρξει κοινωνική έκρηξη. Οι πολίτες γνωρίζουν τις δυσκολίες, αλλά από την άλλη θέλουν να νιώσουν ότι η Κυβέρνηση δεν λέει μόνο λόγια, αλλά κάνει και πράξεις. 
Το πρόγραμμα που καταθέσαμε και απασχόλησε την Κυβέρνηση και την τρόικα είναι κοστολογημένο και είναι μια απάντηση στο μεγάλο αυτό πρόβλημα. Δεν πρέπει να καθυστερήσουμε άλλο, μετά την αισιοδοξία που υπάρχει από την ανακοίνωση τόσο του ελλείμματος όσο  και του πρωτογενούς πλεονάσματος. 
Πρέπει να προσθέσουμε κάτι, κύριοι Υπουργοί, στην καθημερινότητα του πολίτη. Και δεν υπάρχει καλύτερη παρέμβαση από το θέμα της απασχόλησης. Είναι αδήριτη ανάγκη να αποδεχθείτε στο σύνολο την τροπολογία άμεσα, με παράλληλη μεταφορά των πόρων. 
Και εδώ θέλω να επισημάνω ότι ο κ. Στουρνάρας στα πρώτα του βήματα είχε μια πολύ σημαντική συμβολή και πρέπει άμεσα το Υπουργείο Ανάπτυξης να μεταφέρει τους πόρους, ώστε να υλοποιηθεί αυτό το μεγάλο πρόγραμμα. Σκεφθείτε όλους αυτούς που περιμένουν να υλοποιηθεί αυτό το μεγάλο πρόγραμμα. 
Δεν σας έκανε όμως εντύπωση, κύριοι Υπουργοί, ότι οι Βουλευτές της Αντιπολίτευσης, που καθημερινά δείχνουν τη συμπάθειά τους στους ανέργους, σας ρωτούσαν με επιμονή χθες αν θα δεχτείτε την τροπολογία, βάζοντας διάφορα θέματα και δεν σας προέτρεπαν να ξεπεράσουμε όλα αυτά τα ζητήματα για να υλοποιηθούν οι πολιτικές απασχόλησης; 
Χθες η Αντιπολίτευση δεν έκανε ούτε μία παρότρυνση για να στηρίξει αυτήν την προσπάθεια. Ρωτήστε τους. Μάλλον δεν χρειάζεται να τους ρωτήσετε, γιατί ξέρουν οι πολίτες που τους χτυπάνε με ευκολία την πλάτη και έχουν απαντήσει ήδη. Ξέρετε γιατί; Διότι το πρωί ο κ. Τσίπρας μάς λέει ότι το Ελληνικό πρέπει να γίνει γαλατικό χωριό, χωρίς καμμία επένδυση και το βράδυ ο κ. Σταθάκης μάς λέει ότι το 1/3 πρέπει να γίνει πάρκο, το 1/3 ήπιες μορφές ανάπτυξης και το 1/3 εμπορικό κέντρο. Γνωρίζουν ότι η Αξιωματική Αντιπολίτευση το πρωί καταγγέλλει μεγαλοεργολάβους, μιντιάρχες και υποψήφιους αγοραστές, όπως του ΟΠΑΠ, και το βράδυ τρώει μαζί τους στο ίδιο τραπέζι, λέγοντας ότι έχει μία αίσθηση ότι η χώρα δεν πάει καλά. 
Το πρωί ο κ. Τσίπρας στη Βουλή μάς εγκαλεί ότι δεν προχωράμε τις επενδύσεις, φέρνοντας το παράδειγμα της «DEUTSCHE AEOLIA» και το βράδυ ο Βουλευτής της Αξιωματικής Αντιπολίτευσης κ. Πετράκος, Περιφερειακός Σύμβουλος στην Πελοπόννησο, καταψηφίζει την ίδια επένδυση για την οποία μας είχε εγκαλέσει ο Πρόεδρός του! 
Και επειδή σε μια στιγμή αδυναμίας ο Πρόεδρος του ΣΥΡΙΖΑ, λόγω των γεγονότων, είπε ότι είναι νοικοκύρης, θέλω να πω ότι ο ΣΥΡΙΖΑ και ο κ. Τσίπρας κινούνται στους στίχους του λαϊκού άσματος «τη μέρα νοικοκύρης, το βράδυ αμαρτωλός». 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Κύριοι Υπουργοί, έναν κίνδυνο έχουμε, τον είχαμε ζήσει και την προηγούμενη τριετία. Μερικοί Υπουργοί εργάζονταν με το δόγμα «εγώ τα ξέρω όλα» και απαξίωναν τους Βουλευτές που έδιναν καθημερινή μάχη στη Βουλή αλλά και στην κοινωνία. Για παράδειγμα, το πρόβλημα με τις ανανεώσιμες πηγές ενέργειας γιγαντώθηκε, γιατί η προηγούμενη Υπουργός Περιβάλλοντος δεν άκουγε και έχουμε τα γνωστά αποτελέσματα. 
Σας στηρίζουμε, αλλά δεν θέλουμε να δίνουμε δικαιώματα στην Αντιπολίτευση. Γι’ αυτό, κύριοι Υπουργοί, όσον αφορά στον τομέα της Δημόσιας Διοίκησης –που επιτέλους άνοιξε αυτό το θέμα, γιατί μέχρι τώρα μιλούσαμε γενικά και αόριστα για τους δημοσίους υπαλλήλους και για το δημόσιο των πολιτών και όχι των υπαλλήλων- θέλουμε ένα δημόσιο παραγωγικό και θεωρώ ότι υπάρχουν πολλοί άνθρωποι στο δημόσιο που πιστεύουν σε αυτήν την προσπάθεια. 
Πρέπει να ξεκαθαρίσουμε σε αυτούς τους ανθρώπους και στην κοινωνία ότι το δημόσιο δεν μπορεί να καλύψει το θέμα της ανεργίας, δεν μπορεί να λύσει το πρόβλημα της ανεργίας. Πρέπει να γνωρίζουν αυτοί που θα προσληφθούν αξιοκρατικά μέσω του ΑΣΕΠ ότι έχουν δύο δρόμους: ή θα κάνουν σωστά τη δουλειά τους και θα συνταξιοδοτηθούν ή δεν θα κάνουν σωστά τη δουλειά τους και, μετά από αξιολόγηση, θα απολύονται, όχι όμως από τους πολιτικούς προϊσταμένους, αλλά από τους θεσμούς. Και το ΑΣΕΠ, που μπορεί να αξιολογεί αξιοκρατικά τις προσλήψεις, δύναται να αξιολογεί ποιος κάνει σωστά τη δουλειά του ή όχι. Μόνο έτσι μπορεί να προχωρήσει η μεταρρύθμιση. Διαφορετικά, εάν κάνουμε απολύσεις χωρίς αξιολόγηση, με κλειστά μάτια, θα είναι βούτυρο στο ψωμί όλων αυτών που δεν θέλουν να αλλάξει τίποτα. 
Επιτρέψτε μου να σας πω, παρ’ όλο που δεν είναι εδώ ο Υπουργός, ότι δεν κατάλαβα το ολοκληρωμένο σχέδιό του χθες. Ελπίζω με την ομιλία του να μας καλύψει πολλά κενά. Δεν κατάλαβα αν μιλάμε για κατάργηση και απόλυση, γιατί εμείς εννοούμε αξιολόγηση και απόλυση. 
Αγαπητοί κύριοι της Κυβέρνησης, την ώρα που λέμε ότι θέλουμε αναβάθμιση του δημοσίου με νέες προσλήψεις, με προσωπικό υψηλών προσόντων, την ίδια ώρα φέρνουμε ρύθμιση η οποία λέει ότι ένας απόφοιτος ΤΕΙ στα Οικονομικά ή ένας απόφοιτος λυκείου μπορεί να γίνει οικονομολόγος ΑΕΙ. Δεν συμβαίνει αυτό! Αυτό είναι μία αντίφαση και δεν μας πιστεύει η κοινωνία ότι έχουμε μια συνέπεια να κάνουμε τα ίδια πράγματα στο δημόσιο και στον ιδιωτικό τομέα. 
Άρα, σας παρακαλώ, το επόμενο χρονικό διάστημα πρέπει να πείσουμε και την τρόικα ότι το μοντέλο που μας λέει είναι ένα μοντέλο που χρησιμοποιούν μόνο στην Αγγλία –σε καμμία άλλη χώρα- και το οποίο δεν έχει καμμία συνέπεια. 
Κυρίες και κύριοι, ξέρετε ότι στο θέμα των μεταρρυθμίσεων και στο όνομα αυτών προσπάθησαν πολλοί στην Ελλάδα να κάνουν πολιτική καριέρα. Μεταρρύθμιση, όμως, σημαίνει αλήθεια. Και θα σας πω ένα παράδειγμα για το οποίο χθες μιλούσαμε και αφορούσε τους χώρους όπου θα γίνεται η έψηση. Άκουσα από την Αντιπολίτευση και από άλλους συναδέλφους να μιλάνε για τα προ-κατεψυγμένα ψωμιά. 
Κύριοι συνάδελφοι, δεν θέλω να σας κάνω τον έξυπνο, αλλά αυτό έχει τελειώσει, από το ν. 4072. Σήμερα μιλάμε για τους όρους με τους οποίους θα γίνεται η έψηση, δηλαδή αν θα προστατεύεται ο καταναλωτής ή όχι. Έχουμε τις εξής επιλογές: ή να αφήσουμε να γίνει χωρίς κανέναν όρο ή να βάλουμε όρους, δηλαδή αυτός που θέλει να επενδύσει παράλληλα να προστατεύει τον καταναλωτή. Αυτό μάς ενδιαφέρει. Δεν κόβουμε και δεν θέλουμε να κλείσει το επάγγελμα. Θέλουμε να γίνει με όρους, γιατί η Ελλάδα δεν είναι για τον επόμενο ένα χρόνο, αλλά είναι για τα επόμενα δέκα, είκοσι, εκατό χρόνια. 
Κυρίες και κύριοι συνάδελφοι, εμείς που στηρίζουμε την Κυβέρνηση έχουμε ένα δρόμο μπροστά μας: να πετύχουμε. Και θα τα καταφέρουμε. Σ’ αυτήν τη μεγάλη προσπάθεια, που έχει ένα απίστευτο πολιτικό κόστος, δεν υπάρχουν περιθώρια ούτε για πολιτικά παιχνίδια ούτε για δεύτερες σκέψεις. Ή θα χάσουμε, συνάδελφοι που στηρίζουμε την τρικομματική Κυβέρνηση, όλοι μαζί ή θα κερδίσουμε όλοι μαζί. 
Είμαι πεπεισμένος -και αγωνίζομαι με πάθος- ότι η χώρα θα κερδίσει και αυτήν τη μάχη.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ",270
"93763"," Κι εμείς ευχαριστούμε, κύριε συνάδελφε.
Το λόγο έχει ο ειδικός αγορητής των Ανεξάρτητων Ελλήνων κ. Μαριάς. 
Ο κύριος Πρόεδρος σας έχει ανακοινώσει ότι, επειδή έχει τεθεί θέμα αντισυνταγματικότητας βάσει του άρθρου 100, μετά την ομιλία του κ. Μαριά ο λέγων και ο αντιλέγων θα πάρουν το λόγο.
Ορίστε, κύριε Μαριά, έχετε το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ξεκινήσω με το ζήτημα του κατεπείγοντος αλλά και τη δομή που έχει το συγκεκριμένο νομοσχέδιο. Δεν είναι η πρώτη φορά που η Κυβέρνηση προχωρεί με τη διαδικασία του κατεπείγοντος. Την έχει χρησιμοποιήσει αρκετές φορές. Το ερώτημα είναι αν πράγματι υπάρχει η έννοια του κατεπείγοντος και τι αποφεύγει κανείς όταν προωθεί ένα νομοσχέδιο με τις διαδικασίες του κατεπείγοντος. 
Πρώτον, με τις διαδικασίες του κατεπείγοντος δεν δίνεται η ευκαιρία στους ενδιαφερόμενους φορείς να εκφράσουν τη γνώμη τους και αυτό είναι καθοριστικό, διότι οι φορείς με την κανονική διαδικασία έχουν τη δυνατότητα να έρθουν στην επιτροπή, να ακουστούν και να υπάρξει ένας εύλογος χρόνος διαβούλευσης με τους ίδιους τους κοινωνικούς φορείς στο βαθμό που τους αφορά.
Δεύτερον, υπάρχει η άνεση χρόνου στην επιτροπή να δει κάποιος σε πρώτη και σε δεύτερη ανάγνωση προβλήματα που μπορεί να παρουσιαστούν και να τα διορθώσει. 
Τρίτον, επί της ουσίας υπάρχει άνεση χρόνου να μελετήσει κανείς ένα νομοσχέδιο. Σε αυτήν εδώ την Αίθουσα φέρατε με τις διαδικασίες του κατεπείγοντος το μεσοπρόθεσμο, το οποίο ήταν πάνω από πεντακόσιες πενήντα σελίδες συνολικά, κείμενα που έπρεπε να μελετηθούν και τα φέρατε βράδυ, οκτώ-εννιά η ώρα, και έπρεπε την επομένη το πρωί στην επιτροπή να έχουμε μελετήσει τα θέματα αυτά.
Το συγκεκριμένο νομοσχέδιο έχει ένα πακέτο τριακοσίων εβδομήντα πέντε σελίδων. Δεν δίνει τη δυνατότητα προετοιμασίας γύρω από τα ζητήματα αυτά, αιφνιδιάζει και -αυτό θέλετε- αποκλείει τους φορείς από το να θέσουν τα θέματα και επομένως σε μεγάλο βαθμό οδηγείτε τη διαδικασία σε μία υφαρπαγή, επί της ουσίας, της ψήφου της Πλειοψηφίας.
Όμως αυτό το έχετε κάνει πλέον σύστημα, διότι μία φορά μπορούμε να το καταλάβουμε, δεύτερη φορά βεβαίως, αλλά εδώ τι λέτε; Ο ίδιος ο τίτλος του νομοσχεδίου λέει: «Επείγοντα μέτρα εφαρμογής των νόμων 4046/2012, 4093/2012» κ.λπ.. Ο ν. 4046 είναι το δεύτερο μνημόνιο του Παπαδήμου. Δεν είχατε άπλετο χρόνο μέχρι τώρα να τα ρυθμίσετε τα θέματα και να κάνετε τις εξειδικεύσεις; Γι’ αυτό λέμε, λοιπόν, ότι επί της ουσίας και οι εξηγήσεις που έδωσε ο Υπουργός των Οικονομικών χθες, που είπε «έχουμε το Euroworking Group μεθαύριο και σε λίγες μέρες το Eurogroup, για να πάρουμε την επόμενη δόση», δεν είναι επαρκείς εξηγήσεις. Στην ουσία είναι εξηγήσεις που δεν απαντούν στα καίρια ερωτήματα. Θέλετε να αιφνιδιάσετε. Αιφνιδιάζετε και ταυτόχρονα υπονομεύετε την ίδια τη λειτουργία της Βουλής, διότι, όταν συνεχίζετε συστηματικά να το κάνετε αυτό, απαξιώνετε, πλέον, τη Βουλή. 
Αυτό συνδυάζεται και με τη δομή του νομοσχεδίου. Διότι φέρνετε ανόμοια ζητήματα να ρυθμιστούν όχι σε διακεκριμένα άρθρα, αλλά μόνο σε ένα άρθρο. Τι σημαίνει πρακτικά αυτό; Σημαίνει ότι, όπως σας λέει και η εισηγητική έκθεση –ίσως να την έχετε διαβάσει, συνάδελφοι, στη σελίδα 5, αλλά σας το λέει λίγο κομψά- η νομοτεχνική αρχή της εξειδίκευσης –διότι εδώ έχουμε άρθρα τα οποία αφορούν τους λογιστές, τις ρυθμίσεις των ληξιπροθέσμων, το χαράτσι, τα αρτοποιεία, το ΤΧΣ, που είναι τελείως διαφορετικά-, που κατοχυρώνεται στο άρθρο 74 παράγραφος 5 του Συντάγματος, ορίζει ότι οι νόμοι πρέπει να αποτελούνται από ομοιογενείς, σχετικές προς το αντικείμενο του νόμου διατάξεις. Αυτή η αρχή διέπει την κατάρτιση κάθε νομοσχεδίου. 
Εάν θέλατε, λοιπόν, όλα αυτά τα ζητήματα να τα φέρετε, μπορούσατε να φέρετε δεκαπέντε διαφορετικά άρθρα. Αντ’ αυτού έχετε δύο άρθρα. Το άρθρο πρώτο, που έχει όλη την ουσία, και βεβαίως το τυπικό άρθρο δεύτερο, το οποίο αφορά την έναρξη ισχύος του νομοσχεδίου. Δημιουργείτε, πλέον, μία λογική της υποπαραγράφου και της παραγράφου και διαλύετε και τον τρόπο με τον οποίο δομούνται τα νομοσχέδια. 
Αυτό, λοιπόν, είναι αντισυνταγματικό, κύριοι συνάδελφοι. Παραβιάζει κατ’ αρχάς το άρθρο 60 του Συντάγματος για την ελευθερία έκφρασης της γνώμης του Βουλευτή, διότι εδώ μπορεί να υπάρχουν μερικές διατάξεις, τις οποίες εμείς συμφωνούμε να ψηφίσουμε. Μας υποχρεώνετε να ψηφίσουμε «υπέρ» ή «κατά», παρ’ ότι, εάν είχατε ξεχωριστά τα άρθρα, θα είχαμε την ευχέρεια, όπως προβλέπει το Σύνταγμα και ο Κανονισμός της Βουλής, να διατυπώσουμε αρνητική γνώμη επί της αρχής, αρνητική επί του συνόλου, αλλά να ψηφίσουμε ενδεχομένως δύο, τρία, τέσσερα άρθρα.
 Ταυτόχρονα, έρχονται και τροπολογίες. Οι τροπολογίες αυτές θα ενσωματωθούν πάλι στο άρθρο πρώτο. Ο κύριος Υπουργός Υγείας είχε μία συγκεκριμένη τροπολογία, η οποία είχε ένα ενδιαφέρον. Μας την έδειξε. Εμείς θα θέλαμε να την υπογράψουμε. Υπογράφοντας, όμως, αυτήν την τροπολογία, η οποία θα ενσωματωνόταν στο άρθρο πρώτο, στο τέλος, επειδή θα καταψηφίσουμε το άρθρο αυτό, θα καταψηφίζαμε και τη δική μας τροπολογία.
 Αντιλαμβάνεστε, λοιπόν, ότι με τη μεθόδευση αυτήν έχετε πλέον απαξιώσει τη Βουλή. Τι κάνετε; Διαμορφώνετε μία κατάσταση εκβιασμού προς τους Βουλευτές της Πλειοψηφίας. Δεν έχετε εμπιστοσύνη στα δικά σας τα στελέχη. Δεν τους δίνετε την ευκαιρία να τοποθετηθούν επί των άρθρων. Τους λέτε «ή όλο το άρθρο ή τίποτε». Εκβιαστικά, βεβαίως, ξαναβάζετε το δίλημμα αυτό. Έτσι, λοιπόν, κύριοι συνάδελφοι, απαξιώνετε εντελώς τη λειτουργία του Κοινοβουλίου. Επιβεβαιώνετε πλέον ότι σε αυτό το Κοινοβούλιο έρχονται νομοσχέδια κατ’ επιταγήν και κατ’ εντολήν της ίδιας της τρόικας. Πλέον αυτά που κάνετε είναι επικίνδυνα για τη λειτουργία της Κοινοβουλευτικής Δημοκρατίας. Είναι επικίνδυνα για την ίδια τη λειτουργία αυτού εδώ του Κοινοβουλίου. 
Τέθηκαν μερικές παρατηρήσεις. Από την εισηγήτρια της Πλειοψηφίας θα περίμενε κανείς μία εισήγηση επί του νομοσχεδίου, αλλά δεν ακούσαμε τίποτα. Ο ειδικός αγορητής του ΠΑΣΟΚ έθεσε ελάχιστα ζητήματα επί του νομοσχεδίου. Βάλατε ένα γενικότερο περίγραμμα. Πρώτον, ότι αλλάζουν οι διεθνείς συνθήκες, ότι η χώρα πάει πολύ καλά. Σας λέμε, λοιπόν, ότι ακόμη και οι σύμμαχοί σας στην Ευρώπη, πλην της Μέρκελ, ακόμα και ο Μπαρόζο, αυτός ο οποίος ενταφίασε μαζί με τη Μέρκελ όλο το σύστημα της Ευρωπαϊκής Ένωσης και οδήγησε την περιοχή σε λιτότητα, ο ίδιος βγήκε και είπε ότι τελείωσε η ιστορία της λιτότητας. Οι περισσότερες φίλιες δυνάμεις, οι μνημονιακές, αναζητούν τώρα μία ρύθμιση διάσωσης, ότι, δήθεν, θα σταματήσουν τη λιτότητα, για να πάνε σε κάτι άλλο. Μόνο η Μέρκελ επιμένει σε αυτό. Δεν άκουσα καν μία τοποθέτηση, έστω, επί των ζητημάτων αυτών. Συνεχίζετε να είστε οι πιο πιστοί οπαδοί της λειτουργίας της Μέρκελ που λέει «λιτότητα εδώ και τώρα, συνεχής λιτότητα» και έχετε διαλύσει τη χώρα. Δεν μπορεί να συνεχίσει η χώρα να εξαρτάται από το λάθος πολλαπλασιαστή ή από το λάθος που είχε το Excel, όταν διαμορφώθηκαν οι διάφορες αντιλήψεις της σχέσης του χρέους με την ανάπτυξη.   
Σε αυτά, λοιπόν, πρέπει να πάρετε θέση. Όμως τα ζητήματα δεν προκύπτουν από το λάθος, προκύπτουν από τις συγκεκριμένες ιδεολογικές προκαταλήψεις που έχετε. Υπηρετείτε το νεοφιλελευθερισμό, που και αυτός έχει μια πολύ υλική οικονομική βάση, να στηρίξει τα μεγάλα συμφέροντα, τους ολιγάρχες στη χώρα μας, να στηρίξει τα χρηματοπιστωτικά συστήματα, τα οποία διέλυσαν την ίδια την Ευρώπη και κοινωνικοποιούν τις ζημιές, δηλαδή πληρώνουμε εμείς τις ζημιές των τραπεζών. 
Έτσι, λοιπόν, έρχεστε με ένα νομοσχέδιο και μας λέτε τι; Στην Παράγραφο Α –γιατί μιλάμε με παραγράφους, δεν υπάρχουν άρθρα- έχετε ρυθμίσεις για τα ληξιπρόθεσμα. 
Πρώτη παρατήρηση. Φέρατε την οικονομική κατάσταση της χώρας σε τέτοιο σημείο, διαλύοντας την οικονομία, προωθώντας την ύφεση, που ήταν λογικό ότι οι ελεύθεροι επαγγελματίες και τα νοικοκυριά δεν θα μπορούσαν να είναι συνεπείς στις φορολογικές τους υποχρεώσεις, διότι δεν έχουν πλέον φοροδοτική ικανότητα, διότι τους επιτεθήκατε με χιλιάδες έμμεσους φόρους, διότι τους καθηλώσατε με τους άμεσους φόρους, διότι με τις περικοπές σε μισθούς και συντάξεις δεν έχουν πλέον εισόδημα για να μπορούν να κινηθούν. Έτσι δεν κινείται η αγορά και, αφού δεν κινείται η αγορά, πέφτει η κατανάλωση, άρα πέφτουν οι έμμεσοι φόροι, άρα υπάρχει αδυναμία λειτουργίας στη μικρομεσαία επιχείρηση.
Αυτή είναι η πολιτική σας. Την εφαρμόζετε από το 2010 και τώρα, αφού έχετε καταστρέψει την ελληνική οικονομία, προσπαθείτε με ένα σύστημα δόσεων να το αντιμετωπίσετε. Σας λέμε, λοιπόν, ότι εδώ και ένα χρόνο που οι Ανεξάρτητοι Έλληνες είναι στη Βουλή, έχουν καταθέσει μια συγκεκριμένη πρόταση που ονομάζεται «ειδικός λογαριασμός οφειλετών». 
Εκεί μέσα, σ’ αυτόν τον ειδικό λογαριασμό, έπρεπε να υπάρχουν όλες οι οφειλές των ελευθέρων επαγγελματιών σε ασφαλιστικά ταμεία, στην Εφορία και από εκεί, με τουλάχιστον εκατόν είκοσι δόσεις, να ξεκινούν οι ρυθμίσεις, με πρώτη συνέπεια να βγαίνουν από τον «Τειρεσία» και δεύτερη συνέπεια να αποκτούν πιστοποιητικό φορολογικής ενημερότητας, για να μπορεί να δουλέψει το μικρό μαγαζί, η μικρομεσαία επιχείρηση και να μην ξανααπολύσει ανθρώπους, γιατί έχουμε φτάσει στο ένα εκατομμύριο τριακόσιες πενήντα χιλιάδες ανέργους. Έχουμε 58,5% ανεργία των νέων και 27,5% γενικότερη ανεργία στη χώρα. 
Ούτε αυτό κάνετε. Βάζετε τέτοιες απίθανες ρυθμίσεις, που δεν διευκολύνετε ούτε τους μικροοφειλέτες. Αν μάλιστα πάμε στη διαδικασία να οφείλει κάποιος από 75.000 ευρώ και πάνω, του βάζετε και το σύστημα του ανεξάρτητου εκτιμητή, που θα δει -με βάση τα στοιχεία- αν μπορεί κάποιος να μπει στη ρύθμιση και αν οφείλει από 300.000 ευρώ και πάνω, του ζητάτε πλέον και εγγύηση. Στην παράγραφο 11 της υποπαραγράφου Α.1. λέτε ότι παρά ταύτα, παρά τη ρύθμιση, το δημόσιο μπορεί να κάνει και κατασχέσεις και λοιπά. Αυτό, λοιπόν, είναι το πρώτο θέμα. 
Δεύτερον, συνεχίζετε την ιστορία με το χαράτσι, διότι βάζετε πλέον χαράτσι μέχρι και στα γιαπιά. 
Και έρχομαι τώρα –επειδή τελειώνει και ο χρόνος- στο ζήτημα του δημοσίου. Πλέον βρήκατε τη δεξαμενή που θέλατε. Αναζητούσατε ένα χώρο στον οποίο θα επιβάλλετε μαζικότατες απολύσεις, για να πιάσετε το νούμερο που αναφέρει μέσα το μνημόνιο. Πρέπει να βρείτε τις δεκαπέντε χιλιάδες. Λέγατε ότι είναι οι επίορκοι. Δεν σας βγαίνουν όμως οι επίορκοι, διότι δεν είναι τόσο μεγάλος ο αριθμός.
Και από εμάς και από συναδέλφους της Αντιπολίτευσης -και από τον Αλέξη Μητρόπουλο που το είπε στην επιτροπή- τι αναδείχθηκε; Αναδείχθηκε το ότι έρχεστε με την υποπαράγραφο ΣΤ.12. και λέτε ότι όσοι είναι σε νομικά πρόσωπα ιδιωτικού δικαίου και έχουν εργασιακές σχέσεις αορίστου χρόνου, όλους αυτούς, μπορείτε να τους απολύσετε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Ξέρετε πόσοι είναι αυτοί; Είναι σαράντα οχτώ χιλιάδες εργαζόμενοι. Διαλύετε τουλάχιστον διακόσια τριάντα νομικά πρόσωπα στον κοινωνικό τομέα, στον τομέα του κοινωνικού κράτους και μπορείτε να τους «σχολάσετε». Άρα, χωρίς τις δήθεν διασφαλίσεις περί κινητικότητας και διαθεσιμότητας, τους διώχνετε. 
Έρχεστε και με την υποπαράγραφο ΣΤ.2. και όσους έχουν κάνει –ή υποτίθεται ότι έχουν κάνει- σοβαρότερο πειθαρχικό αδίκημα, χωρίς δευτεροβάθμιο πειθαρχικό όργανο τους πετάτε έξω. 
Τέλος, θέλω να αναφερθώ στο Ταμείο Χρηματοπιστωτικής Σταθερότητας. Εδώ είχαμε φέρει μια πρόταση για να σταματήσουν τα golden boys να αμείβονται με υπέρογκους μισθούς. Την απορρίψατε. Μετά ήρθε η Νέα Δημοκρατία και έφερε μία τροπολογία και εμείς την ψηφίσαμε - νομίζω όλη η Αίθουσα– η οποία έλεγε ότι κανείς στο δημόσιο τομέα δεν θα παίρνει πάνω από το μισθό του γενικού γραμματέα. Τα golden boys τέρμα! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93764"," Ολοκληρώστε, κύριε συνάδελφε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ολοκληρώνω, κύριε Πρόεδρε.
Όμως, έχετε προσλάβει πλέον προσωπικό επικεφαλής του Ταμείου Χρηματοπιστωτικής Σταθερότητας με χιλιάδες ευρώ και έρχεστε τώρα και το βγάζετε εκτός του δημόσιου τομέα, για να μπορούν αυτοί οι κύριοι να πάρουν υπέρογκα χρηματικά ποσά. Συγχαρητήρια! Αυτό κάνετε, με μία λεξούλα.
Τέλος, θέλω να επισημάνω μόνο, όσον αφορά τη διαδικασία της διαγραφής των δήθεν ανεπίδεκτων εισπράξεως ληξιπρόθεσμων οφειλών, το εξής: Μην επιχειρήσετε μέσα από τις διαδικασίες αυτές να περάσετε διαγραφή των απαιτήσεων των γερμανικών αποζημιώσεων. Γιατί προς τα εκεί θέλετε να στήσετε το «παιχνιδάκι». Αυτό θα μας βρει αντίθετους, γιατί τα κολπάκια που θέλετε μέσα από εκεί να περάσετε δεν προχωρούν.
Ευχαριστώ.
(Χειροκροτήματα από την πτέρυγα των ΑΝΕΛ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93765"," Κυρίες και κύριοι συνάδελφοι,  όπως ξέρετε, έχουν προβληθεί αντιρρήσεις για τη συνταγματικότητα του νομοσχεδίου και ζητείται να αποφανθεί η Βουλή. 
Θα εφαρμόσω, λοιπόν, την παράγραφο 2 του άρθρου 100 του Κανονισμού της Βουλής. 
Έχει δικαίωμα να μιλήσει ως λέγων ο κ. Αλέξιος Μητρόπουλος για πέντε λεπτά.
Ορίστε, κύριε συνάδελφε, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93766"," Κύριε Πρόεδρε, κυρίες και κύριοι συνάδελφοι, η Κοινοβουλευτική Ομάδα του ΣΥΡΙΖΑ-Ενωτικό Κοινωνικό Μέτωπο υπέβαλε στο Σώμα πρόταση αντισυνταγματικότητας του συζητουμένου νομοσχεδίου και μου ανετέθη η τιμή να την υποστηρίξω.
Κύριε Πρόεδρε, κυρίες και κύριοι Βουλευτές, πρωταρχικό καθήκον όλων μας, διαρκής μέριμνα και αγωνία μας, ανεξάρτητα από κομματικές εντάξεις και πολιτικές διαφορές, είναι η επιβίωση της πατρίδας και η ευημερία των περήφανων πολιτών της. Συστατικό, όμως, στοιχείο του καθήκοντος αυτού που έχουμε αναμφισβήτητα είναι ο σεβασμός της δημοκρατίας και των αρχών της, ειδικότερα, κυρίες και κύριοι συνάδελφοι, των αρχών εκείνων που συγκροτούν την πεμπτουσία του δημοκρατικού πολιτεύματος και κυρίως τη διάκριση των εξουσιών, με προέχουσα τη θέση της νομοθετικής λειτουργίας, που εκφράζει την κυριαρχία του δημοκρατικού ιστορικά λαού μας.
Με την ψήφιση πολλών πράξεων νομοθετικού περιεχομένου αλλά και σύνθετων νόμων κατά τη μνημονιακή περίοδο, η αρχή αυτή, κυρίες και κύριοι συνάδελφοι, επανειλημμένα παραβιάστηκε. Με διάφορα προσχήματα και με την επίκληση κατεπειγουσών αναγκών το Κοινοβούλιο υποβαθμίζεται, η αντιπροσωπευτική δημοκρατία απαξιώνεται και η λαϊκή εντολή νοθεύεται. 
Το γεγονός αυτό, ότι συνέβησαν αυτά στο πρόσφατο παρελθόν, κυρίες και κύριοι συνάδελφοι, δεν πρέπει να μας οδηγήσει σήμερα στην επανάληψή τους, γιατί, αν τελικά η παρέκκλιση από τη θεσμική νομιμότητα γίνει κανόνας, τότε η δημοκρατική συνείδηση όλων μας αλλοιώνεται και η δημοκρατία μπαίνει σε επικίνδυνη ατραπό.
(Θόρυβος στην Αίθουσα)","ΑΛΕΞΙΟΣ ΜΗΤΡΟΠΟΥΛΟΣ",319
"93767"," Παρακαλώ, κύριοι συνάδελφοι,  κάντε ησυχία.
Συνεχίστε, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93768"," Κύριε Πρόεδρε, η διαδικασία της κατάθεσης προς συζήτηση του νομοσχεδίου των εκατόν δεκαεπτά σελίδων και των πολλών διαφορετικών μεταξύ τους αυτοτελών ρυθμίσεων σε ένα μόνο άρθρο δεν έχει προηγούμενο στην ιστορία του παγκόσμιου κοινοβουλευτικού συστήματος. Ποτέ και για κανένα λόγο, ούτε σε συνθήκες πολέμου, δεν έχει συμβεί νομοσχέδιο τόσο μεγάλης έκτασης, με σπονδυλωτή και όχι ενιαία διάρθρωση, να έχει ψηφιστεί μόνο σε ένα άρθρο.
Η σημερινή διαδικασία, κυρίες και κύριοι συνάδελφοι, παραβιάζει ευθέως τις διατάξεις των άρθρων 72, 73 παράγραφος 2 εδάφιο β΄, 74 παράγραφος 5 και 76 του Συντάγματος.
Από τη συνδυασμένη ερμηνεία τους από τα δικαστήρια, τους επιφανέστερους συνταγματολόγους μας, από το κοινοβουλευτικό μας Σώμα και από την Επιστημονική μας Επιτροπή προκύπτει ότι κάθε νομοσχέδιο που περιλαμβάνει περισσότερες, σχετικά αυτοτελείς μεταξύ τους, ρυθμίσεις πρέπει να διαιρείται σε άρθρα, προκειμένου η συζήτηση, η επεξεργασία και η ψήφισή του να διέλθει τα τρία προβλεπόμενα στάδια εξέτασης: κατ’ αρχήν, κατ’ άρθρον και στο σύνολο, όπως ορίζει το Σύνταγμα.
Ειδικότερα, κυρίες και κύριοι συνάδελφοι, σύμφωνα με το άρθρο 76 του Συντάγματός μας «κάθε νομοσχέδιο και κάθε πρόταση νόμου συζητείται και ψηφίζεται μία μόνο φορά, κατ’ αρχήν, κατ’ άρθρον και στο σύνολο, με την εξαίρεση των περιπτώσεων του άρθρου 72 παράγραφος 4». Και η εξαίρεση, σύμφωνα με το άρθρο 72 παράγραφος 4, έχει ως εξής: «Νομοσχέδιο ή πρόταση νόμου, που συζητήθηκε και ψηφίστηκε στην αρμόδια Διαρκή Επιτροπή, εισάγεται στην Ολομέλεια σε μία συνεδρίαση και ψηφίζεται ενιαία επί της αρχής, κατ’ άρθρον και στο σύνολο».
Έτσι, κύριε Πρόεδρε, πλην της ρητής τυπικής επιταγής των άνω συνταγματικών διατάξεων, που δεν επιδέχονται άλλη ερμηνεία, υπάρχει και η δικαιοκρατική αλλά και η δημοκρατική αρχή που διέπει τη νομοθετική μας λειτουργία, προκειμένου να διασφαλίζεται η διαφάνεια της διαδικασίας αλλά και το δικαίωμα των Βουλευτών να παρέχουν ψήφο κατά συνείδηση και, ενδεχομένως, να διαφοροποιούν την ψήφο τους σε επιμέρους άρθρα εν σχέσει με την ψήφο τους επί της αρχής.
Την αντισυνταγματικότητα του παρόμοιου τρόπου ψήφισης στο προηγούμενο μνημόνιο έθεσε και η ίδια η Επιστημονική Επιτροπή της Βουλής με την κατά λέξη φράση: «Η νομοτεχνική αρχή της εξειδίκευσης, η οποία κατοχυρώνεται στο άρθρο 74 παράγραφος 5 του Συντάγματος, συμφώνως προς την οποία οι νόμοι πρέπει να αποτελούνται από ομοιογενείς, σχετικές προς το αντικείμενο του νόμου διατάξεις, διέπει και την κατάθεση κάθε επιμέρους άρθρου του νομοσχεδίου, ώστε να μην επιτρέπεται η σώρευση σε ένα μόνο άρθρο διατάξεων που αφορούν σε διαφορετικά, ευχερώς διακριτά θέματα.».
Προκύπτει, επίσης, πρόβλημα συνταγματικότητας και εκ του άρθρου 60 παράγραφος 1 του Συντάγματος, δεδομένου ότι η τηρουμένη διαδικασία αποστερεί από τους Έλληνες Βουλευτές τη δυνατότητα να διαφοροποιηθούν, θετικά ή αρνητικά. 
Πρόκειται συνεπώς για μία κοινοβουλευτική παράδοση αλλά και συντεταγμένη διαδικασία δύο αιώνων από την εποχή του Μοντεσκιέ, του Ρουσό, της διάκρισης των εξουσιών, για το σεβασμό, ως εκ τούτου, της δημοκρατίας με τη μορφή της αντιπροσωπευτικής κοινοβουλευτικής λειτουργίας και καλούμε το Σώμα να καταψηφίσει το νομοσχέδιο, επειδή δεν τηρήθηκαν οι κατά το Σύνταγμα δεσμευτικές για τους Βουλευτές ρητές ρυθμίσεις.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"93769","  Ευχαριστούμε, κύριε συνάδελφε.
Ως αντιλέγουσα έχει το λόγο η κ. Φεβρωνία Πατριανάκου για πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93770"," Θα ξεκινήσω με μία γενική παρατήρηση, κύριε Πρόεδρε. 
Η συνεχής επίκληση αντισυνταγματικότητας από πλευράς της Αντιπολίτευσης σε κάθε νομοθέτημα είναι πλέον καθ’ έξιν τακτική, η οποία το μόνο που καταφέρνει είναι να οδηγεί στη συνεχή απαξίωση του καταστατικού χάρτη της χώρας, του πολιτικού συστήματος και του ίδιου του πολιτικού λόγου.
Η επίκληση συγκεκριμένων άρθρων, όταν υπάρχει ήδη η Επιστημονική Επιτροπή της Βουλής, η οποία θέτει μία σειρά ζητημάτων, που αποτελούν είτε νομοτεχνικές βελτιώσεις είτε τυπικές παρατηρήσεις, δεν συνάδουν με την τοποθέτηση του λέγοντος από πλευράς Αξιωματικής Αντιπολίτευσης. 
Το Σύνταγμα, σύμφωνα με το άρθρο 76 παράγραφος 4 και κατ’ εφαρμογήν ο Κανονισμός της Βουλής, σύμφωνα με το άρθρο 109 παράγραφοι 1, 2 και 3, προβλέπουν τη διαδικασία του κατεπείγοντος. Το «κατεπείγον» ως ορισμός είναι πολιτική έννοια κατά κύριο λόγο και ουχί νομική. Η έννοια του κατεπείγοντος έχει και συγκεκριμένη διαδικασία με την οποία εισάγεται. Η διαδικασία τηρήθηκε στο σύνολο και ακέραια από τη Βουλή, ύστερα από τη χθεσινή ψηφοφορία στην αρμόδια επιτροπή και σύμφωνα με την έγκριση των μετεχόντων Βουλευτών.
(Θόρυβος-διαμαρτυρίες από την πτέρυγα του ΣΥΡΙΖΑ-ΕΚΜ)","ΦΕΒΡΩΝΙΑ ΠΑΤΡΙΑΝΑΚΟΥ",422
"93771"," Σας παρακαλώ, κύριοι συνάδελφοι.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93772"," Η διαδικασία του κατεπείγοντος ήταν μία διαδικασία που από την Κυβέρνηση επροτάθη προς τη Βουλή λόγω της αυριανής συνεδρίασης του Eurogroup και της ανάγκης να ψηφιστεί αυτό το νομοσχέδιο ως προαπαίτηση καταβολής της δόσης.","ΦΕΒΡΩΝΙΑ ΠΑΤΡΙΑΝΑΚΟΥ",422
"93773"," Δεν λέει αυτό το κατεπείγον.","ΠΑΝΑΓΙΩΤΗΣ ΛΑΦΑΖΑΝΗΣ",279
"93774"," Γίνεται επίκληση από πλευράς αυτών που θέτουν το θέμα της αντισυνταγματικότητας του άρθρου 74 παράγραφος 5, επικαλούμενοι την ομοιογένεια που θα πρέπει να υπάρχει σε ένα νομοθέτημα. Πράγματι, η Επιστημονική Υπηρεσία της Βουλής το θέτει νομοτεχνικά, αλλά δεν το θεωρεί ουσιώδες. Είναι κάτι το οποίο ούτως ή άλλως προβλέπει το Σύνταγμα. 
Θα ήθελα να πω ότι είναι απολύτως τυπικό ζήτημα, γιατί, αν προχωρήσουμε στην ανάγνωση του άρθρου 74 παράγραφος 5 και το διαβάσουμε όλο, κύριοι συνάδελφοι, σε περίπτωση αμφισβήτησης –αν, δηλαδή, η Βουλή θέτει ότι αυτό είναι κάτι που δεν τηρεί τον τύπο της διαδικασίας- αποφαίνεται η ίδια η Βουλή.
Υπάρχει ευκρίνεια, κυρίες και κύριοι συνάδελφοι, στον τρόπο με τον οποίο έχει διατυπωθεί το συγκεκριμένο άρθρο. Υπάρχει σαφής διαχωρισμός και των εννοιών και των νομοθετημάτων. Πουθενά απ’ αυτήν τη διαδικασία δεν προκύπτει ότι δεν τηρούνται οι αρχές της καλής νομοθέτησης. 
Εν πάση περιπτώσει, θα πρέπει κάποτε, όταν βάζουμε όρους αντισυνταγματικότητας, να λαμβάνουμε υπ’ όψιν, κατά Μάνεση, ότι δεν είναι δυνατόν να στεκόμαστε σε απλοϊκά αυτονόητα της γραμματικής ερμηνείας ούτε στην εννοιοκρατία ούτε στην τυπολογική θεώρηση του δικαίου. Θα πρέπει να λαμβάνουμε υπ’ όψιν τις ιδιαίτερες συνθήκες του κοινωνικοπολιτικού γίγνεσθαι, διότι μόνο μ’ αυτόν τον τρόπο μπορούμε να οδηγούμεθα σε ασφαλή συμπεράσματα.
Τελειώνοντας, κύριε Πρόεδρε, θα ήθελα να πω ότι η συνεχής επίκληση της αντισυνταγματικότητας δείχνει μία εκκολαπτόμενη διάθεση από πλευράς Αντιπολίτευσης να εμφανίζεται ως ο μοναδικός αυθεντικός εκφραστής του Συντάγματος. Αυτή η επιχειρούμενη συνταύτιση της αυθεντίας των εκφραστών του κόμματος με τους δημοκρατικούς θεσμούς και η προσπάθεια να εμφανίζεται η νόμιμα εκλεγμένη Κυβέρνηση ως επιβουλέας της λαϊκής κυριαρχίας ενέχουν σοβαρούς κινδύνους και για τη δημοκρατική ομαλότητα αλλά και για τη λαϊκή ενότητα.
Θα ήθελα να είμαστε ιδιαίτερα προσεκτικοί, όταν απευθυνόμαστε σ’ ολόκληρο τον ελληνικό λαό που μας ακούει.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΦΕΒΡΩΝΙΑ ΠΑΤΡΙΑΝΑΚΟΥ",422
"93775"," Ευχαριστούμε, κυρία συνάδελφε.
Το λόγο έχει ζητήσει ο κ. Λαφαζάνης.
Ορίστε, κύριε συνάδελφε, έχετε το λόγο για πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93776"," Κύριε Πρόεδρε, το ελάχιστο που χρειάζεται σ’ αυτήν την Αίθουσα είναι να υπάρχει στοιχειώδης σεβασμός στις υποδείξεις και τις κατευθύνσεις των επιτροπών, τις οποίες έχει διαμορφώσει η Βουλή –όπως είναι η Επιστημονική Επιτροπή της Βουλής- και οι οποίες κάνουν εκθέσεις επί των κειμένων που έρχονται εδώ προς ψήφιση.
Ερωτώ, λοιπόν, το εξής: Γράφει η τρικομματική Κυβέρνηση στα παλιά της τα παπούτσια την Επιστημονική Επιτροπή της Βουλής και τη σαφή και μη επιδεχόμενη αντιρρήσεως κρίση της για την αντισυνταγματικότητα του ενός άρθρου-έκτρωμα του νομοσχεδίου;
Κυρία Πατριανάκου, θα σας διαβάσω κάτι επί λέξει, διότι κάποτε σ’ αυτήν την Αίθουσα πρέπει να διαβάζουμε τι λέει η Επιστημονική Επιτροπή της Βουλής, σε σχέση με την ένσταση αντισυνταγματικότητας για το έκτρωμα του άρθρου πρώτου:
«Το πρώτο άρθρο του υπό ψήφιση νομοσχεδίου αποτελείται από δεκατρείς παραγράφους, οι οποίες ρυθμίζουν επιμέρους ζητήματα αρμοδιότητας διαφορετικών Υπουργείων. Επισημαίνεται», λέει η Επιστημονική Επιτροπή «ότι η νομοτεχνική αρχή της εξειδίκευσης, η οποία κατοχυρώνεται ρητώς», ακούστε, ρητώς! «στο άρθρο 74 παράγραφος 5 του Συντάγματος, συμφώνως προς την οποία οι νόμοι πρέπει να αποτελούνται από ομοιογενείς, σχετικές προς το αντικείμενο του νόμου, διατάξεις, διέπει και την κατάρτιση κάθε επιμέρους άρθρου νομοσχεδίου, ώστε να μην είναι επιτρεπτή η συσσώρευση σε ένα μόνο άρθρο διατάξεων που αφορούν σε διαφορετικά, ευχερώς διακριτά, θέματα».
Αντιλαμβάνεστε, λοιπόν, ότι η Επιστημονική Επιτροπή δεν αφήνει καμμιά αμφιβολία. Λέει ότι δεν είναι επιτρεπτή η συσσώρευση σε ένα μόνο άρθρο διατάξεων που αφορούν σε διαφορετικά, ευχερώς διακριτά, θέματα και πως έτσι παραβιάζεται ρητώς το άρθρο 74 παράγραφος 5 του Συντάγματος. 
Αυτά δεν τα λέει ο ΣΥΡΙΖΑ. Είναι η ομόφωνη έκθεση της Επιστημονικής Επιτροπής της Βουλής. Γιατί, λοιπόν, την έχουμε την Επιστημονική Επιτροπή της Βουλής; Για να τη γράφουν κάποιοι στα παλιά τους τα παπούτσια; Πόσο τη λαμβάνετε υπ’ όψιν σας, κύριοι της Κυβέρνησης; Ποιος είναι ο ουσιαστικός αντίλογος επ’ αυτού; Δεν υπάρχει αντίλογος! 
Είναι έκθετο και συνταγματικά άκυρο το νομοσχέδιό σας. Και πρέπει η Βουλή ομόφωνα, όλοι ανεξαιρέτως οι Βουλευτές, να ψηφίσουν υπέρ της αντισυνταγματικότητας. Διότι έτσι καταργείται η ψήφος τους, καταργείται η συνείδησή τους, που κατοχυρώνεται συνταγματικά. Γιατί, όπως ακούσαμε στην επιτροπή, πάρα πολλοί συνάδελφοι από την Κυβέρνηση που μετέχουν στον κυβερνητικό συνασπισμό, στηρίζουν τον κυβερνητικό συνασπισμό, εξέφρασαν σωρεία αντιρρήσεων επί διατάξεων, υποπαραγράφων του σχετικού νομοσχεδίου. Τώρα, όμως, πώς θα εκφράσουν με την ψήφο τους αυτήν την αντίρρησή τους, αυτή την αντίθεσή τους; Δεν έχουν καμμία δυνατότητα να το κάνουν, διότι τσουβαλιάζονται τα πάντα σε «άρθρο πρώτο» και σχεδόν τίθεται το νομοσχέδιο ως ψήφος εμπιστοσύνης προς την Κυβέρνηση.
Αυτά είναι απαράδεκτα πολιτικά πράγματα. Και καλώ όλους τους συναδέλφους, όλοι μαζί, ομόφωνα να αποδοκιμάσουμε αυτές τις πρακτικές, που δεν θυμίζουν δημοκρατία, που προσομοιάζουν στα χειρότερα και στα αυταρχικότερα καθεστώτα.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"93777"," Ευχαριστούμε κι εμείς, κύριε συνάδελφε.
Ο κ. Χρυσοχοΐδης","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93778","","ΜΙΧΑΗΛ ΧΡΥΣΟΧΟΪΔΗΣ",554
"93779"," Εμείς γράφουμε το Σύνταγμα στα παλιά μας τα παπούτσια; Την Επιστημονική Επιτροπή της Βουλής γράφετε!","ΠΑΝΑΓΙΩΤΗΣ ΛΑΦΑΖΑΝΗΣ",279
"93780"," Ναι, γράφετε το Σύνταγμα στα παλιά σας τα παπούτσια, διότι η Επιστημονική Επιτροπή, κυρίες και κύριοι συνάδελφοι, είναι μια γνωμοδοτική επιτροπή. Λέει τη γνώμη της και αποφαίνεται η Βουλή.  
Το άρθρο 74, λοιπόν, κύριε Λαφαζάνη, λέει ότι, σε περίπτωση αμφισβήτησης, αποφαίνεται η Βουλή. Το γράφετε ή δεν το γράφετε, λοιπόν, στα παλιά σας τα παπούτσια το Σύνταγμα; Διότι εμείς ερχόμαστε εδώ …","ΜΙΧΑΗΛ ΧΡΥΣΟΧΟΪΔΗΣ",554
"93781"," Εμείς το φέραμε εδώ, κύριε συνάδελφε και ζητάμε από τη Βουλή…","ΠΑΝΑΓΙΩΤΗΣ ΛΑΦΑΖΑΝΗΣ",279
"93782"," …εμείς ερχόμαστε εδώ και ακούμε με προσοχή εσάς και τα επιχειρήματά σας.","ΜΙΧΑΗΛ ΧΡΥΣΟΧΟΪΔΗΣ",554
"93783"," Σας παρακαλώ, κύριοι συνάδελφοι!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93784"," Γράφουμε στα παλιά μας τα παπούτσια τη Βουλή; Αφού εμείς το φέραμε!","ΠΑΝΑΓΙΩΤΗΣ ΛΑΦΑΖΑΝΗΣ",279
"93785","  Κύριε Λαφαζάνη, σας παρακαλώ!
Συνεχίστε, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93786"," Στη Βουλή απευθυνόμαστε, κύριε Πρόεδρε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"93787","  Εδώ ακούστηκαν χειρότερα, κύριοι συνάδελφοι. 
Συνεχίστε, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93788"," Φέρνετε τα επιχειρήματά σας, τα ακούμε και αντιλέγουμε.","ΜΙΧΑΗΛ ΧΡΥΣΟΧΟΪΔΗΣ",554
"93789"," Γιατί δεν το φέρνατε σε δέκα άρθρα;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"93790"," Όμως, επειδή έρχεστε εδώ μονομερώς και ερμηνεύετε το Σύνταγμα και τις διατάξεις των νόμων, θέλω να σας πω ότι υπάρχει μια διάταξη του Συντάγματος που λέει ότι, σε περίπτωση αμφισβήτησης σχετικά με το αν οι διατάξεις είναι σχετικές ή όχι με το αντικείμενο του νόμου που έρχεται εδώ, αποφαίνεται η Βουλή. 
Ε, λοιπόν, κύριε Πρόεδρε, ας αποφανθεί η Βουλή και να εφαρμόσουμε το Σύνταγμα. 
(Χειροκροτήματα)","ΜΙΧΑΗΛ ΧΡΥΣΟΧΟΪΔΗΣ",554
"93791"," Ευχαριστούμε πολύ, κύριε συνάδελφε. 
Το λόγο έχει ο συνάδελφος κ. Καπερνάρος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93792"," Κύριε Πρόεδρε, μιλάμε για αντισυνταγματικότητα σ’ αυτόν το χώρο, όταν είναι πλέον κοινή διαπίστωση ότι η σκοπιμότητα έχει νικήσει κατά κράτος τη νομιμότητα. Και το λέω αυτό, διότι, όταν καταφεύγει κάποιος στο Επιστημονικό Συμβούλιο ή όταν συμβουλεύει επιστημονικά το Επιστημονικό Συμβούλιο της Βουλής –το οποίο είναι, βεβαίως, γνωμοδοτικό όργανο- λαμβάνεται υπ’ όψιν από τη Βουλή των Ελλήνων, ναι ή όχι; 
Κύριε Πρόεδρε, μπορείτε να παρατηρήσετε τις κυρίες και τους κυρίους στα υπουργικά έδρανα να κάνουν ησυχία, γιατί ενοχλούν; Αν θέλετε, μπορούμε να διακόψουμε μέχρι που να επιληφθούν του ελαττωματικού του νομοσχεδίου και μετά να αποφανθούμε.","ΒΑΣΙΛΕΙΟΣ ΚΑΠΕΡΝΑΡΟΣ",185
"93793"," Κύριε συνάδελφε, συνεχίστε. Το Προεδρείο επιλήφθηκε πριν το πείτε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93794","  Είναι η ομιλία του Κοινοβουλευτικού και ρίχνει λάδι στη Βουλή;","ΠΑΝΟΣ ΚΑΜΜΕΝΟΣ",181
"93795","  Συνεχίστε, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93796"," Ερωτώ, λοιπόν, το εξής. Επειδή το θέμα έχει να κάνει με μια καθαρά νομική διάσταση και δεν είναι θέμα πολιτικών φληναφημάτων -εδώ είναι νομικό το θέμα- συμβουλεύεστε και λαμβάνετε υπ’ όψιν το Επιστημονικό Συμβούλιο της Βουλής ή καλαμπουρίζουμε; Διότι, εάν το λαμβάνετε υπ’ όψιν, πρέπει να το λάβετε υπ’ όψιν. Δεν μπορείτε να λέτε εδώ -η/ο οιοσδήποτε, διότι είναι ενιαία η τοποθέτηση- ότι, αν θέλουμε, το λαμβάνουμε υπ’ όψιν. Είναι σοβαροί οι θεσμοί, τους σκέπτεστε και τους αντιλαμβάνεστε κατά την έννοια της σοβαρότητας -και έτσι πρέπει να δράττε ή να αντιδράτε- ή θα γνωμοδοτεί το κάθε επιστημονικό συμβούλιο και θα λέμε «δεν το λαμβάνουμε υπ’ όψιν, γιατί έτσι μας γουστάρει»; Αυτό είναι το ένα. 
Το δεύτερο είναι το εξής. Λέει η εισηγήτρια της Νέας Δημοκρατίας ότι υπάρχει, σύμφωνα με το άρθρο 74 παράγραφος 5, ομοιογένεια σε ένα νομοθέτημα. Αυτό είναι θέμα κοινής λογικής. Ο νόμος είναι κοινή λογική. 
Είναι ενιαίο νομοθέτημα το νομοθέτημα που προβλέπει για την ενδικοφανή προσφυγή στην ειδική διοικητική διαδικασία με το προψημένο ψωμί των σουπερμάρκετ;  Ποιο ανήλικο παιδί μπορεί να απαντήσει καταφατικά, ότι αυτό είναι ενιαία άποψη που αφορά ένα ενιαίο νομοθέτημα;  
Κύριε Πρόεδρε, εμείς έχουμε την εντύπωση ότι δεν είστε μόνο διαχειριστής του κοινοβουλευτικού χρόνου. Εμείς έχουμε την εντύπωση -έως πεποίθηση- ότι σε τέτοιες περιπτώσεις αντισυνταγματικότητος, όταν έχουμε κατάφωρες παραβιάσεις, πρέπει να παρεμβαίνει το Προεδρείο της Βουλής. Όλα μαζί σε ένα, είναι, βεβαίως, εκδήλως αντισυνταγματικό. 
Εμείς θα είχαμε να κάνουμε παρατηρήσεις και σε ειδικά άρθρα του νομοσχεδίου, που είναι εκδήλως αντισυνταγματικά. Πώς θα μπορέσει ο Βουλευτής -όλων των παρατάξεων- να προσβάλει την αντισυνταγματικότητα ενός εκάστου άρθρου όταν δεν έχει το δικαίωμα να έχει άποψη επί ενός εκάστου άρθρου;  
Και επειδή τα νομικά είπαμε ότι είναι λογική, σας λέω το εξής. Είναι ή δεν είναι αντισυνταγματικό το επιμέρους άρθρο 70Β στην υποπαράγραφο Α.5: «Τροποποίηση διατάξεων σχετικά με τη διοικητική επίλυση των φορολογικών διαφορών»; Διότι λέει: «Με την άσκηση της ενδικοφανούς προσφυγής, βεβαιώνεται άμεσα από τη φορολογική αρχή και καταβάλλεται ποσοστό 50% του αμφισβητούμενου ποσού της πράξης, το οποίο καταβάλλεται σύμφωνα με τις κείμενες διατάξεις». Ένας έχει μια οφειλή 1.000 ευρώ και θέλει να προσφύγει. Και του λέει: «Για να προσφύγεις, για να έχεις νόμιμο δικαίωμα, πρέπει να προκαταβάλεις το 50%.». Αυτό είναι αντισυνταγματικό ως προς την αρχή της αναλογικότητας, ναι ή όχι;  Ένας, ο οποίος δεν έχει 1.000 ευρώ, πρέπει να βρει πεντακόσια να προκαταβάλει, για να προσφύγει; Αυτό δεν έχει δικαίωμα να το ελέγξει ο Βουλευτής, διότι δεν του δίνετε συνταγματικά το δικαίωμα. 
Θα αναφερθώ και σε ένα δεύτερο θέμα. Έχουμε ή δεν έχουμε την παραβίαση του δικαιώματος της ακρόασης με το άρθρο 20, παράγραφος 2 του Συντάγματος, όταν έρχεται διάταξη μέσα που δεν προβλέπει; Είναι ή δεν είναι μέσα στα θέματα της Υπηρεσίας Εσωτερικής Επανεξέτασης; Λέει: «Δύναται να αναστείλει την εν λόγω πληρωμή μέχρι την κοινοποίηση της απόφασής της στον υπόχρεο, μόνο στην περίπτωση κατά την οποία η πληρωμή θα έχει ως συνέπεια ανεπανόρθωτη βλάβη.». 
Αυτά είναι κατάφωρα αντισυνταγματικά. Αν είχαμε την ευχέρεια, θα τα είχαμε διαλύσει νομικά και ουσιαστικά. Δεν μας παρείχατε, όμως, ποτέ αυτήν την ευχέρεια. 
Αυτό καταγγέλλει ο ΣΥΡΙΖΑ. Και αυτό ζητούμε. Να επανεξετασθεί, δηλαδή, παρά τη θέση του κατεπείγοντος. Γιατί; Το «κατεπείγον» δεν είναι στην ουσία το «νομικώς κατεπείγον». Είναι η εκβιαστική πρεμούρα. Διότι, όπως είπε και η κ. Πατριανάκου, η εισηγήτρια του κόμματος της Νέας Δημοκρατίας που έχει διορίσει τον κύριο Υπουργό Οικονομικών, αυτό γίνεται -το σημείωσα εδώ- για ποιο λόγο; Διότι αυτό το νομοσχέδιο είναι προαπαιτούμενο -ακούστε πού καταντήσαμε, όμως είπε την αλήθεια- εκταμίευσης δόσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΒΑΣΙΛΕΙΟΣ ΚΑΠΕΡΝΑΡΟΣ",185
"93797"," Ολοκληρώστε, παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93798"," Ολοκληρώνω, κύριε Πρόεδρε.
Άρα για ποια νομιμότητα, για ποια νομικά, για ποια συνταγματικότητα συζητάμε;
Γι’ αυτό σάς είπαμε ότι εδώ, σε αυτήν την Αίθουσα, είναι το πρότυπον παραγωγής εξευτελισμού των θεσμών! 
(Χειροκροτήματα)","ΒΑΣΙΛΕΙΟΣ ΚΑΠΕΡΝΑΡΟΣ",185
"93799"," Ας μη δώσω απάντηση. 
Το λόγο έχει, ο κ. Ματθαιόπουλος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93800"," Κύριε Πρόεδρε, συμφωνούμε με την ένσταση αντισυνταγματικότητας, αν και ως Λαϊκός Σύνδεσμος-Χρυσή Αυγή θεωρούμε ότι η όλη συζήτηση είναι πλέον και κουραστική και δυστυχώς ανούσια, γιατί, για να εξετάσουμε το ενδεχόμενο ύπαρξης αντισυνταγματικότητας, αυτό προϋποθέτει και την ύπαρξη, αρχικώς, κάποιας στοιχειώδους –τουλάχιστον- συνταγματικότητας.
Εδώ πέρα έχουμε ένα άρθρο με αμέτρητες διατάξεις, για καθεμία από τις οποίες ως Βουλευτές δεν έχουμε το δικαίωμα να εκφράσουμε την άποψή μας, με αποτέλεσμα η ψήφος μας -θετική ή αρνητική- να αφορά και όλες τις επιμέρους διατάξεις, κάτι που για εμάς είναι απαράδεκτο. 
Αλλά ποιος θα σεβαστεί αυτήν την κατάσταση και θα επιβάλει το νόμο; Εδώ έχουμε μία Βουλή η οποία απαξιώνει τη διαδικασία του κοινοβουλευτικού ελέγχου. Αναφέρομαι στις περιπτώσεις Υπουργών οι οποίοι απουσιάζουν κατ’ εξακολούθηση από τις επίκαιρες ερωτήσεις που καταθέτουν οι Βουλευτές. Έχουμε μία Κυβέρνηση η οποία νομοθετεί με πράξεις νομοθετικού περιεχομένου και έχουμε έναν Υπουργό και ένα Υπουργείο Οικονομικών το οποίο παρέκαμψε τη γνωμοδότηση του ανώτατου δικαστηρίου της χώρας, του Αρείου Πάγου και του Συμβουλίου της Επικρατείας σχετικά με την αντισυνταγματικότητα της καταβολής του ειδικού τέλους μέσω της ΔΕΗ και δυστυχώς αυτά τα δύο χρόνια ο Έλληνας φορολογούμενος συνεχίζει να πληρώνει το χαράτσι. Επιπλέον, είναι αντισυνταγματικό και το ίδιο το μνημόνιο, καθώς προβλέπει την εκχώρηση εθνικής κυριαρχίας, κάτι που είναι αντίθετο προς την ιδέα του Συντάγματος.
Επομένως θεωρώ ότι εδώ και πολύ καιρό έχουν χαθεί και η ουσία και το νόημα των λέξεων.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"93801"," Ο κ. Τσούκαλης έχει το λόγο για πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93802"," Ευχαριστώ πολύ, κύριε Πρόεδρε.
Επειδή επί του συγκεκριμένου θέματος έχει αποφανθεί και άλλη φορά η Ολομέλεια, θα θυμίσω ότι έχουν εισαχθεί προς συζήτηση και ψήφιση στη Βουλή άλλες δύο περιπτώσεις νομοσχεδίων σε ένα άρθρο. Επειδή τα θέματα που απασχολούν αυτήν τη στιγμή την Ολομέλεια είναι αυτά στα οποία αναφερόμαστε σε επίπεδο διαδικασίας και επειδή είναι αποκλειστικά αρμόδια η Αίθουσα αυτή να αποφανθεί και όχι οποιοδήποτε δικαιοδοτικό όργανο –αναφέρομαι στο Συμβούλιο της Επικρατείας- θέλω να διευκρινίσω ορισμένα πράγματα όσον αφορά στο κατεπείγον.
Φαντάζομαι ότι δεν υπάρχει κανένας συνάδελφος εδώ που να αμφισβητεί τη συνταγματική δυνατότητα του να εισαχθεί ένα νομοσχέδιο ως κατεπείγον. Το κατά πόσο επί της ουσίας ένα νομοσχέδιο μπορεί να είναι κατεπείγον ή όχι δεν είναι στοιχείο νομικής επεξεργασίας. Είναι στοιχείο που αποφασίζεται κατά πλειοψηφία από την ίδια τη Βουλή. Θέλω να σημειώσω ότι το θέμα του κατεπείγοντος ετέθη χθες στην επιτροπή, έγινε ψηφοφορία και αποφασίστηκε κατά πλειοψηφία ότι το κατεπείγον είναι αναγκαίο αυτήν τη στιγμή. Το ίδιο θα μπορούσε να κάνει και η Ολομέλεια επί διαδικαστικού θέματος και να μην τεθεί πλέον σε καμμία περίπτωση θέμα συνταγματικότητας όσον αφορά στο κατεπείγον.
Κυρίες και κύριοι συνάδελφοι, δεν υπάρχει κανένας, μα κανένας, συνάδελφος σ’ αυτήν την Αίθουσα –και όσον αφορά τη Δημοκρατική Αριστερά ακόμα περισσότερο- που να είναι ευτυχής με το να συζητά νομοσχέδια με τέτοια διαδικασία, με τη διαδικασία του κατεπείγοντος. Η Δημοκρατική Αριστερά όμως και τα κόμματα της συγκυβέρνησης έχουν συναίσθηση του ότι η χώρα πραγματικά βρίσκεται σε έκτακτη ανάγκη. 
Άκουσα προηγουμένως τον εισηγητή του ΣΥΡΙΖΑ να αναρωτιέται αν είναι άραγε η χώρα σε κατάσταση έκτακτης ανάγκης. Ξέρετε, η υπευθυνότητα όλων των πολιτικών δυνάμεων σ’ αυτήν την Αίθουσα κρίνεται και απ’ αυτό, από το κατά πόσο έχει τη συναίσθηση ο καθένας από μας ότι η χώρα βρίσκεται σε έκτακτη κατάσταση. Ναι, βεβαίως βρίσκεται σε έκτακτη κατάσταση και μέσα σ’ αυτό το πλαίσιο νομοθετούμε. Έτσι, λοιπόν, απλώς και μόνο μία απόφαση του Κοινοβουλίου κατά πλειοψηφία στο κατά πόσο η διαδικασία του κατεπείγοντος είναι απαραίτητη αρκεί, χωρίς ένσταση αντισυνταγματικότητας. 
Όσον αφορά το άρθρο πρώτο, άκουσα με πολύ ενδιαφέρον την τοποθέτηση του Παναγιώτη Λαφαζάνη στο θέμα του άρθρου πρώτου αλλά και την επιστημονική επεξήγηση του κ. Μητρόπουλου, διαβάζοντάς μας το άρθρο 74 παράγραφος 5. Αυτή η αναφορά του Επιστημονικού Συμβουλίου έχει να κάνει με το γενικό κανόνα νομοθέτησης και κανένας δεν διαφωνεί. Όμως στο ίδιο κεφάλαιο του Επιστημονικού Συμβουλίου αναφέρει ως προς τη διάρθρωση του νομοσχεδίου σε 2 άρθρα ότι ισχύει η παρατήρηση της Επιστημονικής Υπηρεσίας της Βουλής επί του ν. 4093/2013, του προηγούμενου μεσοπρόθεσμου, «υπό (1β)». Εκεί, λοιπόν, το Επιστημονικό Συμβούλιο επεξηγεί την εξαίρεση και δεν αναφέρει σε εκείνη την επεξήγησή του ότι αυτή η εξαίρεση προσκρούει στο Σύνταγμα.
Καλό θα είναι, λοιπόν, όλες τις αναφορές του Επιστημονικού Συμβουλίου να τις επεξηγούμε πλήρως. Ξέρετε, οι εντυπώσεις που βγαίνουν απ’ αυτήν εδώ την Αίθουσα και που τις προσλαμβάνει ο Έλληνας πολίτης, αν δεν γίνονται με το σωστό τρόπο, δηλητηριάζουν την ελληνική κοινωνία. 
Έτσι, ας αποφανθεί η Βουλή επί της ουσίας των συγκεκριμένων διαδικασιών κι ας μην κατατρυχόμαστε και μην καθυστερούμε την όλη διαδικασία επί της ουσίας εξαντλώντας τη συζήτηση σε διαδικαστικά θέματα.
Σας ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"93803"," Ευχαριστούμε, κύριε συνάδελφε. 
Το λόγο έχει ο συνάδελφος κ. Αθανάσιος Παφίλης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93804"," Ευχαριστώ, κύριε Πρόεδρε. 
Αυτή η Κυβέρνηση όπως κι όλες οι προηγούμενες κυβερνήσεις, και ιδιαίτερα τώρα τελευταία, κάνουν κατάχρηση της δυνατότητας που δίνει και το Σύνταγμα και ο Κανονισμός της Βουλής να χρησιμοποιούν το «κατεπείγον» κι άλλες διαδικασίες αμφιλεγόμενες. Βέβαια δεν είναι καινούργιο το φαινόμενο αυτό. Το ίδιο ισχύει και με τις πράξεις νομοθετικού περιεχομένου. Δεν μπορούμε να ξεχάσουμε την περιβόητη πράξη νομοθετικού περιεχομένου του 1984, με την οποία ξηλώθηκε η διοίκηση της ΓΣΕΕ. Είναι διαχρονικό, λοιπόν, το πρόβλημα και το θεωρούμε απαράδεκτο. 
Υποστηρίζουμε την ένσταση αντισυνταγματικότητας. Τώρα εδώ, να μιλήσουμε απλά, λογικά στον κόσμο. Φέρνετε δέκα άρθρα διαφορετικά, που είναι άσχετα μεταξύ τους, που αφορούν τέσσερις νόμους -όπως είπε και ο κ. Χρυσοχοΐδης- σ’ ένα άρθρο. Αυτό είναι παράλογο. Πώς να το πούμε; Τι συνταγματικό και ξεσυνταγματικό; Είναι παράλογο! Γιατί δεν τα φέρνετε σε δέκα άρθρα ξεχωριστά; Εδώ, απαντήστε. Βέβαια κι αυτό δεν είναι σοβαρό, αλλά φέρτε τα σε δέκα ξεχωριστά άρθρα για να τοποθετηθεί ο καθένας στο καθένα. 
Υποστηρίζουμε, λοιπόν, ότι είναι αντισυνταγματικό. Αυτό δεν γίνεται για πρώτη φορά, αλλά για τρίτη, όπως έγινε και με το μεσοπρόθεσμο. Δεν γίνεται για πρώτη φορά στην ιστορία του κοινοβουλευτισμού, όπως λέει ο κ. Μητρόπουλος. Πολύ ψηλά τον έχει τον κοινοβουλευτισμό. Δικτατορία είναι –τι είναι;- με κοινοβουλευτικό μανδύα. Ντρέπεστε να το πείτε; Άλλο αν παλεύουμε ορισμένες κατακτήσεις, που μπορεί να υπήρχαν, να εφαρμόζονται. Επομένως το υποστηρίζουμε. 
Συμφωνούμε ότι έχει ένα στόχο. Στόχος είναι να φορτώσει την κρίση στο λαό, να τον τσακίσει. Η μόνη ενότητα που έχουν αυτά τα άρθρα αυτή είναι. Από άποψη τυπική, όμως, δεν υπάρχει ενότητα. 
Για ποιο πράγμα πάτε να πείσετε τον κόσμο; Τι θα του πείτε; Ότι είναι το ίδιο ο φούρναρης με τις απολύσεις των δημοσίων υπαλλήλων; Και του λέτε ότι είναι ένα άρθρο και ότι αυτό είναι συνταγματικό; Είναι και γελοιοποίηση πλέον της απλής λογικής. 
Τελειώνοντας θέλω να πω ότι όλα αυτά αλλά και η διαδικασία αυτή αποδεικνύουν ένα πράγμα: το χαρακτήρα της αστικής δημοκρατίας και του αστικού κοινοβουλίου, που δεν διστάζει ακόμα κι αυτά που η ίδια θεωρεί ως δημοκρατικές ελευθερίες να τα παραβιάζει, να τα κάνει λάστιχο, να τα πετάει κυριολεκτικά στον κάλαθο των αχρήστων για να επιβάλλει τα συμφέροντα του κεφαλαίου, τα συμφέροντα της αστικής τάξης. Αυτόν το ρόλο υπηρετεί και το Σύνταγμα, αυτόν το ρόλο υπηρετούν και οι κανονισμοί της Βουλής κ.λπ..
Όπως γνωρίζετε τα συντάγματα δεν είναι οι Δέκα Εντολές του Μωυσή. Αλλάζουν, ανατρέπονται και προς αυτήν την κατεύθυνση εμείς θα παλέψουμε.","ΑΘΑΝΑΣΙΟΣ ΠΑΦΙΛΗΣ",425
"93805"," Ευχαριστούμε, κύριε συνάδελφε. 
Το λόγο έχει ο κ. Βορίδης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93806"," Ευχαριστώ, κύριε Πρόεδρε. 
Θα θέσω δύο ζητήματα. Το ένα είναι διαδικαστικό. Να ξεκαθαρίσουμε τι χαρακτήρα έχει η επίκληση των άρθρων του Συντάγματος που έγινε από τον ενιστάμενο. Να συμφωνήσουμε ότι έχουν ένα χαρακτήρα οργανωτικό, εσωτερικό της δομής του νομοσχεδίου. Δεν είναι ουσία, είναι οργανωτικός ο χαρακτήρας. Και επειδή είναι οργανωτικός ο χαρακτήρας, τι λέει το Σύνταγμα; 
Το Σύνταγμα έχει μία πρόσθετη φράση της οποίας φαίνεται ότι δεν έχετε αντιληφθεί το νόημά. Διότι η ουσία των θεμάτων, προφανώς, υπόκειται σε έλεγχο συνταγματικότητας -ούτως ή άλλως- κι όχι μόνο από τη Βουλή, αλλά και από τα αρμόδια δικαστήρια, για να κρίνουν τη συνταγματικότητα. Ξέρετε ότι έχουμε διάχυτη αυτή τη δυνατότητα ελέγχου, υπό την έννοια ότι κάθε δικαστήριο μπορεί να αποφανθεί για τη συνταγματικότητα ή μη ενός νόμου.
Εδώ, όμως, υπάρχει μία διάταξη, την οποία δεν επισημαίνετε, για την αρτιότητα του επιχειρήματός σας. Είναι μία πρόσθετη διάταξη, την ανέφερε ο κ. Χρυσοχοΐδης, η οποία τι λέει; «Ειδικώς, σε περίπτωση αμφισβήτησης, αποφαίνεται η Βουλή». Τούτο δεν το λέμε για να πούμε ότι δεν υποβάλατε ορθώς στη Βουλή την ένστασή σας. Δεν είναι αυτό το επιχείρημα. Το επιχείρημα εδώ είναι το εξής: ότι υποβάλλεται στη Βουλή και για το χαρακτήρα αυτών των πραγμάτων μόνο η Βουλή -και κανένας άλλος- έχει αρμοδιότητα ελέγχου. Γιατί, όμως, μόνο η Βουλή και κανένας άλλος; Τι εννοούμε εδώ; Έστω ότι είχε μία βάση επί της ουσίας η ένστασή σας. Αυτό είναι κάτι που κυριαρχικά κρίνεται στη Βουλή και τελειώνει εδώ. Δεν μπορεί να το ελέγξει κανείς άλλος. 
Γιατί το λέει αυτό το Σύνταγμά μας; Γιατί αναγνωρίζει σε ένα κυριαρχικό Σώμα, σε ένα Σώμα πρωτογενούς εξουσίας, όπως είναι η Βουλή, την εξής δυνατότητα, κύριε Πρόεδρε: να αποφασίζει μόνη της για τα του οίκου της και για το πώς πρόκειται να οργανώσει τις συζητήσεις της. Αυτό σημαίνει ότι και αυτές οι διατάξεις του Συντάγματος κυριαρχικά ερμηνεύονται από τη Βουλή. Σύμφωνα με ποια αρχή; Παρακαλώ να την υπογραμμίσετε, γιατί θα επανέλθω σε λίγο: σύμφωνα με την αρχή της πλειοψηφίας. Είναι μια αρχή, η οποία συχνά σας διαφεύγει: η αρχή της πλειοψηφίας. Έτσι αποφασίζουμε εδώ. Αυτά ως προς το διαδικαστικό μέρος.
Το ζήτημα της ουσίας. Ποιο είναι το θέμα που θέτουν οι κύριοι συνάδελφοι; Λένε ότι είναι ερανιστικές διατάξεις, διατάξεις διαφορετικών Υπουργείων, διατάξεις που αφορούν επιμέρους θέματα και ότι τα βάζουμε όλα μέσα σε ένα άρθρο. Και λένε ότι αυτό δεν έχει ομοιογένεια. 
Κατ’ αρχάς αυτό είναι προφανές. Έχει, όμως, σημασία να δούμε αν κάτι συνέχει αυτό το άρθρο μόνο. Κι αυτό που συνέχει αυτό το άρθρο μόνο και καθιστά απολύτως ομοιογενή τη στόχευσή του στις διατάξεις είναι ότι είναι μέτρα…","ΜΑΥΡΟΥΔΗΣ ΒΟΡΙΔΗΣ",69
"93807"," …για τη σωτηρία της πατρίδας.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"93808"," Θα σας πω για τη σωτηρία της πατρίδας, αν θέλετε. Αλλά δεν θέλω να σας πω αυτό τώρα. Θέλω να σας πω τι συνέχει. Είναι μέτρα εφαρμογής τριών νόμων: των νόμων 4046/2012, 4093/2012 και 4127/2013. 
Ποιοι είναι αυτοί οι νόμοι, κυρίες και κύριοι συνάδελφοι; Τι είναι αυτό που εφαρμόζουμε και, μάλιστα, πρέπει να εφαρμόσουμε με ενιαίο τρόπο, αν το αποφασίσουμε; Είναι διεθνείς υποχρεώσεις που έχει αναλάβει η χώρα. Θα μπορούσε να υπάρξει απόφανση απορρίψεως επιμέρους μίας υποχρεώσεως, για παράδειγμα, μέσα σε ένα συνολικό πρόγραμμα; Απάντηση. Οι συνέπειες της απορρίψεως είναι ίδιες. Είναι η απόρριψη του προγράμματος. Όταν απορρίπτεις ένα, στο πλαίσιο της διεθνούς υποχρέωσης της χώρας, απορρίπτεις το όλον. 
Άρα η στόχευση και ο σκοπός είναι ομοιογενή. Ορθότατα, ως προς το σκοπό, οι διατάξεις…
(Θόρυβος στην Αίθουσα)","ΜΑΥΡΟΥΔΗΣ ΒΟΡΙΔΗΣ",69
"93809"," Παρακαλώ, κύριοι συνάδελφοι. Ακούστηκαν οι απόψεις με προσοχή. Παρακαλώ!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93810"," ..δεν θα μπορούσε να γίνει διαφορετικά. Και ακριβώς αυτή η στόχευση, αυτός ο σκοπός, αυτή η ομοιογένεια είναι που κάνουν ορθή τη συγκεκριμένη νομοθετική πρακτική. Να παριστάνετε ότι δεν το βλέπετε; Δικαίωμά σας. Προσέξτε, όμως. 
Και μιας και εισερχόμαστε στην Εβδομάδα των Παθών, κυρίες και κύριοι συνάδελφοι, αυτές τις μέρες…","ΜΑΥΡΟΥΔΗΣ ΒΟΡΙΔΗΣ",69
"93811"," Άλλα λέγατε με τον Καρατζαφέρη. Κάποτε λέγατε τα ανάποδα.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"93812"," …σας αξίζει μία ευαγγελική φράση: «Ουαί υμίν, γραμματείς και Φαρισαίοι υποκριταί». Γιατί καθόλου δεν σας νοιάζει το Σύνταγμα.
(Χειροκροτήματα από την πτέρυγα της Νέας Δημοκρατίας)
(Θόρυβος στην Αίθουσα)","ΜΑΥΡΟΥΔΗΣ ΒΟΡΙΔΗΣ",69
"93813"," Κάποτε λέγατε τα ανάποδα, κύριε Βορίδη.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"93814"," Διότι δεν δίνετε δεκάρα για το Σύνταγμα!","ΜΑΥΡΟΥΔΗΣ ΒΟΡΙΔΗΣ",69
"93815"," Για όνομα του Θεού, κύριε Πρόεδρε! Ξεφτιλίζουμε τα πάντα εδώ μέσα; Θα ακούσουμε και για τα Πάθη του Χριστού;","ΑΠΟΣΤΟΛΟΣ ΑΛΕΞΟΠΟΥΛΟΣ",13
"93816"," Παρακαλώ, κύριοι συνάδελφοι!
Συνεχίστε και κλείστε, κύριε Βορίδη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93817"," Διότι εκείνο, το οποίο δεν τολμάτε στην πραγματικότητα να πείτε, κυρίες και κύριοι συνάδελφοι…","ΜΑΥΡΟΥΔΗΣ ΒΟΡΙΔΗΣ",69
"93818"," Αφήστε τους Βουλευτές να κρίνουν. Μην τους εκβιάζετε!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"93819"," Είστε εκβιαστές!","ΖΩΗ ΚΩΝΣΤΑΝΤΟΠΟΥΛΟΥ",272
"93820"," …κύριε Πρόεδρε, αυτό που στην πραγματικότητα υποκρύπτεται πίσω από τη συγκεκριμένη επαναστατική «γυμναστική» του ΣΥΡΙΖΑ, κοινοβουλευτικού τύπου…","ΜΑΥΡΟΥΔΗΣ ΒΟΡΙΔΗΣ",69
"93821"," Υποκριτές!","ΖΩΗ ΚΩΝΣΤΑΝΤΟΠΟΥΛΟΥ",272
"93822"," Αυτό είναι ωμός εκβιασμός.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"93823"," Αφήστε τους λόγους τώρα. Συνεχίστε και κλείστε, παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93824"," Υπομονή.","ΜΑΥΡΟΥΔΗΣ ΒΟΡΙΔΗΣ",69
"93825"," Αυτά τα λέγατε ανάποδα όταν ήταν ο κ. Καρατζαφέρης.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"93826"," Υπομονή, τελειώνω.","ΜΑΥΡΟΥΔΗΣ ΒΟΡΙΔΗΣ",69
"93827"," Συνεχίστε και κλείστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93828"," Τελειώνω, υπομονή.
Αυτό το οποίο, κυρίες και κύριοι συνάδελφοι, υποκρύπτεται πίσω από τη συγκεκριμένη επαναστατική κοινοβουλευτική «γυμναστική» του ΣΥΡΙΖΑ, την οποία έχει υποστεί το Κοινοβούλιο εδώ και πάρα πολύ καιρό, είναι μία απόπειρα απονομιμοποιήσεως της Κοινοβουλευτικής Δημοκρατίας, είναι μία απόπειρα ευτελισμού των πολιτικών θεσμών, είναι ουσιαστικά μία απόπειρα υπονομεύσεως του ίδιου του Συντάγματος.
(Ζωηρά και παρατεταμένα χειροκροτήματα) 
(Θόρυβος στην Αίθουσα)","ΜΑΥΡΟΥΔΗΣ ΒΟΡΙΔΗΣ",69
"93829"," Παρακαλώ! 
(Θόρυβος στην Αίθουσα)
Παρακαλώ! Κουράστηκε το χέρι μου.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννέα μαθητές και μαθήτριες και τρεις εκπαιδευτικοί συνοδοί τους από το 1ο Γυμνάσιο Γιαννιτσών Πέλλας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100 παράγραφος 2 του Κανονισμού της Βουλής για το θέμα αντισυνταγματικότητας που ετέθη. 
Οι αποδεχόμενοι την πρόταση περί αντισυνταγματικότητας του νομοσχεδίου παρακαλώ να εγερθούν.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93830"," Μα, τι είναι αυτά για γραμματείς και Φαρισαίους που είπε;","ΖΩΗ ΚΩΝΣΤΑΝΤΟΠΟΥΛΟΥ",272
"93831"," Παρακαλώ να εγερθούν οι αποδεχόμενοι την πρόταση περί αντισυνταγματικότητας του νομοσχεδίου.
(Εγείρονται οι αποδεχόμενοι την πρόταση)
Προφανώς δεν ηγέρθη ο απαιτούμενος αριθμός Βουλευτών.
Συνεπώς η ένσταση αντισυνταγματικότητας απορρίπτεται. 
(Θόρυβος στην Αίθουσα)
Το λόγο έχει ο συνάδελφος, κ. Παναγιώταρος.
(Θόρυβος στην Αίθουσα)
Κύριε Παναγιώταρε, παρακαλώ, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93832"," Κύριε Τραγάκη, όλα λάστιχο; Τα έχετε ξεφτιλίσει όλα.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"93833"," Παρακαλώ, κύριοι συνάδελφοι, έχει ανέβει ομιλητής στο Βήμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93834"," Ευχαριστώ, κύριε Πρόεδρε.
(Θόρυβος στην Αίθουσα)","ΗΛΙΑΣ ΠΑΝΑΓΙΩΤΑΡΟΣ",385
"93835"," Παρακαλώ πάρα πολύ. Ο συνάδελφος έχει στεντόρεια φωνή, αλλά παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93836"," Δεν έχουμε την απαίτηση να μας ακούσουν. Εξάλλου οι Βουλευτές της συγκυβέρνησης δεν άκουγαν ούτε τους εισηγητές τους.
(Θόρυβος στην Αίθουσα)","ΗΛΙΑΣ ΠΑΝΑΓΙΩΤΑΡΟΣ",385
"93837"," Παρακαλώ.
Ορίστε, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"93838"," Επειδή πολλά ακούστηκαν στη Βουλή για τις άγιες μέρες, για κομμάτια από τη Βίβλο, ακούστηκαν από το ΠΑΣΟΚ κάποια τραγούδια, θα πούμε κι εμείς κάποιους στίχους από ένα τραγούδι για τη συγκυβέρνηση: «Αγάπη όλο ζήλεια κι όλο κλάμα, αγάπη που δεν γνώρισε χαρά, οι τρεις σας θεατρίνοι σε ένα δράμα που κάποτε θα γίνει συμφορά», του Λεωνίδα Βελή. Και υπάρχει κι άλλο τραγούδι για κάποιους που δεν είναι πια στο Κοινοβούλιο και για άλλους που είναι: «Στο κελί 33».
(Χειροκροτήματα από την πτέρυγα της Χρυσής Αυγής)
Όσο για αυτά που μας είπατε και αυτά τα οποία λέει εδώ η αιτιολογική έκθεση και ξεκινάει «η ελληνική οικονομία στα τρία χρόνια εφαρμογής του προγράμματος οικονομικής προσαρμογής έχει καταφέρει να επιτύχει αξιοθαύμαστα επιτεύγματα, που έχουν διορθώσει στρεβλώσεις» κ.λπ. και πάει λέγοντας, καθώς και το να μας λέτε ότι υπάρχει ανάπτυξη, ότι η κοινωνία ανακάμπτει και πάει λέγοντας, θα καταθέσουμε για τα Πρακτικά αυτό που πωλούν χιλιάδες άνεργοι Έλληνες συμπολίτες μας στα φανάρια και στους δρόμους μαζί με χαρτομάντιλα και δείχνει την εικόνα που έχουν και θέλουν για το ελληνικό Κοινοβούλιο, για κάποιους που ήταν εδώ και για κάποιους που είναι και που θα ήθελαν να είναι.
 (Στο σημείο αυτό ο Βουλευτής κ. Ηλίας Παναγιώταρος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής, κ. ΛΕΩΝΙΔΑΣ ΓΡΗΓΟΡΑΚΟΣ ).
Καλούμαστε για μία ακόμη φορά, την πολλοστή μέσα σε λίγους μήνες, να ψηφίσουμε και μάλιστα με τη διαδικασία του κατεπείγοντος ένα πολυνομοσχέδιο, εν μέρει μνημονιακή επιταγή -γιατί ως συνήθως στα νομοσχέδια που είναι μνημονιακές επιταγές χώνετε στη ζούλα και διάφορα άρθρα ή παραγράφους, για να εξυπηρετήσετε κάποιους φίλους και γνωστούς- ένα προαπαιτούμενο, προκειμένου να εισπράξουμε τη σωτήρια επόμενη δόση, για να μη χρεοκοπήσουμε. Χιλιοειπωμένη έκφραση, που -ενώ πριν απ’ το πρώτο μνημόνιο με τα τρομολαγνικά επιχειρήματά σας πείσατε κάποιους απ’ τους ψηφοφόρους και με χίλια ζόρια μετά τις τελευταίες εκλογές σχηματίσατε μία τρικομματική, τερατουργηματική συγκυβέρνηση, εξαπατώντας τους ψηφοφόρους- δεν πείθει κανέναν πλέον.
Μας είπατε κι επιμένετε –αν και δεν το πιστεύετε ούτε πολλοί από εσάς, γι’ αυτό και τα φέρνετε όλα σε ένα άρθρο- ότι τα εν λόγω προαπαιτούμενα που καλούμαστε να ψηφίσουμε είναι απαραίτητα, είναι μονόδρομος, προκειμένου να σώσουμε την οικονομία, την πατρίδα κι εν τέλει την ψυχή μας.
Μας είπατε για μία ακόμα φορά ότι τα μέτρα που παίρνετε θα είναι τα τελευταία, ότι θα είναι εφαλτήριο ανάπτυξης κι άλλες τέτοιες γελοιότητες, που στην καλύτερη των περιπτώσεων μόνο θυμηδία θα προκαλούσαν, αν μαζί με τα προηγούμενα μέτρα που έχετε λάβει δεν είχαν οδηγήσει εκατομμύρια συμπατριωτών μας στη φτώχεια, στη μιζέρια, στην οικονομική καταστροφή, στην ανεργία και εκατομμύρια άλλους συμπολίτες μας στο χείλος του γκρεμού, χιλιάδες άλλους στην αυτοκτονία, άλλους στην ξενιτιά, δεκάδες χιλιάδες χωρίς ρεύμα. Άστεγοι παντού, συσσίτια παντού. Κι έχετε το θράσος να μιλάτε για ανάπτυξη, για το φως, όπως είπε η εισηγήτρια της Νέας Δημοκρατίας, που αχνοφέγγει. Ακριβώς έτσι είπε η εισηγήτρια. Μα, σε λίγο δεν θα υπάρχει φως, γιατί είτε θα είναι κομμένο είτε θα το χαρατσώσετε κι αυτό. Και κάντε και μια βόλτα στις φτωχογειτονιές της Αθήνας, για να δείτε αν υπάρχει και τι είναι ανάπτυξη.
Είναι ανάπτυξη η βάρβαρη επαναφορά οθωμανικών κατοχικών θεσμών; Για το χαράτσι μιλάμε, την εξέλιξη απ’ το βαρλίκι και τον κεφαλικό φόρο. Μόνο που εσείς το έχετε εξελίξει τόσο πολύ, που φορολογείτε μέχρι και τα μπετά και τα γιαπιά. Κι αφήστε τις δικαιολογίες, κύριε Υπουργέ -που φύγατε- ότι υπάρχουν γιαπιά που χρησιμοποιούν εδώ και δεκαετίες βιοτεχνικό ή εργοταξιακό ρεύμα για δέκα και είκοσι χρόνια. Ας πάει η ΔΕΗ να τους το βγάλει. Είναι πολύ απλά τα πράγματα. Κι όλα αυτά μάς λέτε ότι είναι για το εθνικό μας συμφέρον.
Είναι ανάπτυξη να απελευθερώνετε, στην ουσία να εξοντώνετε, ένα ακόμα επάγγελμα, όπως αυτό του αρτοποιού, κάτι το οποίο συζητείτο σε άλλη επιτροπή και μετά από τέσσερις συνεδριάσεις, στην τελευταία ήρθε ο Υπουργός και είπε «δεν θα ισχύσει στο άλλο νομοσχέδιο, θα γίνουν κάποιες αλλαγές και θα κατατεθεί στο πολυνομοσχέδιο»; Κι αυτό γιατί πολύ απλά βλέπατε ότι δεν θα πέρναγε το εν λόγω άρθρο στο συγκεκριμένο νομοσχέδιο, το οποίο ήταν προς επεξεργασία και αργότερα προς ψήφιση. Και το χώσατε κι αυτό στα μουλωχτά μέσα στο πολυνομοσχέδιο, οπότε και να θέλει κάποιος να έχει αντίθετη άποψη, έστω κι απ’ τη συγκυβέρνηση, δεν μπορεί, γιατί είναι αναγκασμένος να το ψηφίσει. Πάρα πολύ απλά.
Είναι ανάπτυξη να απελευθερώνετε το επάγγελμα του λογιστή; Επειδή δεν βρήκατε κάτι άλλο για να το απελευθερώσετε, δίνετε τη δυνατότητα και σ’ ανθρώπους που δεν έχουν σπουδάσει λογιστές -και επειδή για κάποια χρόνια θα είναι δίπλα σε ένα λογιστή, σε έναν οικονομολόγο ή κάτι άλλο- με ένα πτυχίο λυκείου, να ασκούν κι αυτοί το επάγγελμα νόμιμα κι ωραία. Με την ίδια λογική θα μπορούσαν κι όλοι αυτοί οι απατεώνες γιατροί -που κατά καιρούς πιάνουμε με τα ψεύτικα πτυχία να ασκούν το επάγγελμα του γιατρού- να πάρουν κι αυτοί πτυχία και να το εξασκούν, θα μπορεί όποιος έχει καλό λέγειν να γίνεται δικηγόρος ή κάποιον ο οποίος είναι ερασιτέχνης κι ασχολείται στο γκαράζ του σπιτιού του με διάφορες πατέντες να του δίνεται το δίπλωμα και η δυνατότητα να είναι μηχανικός. Μιλάμε για μη σοβαρά πράγματα, για καταστάσεις απολύτως τραγελαφικές.
Τι να πούμε; Για την απελευθέρωση στην ουσία του επαγγέλματος των πωλητών στις λαϊκές αγορές, όπου πάτε να κάνετε το απόλυτο μπάχαλο; Ναι, να εξορθολογιστούν κάποια πράγματα, αλλά με τις ενέργειες, τις κινήσεις σας και μ’ αυτό το οποίο θέλετε να ψηφίσετε, πολύ απλά θα κάνετε τις λαϊκές αγορές ένα άντρο παράνομων αλλοδαπών, οι οποίοι θα μπορούν να πουλούν πάσης φύσεως πραμάτειες, χωρίς κανέναν απολύτως έλεγχο. Επίσης επιβάλλετε, όπως και σε άλλους τομείς, ξεκινώντας από τις λαϊκές, να δουλεύουν και την Κυριακή. 
Δεν είναι πενήντα δύο Κυριακές. Μια Κυριακή το χρόνο είναι η Κυριακή της Λαμπρής στην οποία, όπως και να έχει το θέμα, δεν δουλεύει κανείς. Θα μπορούσατε να συζητάτε για πενήντα μία Κυριακές, που και αυτό είναι αντίθετο με τις διαθέσεις όλων των φορέων, είτε είναι καταστηματάρχες είτε είναι βιοτέχνες είτε είναι έμποροι είτε είτε είτε... 
Όλα αυτά, όμως, έχουν ένα σκοπό και μόνο: κάποια στιγμή να λειτουργούν «απελευθερωμένα» τα πάντα, να έχουν εξοντωθεί και οι τελευταίοι θύλακες μικροεμπόρων, μικροβιοτεχνών και οι πολυεθνικές, οι μεγάλες αλυσίδες τροφίμων και καταστημάτων να αλωνίζουν και να έχουν υπαλλήλους με 300 και 400 ευρώ το μήνα έτσι όπως το πάτε.
Λέτε ότι φέρνετε μέτρα που θα ανακουφίσουν τους συνετούς νοικοκύρηδες που τόσα χρόνια επένδυαν συνετά σε κρατικά ομόλογα -εγγυημένα τους λέγατε- και σε ακίνητα -έτσι είπε η κ. Πατριανάκου- και που όμως εσείς οι ίδιοι τούς καταστρέψατε με τα προηγούμενα προαπαιτούμενα. «Να σε κάψω Γιάννη, να σε αλείψω λάδι». Μόνο που στην περίπτωσή σας δεν τους αλείφετε ούτε λάδι, αλλά τους πασαλείβετε τις πληγές τους με αλάτι και, δυστυχώς, φαίνεται ότι το απολαμβάνετε κιόλας.
Είναι μέτρα ανακούφισης, είναι ανάπτυξη η αποπληρωμή των οφειλών που επιβαρύνεται με επιτόκιο 8% σύμφωνα με την Ευρωπαϊκή Κεντρική Τράπεζα; Με μια διαφορά, όμως. Η Ευρωπαϊκή Κεντρική Τράπεζα δανείζει, ενώ το κράτος εισπράττει, δηλαδή τοκίζει χρήματα τα οποία δεν έχει δώσει. Αυτό αποτελεί υφαρπαγή. Επίσης, η απώλεια αποπληρωμής έστω και μιας δόσης επιφέρει πρόσθετη επιβάρυνση 15%. Μιλάμε για τοκογλυφικές καταστάσεις. Μετά ανησυχείτε για τα χιλιάδες παράνομα ενεχυροδανειστήρια, που δεν κάνουν κάτι διαφορετικό από αυτό, παρόμοια λειτουργία κάνουν. 
Όσον αφορά το χαράτσι, σας τα είπαμε, ή για τη διαγραφή χρεών ανεπίδεκτων είσπραξης, που κρίνονται μόνο κατά πρόσωπο και όχι σωρευτικά στα συγγενικά πρόσωπα. Θα μπορεί δηλαδή ο κάθε επιτήδειος να κάνει τις κομπίνες του, να έχει μεταβιβάσει όλη του την περιουσία στο γιο του, στην κόρη του, στη γυναίκα του ή στον αδελφό του και να τη βγάζει -με λίγα λόγια- ζάχαρη, όπως γινόταν. Αν θέλετε έλεγχο και να μπορέσετε να τιμωρήσετε κάποιους και να φέρετε πίσω αυτά τα πολυπόθητα κλεμμένα, να μη φέρνετε τέτοιες παραγράφους.
Όσον αφορά στη ρύθμιση των 5.000 ευρώ. Δεν συμπεριλαμβάνονται οι ελεύθεροι επαγγελματίες. Το επίδομα ανεργίας που το έχετε θεσπίσει για τους ελεύθερους επαγγελματίες, αλλά, για να μπορέσει να το πάρει κάποιος, θα πρέπει να είναι ενήμερος σε ασφαλιστικούς φορείς, στην εφορία, παντού. Τότε δεν θα είχε λόγο να είναι άνεργος και να μην έχει επιχείρηση ο ελεύθερος επιχειρηματίας. Προφανώς έμεινε άνεργος γιατί έπεσε έξω. Αν υπήρχε χρήμα στην αγορά, έστω και υπό μορφή τζίρου όχι κέρδους, αλλά να γυρίζει το χρήμα στην αγορά, τότε με κάποιον τρόπο όλοι αυτοί στους οποίους επιβάλλετε τα χαράτσια, τους φόρους, τα τέλη θα έβρισκαν τρόπο να πληρώσουν κάποια από αυτά. Δυστυχώς, όμως, αυτήν τη στιγμή στην αγορά δεν κινείται τίποτα και ό,τι φόρους και να βάλετε, ό,τι χαράτσια και να βάλετε, δεν πρόκειται να γίνει απολύτως τίποτα.
Διαβάζουμε εδώ στον Τύπο: «Μεγάλη αύξηση των ληξιπρόθεσμων οφειλών προς το δημόσιο. Μόνο στο πρώτο τρίμηνο τα χρέη ανήλθαν στα 2,1 δισεκατομμύρια.». Άμα πάρετε από αυτά τίποτα, ελάτε να μας το πείτε και εμάς.
Βλέπουμε, επίσης, τι θα πρέπει να πληρώσουμε και πότε. Απίστευτα πράγματα! Κάθε μήνα θα πρέπει να πληρώνουμε και κάτι. Απορώ με τη σκέψη σας και τον τρόπο με τον οποίο θα εισπράξετε όλα αυτά τα οποία έχετε προϋπολογίσει. Το καταθέτω για τα Πρακτικά.
(Στο σημείο αυτό ο Βουλευτής κ. Ηλίας Παναγιώταρος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μας μιλάτε για ανάπτυξη χωρίς να έρθουν πίσω τα εκατοντάδες δισεκατομμύρια κλεμμένων. Ανάπτυξη χωρίς αυτά τα οποία ήταν περιουσιακό στοιχείο του ελληνικού λαού δεν γίνεται. Ανάπτυξη χωρίς διεκδίκηση των αυτονόητων, όπως το κατοχικό δάνειο, το οποίο είναι πραγματικό, υφίσταται  και το οποίο κοστολογείται με σημερινές τιμές σε εκατοντάδες δισεκατομμύρια ευρώ, δεν γίνεται. Εκτός και αν οι Γερμανοί, φίλοι σας, θεωρούν ότι εξόφλησαν το κατοχικό δάνειο μέσω των τεραστίων μιζών που έδιναν στους διάφορους απατεώνες από την Κυβέρνηση Ζολώτα ακόμα και τις αμαρτωλές συμβάσεις εκείνης της εποχής μέχρι τις κομπίνες των Υπουργών και πρωτοκλασάτων στελεχών του ΠΑΣΟΚ Τσοχατζόπουλων, Παπαντωνίων, Τσουκάτων, Βερελήδων και πάει λέγοντας ή τις αποικιοκρατικές συμβάσεις τύπου «HOCHTIEF», στις οποίες εμπλέκεται και η Νέα Δημοκρατία και το ΠΑΣΟΚ και τις άλλες γερμανόδουλες συμφωνίες που κάνατε συνήθως κάτω από το τραπέζι γεμίζοντας τους τραπεζικούς λογαριασμούς πλήθος κρατικών λειτουργών και στελεχών σας ως επί το πλείστον ή μάλλον καλύτερα, σχεδόν αποκλειστικά. 
Εξοντώνετε τον Ελληνισμό  εσείς οι ντόπιοι εντολοδόχοι μαζί με τους ξένους ινστρούχτορές σας. Είναι εντολοδόχοι και αυτοί των διαχρονικών καψομύτηδων τοκογλύφων αφεντικών, αυτών των σιχαμερών Σάιλοκ που στο βωμό του χρήματος και του κέρδους δεν διστάζουν να καταστρέψουν κοινωνίες ολόκληρες, χώρες, έθνη και γιατί όχι ολόκληρη την υφήλιο, προκειμένου να γεμίσουν και άλλο τα πουγκιά τους. 
Παίρνετε μέτρα που ωφελούν αποκλειστικά και μόνο μια μικρή κάστα ντόπιων μεγαλοεπιχειρηματιών, πολυεθνικών κολοσσών καθώς και των λαθρομεταναστών οι οποίοι εντελώς αλόγιστα, χωρίς κανέναν έλεγχο, πλουτίζουν εις βάρος των Ελλήνων στην Ελλάδα. 
Οι μικρομεσαίοι και οι μικροεπενδυτές που αποτελούν τη ραχοκοκαλιά κάθε υγιούς οικονομίας βρίσκονται υπό διωγμό ή εξαφάνιση. Οι δεκάδες χιλιάδες μικροομολογιούχοι τόσα χρόνια στήριζαν την εθνική οικονομία πιστεύοντάς σας και αγοράζοντας τα εγγυημένα σας ομόλογα. Με μια υπογραφή σας εξοντώθηκαν μέχρις ενός. Έχετε και το θράσος και γράφετε στην παράγραφο 2 της αιτιολογικής έκθεσης «το Μάρτη του 2012 η κΚυβέρνηση ολοκλήρωσε την εθελοντική ανταλλαγή ομολόγων κατ’ εφαρμογή του νόμου τάδε και το Δεκέμβρη του 2012 την επαναγορά ομολόγων». Κοροϊδία σε όλο της το μεγαλείο! 
Δεν υπάρχει ανάπτυξη χωρίς πρωτογενή παραγωγή, αγροτική, βιοτεχνική. Δεν λογίζεται. Από την αυτάρκεια των αγροτοκτηνοτροφικών προϊόντων την οποία είχαμε προ της εισόδου μας στην ΕΟΚ, τότε, το 1981, φτάσαμε σήμερα στην εισαγωγή των πάντων και την εξάρτησή μας από τις αποφάσεις της Ευρωπαϊκής Ένωσης. 
Ανάπτυξη χωρίς εμπόρους και βιοτέχνες που στην ουσία κινούσαν την οικονομία τις προηγούμενες δεκαετίες και που τώρα τους έχετε ξεπαστρέψει όλους, προς όφελος των διεθνών εμπορικών αλυσίδων και των φτηνών ασιατικών και αφρικανικών προϊόντων, δεν λογίζεται. 
Όλα αυτά τα επιτάσσει η Ευρωπαϊκή Ένωση και η απελευθέρωση των αγορών μας λέτε. Δεν μας ενδιαφέρει, σας απαντάμε. Αν είναι να εξοντωθεί η Ελλάδα και ο πληθυσμός της, τότε ευχαριστούμε δεν θα πάρουμε. Θα παλέψουμε και θα τους νικήσουμε.
Η Χρυσή Αυγή, προτείνει εντατικοποίηση της πρωτογενούς παραγωγής, αυτάρκεια ειδικότερα στα αγροτοκτηνοτροφικά μας προϊόντα, προστατευτισμό των Ελλήνων και των ελληνικών προϊόντων και αλληλοϋποστήριξη μεταξύ μας. Μόνο η Χρυσή Αυγή το δείχνει εμπράκτως. Την Μεγάλη Πέμπτη το πρωί θα μοιράσουμε δεκάδες τόνους κρέατος και άλλα τρόφιμα ώστε χιλιάδες ελληνικές οικογένειες να μπορέσουν να κάνουν Πάσχα. Τους έχετε στερήσει ακόμα και αυτό. 
Η Χρυσή Αυγή θα κάνει αυστηρότατο έλεγχο και θα υπάρξει παραδειγματική τιμωρία όλων όσων εκμεταλλεύθηκαν τόσα χρόνια το φαύλο κράτος και πλούτιζαν και πλούτιζαν και πλούτιζαν. 
Θα κάνει αυστηρότατο έλεγχο σε φαινόμενα όπως του πρώην Πρωθυπουργού κ. Παπανδρέου, ο οποίος εξευτελίζει όχι μόνο το Κοινοβούλιο αλλά τα πάντα. Ενώ έχει εκλεγεί Βουλευτής, δεν πατάει καθόλου. Ζει και εργάζεται σε ξένη χώρα. Παρ’ όλα αυτά εισπράττει το μισθό του και όλα τα μπόνους κανονικά σαν να μην τρέχει απολύτως τίποτα. Έχουμε σχεδόν το σύνολο των κομμάτων να τον στηρίζει και να τον καλύπτει βλέποντας όλα τα αίσχη που συμβαίνουν στο θέμα της περιβόητης λίστας Λαγκάρντ. 
Κύριοι της Κυβέρνησης, σταματήστε να εμπαίζετε τους Έλληνες. Εσείς όλοι σας ψηφίσατε το ΦΠΑ στην εστίαση να πάει στο 23%. Μην έρχεστε τώρα να μας πείτε ιστορίες για να μειωθεί. Βγαίνει και ο Πρόεδρος της ΔΗΜΑΡ και λέει «είμαστε ευτυχείς γιατί από τον Ιούνιο θα συζητηθεί πολύ σοβαρά και υπάρχει ενδεχόμενο να μειωθεί ο ΦΠΑ στην εστίαση». Εν τω μεταξύ έχει αρχίσει η θερινή σεζόν. Ανταγωνιστικά κράτη στον τουρισμό ήδη έχουν πάρει πακέτα. Φεύγουν τουρίστες αλλού και εμείς εδώ παλεύουμε στην ουσία μόνοι μας. 
Εσείς ψηφίσατε τους φόρους στο πετρέλαιο. Αφήστε τις ερωτήσεις, επερωτήσεις και τα άλλα παπατζιλίκια για μείωσή του. 
Εσείς ψηφίσατε οτιδήποτε άλλο εξοντωτικό προς τους συμπολίτες μας. Γι’ αυτό σταματήστε να φέρνετε τροπολογίες οι οποίες δεν έχουν και καμμία τύχη. 
Θέλετε να διοριστούν εκατόν πενήντα χιλιάδες στο δημόσιο και πάει λέγοντας. Ε, μην απολύετε κόσμο τότε, αφού θέλετε να διορίσετε άλλους. Είναι πολύ απλό. 
Εσείς ψηφίσατε τα χαράτσια και ό,τι άλλο εξοντωτικό υπάρχει. Σταματήστε να κοροϊδεύετε άλλο τον κόσμο. 
Δεν έχετε ιδέα ούτε από ανάπτυξη –το αποδεικνύετε εξάλλου συνεχώς τα τελευταία χρόνια- ούτε από διαχείριση κρίσεων. Η μόνη σχέση σας με την κρίση και τη διαχείρισή της είναι ότι εσείς τη δημιουργήσατε. Δεκαετίες τώρα τα φαύλα στελέχη σας έκλεβαν το δημόσιο χρήμα εις βάρος των συμπολιτών μας. Το μόνο που κάνετε τώρα είναι να προσπαθείτε να τα συγκαλύψετε, όπως έγινε και πριν από λίγες μέρες με μια βουλευτική-βολευτική τροπολογία. Βάλατε τρεις Βουλευτές που δεν τους ξέρει ούτε ο θυρωρός της πολυκατοικίας τους να περάσουν στα καραμουλωχτά τροπολογία - άφεση αμαρτιών για όσους έδιναν θαλασσοδάνεια εκατοντάδων εκατομμυρίων ευρώ. Έδιναν και στα φαύλα πολιτικά σας κόμματα, το καθένα από τα οποία χρωστάει πάνω από 100 εκατομμύρια ευρώ στις τράπεζες και που δεν πρόκειται να τα πάρουν πίσω ποτέ. 
Δυστυχώς για εσάς και για τη συμμορία σας υπάρχει η Χρυσή Αυγή που σας χάλασε τα σχέδια, σας χάλασε τη συνταγή. Αφυπνίζει το λαό και θα σας στείλει εκεί που σας αρμόζει ή στο χρονοντούλαπο της ιστορίας ή πολλούς εξ υμών στη φυλακή, αναλόγως των πράξεών σας. 
Ευχαριστώ. 
(Χειροκροτήματα από την πτέρυγα της Χρυσής Αυγής)","ΗΛΙΑΣ ΠΑΝΑΓΙΩΤΑΡΟΣ",385
"93839"," Κι εμείς ευχαριστούμε.
Κυρίες και κύριοι συνάδελφοι, έχω να κάνω μία ανακοίνωση προς το Σώμα.
Η Πανελλήνια Ομοσπονδία Σωματείων Επαγγελματιών Πωλητών Λαϊκών Αγορών κατέθεσε ψήφισμα με το οποίο διαμαρτύρεται για την αιφνιδιαστική και χωρίς κανένα διάλογο, κατάθεση νομοσχεδίων στη Βουλή σε βάρος του κλάδου τους και αιτείται την άμεση απόσυρσή τους. 
(Στο σημείο αυτό κατατίθεται για τα Πρακτικά το προαναφερθέν ψήφισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93840"," Να μας μοιραστεί, κύριε Πρόεδρε.","ΔΙΑΜΑΝΤΩ ΜΑΝΩΛΑΚΟΥ",302
"93841"," Θα σας μοιραστεί. 
Ο Βουλευτής κ. Στάθης Παναγούλης ζητεί άδεια ολιγοήμερης απουσίας στο εξωτερικό. Η Βουλή εγκρίνει;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93842"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"93843"," Η Βουλή ενέκρινε τη ζητηθείσα άδεια.
Η κ. Ασημίνα Ξυροτύρη-Αικατερινάρη έχει το λόγο για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93844"," Κύριε Πρόεδρε, κύριε Υπουργέ, κύριοι συνάδελφοι, είναι γεγονός ότι ένας πρώτος κύκλος για τη σταθεροποίηση της χώρας έχει κλείσει με την παραμονή της στο ευρώ, τη συνέχιση της χρηματοδότησης, τη μείωση του χρέους και των επιβαρύνσεων. 
Εκείνο όμως που γνωρίζουμε όλοι πολύ καλά –και ο ελληνικός λαός ακόμα περισσότερο- είναι ότι η δημοσιονομική προσαρμογή ήταν βίαιη χρονικά και οικονομικά όσο σε κανένα άλλο κράτος που είχε πρόγραμμα προσαρμογής, με τα εμπροσθοβαρή επώδυνα μέτρα που επέφερε στην ελληνική κοινωνία, τη βαθιά ύφεση και την έξαρση της ανεργίας. Γι’ αυτό είναι ανάγκη η χώρα να πορευθεί σταθερά στην αντιμετώπιση των μεγάλων κοινωνικών, οικονομικών προβλημάτων και των αδιεξόδων που έχει. 
Στην αιτιολογική έκθεση αναφέρεται ότι το σημαντικότερο εγχείρημα των τελευταίων τριών ετών, είναι η πρωτοφανής για ανεπτυγμένη χώρα δημοσιονομική προσαρμογή, που επιτεύχθηκε σε ένα περιβάλλον βαθιάς ύφεσης. 
Υπάρχει, πράγματι, και αναμένεται αποτέλεσμα να μειωθεί το έλλειμμα από -13,6% του ΑΕΠ το 2009 σε πλεόνασμα της τάξης του 6% το 2016 και του 4% το 2013. Δεν μπορεί να αποτιμήσει κανείς τα παραπάνω δεδομένα αλλά αν δούμε τους δείκτες αναλυτικά και τα δημοσιονομικά αποτελέσματα του προϋπολογισμού του πρώτου τριμήνου και πολύ περισσότερο την κοινωνία, προκύπτει ότι έχουμε πολύ δρόμο μπροστά μας για την επανεκκίνηση της ανάπτυξης και την αναστροφή της ύφεσης. 
Βασικές κατηγορίες εσόδων του κράτους εξακολουθούν να υστερούν, τόσο λόγω της συνεχιζόμενης αδυναμίας των φορολογικών μηχανισμών του, να εισπράξουν από τους έχοντες και μονίμως φοροδιαφεύγοντες τους άμεσους και έμμεσους φόρους, πλην βέβαια του ΕΕΤΗΔΕ που γίνεται μέσω της ΔΕΗ, όσο και από τη μείωση των έμμεσων κυρίως φόρων, λόγω των επώδυνων μέτρων που αντανακλούν στη μείωση της κατανάλωσης. 
Έρχονται έτσι, μεταξύ των άλλων, τα έσοδα και τα έξοδα από το Πρόγραμμα Δημοσίων Επενδύσεων και των κοινοτικών πόρων να ισοσκελίσουν κατά κύριο λόγο τον προϋπολογισμό και να δημιουργήσουν αυτήν την εμφάνιση του πρώτου πλεονάσματος, μαγική βέβαια λέξη για την εικόνα μας στο ευρωπαϊκό περιβάλλον. 
Η υστέρηση, λοιπόν, διοχέτευσης δημόσιων πόρων στην ανάπτυξη και στην πραγματική οικονομία και η υστέρηση στην πρόοδο γενικότερα των επενδύσεων συνθέτουν ένα μεγάλο πρόβλημα για την επανεκκίνηση της ανάπτυξης, την ανάσχεση της ύφεσης και της ανεργίας. 
Η δημοσιονομική εξυγίανση και η μετάβαση της χώρας σε πλεονασματικούς προϋπολογισμούς είναι μία αυτονόητη ανάγκη. Όμως, για να επιτευχθεί αυτή, είναι μείζον θέμα να υπάρξει μία αναπτυξιακή διαδικασία που θα επιδράσει αποφασιστικά στην επίτευξη των δημοσιονομικών στόχων και θα δημιουργήσει τις συνθήκες εκείνες που θα επιτρέψουν την άσκηση μίας πραγματικής κοινωνικής πολιτικής, ώστε να είναι και δυνατή η διοχέτευση του 70% της υπέρβασης σε μέτρα κοινωνικής πολιτικής, όπως είχε προβλεφθεί στο νέο μεσοπρόθεσμο μετά από πρόταση της Δημοκρατικής Αριστεράς. 
Η διαπραγμάτευση με την τρόικα ολοκληρώθηκε σ’ αυτήν τη φάση. Είναι θετικό το γεγονός ότι τα αποτελέσματά της εξασφαλίζουν τη συνέχιση της χρηματοδότησης. Η συμφωνία, περιλαμβάνει για πρώτη φορά βελτιωτικές ρυθμίσεις. Περιλαμβάνει μεταρρυθμίσεις στο χώρο της Δημόσιας Διοίκησης αλλά και βελτιωτικές ρυθμίσεις σε θέματα όπως τα υπερχρεωμένα νοικοκυριά, η μείωση της φορολόγησης των ακινήτων, η αύξηση των δόσεων για τις ληξιπρόθεσμες οφειλές. 
Περιλαμβάνει την αναγνώριση της ανάγκης να ληφθούν άμεσα μέτρα για την υποστήριξη των ανέργων, ιδιαίτερα των νέων και όσων ζουν σε νοικοκυριά που δεν έχουν ενήλικα εργαζόμενο και των ανασφάλιστων πολιτών, μέσω της αξιοποίησης των κοινοτικών πόρων, όπως αναλυτικά είχε προτείνει η Δημοκρατική Αριστερά, γιατί το μέγεθος της ανεργίας είναι τόσο μεγάλο που δεν είναι αυτονόητο ότι το πέρασμα στην ανάπτυξη φέρνει άμεσα και την ένταξη στην εργασία του ενάμισι εκατομμυρίου ανέργων. 
Χρειάζεται, πράγματι, να υπάρξουν και έκτακτα μέτρα αλλά να υπάρξουν συγκεκριμένες πολιτικές και εκτεταμένες και κυρίως εργώδης προσπάθεια από την τρικομματική Κυβέρνηση για να επιτευχθεί αυτό. Δυστυχώς, τα θέματα αυτά δεν αντιμετωπίζονται με αποσπασματικές τροπολογίες ή αποσπασματικές ενέργειες. Οι εταίροι μας οφείλουν να αντιληφθούν και να αποδεχθούν ότι η ελληνική κοινωνία εξαντλεί τα όριά της και η οικονομία χρειάζεται ανάσες. 
Γι’ αυτό, θα πρέπει πάρα πολύ γρήγορα να ληφθούν ακόμη περισσότερα μέτρα που να ανακουφίζουν τη ζωή των πολιτών. Μέτρα μείωσης του ΦΠΑ στην εστίαση, του φόρου στο πετρέλαιο, είναι ρυθμίσεις που πρέπει να προχωρήσουμε άμεσα, όπως και η οριστική αντικατάσταση του ΕΕΤΗΔΕ το 2012 από ένα δίκαιο, με διευρυμένη φορολογική βάση, με καταγραφή της περιουσίας, με περιουσιολόγιο, για έναν ενιαίο φόρο ακίνητης περιουσίας.
Ας δούμε τις ρυθμίσεις του νομοσχεδίου στο χρόνο που υπάρχει και κυρίως τις δικές μας παρατηρήσεις και προτάσεις πάνω στις διατάξεις του νομοσχεδίου. Με τις υποπαραγράφους Α1 έως Α5, ρυθμίζονται θέματα τμηματικής καταβολής των βεβαιωμένων και ληξιπρόθεσμων οφειλών, ρυθμίζεται δηλαδή ότι οι ληξιπρόθεσμες έως και τις 31-12-2012 οφειλές, που είναι βεβαιωμένες στις δημόσιες οικονομικές υπηρεσίες  και τα τελωνεία του κράτους, δύναται, όταν συντρέχουν, πράγματι, οι οικονομικοί λόγοι και δυνατότητα τήρησης προγραμμάτων δόσεων, να ρυθμίζονται έως και σε σαράντα οκτώ ισόποσες δόσεις.
Ως βασική επισήμανση στο θέμα αυτό, είναι ότι στο νομοσχέδιο έπρεπε να συμπεριλαμβάνονται αντίστοιχες ρυθμίσεις και για τις βεβαιωμένες και ληξιπρόθεσμες οφειλές προς την αυτοδιοίκηση. Το συζητήσαμε με πρότασή μας στην Επιτροπή των Οικονομικών και ως Δημοκρατική Αριστερά θα θέλαμε από τον κύριο Υπουργό μια πιο σαφή δέσμευση για τον τρόπο και το χρόνο που η ρύθμιση αυτή θα μεταβιβαστεί, θα υπάρξει δηλαδή, και για την τοπική αυτοδιοίκηση.
Να πάω στο πολύ σοβαρό θέμα, στο έκτακτο ειδικό τέλος ακινήτων. Οι ρυθμίσεις που αφορούν το τέλος, την αντικατάσταση δηλαδή του ΕΕΤΗΔΕ, έχουν ως εξής. Ενιαίο τέλος και το 2013 με οριζόντια μείωση 15%. Αυτή η μείωση, ήταν μια πρώτη επιτυχία στην οποία συνέβαλε η πίεση της Δημοκρατικής Αριστεράς. Θα εισπραχθεί, βέβαια, μέσω της ΔΕΗ και αυτό θεωρούμε ότι είναι μειονέκτημα. 
Εφαρμογή μειωμένου συντελεστή 0,5%  για τους πολύτεκνους, εφόσον συντρέχουν σωρευτικά διάφορες προϋποθέσεις και μειωμένο επίσης το ίδιο τέλος και για τους ανάπηρους με 80% αναπηρία. Με πίεση όλων των παρατάξεων, πραγματικά, επανήλθε το θέμα του 87% αναπηρία για βασικές κατηγορίες αναπηρίας όπως το Down και άλλες ασθένειες.
Εξαιρούνται από το ΕΕΤΑ -και αυτό είναι μια πολύ μεγάλη, πολύ σημαντική τομή- οι μακροχρόνια άνεργοι, οι άνεργοι που επιδοτήθηκαν για έξι έως δώδεκα μήνες που προηγήθηκαν της ημερομηνίας έκδοσης του πρώτου λογαριασμού. Προϋποθέσεις, βέβαια, για την εξαίρεση αυτή, είναι ότι το ετήσιο εισόδημα δεν πρέπει να ξεπερνάει τα 12.000 ευρώ.
Η εξαίρεση, είναι αποτέλεσμα της σημαντικής πίεσης που κάναμε. Ως Δημοκρατική  Αριστερά, θεωρούμε ότι υπάρχουν δύο προβλήματα. Πρώτον, δεν προβλέπεται η προσαύξηση του οικογενειακού εισοδήματος για τη σύζυγο και για κάθε τέκνο.
Έτσι, ένας άνεργος σε νοικοκυριό με οικογενειακό εισόδημα 11.000 ευρώ δεν πληρώνει το τέλος αλλά ένας εργαζόμενος σε νοικοκυριό με οικογενειακό εισόδημα 10.000 ευρώ το πληρώνει. Δηλαδή, η ρύθμιση προστατεύει τους άνεργους χωρίς παιδιά και δεν προστατεύει καθόλου τα νοικοκυριά με παιδιά που βρίσκονται κάτω από το όριο της φτώχειας. 
Καταθέσαμε γι’ αυτό σχετική τροπολογία, που συνίσταται στην τροποποίηση των εισοδηματικών κριτηρίων για να συμπεριληφθούν και τα φτωχά νοικοκυριά των μισθωτών και των συνταξιούχων ως εξής. Να μην υπόκειται στην καταβολή του ΕΕΤΑ, εκτός από τους ανέργους, ο μισθωτός ή ο συνταξιούχος κατά την ημερομηνία έκδοσης του πρώτου λογαριασμού με την προϋπόθεση η τιμή ζώνης του ακινήτου να μην υπερβαίνει τα 1.900 ευρώ και το οικογενειακό εισόδημα για το οικονομικό έτος 2012 να μην υπερβαίνει τις 8.000 ευρώ, που είναι το όριο της φτώχειας σύμφωνα με τη EUROSTAT, προσαυξημένο κατά 3.500 ευρώ για τον/την σύζυγο και κατά 1.700 ευρώ για κάθε προστατευόμενο τέκνο. Ο Υπουργός κατά τη συζήτηση στην επιτροπή φαίνεται να κάνει αποδεκτή την τροπολογία, δεν ξέρω όμως αν θα την ενσωματώσει σε αυτήν τη διάταξη ή θα την αφήσει για το μέλλον. Εμείς επιμένουμε να γίνει τώρα αυτή η ρύθμιση.
Με την υποπαράγραφο α.8 προβλέπεται ο ενιαίος φόρος ακινήτων. Ως Δημοκρατική Αριστερά δεν πετύχαμε να εφαρμοστεί ο ενιαίος φόρος ακίνητης περιουσίας από το 2013, όπως είχαν συμφωνήσει οι πολιτικοί Αρχηγοί και υπάρχει στην προγραμματική συμφωνία. Ζητάμε την προώθηση αναγκαίων μέτρων, προκειμένου να εφαρμοστεί ο ενιαίος φόρος. Στο νόμο, λοιπόν, πρέπει να προβλεφθεί η υποχρέωση δήλωσης και καταγραφής των αγροτεμαχίων που έχουν στην κατοχή τους τα φυσικά και νομικά πρόσωπα, να προχωρήσει η σύνταξη του περιουσιολογίου, ούτως ώστε να μπορούμε να είμαστε έτοιμοι το 2014 να εφαρμόσουμε τον ενιαίο φόρο.
Στην παράγραφο β’ που αναφέρεται στις οργανωτικές διατάξεις του Υπουργείου είναι θετικό ότι ρυθμίζονται ακόμη θέματα ενίσχυσης των αρμοδιοτήτων της Γενικής Γραμματείας Εσόδων. Επιμένουμε και επιμείναμε ότι η Γενική Γραμματεία Εσόδων πρέπει και να ενισχυθεί και να διασυνδεθεί ηλεκτρονικά με τις άλλες υπηρεσίες και να έχει ανεξάρτητη λειτουργία. 
Υπάρχει ένα πρόβλημα στην παράγραφο β’ και ιδιαίτερα στις υποπαραγράφους β.9 και β.10 που αφορούν τα θέματα της ανάκτησης των παράνομων ενισχύσεων. Είχαμε συζητήσει πριν δύο μήνες στη Βουλή …
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα χρησιμοποιήσω και το χρόνο της δευτερολογίας μου.","ΑΣΗΜΙΝΑ ΞΥΡΟΤΥΡΗ-ΑΙΚΑΤΕΡΙΝΑΡΗ",374
"93845"," Παρακαλώ, κυρία Ξηροτύρη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93846"," Είχαμε συζητήσει πριν δύο μήνες αυτό το θέμα στο άρθρο 22, που είχε έρθει τότε για την ανάκτηση των παράνομων ενισχύσεων και για το μεγάλο πρόβλημα που υπάρχει στις ενισχύσεις που δόθηκαν από το δημόσιο με προϋποθέσεις στις επιχειρήσεις των παραμεθόριων περιοχών Μακεδονίας και Θράκης. Είναι ανάστατες, λοιπόν, πάλι με αυτές εδώ τις ρυθμίσεις οι επιχειρήσεις αυτές, διότι υπάρχει μία βάσιμη ανησυχία να θεωρηθούν ότι είναι παράνομες και έτσι να εφαρμοστεί το σχετικό εδάφιο των διατάξεων αυτών που πρακτικά σημαίνει ότι οι ωφελούμενοι από τέτοιες ενισχύσεις θα πρέπει να επιστρέψουν τα ποσά και με τους προβλεπόμενους τόκους. Αυτή η ανησυχία τους προκύπτει από το γεγονός ότι μέχρι τώρα δεν έγιναν εκείνες οι ενέργειες της ελληνικής Κυβέρνησης για να πείσουν την Ευρωπαϊκή Επιτροπή ότι αυτές οι ενισχύσεις δόθηκαν σωστά με κάποιες προϋποθέσεις και δεν είναι παράνομες. Χρειάζεται να το δούμε αυτό το θέμα.
Προχωρώ στα θέματα των ρυθμίσεων για το Ταμείο Χρηματοπιστωτικής Σταθερότητας. Υπάρχει, πράγματι, μία περαιτέρω αποδυνάμωση του όποιου δημόσιου χαρακτήρα έχει, και πρέπει να έχει, το ταμείο, αφού η ανακεφαλαιοποίηση προέρχεται από χρήματα, από δανεισμό του ελληνικού λαού. 
Μεγάλα προβλήματα δημιουργούνται στην παράγραφο ε’ με τις υποπαραγράφους ε.4 και ε.5 για την άδεια άσκησης επαγγέλματος και ιδιαίτερα με την ε.4 για την άδεια άσκησης επαγγέλματος του γεωτεχνικού.
Βασικά, ο κλάδος των γεωτεχνικών είναι ανάστατος –και με το δίκιο του –και η ρύθμιση αυτή δεν πρέπει να περάσει, γιατί αφορά την πλήρη υποβάθμιση ενός επιστημονικού κλάδου που συνδέεται άμεσα, ιστορικά και κοινωνικά, με τον πρωτογενή τομέα, την αγροτική ανάπτυξη, την κτηνοτροφία, την ιχθυοκαλλιέργεια και την προσπάθεια που πρέπει να κάνει η χώρα μας στη μεταποίηση των αγροτικών προϊόντων, στα τρόφιμα, στον έλεγχο για τη δημόσια υγεία κ.τ.λ..
Γενικά, οι διατάξεις αυτού του κεφαλαίου -εντός εισαγωγικών- «απελευθερώνουν» κάποιες επαγγελματικές δραστηριότητες και, πραγματικά, δημιουργούν μια αρνητική κατάσταση, όσον αφορά την αναγνώριση του κόπου και της επένδυσης που έχουν κάνει οι Έλληνες πολίτες για τα πτυχία τους, για την εξειδίκευσή τους κ.τ.λ.. Δεν πρέπει όλα αυτά να μπαίνουν στο ίδιο τσουβάλι με το πρόσχημα της απελευθέρωσης. 
Το ίδιο συμβαίνει και με την υποπαράγραφο η.2., όπου εμπεριέχονται διατάξεις που αναφέρονται στην επαγγελματική ταυτότητα του λογιστή-φοροτεχνικού. Και εδώ επίσης υπάρχουν σοβαρές αντιδράσεις από τους συλλογικούς φορείς για την ισοπέδωση της επαγγελματικής εξέλιξης των πτυχιούχων των ΑΕΙ και ΤΕΙ των οποίων δεν αναγνωρίζεται το προβάδισμα. 
Υπάρχει και μια διάταξη στο ίδιο πνεύμα, ότι ο Υπουργός Οικονομικών ελέγχει τα πάντα, μέχρι και τις υπουργικές αποφάσεις που αφορούν την άσκηση του επαγγέλματος. Η άσκηση, όμως, του επαγγέλματος και η πρόσβαση σ’ αυτό είναι ένα κοινωνικό, επαγγελματικό και επιστημονικό κεκτημένο, διαχρονικό στην κοινωνία μας. Δεν μπορεί να ρυθμιστεί μόνο με τις επιταγές της τρόικας. Θα πρέπει να είμαστε λίγο προσεκτικοί και να δούμε τα θέματα αυτά. 
Οι διατάξεις του Υπουργείου Διοικητικής Μεταρρύθμισης και Ηλεκτρονικής Διακυβέρνησης για τη λειτουργία των πειθαρχικών συμβουλίων είναι σε θετική κατεύθυνση. Μπαίνει ένα σαφές χρονοδιάγραμμα και εκείνα τα χρονικά περιθώρια, ούτως ώστε να λήξει γρήγορα αυτή η διαδικασία. Καταργείται το δευτεροβάθμιο πειθαρχικό συμβούλιο. 
Από τη συζήτηση που κάναμε στην επιτροπή, αν δεν υπάρξει περίπτωση -που με διαβεβαίωσε ο κύριος Υπουργός ότι δεν θα υπάρξει- να τεθεί πρωταρχική πρόταση για απόλυση από μονομελές όργανο, θα συμφωνήσουμε με τη διάταξη με την οποία οι αποφάσεις των πειθαρχικών συμβουλίων που επιβάλλουν τις πειθαρχικές ποινές του υποβιβασμού και της οριστικής παύσης δεν υπόκεινται σε ένσταση αλλά σε προσφυγή ενώπιο του Συμβουλίου της Επικρατείας. 
Είναι ένα σοβαρό θέμα το θέμα της υποπαραγράφου, όσον αφορά τη διαθεσιμότητα και την κινητικότητα των εργαζομένων σε νομικά πρόσωπα ιδιωτικού δικαίου που καταργούνται. 
Εν πάση περιπτώσει –το έχουμε πει τόσες φορές- θα μπορούσε, κύριε Υπουργέ, να ρυθμιστεί αυτό το θέμα του «κατεψυγμένου» άρθρου και του κλάδου των αρτοποιών, που στο τέλος καταλήγει να έχουμε μια μεγάλη αναστάτωση προκειμένου να εφαρμόσουμε αυτήν τη διάταξη. Ποιος είναι αυτός ο όρος, τέλος πάντων, που δεν αφήνει να παραμείνει η κατάσταση ως έχει; Διότι σε όλα τα άλλα θέματα έχουμε συμμορφωθεί με την οδηγία της Ευρωπαϊκής Ένωσης. 
Είναι εύλογο να υπάρχει ένας σαφής διαχωρισμός, ένα σταθερό διαχωριστικό, για τα προϊόντα που πωλούνται με τη μία μορφή ή με την άλλη. Νομίζω ότι αυτό το θέμα χρειάζεται να ρυθμιστεί όπως το συζήσαμε στην αρμόδια επιτροπή. Εκεί έπρεπε και να καταλήξει και να μην έχουμε περαιτέρω παρενέργειες. 
Στα θέματα των ανανεώσιμων πηγών ενέργειας, υπάρχουν μεγάλα ζητήματα. Έγιναν κάποιες βασικές βελτιώσεις, κυρίως στα θέματα των φωτοβολταϊκών για τους αγρότες και για τα μη συνδεδεμένα νησιά. Έχουμε καταθέσει σχετικές τροπολογίες. 
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
Κύριε Πρόεδρε, ολοκληρώνω. 
Είναι βασικό θέμα το θέμα της ευρωστίας του «ΛΑΓΗΕ Α.Ε.», αλλά πρέπει επιτέλους να υπάρχει ένας εξορθολογισμός σε όλα αυτά τα θέματα των ανανεώσιμων πηγών ενέργειας, όπως και να τηρηθεί πολύ γρήγορα η υπόσχεση που έδωσε ο Υπουργός ότι θα πάμε πολύ γρήγορα και στις ρυθμίσεις για την ανάκτηση του μεταβλητού κόστους που δημιουργεί μια μεγάλη στρέβλωση στην αγορά. 
Κύριε Πρόεδρε, ευχαριστώ για την ανοχή σας. 
(Χειροκροτήματα από την πτέρυγα της ΔΗΜΑΡ)","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"93847"," Κύριοι συνάδελφοι, υπολογίζουμε τις πρωτολογίες πέντε ώρες ακόμη και τις δευτερολογίες τρεις ώρες, δηλαδή οκτώ ώρες από τώρα. 
Το λόγο έχει ο κ. Καραθανασόπουλος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93848"," Ευχαριστώ, κύριε Πρόεδρε. 
Το ΚΚΕ καταγγέλλει αλλά και καταψηφίζει ταυτόχρονα το παρόν πολυνομοσχέδιο και όσον αφορά την ουσία του αλλά και όσον αφορά τον τρόπο με τον οποίον έρχεται, γιατί βεβαίως δεν μπορεί να αποσπαστεί η ουσία, το περιεχόμενο από τη μορφή. Επειδή, λοιπόν, πρόκειται για ένα αντιλαϊκό νομοσχέδιο, έρχεται με διαδικασίες κατεπείγουσες και με ένα μόνο άρθρο. 
Εμείς το λέμε πολύ καθαρά, ότι αποτελεί ένα ακόμα νομοσχέδιο συνέχισης και υλοποίησης της στρατηγικής που σήμερα εξυπηρετεί τις ανάγκες του κεφαλαίου, όπως αυτή συνολικότερα έχει καθοριστεί σε επίπεδο Ευρωπαϊκής Ένωσης. Ουσιαστικά, δηλαδή, η τρικομματική συγκυβέρνηση εξειδικεύει σε συνθήκες καπιταλιστικής κρίσης αυτήν τη στρατηγική που ωφελεί το κεφάλαιο σε δυο βασικούς άξονες, οι οποίοι περιλαμβάνονται και μέσα στην εισηγητική έκθεση. Δεν λέω κάτι το φοβερό. 
Πρώτον, το ωφελεί στη δημοσιονομική προσαρμογή, όπως την ονομάζει, που επί της ουσίας φορτώνει τα βάρη διαχείρισης της κρίσης στους εργαζόμενους και στα πλατιά λαϊκά στρώματα και δεύτερον, μέσα από την προώθηση των διαρθρωτικών, όπως τις ονομάζει η συγκυβέρνηση, μεταρρυθμίσεων, που για εμάς όχι μόνο ουδέτερες δεν είναι ή τέτοιες που θα πρέπει να πανηγυρίζει ο λαός αλλά αποτελούν απαραίτητα μέτρα για να θωρακισθεί η ανταγωνιστικότητα των επιχειρηματικών ομίλων και να ενισχυθεί η κερδοφορία τους. Αυτές οι διαρθρωτικές μεταρρυθμίσεις, αποτελούν τις διαχρονικές αλυσίδες που σκοπεύουν να περάσουν στην εργατική τάξη και στο λαό. Άρα, έχει ανάγκη και δικαίωμα ο λαός να τις αντιπαλέψει κι αυτές. 
Πώς αυτά τα ζητήματα συγκεκριμενοποιούνται με το πολυνομοσχέδιο; 
Όσον αφορά τη δημοσιονομική προσαρμογή, έχουμε μονιμοποίηση του χαρατσιού στα ακίνητα, το οποίο ήταν μια έκτακτη εισφορά. Τώρα μονιμοποιείται το 2013 από τη ΔΕΗ και το 2014 και τα επόμενα χρόνια από την εφορία. Μάλιστα, ενιαιοποιείται και με τους υπόλοιπους φόρους. Και έχουν το θράσος να λένε ότι βελτιώνουν και την κατάσταση, όταν καλούν τη λαϊκή οικογένεια να πληρώσει το χαράτσι για το 2013 και το φόρο ακίνητης περιουσίας για το 2011, 2012, 2013 μέσα σε ένα διάστημα δέκα μηνών. Και λένε «τους απαλλάσσουμε, τους βελτιώνουμε την κατάσταση».
Δεύτερον, όσον αφορά τις ρυθμίσεις για τις οφειλές, τα κόμματα της συγκυβέρνησης πανηγυρίζουν ότι έχουν μεγάλη επιτυχία, τις σαράντα οκτώ δόσεις. Μα ποιον κοροϊδεύετε, όταν όλο αυτό το καθεστώς είναι αντιλαϊκό; Κεφαλαιοποιείτε τις προσαυξήσεις. Βάζετε επιτόκιο 8,75% για τη ρύθμιση και γι’ αυτούς που θα ρυθμιστούν και αν καθυστερήσει μια δόση, 15% επιτόκιο. Αυτά αν δεν είναι τοκογλυφία, τι είναι; Δηλαδή, οι τράπεζες ωχριούν μπροστά σ’ αυτήν τη ρύθμιση που κάνει η Κυβέρνηση. Πρέπει να είναι κανείς ενήμερος για το 2013 και βεβαίως, ακόμα και αν είναι εντάξει και έχει τακτοποιηθεί με τη ρύθμιση, το κράτος έχει το δικαίωμα να προχωρεί σε προσημειώσεις και κατασχέσεις και γι’ αυτούς που χρωστάνε λίγα. Εμείς λέγαμε ότι αυτό έπρεπε να το είχατε κάνει γι’ αυτούς που χρωστάνε πολλά στην εφορία, για τους μεγαλοοφειλέτες, για τους μεγάλους επιχειρηματικούς ομίλους και όχι να βάζετε στον ίδιο τορβά των κατασχέσεων και αυτούς που χρωστάνε λίγα χρήματα. 
Προσπαθείτε να χρυσώσετε το χάπι της φοροεπιδρομής. Αποτελεί ένα φαύλο κύκλο, γιατί δεν πρόκειται, δεν μπορούν να πληρώσουν ακόμα κι αυτήν τη ρύθμιση. Μα, είναι δυνατόν να έχει κάποιος 500-600 ευρώ και να του λέτε ότι πρέπει να μπει σε ρύθμιση για να πληρώσει την εφορία; Δεν μπορεί να ζήσει με 500 και 600 ευρώ. Πώς θα πληρώσει τα χαράτσια, τους νέους φόρους; Πώς θα κάνει τη ρύθμιση; Είναι δυνατόν αυτό το πράγμα; Δεν γίνεται να ζήσει. Και έχετε την απαίτηση να σας πληρώνει τα χαράτσια και τους φόρους και να συνεχισθεί αυτή η φοροεπιδρομή.
Εμείς το λέμε πολύ καθαρά. Εμείς θέλουμε «κούρεμα» των φορολογικών οφειλών που έχει η λαϊκή οικογένεια προς την εφορία. 
Ναι, να «κουρευτούν», γιατί τους έχετε «κουρέψει» τους μισθούς και τις συντάξεις. Τους έχετε κουρέψει τη ζωή! Τους έχετε οδηγήσει στην απόλυση και για τις απολύσεις υπεύθυνοι δεν είναι οι εργαζόμενοι, είναι οι κεφαλαιοκράτες και η κυβερνητική πολιτική. Πρέπει να τους «κουρέψετε» τις οφειλές. Και όχι μόνο να τους «κουρέψετε» τις οφειλές, αλλά αυτό που πρέπει να διαμορφωθεί είναι ένα πλαίσιο –κατά τη γνώμη του ΚΚΕ- γενικευμένων φοροαπαλλαγών για το λαό.  
Είσαστε και προκλητικοί, γιατί τη στιγμή που δεν «κουρεύετε» τις οφειλές για το λαό, «κουρεύετε» τις οφειλές για τους εφοπλιστές. Στη διάταξη δ.2. παράγραφος 5, δεν υπάρχει αυτή η απαλλαγή των εφοπλιστικών εταιρειών από την εισφορά; Υπάρχει απαλλαγή από εισφορά. Ας αφήσετε τις δικαιολογίες, τις οποίες είπατε και στην επιτροπή, κύριε Στουρνάρα. Τους απαλλάσσετε. 
Είναι σημαδιακό αυτό. Είναι σημαντικό. Δείχνει τον ταξικό χαρακτήρα της πολιτικής σας, ακόμα και γι’ αυτά τα «ψωροευρώ» τα οποία ήταν να πληρώσουν και τα οποία ήταν στάχτη στα μάτια του κόσμου. Και από αυτά τους απαλλάσσετε! 
Το δεύτερο ζήτημα, αφορά τα ασφαλιστικά ταμεία για τα οποία προχωράτε σε ρυθμίσεις. Η ίδια τοκογλυφία υπάρχει και εκεί. Επιβαρύνονται με 15% άμα καθυστερήσουν. Από την άλλη μεριά είναι και κοροϊδία. Θα φέρω το παράδειγμα που έφερε η ΓΣΕΒΕΕ και το οποίο το μοίρασε σε όλους. Σωστό ή λάθος, αυτό έχουμε πρόχειρο. Σε κάποιον ο οποίος χρωστάει ασφαλιστικές εισφορές δύο χρόνων, δηλαδή περίπου 10.000, στον ΟΑΕΕ, γιατί δεν μπορεί να τα πληρώσει, του λέτε: «Για να ενταχθείς στη ρύθμιση πρέπει να πληρώσεις τις δόσεις του 2013», δηλαδή 860 ευρώ το δίμηνο, τα οποία δεν είχε να πληρώσει τα προηγούμενα χρόνια, το 2011 και το 2012. Θα βρει να τα πληρώσει για το 2013; Ταυτόχρονα, θα πρέπει να πληρώσει και τη δόση για τη ρύθμιση. Του λέτε, δηλαδή, εκεί που δεν μπορεί να πληρώσει τα 860 ευρώ, να πληρώσει 1.280 ευρώ. Μα δεν είναι παλαβό αυτό το πράγμα; Μπορεί να γίνει αυτό; Δεν μπορεί να πληρώσει τα 860 ευρώ και θα μπορέσει να πληρώσει τα 1.280 ευρώ; Πώς γίνεται αυτό το πράγμα; 
Αντιθέτως, δεν δίνετε μία αναστολή για να βοηθήσετε, ακριβώς, τους αυτοαπασχολούμενους και τους εμπόρους, ώστε να μπορέσουν να έχουν τη δυνατότητα να επιβιώσουν μέσα από αυτήν την επίθεση που δέχονται από την κυβερνητική πολιτική και τη δράση των μονοπωλιακών ομίλων. 
Όσον αφορά τις διαθρωτικές μεταρρυθμίσεις για τις οποίες επαίρεστε, πώς αυτές εντάσσονται μέσα στο συγκεκριμένο νομοσχέδιο; Πρώτον, είναι τα ζητήματα που αφορούν τις απολύσεις στο δημόσιο. Οι επίορκοι είναι πρόσχημα, βεβαίως. Πού αποσκοπείτε; Αποσκοπείτε  σε δύο πολύ βασικά ζητήματα. 
Κατ’ αρχάς αποσκοπείτε στην κατάργηση της σταθερής εργασίας και στην αντικατάσταση –γιατί έτσι λέτε- των δεκαπέντε χιλιάδων που θα απολύσετε, με νέες δεκαπέντε χιλιάδες, οι οποίοι θα είναι φθηνοί εργαζόμενοι. Θα έχουν προσωρινή απασχόληση χωρίς εργασιακά και άλλα δικαιώματα. Αυτό δεν έχει να κάνει μόνο με το δημόσιο τομέα. Θα επεκταθεί και στον ιδιωτικό τομέα και αυτή η κατάσταση θα γενικευθεί ακόμη περισσότερο. 
Την ίδια στιγμή, υπάρχουν τεράστιες ελλείψεις σε παιδεία, σε υγεία, σε πρόνοια. Πώς τα αντιμετωπίζετε; Στην παιδεία για παράδειγμα, γίνεται σύμπτυξη, συγκέντρωση σχολείων, αύξηση του ωραρίου διδασκαλίας και εντατικοποίηση, η οποία θα οδηγήσει σε απολύσεις και δεν θα υπάρχουν νέες προσλήψεις στην δευτεροβάθμια εκπαίδευση. 
Ταυτόχρονα, το δεύτερο το οποίο κάνετε με αυτήν τη ρύθμιση, είναι ότι διευκολύνετε ακόμη περισσότερο να επεκταθεί η δράση του κεφαλαίου, τα υπερσυσσωρευμένα κεφάλαια, εκτός από την υγεία και την παιδεία, όπου γίνεται ένα τεράστιο «φαγοπότι» που θα διευρυνθεί περισσότερο, και σε άλλους τομείς, όπως η διαχείριση απορριμμάτων, υδάτινων πόρων κ.λπ..  
Η δεύτερη διαρθρωτική μεταρρύθμιση την οποία κάνετε, είναι η περιβόητη απελευθέρωση των αγορών. Βεβαίως, δεν είναι σημερινό ζήτημα. Είναι εδώ και είκοσι χρόνια περίπου που έχει ξεκινήσει αυτή η διαδικασία στην Ελλάδα, αμέσως μετά τη Συνθήκη του Μάαστριχτ. Αυτή είναι ευρωενωσιακή πολιτική, βεβαίως, η οποία ικανοποιεί τις ανάγκες του κεφαλαίου. 
Αποτελεί τεράστιο ψέμα ότι η απελευθέρωση των αγορών και ο ανταγωνισμός θα μειώσει τις τιμές. Αλήθεια, αυτό έγινε με το ηλεκτρικό ρεύμα; Βλέπετε να μειώνονται οι τιμές; Τραβάνε την ανηφόρα! Και σε άλλα, όχι μόνο στο ηλεκτρικό ρεύμα. Στα τρόφιμα και τα ποτά δεν είναι απελευθερωμένη η αγορά; Ποιο ήταν το αποτέλεσμα; Μονοπώληση της αγοράς και καθορισμός σε μονοπωλιακό επίπεδο των τιμών, τα διάφορα «τραστ», όπως τα λέτε. Υπάρχει αύξηση των τιμών στο γάλα, στο κρέας και αλλού. 
Αφού, αναφερθήκαμε στο ηλεκτρικό ρεύμα, λοιπόν, να πιάσουμε τις ρυθμίσεις που κάνετε για τα φωτοβολταϊκά.  Είναι σε λογική κατεύθυνση αυτές οι μεταρρυθμίσεις, σε λογική όμως ταξική. Πρώτον, συγκεντροποιείτε ακόμη περισσότερο την αγορά. Συγκεντρώνετε την αγορά των φωτοβολταϊκών σε λιγότερα χέρια. Και δεύτερον, διαμορφώνετε με τέτοιο τρόπο τον καθορισμό του ενεργειακού μείγματος, που να ικανοποιεί τις ανάγκες του κεφαλαίου και να είναι πανάκριβο για τα λαϊκά νοικοκυριά.
Θα έρθουν νέες επιβαρύνσεις. Ήδη εξαγγείλατε αύξηση του ηλεκτρικού ρεύματος κατά 8% από 1η Μαΐου, από 12% έως 13% που ήταν τον Γενάρη και από 1η Ιουλίου θα είναι απελευθερωμένη η αγορά και τότε θα δούμε πού θα φτάσουν οι τιμές.
Δεύτερο ζήτημα, μέσα από αυτήν τη λογική της απελευθέρωσης -που ευνοεί το κεφάλαιο και όχι τους αυτοαπασχολούμενους, τους επαγγελματίες, τους εργαζόμενους- είναι ότι καταργείτε τα εργασιακά και επαγγελματικά δικαιώματα. Αυτό κάνετε. Και εδώ έχει δίκιο ο εισηγητής του ΣΥΡΙΖΑ που είπε ότι στην Ελλάδα έχουν ξεκινήσει πολύ πιο νωρίς να απελευθερώνονται τα επαγγέλματα σε σχέση με την υπόλοιπη Ευρωπαϊκή Ένωση. Γιατί; Γιατί, εδώ υπήρχε μια ομοφωνία -εκτός του ΚΚΕ- στη ρύθμιση επαγγελμάτων.
Και θα μιλήσω για το επάγγελμα του οικονομολόγου που τώρα υποκριτικά μιλάτε και σκίζετε τα ιμάτιά σας. Το 1997 δεν ψηφίσατε όλοι αυτόν το νόμο; Τον ψηφίσατε όλοι, πλην ΚΚΕ. Τι έκανε ο νόμος; Βοήθησε στο να αποσυνδεθεί το επάγγελμα από τα δικαιώματα, έκανε κατηγοριοποίηση και οδήγησε στην κατάργηση των συλλογικών συμβάσεων που είχε πετύχει η ΠΟΛ. 
Ταυτόχρονα, η απελευθέρωση είναι επικίνδυνη για τη δημόσια υγεία με τις ρυθμίσεις που κάνετε για τους γεωτεχνικούς, τους κτηνίατρους, ζητήματα δηλαδή που αφορούν τις διατροφικές ανάγκες. Σε αυτά τα πλαίσια, εντάσσεται και η απελευθέρωση που κάνετε με το κατεψυγμένο ψωμί, που αφορά τους αρτοποιούς αλλά και η προστασία του περιβάλλοντος. 
Και, βεβαίως, ένα τρίτο ζήτημα, είναι η περαιτέρω προώθηση των ιδιωτικοποιήσεων, ΟΔΔΥ, ΟΛΠ, ΟΛΘ, ΕΓΝΑΤΙΑ, αλλαγές στο ΤΑΙΠΕΔ κ.λπ..
Άρα, αυτά τα μέτρα δεν είναι αποσπασματικά, δεν είναι πρόχειρα μέτρα. Εμείς το λέμε, έχουν συνοχή. Δεν σας κάνουμε αντιπολίτευση στο όνομα της αποσπασματικότητας και της προχειρότητας. Ακόμα και διαφοροποιήσεις που τυχόν υπάρχουν στους κόλπους της συγκυβέρνησης, είναι διαφοροποιήσεις που θέλουν να εγκλωβίσουν το λαό σε άγονες αντιπαραθέσεις, που δεν αμφισβητούν τον βαθύτατα αντιλαϊκό χαρακτήρα της πολιτικής αλλά και ταυτόχρονα διευκολύνουν την εφαρμογή αντεργατικών μέτρων, όπως η περιβόητη τροπολογία του ΠΑΣΟΚ για την υποτιθέμενη –λέει- προστασία των ανέργων.
Αυτή η πολιτική θα συνεχιστεί –το λέει πολύ καθαρά στην εισηγητική έκθεση- και για τα επόμενα χρόνια με νέες ρυθμίσεις για την κοινωνική ασφάλιση, για την περαιτέρω απελευθέρωση των αγορών, στα ζητήματα της υγείας, του επιχειρηματικού περιβάλλοντος. Άρα, πρόκειται για μέτρα μόνιμου χαρακτήρα και όχι προσωρινού. Υπάρχουν και τα συγκεκριμένα, όπως η μείωση των συντάξεων στον ΟΑΕΕ, η κατάργηση της κυριακάτικης αργίας και μια σειρά από άλλα που συζητούνται για το επόμενο διάστημα. 
Έτσι, λοιπόν, η αντιπαράθεσή μας γίνεται με τη στρατηγική σας επιλογή και όχι σε επιμέρους ζητήματα. Δεν σας κατηγορούμε για την αισιόδοξη εκτίμηση που κάνετε στην εισηγητική έκθεση αλλά για το ταξικό περιεχόμενο αυτής της εκτίμησης. Βεβαίως, για το ταξικό περιεχόμενο και τον χαρακτήρα της! Διότι, αν επιτευχθούν όλοι αυτοί οι στόχοι, θα είναι σε βάρος του λαού, θα τον έχουν οδηγήσει στη φτώχεια και στην εξαθλίωση, για να επιτευχθούν αυτοί οι στόχοι, φορώντας του μόνιμους χαλκάδες, μόνιμες αλυσίδες. 
Ταυτόχρονα, καταφεύγουν και στο εμπόριο της ελπίδας. Ο κύριος Πρωθυπουργός είπε ότι βλέπουμε φως στο τούνελ. Ακόμη και έτσι να είναι και αυτό να γίνει, θα είναι μια ανάπτυξη με λιτότητα, με φτώχεια για τους εργαζόμενους και το λαό και με υψηλά ποσοστά ανεργίας. Μια ανάπτυξη, με προσωρινό και αβέβαιο χαρακτήρα που θα διαμορφώνει τις συνθήκες για εκδήλωση νέας καπιταλιστικής κρίσης.
Υπάρχει, όμως, ένα τεράστιο «αλλά». Είναι οι εκτιμήσεις που κάνουν οι διεθνείς οργανισμοί για την πορεία της παγκόσμιας καπιταλιστικής οικονομίας και ιδιαίτερα οι ανησυχίες του Διεθνούς Νομισματικού Ταμείου στην πρόσφατη έκθεση για την πορεία της Ευρωζώνης. Η κρίση, δεν αγγίζει μόνο τους αδύναμους κρίκους αλλά πηγαίνει και στον ίδιο τον πυρήνα της Ευρωζώνης, όπως για παράδειγμα στη Γαλλία που θεωρείται πλέον το πιο σοβαρό ζήτημα για τη γενίκευση και το βάθεμα της κρίσης στο κέντρο της Ευρωζώνης. Είναι μία κρίση, που οξύνει τις αντιπαραθέσεις, τους ανταγωνισμούς, οξύνει τη διαπάλη για το μείγμα αλλά για ένα μείγμα που αφορά επιμέρους ανάγκες του κεφαλαίου και όχι τον αντιλαϊκό του χαρακτήρα.
Ποιος είναι ο υπεύθυνος αυτής της πολιτικής; Είναι η τρόικα, εσωτερικού ή εξωτερικού, όπως λένε κάποιοι; Αυτό είναι το εκτελεστικό τους όργανο. Είναι μήπως το μνημόνιο; Αυτό είναι το εργαλείο με το οποίο εφαρμόζουν αυτήν την πολιτική.
Βεβαίως βρισκόμαστε σε σύγκρουση και με την Κυβέρνηση και με την τρόικα. Βεβαίως απαιτούμε να καταργηθεί το μνημόνιο αλλά και οι δανειακές συμβάσεις. Δεν φτάνει, όμως, μόνο αυτό, αν δεν ανακαλύψουμε και δεν εστιάσουμε στον βασικό υπεύθυνο. Ο ΣΕΒ μίλησε πολύ καθαρά. «Δεν χρειάζεται Εθνική Γενική Συλλογική Σύμβαση Εργασίας». Τελείωσε, πλέον, με τα μέτρα αυτά η κατάκτηση των εργαζόμενων και του ταξικού κινήματος. Άρα, ποιοι βρίσκονται πίσω από αυτά τα μέτρα; Οι μεγαλοβιομήχανοι, οι μεγαλέμποροι, οι τραπεζίτες και οι εφοπλιστές. Άρα, τι πρέπει να κάνει ο λαός; Με την πάλη του, να αμφισβητήσει  και να ακυρώσει το ρόλο του κεφαλαίου, να αμφισβητήσει και να ακυρώσει το καπιταλιστικό κέρδος που διαμορφώνει μια χούφτα πλουσίων και την τεράστια πλειοψηφία σε φτωχούς.
Υπάρχει διέξοδος; Το ΚΚΕ λέει «Ναι, υπάρχει διέξοδος». Οι υπόλοιπες εναλλακτικές λύσεις δεν είναι εντός των τειχών, διότι αυτές οι λύσεις δεν αμφισβητούν τους σιδερένιους οικονομικούς νόμους του καπιταλιστικού συστήματος.  Ούτε τα διάφορα νομίσματα μπορούν να τους αμφισβητήσουν. Όλες αυτές οι λύσεις έχουν αντιλαϊκό χαρακτήρα, διότι είναι εναλλακτικές λύσεις που αφορούν επιμέρους ανάγκες και προτεραιότητες του κεφαλαίου. 
Η μόνη διέξοδος για το λαό, είναι η οργάνωση της οικονομίας με επίκεντρο τις λαϊκές ανάγκες και η ικανοποίηση αυτών των λαϊκών αναγκών και όχι το καπιταλιστικό κέρδος. Αυτό θα γίνει μέσα από την κοινωνικοποίηση των μονοπωλίων, την αποδέσμευση από την Ευρωπαϊκή Ένωση και τους υπόλοιπους ιμπεριαλιστικούς οργανισμούς, τη μονομερή διαγραφή του χρέους. Γι’ αυτά δεν χρειάζεται μια άλλη κυβέρνηση. Αυτά μπορεί να τα κάνει μόνο μια άλλη εξουσία, η εξουσία της εργατικής τάξης, η λαϊκή εξουσία. Άρα, χρειαζόμαστε αλλαγή σε επίπεδο εξουσίας.
 Έτσι, λοιπόν, το ΚΚΕ δεν εφησυχάζει το λαό. Τον καλεί να ξεφύγει από τα ψευτοδιλήμματα, δηλαδή του να επιλέξει ανάμεσα στο μείγμα της Μέρκελ ή στο μείγμα του Ομπάμα, να επιλέξει ανάμεσα στο ευρώ ή στη δραχμή. Αυτά είναι ψευτοδιλήμματα που τον εγκλωβίζουν, που ευνουχίζουν την ανάγκη για ριζοσπαστικοποίησή του. 
Έτσι, λοιπόν, λέμε ότι η απεργία της 1ης  Μαΐου πρέπει να έχει τεράστια επιτυχία, για να τιμήσουμε τα εκατομμύρια των νεκρών της ταξικής πάλης αλλά και ταυτόχρονα, για να ανοίξουμε τη λεωφόρο της λαϊκής απελευθέρωσης. Η λαϊκή συμμαχία σήμερα είναι απαίτηση και πρέπει να οικοδομηθεί, διότι στη βάση αυτής της λαϊκής συμμαχίας, μπορούμε να οργανώσουμε από καλύτερες θέσεις τον αγώνα της εργατικής τάξης και των υπόλοιπων λαϊκών στρωμάτων, να επιβάλουμε την ανασυγκρότηση του εργατικού λαϊκού κινήματος σε ταξική κατεύθυνση, να οργανώσουμε την κοινωνική συμμαχία για τη ρήξη και την ανατροπή.
Ευχαριστώ πολύ.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"93849"," Κι εμείς ευχαριστούμε.
Ολοκληρώθηκαν οι εισηγήσεις των εισηγητών και των ειδικών αγορητών και εισερχόμεθα στους αγορητές επί της αρχής και επί των άρθρων. Έχουμε υπολογίσει ότι η συνεδρίαση θα διαρκέσει από εδώ και πέρα, περίπου, οκτώ ώρες.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93850"," Έχουμε δευτερολογίες, κύριε Πρόεδρε;","ΑΝΔΡΕΑΣ ΛΟΒΕΡΔΟΣ",286
"93851"," Βεβαίως. Υπάρχουν πρωτολογίες και δευτερολογίες.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93852"," Ευχαριστώ, κύριε Πρόεδρε.","ΑΝΔΡΕΑΣ ΛΟΒΕΡΔΟΣ",286
"93853"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και τέσσερις εκπαιδευτικοί-συνοδοί τους από το 1ο Γυμνάσιο Γιαννιτσών Πέλλας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Αντώνης Μπέζας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93854"," Κυρίες και κύριοι συνάδελφοι, το κακό με την πολιτική –και το βλέπω και στη συζήτηση που γίνεται σήμερα, από την πλευρά της Αντιπολίτευσης- είναι ότι σε στιγμές μεγάλων κρίσεων τα πράγματα εξελίσσονται με τόσο γρήγορους ρυθμούς, που ξεχνάμε εύκολα αυτά που έχουν συμβεί, ακόμη και μόλις πριν από λίγους μήνες.
Ας θυμηθούμε, λοιπόν, πού βρισκόμασταν πριν από λίγους μήνες. Πριν από ένα μόλις χρόνο, η Ελλάδα εθεωρείτο ο αδύναμος κρίκος της Ευρωζώνης και οι περισσότεροι διεθνείς αναλυτές, δημοσιογράφοι, νομπελίστες οικονομολόγοι, τραπεζίτες, πρώην τραπεζίτες κ.λπ., προεξοφλούσαν την έξοδο της χώρας από το ευρώ και θεωρούσαν δεδομένη τη χρεοκοπία της. Και όμως, τα πράγματα ήρθαν τελείως διαφορετικά απ’ ό,τι τα περίμεναν όλοι αυτοί που προεξοφλούσαν την καταστροφή της Ελλάδας.
Σήμερα η Ελλάδα παραμένει στο ευρώ και η κατάσταση σταθεροποιείται. Μια καλή απόδειξη ότι, παρά την αβεβαιότητα και την ανησυχία που κλιμακώνονται σε ολόκληρη την Ευρώπη, τα πράγματα στην Ελλάδα έχουν αλλάξει και έχουν αλλάξει προς το καλύτερο, είναι και το νομοσχέδιο που συζητούμε σήμερα. Ναι, είναι και το νομοσχέδιο που συζητούμε σήμερα και θα εξηγήσω γιατί. Διότι είναι η πρώτη φορά τα τελευταία τρία χρόνια, που η χώρα βρίσκεται σε πρόγραμμα οικονομικής προσαρμογής, που το όποιο δημοσιονομικό κενό έχει καλυφθεί χωρίς να ληφθούν πρόσθετα περιοριστικά μέτρα.
Ακόμη και το ΕΕΤΗΔΕ αν είχε καταργηθεί πλήρως, θα υπήρχε ο ενιαίος φόρος ακινήτων. Άρα, δεν υπάρχουν νέα μέτρα με το ΕΕΤΑ που θεσμοθετείται στο συγκεκριμένο νομοσχέδιο. 
Για πρώτη φορά, αποφασίζεται μείωση φορολογικών συντελεστών, όπως γίνεται για τη φορολόγηση της ακίνητης περιουσίας, μέσω των λογαριασμών της ΔΕΗ, όπου υπάρχει η μείωση της τάξης του 15% και αποφασίζεται επίσης ότι θα τεθεί στο τραπέζι της διαπραγμάτευσης και περαιτέρω μείωση φορολογικών συντελεστών στην επόμενη αξιολόγηση του προγράμματος οικονομικής προσαρμογής. 
Για πρώτη φορά, διευκολύνονται οι επιχειρήσεις και τα νοικοκυριά με εκτεταμένες ρυθμίσεις ληξιπρόθεσμων οφειλών, είτε φορολογικών, είτε ασφαλιστικών οφειλών, με την επιβολή δηλώσεων ΦΠΑ ακόμη και αν δεν έχουν τη δυνατότητα να πληρώσουν το φόρο, με την επιτάχυνση της επίλυσης των φορολογικών διαφορών στο επίπεδο της φορολογικής διοίκησης. 
Παράλληλα, για πρώτη φορά διασφαλίζεται ταχύτητα στην απονομή της πειθαρχικής ευθύνης, βελτιώνεται ο ανταγωνισμός ώστε να μειωθούν οι τιμές -γιατί αυτός είναι ο στόχος των παρεμβάσεων που γίνονται σε διάφορα επαγγέλματα, να βελτιωθεί ο ανταγωνισμός και να μειωθούν οι τιμές για λογαριασμό των καταναλωτών- και δημιουργείται ένα νέο πλαίσιο στρατηγικής για την καταπολέμηση της διαφθοράς μέσω του εθνικού συντονιστή. 
Όλα αυτά, τα οποία ήταν ζητούμενα εδώ και πολύ καιρό απ’ όλες τις πτέρυγες της Βουλής και απ’ όλους τους θεσμικούς και παραγωγικούς φορείς, αποτυπώνονται στο συγκεκριμένο νομοσχέδιο, σε ένα νομοσχέδιο το οποίο έχει κατατεθεί και συζητείται με τη διαδικασία του κατεπείγοντος, επειδή είναι προαπαιτούμενο εκταμίευσης δόσης. 
Και ερωτώ, λοιπόν. Αυτό το γεγονός, δεν συνιστά από μόνο του ένα σημαντικό βήμα προόδου για την οικονομία και μια ξεκάθαρη απόδειξη για τη μεγάλη προσπάθεια που γίνεται από τη συγκεκριμένη Κυβέρνηση; Δεν συνιστά αυτό το γεγονός από μόνο του, την καλύτερη απάντηση σε όλους εσάς, κύριοι συνάδελφοι της Αντιπολίτευσης, που προβλέπατε ότι το Μάρτιο θα πέσει η Κυβέρνηση επειδή θα αναγκαστεί να πάρει νέα μέτρα, που προβλέπατε πριν από λίγους μήνες ότι θα υπάρχει καταστροφή, που ζητούσατε πριν από λίγες εβδομάδες εδώ, στην Αίθουσα της Βουλής, να παραιτηθεί η Κυβέρνηση λόγω της κυπριακής κρίσης, που μεμψιμοιρείτε ακόμη και τώρα, γιατί υποτίθεται, οι δόσεις της καταβολής των ληξιπρόθεσμων οφειλών δεν είναι αρκετές ή γιατί δεν έπρεπε να έρθει το νομοσχέδιο με τη διαδικασία του κατεπείγοντος;
Κυρίες και κύριοι συνάδελφοι, γνωρίζουμε ότι υπάρχουν πράγματα τα οποία θα έπρεπε να βελτιωθούν. Όμως, δεν δημιουργούμε ένα κράτος έκτακτης ανάγκης. Πρέπει όλοι να αντιληφθούμε -και εμείς και εσείς- ότι η χώρα βρίσκεται σε κατάσταση έκτακτης ανάγκης και επομένως πρέπει να πράξουμε ανάλογα. 
Άκουσα χθες στην Επιτροπή Οικονομικών Υποθέσεων, άκουσα και σήμερα να το επαναλαμβάνει ο εισηγητής του ΣΥΡΙΖΑ, ο κ. Τσακαλώτος που βρίσκεται στην Αίθουσα, ότι δεν μπορεί να υπάρχει αισιοδοξία, αφού ακόμη και αν σταματήσουν οι αρνητικοί ρυθμοί ανάπτυξης, θα είμαστε σε πολύ χειρότερη θέση από τις άλλες χώρες του λεγόμενου ευρωπαϊκού πολιτικού Νότου, διότι θα πρέπει να αντισταθμίσουμε τις απώλειες, οι οποίες λόγω της παρατεταμένης ύφεσης έχουν φθάσει σωρευτικά πράγματι στο 20% του ΑΕΠ κατά την πενταετία 2008-2012 και θα είναι ακόμη μεγαλύτερες λόγω της ύφεσης που θα υπάρξει και φέτος το 2013. 
Παράλληλα, ο Πρόεδρος του ΣΥΡΙΖΑ, ο κ. Τσίπρας, από την Πορτογαλία όπου βρισκόταν, αμφισβήτησε για μια ακόμη φορά τη βιωσιμότητα του ελληνικού χρέους, λέγοντας ότι η Ελλάδα δεν θα μπορέσει να το εξυπηρετήσει. 
Ως προς το δεύτερο, ειλικρινά δεν μπορώ να αντιληφθώ σε τι εξυπηρετεί  αυτήν την περίοδο μια τέτοια ανεύθυνη συζήτηση και μάλιστα από τον Αρχηγό της Αξιωματικής Αντιπολίτευσης…","ΑΝΤΩΝΙΟΣ ΜΠΕΖΑΣ",343
"93855"," Κάθε εβδομάδα το λέει ο Υπουργός σας…","ΕΥΚΛΕΙΔΗΣ ΤΣΑΚΑΛΩΤΟΣ",510
"93856"," Αφήστε να ολοκληρώσω. 
Δεν μπορώ να αντιληφθώ σε τι εξυπηρετεί αυτήν την περίοδο μια τέτοια ανεύθυνη συζήτηση και μάλιστα από τον Αρχηγό της Αξιωματικής Αντιπολίτευσης, όταν η βιωσιμότητα, κύριοι συνάδελφοι, αποτελεί προϋπόθεση για τη συνέχιση χρηματοδότησης της χώρας και όταν οι εταίροι μας έχουν ήδη δεσμευθεί με την απόφαση του Eurogroup του περασμένου Νοεμβρίου 2012 ότι ακόμη και αν αποδειχθεί ότι χρειάζεται περαιτέρω μείωση του χρέους, αυτό θα υπάρξει εάν πετύχουμε πρωτογενές πλεόνασμα. 
Όσον αφορά το πρώτο επιχείρημα των στελεχών του ΣΥΡΙΖΑ, της μεγαλύτερης προσπάθειας δηλαδή που θα χρειαστούμε, θα ήθελα να πω, ότι αυτό αποτελεί την καλύτερη απόδειξη ότι πρέπει να βγούμε από την ύφεση και την κρίση όσο το δυνατόν πιο γρήγορα. Για να βγούμε όμως από την ύφεση, χρειαζόμαστε χρήματα τα οποία δεν μπορεί να κόψει η Κεντρική Τράπεζα της Ελλάδος, όπως κόβει η Κεντρική Τράπεζα των Ηνωμένων Πολιτειών. Για να βγούμε από την ύφεση, χρειαζόμαστε χρήματα για να πληρώσουμε, για παράδειγμα, τις ληξιπρόθεσμες οφειλές του δημοσίου προς τους ιδιώτες, χρήματα για να «τρέξουν» τα προγράμματα αντιμετώπισης της ανεργίας, χρήματα για να πετύχουμε την ανακεφαλαιοποίηση των τραπεζών και να εξασφαλίσουμε τις καταθέσεις, για να μη συμβούν αυτά που συνέβησαν στην Κύπρο. Χρειαζόμαστε χρήματα και δεν μπορούμε να τα βρούμε αυτά τα χρήματα ούτε από τη Ρωσία -όπως δεν τα βρήκε η Κύπρος- ούτε καταργώντας μονομερώς το μνημόνιο. 
Και εδώ βρίσκεται ακριβώς, για εμένα, το τεράστιο έλλειμμα στρατηγικής της Αντιπολίτευσης. Δεν μπορείς να είσαι έξω από το μνημόνιο και να έχεις ταυτόχρονα και τα χρήματα των δανειστών σου ούτε μπορείς να είσαι μέσα στην Ευρώπη και τα οφέλη που η Ευρώπη προσφέρει και ταυτόχρονα να μη δέχεσαι μονομερώς τους όρους που αυτή θέτει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ζητώ το κεκτημένο που είχαν και οι προηγούμενοι συνάδελφοι, δηλαδή ένα λεπτό ακόμη. 
Αυτά δεν γίνονται παρά μόνο αν είσαι οπαδός του «τρίτου δρόμου», ενός «τρίτου δρόμου» που οδηγεί προς την χρεοκοπία και προς την καταστροφή. 
Το στοίχημα που εμείς ως Νέα Δημοκρατία θέλουμε να κερδίσουμε, είναι να βγει η Ελλάδα το ταχύτερο δυνατό από την κρίση, πράγμα που σημαίνει ότι πρέπει να πιάσουμε τους στόχους μας και στο τέλος του χρόνου να υπάρχει ανάκαμψη. Και καθώς φέρνουμε θετικά αποτελέσματα -διότι φέρνουμε θετικά αποτελέσματα- αλλάζουμε σταδιακά τους όρους του προγράμματος προσαρμογής, ώστε να γίνει πιο αποτελεσματικό, πιο βιώσιμο και να διασφαλίζει την κοινωνική συνοχή. Αυτό γίνεται με το νομοσχέδιο το οποίο συζητούμε σήμερα. 
Όλοι όσοι στηρίζουμε την Κυβέρνηση και ψηφίζουμε το νομοσχέδιο, δεν είμαστε με το μνημόνιο αλλά θέλουμε να βγούμε από το μνημόνιο με ασφάλεια και σιγουριά. Όλοι όσοι στηρίζουμε την Κυβέρνηση, το κάνουμε διότι βλέπουμε ότι υπάρχουν αποτελέσματα. Και η Κυβέρνηση μπορεί να στέκεται στα πόδια της και να διαπραγματεύεται πλέον, ανταποκρινόμενη στις ανάγκες της πραγματικής οικονομίας, στις ανάγκες της ανάπτυξης και στις ανάγκες της κοινωνίας. 
Αυτή ήταν και η αιτία που ο κοινοβουλευτικός διάλογος, ο οποίος έγινε χθες στην Επιτροπή Οικονομικών Υποθέσεων, δεν ήταν ένας τυπικός και μη ουσιαστικός διάλογος, όπως θα ήθελε η Αντιπολίτευση. Το αντίθετο. Ήταν ένας διάλογος ζωντανός, ο οποίος έφερε αποτελέσματα, και για τα φωτοβολταϊκά των κατ’ επάγγελμα αγροτών, που δεν θα υπάγονται στη νέα έκτακτη εισφορά και για τις άδειες των λαϊκών αγορών και για τα άτομα με αναπηρία και για την κοινωνική εργασία, σε συνεργασία και μετά από επεξεργασία της πρότασης του ΠΑΣΟΚ από το Υπουργείο Εργασίας και το Υπουργείο Οικονομικών. 
Πιστεύω ότι αυτός ο διάλογος, κύριοι Υπουργοί, θα συνεχιστεί και σήμερα εδώ, στην Ολομέλεια, για άλλα ζητήματα, όπως, για παράδειγμα, για τα ζητήματα που έχει θέσει το Οικονομικό Επιμελητήριο Ελλάδος. 
Τελειώνω, κύριε Πρόεδρε, λέγοντας το εξής: Μπορεί, κυρίες και κύριοι συνάδελφοι, σήμερα να είναι η Κυριακή των Βαΐων αλλά μακριά από εμένα και από όλους εμάς που στηρίζουμε την Κυβέρνηση, τα «ωσαννά» και οι πανηγυρισμοί.","ΑΝΤΩΝΙΟΣ ΜΠΕΖΑΣ",343
"93857"," Ναι, τα θρησκευτικά τα είπε ο κ. Βορίδης!","ΖΩΗ ΚΩΝΣΤΑΝΤΟΠΟΥΛΟΥ",272
"93858"," Γνωρίζουμε πόσο πολύ κρίσιμη είναι η κατάσταση μπροστά μας. Γνωρίζουμε ότι υπάρχουν πολλά ακόμα πράγματα τα οποία πρέπει να γίνουν και δεν πανηγυρίζουμε. Το παρήγορο, όμως, είναι ότι δεν πανηγυρίζουν πλέον κι αυτοί οι οποίοι είχαν επενδύσει στην καταστροφή και τη χρεοκοπία της χώρας. 
Σας ευχαριστώ πολύ.
(Χειροκροτήματα)","ΑΝΤΩΝΙΟΣ ΜΠΕΖΑΣ",343
"93859"," Κι εμείς ευχαριστούμε.
Θα γίνει ένας κύκλος των πρώτων ομιλητών. Ο τελευταίος του πρώτου κύκλου θα είναι ο κ. Γλέζος. Μετά τον κ. Γλέζο θα μιλήσει ο Υπουργός, ο κ. Στουρνάρας. Θα ακολουθήσει πάλι ένας κύκλος ομιλητών και μετά θα μιλήσει ο κ. Βρούτσης. Αυτή είναι η διαδικασία.
Θα μιλήσει, δηλαδή, ένας Βουλευτής από όλα τα κόμματα, οι ανεξάρτητοι και ο κ. Γλέζος. Κλείνει αυτός ο κύκλος, μιλάει ο κ. Στουρνάρας, γίνεται ξανά ένας κύκλος και μιλάει ο κ. Βρούτσης. 
Το λόγο έχει ο κ. Στρατούλης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93860"," Ευχαριστώ, κύριε Πρόεδρε.
Κύριοι Υπουργοί της Κυβέρνησης, κυρίες και κύριοι Βουλευτές της Νέας Δημοκρατίας, του ΠΑΣΟΚ και της Δημοκρατικής Αριστεράς, σήμερα δυστυχώς, είναι μια ιστορική μέρα αλλά θα γραφτεί με μαύρα γράμματα, όχι μόνο για τον αντισυνταγματικό, αντικοινοβουλευτικό τρόπο με τον οποίον επιχειρείτε να περάσετε το μίνι μνημόνιό σας αλλά και γιατί μας γυρίζετε, με τις ρυθμίσεις αυτού του νομοσχεδίου που πάτε να ψηφίσετε, εκατόν δύο ολόκληρα χρόνια πίσω. 
Και μας γυρίζετε τόσο πίσω και σε τέτοιες εποχές, γιατί πρώτη φορά από το 1911, που θεσπίστηκε συνταγματικά η μονιμότητα των δημοσίων υπαλλήλων, με εξαίρεση τις χρονικές περιόδους τριών δικτατοριών και της γερμανικής Κατοχής που δεν σεβάστηκαν αυτήν τη συνταγματική διάταξη, έρχεστε εσείς τώρα, θυμίζοντας αυτές τις ανώμαλες πολιτικά εποχές, να θεσπίσετε τη δυνατότητα απολύσεων -αυτήν τη φορά καθαρών απολύσεων εργαζομένων στο δημόσιο- χωρίς να χρησιμοποιείτε πλέον ούτε το πρόσχημα της διαθεσιμότητας, της κινητικότητας ή της εφεδρείας, που τουλάχιστον χρησιμοποιούσατε για ένα δωδεκάμηνο ως προθάλαμο για απολύσεις.
Κουρελιάζετε το Σύνταγμα! Οδηγείτε σε απολύσεις χιλιάδες εργαζομένους του δημοσίου και ανοίγετε το δρόμο για τετραπλάσιες απολύσεις εργαζομένων στον ιδιωτικό τομέα, λόγω αφαίρεσης από την κατανάλωση των εισοδημάτων αυτών των χιλιάδων απολυμένων του δημοσίου. Και όλα αυτά, μόνο και μόνο για να κάνετε το χατίρι της τρόικας και των οικονομικών συμφερόντων που εκπροσωπεί, που επιδιώκει και επιδιώκουν και επιδιώκετε, κανείς και καμμία να μην αισθάνεται ασφαλής και βέβαιος για την αυριανή μέρα σ’ αυτήν τη χώρα. 
Εάν περάσουν αυτές οι διατάξεις, θα αποτελούν αιώνιο στίγμα αίσχους και ντροπής για την Κυβέρνησή σας και η πλατεία Κλαυθμώνος θα πρέπει τότε να μετονομαστεί σε πλατεία Σαμαρά, σε πλατεία Βενιζέλου, σε πλατεία Μανιτάκη και πλατεία Τόμσεν. Και σαν μην έφθανε η κερκόπορτα που ανοίγετε για απολύσεις στο δημόσιο, κάνετε σήμερα ακόμα πιο αυστηρό το πειθαρχικό δίκαιό τους, εξαφανίζοντας και το τελευταίο απομεινάρι του τεκμηρίου της αθωότητας, με την κατάργηση του δεύτερου βαθμού πειθαρχικής κρίσης για ορισμένα πειθαρχικά παραπτώματα και με την «ρακιντζοποίηση» του δημοσίου, με τις αρχικές και άλλες υπεραρμοδιότητες που δίνετε στον επιθεωρητή Δημόσιας Διοίκησης, έξω από κάθε λογική και πρακτική υπηρεσιακής ιεραρχίας.
Με αυτόν τον τρόπο, όμως, μετατρέπετε τους δημοσίους υπαλλήλους σε ομήρους μεγάλων ή και μικρότερων οικονομικών και πολιτικών συμφερόντων, τα οποία θα αδυνατούν αυτοί οι δημόσιοι υπάλληλοι να ελέγξουν, φοβούμενοι καταγγελίες τους και συνεπακόλουθα ένταξή τους είτε σε καθεστώς αργίας είτε σε απόλυση.
 Μέσα σε ένα τέτοιο καθεστώς φόβου και ανασφάλειας, απαντήστε μου, κύριοι Υπουργοί και κύριοι Βουλευτές της Νέας Δημοκρατίας, του ΠΑΣΟΚ και της Δημοκρατικής Αριστεράς, που θα ψηφίσετε αυτό το νομοθετικό έκτρωμα, ποιος δημόσιος υπάλληλος και συγκεκριμένα ποιος ελεγκτής του Σώματος Επιθεωρητών Εργασίας, ποιος ελεγκτής του ΙΚΑ, ποιος ελεγκτής του ΟΑΕΔ, ποιος ελεγκτής του ΣΔΟΕ θα τολμήσει να ασκήσει απεριόριστα τις ελεγκτικές του αρμοδιότητες και ποιος θα βάλει την υπογραφή του για οτιδήποτε, ξέροντας ότι έτσι διακινδυνεύει την αξιοπρέπειά του πρώτα από όλα αλλά και το ψωμί το δικό του και των παιδιών του; Απαντήστε μου. Ποιος ή ποια;
Είναι σαφές ότι και με αυτόν τον τρόπο η Κυβέρνησή σας και η τρόικα δίνουν άλλο ένα διαλυτικό και θανάσιμο πλήγμα στο δημόσιο τομέα και στο συνταγματικό δικαίωμα των πολιτών να εξυπηρετούνται από αυτόν το δημόσιο τομέα.
Ταυτόχρονα, ανοίγετε διάπλατα το δρόμο και εξυπηρετείτε ιδιωτικά συμφέροντα που καραδοκούν να αναλάβουν και να εμπορευματοποιήσουν βασικές υπηρεσίες του δημοσίου, τις οποίες διαλύετε ή καταργείτε, επιβαρύνοντας οικονομικά ακόμα περισσότερο τα εξαντλημένα από τις μνημονιακές πολιτικές σας λαϊκά στρώματα. Αυτό, όμως, που χρειάζεται η Δημόσια Διοίκηση, δεν είναι οι απάνθρωπες κατεδαφιστικές και διαλυτικές -γι’ αυτήν- πολιτικές σας αλλά μια άλλη πολιτική στήριξης και αναβάθμισης των υπηρεσιών της προς τους πολίτες, την οικονομία και την κοινωνία. Και αυτό μπορεί να γίνει μέσα από το σπάσιμο των πελατειακών και ρουσφετολογικών μηχανισμών, που οι δικές σας κυβερνήσεις εγκαθίδρυσαν και των θυλάκων αδιαφάνειας και διαπλοκής με ιδιωτικά συμφέροντα. Αυτό μπορεί να γίνει με διαφάνεια, με εκσυγχρονισμό, με κοινωνικό λαϊκό έλεγχο σε όλα τα κέντρα των αποφάσεων και στη λειτουργία της. 
Λέτε, κύριε Στουρνάρα, ότι όλα τα κάνατε για να συγκεντρώσετε έσοδα για το δημόσιο. Τότε γιατί, κύριε Στουρνάρα, κρατάτε ακέφαλη για τρεις μήνες τώρα τη Γενική Γραμματεία Πληροφοριακών Συστημάτων του Υπουργείου σας και γιατί τώρα με αυτό το νομοσχέδιο προτείνετε τη διάσπασή της, το διαμελισμό της, με ό,τι αυτό μπορεί να σημαίνει, όσον αφορά το ρόλο της στην καταπολέμηση της φοροδιαφυγής και την εξυπηρέτηση των φορολογουμένων;
Κύριε Υπουργέ Εργασίας, με το παρόν νομοσχέδιο θεσπίζετε τη δημιουργία στο Υπουργείο Εργασίας ενός πληροφοριακού συστήματος του «Εργάνη», που διασυνδέει υπολογιστές του ΙΚΑ, του ΟΑΕΔ, του ΣΕΠΕ και θεωρείτε και πανηγυρίζετε γι’ αυτό, ότι έτσι θα καταπολεμήσετε την παρανομία στην αγορά εργασίας. Δεν μπορείτε μόνο με αυτό να την καταπολεμήσετε. Επικοινωνιακή φούσκα είναι επειδή μένετε μόνο σε αυτό, γιατί σε καμμία περίπτωση δεν φθάνει αυτό το σύστημα με διασυνδέσεις υπολογιστών, να καταπολεμήσει την εργοδοτική αυθαιρεσία, πόσω μάλλον, όταν φαίνεται ως μία μεγάλη επικοινωνιακή φούσκα, γιατί οι μνημονιακές σας κυβερνήσεις έχουν κατεδαφίσει την εργατική νομοθεσία και έχουν διαλύσει τους δημόσιους ελεγκτικούς μηχανισμούς, με αποτέλεσμα οι παρανομούντες και ανεξέλεγκτοι εργοδότες να έχουν πλήρως, μα πλήρως αποθρασυνθεί. 
Η κατεδάφιση της εργατικής και ασφαλιστικής νομοθεσίας από τις μνημονιακές σας κυβερνήσεις, η υποστελέχωση και η συνειδητή υστέρηση οικονομικών και άλλων μέσων από τους δημόσιους ελεγκτικούς μηχανισμούς, μετέτρεψαν τη χώρα μας σε μία μεγάλη Μανωλάδα μαύρης και ανασφάλιστης εργασίας. Προχθές, ανακοινώθηκαν από τον αρμόδιο διευθυντή του ελεγκτικού κέντρου του ΙΚΑ ότι στη χώρα μας έχει φθάσει το 40% η ανασφάλιστη και μαύρη εργασία και ότι το 52% των επιχειρήσεων τη χρησιμοποιούν και την αξιοποιούν.
Οι πολιτικές σας αυτές μετέτρεψαν τους χώρους εργασίας πολλών επιχειρήσεων σε στρατόπεδα –κυριολεκτικά- εργασίας με εργαζόμενους, χωρίς ασφάλιση, χωρίς δικαιώματα. Και η Κυβέρνησή σας που ισχυρίζεται ότι με αφορμή τα γεγονότα της Μανωλάδας κατάλαβε ότι κυριαρχεί στη χώρα μας η εργασιακή ζούγκλα, έχει σοβαρές πολιτικές ευθύνες γι’ αυτή, γιατί συνεχίζει και συνεχίζει -και συνεχίζει και με το παρόν νομοσχέδιο- τις ίδιες μνημονιακές πολιτικές που δημιουργούν αυτό το χάος της εργοδοτικής ανομίας και αυθαιρεσίας.   
Βεβαίως, ακόμα και με τη Μανωλάδα έχει η Κυβέρνησή σας ειδικές πολιτικές ευθύνες. Διέλυσε την Επιθεώρηση Εργασίας. Δεν έδινε ούτε τα χρήματα για τις δαπάνες κίνησης στους Επιθεωρητές Εργασίας για να πάνε να κάνουν ελέγχους στα φραουλοχώραφα. Και είχε στο προγραμματισμό της είχε και έχει στο οργανόγραμμα του Υπουργείου Εργασίας την κατάργηση παντελώς της Επιθεώρησης Εργασίας σε ολόκληρο το Νομό Ηλείας. 
Όλα αυτά αποδεικνύουν ότι δεν θέλετε ουσιαστικούς, πραγματικούς ελέγχους στην αγορά εργασίας. Αφήνετε ασύδοτους τους εργοδότες να παραβιάζουν αυτό το ελάχιστο εργατικό δίκαιο –«εργοδοτικό δίκαιο» πρέπει πλέον να ονομάζεται- που έχει απομείνει από την κατεδάφιση που υπέστη από τις μνημονιακές πολιτικές των κυβερνήσεών σας. Και αυτό το κάνετε όχι έτσι, γενικά και αόριστα, αλλά με ταξική μονομέρεια, γιατί θέλετε, μαζί με την τρόικα, να επιβάλετε στους εργαζόμενους στη χώρα μας μισθούς Βουλγαρίας και Ρουμανίας, -που τους έχετε ήδη συμφωνήσει στο δεύτερο μνημόνιο, σελίδα 713- και εργασιακές σχέσεις Κοσόβου, για να αυξήσετε τα κέρδη των μεγάλων επιχειρήσεων είτε εγχώριων είτε πολυεθνικών, που ορέγονται να καταπιούν αμάσητο τον υπό εκποίηση δημόσιο και κοινωνικό πλούτο της χώρας μας. 
Το ίδιο συμβαίνει και με τις διατάξεις που έχετε στο παρόν νομοσχέδιο για την είσπραξη από τα ασφαλιστικά ταμεία των οφειλών των επιχειρήσεων. Ούτε τα ασφαλιστικά ταμεία θα εισπράξουν τίποτα ούτε οι μικρομεσαίες επιχειρήσεις θα μπορέσουν να ανταποκριθούν, γιατί οι προϋποθέσεις είναι τέτοιες που δεν το επιτρέπουν. Το λέει η ΓΣΕΒΕΕ και η ΕΣΕΕ, οι συνδικαλιστικές οργανώσεις των επαγγελματιών και εμπόρων και δεν έχω να σας προσθέσω τίποτα. 
Οι μνημονιακές σας πολιτικές είναι που έφεραν σε αδιέξοδο και σε κατάρρευση τα ασφαλιστικά ταμεία είτε με την ύφεση και την ανεργία που προκαλούν είτε με το σφαγιασμό των μισθών είτε με την επέκταση της μερικής, προσωρινής απασχόλησης και της εκ περιτροπής εργασίας είτε με την ανοχή στην ιλιγγιώδη εισφοροδιαφυγή είτε με το κούρεμα του PSI που τους στερήσατε ένα πολύ μεγάλο μέρος από τα ήδη λεηλατηθέντα από όλες τις προηγούμενες δεκαετίες αποθεματικά τους, με ένα στόχο. Να μην μπορούν την 1η Ιανουαρίου του 2015 -που έχετε συμφωνήσει με την τρόικα και που έχετε νομοθετήσει το 2010- παρά να δώσουν μόνο 350 ευρώ ως εγγυημένη σύνταξη, όπως προβλέπεται σε αυτό το νομοθέτημά σας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνοντας, στην αιτιολογική έκθεση αναφέρεται ότι τα πράγματα πάνε καλύτερα στη χώρα. Δεν μπορούμε να καταλάβουμε γιατί ισχυρίζεστε ότι πάνε καλύτερα στη χώρα, όταν έχουμε ενάμισι εκατομμύριο ανέργους, όταν έχουμε εξακόσιες χιλιάδες απλήρωτους εργαζόμενους, διακόσιες χιλιάδες νέα παιδιά που ξενιτεύονται και όταν έχουμε όλη αυτήν την κοινωνική καταστροφή. Όσοι τη συνέταξαν -και αν τη πιστεύει και η Κυβέρνηση- ή ζείτε σε άλλο πλανήτη, σε άλλη χώρα ή μας δουλεύετε ομαδικά. Δυστυχώς, δεν δουλεύετε ομαδικά εμάς και τον ελληνικό λαό μόνο. Έχετε μετατραπεί -μέρες που είναι, που τόλμησε ο κ. Βορίδης, να μας αποκαλέσει υποκριτές και Φαρισαίους- σε σταυρωτές του ελληνικού λαού. Κυριολεκτικά σε σταυρωτές!","ΔΗΜΗΤΡΙΟΣ ΣΤΡΑΤΟΥΛΗΣ",485
"93861"," Σας παρακαλώ, ολοκληρώστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93862"," Ολοκληρώνω, κύριε Πρόεδρε. 
Η ανάσταση, όμως, του λαού θα έρθει. Και θα έρθει με τους αγώνες του και την ψήφο του, γιατί θα ανατρέψει αυτήν την Κυβέρνηση και θα ανοίξει το δρόμο για μια άλλη κυβέρνηση, της Αριστεράς, για ελπίδα, πρόοδο και κοινωνική προκοπή.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"93863"," Ο κ. Φίλιππος Σαχινίδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93864"," Σας ευχαριστώ, κύριε Πρόεδρε. 
Κυρίες και κύριοι συνάδελφοι, πριν από δέκα μήνες, τρία κόμματα με διαφορετική ιδεολογική αφετηρία, πήραν την πρωτοφανή απόφαση να συνεργαστούν. Τότε πολλοί πίστεψαν ότι η Κυβέρνηση αυτή δεν θα άντεχε στο χρόνο. Τα δύο από τα τρία κόμματα ήταν, για περισσότερο από τριάντα πέντε χρόνια, το ένα απέναντι στο άλλο. Ήταν λογικό, λοιπόν, να υποθέσει κανείς ότι μικροπολιτικές σκοπιμότητες θα εμπόδιζαν τη συνεργασία. Πολύ περισσότερο που ο μεγάλος ηττημένος των διπλών εκλογών του 2012, το ΠΑΣΟΚ, καλούνταν να στηρίξει τη Νέα Δημοκρατία, που στάθηκε σκληρά απέναντί του για δύο χρόνια, ανεβάζοντας έτσι  το κόστος της προσαρμογής που ακολουθούσε η χώρα. Συναίνεση ζητήσαμε αλλά συναίνεση δεν βρήκαμε. 
Όσοι από την προηγούμενη Κοινοβουλευτική Ομάδα του ΠΑΣΟΚ επανεκλεγήκαμε, μαζί με τους νεοεκλεγμένους συναδέλφους μας κάναμε συνειδητά, μετά τις εκλογές, τη μεγάλη, την ιστορική υπέρβαση. Γιατί κρίναμε ότι αυτό έχει ανάγκη η χώρα, κρίναμε ότι αυτό ήταν σωστό για τη χώρα και για τους πολίτες της. Όχι εύκολα αλλά δύσκολα. Όχι ανέφελα αλλά με προβλήματα, όπως φάνηκε από τις δυσλειτουργίες της Κυβέρνησης της τελευταίας περιόδου, τις οποίες πρέπει να ξεπεράσουμε άμεσα.
Επειδή δεν έχουμε δικαίωμα να επαναλάβουμε τα λάθη του παρελθόντος, έχω πει, ότι κάνουν λάθος όσοι στη Νέα Δημοκρατία υπερασπίζονται μία στρατηγική «μη συνεργασίας» μεταξύ των τριών κομμάτων. Είναι κοντόθωρη στρατηγική. 
Η χώρα από το 2009 έκανε σημαντικά βήματα στη δημοσιονομική της προσαρμογή, αλλά και στην αποκατάσταση της ανταγωνιστικότητάς της. Το τονίζω αυτό, γιατί κάποιοι πιστεύουν ότι η χώρα άλλαξε ξαφνικά τους τελευταίους μήνες. 
Διαβάστε, τι λέει η αιτιολογική έκθεση για την προσαρμογή από το 2009. Αυτές οι μεγάλες προσαρμογές της τριετίας, που με μεγάλες θυσίες πέτυχαν οι Έλληνες πολίτες, είναι που αυξάνουν την αξιοπιστία και τη διαπραγματευτική θέση της χώρας στις συζητήσεις με τους εταίρους της. Αυτό λέγαμε σε όσους μας έκαναν κριτική ότι δεν διαπραγματευόμασταν αρκετά. Έτσι μπορούμε να βελτιώσουμε τις συμφωνίες σε κάθε βήμα. 
Και αυτό έχει ιδιαίτερη σημασία, καθώς βαδίζουμε στο δρόμο για τη δημιουργία πρωτογενών πλεονασμάτων. Γιατί η χώρα μας, παρά τη σημαντική μείωση του χρέους που έχει πετύχει, πρέπει να μειώσει, ακόμη, περισσότερο το χρέος της. Δεν μπορεί η χώρα να προχωρήσει, όσο την πνίγει αυτό το μεγάλο χρέος. Πρέπει να μειωθεί κι άλλο για να ανασάνει η οικονομία, για να μειωθούν τα βάρη για τους πολίτες. 
Αυτή η μείωση, προϋποθέτει νέες αποφάσεις από την πλευρά των εταίρων μας. 
Πρέπει, λοιπόν, να προχωρήσουμε γρήγορα στην υλοποίηση των δεσμεύσεων που έχουμε αναλάβει, για να εξασφαλιστούν οι όποιες μελλοντικές, θετικές για το χρέος ή και για τη χώρα, αποφάσεις επιθυμούμε. 
Τον Φεβρουάριο του 2012  εξασφαλίστηκαν 50 δισεκατομμύρια ευρώ για να χρησιμοποιηθούν για την ανακεφαλαιοποίηση των τραπεζών. Έτσι αποφεύχθηκαν λύσεις σαν και αυτές που προκρίθηκαν στην περίπτωση της Κύπρου. Έχει καθυστερήσει υπερβολικά η ανακεφαλαιοποίηση, επιτείνοντας την αβεβαιότητα που υπάρχει στην αγορά. 
Η ανακεφαλαιοποίηση δεν είναι αυτοσκοπός. Είναι το μέσο για μια υγιή πιστωτική επέκταση που θα βοηθήσει την οικονομία και θα επιτρέψει στις τράπεζες να επιστρέψουν σταδιακά στην κερδοφορία. Έτσι θα καταφέρει το Ταμείο Χρηματοπιστωτικής Σταθερότητας, που θα ελέγχει την πλειοψηφία όλων των ελληνικών τραπεζών, να πουλήσει τις μετοχές που θα έχει στα χέρια του και να ανακτήσει το μεγαλύτερο μέρος από τα 50 δισεκατομμύρια ευρώ που βαρύνουν τους Έλληνες φορολογούμενους. 
Επομένως, οι ευθύνες των διοικήσεων του Ταμείου Χρηματοπιστωτικής Σταθερότητας για την προστασία του δημόσιου συμφέροντος είναι τεράστιες. Τα λάθη του παρελθόντος στον τραπεζικό τομέα δεν πρέπει να επαναληφθούν.  Αν στο μέλλον οι διοικήσεις των τραπεζών επαναλάβουν τα λάθη του παρελθόντος, γιατί τώρα πλέον ρισκάρουν μόνο το 10% του μετοχικού κεφαλαίου, τότε μπορεί να έχουν εφαρμογή οι νέες προτάσεις που προωθεί η Ευρωπαϊκή Επιτροπή. Και τότε δεν θα υπάρχει καμμιά δικαιολογία. 
Επίσης, το πρόγραμμα των αποκρατικοποιήσεων πρέπει να προχωρήσει σε συνθήκες απόλυτης διαφάνειας και προς όφελος των φορολογουμένων. Η χώρα έχει ανάγκη να προσελκύσει επενδύσεις από το εξωτερικό και το εσωτερικό, προκειμένου να προχωρήσει στην ανασυγκρότηση της οικονομίας. 
Είχαμε συσσωρεύσει ένα μεγάλο διαρθρωτικό έλλειμμα ανταγωνιστικότητας, το οποίο διευρυνόταν χρόνο με το χρόνο αμέσως μετά την ένταξη στην ΟΝΕ. Η οικονομία μας δεν ήταν ανταγωνιστική ή εξωστρεφής. Μέχρι σήμερα, μεγάλο τμήμα της ιδιωτικής επιχειρηματικότητας δεν αναλάμβανε ρίσκο. Επεδίωκε διασφαλισμένες προσόδους μέσα από συναλλαγές με το δημόσιο.  Έτσι, μόλις κατέρρευσαν τα οικονομικά του δημόσιου τομέα συμπαρασύρθηκε και ο ιδιωτικός τομέας. 
Οι ιδιώτες, λοιπόν, σήμερα καλούνται και αυτοί να συμμετάσχουν στην προσπάθεια για την ανασυγκρότηση της χώρας, όχι, όμως, επιδιώκοντας ξανά συναλλαγές με το δημόσιο και τις δημόσιες προμήθειες. Γιατί έτσι διαμορφώθηκε ένα πλέγμα πελατειακών σχέσεων δημόσιου και ιδιωτικού τομέα που ενίσχυσε στο παρελθόν τη διαφθορά. 
Αυτή ήταν και παραμένει η κριτική της κοινωνίας στα πολιτικά κόμματα της χώρας που είχαν την ευθύνη της διακυβέρνησης. Σε αυτήν την κριτική πρέπει με τις επιλογές μας στον τομέα των ιδιωτικοποιήσεων να απαντήσουμε αξιόπιστο. 
Κυρίες και κύριοι συνάδελφοι, η μεγαλύτερη ήττα για τη χώρα μας και τους ανθρώπους της, θα είναι να αργήσει η δημιουργία νέων θέσεων εργασίας, με τις οποίες θα μειωθεί η ανεργία στα επίπεδα προ της κρίσης. Ακόμη και αν επιστρέψουμε σύντομα σε θετικούς ρυθμούς ανάπτυξης, υπάρχει ο κίνδυνος για κάποιο διάστημα η αύξηση της ανεργίας να συνεχίζεται. 
Γι’ αυτό το ΠΑΣΟΚ επιμένει, κύριε Υπουργέ, στις προτάσεις του για την προστασία των υφιστάμενων θέσεων εργασίας αλλά και για τη δημιουργία νέων θέσεων εργασίας. 
Πρέπει να απαντήσουμε στην αγωνία των νοικοκυριών που δεν έχουν κανέναν εργαζόμενο. Πρέπει να απαντήσουμε στην αγωνία των νέων ανθρώπων που βλέπουν οι σπουδές τους να μη διασφαλίζουν πλέον θέσεις εργασίας. 
Τρία χρόνια μετά την έναρξη του προγράμματος και μετά από μια ταραχώδη πολιτικά, κοινωνικά και οικονομικά περίοδο, έχουμε όλες τις πολιτικές προϋποθέσεις να συνεχίσουμε σε όλες τις βαθιές αλλαγές που έχει ανάγκη η χώρα μας. Αλλαγές για τις οποίες στο παρελθόν δεν υπήρχαν οι αναγκαίες συναινέσεις. Σήμερα μπορούμε μαζί τα τρία κόμματα να πετύχουμε όσα δεν επιτεύχθηκαν στο παρελθόν. 
Ας συνεχίσουμε, λοιπόν, την προσπάθεια. Ας διαψεύσουμε και πάλι τις Κασσάνδρες που έβλεπαν από το 2010 την Ελλάδα να καταρρέει και να χρεοκοπεί. Ας αποδείξουμε ότι πέρα από τις ιδεολογικές μας διαφορές, μάς ενώνει η κοινή αγωνία για το μέλλον των πολιτών αυτής της χώρας.
Σας ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΦΙΛΙΠΠΟΣ ΣΑΧΙΝΙΔΗΣ",454
"93865"," Και εμείς ευχαριστούμε.
Το λόγο έχει ο κ. Γιοβανόπουλος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93866"," Λέει κάπου στο «Βασιλιά Ληρ» του Σαίξπηρ: «Αν όλα τούτα είναι μια τρέλα, ωστόσο κάπου υπάρχει μια λογική». Και την ξέρετε καλά. Είναι η λογική της τρόικας! Είναι η λογική της υποταγής! Είναι η λογική η δική σας! Είναι η λογική του ξεπουλήματος! Είναι η λογική του να φέρνετε τυχοδιωκτικές θεσπίσεις, την ώρα που θα περίμενε κανείς μια διορατική δημοκρατία, μια δημοκρατία της διακονίας, της υπηρεσίας στο όνομα του λαού, στην ανάγκη αυτής της κοινωνίας και σε αυτόν τον ιστό που έχει διαρραγεί!
Αντί γι’ αυτό, φέρνετε ένα νόμο - ερπετό, φέρνετε ένα νόμο που τσακίζει και τις τελευταίες ελπίδες, ένα «μνημόνιο 4». Εφορμάτε πάνω στα στοιχειωδέστερα, εκείνα τα τελευταία, τα ακρογωνιαία απομεινάρια αυτής της κοινωνίας και θέλετε και αυτά να τα ξεπατώσετε. 
Οι αρτοποιοί, λοιπόν, πρέπει να γονατίσουν. Φέρνετε το «bake off», γιατί πρέπει να υπηρετήσετε τα μεγάλα συμφέροντα και τα μεγάλα καρτέλ. Βάζετε φόρο στα γιαπιά. Βάζετε φόρο στα πεσμένα κτήρια. Έξω είναι οι άνθρωποι των λαϊκών αγορών οι οποίοι καταστρέφονται, γιατί πρέπει να περνάνε από τον «πάγκο του χασάπη» τώρα για να παίρνουν την άδεια. 
Οι φοροτεχνικοί μας έφεραν ολόκληρα μνημόνια. Τα καταθέτω στα Πρακτικά της Βουλής.
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ο καθένας τώρα θα μπορεί να είναι φοροτεχνικός, γιατί έκανε έξι χρόνια κάπου ή γιατί θέλετε εσείς να ανοίξετε –όπως λέτε- την αγορά. Ποια αγορά; Αυτήν που καταστρέψατε;
Για τους κρεοπώλες, περνάτε μια υποπαράγραφο που λέει ότι τώρα θα μπορούν και με ιδιωτικές άδειες να έρχονται και να γίνονται κρεοπώλες. Και τώρα αυτό το λέτε εσείς νομιμότητα, όταν χρόνια ολόκληρα περνούσαν από τις σχολές κρέατος και έδιναν εξετάσεις. Καταργείτε και τις εξετάσεις γιατί δεν σας βολεύει πια. Το νομοσχέδιο μιλά για ιδρύματα. Ποια ιδρύματα; Εκείνα τα νομικά πρόσωπα ιδιωτικού δικαίου που θα χορηγούν κατά το δοκούν -με πέντε παράδες του μπαμπά- σε κάποιον την άδεια να είναι κρεοπώλης. Το φέρνετε και αυτό. 
Θέλω, σας παρακαλώ πολύ, να μας αποκαλύψετε αν στο κεφάλαιο Β’ υπάρχουν οι παράγραφοι β2 έως β11 που λείπουν. Έξω ο κόσμος είναι ανάστατος. Τα επιμελητήρια είναι ανάστατα. Υπάρχουν οι παράγραφοι β2 έως β11; Γιατί από τα site το έχουμε κατεβάσει, ενώ στο site «parliament» της Βουλής δεν υπάρχει. Αν τυχόν φέρετε τις παραγράφους β2, β3, β5 σε αυτό το Κοινοβούλιο, θα είστε κατάπτυστοι! 
(Χειροκροτήματα από την πτέρυγα των ΑΝΕΛ)
Ο κόσμος είναι ανάστατος. Και θέλουμε να μας πείτε: Οι παράγραφοι β2 μέχρι και β10 υπάρχουν ή δεν υπάρχουν; Γιατί το έχουν τυπώσει, κυκλοφόρησε και όμως εγώ δεν μπόρεσα να το κατεβάσω από το «parliament». 
Θέλουμε, λοιπόν, να μας πείτε αν υπάρχει και αν θα έρθει προς ψήφιση.
Πάντως, η παράγραφος β10, κύριε Ντόλιο, για εκείνα τα επιτόκια που κάποτε πριμοδοτούνταν από το ελληνικό δημόσιο τώρα λέει «ανάκτηση παρανόμως καταβληθέντων». Πώς θα τα πάρετε πίσω; Εσείς τα δώσατε και τώρα θέλετε να τα πάρετε με τόκο από ανθρώπους του Έβρου, από ανθρώπους της Μακεδονίας. Είναι αυτά, που πριν από λίγο η Βουλή ψήφισε και είπε ότι «δεν μπορείτε, κύριοι, να το κάνετε». Γιατί το φέρνετε σε ένα «το παίρνω όλο ή όχι» νομοσχέδιο και εκβιάζετε τους Βουλευτές σας; Τους εκβιάζετε κανονικά, με αχρειότητα, να το ψηφίσουν. Πρέπει να αποκαλυφθούν ένα προς ένα αυτά που φέρνετε μέσα, σε κεκαλυμμένες διατάξεις.
Ακούμε, όμως, και τα παράδοξα εδώ από τον Κοινοβουλευτικό Εκπρόσωπο να μας μιλά ξαφνικά για εκκλησιαστικές ρητορείες και να μας λέει «ουαί υμίν». 
Ποιος μιλάει; Αν τον ρωτήσεις τι θα πει «αρετοσυγκομιδή», θα ξενιστεί, γιατί αυτά είναι τα πατερικά κείμενα, όχι να μιλάμε με λαπαλισμούς, με τσιτάτα. «Ουαί υμίν υποκριτές και φαρισαίοι». Σε ποιους μιλάει; Σε ποιους απευθύνεται;
Ακούστε, κυρίες και κύριοι συνάδελφοι, δυστυχώς, από σήμερα, η μόνη ποινή που μπορώ να σας επιβάλω, είναι να μη σας αποκαλώ συναδέλφους όσους θα ψηφίσετε αυτό το μνημόνιο. Δεν μπορεί να είστε συνάδελφοί μου και δεν μπορώ εγώ να σας αποκαλώ έτσι. Δεν νομίζω ότι υπηρετείτε το εθνικό καθήκον.
(Χειροκροτήματα από την πτέρυγα των ΑΝΕΛ)
Μας επιπλήττετε τάχα για το ότι δεν έχουμε άλλη λύση, καθώς είναι ο μοναδικός δρόμος και δεν έχετε προτάσεις και δεν έχετε άλλη λύση. 
Η Αγροτική Τράπεζα ξεπουλήθηκε. Την πήρε ένας «αχυράνθρωπος». Πήρε δέκα χιλιάδες ακίνητα φιλέτα. Θέλω να μου πείτε. Ο αναλογούν φόρος, που ήταν 150 εκατομμύρια ευρώ, γιατί δεν πληρώθηκε ποτέ; Και αν αυτός είναι ή δεν είναι ο δρόμος για να βρεθούν τα χρήματα, τα οποία εσείς σήμερα εφορμάτε μέσα στο πορτοφόλι του τελευταίου Έλληνα για να τα πάρετε;
Πείτε εσείς, κύριε Υπουργέ Εργασίας, εσείς, κύριε Υπουργέ Ναυτιλίας, πού είναι τα 150 εκατομμύρια ευρώ του φόρου, που θα έπρεπε να πληρώσει η Τράπεζα Πειραιώς και δεν τα πλήρωσε; Κάνατε –λέει- συγχώνευση, bad bank good bank κ.λπ..","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"93867"," Και τα 90 εκατομμύρια του Μελισσανίδη για τον ΟΠΑΠ.","ΧΡΗΣΤΟΣ ΚΑΤΣΩΤΗΣ",214
"93868"," Έρχεται και ο ΟΠΑΠ. Εδώ θα είμαστε.
Υποκρινόμαστε εδώ ότι αυτό το φιάσκο λέγεται κοινοβουλευτική δημοκρατία. Υποκρίνονται, μάλιστα, κάποιοι ότι θα περάσει και αυτό. Όχι! Σας το λέμε καθαρά. Όσες ασκήσεις αμνησίας και αν κάνετε στον ελληνικό λαό, στον ελληνικό κοινωνικό ιστό, στη Βουλή των Ελλήνων, δεν θα ξεχάσουμε. Μην ελπίζετε όλοι εσείς που έρχεστε και φέρνετε τέτοιες διατάξεις ότι θα ξεχάσουμε και μη νομίζετε ότι θα γλυτώσετε εύκολα. Δεν θα γλυτώσετε, γιατί κάποια στιγμή πολύ σύντομα, η επιταγή για ένα νέο σύνταγμα θα εφαρμοστεί και σ’ αυτήν τη Βουλή. Το νέο σύνταγμα, μια νέα διάταξη, θα έλθει εδώ και θα ανατρέψει όλα αυτά τα οποία εσείς σήμερα, με τέτοια θρασύτητα, με τέτοια ιταμότητα, προσπαθείτε να πείσετε και να παραπλανήσετε ότι μπορεί να είναι νόμιμα και να είναι θεσπισμένα.
Δεν μπορεί, κύριοι, να είναι συνταγματικά αυτά που φέρνετε εδώ και δεν μπορεί να ισχύουν σε καμμία έννομη τάξη και σε καμμία λελογισμένη πολιτεία.
Βέβαια, βλέπω έξω –και τελειώνω, κύριε Πρόεδρε, και δεν καταχρώμαι το χρόνο πρέπει να μιλήσουν όλοι οι Βουλευτές, με αυτήν τη φράση τελειώνω- στο εντευκτήριο κάποιους Βουλευτές σ’ αυτό το μνημόνιο «4» -μετά το 1, το 2, το 3, που έξω έκλαιγαν- πάλι να είναι συναισθηματικά φορτισμένοι και να λένε: «Πιεζόμαστε, είμαστε εγκλωβισμένοι, τι να κάνουμε, δεν μπορούμε». Τους βλέπω, έχουν μία ταραχή.
Δεν υπάρχουν, κυρίες και κύριοι συνάδελφοι, συναισθηματισμοί. Συναισθηματισμοί την ώρα του καθήκοντος δεν υπάρχουν. 
Έχει πει ο Λένιν -και αν δεν θυμάμαι καλά, διορθώστε με- ότι οι συναισθηματισμοί την ώρα του καθήκοντος δεν είναι μικρότερο έγκλημα από τη δειλία στον πόλεμο.
Μην τα ψηφίζετε, κυρίες και κύριοι συνάδελφοι. Καταλαβαίνουμε πως περνάτε. Μην τα ψηφίσετε. Βγείτε μπροστά και πείτε: «Όχι, δεν μπορεί να περάσουν αυτά».
Ευχαριστώ πολύ.
 (Χειροκροτήματα από την πτέρυγα των ΑΝΕΛ, του ΣΥΡΙΖΑ-ΕΚΜ και του ΚΚΕ)","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"93869"," Ο κ. Γερμενής έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93870"," Δεν μπορώ πια να θυμηθώ πόσα είναι τα νομοσχέδια, που μέσα σε εννέα μήνες έχετε φέρει προς ψήφιση με τη μορφή του κατεπείγοντος και, μάλιστα, με την πρόφαση πως εάν δεν ψηφιστούν, δεν θα πάρουμε τη δόση από την τρόικα. 
Το ακούσαμε και διά στόματος του Υπουργού, του κ. Στουρνάρα, στην Επιτροπή Οικονομικών. «Πρέπει…» –μας είπε ο κ. Στουρνάρας- «…το πολυνομοσχέδιο να χαρακτηριστεί κατεπείγον γιατί συνεδριάζει τη Δευτέρα το Euro working Group με σκοπό να εγκρίνει τη δόση των 2,8 δισεκατομμυρίων που εκκρεμεί από τον προηγούμενο Μάρτιο και πως, επίσης, το Eurogroup συνεδριάζει στις 13 Μαΐου για να πάρουμε τη δόση των 6 δισεκατομμυρίων ευρώ».
Δηλαδή, για να καταλάβουμε, κάθε φορά που θα συνεδριάζει το Eurogroup, θα έχουμε και ένα τέτοιο πολύ νομοσχέδιο σε fast truck διαδικασία; Εάν αυτό δεν σημαίνει ότι η χώρα τελεί υπό ξένη κατοχή, εάν αυτό δεν λέγεται εκβιασμός, τότε πώς αλλιώς λέγεται;
Θέλω σ’ αυτό το σημείο να πω δυο λόγια εκ μέρους του κλάδου μου, τον κλάδο των αρτοποιών.
Αρχικά, θα ήθελα να επισημάνω ότι αυτό το νομοσχέδιο έχει σκοπό τη διάλυσή του. Οι αρτοποιοί παράγουν ένα προϊόν φρέσκο, ημέρας όπως συνηθίζουμε να λέμε εμείς. Αντ’ αυτού έρχεται τώρα να το ανταγωνιστεί ένα προϊόν κατεψυγμένο, ένα προϊόν που μπορεί να παράγεται στην Τουρκία, στη Βουλγαρία, στην Κίνα. Αλήθεια, μπορεί κανείς να μας πει αυτή η κατεψυγμένη ζύμη πόσα χρόνια μπορεί να είναι μέσα στους καταψύκτες; Τέσσερα, πέντε, έξι, επτά; Και δέκα χρόνια μπορεί να είναι. Όπως αποδείχτηκε πρόσφατα, οι τάρτες, που πωλούνταν στο ΙΚΕΑ ήταν κατεψυγμένες και προερχόμενες από την Κίνα. 
Με αυτές τις τακτικές, θα ανακαλύψουμε στο τέλος και διάφορα περιττώματα ζώων και στο ψωμί, καθώς στις χώρες στις οποίες παράγονται οι κατεψυγμένες ζύμες είναι γνωστό ότι δεν είναι το ίδιο αυστηροί οι υγειονομικοί έλεγχοι. Πρόσφατα είχαμε και στοιχεία στα γενόσημα, στα φάρμακα της TEVA, της ισραηλινής εταιρείας, με περιττώματα ζώων μέσα στα φάρμακα. Είδαμε στο ΙΚΕΑ και κεφτεδάκια αλόγου. Είναι στοιχεία που δεν μπορεί κανένας πλέον δεν μπορεί να τα διαψεύσει. 
Φέρνετε, λοιπόν, το φρέσκο ελληνικό προϊόν να ανταγωνιστεί ένα προϊόν κατεψυγμένο. Γνωρίζετε ότι τα βελτιωτικά που χρησιμοποιούν έτσι ώστε να διατηρηθούν για ένα τόσο μεγάλο χρονικό διάστημα στην κατάψυξη, είναι γεμάτα Ε, ανθυγιεινά και καρκινογόνα; Πώς μπορείτε ειλικρινά να συγκρίνετε το κατεψυγμένο, αγνώστου προελεύσεως ψωμί με το φρέσκο ψωμί της γειτονιάς; 
Είδαμε πρόσφατα σε γνωστό κανάλι να προωθεί σε διαφήμιση «ζεστό ψωμί στα σούπερ μάρκετ». Όμως το σωστό, που θα έπρεπε να έλεγε είναι «κατεψυγμένο ζεσταμένο ψωμί στα σούπερ μάρκετ» ή «προψημένο ψωμί στα σούπερ μάρκετ».Ας είναι ειλικρινείς απέναντι στους Έλληνες καταναλωτές. 
Τόσα χρόνια σκάβατε το λάκκο των αρτοποιών και τώρα μας βάζετε και την ταφόπλακα. Επειδή η αρτοποιία είναι άρρηκτα συνδεδεμένη με την κουλτούρα και την παράδοση του ελληνικού λαού, μπορείτε να φανταστείτε την Καθαρά Δευτέρα με κατεψυγμένες λαγάνες; Είναι τραγικό αυτό το πράγμα. 
Το ίδιο κάνετε και με τους αλευράδες. Πώς θα τα καταφέρουν οι ελληνικοί μύλοι να συναγωνιστούν τα μεγάλα τραστ; Στην ίδια καταστροφή θα οδηγηθούν και οι αγρότες που έχουν στοχεύσει στην καλλιέργεια σιταριού, καθώς η τιμή του βαμβακιού έχει πέσει και έτσι στράφηκαν στην καλλιέργεια σιτηρών. Μην έχοντας πια πού να πουλήσουν το προϊόν τους, θα καταστραφούν. 
Αναρωτηθήκατε πόσοι άνθρωποι θα μείνουν άνεργοι όταν κλείσουν οι φούρνοι και οι μύλοι; Τι θα απογίνουν οι αγρότες; Δεν είναι αργά –λείπει ο Υπουργός, ο κ. Στουρνάρας- να ακολουθήσετε το παράδειγμα του κ. Σαλμά με τις φραντζόλες και να αποσύρετε αυτήν την απαράδεκτη διάταξη, καθώς κρίθηκε άλλωστε ότι το ελληνικό Δίκαιο εναρμονίστηκε πλήρως με τις επιταγές της κοινοτικής νομοθεσίας και νομολογίας σχετικά με τα προϊόντα bake off. Θα σας καταθέσω και το πρακτικό που το αποδεικνύει αυτό.
(Στο σημείο αυτό ο Βουλευτής κ. Γεώργιος Γερμενής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Θέστε ένα τέλος στην καταστροφή της ελληνικής επιχειρηματικότητας. Στηρίξτε τον Έλληνα επιχειρηματία έναντι των πολυεθνικών. 
Θα ήθελα στη συνέχεια να αναφερθώ στη διάταξη σχετικά με τους λογιστές. Η άδεια ασκήσεως επαγγέλματος του λογιστή-φοροτεχνικού διακρίνονταν σε άδεια λογιστή-φοροτεχνικού α΄, β΄, γ΄ και δ΄ τάξεως. Τώρα εσείς θέλετε η  επαγγελματική ταυτότητά του να διακρίνεται μόνο σε δύο τάξεις. Ιδιαίτερη καχυποψία μάς προκαλεί το γεγονός ότι οι λογιστές χωρίς πτυχίο θα αποκτούν τώρα ταυτότητα β΄ τάξεως. Δηλαδή όσοι θα τελειώνουν ένα ΙΕΚ μέσα σε πέντε χρόνια, θα κατέχουν επαγγελματική ταυτότητα εφάμιλλη με έναν πτυχιούχο ανώτατου ιδρύματος;
Μου φαίνεται αυτό πολύ βολικό για τους φίλους σας, τους μεγαλοεπιχειρηματίες ινστιτούτων επαγγελματικής κατάρτισης, που ως γνωστόν πολλοί από αυτούς χαίρουν ήδη ιδιαίτερης φορολογικής μεταχείρισης. Είναι δυνατόν μη πτυχιούχοι, να διεκπεραιώνουν υποθέσεις φοροτεχνικού ενδιαφέροντος τέτοιου επιπέδου; Είναι δυνατόν να εξισώνετε τους πτυχιούχους της ανώτατης βαθμίδας της εκπαίδευσης με την πρακτική άσκηση;
Ρίχνετε την ποιότητα των υπηρεσιών, κύριοι της Κυβέρνησης, με στόχο για άλλη μια φορά την εξυπηρέτηση συμφερόντων. Θέλετε να κάνετε αναβάθμιση με δευτερεύουσα κατάρτιση. Θέλετε να ικανοποιήσετε τις επιταγές της τρόικας για άνοιγμα των αγορών χωρίς να ενδιαφέρεστε για τις συνέπειες. Ζητάμε να αποσυρθεί αμέσως η συγκεκριμένη διάταξη.
Τελειώνω, κύριε Πρόεδρε, με δύο λόγια για το θέμα των λαϊκών αγορών. Από ό,τι βλέπω και εδώ έχετε στόχο να τους αφανίσετε. Αντί να μειώσετε το αγροτικό πετρέλαιο και ρεύμα, για να μπορέσει ο Έλληνας παραγωγός να ανταγωνιστεί τα εισαγόμενα προϊόντα από τριτοκοσμικές χώρες, αντί να τα βάζετε με το λαθρεμπόριο που «θερίζει» σε κάθε περιοχή της Ελλάδος, τα βάζετε με τους ανθρώπους που θέλουν να μεταβιβάσουν τις νόμιμες άδειές τους στις οικογένειές τους. Επιθυμούν κάποια στιγμή να βγουν στη σύνταξη και να μεταβιβάσουν την άδεια στα παιδιά τους, που και αυτά με τη σειρά τους μπορεί να ασκούν το συγκεκριμένο επάγγελμα. 
Μας λέτε, λοιπόν, ότι οι άδειες είναι προσωποπαγείς και αμεταβίβαστες και πως μόνο αν πεθάνουν ή μείνουν ανάπηροι μπορούν να μεταβιβαστούν. Θα βρίσκεται δηλαδή σε δίλημμα ο κάτοχος της συγκεκριμένης άδειας να βγει στη σύνταξη και να μην μείνουν άνεργα τα μέλη της οικογένειάς του ή να περιμένει να πεθάνει ή να μείνει ανάπηρος για να μην χαθεί η άδεια. 
Αλήθεια, κύριε Υπουργέ –δεν βλέπω κάποιον εδώ- πόσους ακόμα θα οδηγήσετε στην αυτοκτονία; Χθες άλλος ένας συνάνθρωπός μας προστέθηκε σ’ αυτήν τη μακάβρια λίστα, ο Πρόεδρος των Βιοτεχνών και Εμπόρων, ο Κώστας Κόλλιας. Είναι λυπηρό.","ΓΕΩΡΓΙΟΣ ΓΕΡΜΕΝΗΣ",90
"93871"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και πέντε εκπαιδευτικοί-συνοδοί τους από το 37ο Δημοτικό Σχολείο Ηρακλείου Κρήτης. 
 Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο κ. Θωμάς Ψύρρας έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93872"," Θα αναφερθώ στα προβλήματα όπως υπάρχουν στο συγκεκριμένο νομοσχέδιο και αφορούν τις ανανεώσιμες πηγές ενέργειας. 
Τα προβλήματα που ταλανίζουν την αγορά ενέργειας είναι τεράστια και επείγοντα. Η χώρα χρειάζεται αμέσως μια εθνική ενεργειακή στρατηγική, ένα πλαίσιο που θα διαμορφώσει σαφή πολιτική, θα εξυγιάνει την αγορά ενέργειας, θα προσελκύσει νέες επενδύσεις και θα προστατεύσει τους καταναλωτές και το περιβάλλον.
Ως τώρα έχουν γίνει δυστυχώς πολλά λάθη. Λάθη στα κίνητρα, λάθη στους διαχωρισμούς σε επενδυτικό επίπεδο, λάθη χειρισμών, λάθη ακόμα και στο γεγονός ότι δεν λήφθηκε καν η παράμετρος της εξέλιξης της τεχνολογίας. Στην πραγματικότητα, δεν δημιουργούμε επενδυτές, τους τιμωρούμε με αναδρομικές εισφορές, εισφορές επί επενδύσεων που η πολιτεία δεν καθόρισε το πλαίσιό τους. 
Ως αποτέλεσμα των συσσωρευμένων λαθών, ο ΛΑΓΗΕ τείνει να μετατραπεί σε μια μαύρη τρύπα που καταπίνει δισεκατομμύρια. Έτσι σήμερα, με το χαρακτήρα του κατεπείγοντος, ερχόμαστε να συζητήσουμε ρυθμίσεις για τα φωτοβολταϊκά. Μάλιστα είναι η τέταρτη φορά σε διάστημα μόλις δέκα μηνών. Βεβαίως και αυτές οι νέες ρυθμίσεις δεν φιλοδοξούν να λύσουν το πρόβλημα αλλά να διευθετήσουν πρόσκαιρα μια σειρά από εκκρεμότητες, όπως για παράδειγμα τον τρόπο που υπολογίζονται τα ποσά που καταβάλλουν οι παραγωγοί. 
Είναι άμεση ανάγκη να έρθει στη Βουλή το νομοσχέδιο για τις ανανεώσιμες πηγές ενέργειας, ώστε να αντιμετωπιστούν συνολικά τα σύνθετα προβλήματα, λαμβάνοντας υπ’ όψιν ότι τα φωτοβολταϊκά πάνελ είναι ήδη μία ξεπερασμένη τεχνολογία και ότι σύντομα, σε τρία-τέσσερα χρόνια, θα μιλάμε για τα φωτοβολταϊκά φιλμ, τα βασισμένα στη νανοτεχνολογία. 
Το επισημαίνω αυτό, γιατί εδώ ανοίγεται για την Ελλάδα η δυνατότητα φθηνής και καθαρής ενέργειας και πρέπει έγκαιρα, από τώρα, να στηρίξουμε τις αντίστοιχες ελληνικές προσπάθειες που ήδη υπάρχουν, χωρίς όμως να έχουν την προσοχή που τους αξίζουν. 
Επί του συγκεκριμένου νομοσχεδίου, επισημαίνω ως κατ’ αρχήν θετικές διευθετήσεις –και το τονίζω, διευθετήσεις απλώς, όχι λύσεις- τις εξής: 
Το γεγονός ότι διατηρείται η τιμαριθμική αναπροσαρμογή και βέβαια, πρέπει να διατηρηθεί και στο νομοσχέδιο που θα έρθει. Το γεγονός ότι στα φωτοβολταϊκά των αγροτών και των μη διασυνδεδεμένων νησιών θα ισχύσει το καθεστώς του Νοεμβρίου κι έτσι θα μείνουν εκτός των νέων επιβαρύνσεων. Το γεγονός ότι δόθηκε παράταση δύο μηνών για τις νέες εγκαταστάσεις, ειδικά για τους αγρότες, όπως ζητήσαμε με τις τροπολογίες που καταθέσαμε.
Ωστόσο και εν όψει της κατάθεσης του νέου νομοσχεδίου για τις ανανεώσιμες πηγές, ζητούμε από τον Υφυπουργό ένα ολοκληρωμένο στρατηγικό σχέδιο για τις ανανεώσιμες πηγές ενέργειας που θα δίνει κατευθύνσεις με μία σταθερή επενδυτική λογική. Εκφράζουμε την αντίθεσή μας σε αναδρομικές έκτακτες εισφορές που διαλύουν τη διάθεση για επενδύσεις. Αποτελεί αδήριτη ανάγκη η δημιουργία ενός σταθερού επενδυτικού πλαισίου για επενδυτές σε βάθος τουλάχιστον πενταετίας. Αν θα υπάρξει αυτό το πλαίσιο, ακόμη κι αν αυτό είναι ημιτελές ή ατελές ή και με ελαττώματα, θα είναι μια βάση, έτσι ώστε ο επενδυτής να γνωρίζει πώς η επένδυσή του θα λειτουργεί και με ποιους συγκεκριμένους όρους. 
Δεν πρέπει να δημιουργούμε επενδυτές δύο ταχυτήτων. Όλες οι επενδύσεις στις ΑΠΕ θα πρέπει να γίνονται με ίδιους όρους. Ειδικά, πρέπει να δοθεί βαρύτητα στον τρόπο δανειοδότησης των ΑΠΕ και ιδιαίτερα, στο ύψος του επιτοκίου δανεισμού, ώστε να είναι βιώσιμες οι επενδύσεις. 
Ζητάμε να αλλάξει το πλαίσιο χωροθέτησης των φωτοβολταϊκών πάρκων μακροπρόθεσμα και να ξανατεθεί το ζήτημα των εγκαταστάσεων σε γη υψηλής παραγωγικότητας και να γίνει εκτενής συζήτηση για το θέμα στο επικείμενο νομοσχέδιο του ΥΠΕΚΑ περί χωροταξικού σχεδιασμού, εν όψει μάλιστα και της νέας ΚΑΠ και του νέου αγροτικού χάρτη της χώρας. 
Όσον αφορά την οικονομική ευρωστία του ΛΑΓΗΕ, για να μην υπάρξουν αρρυθμίες, θα πρέπει σύντομα οι επιβαρύνσεις -φόροι, έκτακτες εισφορές κ.λπ.- να κατανέμονται ομοιόμορφα σε όλες τις μορφές ΑΠΕ κι ανάλογα με τον χρόνο σύνδεσης, το μέγεθος και το είδος της επένδυσης. Δεν πρέπει άλλη φορά να ξαφνιάζουμε τους επενδυτές και να οδηγούμε σε οικονομική απαξίωση τις υπάρχουσες επενδύσεις. 
Τελειώνοντας, κύριε Πρόεδρε, να αναφερθώ σε μία προσθήκη που κατέθεσε η ΔΗΜΑΡ. 
Σύμφωνα με το ν.3812/2009, ο ΟΑΕΔ προκηρύσσει και επιχορηγεί προγράμματα απασχόλησης σε κοινωφελή εργασία μέσω των Οργανισμών Τοπικής Αυτοδιοίκησης α΄ και β΄ βαθμού. Ενώ, όμως, ο ίδιος τα προκηρύσσει και τα επιχορηγεί, αποκλείεται από την υλοποίηση αυτών των προγραμμάτων προς όφελος των ΜΚΟ. 
Πρέπει, λοιπόν, ο ΟΑΕΔ να γίνει ο φορέας υλοποίησης και γ’ αυτά τα προγράμματα. Ο δημόσιος πίνακας κατάταξης των υπό επιλογή ανέργων να διαμορφώνεται με κριτήρια επιλογής το χρονικό διάστημα της συνεχιζόμενης ανεργίας, την οικογενειακή κατάσταση και το οικογενειακό εισόδημα. 
Η ΔΗΜΑΡ, κατέθεσε αυτήν την τροπολογία-προσθήκη και ζητούμε να περιληφθεί στα επείγοντα μέτρα εφαρμογής των νόμων που συζητούμε. 
Ευχαριστώ.
(Χειροκροτήματα από την πτέρυγα της ΔΗΜΑΡ)","ΘΩΜΑΣ ΨΥΡΡΑΣ",557
"93873"," Εμείς ευχαριστούμε για τη συνέπεια.
Το λόγο έχει η κ. Διαμάντω Μανωλάκου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"93874"," Μέχρι να ανοιγοκλείσει κανείς τα μάτια του, σε ένα Σαββατοκύριακο μέσα, μπαίνει μία θηλιά ακόμη στη λαϊκή οικογένεια, γιατί χρειαζόμαστε λεφτά. Έτσι είπε ο εκπρόσωπος της πλειοψηφίας και στήριξαν τα συγκυβερνόντα κόμματα, πλειοδοτώντας μάλιστα. 
Έχουμε καρατόμηση, λοιπόν, μίας σειράς επαγγελματικών δικαιωμάτων και λαϊκών εισοδημάτων με συνοδεία επιβολής χαρατσιών, νέων απολύσεων και δήθεν φιλεύσπλαχνων διακανονισμών ληξιπρόθεσμων οφειλών.  
Αυτό είναι το άλλοθί σας, για να προχωρήσετε σε μαζικές δημεύσεις και κατασχέσεις απ’ αυτά που απέμειναν στους οικονομικά ανήμπορους. Απάνθρωπη, ανελέητη και σάπια η πολιτική, όπως και το σύστημά σας. Μόνο δυστυχία και βάσανα έχετε για το λαό και αμύθητα κέρδη για το κεφάλαιο. Αυτός είναι ο καπιταλισμός.
Παρουσιάζετε τις απελευθερώσεις επαγγελμάτων ως διορθωτική κίνηση της μεγάλης οικονομικής διασποράς. Κοροϊδεύετε! Προωθείτε την παραπέρα συγκέντρωση κεφαλαίου, δημιουργώντας καταστροφή και συντρίμμια σε μικρά και μεσαία εισοδήματα με δραματικές επιπτώσεις στην υγεία, στο περιβάλλον, στη διατροφή, στην κοινωνία συνολικά.
Όταν καταργείτε την άδεια άσκησης επαγγέλματος στους γεωτεχνικούς, τους γεωπόνους, τους δασολόγους, τους κτηνιάτρους, τους γεωλόγους, τους ιχθυολόγους και αναθέτετε τη δουλειά τους σε άτομα χωρίς υποδομή και με ένα σεμινάριο δύο ή τριών μηνών, τότε δεν χρειάζονται πανεπιστημιακές σχολές, αφού τη διαχείριση φυτοφαρμάκων, λιπασμάτων, πολλαπλασιαστικού υλικού και άλλων θα την κάνουν μη ειδικοί, με κινδύνους για τη δημόσια υγεία, το περιβάλλον, για την ποιότητα των διατροφικών προϊόντων, προκειμένου οι μεγαλοεταιρείες να κερδίζουν περισσότερα. Μέχρι και τα κτηνιατρεία τα δίνετε σε νομικά πρόσωπα, δηλαδή στη μέγγενη των εταιρειών.
Αυτό εννοείτε με τον όρο «μείωση οικονομικών βαρών»; Μάλιστα, σε συνδυασμό με συρρικνώσεις ινστιτούτων και κέντρων φυτοπροστασίας και ποιοτικού ελέγχου από το Ηράκλειο μέχρι τα Γιάννενα, αφήνετε στο έλεος την προστασία της διατροφής του λαού. 
Αυτές είναι πολιτικές εγκληματικές και επικίνδυνες. Είναι οι πολιτικές της Ευρωπαϊκής Ένωσης, των μονοπωλίων και όχι απλά μόνο των μνημονίων, όπως αρέσκονται να τις συγκαλύπτουν όλα τα κόμματα του ευρωμονόδρομου που κάνουν τώρα τους διαμαρτυρόμενους. 
Τα ίδια βέβαια και χειρότερα ισχύουν για τους επαγγελματίες των λαϊκών αγορών. Κλέβετε απ’ αυτούς και τις οικογένειές τους το ψωμί από το στόμα, για να «μπουκώσετε» προοπτικά με νέα κέρδη τις μεγαλοεταιρείες που θα ελέγχουν ακόμα και τους πάγκους στις λαϊκές αγορές. Ντροπή!
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Με τις ρυθμίσεις για την κατάργηση της μεταβίβασης των αδειών σε συγγενείς πρώτου βαθμού, διώχνετε τους επαγγελματίες μεροκαματιάρηδες από τις λαϊκές αγορές. Δηλαδή, τα δίνετε όλα στα μονοπώλια, ακόμα και στο υπαίθριο εμπόριο, σε βάρος χιλιάδων μικρών εμπόρων.
Το ίδιο ισχύει και για τους αρτοποιούς, με την κατάργηση και των τελευταίων περιορισμών για την παραπέρα μονοπώληση του κλάδου της αρτοποιίας σε βάρος χιλιάδων αρτοποιών μικροβιοτεχνών, πράγμα που οδηγεί και σε παραγωγή αμφιβόλου ποιότητας αρτοποιητικών προϊόντων από μονοπωλιακές επιχειρήσεις. 
Σε ό,τι αφορά τους κρεοπώλες, η εκπαίδευση και η πιστοποίηση του επαγγέλματός τους δίνεται στους ιδιώτες. Δηλαδή, τι είχε η δημόσια Σχολή Επαγγελμάτων Κρέατος του Υπουργείου Αγροτικής Ανάπτυξης; Πείτε μας. 
Ωστόσο, για το εφοπλιστικό κεφάλαιο έχετε νέες φοροαπαλλαγές και προνόμια και σ’ αυτό το πολυνομοσχέδιο. Έτσι, τις ναυτιλιακές επιχειρήσεις που ασχολούνται με τη διαχείριση ή την εκμετάλλευση πλοίων με μπόλικα κέρδη, τις απαλλάσσετε από την ετήσια εισφορά στο εισαγόμενο συνάλλαγμα. 
Όμως, στα άχτιστα γιαπιά που δεν έχουν κανένα έσοδο, βάζετε από πάνω και χαράτσι. Μετά λέτε ότι οι κομμουνιστές θα πάρουν τα σπίτια.
Να ξέρετε ότι επί σοσιαλισμού οι εργαζόμενοι είχαν όχι μόνο στέγη αλλά και δωρεάν θέρμανση, παιδικούς σταθμούς, υγεία, παιδεία, αθλητισμό. Βέβαια, είχαν μόνιμη και σταθερή δουλειά και πολλά άλλα που η βαρβαρότητα και η σαπίλα του καπιταλισμού τα θεωρεί προνόμια και πολυτέλεια. Όμως, εσείς προνόμια μόνο για το κεφάλαιο έχετε και όχι για τον εχθρό λαό. 
Παίρνετε μέτρα για τις ληξιπρόθεσμες οφειλές στους φορείς κοινωνικής ασφάλισης. Όμως εξαιρείτε το ΝΑΤ. Γιατί; Επειδή οφείλουν αρκετά οι εφοπλιστές και δεν θέλετε να τους ενοχλήσετε; Δεν θέλετε να έχουν προσαυξήσεις εκπρόθεσμων καταβολών και άλλες ρήτρες;
Το ίδιο συμβαίνει και με το λιμάνι του Πειραιά και της Θεσσαλονίκης. Καταργείτε ορισμένες ατέλειες και προνόμια ετοιμάζοντας την ιδιωτικοποίηση της περιουσίας του λαού. Βέβαια, για την «COSCO» οι φοροαπαλλαγές είναι πολλαπλάσιες, σκανδαλώδεις. Έτσι είναι! Για τα μονοπώλια έχετε μόνο προνόμια και φοροαπαλλαγές, ενώ για τη λαϊκή οικογένεια μόνο χαράτσια και μειώσεις των εισοδημάτων μέχρι εξαθλίωσης. Γι’ αυτό η πολιτική και τα νομοσχέδιά σας, είναι λαιμητόμοι.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μία λύση υπάρχει για το λαό. Απειθαρχία και ανυπακοή σε κάθε νόμο που τον εξοντώνει και τον οδηγεί στα συσσίτια και στην εξαθλίωση και αγώνας, μέχρι το γκρέμισμα των εκμεταλλευτών και των κομμάτων τους για εργατική λαϊκή εξουσία και οικονομία. Αργά ή γρήγορα αυτό θα γίνει ό,τι και να κάνετε.","ΔΙΑΜΑΝΤΩ ΜΑΝΩΛΑΚΟΥ",302
"93875"," Το λόγο έχει ο κ. Κωνσταντίνος Μαρκόπουλος για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93876"," Ευχαριστώ πολύ, κύριε Πρόεδρε. 
Δεν μπορώ να αφήσω ασχολίαστη την αγαπητή και αξιότιμη συνάδελφο του Κομμουνιστικού Κόμματος Ελλάδας και να μην πω ότι ο κομμουνισμός μπορεί να μην έπαιρνε σπίτια αλλά ήταν τόσο δημοκρατικό το πολίτευμα, που όταν άνοιξαν τα σύνορα έφυγαν οι μισοί.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"93877"," Το μετάνιωσαν πικρά.","ΔΙΑΜΑΝΤΩ ΜΑΝΩΛΑΚΟΥ",302
"93878"," Δεν είναι καλό να αναφέρεστε σε αποτυχημένα πρότυπα, τα οποία έχουν ήδη πεθάνει.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"93879"," Είναι στον Παράδεισο!","ΧΡΗΣΤΟΣ ΚΑΤΣΩΤΗΣ",214
"93880"," Αγαπητοί Υπουργοί, κυρίες και κύριοι συνάδελφοι, σήμερα –όπως και στην επιτροπή- περίμενα να συζητήσουμε ένα σχέδιο νόμου το οποίο θα αντιμετώπιζε δύο κορυφαία ζητήματα, τα οποία ταλανίζουν ολόκληρη την κοινωνία αλλά και το πολιτικό σύστημα. Περίμενα να δω την αντιμετώπιση του πολύ μεγάλου χρέους της μέσης ελληνικής οικογένειας που δεν μπορούσε πέρυσι και δεν θα μπορέσει και φέτος να πληρώσει τον αναλογούντα φόρο στο κεφάλαιό του και περίμενα να αντιμετωπίσουμε εδώ με μία ειλικρινή συζήτηση και το θέμα του αντιπαραγωγικού και αργοκίνητου ελληνικού κράτους, χωρίς το οποίο δεν μπορεί να υπάρχει ούτε ανάπτυξη ούτε θέσεις εργασίας ούτε χτύπημα της διαφθοράς. 
Δεν μπορώ να καταλάβω –και εδώ η ευθύνη είναι κατ’ εξοχήν του Υπουργού Οικονομικών του κ. Στουρνάρα- πώς ανάμειξε αυτά τα δύο ζητήματα και πώς είναι δυνατόν να ακούω εκλεκτούς συναδέλφους και εκπροσώπους κομμάτων, να ασχολούνται στα 2/3 της ομιλίας τους για το αν το χώρισμα στο bake off θα είναι κινητό, αν θα έχει ή δεν θα έχει ροδάκια, να ασχολούμαστε δηλαδή εδώ για ένα θέμα που είναι αρκετά σοβαρό και που δεν θα έπρεπε να υπάρχει σε αυτό το σχέδιο νόμου. 
Δεν θα έπρεπε καν η Βουλή να ασχολείται με αυτά τα ζητήματα, δεν θα έπρεπε καν η Βουλή να αποτελεί αντικείμενο διαλόγου συντεχνιασμού! Εσείς το κάνατε ως Κυβέρνηση και έχετε κάνει λάθος. Έπρεπε να είναι υπουργικές αποφάσεις. Δεν είχαμε κανένα λόγο να ασχολούμαστε με αυτά, ενώ η χώρα βρίσκεται στο χείλος του γκρεμού εδώ και τρία χρόνια. Υποτίθεται ότι ξεκινάμε να καταφέρουμε κάποια πράγματα ή νομίζουμε ότι μπορούμε να καταφέρουμε κάποια πράγματα και ασχολούμαστε επί ώρες στην επιτροπή με τα κινητά χωρίσματα του bake off  στα σούπερ μάρκετ ή με το ποιος μπορεί να κάνει τον λογιστή. 
Είναι μίζερη η κουβέντα! Δεν προκαλείται από τα μέλη του ελληνικού Κοινοβουλίου αλλά προκαλείται από την κακή νομοθέτηση. Να γιατί η χώρα έχει νόμους επί νόμων, να γιατί η χώρα έχει ένα Σύνταγμα με διακόσια άρθρα και διακόσιες πενήντα σελίδες, όταν το αμερικανικό είναι δύο σελίδες και τα περισσότερα ευρωπαϊκά έχουν είκοσι άρθρα. Αυτήν την απλοποίηση θέλουμε για να πετύχει αυτή η Κυβέρνηση, για να πετύχει η χώρα και να μπορεί και η Κυβέρνηση να αισθάνεται ότι έκανε το χρέος της.
Αντ’ αυτού, βλέπουμε να παρασυρόμαστε σε μία κουβέντα και να χάνουμε το στόχο. Δεν θα γίνω, λοιπόν, εδώ εκπρόσωπος κανενός αιτήματος. Θεωρώ ότι είναι λάθος όλα αυτά τα άρθρα τα οποία αφορούν και τους λογιστές, που πρέπει να τα πάρετε πίσω, για το bake off που δεν έχουμε κανένα λόγο να ασχολούμαστε εδώ, γιατί είναι άδικο και γιατί τελικά δεν προσφέρει τίποτα ούτε στο φιλελεύθερο μοντέλο ούτε στη μείωση της κατανάλωσης. Είναι λάθος να μιλάμε για τις άδειες των λαϊκών αγορών, γιατί και εκεί έχει χαθεί ο στόχος. Οι λαϊκές αγορές όταν προέκυψαν σε αυτήν τη χώρα, προέκυψαν για ένα και μόνο λόγο, για να ανήκουν στους παραγωγούς για να πωλούν φθηνότερα και για να ικανοποιείται η μέση ελληνική οικογένεια. Αντ’ αυτού, ούτε 20% δεν είναι οι παραγωγοί στις λαϊκές αγορές. Τώρα έρχεται η συζήτηση εδώ για το αν θα κληρονομηθούν οι άδειες. Αυτό είναι το ζητούμενό μας; Όχι βέβαια! 
Άλλα είναι τα ζητούμενα αυτής της περιόδου. Τα ζητούμενα είναι για το 8% που βρίσκεται σήμερα ο συντελεστής εσόδων της κάθε εφορίας από την αδυναμία του μέσου πολίτη να πληρώσει, για το αν μπορεί η φορολογική ηγεσία –πολιτική ή μη πολιτική- να ικανοποιήσει το στόχο ή αν θα παραλύσει από τη διαρχία της διάσπασης του ΣΔΟΕ και των άλλων φορολογικών μηχανισμών, για το αν θα μπορέσει ποτέ ο ΣΔΟΕ, για τα μεγάλα εισοδήματα να λειτουργεί όχι μόνο με καταγγελίες ανώνυμες ή επώνυμες αλλά να πάει να κάνει τους ελέγχους, ώστε να μην επιβαρύνεται η μέση ελληνική οικογένεια από το μεγάλο έλλειμμα των φορολογικών εσόδων της χώρας και για το αν θα μπορέσουμε, σε τελική ανάλυση, να κατακτήσουμε μια πετυχημένη κοινωνία. 
Πετυχημένη κοινωνία με σπάσιμο της διαφθοράς, είναι αυτό το οποίο πρέπει να κατακτήσουμε. Ούτε να γίνουμε Βόρειοι στη θέση των Βορείων ως οι φτωχοί Νότιοι της Ευρώπης ούτε να γίνουμε περισσότερο κεφαλαιοκράτες και νεοφιλελεύθεροι ούτε να γίνουμε περισσότερο λαϊκοί. 
Πρέπει να πετύχουμε ως κοινωνία και να μην κινητοποιούμε τα συντεχνιακά ένστικτα και τις αντιπαραθέσεις μεταξύ των κοινωνικών και παραγωγικών τάξεων αυτής της χώρας. Διότι όλοι πρέπει να ζήσουμε! Και αυτό που πρέπει να καταλάβουμε, είναι ότι είμαστε υποχρεωμένοι με αυτό που έχει συμβεί στην Ευρώπη –που έχει πάρει λανθασμένη κατεύθυνση αλλά μπορεί να διορθωθεί- και με αυτό που συμβαίνει κυρίως στο Νότο, είναι ότι όλοι πρέπει να ζήσουμε και θα ζήσουμε φτωχότερα. Το έχει καταλάβει πιστεύω ο ελληνικός λαός και πρέπει εμείς σε αυτό να συμβάλλουμε και όχι να προωθούμε τη διάσπαση της ελληνικής κοινωνίας. 
Πρέπει να ζήσουμε φτωχότερα, αξιοπρεπείς, αλλά όλοι. Και αυτό σημαίνει ανάπτυξη. Κι αν ανάπτυξη σημαίνει έσοδα, τότε πρέπει να σας πω εγώ που δεν στήριξα αυτή την Κυβέρνηση, που δεν έχω δώσει ψήφο εμπιστοσύνης, ότι ναι, με ό,τι διαφωνίες μπορεί να υπάρχουν, αυτά τα άρθρα για τις σαράντα οκτώ δόσεις είναι στη θετική κατεύθυνση για πρώτη φορά. Δεν έχει σημασία αν στο μέσο του δρόμου δεν πετύχουν. Σημασία έχει ότι τούτη την ώρα, εκατοντάδες χιλιάδες νοικοκυριά αισθάνονται μία ανακούφιση σε ένα πολύ μεγάλο βάρος, το οποίο κουβαλάει ο αξιοπρεπής οικογενειάρχης που έχει μόνο έναν –αν έχει εκτός από τις τριακόσιες πενήντα χιλιάδες- που δουλεύει στην οικογένειά του.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Δώστε μου δύο λεπτά ακόμη, κύριε Πρόεδρε.
Άρα, λοιπόν, είναι στη θετική κατεύθυνση οι σαράντα οκτώ δόσεις, με ό,τι αντιρρήσεις υπάρχουν για το 875 για το 15%. Θα βρεθεί ο χρόνος στο δρόμο, αν κάτι σκοντάψει, να το διορθώσουμε.
Κάνει λάθος η Αξιωματική Αντιπολίτευση που το πυροβολεί. Διότι στην πραγματικότητα, ρίχνετε νερό στον μύλο ενός λαϊκισμού που με το θεσμικό ρόλο τον οποίο έχετε, δεν θα έπρεπε να το κάνετε. Διότι αν, πράγματι, πιστεύεται ότι μπορεί να βρεθείτε στην εξουσία, θα βρεθείτε μπροστά σε τέτοια προβλήματα. Και τότε είναι βέβαιο ότι δεν θα κάνετε πολύ διαφορετικά πράγματα από αυτά που γίνονται, γιατί οι αριθμοί είναι πάρα πολύ σκληροί. 
Κάνετε λάθος, λοιπόν. Κάνετε λάθος να νομίζετε ότι πολεμάτε ένα μοντέλο. Κάνετε λάθος, επίσης, να νομίζετε ότι πολεμάτε μία Ευρώπη, μια Ευρώπη που πρέπει να ξέρουμε ποια είναι η στιγμή στην οποία ψηφίζουμε και στηρίζουμε ή δεν στηρίζουμε. Είναι η στιγμή, κατά την οποία ο εσωτερικός πολιτικός διάλογος στην Ευρώπη αλλάζει άξονα. 
Δεν είναι τυχαίο ότι ο Μπαρόζο και ο Όλι Ρεν «έβγαλαν δόντια» -θα μου επιτρέψετε- απέναντι στην πολιτική της λιτότητας. Δεν είναι τυχαίο το γεγονός ότι η Αμερική, η Ιαπωνία και η Ευρώπη έχουν συμμαχήσει αυτήν την ώρα σε μία κατεύθυνση μικρότερης λιτότητας. Δεν είναι τυχαίο το γεγονός ότι αυτήν την ώρα πρέπει να σταθούμε όρθιοι, αν πιστεύουμε στην Ευρωπαϊκή Ένωση. 
Σέβομαι το ΚΚΕ, είναι σαφές αυτό…","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"93881"," Σας παρακαλώ, κύριε συνάδελφε, αν έχετε την καλοσύνη, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93882"," Κύριε Πρόεδρε, τελειώνω. Όμως, με το δικαίωμα του Ανεξάρτητου Βουλευτή που σπανίως μιλούμε, ευχαριστώ για την ανοχή σας.
Κλείνοντας, θεωρώ ότι είναι στη σωστή κατεύθυνση, αλλοιωμένο, το σχέδιο νόμου με άλλα ζητήματα τα οποία είναι άδικα για πολύ κόσμο αλλά δεν θα έπρεπε να συζητάμε εδώ.
Το στηρίζω και προτείνω στην Κυβέρνηση να ξαναδεί με το ίδιο ενδιαφέρον τη μέση ελληνική οικογένεια, γιατί την ώρα κατά την οποία ξαναβρίσκουμε το βηματισμό μας στην αναζήτηση της γεωστρατηγικής αξίας της χώρας, την ώρα κατά την οποία…","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"93883"," Τι κάνει;","ΜΑΝΩΛΗΣ ΓΛΕΖΟΣ",143
"93884"," Το στηρίζει.","ΑΛΕΞΙΟΣ ΜΗΤΡΟΠΟΥΛΟΣ",319
"93885"," Βεβαίως, το στηρίζω, κύριε συνάδελφε! Κι έχω μάθει στη ζωή μου να τα λέω όπως είναι και δικαιολογώ και την πολιτική μου στάση. Το έκανα πάντοτε στη ζωή μου, εννέα χρόνια που είμαι εδώ και σας ευχαριστώ για την παρέμβαση.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"93886"," Διαφορετικά κάθε φορά, όμως!","ΖΩΗ ΚΩΝΣΤΑΝΤΟΠΟΥΛΟΥ",272
"93887"," Παρακαλώ ολοκληρώνετε, κύριε Μαρκόπουλε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93888"," Την ώρα κατά την οποία η ελληνική Κυβέρνηση βρίσκει τη δύναμη να διεκδικήσει για πρώτη φορά το κατοχικό δάνειο, εμείς δεν έχουμε κανένα λόγο να πυροδοτούμε την εσωτερική ειρήνη σε αυτήν την κοινωνία. Μπορούμε να κρατήσουμε τις διαφορές μας αλλά συγχρόνως, να κρατήσουμε την κοινή στόχευση για αξιοπρεπή κοινωνία, στάση και πορεία αυτής της χώρας. 
Σας ευχαριστώ πολύ.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"93889"," Σας ευχαριστούμε και εμείς. 
Το λόγο έχει για έξι λεπτά ο κ. Γλέζος και να ετοιμάζεται ο κ. Τζαμτζής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93890"," Αγαπητέ Πρόεδρε, Βουλευτίνες και Βουλευτές του ελληνικού Κοινοβουλίου, προσπάθησα να μην παρασυρθώ αλλά είναι αδύνατον. Το κατεπείγον του νομοσχεδίου, με οδηγεί στο να αντιμετωπίσω τους δικούς μας του ΣΥΡΙΖΑ με ένα άλλο πνεύμα. Γιατί παραπονιέστε; Ως τώρα λέγατε ότι φέρνουν πολλούς νόμους και ότι καλό θα ήταν να φέρουν μόνο ένα νόμο. Γιατί να μην το υποστηρίξετε, λοιπόν, αφού έως τώρα λέγατε ότι φέρνουν πολλούς νόμους; 
Το δεύτερο είναι ότι θα πρέπει –ας τους αφήσουμε- να μάθουν και να ασκηθούν στην εξουσία των διαδικαστικών προβλημάτων, ώστε όταν μεθαύριο θα φέρουμε και εμείς ένα νόμο, ο οποίος θα καταργεί όλους τους νόμους και τα προεδρικά διατάγματα τα οποία δημιουργήθηκαν τα τρία χρόνια, να δούμε τι θα μας λένε. Και όταν, επίσης, φέρουμε μόνο ένα νόμο που θα λέει ότι καταργούμε όλες τις δεσμεύσεις των δανείων κ.λπ., να δούμε τι θα μας πουν.
(Χειροκροτήματα από την πτέρυγα του ΣΥΡΙΖΑ-ΕΚΜ)
Όμως, υπάρχει και ένας ουσιαστικός λόγος τον οποίο θα πρέπει να δούμε. Λέμε ότι δεν υπάρχει συνοχή και ότι είναι διαφορετικό το ένα άρθρο από το άλλο. Λάθος! Υπάρχει μια τεράστια συνοχή ανάμεσα σε όλα αυτά τα διαφορετικά άρθρα και αυτή είναι η απομύζηση του ιδρώτα του ελληνικού λαού. Αυτό είναι που συνέχει όλο αυτό το νομοσχέδιο και δεν πρέπει να το ξεχνάμε. 
Διάβασα με πολύ μεγάλη προσπάθεια το νομοσχέδιο, για να δω τι λέει και είδα ότι στην αρχή μιλάει για αξιοθαύμαστα επιτεύγματα. Μεγάλη χαρά νιώθει κανείς διαβάζοντας αυτούς τους συντάκτες να γράφουν για αξιοθαύμαστα επιτεύγματα! 
Είναι αξιοθαύμαστο επίτευγμα, το γεγονός ότι υπάρχουν ενάμισι εκατομμύριο άνεργοι; 
Είναι αξιοθαύμαστο γεγονός ότι υπάρχουν τριακόσιες εβδομήντα χιλιάδες κλεισμένα με λουκέτα καταστήματα; 
Είναι αξιοθαύμαστο γεγονός ότι υπάρχουν τέσσερις χιλιάδες αυτοκτονίες; 
Είναι αξιοθαύμαστο γεγονός ότι μεταναστεύουν οι νέοι μας και πάνε στο εξωτερικό; Οι αριθμοί ευημερούν, τα γεγονότα διαψεύδουν, η πραγματικότητα διαψεύδει οικτρά. Και αυτό είναι κάτι που θα πρέπει να δούμε. 
Όμως, λέει ότι με αυτό το νομοσχέδιο τίθενται οι βάσεις για μια μακροπρόθεσμη ανάπτυξη της οικονομίας. Και απόδειξη του γεγονότος, είναι ότι όλη η τρικομματική Κυβέρνηση πήγε και εγκαινίασε τους αυτοκινητοδρόμους, δηλαδή τα δεσμά που έχουν χαλκεύσει έως τώρα τη χώρα και κρατάνε την οικονομία της δεσμευμένη, δηλαδή τα αυτοκίνητα. Πήγαν, λοιπόν, να τα χαιρετίσουν. Μην παραξενεύεστε. 
Θα ήθελα, λοιπόν, να σας φέρω ένα απλό παράδειγμα. Όταν η ΕΔΑ είχε συνεργασία με τον Ανδρέα Παπανδρέου, κάναμε και μια ειδική συνεργασία για το θέμα της οικονομίας. Του είπα, λοιπόν: «Ξέρεις Ανδρέα, ότι η βενζίνη που καταναλώνει ένα αυτοκίνητο που μεταφέρει τέσσερις επιβάτες, είναι η ίδια ποσότητα βενζίνης που χρειάζεται για μια σιδηροδρομική άμαξα που μεταφέρει διακόσιους;». Μου λέει: «Δεν το ήξερα». Του λέω: «Πήγαινε και σκίσε το δίπλωμα που πήρες στο Οικονομικό Πανεπιστήμιο του Χάρβαρντ», διότι πρέπει να γνωρίζεις ότι και μόνο το γεγονός να έχεις σιδηροδρόμους σταθερής τροχιάς χωρίς ηλεκτροκίνηση, είναι τεράστια η διαφορά από τα αυτοκίνητα. 
Η δέσμευση της χώρας είναι οι πολλαπλοί αυτοκινητόδρομοι. Πέρα και από την ιδεολογία την οποία αναπτύξαμε, λένε οι νέοι «για να πετύχεις να αποδεχθεί μια νέα τον έρωτά σου, πρέπει οπωσδήποτε να έχεις μια Πόρσε». 
Μέχρι εκεί έχει φτάσει η ιδεολογία στον κοινωνιολογικό τομέα. Δεν έχεις δικαίωμα νέε, να αποκτήσεις δική σου δυνατότητα, οντότητα. Πρέπει να στηρίζεσαι στους τέσσερις τροχούς, για να πετύχεις στη ζωή σου. Αυτό είναι το ιδανικό που δώσαμε στη νεολαία μας και εξακολουθούμε να το δίνουμε. 
Συνεπώς να υπάρχουν δρόμοι σταθερής τροχιάς μονάχα και να κινηθούν από την ηλεκτρική ενέργεια. Έχει αυτήν τη δυνατότητα η χώρα. 
Υδραυλική ενέργεια. Νερό. Αιολική ενέργεια. Άνεμος. Ο ήλιος έχει σχέση με τα φωτοβολταϊκά. Και είναι και η γεωθερμική ενέργεια. Ας γίνει κατανοητό από τον ελληνικό λαό –πιστεύω εσείς να το γνωρίζετε, αν και αμφιβάλλω για μερικούς- ότι η κάθε μία από αυτές από μόνη της μπορεί να ικανοποιήσει τις 37TWh, που έχει ανάγκη η χώρα και να πουλάμε και στο εξωτερικό. Για σκεφθείτε να δουλεύουν όλοι. Αλλά το νομοσχέδιο, επιμένει να ευημερούν οι αριθμοί και να μη βλέπει την κραυγή αγωνίας της πραγματικότητας. 
Να πάρουμε τον τομέα των κατοικιών. Διαφορετική είναι η νοοτροπία των ξένων λαών και άλλη η δική μας. Ο γονιός, για πάρα πολλούς λόγους –ας μην μπούμε στο ελαύνον κίνητρο- θέλει να φτιάξει ένα σπίτι, πενήντα, εξήντα, εβδομήντα τετραγωνικά, για να δώσει στο παιδί του. Δεν θα έπρεπε να υπάρχει μία κόκκινη γραμμή και να λέει, αυτά δεν φορολογούνται, η πρώτη κατοικία δεν φορολογείται. Μου έλεγε ένας σοφός οικοδόμος Μυκονιάτης ότι τα λεφτά στις οικοδομές είναι νεκρά. Δεν παράγει αξίες το σπίτι. Νεκρώνει τις προσπάθειες. Αυτό είναι δύσκολο να γίνει κατανοητό. 
Κατηγορηθήκαμε ότι είμαστε υποκριτές και Φαρισαίοι. Αυτό που έχω να πω είναι. Μήπως αυτοί που δεσμεύουν το λαό, που τον δένουν χειροπόδαρα, πρέπει να τακτοποιήσουν τα της συνειδήσεώς τους και γι’ αυτό δημιουργούν όλα αυτά τα προσχήματα; Το ποιοι είναι υποκριτές και Φαρισαίοι το δείχνει η ίδια η πραγματικότητα. 
Κουβέντιαζα με τον ίδιο τον Υπουργό των Οικονομικών και του έλεγα ότι μας χωρίζει τεράστιο χάος απόψεων. Και μου είπε ότι η ιστορία θα κρίνει. Η ιστορία το έχει κρίνει. Είπε ο Μένανδρος: «Τα δάνεια δούλους τους ανθρώπους ποιεί». Και μόνο το γεγονός ότι από το 1824 το πρώτο δάνειο που συνήψαμε το ξοφλήσαμε πριν από δώδεκα χρόνια, αυτό τα λέει όλα.","ΜΑΝΩΛΗΣ ΓΛΕΖΟΣ",143
"93891"," Παρακαλώ, κύριε Γλέζο, αν μπορείτε να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93892"," Το θέμα θα το κρίνει ο ελληνικός λαός μεθαύριο στις εκλογές, όπου πιστεύω να εμπιστευθεί το ΣΥΡΙΖΑ, που του έχει υποσχεθεί ότι θα φέρει τον ίδιο το λαό στην εξουσία.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΝΩΛΗΣ ΓΛΕΖΟΣ",143
"93893"," Το λόγο έχει ο κ. Ιορδάνης Τζαμτζής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93894"," Ευχαριστώ, κύριε Πρόεδρε.
Κυρίες και κύριοι συνάδελφοι, από το πρωί που ξεκίνησε η διαδικασία, γίναμε μάρτυρες μιας λογικής την οποία χρόνια τώρα και σε όλες τις συνεδριάσεις εφαρμόζει η Αντιπολίτευση και κυρίως ο ΣΥΡΙΖΑ εδώ κι ένα χρόνο. 
Ως προς την αντισυνταγματικότητα του νόμου, τέθηκε θέμα αντισυνταγματικότητας από το ΣΥΡΙΖΑ και την υποστήριξαν όλα τα κόμματα της Αντιπολίτευσης. Προσχηματική ήταν η αίτηση αντισυνταγματικότητας, διότι επί της ουσίας, δεν υπάρχει κανένα πρόβλημα με το Σύνταγμα.
Γιατί φέραμε ως κατεπείγον το νομοσχέδιο αυτό; Διότι ξεκαθαρίσαμε από την πρώτη στιγμή ότι πρέπει να πάρουμε τα 2,8 δισεκατομμύρια μεθαύριο σε διαδικασίες που θα γίνουν στο Euroworking Group και στη συνέχεια στο Eurogroup να εξασφαλίσουμε τα υπόλοιπα 6 δισεκατομμύρια. Τα 2,8 δισεκατομμύρια ευρώ είναι για συντάξεις, τα 6 δισεκατομμύρια ευρώ είναι για το ομόλογο το οποίο έχει στα χέρια της η Ευρωπαϊκή Κεντρική Τράπεζα.
Είστε αντίθετοι στο να πάρουν συντάξεις οι συνταξιούχοι; Η αίτηση αντισυνταγματικότητας που καταθέσατε, είναι κυριολεκτικά περί όνου σκιάς. Είναι για να εμποδίσετε την Κυβέρνηση να προχωρήσει, όχι για κάποιο σοβαρό λόγο.
Σας έχουμε, βέβαια, ουσιαστικά αφαιρέσει το ρόλο της Αντιπολίτευσης, διότι εμείς είμαστε αυτοί, εμείς που στηρίζουμε την Κυβέρνηση αυτή, που κάνουμε ουσιαστικές παρατηρήσεις στην Κυβέρνηση και τους Υπουργούς και επήλθαν ουσιαστικές αλλαγές και στο νομοσχέδιο αυτό, με διάλογο, όχι λέγοντας «ΟΧΙ» σε όλα και χωρίς προτάσεις. Γιατί εμείς αγωνιζόμαστε για τους συνταξιούχους, για τη ρύθμιση των ληξιπροθέσμων οφειλών των πολιτών και των επιχειρήσεων, ενώ εσείς τους εμπαίζετε. Και δεν φτάνει μόνο που τους εμπαίζετε. 
Κύριοι του ΣΥΡΙΖΑ, πραγματικά είναι προσβολή για τους πολίτες να λέτε ότι θα τους διορίσετε και ότι θα επανέλθουν οι μισθοί στα επίπεδα του 2009 σκίζοντας το μνημόνιο. Προσβάλλετε τους πολίτες, όταν αρνείστε την απόλυση επίορκων υπαλλήλων. Μόνο ο προλαλήσας, ο κ. Γλέζος, είχε τα κότσια να πάρει θέση ευθύς εξαρχής για το θέμα αυτό, για την απόλυση επίορκων υπαλλήλων, κανένας άλλος από εσάς. 
Και θα σας δώσω παράδειγμα. Δικά σας στελέχη υπερασπίζονταν επίορκο υπάλληλο στα ΕΛΤΑ της Σκύδρας, ο οποίος είχε υπεξαιρέσει 80.000.000 δραχμές, που ήταν εισφορές αγροτών για τον ΟΓΑ και η μόνη του πειθαρχική ποινή -γιατί παρενέβαιναν οι συνδικαλιστές σας- ήταν να μετακινηθεί από την Σκύδρα δίπλα στην Ημαθία. Αυτά κάνατε μέχρι σήμερα.
Κυρίες και κύριοι συνάδελφοι, με τις διατάξεις του νομοσχεδίου αυτού προωθούνται αλλαγές και μεταρρυθμίσεις που αφορούν τη φορολογική πολιτική, την κοινωνική ασφάλιση, τη λειτουργία της δημόσιας διοίκησης και την επιτάχυνση των αποκρατικοποιήσεων. 
Στόχος του νομοσχεδίου είναι να επιλυθούν προβλήματα της ελληνικής οικονομίας και να δημιουργηθούν προϋποθέσεις για την ανάκαμψη της οικονομίας της χώρας, αλλά και να λειτουργήσει εύρυθμα, τόσο η δημόσια διοίκηση, στην ουσία όμως το ίδιο το κράτος.
Κύριε Πρόεδρε, κυρίες και κύριοι συνάδελφοι, τα κόμματα της Αντιπολίτευσης, από την πρώτη ώρα που δημιουργήθηκε η νέα Κυβέρνηση, προεξοφλούσαν την έξοδο της χώρας μας από το ευρώ και τη χρεοκοπία της.
Σήμερα έχουμε φτάσει σ’ αυτό το σημείο με πολύ αγώνα. Προχωράει η ανακεφαλαιοποίηση των τραπεζών, διασφαλίζοντας τις καταθέσεις των πολιτών, προχωρούν μεταρρυθμίσεις, σπάζουν αγκυλώσεις του παρελθόντος και δημιουργείται πλέον ένα νέο πλαίσιο στη δημόσια διοίκηση και την οικονομία. Αλήθεια είναι και δεν μπορείτε να το αμφισβητήσετε ότι το τοπίο έχει αρχίσει να αλλάζει.
Ο Πρωθυπουργός της χώρας, ο Αντώνης Σαμαράς, δεν πανηγύρισε καμμία νίκη μέχρι σήμερα κι είναι ιδιαίτερα προσεκτικός στις λέξεις και τις κουβέντες που λέει. Αυτό που τονίζει είναι δουλειά, συνεργασία, σοβαρότητα, αγώνας απ’ όλους για να μπορέσει η χώρα να επανεκκινήσει, να κάνει μία καινούργια αρχή. Αυτό προσπαθούμε όλοι μας εδώ μέσα, τουλάχιστον από την πλευρά της Νέας Δημοκρατίας, παρά το ότι τολμήσαμε ένα δύσκολο εγχείρημα, όντως γιατί δημιουργήθηκε μία κυβέρνηση με τρία κόμματα, όπου το κάθε κόμμα έχει τις δικές του ιδεολογικές αρχές, τις δικές του αφετηρίες.
Σ’ αυτό το σημείο, όμως, θέλω να σταθώ και να πω δύο κουβέντες. Διάβασα στην αιτιολογική έκθεση για το έλλειμμα του 15,9%. 
Αυτό που θέλω να τονίσω είναι ότι η διοίκηση της ΕΛΣΤΑΤ είναι υπό δίωξη, είναι στα δικαστήρια. Δεν μπορεί κανείς να δεχθεί το 15,9%.","ΙΟΡΔΑΝΗΣ ΤΖΑΜΤΖΗΣ",498
"93895"," Ποιος την κρατάει;","ΖΩΗ ΚΩΝΣΤΑΝΤΟΠΟΥΛΟΥ",272
"93896"," Παρακαλώ, μη διακόπτετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93897"," Διάβασα ακόμη στην αιτιολογική έκθεση και άκουσα και από τον κ. Σαχινίδη ότι τα τελευταία τρία χρόνια εφαρμογής του προγράμματος οικονομικής προσαρμογής η ελληνική οικονομία πέτυχε αξιοθαύμαστα αποτελέσματα. Πρέπει να ξεκαθαρίσουμε κάποια πράγματα γιατί η ιστορία δεν μπορεί να ξαναγράφεται δέκα φορές: Ο κ. Παπανδρέου έφυγε και ήλθε ο κ. Παπαδήμος επειδή πρώτα απ’ όλα μάς οδήγησε σ’ ένα μνημόνιο χωρίς διαπραγμάτευση. 
Αυτό όμως που θέλω να ξεκαθαρίσω είναι ένα: Η Νέα Δημοκρατία σήμερα δεν είναι «ουρά» της προηγούμενης πολιτικής που εφάρμοσε το ΠΑΣΟΚ. Η αλήθεια και η πραγματικότητα είναι μία, ότι δηλαδή ο Αντώνης Σαμαράς γύρισε το παιχνίδι. Και βεβαίως, αυτή η Κυβέρνηση στηρίζεται από τρεις παρατάξεις, αλλά ο Αντώνης Σαμαράς γύρισε ένα παιχνίδι δύσκολο. 
Δεν ακολουθούμε λοιπόν την πολιτική σας. Πάμε να γλιτώσουμε τη χώρα από τις επιπτώσεις μιας πολιτικής που εφαρμόστηκε. Βεβαίως, σήμερα δεν ψηφίζουμε την αιτιολογική έκθεση. Ψηφίζουμε ένα νομοσχέδιο, το οποίο πραγματικά δίνει λύση σε πολλά προβλήματα.
	Κύριε Πρόεδρε, κυρίες και κύριοι συνάδελφοι, ξέρουμε πολύ καλά ότι παίρνουμε δύσκολα μέτρα.","ΙΟΡΔΑΝΗΣ ΤΖΑΜΤΖΗΣ",498
"93898"," Τα τελευταία!","ΖΩΗ ΚΩΝΣΤΑΝΤΟΠΟΥΛΟΥ",272
"93899"," Παίρνουμε όμως μέτρα, τα οποία θα δώσουν τη δυνατότητα να αλλάξουμε την κατάσταση. Παίρνουμε αυτά τα μέτρα για να μπορέσουμε πάνω απ’ όλα να στηρίξουμε την Ελλάδα. 
	Εμείς, λοιπόν, αυτή την υπόθεση της σωτηρίας της χώρας δεν την αφήνουμε στη μέση. Στηρίζουμε την Κυβέρνηση για να μπορέσει να επανεκκινήσει η οικονομία, για να μπορέσει η Ελλάδα να προχωρήσει μπροστά.
	Σας ευχαριστώ πολύ.","ΙΟΡΔΑΝΗΣ ΤΖΑΜΤΖΗΣ",498
"93900"," Σας ευχαριστούμε πολύ.
	Το λόγο έχει ο κ. Μητρόπουλος και μετά θα μιλήσει ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93901"," Μήπως να μιλήσει ο Υπουργός πρώτα; Χάριν ευγενείας το λέω.","ΑΛΕΞΙΟΣ ΜΗΤΡΟΠΟΥΛΟΣ",319
"93902"," Η Αίθουσα έχει ανάγκη από ευγένεια και από ευγενική συμπεριφορά σε κάθε περίπτωση.
	Ορίστε, κύριε Μητρόπουλε, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93903"," Ευχαριστώ, κύριε Πρόεδρε.
	Αξιότιμοι κύριοι Υπουργοί, πριν από τέσσερις μήνες με το ν. 4093 οι αξιότιμες κυρίες και οι αξιότιμοι κύριοι της συγκυβέρνησης ψήφισαν την εξής ρύθμιση του τρίτου μνημονίου: «Υποπαράγραφος ζ΄, διαθεσιμότητα: Μόνιμοι δημόσιοι υπάλληλοι σε νομικά πρόσωπα ιδιωτικού δικαίου κ.λπ., όταν καταργούνται οι οργανισμοί τους, μπαίνουν στη διαθεσιμότητα». Προς τιμήν της, η ΔΗΜΑΡ έδωσε μάχη στη διαρκή επιτροπή, όπως και άλλοι συνάδελφοι των κομμάτων της συγκυβέρνησης, και επεξετάθη ο κανόνας της διαθεσιμότητας και στους επί σχέσει αορίστου χρόνου. Σας διαβάζω τη ρύθμιση, όπως εξασφάλιζε τους ιδιωτικού δικαίου στον προηγούμενο νόμο πριν από τέσσερις μήνες, αυτό που ψήφισε και ο κατελθών από το Βήμα συνάδελφος. Έλεγε, λοιπόν, ότι οι ρυθμίσεις των περιπτώσεων που αναφέρονται στους μονίμους ισχύουν και για τους επί σχέσει εργασίας ιδιωτικού δικαίου, όταν οι φορείς τους καταργούνται.
	Τώρα, τέσσερις μήνες μετά, έρχεται η νέα ρύθμιση και λέει: «Σε περίπτωση κατάργησης θέσεων νομικών προσώπων ιδιωτικού δικαίου, προβλέπεται καταγγελία σύμβασης εργασίας». 
Τι άλλαξε και οι συνάδελφοι της συγκυβέρνησης, τέσσερις μήνες μετά, ήλθαν χωρίς ειδική επιχειρηματολογία να δεχθούν ότι θα έχουμε άμεσες και μάλιστα μαζικές απολύσεις; Χαίρομαι που εισέρχονται στο «ναό» της δημοκρατίας ο κ. Βορίδης και ο κ. Κυριαζίδης, που πρέπει να μπορούν να απαντήσουν τώρα.
Βεβαίως, έχουμε και την Επιστημονική Επιτροπή της Βουλής που κριτικάρει τη θέση αυτή, δηλαδή ότι όσοι προέρχονται από νομικά πρόσωπα ιδιωτικού δικαίου με την κατάργηση, μάλλον και με τη συγχώνευση, μάλλον και με την ενοποίηση, αμέσως απολύονται. Έρχεται, λοιπόν, και η Επιστημονική Επιτροπή της Βουλής και λέει: «Προσέξτε, κύριοι». Απορώ πώς σε δύο-τρεις συνεδριάσεις έχετε αποφύγει αυτά τα ζητήματα, τα οποία έχουμε κατά κόρον θίξει.
Έρχεται η Επιστημονική Επιτροπή και σας λέει να προσέξετε ότι εδώ προσκρούει στο Πρώτο Πρόσθετο Πρωτόκολλο της ΕΣΔΑ.
Πείτε ότι όσον αφορά στα θέματα της αντισυνταγματικότητας, την οποία εμείς ισχυριστήκαμε, έχετε τους κατεπείγοντες λόγους κ.λπ.. Σ’ αυτά τα θέματα τα οποία αναδεικνύουν τη δική μας ευαισθησία στη δημοκρατία, στην ποιότητα λειτουργίας αυτού του θεσμού, δεν πρέπει να απαντούμε; Πού θα φτάσετε στις απολύσεις των δημοσίων υπαλλήλων; Χαίρομαι που ήρθε και ο κ. Στουρνάρας. 
Κύριοι Υπουργοί, πριν από δύο μήνες η κυριακάτικη «ΚΑΘΗΜΕΡΙΝΗ» έγραψε, με βάση τα στοιχεία της Διοικητικής Μεταρρύθμισης, ότι η κυβέρνηση του Καραμανλή το 2009 παρέδωσε ένα εκατομμύριο ενενήντα οκτώ χιλιάδες εκατόν δεκαεπτά φυσικά πρόσωπα. Σύμφωνα, λοιπόν, με στοιχεία του Υπουργείου  Διοικητικής Μεταρρύθμισης, ένα εκατομμύριο ενενήντα οκτώ χιλιάδες εκατόν δεκαεπτά φυσικά πρόσωπα, παραδοθέντες υπάλληλοι το 2009! 
Με προχθεσινή μας ερώτηση του Προέδρου της Κοινοβουλευτικής μας ομάδας προς τον κ. Μανιτάκη, μάθαμε ότι από ένα εκατομμύριο ενενήντα οκτώ χιλιάδες εκατόν δεκαεπτά υπαλλήλους, έχουμε υπηρετούντες εξακόσιες εξήντα επτά χιλιάδες υπαλλήλους κάθε είδους, κάθε σχέσης, κάθε ειδικότητας. Να το επαναλάβω; Είχαμε ένα εκατομμύριο ενενήντα οκτώ χιλιάδες υπαλλήλους –ενδεχομένως οι τριακόσιες χιλιάδες ήταν συμβασιούχοι κάθε έτος- και έχουμε εξακόσιες εξήντα επτά χιλιάδες. 
Λεπτομερειακώς, η απάντηση του κ. Μανιτάκη τον Αύγουστο του 2012, κύριε Βορίδη, λέει: Οι μόνιμοι, οι στρατιωτικοί και οι εκπαιδευτικοί είναι πεντακόσιες εβδομήντα μία χιλιάδες, οι Ιδιωτικού Δικαίου Αορίστου Χρόνου είναι πενήντα τέσσερις χιλιάδες –είναι η πιθανή δεξαμενή των απολύσεων, διότι χθες κυκλοφόρησε στην «Ελευθεροτυπία» και κατάλογος διακοσίων πενήντα δύο ΝΠΙΔ που λέει «να η «δεξαμενή», όλοι οι Ιδιωτικού Δικαίου Αορίστου Χρόνου του ευρύτερου και δημόσιου τομέα- τριάντα οχτώ χιλιάδες συμβασιούχοι κάθε σχέσης, ορισμένου έργου και ωρομίσθιοι- και χίλιοι πενήντα τέσσερις μετακλητοί υπάλληλοι. 
Πού αλλού θα φτάσει το δημόσιο; Πώς θα λειτουργούν τα νησιά μας; Και επειδή υπάρχει μια φιλολογία και μια παραπληροφόρηση, ότι το ελληνικό δημόσιο είναι τόσο υπερπληθωρισμένο που μπορεί να αντέξει τους μισούς δημοσίους υπαλλήλους, θα καταθέσω για τα Πρακτικά της Βουλής έναν διαχρονικό πίνακα του ΟΟΣΑ. 
Αυτός έλεγε ότι από το 1982 μέχρι το 2012, αλλά και προ μνημονίου, η πατρίδα μας σε αριθμό δημοσίων υπαλλήλων -αξιότιμε κύριε Υπουργέ της Οικονομίας, θα τον έχετε υπόψιν σας τον πίνακα- ήταν στον πάτο των χωρών, όπου με την Ολλανδία και τη Γερμανία είχε σε αριθμούς τους λιγότερους δημοσίους υπαλλήλους όταν η πρώτη στον πίνακα του ΟΟΣΑ Σουηδία είχε το 30% του γενικού πληθυσμού σε δημοσίους υπαλλήλους. Η πατρίδα μας, προ μνημονίου, με την Ολλανδία και τη Γερμανία, είχε 11%. 
Κύριε Υπουργέ, σας το έθιξα ακροθιγώς και στη διαρκή επιτροπή. Είμαστε δέσμιοι, κυρίες και κύριοι συνάδελφοι, ενός σκληρού μνημονιακού στόχου. Σύμφωνα με το μνημόνιο 4046, το μνημόνιο Παπαδήμου, στη σελίδα 698 –την οποία θα καταθέσω- έχουμε αναδεχθεί ως χώρα τη δέσμευση να λειτουργήσουμε τις επόμενες δεκαετίες με τις λιγότερες δαπάνες επί του ΑΕΠ για τη λειτουργία του κράτους. Σας διαβάζω τη φράση που είναι στη σελίδα 698 του ν.4046, του δευτέρου μνημονίου: «Στοχεύουμε να ευθυγραμμιστούμε σε μισθολογική δαπάνη για τη Γενική Κυβέρνηση με την επίδοση των πλέον αποτελεσματικών χωρών του ΟΟΣΑ, περίπου στο 9% επί του ΑΕΠ». 
Και το χειρότερο έπεται, αφού μας βάζει έναν ανέφικτο στόχο, με διάσπαρτο τον εθνικό κορμό, με τα νησιά μας όπως είναι. Αναφέρει ότι μ’ αυτόν κατ’ έτος θα έχουμε απόδοση 1,5% του ΑΕΠ σε εξοικονόμηση μέχρι το 2016.
Ενώ, λοιπόν, γνωρίζαμε ότι δεν είναι ποσοτικό το θέμα του δημοσίου, αλλά ποιοτικό, θέμα εξορθολογισμού, τεχνικής αναβάθμισης, διαρκούς ποιοτικής αξιολόγησης, για όλους τους δημοσίους υπαλλήλους –δεν το αρνούμεθα αυτό- γιατί βάλατε στόχο εφεξής το ελληνικό κράτος να μην μπορεί να συντηρήσει νησιά, υπηρεσίες με ένα 9%; Όπως θα γνωρίζουν οι αξιότιμοι κύριοι Υπουργοί, καμμία χώρα από τις 17 της Ευρωζώνης, από τις 27 της Ευρωπαϊκής Ένωσης και από τις 47 της Ευρώπης δεν έχει τόσο λίγες δαπάνες για τη λειτουργία του  κράτους. Υπ’ αυτήν την έννοια πρέπει να αναθεωρήσουμε το στόχο. Τι θα σας φέρουν οι απολύσεις των ιδιωτικών υπαλλήλων αορίστου χρόνου; Ρωτήσατε;","ΑΛΕΞΙΟΣ ΜΗΤΡΟΠΟΥΛΟΣ",319
"93904"," Ολοκληρώνετε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93905"," Ολοκληρώνω, κύριε Πρόεδρε. 
Το πρώτο κέντρο που καταργείτε, σύμφωνα με έναν πίνακα που αύριο αναρτάται στη «Διαύγεια», είναι το Κέντρο Θεραπείας Εξαρτημένων Ατόμων. Πέρα από την κοινωνικότητα της κατάλυσης ενός θεσμού που εξυπηρετεί νέα παλικάρια και κοπέλες, τα οποία είναι σε δυσχερή θέση, αν είναι ο υπάλληλος είκοσι χρόνια σε υπηρεσία; Αν έχει προσληφθεί από ΑΣΕΠ; Αν δεν μπορεί να πάρει ποτέ σύνταξη; Αν έχει άνεργη γυναίκα; Αυτά δε θα μπούνε, δε θα μετρήσουν; Δεν  υπάρχει νόμος, δεν υπάρχει νομολογία;
Σας ευχαριστώ και για την ανοχή σας, κύριε Πρόεδρε.
(Στο σημείο αυτό ο Βουλευτής κ.  Αλέξιος Μητρόπουλος καταθέτει για τα Πρακτικά τα προαναφερθέντα έγγραφα και δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"93906"," Το λόγο έχει ο κύριος Υπουργός για δεκαπέντε λεπτά. 
Επισημαίνω, κυρίες και κύριοι συνάδελφοι και στους Υπουργούς ότι δεδομένης της διαδικασίας ψήφισης του νομοσχεδίου κατά την οποία ο χρόνος είναι συγκεκριμένος, η υπέρβαση του χρόνου κατά τη διάρκεια των ομιλιών θα δημιουργήσει πρόβλημα στο τέλος σε ό,τι αφορά στο δικαίωμα όλων των Βουλευτών να μιλήσουν. 
Ορίστε, κύριε Υπουργέ, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93907"," Κύριε Πρόεδρε, ευχαριστώ πολύ.
 Θα μπορούσε η Ελλάδα, κυρίες και κύριοι, να κάνει κάτι διαφορετικό απ’ αυτό που κάνει σήμερα; Όταν οι αγορές είναι κλειστές και δεν μπορείς να δανειστείς, όταν δεν  υπάρχει άλλη χώρα εκτός ευρωζώνης να σε δανείσει, τότε διαπραγματεύεσαι τους όρους της διάσωσής σου. 
Η εναλλακτική λύση είναι η έξοδος από το ευρώ. Θα ήταν και είναι καταστροφική η λύση αυτή. Το βιοτικό μας επίπεδο θα έπεφτε τόσο πολύ, που θα γύριζε πολλές δεκαετίες πίσω. 
Ποιο ήταν το βασικό πρόβλημα μέχρι σήμερα; Το βασικό πρόβλημα ήταν η διαρκής απόκλιση μεταξύ παραγωγής και εγχώριας δαπάνης. Παρήγαμε ετησίως εκατό –να το πω απλά- και η εγχώρια δαπάνη κυμαινόταν μεταξύ εκατόν πέντε και εκατόν είκοσι. Η διαφορά είναι το ισοζύγιο τρεχουσών συναλλαγών. Είναι ελλειμματικό όλα αυτά τα χρόνια. Αυτό δημιούργησε τη μεγάλη υπερχρέωση. 
Άρα, τι κάνουμε τώρα; Με τη συμφωνία που κάνουμε κλείνουμε το κενό μεταξύ παραγωγής και εγχώριας δαπάνης. Επίσης οι εταίροι μας, μας προσφέρουν χρηματοδοτικούς πόρους, όσο οι αγορές παραμένουν κλειστές. Ευχής έργον αυτή η προσαρμογή είναι να γίνει περισσότερο με αύξηση της παραγωγής και λιγότερο με μείωση της εγχώριας δαπάνης. Αυτό ακριβώς επιδιώκει το σημερινό νομοσχέδιο: να βελτιώσει την ανταγωνιστικότητα, προκειμένου να αυξηθούν οι εξαγωγές και να αποκαταστήσει την ομαλή ροή πιστώσεων προς την οικονομία προκειμένου να αυξηθούν οι επενδύσεις. 
Η Ελλάδα κατόρθωσε να σταθεί στα πόδια της και να επιζήσει. Διαπραγματεύθηκε όσο μπορούσε καλύτερα, δεδομένων των δυσκολιών. Στο Eurogroup πετύχαμε ήδη -παρ’ όλο που πολλοί προσποιούνται ότι το αγνοούν- τα εξής: πρώτον, μειώθηκε το χρέος μας –κουρεύτηκε, δηλαδή- κατά 40 δισεκατομμύρια ευρώ στο τέλος του 2012. 
Μειώθηκαν τα επιτόκια δανεισμού μας σε επίπεδο κάτω από το 2%. Πόσες άλλες χώρες έχουν την ευκαιρία αυτή; Δόθηκε επιμήκυνση εξόφλησης μέχρι το 2040 και περίοδος χάριτος δέκα χρόνων. Η απαίτηση δημοσιονομικής εξυγίανσης επεκτάθηκε κατά δύο χρόνια, μέχρι το 2016, αντί για το 2014 που ήταν στην αρχή. 
Επιστρέφονται στην Ελλάδα από τις κεντρικές τράπεζες της Ευρωζώνης, μέσω των κυβερνήσεών τους, τα κέρδη από τη διακράτηση ελληνικών ομολόγων των κεντρικών τραπεζών της Ευρωζώνης. Προβλέπονται επίσης πρόσθετα οφέλη, αρκεί να επιτύχουμε πρωτογενές πλεόνασμα. Γι’ αυτό επιδιώκουμε φέτος ένα πρωτογενές πλεόνασμα.
Ως προς τις βραχυπρόθεσμες εξελίξεις, όπως ξέρετε, είχαμε μια θετική εξέλιξη στον προϋπολογισμό το πρώτο τρίμηνο: Πρωτογενές πλεόνασμα περίπου 500 εκατομμυρίων ευρώ έναντι προβλεπόμενου πρωτογενούς ελλείμματος της τάξης των 2 δισεκατομμυρίων ευρώ περίπου. 
Ο εναρμονισμένος δείκτης τιμών καταναλωτή μειώθηκε κατά 0,2% το Μάρτιο σε ετήσια βάση, δηλαδή έγινε αρνητικός για πρώτη φορά μετά το 1968. Αυτό είναι πολύ θετικό για το διαθέσιμο εισόδημα των Ελλήνων και την ανταγωνιστικότητα, δυσκολεύει, όμως, κατά τι τη δημοσιονομική προσαρμογή. 
Εξαγωγές: Είχαμε θετικές εξελίξεις το πρώτο δίμηνο. Η βιομηχανική παραγωγή αρχίζει να σταθεροποιείται -και αυτό είναι πολύ σημαντικό- μετά από πολλά τρίμηνα μείωσης. Έχει ενδιαφέρον το γεγονός ότι οι βιομηχανικές παραγγελίες εσωτερικού βελτιώνονται, αλλά οι παραγγελίες από την αλλοδαπή δείχνουν σημάδια κόπωσης, που αντανακλούν τον ασθενή οικονομικό κύκλο στο εξωτερικό, ακριβώς τη στιγμή που η Ελλάδα χρειάζεται ενίσχυση της ζήτησης από το εξωτερικό. 
Οι κρατήσεις για τουρισμό βρίσκονται σε ικανοποιητικό επίπεδο. Οι τουρίστες αναμένεται να ξεπεράσουν τα δεκαέξι εκατομμύρια φέτος. 
Οι εξελίξεις στην Κύπρο δεν αναμένεται να είναι τέτοιες, ώστε να ανατρέψουν το βασικό μακροοικονομικό μας σενάριο. Η θωράκιση των κυπριακών τραπεζικών καταστημάτων στην Ελλάδα επιτεύχθηκε με τη μεταβίβασή τους στην Τράπεζα Πειραιώς σε πολύ σύντομο χρονικό διάστημα. Είχαμε ομαλή εξέλιξη των διαπραγματεύσεων με την τρόικα. Επίσης, το Μάρτιο ο δείκτης οικονομικού κλίματος σημείωσε την υψηλότερη επίδοση των τελευταίων ετών. 
Ως συνολική αποτίμηση μπορώ να πω ότι έχουν υλοποιηθεί τα 2/3 της απαιτούμενης δημοσιονομικής προσαρμογής για την περίοδο 2010-2016 και τα 3/4 της απαιτούμενης προσαρμογής στην ανταγωνιστικότητα. Η εναπομείνασα προσαρμογή είναι δύσκολη, αλλά όχι ανέφικτη. Απαιτείται υπομονή και νηφαλιότητα. Διαψεύστηκαν οι προφήτες της καταστροφής. Η Ελλάδα παραμένει στην Ευρωζώνη. Η εμπιστοσύνη αποκαθίσταται ραγδαία. 
Ο μείζων στόχος σήμερα, όπως είπα πριν, είναι να αποκτήσουμε πρωτογενές πλεόνασμα στον Προϋπολογισμό από φέτος, ώστε να ζητήσουμε την εφαρμογή της ρήτρας που συμφωνήθηκε στο Eurogroup της 27ης Νοεμβρίου 2012, δηλαδή να ζητήσουμε τη δραστική μείωση του δημοσίου χρέους. Αυτό θα δημιουργούσε μία πολύ θετική ροπή στην εξέλιξη των πραγμάτων και θα έφερνε μπροστά την έξοδο από την κρίση.","ΙΩΑΝΝΗΣ ΣΤΟΥΡΝΑΡΑΣ",168
"93908"," Άρα, και εσείς λέτε για «κούρεμα» του χρέους και δεν το λέει μόνο ο κ. Τσίπρας.","ΕΥΚΛΕΙΔΗΣ ΤΣΑΚΑΛΩΤΟΣ",510
"93909"," Η μεγάλη πρόκληση σήμερα είναι η παράλληλη επίτευξη περαιτέρω δημοσιονομικής προσαρμογής, αλλά και οικονομικής ανάπτυξης. Για να είναι αυτό εφικτό, απαιτούνται προϋποθέσεις, τόσο από την ελληνική πλευρά, όσο και από την Ευρωζώνη. 
Από την ελληνική πλευρά απαιτείται η διατήρηση ενός σταθερού πολιτικού κλίματος, η άμεση ανακεφαλαιοποίηση τραπεζών από τα ήδη διαθέσιμα κονδύλια και η αποκατάσταση ομαλής ροής πιστώσεων στην οικονομία. Γι’ αυτό ενισχύουμε και το Ταμείο Χρηματοπιστωτικής Σταθερότητας, κύριε Τσακαλώτο, και όχι για να αυξήσουμε μισθούς. 
Αξιοποίηση των κονδυλίων της Ευρωπαϊκής Τράπεζας Επενδύσεων, που τώρα αρχίζουν να εκταμιεύονται για την Ελλάδα, ιδιαίτερα για μικρομεσαίες επιχειρήσεις και μεγάλα έργα. 
Αξιοποίηση των διαθέσιμων και εξασφαλισμένων 44 δισεκατομμυρίων ευρώ από τα ευρωπαϊκά ταμεία από σήμερα μέχρι το 2020, με βάση το νέο αναπτυξιακό πρότυπο και το νέο πρότυπο απασχόλησης, που εκπονούνται από δεξαμενές σκέψης του δημόσιου και του ιδιωτικού τομέα, για λογαριασμό των Υπουργείων Οικονομικών, Ανάπτυξης και Εργασίας. 
Περαιτέρω βελτίωση –και εδώ είναι το σημερινό νομοσχέδιο- της διαρθρωτικής ανταγωνιστικότητας με την απελευθέρωση των επαγγελμάτων που ακόμα παραμένουν κλειστά, τη βελτίωση των συνθηκών ανταγωνισμού σε αγορές, όπου οι συνθήκες αυτές παραμένουν ακόμη ατελείς, κυρίως με άρση των εναπομεινάντων εμποδίων στον ανταγωνισμό και στην προσέλκυση ξένων επενδύσεων.
Εδώ, δεν αντιλαμβάνομαι την κριτική του ΣΥΡΙΖΑ και του κ. Τσακαλώτου, που μιλάει για ατέλειες. Δηλαδή, πιστεύετε ότι όλοι αυτοί οι περιορισμοί που είχαν δοθεί στην Ελλάδα, ήταν για λόγους θεωρητικούς ατελειών αγορών και όχι για άλλους λόγους; 
Προχωρούμε, επίσης, στην εξάλειψη των ταμειακών ελλειμμάτων στην αγορά ενέργειας, στο ΛΑΓΗΕ, στην υλοποίηση του Προγράμματος Ιδιωτικοποιήσεων του ΤΑΙΠΕΔ. 
Επίσης, καταθέτουμε νομοσχέδιο για την απλοποίηση και σταθερότητα του φορολογικού συστήματος και τον εκσυγχρονισμό των φορολογικών κωδίκων μέσα στον επόμενο μήνα. 
Όλα αυτά τα έχουμε πετύχει και υπάρχει και η διεθνής αναγνώριση. Βεβαίως, ο ΣΥΡΙΖΑ υποστήριξε σήμερα ότι δεν υπάρχει η διεθνής αναγνώριση. Θα σας δώσω μερικά παραδείγματα μήπως και σας πείσω. «MORGAN STANLEY»: «Τα σοκ που χτύπησαν την ελληνική οικονομία, συμπεριλαμβανομένων των ανησυχιών για έξοδο από το ευρώ, περιορίζονται». «INTERNATIONAL HERALD TRIBUNE»: «Διαλύεται η ομίχλη πάνω από την Ελλάδα». «NEW YORK TIMES»: «Φως στην άκρη του τούνελ». «ECONOMIST»: «Χρονιά ανάκαμψης για την Ελλάδα το 2014». Και άφησα, βέβαια, τελευταία την αναφορά του πιο δύσκολου και ομολόγου μου κ. Σόιμπλε: «Η Ελλάδα παράδειγμα διάσωσης μέσα στο ευρώ και του ευρώ». 
(Θόρυβος-Διαμαρτυρίες από την πλευρά του ΣΥΡΙΖΑ-ΕΚΜ και των ΑΝΕΛ)
Η τρικομματική Κυβέρνηση επιτελεί την αποστολή που της έχει αναθέσει η πλειοψηφία του ελληνικού λαού.","ΙΩΑΝΝΗΣ ΣΤΟΥΡΝΑΡΑΣ",168
"93910"," Παρακαλώ μη διακόπτετε, εκτός και εάν ο κύριος Υπουργός θέλει διακοπές.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93911"," Είμαστε ειλικρινείς από την πρώτη μέρα. Είπαμε ότι το πρόγραμμα που συμφωνήσαμε με τους πιστωτές μας είναι εμπροσθοβαρές και δίνει έμφαση στον εξορθολογισμό της δημόσιας δαπάνης. Είπαμε ότι δεν υπάρχουν περιθώρια για παροχές, αν δεν τιθασευτούν τα δημοσιονομικά μεγέθη, και αυτό πράττουμε.
Τώρα που υπάρχει η δυνατότητα, μειώνουμε την επιβάρυνση της φορολογίας στην ακίνητη περιουσία. Τώρα που μπορούμε, προχωρούμε σε νέα ρύθμιση ληξιπρόθεσμων οφειλών και απαλύνουμε τους φορολογούμενους, που αδυνατούν να είναι συνεπείς στις υποχρεώσεις τους, λόγω των επιπτώσεων της οικονομικής κρίσης.
Η Κυβέρνηση αυτή θα συνεχίσει να απαλύνει τους Έλληνες πολίτες, κάθε φορά που θα το επιτρέπουν οι δημοσιονομικές και οικονομικές συνθήκες. Δεν θα το κάνει, όμως, όπως προτείνετε εσείς, εις βάρος των μελλοντικών γενεών, όπως γινόταν επί σχεδόν τριάντα πέντε χρόνια. Δεν θα το κάνει με εκτροχιασμό των δημοσίων δαπανών, τινάζοντας στον αέρα την αξιοπιστία της χώρας μας και τη συμφωνία με τους εταίρους μας, όπως σκοπεύετε να κάνετε εσείς και το λέτε άλλωστε, ανοιχτά πια.","ΙΩΑΝΝΗΣ ΣΤΟΥΡΝΑΡΑΣ",168
"93912"," Αυτό έκαναν τα κόμματα που κυβερνούσαν.","ΖΩΗ ΚΩΝΣΤΑΝΤΟΠΟΥΛΟΥ",272
"93913"," Μέσα σε αυτό το πλαίσιο προχωρούμε στις παρεμβάσεις του παρόντος νομοσχεδίου.
 Σήμερα, καλείστε να ψηφίσετε ένα σχέδιο νόμου που περιλαμβάνει μία σειρά από διαρθρωτικές αλλαγές. Προς μεγάλη απογοήτευση κάποιων, το νομοσχέδιο δεν έχει δημοσιονομικά μέτρα, αυτά τα οποία είχατε προβλέψει με τυμπανοκρουσίες. Τελευταία, μάλιστα, διαπιστώνω ότι ο ΣΥΡΙΖΑ δεν μιλά πλέον για νέα μέτρα που θα κληθεί να πάρει η Κυβέρνηση, αλλά για πιθανότητα νέων μέτρων. Αυτό είναι μία βελτίωση.","ΙΩΑΝΝΗΣ ΣΤΟΥΡΝΑΡΑΣ",168
"93914"," Το χαράτσι τι είναι, κύριε Υπουργέ;","ΖΩΗ ΚΩΝΣΤΑΝΤΟΠΟΥΛΟΥ",272
"93915"," Το χαράτσι μειώνεται κατά 15%.","ΙΩΑΝΝΗΣ ΣΤΟΥΡΝΑΡΑΣ",168
"93916"," Δεν είναι μέτρο; Είναι μέτρο ή δεν είναι;","ΖΩΗ ΚΩΝΣΤΑΝΤΟΠΟΥΛΟΥ",272
"93917"," Η πιθανότητα απέναντι στη βεβαιότητα συνιστά σαφώς μία αλλαγή στάσης από την Αξιωματική Αντιπολίτευση ως προς τα αποτελέσματα της ακολουθούμενης πολιτικής μας. Με το παρόν νομοσχέδιο αναμορφώνουμε το υφιστάμενο θεσμικό πλαίσιο ρυθμίσεων της τμηματικής καταβολής, των βεβαιωμένων και ληξιπρόθεσμων οφειλών στις ΔΟΥ και στα τελωνεία, λαμβάνοντας υπ’ όψιν τη σημερινή δυσχερή οικονομική συγκυρία. 
Σκοπός μας είναι η επιτάχυνση των διαδικασιών είσπραξης ληξιπροθέσμων οφειλών από τη φορολογική διοίκηση, αλλά και η παροχή κινήτρων για την άμεση και συστηματική εξόφληση των ληξιπροθέσμων οφειλών.
Όπως ανέφερα και χθες στην επιτροπή, θα εξετάσουμε τη δυνατότητα να εντάξουμε σε ρύθμιση και τις ληξιπρόθεσμες οφειλές προς τους Οργανισμούς Τοπικής Αυτοδιοίκησης, κάτι που ζήτησε η ΔΗΜΑΡ.","ΙΩΑΝΝΗΣ ΣΤΟΥΡΝΑΡΑΣ",168
"93918"," Κι εγώ το ζήτησα.","ΓΕΩΡΓΙΟΣ ΝΤΟΛΙΟΣ",370
"93919"," Και ο κ. Ντόλιος.","ΙΩΑΝΝΗΣ ΣΤΟΥΡΝΑΡΑΣ",168
"93920"," Όλοι το ζητήσαμε.","ΑΝΤΩΝΙΟΣ ΜΠΕΖΑΣ",343
"93921"," Κι εμείς το ζητήσαμε.","ΜΙΧΑΗΛ ΤΑΜΗΛΟΣ",492
"93922"," Κι εσείς, βεβαίως. Κατά σειρά μνήμης τα ανέφερα.","ΙΩΑΝΝΗΣ ΣΤΟΥΡΝΑΡΑΣ",168
"93923"," Όλες οι πτέρυγες το ζήτησαν.","ΜΙΧΑΗΛ ΤΑΜΗΛΟΣ",492
"93924"," Ε, να πούμε και για τη ΔΗΜΑΡ κάτι.
Σε σχέση με τη φορολόγηση των ακινήτων, μειώνουμε κατά 15% το έκτακτο τέλος για όλες τις ηλεκτροδοτούμενες επιφάνειες ακινήτων, ενώ λαμβάνεται ειδική μέριμνα για τον υπολογισμό του τέλους για τις ευπαθείς κοινωνικά ομάδες, δηλαδή τους άνεργους, τους πολύτεκνους και τα άτομα με αναπηρία. 
Μετά από πρόταση της ΔΗΜΑΡ, εξετάζουμε τη δυνατότητα να προχωρήσουμε σε ακόμα μεγαλύτερη διεύρυνση των κοινωνικών κριτηρίων, πιθανώς λαμβάνοντας υπόψη το όριο της φτώχειας.
Ως προς το εργοταξιακό ρεύμα, ήθελα να διευκρινίσω ότι το τέλος που ίσχυε μέχρι σήμερα κι επιβαλλόταν από τη ΔΕΗ και στις υπό ανέγερση ηλεκτροδοτούμενες οικοδομές, ήταν με διοικητικές λύσεις και διευκρινιστικές εγκυκλίους. Άρα, ίσχυε μέχρι σήμερα. 
Συνεπώς επισημαίνω ότι, παρά τα όσα λέγονται, καμμία αλλαγή δεν επέρχεται με την επιβολή του νέου τέλους. Ο ενιαίος φόρος επί των ακινήτων, ο οποίος θα αντικαταστήσει το ειδικό τέλος ακινήτων που εισπράττεται φέτος για τελευταία φορά από τη ΔΕΗ, θα τεθεί σε μόνιμη εφαρμογή από το 2014.
Επιπλέον, προβλέπεται η δυνατότητα καταβολής του φόρου ακίνητης περιουσίας σε επτά μηνιαίες δόσεις καταβολής για τα έτη 2011 και 2012 και σε τέσσερις μηνιαίες δόσεις για το έτος 2013, για να μπορέσουν οι φορολογούμενοι να αντεπεξέλθουν στις φορολογικές τους υποχρεώσεις.
Όσον αφορά την τροπολογία του ΠΑΣΟΚ, σχετικά με μέτρα ανάσχεσης της ανεργίας, όπως ανέφερα και χθες στην Επιτροπή Οικονομικών, θεωρήσαμε ότι είναι προς τη σωστή κατεύθυνση και ότι θα γινόταν προσπάθεια να υποβάλουμε αντίστοιχη νομοτεχνική προσθήκη στην Ολομέλεια, παρά τα στενά χρονικά περιθώρια.
Καταφέραμε, σε συνεργασία με το επισπεύδον Υπουργείο Εργασίας, να γίνουν οι αναγκαίες νομοτεχνικές διορθώσεις, προκειμένου να κάνουμε σήμερα αποδεκτό το πρώτο άρθρο της τροπολογίας του ΠΑΣΟΚ.
Η εφαρμογή της συγκεκριμένης ρύθμισης, που προβλέπει απασχόληση ανέργων σε δήμους και περιφέρειες και άλλες δημόσιες υπηρεσίες, αντιμετωπίζει τους ανέργους ως παραγωγικό κομμάτι της κοινωνίας, δίνοντάς τους την ευκαιρία να απασχοληθούν σε προγράμματα κοινωφελούς χαρακτήρα.
Όσον αφορά το δεύτερο άρθρο, που προβλέπει μείωση των εισφορών κοινωνικής ασφάλισης, δεν μπορεί σήμερα να γίνει δεκτό, διότι δεν έχουμε τους δημοσιονομικούς πόρους. Δεσμεύομαι όμως να το εξετάσουμε. Μην ξεχνάτε ότι έχουμε μία συμφωνία ότι εάν το πρωτογενές πλεόνασμα ξεπεράσει τους στόχους, ένα ποσοστό 70% μπορεί να δοθεί για κοινωνικούς λόγους. 
Εφόσον η Κυβέρνηση συμφωνήσει, τότε μπορούμε πράγματι να μειώσουμε εισφορές κοινωνικής ασφάλισης στο ποσό που αντιστοιχεί στη βελτίωση του πρωτογενούς πάνω από το στόχο.
Επίσης, θα κάνουμε δεκτή την τροπολογία του ΠΑΣΟΚ και της ΔΗΜΑΡ σχετικά με τους υπαλλήλους που έχουν διοριστεί με την πράξη του ΑΣΕΠ από το 2010. Το μισθολογικό καθεστώς της συγκεκριμένης κατηγορίας υπαλλήλων τελούσε σε εκκρεμότητα μέχρι το 2012. Με τη συγκεκριμένη ρύθμιση αποκαθίσταται μια αδικία και εφαρμόζεται η αρχή της ισότητας και της αναλογικότητας για τις μισθολογικές αποδοχές των συγκεκριμένων υπαλλήλων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Σας παρακαλώ, κύριε Πρόεδρε, θα ήθελα τρία λεπτά ακόμα.
Θα ήθελα να δώσω ορισμένες διευκρινίσεις. 
Κατ’ αρχήν, υπήρξε μια λανθασμένη ανάγνωση για το θέμα των εταιρειών που έχουν τη διαχείριση ή εκμετάλλευση πλοίων. Στο θέμα αυτό διευκρινίζω τα εξής: 
Πρώτον, για πρώτη φορά επιβλήθηκε εισφορά από την παρούσα τρικομματική Κυβέρνηση στις εταιρείες που διενεργούν ναυλώσεις, ασφαλίσεις, μεσιτεία αγοραπωλησιών ή ναυπηγήσεων, ναυλώσεων ή ασφαλίσεων πλοίων με ελληνική ή ξένη σημαία. 
Δεύτερον, αυτή η εισφορά δεν επιβάλλεται -ούτε επιβαλόταν- στις εταιρείες που έχουν τη διαχείριση ή εκμετάλλευση πλοίων, σύμφωνα με τις διατάξεις του άρθρου 25 του ν. 27/1975.
Τρίτον, αυτή η διάταξη, που υπήρξε στο φορολογικό νόμο, που ψηφίστηκε με το ν. 4111/2013, επαναλαμβάνεται και στο παρόν σχέδιο νόμου μόνο για λόγους ασφαλείας δικαίου. Διευκρινίζεται απλώς το πεδίο εφαρμογής για την εισφορά αυτή. Οι πλοιοκτήτριες εταιρείες φορολογούνται με άλλες διατάξεις. 
Συνολικά και επιπλέον υπολογίζεται ότι από φέτος οι εφοπλιστές θα δώσουν παραπάνω από ό,τι έδιναν, ποσό της τάξεως των 140 εκατομμυρίων ευρώ. Αυτοί οι φόροι και οι εισφορές καταβάλλονται από τις πλοιοκτήτριες εταιρείες, ημεδαπές και αλλοδαπές, με ελληνική ή ξένη σημαία, από τις λοιπές εταιρείες που προανέφερα. 
Κυρίες και κύριοι, η τρικομματική Κυβέρνηση εργάζεται εδώ και καιρό σκληρά, με πείσμα και επιμονή για να κερδίσει το μεγάλο στοίχημα. Και αυτό δεν είναι άλλο από το να παραδώσουμε μια Ελλάδα σύγχρονη, υγιή, ασφαλή και απαλλαγμένη από βάρη για τις επόμενες γενεές. 
Στο εξής, έχουμε ως προτεραιότητα να βελτιώσουμε τη λειτουργία των αγορών, μειώνοντας τα εμπόδια εισόδου σε αυτές, να αναβαθμίσουμε τη φορολογική Διοίκηση και τη σχέση της με τον φορολογούμενο, να ελαφρύνουμε και να κατανείμουμε δικαιότερα τα φορολογικά βάρη, να ανατάξουμε το στενό και τον ευρύτερο δημόσιο τομέα, ώστε να δικαιολογείται κάθε ευρώ του φορολογούμενου πολίτη που εισπράττεται από φόρους. 
Θυμίζω εδώ, ότι επεξεργαζόμαστε διάταξη, για να μπορεί να συμψηφίζεται ο ΦΠΑ που χρωστά ο ιδιώτης προς το δημόσιο, όταν το δημόσιο του χρωστά λεφτά. 
Μπορεί να έχουμε διασχίσει το μεγαλύτερο κομμάτι της διαδρομής, αλλά το τελευταίο σίγουρα είναι και εξίσου δύσκολο, λόγω της κόπωσης της κοινωνίας. Δεν πρέπει, όμως, να το βάλουμε κάτω τώρα που το οικονομικό κλίμα βελτιώνεται, που η οικονομία σταθεροποιείται, που τα μεγάλα έργα συνεχίζουν ύστερα από χρόνια στασιμότητας, τώρα που το τραπεζικό σύστημα βρίσκει το βηματισμό του, τώρα που η απορρόφηση των πόρων του ΕΣΠΑ βελτιώνεται και που το δημόσιο εξοφλεί τις χρόνιες οφειλές του.
Σήμερα αγωνιζόμαστε για την επόμενη γενιά. Και αγωνιζόμαστε λέγοντας την αλήθεια. Δεν ωραιοποιούμε καταστάσεις. Δεν εμπορευόμαστε ελπίδες. Δεν λέμε ψέματα. Δεν λέμε, για παράδειγμα, ότι μπορούμε να μείνουμε στο ευρώ και να βγούμε από το μνημόνιο. Δουλεύουμε, ώστε η Ελλάδα να σταθεί στα πόδια της ξανά. 
Όποιος δεν το αναγνωρίζει, στέκεται απέναντι στις προσπάθειες που κάνει ο Πρωθυπουργός, η τρικομματική Κυβέρνηση και κυρίως όλη η χώρα.
Σας ευχαριστώ πολύ.
(Χειροκροτήματα)","ΙΩΑΝΝΗΣ ΣΤΟΥΡΝΑΡΑΣ",168
"93925","   Ευχαριστούμε και εμείς. 
Πριν δώσω το λόγο στους Κοινοβουλευτικούς Εκπροσώπους, ο κ. Μηταράκης, θα ήθελε να κάνει κάποια διευκρίνιση επί του νομοσχεδίου.
Ορίστε, κύριε Μηταράκη, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93926"," Κύριε Πρόεδρε, κυρίες και κύριοι συνάδελφοι, επειδή έχει γίνει αρκετή συζήτηση για το επάγγελμα των λογιστών, κρίνω απαραίτητο να κάνω δύο σχόλια. 
Αυτό που επιδιώκει η υπό συζήτηση διάταξη σήμερα είναι να απλοποιήσει το σύστημα. Αυτή τη στιγμή έχουμε τέσσερις κατηγορίες λογιστών. Με την προτεινόμενη διάταξη αυτές οι κατηγορίες γίνονται δύο. Η πρώτη κατηγορία, που θα περιλαμβάνει τα διπλογραφικά βιβλία, δηλαδή τα πιο πολύπλοκα από τεχνικής άποψης και η κατηγορία βήτα, που θα περιλαμβάνει τα απλογραφικά, δηλαδή τα απλούστερα.
Στην κατηγορία Α, στα διπλογραφικά, θα έχουν πρόσβαση μόνο οι πτυχιούχοι. Αυτό το διευκρινίζω, γιατί έγινε μεγάλη συζήτηση για τα δικαιώματα των μη πτυχιούχων. Στην κατηγορία Β δίνεται το δικαίωμα σε βοηθούς λογιστών μετά από πολυετή εμπειρία και σε αποφοίτους άλλων προγραμμάτων κατάρτισης στο λογιστικό επάγγελμα, να έχουν πρόσβαση σ’ αυτήν την κατηγορία. Διευκρινίζω ότι αυτό ισχύει ήδη σήμερα με τον υπάρχοντα νόμο τον ν.2515/97. Ήδη σήμερα απόφοιτοι λυκείου έχουν το δικαίωμα να έχουν απλογραφικά βιβλία μέχρι 1,5 εκατομμύριο ευρώ. Αυτό που αλλάζει με τη διάταξη, είναι τα χρόνια. Σήμερα, για να πάρει κάποιος απόφοιτος λυκείου το δικαίωμα πλήρους απασχόλησης σε απλογραφικά βιβλία χρειάζεται από δεκατρία έως δεκαπέντε χρόνια. Με την προτεινόμενη διάταξη πάει στα πέντε έως επτά.
Άρα, δεν αλλάζει η ουσία των σημερινών διατάξεων. Δεν δίνουμε πρόσβαση σε νέες κατηγορίες, στους μη πτυχιούχους πανεπιστημίων. Απλώς επιταχύνουμε τη διαδικασία. 
Φυσικά, έχει γίνει διάλογος με το Οικονομικό Επιμελητήριο της Ελλάδος. Θα ήθελα να καταθέσω στα Πρακτικά μία επιστολή του Προέδρου του Επιμελητήριου, με προχθεσινή ημερομηνία, με την οποία πράγματι προτείνονται κάποιες μικρές τροπολογίες στην υπό συζήτηση διάταξη. Τι ζητούν; Περισσότερα δικαιώματα στους Α εις βάρος των Β και περισσότερα χρόνια στις μεταβάσεις των κατηγοριών. 
Εγώ αντιλαμβάνομαι το ενδιαφέρον των λογιστών να κρατήσουν για περισσότερα χρόνια έξω από το επάγγελμα τους άλλους λογιστές. Αντιλαμβάνομαι όμως και την αγωνία των νέων παιδιών, που έχουν τις απαραίτητες προϋποθέσεις, έχουν τις γνώσεις και θέλουν το δικαίωμα να δουλέψουν. Αυτό είναι το νόημα των διαρθρωτικών αλλαγών, να δώσουμε στα νέα παιδιά, μια κατηγορία στην οποία υπάρχει 60% ανεργία, το δικαίωμα να δουλέψουν. 
Η διάταξη αυτή δεν δίνει περαιτέρω δικαιώματα. Απλώς, τα δίνει στα μισά χρόνια. Και αντιλαμβάνομαι ότι αυτό είναι κάτι το οποίο είναι λογικό, γιατί σε επτά χρόνια έχεις πλέον αποκτήσει την απαραίτητη προϋπηρεσία για τα απλογραφικά. 
Ευχαριστώ πολύ. 
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Παναγιώτης Μηταράκης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΠΑΝΑΓΙΩΤΗΣ ΜΗΤΑΡΑΚΗΣ",318
"93927"," Ευχαριστούμε κι εμείς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93928"," …(Δεν ακούστηκε)","ΕΥΚΛΕΙΔΗΣ ΤΣΑΚΑΛΩΤΟΣ",510
"93929"," Κύριε Υπουργέ, αν κατάλαβα καλά, οι διατυπώσεις μένουν ίδιες, μένουν ως έχουν στο νομοσχέδιο. Απλώς επιχειρηματολογήσατε υπέρ των διατυπώσεων αυτών.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93930"," Ναι, κύριε Πρόεδρε.","ΠΑΝΑΓΙΩΤΗΣ ΜΗΤΑΡΑΚΗΣ",318
"93931"," Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης για δώδεκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93932"," Ο κύριος Υπουργός, δεν ξέρω σε ποια χώρα ζει. Αρχίζω και αμφιβάλλω αν έχετε καταλάβει και σε ποιο πλανήτη βρισκόμαστε, κύριε Στουρνάρα. Διότι αυτά που μας λέτε εδώ κάθε φορά, είναι εκθέσεις ιδεών, την ώρα που έρχεστε κάθε Σαββατοκύριακο και καταστρέφετε αυτήν την οικονομία. Και καταστρέφετε, όχι μόνο την ελληνική οικονομία και κοινωνία, αλλά κάθε Σαββατοκύριακο έχετε πάρει ένα ρυθμό και καταστρέφετε ολόκληρες χώρες, όπως κάνατε δύο Σαββατοκύριακα με την απίστευτη καταστροφή, την οποία επιφέρατε στην Κύπρο. 
(Θόρυβος στην Αίθουσα)
Σας παρακαλώ, κύριε Μπέζα. 
Θα ήθελα να με ακούει ο κύριος Υπουργός με την ίδια προσοχή που τον άκουγα κι εγώ. 
Μας είπατε εδώ παραμύθια για αγρίους. Εσείς λέτε ότι η Ελλάδα για κάθε εκατό που παρήγαγε δαπανούσε εκατόν δεκαπέντε; Εσείς το λέτε αυτό; Μα, εσείς είστε ο αρχιτέκτονας αυτής της πολιτικής, την οποία στηρίζατε όλη την περίοδο του λεγόμενου εκσυγχρονισμού. Απ’ αυτό το Βήμα σας καταγγέλλαμε γι’ αυτήν την πολιτική. Εμείς σας λέγαμε απ’ αυτό το Βήμα κάθε φορά, χωρίς εσείς να δίνετε την παραμικρή προσοχή, ότι για κάθε ευρώ ανάπτυξης την οποία επαίρεστε, χρησιμοποιούσατε 4 ευρώ δανεικά. Και σας λέγαμε ότι αυτή η ανάπτυξη την οποία εσείς διατυμπανίζατε τότε, δεν είναι διατηρήσιμη και δεν έχει ενδογενές βάθος. 
Χαμογελούσατε βεβαίως και μας λέγατε «ανθρώπους των σπηλαίων». Όταν σας λέγαμε: πού θα οδηγηθούμε με αυτήν την κατάσταση, εσείς μας λέγατε ότι ζούμε σε άλλη πραγματικότητα και έχουμε δογματικές εμμονές του παρελθόντος. Παρελθόν είστε εσείς. Παρελθόν είναι αυτά τα οποία κάνετε. Παρελθόν θα γίνετε γρήγορα ως Κυβέρνηση, διότι δεν σας αντέχει άλλο ο ελληνικός λαός. 
Δεν αντέχει αυτήν την ωραιολογία τη στιγμή που κάνετε αυτού του είδους την επιδρομή. Ξέρετε πόσα παίρνετε με αυτό το νομοσχέδιο από τον ελληνικό λαό, με το κατεπείγον του Σαββατοκύριακου; Πάνω από έξι δισεκατομμύρια ευρώ, εκ των οποίων τα δύο δισεκατομμύρια τουλάχιστον είναι το χαράτσι. Πεντακόσια εκατομμύρια κάνετε λεηλασία από τα φωτοβολταϊκά. Και, βεβαίως, συνεχίζετε τις επιδρομές και με τα άλλα συναφή μέτρα που παίρνετε με αυτό το νομοσχέδιο.
Πείτε μου, κύριε οικονομολόγε και κύριε καθηγητά, όταν παίρνετε μέτρα ύψους έξι δισεκατομμυρίων ευρώ, τα οποία εν μέσω ύφεσης θα πληρώσει ο ελληνικός λαός, πώς είναι δυνατόν να υπάρχει η στοιχειώδης αισιοδοξία για το μέλλον αυτού του τόπου; Όταν κάνετε αυτού του είδους τις επιδρομές από μία οικονομία που βουλιάζει κυριολεκτικά, που είναι στον πάτο και έρχεστε και της κάνετε αυτήν την τεράστια αφαίμαξη σε εισοδήματα, περιμένετε να έχετε έστω κάποιο ίχνος θετικής προοπτικής; Κανένα απολύτως θετικό στοιχείο δεν πρόκειται να προκύψει. Αυτό που θα προκύψει είναι ακόμα μεγαλύτερη ύφεση, μετά από αυτό το πακέτο το οποίο εφαρμόζετε.
Έρχομαι στο χαράτσι. Είναι απαράδεκτο και όχι μόνο. Τι είναι αυτό το χαράτσι; Δηλαδή, τι πάτε και κάνετε για τρίτο χρόνο; Βάζετε φόρο σε έναν, που έχει αγοράσει ένα σπίτι και μένει. Έχει κάποιος ένα μικρό σπίτι για να στεγάσει την οικογένεια του και έρχεστε και του βάζετε φόρο. Δεν έχει καμμία ανταποδοτικότητα αυτό. Δεν είναι ούτε καν τέλος. Είναι φόρος. 
Σας είπε το Συμβούλιο της Επικρατείας ότι τέτοιους φόρους δεν μπορείτε να βάζετε, αλλά εν πάση περιπτώσει είπατε εκτάκτως για δύο χρόνια. Είπατε εκτάκτως για δύο χρόνια, γιατί έχετε δημοσιονομικές ανάγκες. Είναι απαράδεκτο βεβαίως από κάθε άποψη, να έχει ο άλλος ένα σπίτι, να μην του προσπορίζει κανένα εισόδημα το σπίτι που μένει και να του λέτε: «Επειδή κατέχεις το σπίτι αυτό, νόμιμα το αγόρασες, αλλά εγώ θα έρθω να σου βάλω φόρο». Κι έρχεστε τώρα εδώ και λέτε ότι το επεκτείνετε για τρίτο χρόνο και δεν ξέρουμε για πόσα χρόνια ακόμα. Αυτό δεν στέκεται πουθενά. Δεν υπακούει σε καμμία απολύτως λογική. Είναι μία απόλυτη επιδρομή. 
Τι γίνεται με αυτό το χαράτσι; Δίνετε τη χαριστική βολή σε μία οικοδομή που έχει βουλιάξει, την απόλυτη χαριστική βολή. Διότι η οικοδομική δραστηριότητα καλώς ή κακώς -καλώς εν μέρει- έδινε έναν τόνο αισιοδοξίας στην πορεία της χώρας. Στήριζε κάποια πράγματα. Έδινε μία προοπτική. Τώρα και οικοδομική δραστηριότητα δεν υπάρχει και όλες οι αξίες στα ακίνητα βουλιάζουν, καταρρέουν.  Με αυτό το χαράτσι που βάζετε, δίνετε πια τη χαριστική βολή σε κάθε οικοδομική ανάπτυξη. Και η παραμικρή κίνηση που μπορούσε να υπάρχει στην οικοδομική αγορά, τελειώνει πια. 
Για ποια αισιοδοξία μιλάτε στην οικονομία; Πού ζείτε; Έχετε υπ’ όψιν σας πού ζείτε; Καταλαβαίνετε τον περίγυρο σας καθόλου; Έχετε αίσθηση των μέτρων που παίρνετε και των οικονομικών τους επιπτώσεων; Μήπως νομίζετε ότι γράφετε κανένα εγχειρίδιο από αυτά που εξωραΐζουν τις καταστάσεις και έχουν γράψει πολλοί; Και εσείς έχετε γράψει ορισμένα από αυτά που, αν τα διαβάσει κανείς σήμερα, εκπλήσσεται με τη φαντασία και την ωραιοποίηση. Αλλά εν πάση περιπτώσει, μήπως νομίζετε ότι αυτό κάνετε; 
Είστε Υπουργός Οικονομικών. Κάθε μέτρο που παίρνετε έχει επιπτώσεις στην πραγματική οικονομία, στη ζωή ανθρώπων, στην προοπτική τους, στη ζωή της νεολαίας και στο μέλλον. 
Το ίδιο κάνετε και με τα φωτοβολταϊκά. Τα ίδια χαράτσια εφαρμόζετε με τα φωτοβολταϊκά, τα οποία προσπαθήσατε να τα καταντήσετε μέγα πρόβλημα πλέον, ιδιαίτερα για τις πιο αδύνατες οικονομικά μονάδες. 
Δεν έχω πολύ χρόνο και δεν θα αναφερθώ αναλυτικά στις ρυθμίσεις τις οποίες κάνετε και για τις οποίες επαίρεστε.
Ποιες ρυθμίσεις κάνετε; Εδώ κάνετε τοκογλυφική πολιτική. Δεν κάνετε ρυθμίσεις. Όταν λέτε ότι θα τρέχει επιτόκιο για τις οφειλές της τάξης του 8,75%, με συγχωρείτε, αλλά σκεφτόσαστε αυτόν τον επαγγελματία, τον επιτηδευματία, ο οποίος βλέπει την επιχείρησή του να πηγαίνει από το κακό στο χειρότερο, να βουλιάζει, να πρέπει να πληρώνει και αυτό το επιτόκιο; Μπορεί να πληρώσει αυτό το επιτόκιο; Δουλεύει με τα στοιχειώδη -με το ¼ από αυτό κέρδος- και θα πληρώνει επιτόκιο τέτοιου χαρακτήρα;","ΠΑΝΑΓΙΩΤΗΣ ΛΑΦΑΖΑΝΗΣ",279
"93933"," Είναι χαμηλότερο από πριν.","ΙΩΑΝΝΗΣ ΣΤΟΥΡΝΑΡΑΣ",168
"93934"," Ήταν υψηλότατο και πριν. Ήταν 8,2%. Το κάνατε 8,75%. Και τότε, όμως, ήταν υψηλό. 
Εδώ μιλάμε για έναν κόσμο ο οποίος αυτήν τη στιγμή δεν έχει προοπτική, δεν έχει κανένα μέλλον. Σκοτάδι βλέπει μπροστά του. Κλείνουν τα μαγαζιά στις αγορές. Κλείνουν οι μικρές επιχειρήσεις. Αυτή τη στιγμή θέλουμε μέτρα που να συγκρατήσουν αυτόν τον κατήφορο. Τον απίστευτο κατήφορο! 
Αυτά τα μέτρα, αν θα τα λάβετε, θα αποφέρουν και κάποια έσοδα στο δημόσιο. Αυτές οι ρυθμίσεις δεν θα αποφέρουν τα ποσά τα οποία λέτε. Με τίποτα! Αν γίνουν, θα γίνουν εικονικά για μία δόση, προκειμένου ο άλλος να ανασάνει -αν είναι δυνατόν- και να ξαναδοκιμάσει την τύχη του. Και γρήγορα θα ξαναπέσει στην προτέρα κατάσταση της αθλιότητας. 
Βεβαίως, το μέγα θέμα του νομοσχεδίου είναι η τρομοκρατία στο δημόσιο. Εφαρμόζετε τρομοκρατική πολιτική στο δημόσιο. Τέτοιου είδους πολιτική είχαν εφαρμόσει οι μετεμφυλιακές κυβερνήσεις. Δυστυχώς! Ούτε και αυτές οι κυβερνήσεις, όμως, είχαν τολμήσει να πάρουν αυτά τα μέτρα. 
Για πρώτη φορά ξεκινάτε πογκρόμ αυθαίρετων απολύσεων από το δημόσιο. Αυθαίρετων απολύσεων! Θέλουν να απολύσουν -σας βάζουν τους αριθμούς- και βγάζετε εσείς τους αριθμούς, τα νούμερα, τους ανθρώπους. Είναι δυνατόν να το κάνετε αυτό; Τι λέτε δηλαδή; «Είσαι υπάλληλος ιδιωτικού δικαίου αορίστου χρόνου στο δημόσιο; Αν κλείσει ή συγχωνευτεί το νομικό πρόσωπο ιδιωτικού δικαίου, αυτεπάγγελτα μένεις στο δρόμο». Από τον πόλεμο είχαν να γίνουν απολύσεις στο δημόσιο, τουλάχιστον με ευθύ τρόπο. Ερχόσαστε να μετατρέψετε σε καθεστώς τις μαζικές απολύσεις, δηλαδή την τρομοκρατία. 
Και τι άλλο; Οι κυριακάτικες εφημερίδες είναι γεμάτες από τα νομικά πρόσωπα ιδιωτικού δικαίου που θα κλείσουν, αλλά και από τα νομικά πρόσωπα δημοσίου δικαίου που ετοιμάζεστε να τα μετατρέψετε σε νομικά πρόσωπα ιδιωτικού δικαίου, να τα συγχωνεύσετε ή να τα κλείσετε και έτσι να πετάξετε δεκάδες χιλιάδες ανθρώπους στο δρόμο. 
Πού πάτε; Τι είναι αυτά που κάνετε; Με ποιο δικαίωμα στέλνετε ανθρώπους στον Καιάδα; Με ποιο δικαίωμα το κάνετε αυτό; Ρωτήσατε τον άνθρωπο που δουλεύει πέντε, δέκα, δεκαπέντε, είκοσι χρόνια στο δημόσιο, τι θα κάνει; Ρωτήσατε τι ηλικία έχει; Ρωτήσατε τι προοπτική υπάρχει, αν θα πάρει σύνταξη; 
Για ανθρώπους μιλάμε, κύριε Στουρνάρα! Για ανθρώπους, οι οποίοι προσπαθούν να επιβιώσουν, όχι να πλουτίσουν! 
Βεβαίως, το μεγάλο πογκρόμ θα γίνει με τους εκπαιδευτικούς. Εκεί θα κάνετε το μεγάλο πογκρόμ. Αυξάνετε κατά δύο ώρες τη διδακτική απασχόληση των εκπαιδευτικών. Γιατί το κάνετε αυτό; Όχι, βέβαια, γιατί δούλευαν λίγο οι Έλληνες εκπαιδευτικοί. Σύμφωνα με τον ευρωπαϊκό μέσο όρο δούλευαν. Αυτή ήταν η δουλειά τους. Το κάνετε, μόνο και μόνο για να στείλετε στο δρόμο πάρα πολλούς ωρομίσθιους και αναπληρωτές. Η Έκθεση του Γενικού Λογιστηρίου του Κράτους λέει ότι θα γλιτώσετε 100.000.000 σε μισθούς από τους ωρομίσθιους και τους αναπληρωτές. Αυτό μεταφράζεται σε ανθρώπους που θα πεταχτούν στο δρόμο. 
Αυτή είναι η εκπαιδευτική σας αντίληψη. Αυτή είναι η προσπάθεια που κάνετε για την απασχόληση. Αυτή είναι η αναβάθμιση της παιδείας, την οποία πρώτα απ’ όλα έχουμε ανάγκη για να βγούμε από την κρίση. Αυτά τα αίσχη κάνετε!
Ένα μέγα θέμα, το οποίο δεν δικαιούστε να το κάνετε, κύριε Υπουργέ. Δεν δικαιούστε να δανείζετε λεφτά από το δημόσιο, 50 δισεκατομμύρια, το ¼ του ακαθάριστου εθνικού προϊόντος και αυτά τα λεφτά να πηγαίνουν στο Ταμείο Χρηματοπιστωτικής Σταθερότητας και το Ταμείο Χρηματοπιστωτικής Σταθερότητας να το βγάζετε έξω και από τον ευρύτερο δημόσιο τομέα. Πού ακούστηκε; Μέγα το σκάνδαλο! Το δημόσιο να δανείζεται και τα λεφτά, τα οποία θα διαχειρίζεται το Ταμείο Χρηματοπιστωτικής Σταθερότητας, θα είναι εκτός ευρύτερου δημόσιου τομέα; 
Γιατί; Για να μην υπάρχει κανένας απολύτως δημόσιος έλεγχος; Για να παραμένουν οι τράπεζες κάτω από τη διεύθυνση της τρόικας και κάτω από τη διεύθυνση των ιδιωτικών συμφερόντων; Για να μεταπωληθούν οι τράπεζες που θα πάνε στο Ταμείο Χρηματοπιστωτικής Σταθερότητας από τρίτους, χωρίς δημόσιο έλεγχο, σε υπόγεια ιδιωτικά ή πολυεθνικά συμφέροντα; Γι’ αυτό το κάνετε; Ποιος είναι ο λόγος;
Το ταμείο αυτό, ήδη είχε μία σχετική ανεξαρτησία στο δημόσιο τομέα, όπου δούλευε. Δεν σας αρκούσε ούτε καν αυτή. Δεν σας αρκούσε ότι διορίζονταν με λεφτά του δημοσίου τα μέλη του διοικητικού συμβουλίου από το ευρωσύστημα και ότι μετέχουν μέλη του ευρωσυστήματος στη διοίκησή του. Δεν σας αρκούσαν αυτά. Θέλατε να εξασφαλιστείτε πλήρως. Θέλατε απόλυτη παράδοση στην τρόικα, στους ιδιώτες, στις πολυεθνικές εταιρίες, με λεφτά που θα πληρώνει με γενεές επί γενεών το ελληνικό δημόσιο. Αυτό είναι το αίσχος που κάνετε. 
Δεν έχετε κανένα δικαίωμα. Αυτήν τη διάταξη θα την πάρετε πίσω, κύριε Στουρνάρα. Δεν εξουσιοδοτείστε από κανέναν με τα λεφτά του δημοσίου να χρηματοδοτείτε νομικά πρόσωπα, ιδιωτικού δικαίου μάλιστα, όπως τα βαφτίζετε, τα οποία βγάζετε έξω από το δημόσιο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΛΑΦΑΖΑΝΗΣ",279
"93935"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93936"," Τελειώνω με μία φράση, κύριε Πρόεδρε, και ευχαριστώ για την κατανόηση. Νομίζω, όμως, ότι και άλλοι συνάδελφοι πήραν λίγο παραπάνω χρόνο. 
Θα μιλήσω για όλα αυτά τα οποία ονομάζετε –κατ’ ευφημισμόν βεβαίως- απελευθερώσεις επαγγελμάτων. «Βαφτίζετε πάλι το κρέας ψάρι», διότι δεν κάνετε καμμία απελευθέρωση επαγγέλματος. Διάλυση επαγγελμάτων κάνετε. Σωρεία επαγγελμάτων τα διαλύετε. Αφήνετε κόσμο έκθετο, μετέωρο. Καμμία προδιαγραφή! Ασυδοσία πλήρης! 
Μη μου πείτε ότι αυτό που κάνετε με τους αρτοποιούς είναι απελευθέρωση. Δηλαδή, απελευθέρωση είναι να τρώει ο Έλληνας κατεψυγμένο ψωμί;","ΠΑΝΑΓΙΩΤΗΣ ΛΑΦΑΖΑΝΗΣ",279
"93937","  Πού το γράφει αυτό;","ΙΩΑΝΝΗΣ ΣΤΟΥΡΝΑΡΑΣ",168
"93938"," Η παραδοσιακή αρτοποιία δεν μας άρεσε; Η απασχόληση που προσέφερε η βιοτεχνική αρτοποιία από εκατό χιλιάδες ανθρώπους και πλέον, πέρα από τον πρωτογενή αγροτικό τομέα, δεν σας άρεσε; Θέλατε εισαγωγές κατεψυγμένης ζύμης, κατεψυγμένων προϊόντων από την Κίνα και από αλλού;","ΠΑΝΑΓΙΩΤΗΣ ΛΑΦΑΖΑΝΗΣ",279
"93939"," Κύριε Λαφαζάνη, κάντε μία προσπάθεια, γιατί δεν μπορώ να δώσω τον ίδιο χρόνο σε όλους.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93940"," Αυτά κάνετε και με τους πωλητές των λαϊκών αγορών, τους γεωτεχνικούς, τους εκτιμητές, τους λογιστές, τους φοροτεχνικούς και τους ξεναγούς. Έχετε πάρει αμπάριζα εδώ και διαλύετε ολόκληρους κλάδους, χωρίς κανέναν διάλογο, καμμία συμμετοχή τους στις ρυθμίσεις που κάνετε. Και με το κατεπείγον τούς εξοστρακίζετε και από τη Βουλή, για να μην έχουν λόγο στις δραστηριότητες αυτές και στις ρυθμίσεις τις οποίες αποφασίζετε αυθαίρετα και ερήμην τους.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"93941","  Κύριε Πρόεδρε, θα ήθελα το λόγο για μία προσθήκη.","ΙΩΑΝΝΗΣ ΣΤΟΥΡΝΑΡΑΣ",168
"93942","  Ορίστε, κύριε Υπουργέ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93943","  Θα ήθελα να κάνω μία προσθήκη. Στην περίπτωση 1 της υποπαραγράφου Η1 η εσωτερική παράγραφος 1 αναδιατυπώνεται ως εξής: 
«1. Επιτρέπεται η ίδρυση πρατηρίου άρτου σε χώρους που πληρούν τις διατάξεις του εκάστοτε ισχύοντα Οικοδομικού Κανονισμού. Αν το πρατήριο άρτου δεν αποτελεί αυτοτελές και ανεξάρτητο κατάστημα, επιτρέπεται η ίδρυσή του σε όλα τα καταστήματα τροφίμων και ποτών πλην των κρεοπωλείων, των πτηνοπωλείων, των ιχθυοπωλείων, των περιπτέρων και των καταστημάτων ψιλικών», κι εδώ είναι η προσθήκη τώρα, «σε χώρο σαφώς διαχωρισμένο και τηρουμένων των υγειονομικών διατάξεων».","ΙΩΑΝΝΗΣ ΣΤΟΥΡΝΑΡΑΣ",168
"93944","  Παρακαλώ, κύριε Υπουργέ, να δοθεί, για να διανεμηθεί στους Βουλευτές.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93945"," Βεβαίως.
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά την προαναφερθείσα προσθήκη, η οποία έχει ως εξής:
(να καταχωριστεί η σελ. 228)","ΙΩΑΝΝΗΣ ΣΤΟΥΡΝΑΡΑΣ",168
"93946"," Το λόγο έχει ο κ. Βορίδης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93947"," Ευχαριστώ, κύριε Πρόεδρε.
Κυρίες και κύριοι συνάδελφοι, είναι προφανές ότι η συγκεκριμένη νομοθετική πρωτοβουλία βρίσκει την Αντιπολίτευση σε δύσκολη θέση. Τη βρίσκει σε δύσκολη θέση, κυρίως, γιατί έχουν διαψευστεί δυσοίωνες προβλέψεις. 
Κατ’ αρχάς, θα ήθελα εδώ να ξεκαθαρίσω, για να ορίσουμε το τοπίο, για ποιο πράγμα συζητάμε. Γιατί; Διότι βεβαίως, κανείς δεν αρνείται την πραγματική δυσκολία που υπάρχει στην κοινωνία, κανείς δεν παραβλέπει τον μεγάλο αριθμό των ανέργων, κανείς δεν παραβλέπει την πολύ μεγάλη δυσκολία εξαιτίας της παρατεταμένης υφέσεως. 
Αυτά, όμως, θα μου επιτρέψετε να πω, είναι παραδοχές, οι οποίες έχουν ήδη γίνει από τη δική μας Κυβέρνηση. Είναι παραδοχές που έχουν γίνει μέσα στο βασικό σενάριο λειτουργίας, όταν ψηφίσαμε τον προϋπολογισμό. Κυρίες και κύριοι συνάδελφοι, ο δικός μας προϋπολογισμός μίλαγε για ύφεση 4,5%. Εμείς είμαστε εκείνοι που το έχουμε πει αυτό. 
Άρα, δεν είμαστε άνευ επιγνώσεως των συνεπειών μίας συγκεκριμένης πολιτικής. Αυτό, όμως, είναι το ζήτημα, να επισημάνετε αυτό το οποίο έχει ήδη προβλεφθεί στο σχεδιασμό; Μα, αυτό έχει προβλεφθεί. Το σημαντικό είναι να ρωτήσετε γιατί έγιναν αυτές οι παραδοχές, αν υπήρχαν διαφορετικές δυνατότητες, ποιες ήταν αυτές οι διαφορετικές δυνατότητες, με ποιο τρόπο θα μπορούσε αυτό να αποφευχθεί –στο παρελθόν- αλλά εν πάση περιπτώσει, να δημιουργηθούν διαφορετικές προϋποθέσεις για το μέλλον. 
Σε αυτήν τη συζήτηση, η απλή επισήμανση δεν κομίζει τίποτε. Τα έχουμε πει αυτά. Το ερωτήματα είναι: Έχουμε πολιτικές ανάσχεσης της ανεργίας; Έχετε καμμιά ιδέα ως προς αυτό; Έχουμε πολιτικές μειώσεως της υφέσεως και πολιτικές, οι οποίες αφού σταθεροποιήσουν σε ένα πρώτο επίπεδο την οικονομία, να την ανατάξουν; Έχουμε προτάσεις; Η Αντιπολίτευση έχει να μας πει κάτι ως προς αυτό; Αυτά δεν ακούμε. Ακούμε μόνο τις επισημάνσεις ενός, ήδη, δυσμενούς σεναρίου. 
Γιατί, όμως, έχετε αστοχήσει και βρίσκεστε σε αμηχανία; Διότι, βεβαίως, δεν λέγατε αυτά, τα οποία ούτως ή άλλως προβλέπονται στο βασικό σενάριο και έχουν ομολογηθεί και ψηφιστεί. Εσείς λέγατε ότι θα αστοχήσει αυτό το οποίο ήταν το πλεονέκτημα του προγράμματος. Και τα πλεονέκτημα του προγράμματος ποια ήταν; Ήταν η αντιμετώπιση των ελλειμμάτων, η σταθεροποίηση της οικονομίας, η ενίσχυση της ανταγωνιστικότητας, η αντιμετώπιση και ο έλεγχος του δημοσίου χρέους, η σταθεροποίηση του τραπεζικού συστήματος. Αυτά ήταν τα πλεονεκτήματα που είχε το πρόγραμμα, με πράγματι τις δυσμενείς συνέπειες, αυτές που σας είπα προηγουμένως. 
Αυτό το πρώτο κομμάτι εσείς λέγατε ότι θα αποτύχει. Σε αυτό αναφερόσασταν. Γι’ αυτό επιχαίρατε. Λέγατε ότι δεν θα πάρουμε τα χρήματα. Λέγατε ότι δεν θα πραγματοποιηθεί το πρόγραμμα. Λέγατε ότι η ύφεση θα είναι μεγαλύτερη από την προβλεπόμενη. Λέγατε ότι η ανεργία θα είναι μεγαλύτερη από την προβλεπόμενη. Λέγατε ότι δεν θα μπορέσουν να σταθεροποιηθούν τα ελλείμματα. Όχι, δεν είναι. 
Λέγατε, λοιπόν, μία σειρά από πράγματα, τα οποία διαψεύδονται σήμερα και αυτό είναι που σας στερεί επιχειρημάτων. Διότι το ότι έχουμε μπροστά μας να διαχειριστούμε μία δύσκολη κατάσταση, είναι περίπου αυτονόητο. Η νίκη, όμως, εδώ, εν μέρει, στο συγκεκριμένο σημείο, μέχρις εδώ, της Κυβερνήσεως, είναι ακριβώς αυτά τα οποία σας εξέθεσε ο Υπουργός των Οικονομικών, για τα οποία δεν ακούω τίποτε. 
Έρχεστε τώρα και λέτε: «Δεν είναι πραγματικό το πρωτογενές πλεόνασμα, είναι πλασματικό». Αυτό είναι ένα κλασσικό επιχείρημα. Το έχουμε ακούσει σε όλες τις κριτικές προϋπολογισμών. Το πλεόνασμα του πρώτου τριμήνου –του πρώτου τριμήνου, ξαναλέω- υπάρχει και είναι αυτό το οποίο σας προσδιόρισε ο κύριος Υπουργός.","ΜΑΥΡΟΥΔΗΣ ΒΟΡΙΔΗΣ",69
"93948"," Ακόμα δεν υπάρχει. Έλλειμμα είναι.","ΠΑΝΑΓΙΩΤΗΣ ΛΑΦΑΖΑΝΗΣ",279
"93949"," Είναι 500 εκατομμύρια το πλεόνασμα -και μάλιστα, αυτό το οποίο αξίζει να σημειωθεί- έναντι περίπου 2 δισεκατομμυρίων, που είναι οι προβλέψεις για το έλλειμμα. Δηλαδή, αν πάρουμε τις προβλέψεις με αυτό το οποίο υλοποιείται, θα δείτε μία πολύ μεγάλη επιτυχία. Αυτό είναι, λοιπόν, το πρόβλημά σας.
Και αρχίζει μια κουβέντα ότι μας το αναγνώρισαν, δεν μας το αναγνώρισαν, μας το αναγνώρισε ο Σόιμπλε, μας το αναγνώρισε ο άλφα. Ο κ. Τσακαλώτος λέει ότι δεν μας αναγνώρισε η ILO. Να σας πω τώρα κάτι; Εδώ μπορούμε να συνεννοηθούμε ως προς το βασικό; Μπορούμε εμείς να αναγνωρίσουμε στον εαυτό μας αυτό, γιατί αυτό είναι το προϊόν των θυσιών και των προσπαθειών του ελληνικού λαού; Δεν είναι κακό να πείτε ότι επιτυγχάνεται αυτήν τη στιγμή η δημοσιονομική συγκράτηση. Είναι προϊόν αυτής της τεράστιας προσπάθειας τους ελληνικού λαού. 
Είναι κακό να το παραδεχθείτε αυτό; Είναι κακό να πείτε ότι αυτό είναι μέσα στα θετικά του προγράμματος; Είναι κακό να πείτε ότι είναι προϋπόθεση μιας οποιασδήποτε διαδικασίας οικονομικής ανασυγκρότησης; Εσείς, δηλαδή, μπορείτε να κάνετε διαδικασία οικονομικής ανασυγκρότησης με έλλειμμα στο 15,5%; Πώς θα την κάνετε αυτή; Πού θα βρίσκετε τα χρήματα να το καλύπτετε είτε τυπώνουμε –με συγχωρείτε πολύ- είτε δεν τυπώνουμε είτε έχουμε μνημόνιο είτε δεν έχουμε;
 Εγώ σας λέω, λοιπόν, ότι έρχεστε αύριο το πρωί -μπράβο συγχαρητήρια- και καταργείτε το μνημόνιο. Συγχαρητήρια, επίσης. Και σας λέω κάτι ακόμα, ότι η δανειακή σύμβαση παραμένει εν ισχύ -δεν υπάρχει περίπτωση, αλλά εγώ σας λέω ότι θα γίνει και αυτό- δηλαδή θα σας δίνουν λεφτά χωρίς μνημόνιο. Θα σας βάλουν, όμως, μια προϋπόθεση, ότι αυτά τα λεφτά κάτι θα τα κάνετε. Κάποιο τμήμα θα πάει στο έλλειμμα, ένα άλλο θα πάει για την αποπληρωμή των οφειλών και του χρέους, ένα άλλο κομμάτι θα πάει για να πληρωθούν οφειλές προς τρίτους. Μία προϋπόθεση για την χρήση των χρημάτων θα σας την βάλει ο οποιοσδήποτε δανειστής. Εάν σας την βάλουν αυτήν την προϋπόθεση, με το έλλειμμα, τι θα κάνετε; Ξεφύγατε από το πρόβλημα του ελλείμματος επειδή καταργήσατε το μνημόνιο; Το λύσατε το θέμα; Θα έρθουν να σας πουν ότι τόσα είναι τα χρήματα για το έλλειμμα, εάν φύγετε παραπάνω, δεν έχετε να το πληρώσετε.
Ας πάρουμε και τη θέση του κ. Λαφαζάνη, «δεν μας ενδιαφέρει, θα βάλουμε και ένα μηχανάκι από δίπλα, ένα τυπογραφείο να τυπώνουμε νόμισμα για να καλύπτουμε». Άραγε, τα προβλήματα της οικονομίας λύθηκαν επειδή πήραμε εκτυπωτική μηχανή; Μα, εάν είχαν λυθεί έτσι τα ζητήματα της οικονομίας, δεν υπάρχει κανένα θέμα. Πάμε τώρα στο τυπογραφείο να αρχίσουμε να τυπώνουμε, να λύσουμε τα θέματα της οικονομίας, όχι της δικής μας, αλλά της παγκόσμιας. Γίνεται αυτό;
Άρα προφανώς αποφεύγετε όλα τα πραγματικά ερωτήματα, γιατί δεν θέλετε να πάρετε καμμία θέση στα ερωτήματα αυτά, γιατί είναι εύκολο να λες ότι «εγώ και τους μισθούς θα αυξήσω και προσλήψεις θα κάνω και τις συντάξεις θα αυξήσω και θα λύσω με έναν μαγικό τρόπο ό,τι ζήτημα έχω, γιατί θα δίνω χρήματα δεξιά και αριστερά». Μόνο που αυτό δεν γίνεται.","ΜΑΥΡΟΥΔΗΣ ΒΟΡΙΔΗΣ",69
"93950"," Δεξιά δεν θα δίνουν, μόνο αριστερά.","ΜΙΧΑΗΛ ΤΑΜΗΛΟΣ",492
"93951"," Δεν θα δίνουν δεξιά; Δεν πειράζει, ας δίνουν αριστερά, δεν χάλασε ο κόσμος.
Το ζήτημα, όμως, δεν είναι αυτό. Το ζήτημα δεν είναι πού θα τα δίνουν. Το ζήτημα είναι ότι δεν υπάρχει αυτή η δυνατότητα. Και γι’ αυτό έχουμε μία Αντιπολίτευση, η οποία πραγματικά δεν τοποθετείται σε κανένα από τα ζητήματα αυτά, σε κανένα από τα πραγματικά ζητήματα. Και εκεί όλες οι πτέρυγες της Βουλής θα μπορούσαν να εισφέρουν. Σε αυτά όμως, όχι, σε άλλα, φαντασιακά. Εκεί ο ελληνικός λαός θέλει συμβολή. 
Ελάτε, λοιπόν, να πείτε ότι δεν πρέπει να αντιμετωπίσουμε τα ελλείμματα με αυτές τις περικοπές αλλά με κάποιες άλλες. Πείτε τις άλλες! Δεν θέλετε να πείτε καμμία. Αρχίζετε όποιες θεωρίες θέλετε, εκτός από το πραγματικό ζήτημα. Ελάτε να πείτε: δεν μας αρέσουν αυτά τα μέτρα ενίσχυσης της ανταγωνιστικότητας. Σωστό, να τα καταργήσουμε. Πείτε τα άλλα που σας αρέσουν. Πείτε μας άλλα μέτρα, που ενισχύουν την ανταγωνιστικότητα, που σας αρέσουν. Αυτό είναι μια δημιουργική πρόταση.
Το να λες ότι εγώ θα κάνω –ξέρω εγώ- την εναλλακτική οικονομία με τα κοινόβια ή δεν ξέρω τι, αυτά δεν είναι προτάσεις. Ελάτε να συζητήσουμε κάτι συγκεκριμένο. Το λέω αυτό για κάτι συνεταιριστικές, περιφερειακές τράπεζες, που λέγατε κύριε Τσακαλώτο, για τις οποίες ρώτησα και έμαθα ότι στη Γερμανία -που την φέρατε ως πρότυπο- είναι χρεοκοπημένες όλες. Αυτές οι περιφερειακές τράπεζες είναι όλες χρεοκοπημένες, δεν έχει μείνει τίποτε.
Εν πάση περιπτώσει, έρχομαι στο συγκεκριμένο.","ΜΑΥΡΟΥΔΗΣ ΒΟΡΙΔΗΣ",69
"93952"," Πείτε μια τράπεζα που δεν είναι χρεοκοπημένη.","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"93953"," Κύριε Διαμαντόπουλε, το κατάλαβα.
Για το συγκεκριμένο νομοσχέδιο δεν μιλάτε για τα βασικά. Αυτό το νομοσχέδιο έχει θετικές ρυθμίσεις. Τι να κάνουμε τώρα; Το περιμέναμε πώς και πώς. Έχει τις σαράντα οκτώ δόσεις και κάτω από προϋποθέσεις, όσες δόσεις να είναι. 
Και αρχίζει τώρα η εξής κριτική: α, δεν περιλαμβάνονται αρκετοί στις ρυθμίσεις, θέλαμε παραπάνω ή υπάρχουν, αλλά εδώ είναι ακριβό το επιτόκιο. Προσέξτε, το επιτόκιο ήταν 12% και δεν ήταν ακριβό μέχρι τώρα. Το πάμε στο 8,75% και τώρα είναι ακριβό.
Κύριε Λαφαζάνη, θα μπορούσαμε να κάνουμε και μηδενικό το επιτόκιο, να είναι δηλαδή μηδέν. Οπότε όλοι θα είχαν την εξής καλή ιδέα: Να μην πληρώνουν φράγκο, διότι θα δανείζονται τσάμπα από το δημόσιο. Αυτό, λοιπόν, που λέτε είναι πολύ καλή ιδέα. Και μάλιστα, μου προκαλεί εντύπωση, διότι από τη μια μεριά η αριστερά υπερασπίζεται το δημόσιο συμφέρον, αλλά από την άλλη μεριά όταν πρόκειται να λαϊκίσει, διότι από κάτω υπάρχει φιλοθεάμον κοινό, δεν πειράζουν οι ρυθμίσεις οι οποίες ευθέως βλάπτουν το δημόσιο συμφέρον. Δεν πειράζουν καθόλου! Τις λέμε πολύ εύκολα και χαλαρά!
Παραδείγματος χάριν, γι’ αυτό το συγκλονιστικό, υποτίθεται, με τις απολύσεις των δημοσίων υπαλλήλων. Πρώτα απ’ όλα, τι κάνει αυτό το νομοσχέδιο για το θέμα αυτό; Τι ρυθμίζει; Έχει ρυθμίσεις οι οποίες αφορούν το Πειθαρχικό Δίκαιο. Επιταχύνει το Πειθαρχικό Δίκαιο. Λέει: «Η πειθαρχική απόφαση δεν ανακαλείται». Σιγά τα αίματα. Καταργεί πράγματι, κυρία Κωνσταντοπούλου, το δεύτερο βαθμό. Τόσο φοβερό είναι αυτό; Δεν έχετε ακούσει για ανέκκλητες αποφάσεις;","ΜΑΥΡΟΥΔΗΣ ΒΟΡΙΔΗΣ",69
"93954"," Όταν χάνεις τη δουλειά σου, ναι.","ΖΩΗ ΚΩΝΣΤΑΝΤΟΠΟΥΛΟΥ",272
"93955"," Επιτρέψτε μου, μην το κάνουμε έτσι.
 Την ώρα που διατηρεί, βεβαίως, το αυτονόητο δικαίωμα - της προσφυγής στο Συμβούλιο της Επικρατείας. Αυτό κάνει. Τι άλλο, δηλαδή, τόσο φοβερό γίνεται εδώ, για το οποίο εσείς θέλετε και επιμένετε να εξακολουθεί να υπάρχει ένα Πειθαρχικό Δίκαιο, το οποίο ουδέποτε υπήρξε πειθαρχικό, το οποίο οδήγησε στην απόλυτη ατιμωρησία, στην αυθαιρεσία, στη φαυλότητα μέσα στο δημόσιο. Αυτό υπερασπίζεστε: να μείνουν τα πράγματα ως έχουν. 
Έρχεται μετά το δεύτερο. Λέει: Τι θα κάνουμε; Θα απολύονται οι υπάλληλοι, όταν καταργούνται τα νομικά πρόσωπα ιδιωτικού δικαίου; Όχι, θα τους κρατάμε τους υπαλλήλους ες αεί να μην κάνουν τίποτα. Να έρχονται να παίρνουν έναν ωραίο μισθό από τον φορολογούμενο, τον οποίο τον έχουμε φορολογήσει είκοσι φορές, και αυτοί θα συνεχίζουν να παίρνουν ένα μισθό έτσι.","ΜΑΥΡΟΥΔΗΣ ΒΟΡΙΔΗΣ",69
"93956"," Οι θέσεις λέει, όχι τα πρόσωπα.","ΖΩΗ ΚΩΝΣΤΑΝΤΟΠΟΥΛΟΥ",272
"93957"," Δηλαδή, αν καταργηθεί μια δομή του δημοσίου, η οποία μας είναι αχρείαστη, τότε δεν κατάλαβα γιατί πρέπει να διατηρείται η κατάσταση εκεί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Έχετε τελειώσει για τα μεγάλα, διότι δεν έχετε τίποτα να πείτε. Πόσο το τέλος ακινήτου; Μείον 15%. Για τις ρυθμίσεις δεν έχετε τίποτα να πείτε. Για το δημόσιο δεν έχετε τίποτα ουσιαστικό να πείτε. Πάμε τώρα τη μπάλα στην περιφέρεια και αρχίζουμε να συζητάμε: Να είναι, άραγε, κινητό ή σταθερό το χώρισμα στα αρτοποιεία; Εδώ, λοιπόν, αρχίζει τώρα μια κεντρική συζήτηση.","ΜΑΥΡΟΥΔΗΣ ΒΟΡΙΔΗΣ",69
"93958"," Γιατί τα φέρατε αυτά;","ΔΗΜΗΤΡΙΟΣ ΓΑΚΗΣ",79
"93959"," Θα σας απαντήσω. Εξαιτίας της κακής παρελθούσης νομοθετικής πρακτικής, όλα αυτά, αγαπητέ κύριε συνάδελφε, που θα έπρεπε να ρυθμίζονται με αγορανομικές διατάξεις, κατέληξαν να αποτελούν αντικείμενο νομοθετικής ρύθμισης.","ΜΑΥΡΟΥΔΗΣ ΒΟΡΙΔΗΣ",69
"93960"," Ο ΣΥΡΙΖΑ τα έφερε.","ΠΑΝΑΓΙΩΤΗΣ ΛΑΦΑΖΑΝΗΣ",279
"93961"," Για να σας καλύψω, κύριε Λαφαζάνη, τα κάνανε οι σαθρές, σαθρότατες πολιτικές νοοτροπίες του παρελθόντος, που ευτυχώς έχουν τελειώσει. 
Προσέξτε, όμως, αντί να έρθετε με τη μεριά αυτών που σήμερα τις αλλάζουν αυτές τις νοοτροπίες, εσείς υπερασπίζεστε ό,τι χειρότερο υπάρχει απ’ αυτό το παλαιό καθεστώς, αντί να προσχωρήσετε σε μια εντελώς διαφορετική νοοτροπία και προσέγγιση.
Έχω ένα-ενάμισι λεπτό, κύριε Πρόεδρε;","ΜΑΥΡΟΥΔΗΣ ΒΟΡΙΔΗΣ",69
"93962"," Παρακολουθώ με ενδιαφέρον το διάλογο, αλλά πρέπει να ολοκληρώσετε σε ένα λεπτό το πολύ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93963"," Σε ένα λεπτό, κύριε Πρόεδρε, ολοκληρώνω.
(Θόρυβος στην Αίθουσα)
Έχω αντίλογο από εσάς. Με τους δικούς μου έχω συμφωνία, με αυτήν την έννοια.
Έρχομαι, όμως, και στο περίφημο άνοιγμα των επαγγελμάτων.
Ρωτώ: Δεν συμφωνούμε ότι πρέπει να ενισχύσουμε τον ανταγωνισμό; Δεν συμφωνούμε ότι μέσα από την ενίσχυση του ανταγωνισμού επέρχεται μείωση των τιμών και βελτίωση των υπηρεσιών;","ΜΑΥΡΟΥΔΗΣ ΒΟΡΙΔΗΣ",69
"93964"," Κύριε Βορίδη, δεν έγινε ποτέ.","ΜΑΡΙΑ ΜΠΟΛΑΡΗ",347
"93965"," Παρακαλώ, πρέπει να ολοκληρώσει ο ομιλητής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93966"," Λέω αν συμφωνούμε σε αυτά επί της αρχής. Διότι, αν συμφωνούμε σε αυτά, εκείνο που πρέπει να κάνουμε εδώ, ως επιχείρημα, είναι ότι θα πρέπει να καταργήσουμε κάθε διοικητική ρύθμιση που δεν είναι προς το δημόσιο συμφέρον. Κάθε μία! Όλες! Όσες δεν έχουν τεθεί για το δημόσιο συμφέρον.
Σηκωθήκατε να υπερασπιστείτε τις ρυθμίσεις. Ξέρετε πώς τις υπερασπίζεστε; Επειδή προστατεύουν συγκεκριμένα επαγγελματικά συμφέροντα και όχι επειδή υπερασπίζονται το δημόσιο συμφέρον. Δεν άκουσα την παραμικρή επιχειρηματολογία για το δημόσιο συμφέρον.
Μία αφορούσε στο δημόσιο συμφέρον για το θέμα των λαϊκών αγορών -γιατί πράγματι ήταν ατελής η προσέγγιση που υπήρχε- και εκεί αυτή η παρέμβαση έγινε από τους συναδέλφους της Νέας Δημοκρατίας και εισακούστηκε.
Κατά τα λοιπά, εκείνο το οποίο άκουσα είναι προστασία των επαγγελματικών ομάδων εις βάρος μονίμως των συμφερόντων των χρηστών των υπηρεσιών, των καταναλωτών και τελικά των πολιτών. Γι’ αυτό και η Κυβέρνηση, κυρίες και κύριοι συνάδελφοι, πρέπει να ενθαρρυνθεί να προχωρήσει, με τη στήριξη της Κοινοβουλευτικής Ομάδας της Νέας Δημοκρατίας, αυτό το τιτάνιο έργο που έχει αναλάβει. Η χώρα προχωρά. Η χώρα αλλάζει. Αλλάζει βασικές της νοοτροπίες, αντιμετωπίζει χρόνιες παθογένειες, δημιουργεί διαφορετικές προϋποθέσεις. Αναγνωρίζεται από όλους, εκτός από ορισμένες πτέρυγες της Αριστεράς. Τι να κάνουμε, σιγά-σιγά και εσείς!
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"93967"," Πρέπει να επισημάνω, κύριε  Βορίδη, ότι δημιουργείτε αρνητική παράδοση ως προς το χρόνο. Δεν το λέω, για να επηρεάσω τον κ. Χρυσοχοΐδη που ακολουθεί, αλλά υπάρχει θέμα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93968"," Να ζωντανέψουμε λίγο τη συζήτηση, κύριε Πρόεδρε. Είναι 16.30΄.","ΜΙΧΑΗΛ ΤΑΜΗΛΟΣ",492
"93969"," Βλέπετε ότι, εφόσον γίνεται με την ανοχή του ομιλητή, δεν υπάρχει αντίρρηση από το Προεδρείο. Πρέπει, όμως, να κάνουμε κάτι με το χρόνο και γι’ αυτό με βλέπετε να πιέζω.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χρυσοχοΐδης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93970"," Ευχαριστώ, κύριε Πρόεδρε.
Αγαπητοί συνάδελφοι, νομίζω ότι αυτό το διήμερο στην επιτροπή και στην Ολομέλεια σήμερα υπήρξε μια πολύ καλή αφορμή, για να πραγματοποιήσουμε έναν απολογισμό της πορείας της χώρας τα τέσσερα τελευταία χρόνια. Νομίζω ότι όλοι θα συμφωνήσουμε -εκτός από κάποιους που εθελοτυφλούν- ότι υπάρχουν σήμερα στη χώρα αποτελέσματα, τα οποία είναι προϊόν ενός μεγάλου κοινωνικού κόστους, μιας επίπονης προσπάθειας που έκανε ο ελληνικός λαός τα τελευταία χρόνια και των αποφάσεων που ελήφθησαν από τις κυβερνήσεις αυτών των τεσσάρων ετών και την Ελληνική Βουλή.
Υπάρχουν, λοιπόν, συγκεκριμένα αποτελέσματα. Το πρωτογενές πλεόνασμα -ακούσατε προηγουμένως τον Υπουργό- είναι 520 εκατομμύρια ευρώ, έναντι 334 εκατομμυρίων ευρώ το αντίστοιχο τρίμηνο του 2012. Το έλλειμμα ανέρχεται στο 1,4 δισεκατομμύρια ευρώ έναντι ελλείμματος 7,3 δισεκατομμυρίων ευρώ το αντίστοιχο τρίμηνο του 2012. 
Έπειτα από τη διαδικασία αναδιάρθρωσης του χρέους, τη διαδικασία του PSI, οι δαπάνες για τόκους μειώθηκαν –προσέξτε πόσο σημαντική είναι η ελάφρυνση στους Έλληνες πολίτες, στον κρατικό προϋπολογισμό και γι’ αυτό δεν λαμβάνονται, μεταξύ των άλλων, μέτρα- από τα 15 δισεκατομμύρια στα 7,2 δισεκατομμύρια ευρώ και προβλέπεται να διαμορφωθούν στο τέλος του 2013 στο 3,5% του ΑΕΠ. 
Η εκτέλεση του κρατικού προϋπολογισμού του 2012, παρά τη μεγάλη ύφεση και τις αντίθετες προβλέψεις, σήμερα μπορούμε να πούμε ότι είναι αρκετά ικανοποιητική και απόδειξη είναι ότι το πρωτογενές έλλειμμα διαμορφώθηκε στα 3,5 δισεκατομμύρια ευρώ, στο 1,8% του ΑΕΠ, από τα 6,4 δισεκατομμύρια που ήταν το 2011. 
Κυρίες και κύριοι συνάδελφοι, κλείνει μία εποχή. Ολοκληρώνεται μία εποχή αυτές τις μέρες με την ψήφιση αυτού του νομοσχεδίου. Η εποχή του κινδύνου εξόδου από το ευρώ, η εποχή του κινδύνου χρεοκοπίας της χώρας. Υπάρχει επίτευξη δημοσιονομικών στόχων της χώρας και ανοίγει μια νέα σελίδα για την ανάκαμψη της ελληνικής οικονομίας και την απασχόληση.
Άκουσα προηγουμένως πρωτοφανή πράγματα. Ο κ. Λαφαζάνης είπε ότι επειδή με νόμο υποχρεούνται οι καθηγητές της μέσης εκπαίδευσης να δουλεύουν δύο ώρες παραπάνω την εβδομάδα, κάτι που αποτελεί το μέσο όρο της Ευρώπης, αυτό αποτελεί πογκρόμ διώξεων και αίσχος. Δεν ξέρω ποιος Έλληνας πολίτης συμφωνεί με αυτήν τη λογική. Ούτε καν ο πιο ακραίος συντεχνιακός καθηγητής της ΟΛΜΕ δεν θα το έλεγε αυτό!
Επίσης, είπε ο κ. Λαφαζάνης προηγουμένως στον Υπουργό: «Σας καταγγέλλαμε και τα χρόνια του εκσυγχρονισμού». Καταγγέλλατε τι; Ουσιαστικά, καταγγέλλατε και ζητούσατε διαρκώς αυξήσεις, παροχές, πράγμα για το οποίο μας κατηγορείτε σήμερα και πράγμα το οποίο κάνετε και σήμερα. 
Σήμερα για πρώτη φορά, μετά από τέσσερα ολόκληρα χρόνια, έρχονται διατάξεις οι οποίες αφορούν την ανακούφιση των πολιτών: μείωση του ειδικού τέλους ακινήτων, δόσεις για τα ασφαλιστικά ταμεία, δόσεις για τους τόκους. Κλείνει λοιπόν ένα κεφάλαιο. 
Όμως, συνεχίζετε μία κουβέντα και μια ρητορική, η οποία πραγματικά πιστεύω ότι είναι εκτός εποχής. Και εξηγούμαι αμέσως, κύριοι συνάδελφοι: Ποιος από την Αντιπολίτευση πιστεύει ότι εάν δεν υπάρχει στη χώρα ευρώ θα υπάρξει δανεισμός από κάπου, από κάποιον διεθνή φορέα; Γιατί πρέπει να πείτε πού θα βρείτε λεφτά για τη χώρα. Δεν θα υπάρχει μνημόνιο και θα σας δανείσουν εδώ εσάς; Κι αυτό, για να μας ακούσουν οι Έλληνες πολίτες, γι’ αυτά τα πρωτοφανή πράγματα που ακούγονται. 
Θα δανείσουν δηλαδή τη χώρα κάποιοι, όποιοι είναι αυτοί, οι όποιοι ελεήμονες. Ελπίζω να μην είναι ο διάδοχος του αειμνήστου Τσάβες. Ο Τσάβες δάνειζε την Αργεντινή με 16% και το ΔΝΤ με 3,5%. Ελπίζω λοιπόν να μην είναι ο Μαδούρο, ο νέος ηγέτης της Βενεζουέλας, αλλά να είναι κάποιος διεθνής οργανισμός. Θα σας δώσει χρήματα και θα πει: Πάρτε τα, ξοδέψτε τα όπως θέλετε, γιατί δεν πρόκειται εμείς να σας ελέγξουμε; Σοβαρολογούμε; Αυτά λέτε στους πολίτες;","ΜΙΧΑΗΛ ΧΡΥΣΟΧΟΪΔΗΣ",554
"93971"," Διαβάσατε το μνημόνιο εν τω μεταξύ;","ΖΩΗ ΚΩΝΣΤΑΝΤΟΠΟΥΛΟΥ",272
"93972"," Από την άλλη πλευρά, υπάρχει χώρα που είναι εκτός ευρώ -ας πάμε στο εκτός ευρώ- και δεν έχει μνημόνιο; Η Ουγγαρία δεν έχει μνημόνιο; Η Λετονία δεν έχει μνημόνιο; Υπάρχει κάποια χώρα δηλαδή η οποία βρίσκεται σε καθεστώς επιτήρησης, δημοσιονομικής αναπροσαρμογής και εσείς λέτε ότι δεν έχει μνημόνιο, επειδή θα το καταργήσετε σε μια βραδιά, με ένα άρθρο, με ένα νόμο;
Λοιπόν, ας πάμε στην καινούρια εποχή, κύριε Τσακαλώτο. Αυτές τις μέρες γίνεται μια μεγάλη κουβέντα και ελπίζω ότι θα τα διαβάσετε κι εσείς, κύριε Πρόεδρε…","ΜΙΧΑΗΛ ΧΡΥΣΟΧΟΪΔΗΣ",554
"93973"," Εμείς τα διαβάζουμε.","ΖΩΗ ΚΩΝΣΤΑΝΤΟΠΟΥΛΟΥ",272
"93974"," Στην καινούργια εποχή καταρρίπτονται λοιπόν οι δοξασίες και οι θεωρίες των ακραίων συντηρητικών, νεοφιλελεύθερων μονεταριστών, όπως ήταν η φοβερή μελέτη Ρόγκοφ και Ράινχαρτ, που έλεγε ότι όποια χώρα έχει χρέος πάνω από 90% δεν μπορεί να εξυπηρετήσει το χρέος και δεν μπορεί να επιβιώσει. Αυτές οι δοξασίες και οι θεωρίες καταρρίφθηκαν και μάλιστα, αποδίδονται από συντηρητικά έντυπα και από συντηρητικούς οικονομολόγους, στην Αμερική ιδίως, αλλά και σε όλον τον κόσμο, ενδεχομένως ως λάθος ή επιστημονική πλάνη ή ενδεχομένως και επιστημονική απάτη. Τόσο πολύ. 
Έχουμε λοιπόν μια ήττα των συντηρητικών δυνάμεων. Υπάρχει μια μεγάλη επιθετική προσπάθεια της πραγματικής προοδευτικής πολιτικής σε όλον τον κόσμο να επιβάλει την πραγματική ανάπτυξη στην πραγματική οικονομία και την πραγματική απασχόληση. 
Οι Ιάπωνες έχουν πλημμυρίσει με γιεν την Ευρώπη και το ευρώ έχει ανατιμηθεί 25% σε σχέση με το γιεν. Σε λίγες μέρες, η Ευρωπαϊκή Κεντρική Τράπεζα, όπως ξέρετε, θα μειώσει το βασικό της επιτόκιο από 0,75% σε κάτι παρακάτω. Να, η απάντηση για την Ευρώπη, ότι ακολουθεί και η Ευρώπη στη δημοσιονομική επέκταση που γίνεται. 
Ο κόσμος, λοιπόν, τρέχει γρήγορα. Η πολιτική και οι πολιτικοί αναζητούν λύσεις. Στην Αμερική ποιος αντιδρά σ’ αυτές τις πολιτικές; Ο Ρόμνεϊ και οι Ρεπουμπλικάνοι. Στην Ιαπωνία, όπως σας είπα προηγουμένως, ο νέος Πρωθυπουργός έδωσε εντολή να κοπεί ένα τρισεκατομμύριο γιεν, που σημαίνει δημοσιονομική επέκταση. Στην Ευρώπη προχωράμε ταχύτατα στη δημοσιονομική ένωση, στην τραπεζική ένωση, άρα και στην πολιτική ένωση, μέσα από τις αδυναμίες και τα προβλήματα που υπάρχουν. Επαναλαμβάνω: δημοσιονομική και τραπεζική ένωση, άρα λοιπόν πολιτική ένωση. Και πολιτική ένωση σημαίνει περαιτέρω ενσωμάτωση της Ευρώπης. 
Έρχονται τώρα ορισμένοι εδώ στην Ελλάδα και λένε να, εμείς συμφωνούμε με αυτήν την πολιτική. Με αυτήν πολιτική συμφωνούμε εμείς. Αυτήν που κάνει ο Ομπάμα, οι Ιάπωνες κ.λπ., γιατί αυτή είναι η προοδευτική πολιτική. Λάθος ή πλάνη. Μπορείτε να συμφωνείτε εσείς μαζί τους, αλλά δεν συμφωνούν αυτοί μαζί σας. Δεν τους ρωτήσατε όταν συμφωνήσατε μαζί τους, αν προ της συμφωνίας, πρέπει να προηγηθούν ορισμένα πράγματα. Ποια είναι αυτά τα πράγματα; Να αλλάξει η χώρα μας, να αλλάξουν οι χώρες. Να αλλάξει συνολικά η δομή της οικονομίας, να γίνουμε μια ανοικτή οικονομία, μια οργανωμένη χώρα και στη συνέχεια αυτές οι αυτονόητες αλλαγές να αποτελέσουν προϋπόθεση για να συμφωνήσουν κι αυτοί μαζί σας. Αυτό είναι το λάθος. Και εδώ επιχειρείτε να ξεφύγετε στο ερώτημα, τελικά με ποιον συζητάτε; Ποιοι είναι οι σύμμαχοί σας; Ποιοι είναι αυτοί με τους οποίους θα καθίσετε στο ίδιο τραπέζι και τελικώς θα βρείτε μια κοινή γραμμή; Ποιους έχετε συνομιλητές; Ποιος συμφωνεί μαζί σας; Μήπως συμφωνεί μαζί σας το ολλανδικό αδελφό κόμμα, το οποίο λέει: ούτε ένα ευρώ στο Νότο; Μήπως δεν συμφώνησε το Linke στη Γερμανία προ εβδομάδων με την κ. Μέρκελ σε όλα, όταν επρόκειτο να χρηματοδοτηθεί το πρόγραμμα της Κύπρου; Με αυτούς που συζητάτε, τους σοσιαλδημοκράτες, στην Ευρώπη σας λένε: μπράβο, διαγράψτε σε ένα άρθρο, σε ένα βράδυ, με ένα νόμο, το μνημόνιο και τις δανειακές σας συμβάσεις; Αυτά σας λένε; Αυτά λέτε στους Έλληνες. 
Νομίζω ότι ήρθε η ώρα να ξανασυζητήσουμε και να βάλουμε στο τραπέζι την πορεία της χώρας, τις μεγάλες προτεραιότητες που έχει η χώρα και οι μεγάλες προτεραιότητες είναι: Πρέπει να διαγραφεί ένα μέρος του χρέους μας το ΟSI που λέμε και πρέπει να γίνει γρήγορα. Πρέπει να προχωρήσουμε γρήγορα στην ανασυγκρότηση του τραπεζικού συστήματος. Είναι θετικός ο ρόλος του Ταμείου Χρηματοπιστωτικής Σταθερότητας. Νομίζω ότι είναι ώρα επιτέλους, αυτοί οι κόποι των Ελλήνων με τα 50 δισεκατομμύρια που δανειστήκαμε, να δικαιωθούν και να επιστραφούν μετά την πώληση των τραπεζών. Οι τραπεζίτες και οι τράπεζες να προχωρήσουν γρήγορα στην ανακεφαλαιοποίηση και στο βαθμό που το κάνουν έχει καλώς. Στο βαθμό που δεν το κάνουν, όμως, πρέπει να γίνει γρήγορα η μεταβίβαση στο Ταμείο Χρηματοπιστωτικής Σταθερότητας και να πουληθούν οι τράπεζες, αφού ενσωματωθούν οι μικρές στις μεγάλες, για να έχουμε ένα αξιόπιστο σύστημα για ασφαλείς καταθέσεις και ταυτόχρονα δάνεια και χρηματοδότηση των επιχειρήσεων. Αυτές είναι μεγάλες επιλογές.
Τρίτον, πριν από τέσσερα ή πέντε χρόνια, αν θυμάμαι καλά, κυρίες και κύριοι συνάδελφοι, είχα πάει στον Πειραιά για το ζήτημα της «COSCO». Και είχαμε συνομιλήσει εκεί με τους εργαζόμενους. Εκείνη την εποχή ο Πειραιάς δεχόταν δεκαπέντε χιλιάδες κοντέινερ το χρόνο και ο καθένας απ’ αυτούς είχε αμοιβές της τάξεως των 150.000 ευρώ ετησίως και μετά απ’ αυτούς πήγαιναν και τα παιδιά τους εκεί. Σήμερα, λοιπόν, στον Πειραιά διακινούνται δύο χιλιάδες κοντέινερ την ημέρα και το 2020, σε επτά, οκτώ χρόνια από σήμερα, θα διακινούνται δέκα χιλιάδες κοντέινερ. Στο Ρότερνταμ σήμερα διακινούνται δέκα χιλιάδες κοντέινερ και τα δέκα χιλιάδες κοντέινερ αποτελούν τα 110 δισεκατομμύρια του ολλανδικού ΑΕΠ, το 15% του ολλανδικού ΑΕΠ, αυτά που πολεμάτε εσείς και τα αποκαλείτε τριτοκοσμικές λογικές, λες και οι άνθρωποι εκεί δεν αμείβονται ή δουλεύουν κάτω από συνθήκες ενδεχομένως, οι οποίες είναι αντεργατικές, ενάντια στο νόμο. Και η νέα συμφωνία –«HEWLETT PACKARD», «COSCO», «ΤΡAIΝΟΣΕ»- θα φέρει στην Ελλάδα ακριβώς αυτό το προϊόν του Ρότερνταμ, τα δέκα χιλιάδες κοντέινερ το χρόνο. 
Τα περιφερειακά αεροδρόμια για την αύξηση των επισκεπτών στη χώρα. Εδώ, λοιπόν, θα κριθεί η Κυβέρνηση για τις επιδόσεις της. Εδώ θα κριθεί, όχι μόνο η Κυβέρνηση, κυρίες και κύριοι συνάδελφοι, αλλά η ικανότητα της πολιτικής και του πολιτικού συστήματος, που τόσο αμφισβητείται από τον ελληνικό λαό σήμερα, δικαιολογημένα σε έναν πάρα πολύ μεγάλο βαθμό ότι έχει την ικανότητα να βγάλει τη χώρα από την κρίση και να την οδηγήσει στην ανάκαμψη. Ιδού, λοιπόν, η μεγάλη πρόκληση για όλους μας. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΧΡΥΣΟΧΟΪΔΗΣ",554
"93975"," Ευχαριστούμε και εμείς. 
Ο κ. Καπερνάρος έχει το λόγο για δώδεκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93976"," Πείτε μας για την Ολυμπιάδα: Πόσο κόστισε;","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"93977"," Κύριε Διαμαντόπουλε, δεν έχετε το λόγο και δεν υπάρχει και διαδικασία για να θέσετε αυτό το ερώτημα αυτήν την ώρα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93978"," Για την Ολυμπιάδα.","ΖΩΗ ΚΩΝΣΤΑΝΤΟΠΟΥΛΟΥ",272
"93979","  Για κανένα θέμα!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93980"," Κύριε Βορίδη, θα σας ευχαριστήσω για την επιχειρηματολογία σας, γιατί μου δίνετε το δικαίωμα να σχολιάσω και εγώ και να θυμηθώ εκείνο που λένε «και οι κρίνοντες κρίνονται, αλλά και οι ευτελίζοντες ευτελίζονται». 
Το λέω αυτό απευθυνόμενος σε σας κυρίως και στην καρέκλα του κυρίου Υπουργού Οικονομικών –θα προτιμήσω να απευθύνομαι, κύριε Πρόεδρε, στην καρέκλα, την άδεια καρέκλα του Υπουργού Οικονομικών, διότι η καρέκλα είναι περισσότερο αξιοπρεπής- διότι αν η γερμανική καρέκλα που κάθεται ο ομόλογός του, ο κ. Σόιμπλε, έλεγε στην ελληνική καρέκλα του ελληνικού Κοινοβουλίου ότι είναι καλή καρέκλα, πιστεύω ότι η καρέκλα αυτή θα δυσανασχετούσε και δεν θα ήταν έπαρση, όπως είπε προηγουμένως ο κύριος Υπουργός των Οικονομικών. 
Κύριε Βορίδη, είπατε απευθυνόμενος σε εμάς: «λέγατε ότι δεν θα πάρουμε τα χρήματα». Τα πήρατε; Πήρατε τα χρήματα αυτά και μέσα σε αυτά το μεγάλο ποσό, το οποίο εμπεριείχε η ανακεφαλαίωση των τραπεζών, που δεν πήγαν καν στην πραγματική οικονομία; Λέγατε πέρυσι προεκλογικά, αλλά και μετεκλογικά στην προγραμματική σας συμφωνία ότι αν δεν πάρουμε τα λεφτά, δεν θα πληρωθούν οι μισθοί και οι συντάξεις. Τα πήρατε ή ικετεύετε υποτελώς να πάρετε τη δόση, την οποία δόση σας δίνουν όποτε θέλουν αυτοί; 
Συνεπώς, γιατί ισχυρίζεστε ότι είστε αληθείς; Γιατί ισχυρίζεστε ότι δεν υποκρίνεστε, όταν μας λέτε «λέγατε ότι δεν θα πάρουμε τα χρήματα», αφού δεν τα πήρατε; Σήμερα που μιλάμε και σήμερα που είπατε αυτό, δεν έχετε πάρει τα χρήματα. 
Κύριε Πρόεδρε, επειδή εμείς οι Ανεξάρτητοι Έλληνες είμαστε περισσότερο πραγματιστές, θα ήθελα να αναφερθώ ειδικά…
(Θόρυβος στην Αίθουσα)
Κύριε Πρόεδρε, επειδή ενοχλούμαι, θα ήθελα να μη μου καταλογίσετε…","ΒΑΣΙΛΕΙΟΣ ΚΑΠΕΡΝΑΡΟΣ",185
"93981"," Σας παρακαλώ, κύριοι συνάδελφοι, μη θορυβείτε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93982"," Ας ησυχάσουν οι συνάδελφοι. Κύριοι συνάδελφοι, μη μαλώνετε μεταξύ σας. Δεν είναι σωστό.","ΒΑΣΙΛΕΙΟΣ ΚΑΠΕΡΝΑΡΟΣ",185
"93983"," Κύριε Κεγκέρογλου και κύριε Καραγιαννίδη, η συζήτηση έξω από την Αίθουσα. 
Συνεχίστε, κύριε Καπερνάρο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93984"," Επίσης, μια και συζητάμε για το θέμα του κατεπείγοντος, φοβάμαι…
(Θόρυβος στην Αίθουσα)
Κύριε συνάδελφε, σας παρακαλώ! 
Κύριε Πρόεδρε ...
 (Κωδωνοκρουσίες)","ΒΑΣΙΛΕΙΟΣ ΚΑΠΕΡΝΑΡΟΣ",185
"93985"," Κύριε Πρόεδρε, πρέπει να επιβάλετε την τάξη. Αυτά που ακούγονται δεν έχουν γίνει ποτέ!","ΑΝΔΡΕΑΣ ΛΟΒΕΡΔΟΣ",286
"93986"," Στο Προεδρείο δεν ακούγεται τίποτα, παρά μόνο ένας θόρυβος. Παρακαλώ να σταματήσει ο θόρυβος. 
Κύριε Λοβέρδο, δεν έχετε το λόγο. 
Συνεχίστε, κύριε Καπερνάρο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93987"," Σας ευχαριστώ. 
Ας ευχηθώ να μη διαταραχθεί περαιτέρω το κλίμα. Δεν επιτρέπεται.
(Θόρυβος στην Αίθουσα)","ΒΑΣΙΛΕΙΟΣ ΚΑΠΕΡΝΑΡΟΣ",185
"93988"," Σας παρακαλώ, σεβαστείτε τον ομιλητή. 
Συνεχίστε, κύριε Καπερνάρο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"93989"," Είναι θέμα κατεπείγοντος. Έχω σημειώσει για το κατεπείγον. Για το κατεπείγον ακούστηκαν και αλήθειες. Η πρώτη αλήθεια η οποία ακούστηκε για το κατεπείγον -και την κατανοώ- είναι εκ μέρους της εισηγήτριας της Νέας Δημοκρατίας κ. Πατριανάκου, η οποία ευθαρσώς είπε ότι είναι ο πρώτος λόγος και ο τελευταίος, ο σοβαρότερος διότι έχουμε εκποίηση της δόσης. Της δόσης, κύριε Βορίδη! 
Το θέμα είναι το εξής: Αυτό είναι αλήθεια; Είναι αλήθεια! Τότε γιατί εμείς είμαστε υποκριτές; Εκφυλίζονται οι έννοιες των θεμελιωδών διατάξεων του Συντάγματος, του Κανονισμού της Βουλής, όλων των σχετικών νόμων που οριοθετούν θεμελιωδώς, σύμφωνα με το δικαιϊκό μας σύστημα, για το τι πρέπει να ισχύει και καθορίζουν τους λόγους, που δεν είναι νομικοί, αλλά λογιστικοί. 
Άλλο το θέμα της αποδείξεως του κατεπείγοντος με νομικούς λόγους, όπως είχε στο μυαλό του ο νομοθέτης και άλλο γιατί ήρθαν αυτές οι εποχές που λέει ο  κ. Χρυσοχοΐδης και πρέπει λόγω αυτών των εποχών να θεωρούμε ότι είναι συνταγματικό το μνημόνιο, κατά τον κ. Πικραμένο και την κ. Έβελυν Σαρπ –που ο ένας έγινε Πρωθυπουργός και η άλλη έγινε Αντιπρόεδρος του Συμβουλίου Επικρατείας- που είπαν ότι είναι συνταγματικό το νομοσχέδιο γιατί το κράτος, είχε ανάγκη. 
Αν είναι δυνατόν αυτός ο λόγος να είναι νομικός λόγος και να έχει δίκιο το Συμβούλιο της Επικρατείας σε αυτήν την απόφαση, όπου το ευτέλισε και το εξευτέλισε με την απόφασή του για αντίστοιχο θέμα το Συμβούλιο της Επικρατείας της Ρουμανίας!
Ερχόμαστε, λοιπόν και λέμε: Είναι αυτός λόγος κατεπείγοντος; Ασφαλώς όχι. Ποιος είναι ο άλλος λόγος; Λέει κάποιος ομιλητής από τη Νέα Δημοκρατία: «Είστε αντίθετοι στο να πάρουν συντάξεις οι συνταξιούχοι»; 
Ακούστε συνταγματικό λόγο. Ακούστε λόγο που κατοχυρώνεται συνταγματικά, για να πούμε ότι δεν είναι αντισυνταγματική η διαδικασία με την οποία έρχεται το νομοσχέδιο, ότι δεν είναι αντισυνταγματικό το ότι έρχονται πολλά άρθρα μαζί σε ένα, ότι δεν είναι αντισυνταγματικό και δεν πρέπει να είναι διαφορετικά τα άρθρα και να παρέχεται σύμφωνα με το άρθρο 60 στον Βουλευτή η άνεση να επιλέγει τι θα ψηφίσει και τι θα καταψηφίσει! 
Όλα αυτά δεν είναι αντισυνταγματικά, γιατί όπως είπε ο ίδιος ομιλητής, πρέπει να πάρουμε τα 2,6 δισεκατομμύρια ευρώ. Έχω την αίσθηση –επειδή  μας ακούει και ο κ. Λοβέρδος- ότι οι φοιτητές Νομικής και ειδικά στο συνταγματικό δίκαιο θα έχουν πολύ μεγάλες αντιρρήσεις, για να μην χρησιμοποιήσω άλλες εκφράσεις, όχι και τόσο επιεικείς. 
Κύριε Πρόεδρε,  για την υποκρισία για την οποία έγινε πολύ θέμα –και δίνω ιδιαίτερη σημασία σε αυτά που είπε ο κ. Βορίδης ως Κοινοβουλευτικός Εκπρόσωπος της Νέας Δημοκρατίας- θα ήθελα να πω πως, όταν λέμε ότι εμείς εδώ φιλτράρουμε τις γνωμοδοτήσεις των γνωμοδοτικών οργάνων, όπως είναι το Επιστημονικό Συμβούλιο της Βουλής, δεν μπορούμε να παραβλέπουμε και να παραγνωρίζουμε ότι για το συγκεκριμένο νομοσχέδιο το Συμβούλιο γι’ αυτό το θέμα που συζητάμε, για την αντισυνταγματικότητα, λέει ότι διέπει και την κατάρτιση κάθε επιμέρους άρθρου του νομοσχεδίου, ώστε να μην είναι επιτρεπτή η σώρευση σε ένα μόνον άρθρο, διατάξεων που αφορούν σε διαφορετικά ευχερώς διακριτά θέματα. 
Υπάρχει, λοιπόν, αυτό το γνωμοδοτικό Συμβούλιο και μας δίνει τη γνωμοδότησή του. Την λαμβάνουμε υπ’ όψιν ως Βουλή; Είναι σαν να λέμε ότι το δικαστήριο δεν λαμβάνει υπ’ όψιν την ιατροδικαστική έκθεση, ότι δεν λαμβάνει υπ’ όψιν την πραγματογνωμοσύνη που το ίδιο διέταξε!
Εάν θέλετε να δεχτούμε ότι αυτές οι διατάξεις είναι μέσα στα πλαίσια του νόμου και ορθώς νομοθετούμε κάτω από τέτοιο βάρος –ασήκωτο βάρος- εκνομίας, τότε πλέον είναι βέβαιον πως δεν υποκρινόμαστε, αλλά λέμε την αλήθεια ότι εδώ είναι ένας χώρος παραγωγής εξευτελισμού των θεσμών. 
Και για επιμέρους λόγους –εγώ δεν έχω γράψει τίποτα, κύριε Πρόεδρε, κρίνω μόνο επί του νομοσχεδίου, τόσο πραγματιστικά μιλάμε εμείς- όσον αφορά στην υποκρισία έχουμε να πούμε τα εξής. Σχετικά με τα Πειθαρχικά Συμβούλια των δημοσίων υπαλλήλων, για τα οποία μίλησε προηγουμένως ο Κοινοβουλευτικός Εκπρόσωπος της Νέας Δημοκρατίας, οι αποφάσεις των Πειθαρχικών Συμβουλίων που εκδίδονται μετά την ημερομηνία του παρόντος νόμου στην Εφημερίδα της Κυβερνήσεως και επιβάλλουν τις πειθαρχικές ποινές του υποβιβασμού και της οριστικής παύσης, δεν υπόκεινται σε ένσταση ενώπιον του Δευτεροβάθμιου Πειθαρχικού Συμβουλίου, αλλά σε προσφυγή ενώπιον του Συμβουλίου της Επικρατείας. 
Εδώ είναι μεγάλη η υποκρισία, διότι ο κ. Βορίδης είπε προηγουμένως «Ε, και τι έγινε που λείπει ο δεύτερος βαθμός;». Λείπει ο δεύτερος βαθμός που θα μπορούσε σε πολύ σύντομο χρονικό διάστημα να εκφέρει μία άλλη άποψη, πιθανώς διαφορετική, πράγμα απίθανο, διότι γνωρίζουμε πώς λειτουργούν τα πειθαρχικά συμβούλια και ποιοι τα διορίζουν, αλλά εν πάση περιπτώσει χάνεται ένα δικαίωμα. Με την προσφυγή στο Συμβούλιο της Επικρατείας χάνεται οπωσδήποτε αυτό το δικαίωμα. 
Εδώ οι πονηρούληδες έχουν βάλει το  Συμβούλιο της Επικρατείας, διότι γνωρίζουν ότι η υπόθεση στο Συμβούλιο της Επικρατείας θα εκδικαστεί σε πέντε χρόνια. Και όχι μόνο θα εκδικαστεί μέσα σε πέντε χρόνια, αλλά και ο δημόσιος υπάλληλος ο οποίος είναι υπό κατάργησιν, είναι υπό απόλυσιν, ποιος ξέρει πόσα χρήματα θα χρειαστεί, για να πληρώσει το παράβολο για την προσφυγή στο Συμβούλιο της Επικρατείας; Είναι αθλιότης αυτά, κύριε Υπουργέ Εργασίας. 
Επειδή η υποκρισία δεν σταματά, θα αναφερθώ και σε κάτι άλλο, μιας που μιλήσαμε για την ανάπτυξη. Ακούστε πώς αναπτύσσουν οι «αναπτυχτές». Θα έχετε ακούσει και θα θυμάστε αυτές τις επενδύσεις που θα γίνονταν σε ανανεώσιμες πηγές ενέργειας. Τι λέει λοιπόν στην υποπαράγραφο 1.2 σχετικά με το ετήσιο τέλος διατήρησης του δικαιώματος κατοχής άδειας παραγωγής ηλεκτρικής ενέργειας;
«Οι κάτοχοι αδειών παραγωγής ηλεκτρικής ενέργειας από σταθμούς ΑΠΕ ή ΣΗΘΥΑ καταβάλλουν εντός του πρώτου τριμήνου κάθε ημερολογιακού έτους στην ΛΑΓΗΕ ΑΕ υπέρ του διαχειριστικού λογαριασμού του άρθρου 40 του ν. 2773/1999, ετήσιο τέλος ύψους 1.000 ευρώ ανά μεγαβάτ.» Και προσέξτε, στην παράγραφο 2 λέει «για φωτοβολταϊκούς σταθμούς μετά την παρέλευση ενός έτους από τη χορήγηση άδειας παραγωγής». Δηλαδή κάθε χρόνο, αφού πάρουν την άδεια παραγωγής, θα πληρώνουν 1.000 ευρώ χαράτσι, 1.000 κεφαλικό φόρο, γιατί πήραν την άδεια λειτουργίας! Αυτοί είναι οι «αναπτυκτές», αυτοί είναι οι άνθρωποι οι οποίοι δεν υποκρίνονται και καυχώνται ότι βοηθούν στην προσέλευση των επενδυτών και των επενδύσεων!
(Στο σημείο αυτό την Προεδρική Έδρα καταλαμβάνει η ΣΤ’ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Ένα άλλο το οποίο είναι μέσα στα πλαίσια της απόλυτης αθλιότητας είναι αυτό που λέμε το «επιμέρους αντισυνταγματικό», γιατί αφορά επιμέρους άρθρα, τα οποία είναι από μόνα τους αντισυνταγματικά. Ποια είναι τα άρθρα αυτά; 
Κύριε Πρόεδρε, αναφέρομαι στο άρθρο 70Β, στην ειδική διοικητική διαδικασία στην ενδικοφανή προσφυγή. «Με την άσκηση της ενδικοφανούς προσφυγής βεβαιώνεται άμεσα από τη φορολογική αρχή και καταβάλλεται ποσοστό 50% του αμφισβητούμενου ποσού της πράξης, το οποίο καταβάλλεται σύμφωνα με τις κείμενες διατάξεις». 
Είναι ή δεν είναι απόλυτα αντισυνταγματική αυτή η διάταξή; Εξευτελίζει ή δεν εξευτελίζει το Σύνταγμα το Ελλήνων, που στο άρθρο 25 παράγραφος 1 μιλάει για την αρχή της αναλογικότητας; Πώς μπορεί, δηλαδή, ένας ο οποίος θέλει να προσφύγει, διότι του καταλογίζουν 5.000 ευρώ, να θέλει 2.500 ευρώ προκαταβολή για να κάνει προσφυγή σε μία υπηρεσία ύποπτης –γιατί δεν είναι δικαστήριο!- προέλευσης; Και δεν είναι δικαστήριο, γιατί είναι η Υπηρεσία Εσωτερικής Επανεξέτασης. Τρέχα βρες ποιος θα τη διορίσει, με τι προσόντα θα είναι αυτοί οι υπάλληλοι, πώς διορίζονται αυτοί οι υπάλληλοι και από ποιον θα διορίζονται, που θα συναποτελούν την Υπηρεσία Εσωτερικής Επανεξέτασης και οι οποίοι θα αποφαίνονται για την περαιτέρω αναστολή, εάν υπάρχει ανεπανόρθωτη βλάβη. Δηλαδή μέχρι τώρα την ανεπανόρθωτη βλάβη την πιθανολογούν τα δικαστήρια, ενώ τώρα θα το κάνουν επιτροπές και υπηρεσίες εσωτερικής επανεξέτασης.
Το πιο σπουδαίο δε ποιο είναι; Εάν η υπηρεσία εσωτερικής επανεξέτασης το κρίνει απαραίτητο, δύναται να καλέσει τον υπόχρεο σε ακρόαση! Λέμε, λοιπόν, απευθυνόμενοι σε αυτούς που εξευτελίζουν τους θεσμούς: Εξευτελίζετε ή δεν εξευτελίζετε: Εξευτελίζεται ή δεν εξευτελίζεται το Σύνταγμα των Ελλήνων, όταν έχετε αυτή τη διάταξη η οποία καταργεί το άρθρο 20 παράγραφος 2 του Συντάγματος περί ακροάσεως; Είναι ή δεν είναι υποχρεωτική η εφαρμογή του άρθρου 20 παράγραφος 2; Την καταργείτε ή δεν την καταργείτε; Ξεφτιλίζεται ή δεν ξεφτιλίζεται το Σύνταγμα όταν δύναται αυτή η επιτροπή να δώσει το δικαίωμα για ακρόαση στον οποιονδήποτε ενδιαφερόμενο;
Θέλω να αναφερθώ σε κάτι ακόμα σχετικά με την υποπαράγραφο Α1, «Διατάξεις για τη ρύθμιση ληξιπροθέσμων οφειλών», άρθρο πρώτο. Στην παράγραφο 5 του άρθρου, ακούστε, κύριοι συνάδελφοι, ποιες οφειλές μπαίνουν στη νομοθετική ρύθμιση. «Εξαιρούνται και δεν υπάγονται στη ρύθμιση: Πρώτον, οφειλές υπαχθείσες στη νομοθετική ρύθμιση. Δεύτερον, οφειλές που αφορούν οφειλέτες που έχουν καταδικαστεί ή έχει ασκηθεί κατ’ αυτών ποινική δίωξη για φοροδιαφυγή». 
Αυτά, κύριε Πρόεδρε, κάνω μία επίσημη ανακοίνωση ότι θα τα κυκλοφορήσω σε όλους τους φοιτητές της Νομικής. Θα τα στείλω, όχι μόνο στους φοιτητές της Νομικής, αλλά θα τα διαμοιράσω υπό μορφή φεϊγβολάν για να δουν αν έχουμε δίκιο που λέμε ότι εξευτελίζονται εδώ μέσα οι θεσμοί, με το να ψηφίζονται τέτοιες άθλιες, ελεεινές, διατάξεις-όνειδος, που εξευτελίζουν την προσωπικότητα του Έλληνα πολίτη, που του λένε ότι αν έχεις ποινική δίωξη για φοροδιαφυγή, εμείς καταργούμε το άρθρο 6 της ΕΣΔΑ, δηλαδή, καταργούμε το τεκμήριο αθωότητας. Διότι έρχεται το άρθρο 43 του Κώδικα Ποινικής Δικονομίας. Και πότε αρχίζει η ποινική δίωξη; Όταν ο εισαγγελέας διατάξει ή προανακριτική πράξη ή τακτική ανάκριση ή καλέσει τον κατηγορούμενο με απευθείας κλήση στο ακροατήριο.","ΒΑΣΙΛΕΙΟΣ ΚΑΠΕΡΝΑΡΟΣ",185
"93990"," Παρακαλώ, ολοκληρώστε σιγά-σιγά, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"93991"," Ναι, κύριε Πρόεδρε, τελειώνω.
Δεν λέει ούτε καν για πρώτη απόφαση οριστική, ώστε να πούμε ότι έχουμε μία απόφαση δικαστηρίου. Και στο χωριό του Σόιμπλε δεν τολμούν να πουν στους Γερμανούς ότι εμείς καταργούμε το τεκμήριο αθωότητας, δηλαδή το άρθρο 6 της ΕΣΔΑ. Αυτά γίνονται μόνο στην Ελλάδα, σε χώρες «δευτεράντζες», «τριτάντζες», όπως τις έχετε –και μας έχετε- καταντήσει, σε χώρες όπως η Δημοκρατία του Νίγηρα και η Σιέρα Λεόνε στην υποσαχάρια Αφρική. 
Για εκεί είναι η Κυβέρνησή σας και ούτε εκεί δεν σας δεχθούν, διότι -κυρία Πρόεδρε, τελειώνω- για την εμπράγματη ασφάλεια και για το σύνολο αυτών ακούστε μία ύπουλη διάταξη, μία τρισάθλια διάταξη που έχει μπει, όσον αφορά ποιες δεν μπαίνουν στη ρύθμιση ή, αν μπουν, τι θέλουν: «Αν υπερβαίνει το ποσό των 300.000 ευρώ, πέραν των οριζόμενων στο προηγούμενο εδάφιο προϋποθέσεων, απαιτείται η πρόσθετη παροχή εγγύησης ή διασφάλισης ή εμπράγματης ασφάλειας για το σύνολο αυτών». 
Και ερωτώ, κύριε Υπουργέ: Εάν εγώ θέλω να δώσω εμπράγματη εξασφάλιση και δεν έχω ακίνητο, παρά μόνο την πρώτη κατοικία, καταργείται ο θεσμός που μέχρι σήμερα λέτε ότι ισχύει, προστατεύοντας την πρώτη κατοικία ή όχι, όταν με υποχρεώνει αυτή η ελεεινή διάταξη να βάλω την πρώτη κατοικία υποθήκη για να μπω στη ρύθμιση; Είναι ή δεν είναι εκβιαστική; Επειδή τις εκβιαστικές διατάξεις τις κάνουν οι άνθρωποι, είναι ή δεν είναι εκβιαστές αυτοί οι άνθρωποι που βάζουν τέτοιες διατάξεις και ερχόμαστε σήμερα να ψηφίσουμε κάτω από τέτοιους όρους και κάτω από τέτοιες προϋποθέσεις;","ΒΑΣΙΛΕΙΟΣ ΚΑΠΕΡΝΑΡΟΣ",185
"93992"," Παρακαλώ, ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"93993"," Κλείνω, κυρία Πρόεδρε.
Δεν έχω ολοκληρώσει, βέβαια, τη λίστα και τον κατάλογο των διατάξεων, οι οποίες σκοπίμως από υποτελείς μπήκαν σ’ αυτό το νομοσχέδιο για να διαλύσουν τη ζωή του Έλληνα πολίτη και για να διαπιστώσουμε άλλη μια φορά ότι είναι, πράγματι, πολύ απλό έως υπεραπλουστευμένο να εξευτελίζουμε την προσωπικότητα του Έλληνα πολίτη παράλληλα με την καταστροφή της βιολογικής του ζωής.","ΒΑΣΙΛΕΙΟΣ ΚΑΠΕΡΝΑΡΟΣ",185
"93994"," Ευχαριστούμε, κύριε Καπερνάρο.
Ο κ. Αρτέμιος Ματθαιόπουλος από τη Χρυσή Αυγή έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"93995"," Ευχαριστώ, κυρία Πρόεδρε.
Οι ικανότητες και η αποτελεσματικότητα κάποιας κυβέρνησης μπορεί να αξιολογηθεί με πάρα πολλά κριτήρια. Αντιστοίχως και η αποτελεσματικότητα του παρόντος σχεδίου νόμου θα κριθεί εν καιρώ, όταν δούμε τα πρώτα αποτελέσματα που θα έχει στην ελληνική οικονομία, καθώς οικονομικό είναι το ζήτημα που εξετάζουμε σήμερα.
Επειδή, όμως, εμάς μας ενδιαφέρει το σήμερα, το τώρα, καθώς σήμερα θα κληθούμε να ψηφίσουμε θετικά ή αρνητικά, ας δούμε πού μπορούμε να περιοριστούμε για να δούμε ποια είναι η κατεύθυνση, πάνω στην οποία κινείται ο νομοθέτης και ποια είναι η φιλοσοφία του.
Εδώ θα πρέπει να εισάγω μία υπόθεση: Έστω ότι φτιάχνουμε ένα αντίγραφο του σχεδίου νόμου και απαλείφουμε από αυτό οποιοδήποτε επιθετικό προσδιορισμό, που προδίδει ότι αυτό αφορά την Ελλάδα –λέξεις όπως «ελληνικός», «Ελλάδα» κ.λπ.- και το δώσουμε έξω, σε κάποιον ο οποίος δεν έχει οικονομικές γνώσεις και τον ρωτήσουμε: Μπορείς να μαντέψεις σε ποια χώρα αναφέρεται το σχέδιο νόμου; Μπορείς να μαντέψεις ποια χώρα φωτογραφίζει το πολύνομοσχέδιο; Όσες ευκαιρίες και αν του δίναμε, δεν πρόκειται ποτέ να βρει ότι αυτό αφορά την Ελλάδα. 
Γιατί; Διαβάζω στην παράγραφο Α΄, στην πρώτη σελίδα με τίτλο «Γενική παρουσίαση», την πρώτη πρόταση: «Η ελληνική οικονομία στα τρία χρόνια εφαρμογής του προγράμματος οικονομικής προσαρμογής έχει καταφέρει να επιτύχει αξιοθαύμαστα επιτεύγματα, που έχουν διορθώσει στρεβλώσεις ετών και έχουν θέσει τις βάσεις για την μακροπρόθεσμη ανάπτυξη της ελληνικής οικονομίας». 
Εδώ δύο τινά πρέπει να υποθέσουμε ότι συμβαίνουν: Είτε ο νομοθέτης ζει εκτός Ελλάδος και νομοθετεί κατά προσέγγιση για ό,τι έχει ακούσει ότι συμβαίνει εδώ πέρα ή ζει στην Ελλάδα και νομοθετεί πέραν του ελληνικού λαού. Δεν μπορώ να βρω κάποια επαφή με την πραγματικότητα από την πρώτη πρόταση του νομοσχεδίου.
Όμως, τα γεγονότα μας αναγκάζουν –και ίσως είναι η πρώτη φορά που το παραδεχόμαστε αυτό- να ταυτιστούμε απόλυτα με τη γενικότερη πολιτική περί ανάπτυξης που έχει η Κυβέρνηση. Υπενθυμίζω το περιβόητο διάγγελμα του κ. Σαμαρά, ο οποίος μεταξύ άλλων εφηύρε και ένα νέο κλάδο της οικονομίας, την ψυχολογική οικονομική, γιατί είχε πει ότι η ψυχολογία αλλάζει, στην Ελλάδα η ψυχολογία είναι διαφορετική, οι αγορές μας βλέπουν με άλλο μάτι, το κλίμα είναι διαφορετικό.
Σε αυτό το πνεύμα συμφωνούμε απόλυτα σε μία και μόνο λέξη, η οποία στο κάτω-κάτω επαναλαμβάνεται τις πιο πολλές φορές σε όλο το σχέδιο νόμου, στη λέξη «ανάπτυξη». Ας δούμε, λοιπόν, πού έχουμε ανάπτυξη. Πρώτο και καλύτερο, στην ανεργία. Από το 20% και κάτι φτάσαμε, σύμφωνα με επίσημα στοιχεία, στο 28%! Αναφέρω «σύμφωνα με τα  επίσημα στοιχεία» γιατί εάν συνυπολογίσουμε τους μη εγγεγραμμένους στον ΟΑΕΔ, την ημιαπασχόληση και άλλες τέτοιες παραμέτρους, προφανώς ξεπερνάμε και το 30%. Φοβερή ανάπτυξη με ποσοστά-ρεκόρ!
Έχουμε επίσης ανάπτυξη στον αριθμό των αυτοκτονιών! Φτάσαμε αισίως κοντά στις πέντε χιλιάδες αυτοκτονίες. Ανάπτυξη στον αριθμό των συσσιτίων! Βλέπετε, δεν αντέχει η Ελλάδα τόση ανάπτυξη! Σιγά-σιγά, όλο και περισσότεροι Έλληνες πηγαίνουν στα συσσίτια για να πάρουν μία σακούλα με τρόφιμα. 
Ανάπτυξη έχουμε και στα ποσοστά φορολογίας: 23%! Αύριο, μεθαύριο 25%. Δεν υπάρχει ούτε πρόβλεψη που να μας βάλει ένα «ταβάνι», για να ξέρουμε πού θα σταματήσει, επιτέλους, η υπερφορολόγηση των Ελλήνων.
Ανάπτυξη έχουμε και σε διάφορες έμμεσες και άμεσες φορολογικές πρακτικές, όπως το χαράτσι, για το οποίο μίλησε προηγούμενος εισηγητής εμπεριστατωμένα. Επιχειρηματικότητα με το άνοιγμα-ξήλωμα των επαγγελμάτων, σαν αυτό των αρτοποιών, των λογιστών, των ωρομίσθιων καθηγητών. «Ανάπτυξη» στις επενδύσεις, μέσω ΤΑΙΠΕΔ, μέσω του οποίου ξεπουλάτε οποιονδήποτε δημόσιο οργανισμό επιφέρει κέρδος στα δημόσια ταμεία. Ανάπτυξη στα καταστήματα, με λουκέτα! Κλείνουν το ένα πίσω από το άλλο. Ανάπτυξη έχουμε και στο παρεμπόριο. Ανάπτυξη, φυσικά, και στην ανταγωνιστικότητα των επιχειρήσεων, που δεν αντέχουν πλέον εδώ πέρα το φορολογικό καθεστώς και μεταφέρουν την έδρα τους, ως είθισται, -ιδιαίτερα αυτές που είχαν την έδρα τους μέχρι πρότινος στη Μακεδονία- στα Βαλκάνια, Βουλγαρία, Αλβανία, Σκόπια κ.ο.κ.. 
Το ωστικό κύμα της ανάπτυξης που φέρατε, αντάξια αυτής του προκατόχου σας, του ΠΑΣΟΚ, της «πράσινης ανάπτυξης» -η δική σας είναι διαφορετική, με ροζ απόχρωση, καθώς συγκυβερνάτε με τη ΔΗΜΑΡ- ήταν τόσο μεγάλο, που δεν άφησε τα αποτυπώματά του μόνο στην οικονομία, αλλά μεταφέρθηκε και σε κάθε κρατική δομή. Ανάπτυξη στο Στρατό. Δεν έχουμε καύσιμα, γιατί η οικονομία μας έχει φτάσει σε τέτοιο χάλι. Ανάπτυξη στην Αστυνομία. Οι αστυνομικοί δεν έχουν ούτε τα απαραίτητα εφόδια, για να αντιμετωπίσουν την εγκληματικότητα. Ανάπτυξη στην υγεία, ανάπτυξη στην παιδεία κ.ο.κ.. Λίγο-πολύ, όλοι μας γνωρίζουμε σε τι μαύρα χάλια ζει ο Έλληνας πολίτης, σε μία, δήθεν, ανεξάρτητη Ελλάδα.
 Από εκεί και πέρα, θα πρέπει να εξετάσουμε πώς φτάσαμε σε αυτήν την ανάπτυξη που εσείς ονειρεύεστε. Τρία επιχειρήματα είχα συγκρατήσει μέχρι πρότινος, τα οποία έχω πολλές φορές ακούσει μέσα σε αυτήν εδώ την Αίθουσα. Τα αναφέρω με τυχαία σειρά: Πρώτον, η δημοσιονομική προσαρμογή. Δεύτερον, τα επιτόκια δανεισμού. Τρίτον, η εξυγίανση της αγοράς. 
Ξεκινάω, λοιπόν, με το πρώτο, τη δημοσιονομική προσαρμογή, η οποία υποτίθεται, σύμφωνα με τους κανόνες της οικονομικής, ότι αφορά τις πράξεις εκείνες της Κυβέρνησης που στοχεύουν στο να διορθωθούν οι δημοσιονομικές ανισορροπίες ή αντίστοιχα τα μέτρα που παίρνει η Κυβέρνηση για να αναπτύξει τις δυνατότητες της οικονομίας. 
Όσον αφορά αυτό που μόλις τώρα σας ανέφερα, εσείς ισχυρίζεστε ότι καταφέρατε και το ένα και το άλλο. Δηλαδή πώς; Από τον ελλειμματικό προϋπολογισμό που είχαμε πριν από κάποια χρόνια, βάσει του οποίου επιχειρηματολογήσατε ότι πρέπει να πάμε στο Διεθνές Νομισματικό Ταμείο, όχι μόνο καταφέρατε να ξεπεράσετε τα ελλείμματα, τα οποία είναι φοβερά σε αριθμούς, αλλά ταυτόχρονα έχετε δώσει και μεγάλες προοπτικές ανάπτυξης. Είστε η μοναδική Κυβέρνηση που διαιρέσατε με το μηδέν και φέρατε κάποιο θετικό αποτέλεσμα. Πραγματικά, τα συγχαρητήρια είναι πολύ λίγα για το επίτευγμα αυτό!
Επιπλέον, τι εννοείτε αναφερόμενοι σε δημοσιονομική προσαρμογή; Πρώτο και καλύτερο, φορολόγηση και υπερφορολόγηση. Δεν υπάρχει κανένας τομέας δραστηριότητας των Ελλήνων που να μην φορολογείται πλέον βάναυσα. Οριζόντιες φορολογίες, χωρίς κοινωνικά κριτήρια, με αποτέλεσμα σήμερα ο Έλληνας να μην ξέρει ποιον φόρο να πληρώσει πρώτο και σε τι. Στο κάτω-κάτω, υπενθυμίζω ότι είχαμε συζητήσει ένα νομοσχέδιο για τη φορολογία και είχαν αναφερθεί εδώ πέρα πάρα πολλά παραδείγματα. Να μην αναφέρω τα ίδια και τα ίδια για το χαράτσι κ.ο.κ..
Δεύτερο σπουδαίο επιχείρημα, η μείωση των δαπανών. Εδώ αξίζει να αναφέρουμε ότι οι αριθμοί είναι πολύ εύκολο να αλλαχθούν. Εάν δεν πληρώνεις τους μισθούς στους μισθωτούς, εάν δεν καταβάλλεις συντάξεις στους συνταξιούχους, είναι πάρα πολύ εύλογο ότι το έλλειμμα θα αλλάξει το συσχετισμό και από ελλειμματικό θα γίνει πλεονασματικό. 
Τρίτον, οι «περίφημες» ευνοϊκές ρυθμίσεις σύμφωνα με τις οποίες αντιμετωπίζετε τον  Έλληνα πολίτη. Εδώ θα πρέπει να πάμε στη σελίδα 139 του νομοσχεδίου, όπου, μεταξύ άλλων, μία πολύ «ευνοϊκή» ρύθμιση αναφέρει ότι η καθυστέρηση πληρωμής μίας δόσης συνεπάγεται την επιβάρυνση αυτής με προσαύξηση 15%. Από 1,5% που ήταν μέχρι πρότινος πήγατε στο 15%, λες και παίζει κανέναν ρόλο, αν ο μη δυνάμενος να καταβάλει το οφειλόμενο ποσό, μπορεί να πληρώσει με προσαύξηση 1,5% ή με 15%.
Μα, άμα δεν έχει κανένα εισόδημα, έχει καμμία σημασία το επιτόκιο αυτό; Επίσης, στο ίδιο άρθρο ίσχυε –κάτι που σήμερα μάθαμε με πάρα πολύ μεγάλη έκπληξη- το ότι αν δεν πληρώσεις δυο συνεχόμενες δόσεις, χάνεις όλη τη ρύθμιση. Αν, λοιπόν, εννοείτε ότι αυτό είναι μια ευνοϊκή ρύθμιση, τότε να μη μιλήσουμε για άλλες αντίστοιχες που κινούνται στο ίδιο επίπεδο.
Πάμε τώρα στα επιτόκια δανεισμού. Άκουσα πολλές φορές εδώ ότι όλα αυτά είναι μια μεγάλη συνομωσία, ότι οι δανειστές από την καλή τους καρδιά, καλή τη πίστει, δανείζουν με πολύ ευνοϊκούς όρους στην Ελλάδα. Στο κάτω-κάτω υπάρχουν χώρες της Ευρωζώνης που δανείζονται με μεγαλύτερα από την Ελλάδα επιτόκια. Αν δεν κάνω λάθος, το δικό μας κυμαίνεται περίπου στο 0,7%, αν θυμάμαι καλά τον αριθμό. Εν ολίγοις, άκουσα ότι δεν υπάρχει τοκογλυφικό κεφάλαιο.
Δεν κάνατε όμως το πρώτο και πιο βασικό. Έχει γίνει ποτέ λογιστικός έλεγχος, για να δούμε αν αυτό το χρέος αντιστοιχεί πράγματι στις υποχρεώσεις της Ελλάδας απέναντι στους δανειστές; Αν όχι, τότε για ποιο λόγο να πληρώσουμε ακόμα και με μηδενικό επιτόκιο δανεισμού ένα χρέος που δεν είναι δικό μας; Να, λοιπόν, ένα ερώτημα για το οποίο φυσικά δεν πρόκειται ποτέ να πάρουμε απάντηση.
Δεύτερο σπουδαίο επιχείρημα είναι ότι οι ίδιοι οι εταίροι μάς διαβεβαιώνουν ότι όλα πάνε καλά. Μα, για χαζούς τους περνάτε; Μας έχουν δανείσει με τόσους όρους, τους έχετε ξεπουλήσει τα πάντα και είναι φυσικό και εύλογο κάποτε και αυτοί να δώσουν ένα σημείο αναφοράς ότι, κάτι, ίσως, κάποτε να πάει καλά, με αποτέλεσμα να συνεχίσετε να δανείζεστε από τους ίδιους. 
Εδώ θέλω να κάνω μια ερώτηση και όποτε έρθει ο Υπουργός, παρακαλώ να απαντήσει. Ισχύει ή δεν ισχύει μια ρήτρα από το πρώτο μνημόνιο ακόμη, ότι απαγορεύεται η Ελλάδα να δανειστεί από άλλο κράτος ή από άλλο οργανισμό; Αν ναι, γιατί δεχθήκατε αυτήν τη ρύθμιση; Γιατί θα μπορούσαν να έρθουν άλλοι δανειστές, πράγματι με ευνοϊκότερους όρους δανεισμού. Άρα, για ποιο λόγο να ακολουθήσουμε αυτό το δύσκολο δρόμο;
Καταλήγω στο τρίτο σημείο που αφορά την εξυγίανση της αγοράς. Εδώ ό,τι και να πει κανείς είναι πάρα πολύ λίγο. Μιλήσατε για ρευστότητα, για αξιοπιστία, η οποία αποκαθίσταται στην ευρωπαϊκή αγορά κ.ο.κ.. 
Η τελευταία δόση που καταβλήθηκε στην Ελλάδα -αν θυμάμαι καλά, ύψους 35 δισεκατομμυρίων ευρώ- δεν ήρθε στην τσέπη των Ελλήνων ούτε στον επιχειρηματία ή το συνταξιούχο, αλλά πήγε στους τραπεζίτες. Από τα 35 δισεκατομμύρια δώσατε τα 25 δισεκατομμύρια ευρώ στις τράπεζες, οι οποίες και χρεοκόπησαν και οι υπαίτιοι της χρεοκοπίας αυτής δεν αντιμετώπισαν ποινικές ευθύνες, αλλά και ανακεφαλαιοποιήθηκαν με πρόβλεψη –γιατί η κακοδιαχείριση συνεχίζει να υφίσταται- να δανειστούν, να ανακεφαλαιοποιηθούν και στο αμέσως επόμενο διάστημα. Άρα, τι συνεπάγεται αυτό; Πως και οι επόμενες δόσεις που θα καταβληθούν στην Ελλάδα δεν θα πάνε στην ελληνική οικονομία και κατ’ επέκταση στην ελληνική αγορά, αλλά θα πάνε πάλι στις τράπεζες.
Εδώ επιτρέψτε μου να κάνω έναν παραλληλισμό. Θα μπορούσαμε να πούμε ότι η πορεία της Ελλάδας τα επόμενα χρόνια θυμίζει αυτό που έπαθε η Ρωσία από την κατάρρευση του κομμουνισμού από το 1991 και μετά. Ο τότε περίφημος Γέλτσιν, που ήταν κομμουνιστής, μέλος του Κομμουνιστικού Κόμματος της Σοβιετικής Ένωσης, εν μια νυκτί έγινε σφοδρός καπιταλιστής, παραχωρώντας κυριολεκτικά κάθε δημόσιο φορέα σε πέντε, δέκα το πολύ γνωστές οικογένειες, γνωστούς ως ολιγάρχες σήμερα, με αποτέλεσμα η Ρωσία να διαλυθεί κυριολεκτικά και μέσω της ιδιωτικοποίησης ο ρωσικός τότε λαός να παραχωρήσει ακίνητα, περιουσίες κ.ο.κ..
Ποια είναι η ομοιότητα με το σήμερα; Εδώ έχουμε έναν Υπουργό Οικονομικών που έχει το ίδιο παρελθόν, ο οποίος συνεργάζεται με μια ομοϊδεάτισσά του, την κ. Μέρκελ, που υπήρξε και αυτή κομμουνίστρια. Είναι ένθερμοι υποστηρικτές του μνημονίου και η κ. Μέρκελ και ο κ. Στουρνάρας. Φέρνει σήμερα εδώ τις ιδιωτικοποιήσεις, με αποτέλεσμα ο ελληνικός λαός να ξεπουλάει όσο-όσο την περιουσία του.
Γελάτε, αλλά αυτή είναι η αλήθεια. 
Τι έγινε στη Ρωσία από την κατάρρευση του κομμουνισμού και μετά; Όσοι διαβάζετε ιστορία, είναι εύλογο να καταλάβετε τι περιμένει και την Ελλάδα. Και αυτά τα λέω για όσα ακούγονται ότι δεν υπάρχει τοκογλυφικό κεφάλαιο, ότι δεν υπάρχουν συμμορίες οι οποίες μέσω της τραπεζικής κρίσης εκμεταλλεύονται τον ελληνικό λαό.
Θα ήταν πολύ εύκολο για εμάς –και κλείνω, κυρία Πρόεδρε, γιατί θέλω πάντα να είμαι στα πλαίσια του χρόνου που μου δίνετε- να μιλάμε με απόλυτες τιμές και να διαβάζουμε εδώ για ΑΕΠ, για ποσοστά, για πίνακες.
Εμείς θεωρούμε ότι οι απόλυτες τιμές δεν λένε τίποτα. Η πραγματικότητα, έξω από τους αριθμούς και έξω από τα δικά σας νομοσχέδια, είναι πολύ διαφορετική και γι’ αυτό το λόγο θεωρούμε ότι, αν θέλετε πράγματι να φέρετε ανάπτυξη στην Ελλάδα, αν θέλετε πράγματι να κάνετε αυτήν τη χώρα καλύτερη, το μόνο και το καλύτερο που έχετε να κάνετε είναι να παραιτηθείτε.
Ευχαριστώ.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"93996"," Ευχαριστούμε, κύριε Ματθαιόπουλε.
Το λόγο έχει ο κ. Νικόλαος Τσούκαλης, Κοινοβουλευτικός Εκπρόσωπος της Δημοκρατικής Αριστεράς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"93997"," Ευχαριστώ, κυρία Πρόεδρε.
Κυρίες και κύριοι συνάδελφοι, φαίνεται ότι δυστυχώς εξακολουθεί σε αυτήν εδώ την Αίθουσα και γενικότερα, στην ελληνική πολιτική σκηνή, να βασιλεύουν δύο διαφορετικοί κόσμοι, δύο κόσμοι οι οποίοι έχουν μία συγκεκριμένη και πάγια θέση απέναντι στο διαχρονικό πρόβλημα της χώρας, το οποίο «παλεύει» ο καθένας από τη δική του πλευρά. 
Σήμερα, ακούγοντας όλα τα κόμματα και κυρίως τα κόμματα της Αντιπολίτευσης, φαίνεται ότι σε αυτόν εδώ τον τόπο δεν έχει αλλάξει τίποτα από τον Νοέμβριο του 2012, όταν ψηφίζαμε εκείνο το μνημόνιο, με τη συγκεκριμένη επιχειρηματολογία, με τις συγκεκριμένες συνθήκες που επικρατούσαν, όχι μόνο στη γειτονιά μας, δηλαδή στην Ευρώπη, αλλά και παγκοσμίως. Τα επιχειρήματα εξακολουθούν να είναι τα ίδια και σήμερα. Άραγε, δεν έχει αλλάξει τίποτα; Άραγε, δεν έχουμε τίποτα να αξιολογήσουμε από αυτά που συμβαίνουν γύρω μας;
 Η βασική και θλιβερή διαπίστωση είναι ότι η Αντιπολίτευση, κυρίες και κύριοι συνάδελφοι, λειτουργεί εδώ μέσα ωσάν να είμαστε το κέντρο του κόσμου, ωσάν να είμαστε οι ανάδελφοι, ωσάν να είμαστε το κράτος και το έθνος, το οποίο είναι στοχοποιημένο από τους πάντες. 
Χθες επέστρεψε από την Ευρώπη μετά από ένα πάρα πολύ ενδιαφέρον ταξίδι, ο Πρόεδρος της Δημοκρατικής Αριστεράς, ο Φώτης Κουβέλης. Είχε επαφή με πάρα πολλούς παράγοντες της ευρωπαϊκής πολιτικής σκηνής και κατέθεσε τις απόψεις της Δημοκρατικής Αριστεράς, μετέφερε τα προβλήματα που επικρατούν στη χώρα κι είχε την ευκαιρία να ακούσει και τον αντίλογο. 
Κυρίες και κύριοι συνάδελφοι, ένα βασικό συμπέρασμα από τα πολλά βασικά και κρίσιμα συμπεράσματα είναι ότι η βασική, κεντρική και κυρίαρχη πολιτική αυτή τη στιγμή στην Ευρώπη, όπως εκπορεύεται εκ μέρους της Γερμανίας και του κυβερνώντος κόμματος, ρηγματώνεται σοβαρά.
Το δεύτερο βασικό συμπέρασμα είναι ότι οι αναταράξεις που φαίνεται ότι υπάρχουν στην ελληνική πολιτική σκηνή, στο ελληνικό κράτος και στην ελληνική κοινωνία δεν είναι οι αναταράξεις του τσακισμένου «σκάφους» της Ελλάδας, αλλά είναι οι αναταράξεις του μεγάλου «σκάφους» της Ευρώπης. Τουτέστιν, η Ελλάδα έχει πάψει να είναι -είτε το θέλουν είτε δεν το θέλουν κάποιοι- το πειραματόζωο της Ευρώπης, να είναι η ειδική περίπτωση της Ευρώπης. 
Ξέρετε ποιος είναι ο τίτλος βασικών αναλυτών σε ολόκληρη την Ευρώπη; Είναι ότι η Ευρώπη φαίνεται ότι σώζει την Ελλάδα, αλλά φαίνεται ότι χάνει τη μάχη με το ευρώ. Ποιο είναι, λοιπόν, το συμπέρασμα που πρέπει να απασχολήσει όλο τον πολιτικό κόσμο της χώρας; Και εδώ, στη σημερινή συζήτηση αυτού του νομοσχεδίου είναι η μεγάλη ευκαιρία.
Κυρίες και κύριοι συνάδελφοι, όλα τα κόμματα και κυρίως της Αντιπολίτευσης πρέπει να αποδείξουν ότι εξακολουθούν να είναι μέρος του συνταγματικού τόξου. Εάν το συγκεκριμένο νομοσχέδιο σήμερα δεν αντιμετωπιστεί με αυτήν την αντίληψη και προοπτική, τότε ίσως να χάσουμε και το μέλλον της προοπτικής. 
Ποιες είναι οι εξελίξεις; Είμαι υποχρεωμένος, κυρίες και κύριοι συνάδελφοι, να τις θέσω στη συζήτηση. Το μέσο ποσοστό ανεργίας στην Ευρωζώνη είναι 12%. Ήδη, η ανησυχία σε όλες τις κυβερνήσεις της Ευρώπης είναι τόσο έκδηλη, ώστε αρχίζουν να προκαλούνται κοινωνικές και πολιτικές διεργασίες και ανακατατάξεις σε ολόκληρη την Ευρώπη.   
Το δεύτερο συμπέρασμα είναι η έκρηξη του ευρωσκεπτικισμού και, δυστυχώς, η σοβαρή αμφισβήτηση του κοινού νομίσματος. Η τελευταία ευρωπαϊκή δημοσκόπηση είναι χαρακτηριστική, αλλά συγχρόνως πάρα πολύ ανησυχητική. Η Ισπανία έχει σήμερα ποσοστό 72%, όσον αφορά τον ευρωσκεπτικισμό, όταν το 2008 είχε 23%. Η Γερμανία έχει 59% έναντι 36%, η Γαλλία 56% έναντι 41%, η Ιταλία 53% έναντι 28% και η Πολωνία 42% έναντι 18%.
Τι σημαίνει αυτό, κυρίες και κύριοι συνάδελφοι; Αυτό σημαίνει ότι αρχίζει να αμφισβητείται η δομή και το όραμα που ακολουθούσε αυτό το εγχείρημα από τότε που δημιουργήθηκε το όραμα της Ευρώπης. Σημαίνει, συγχρόνως, ενημέρωση και πληροφόρηση ή, αν θέλετε, και εκτίμηση πολλών κύκλων ότι η γερμανική πολιτική και κυρίως ο κ. Σόιμπλε αντιστέκονται ακόμα στους G20, οι οποίοι ομαδικά στρέφονται εναντίον του, ζητώντας αλλαγή πολιτικής στην Ευρώπη. Αντέχει ακόμα.
Υπάρχει μειωμένη επιρροή των Ηνωμένων Πολιτειών στην Ευρώπη –βλέπε Διεθνές Νομισματικό Ταμείο- που σημαίνει ότι το πρόβλημα παγκοσμίως είναι γενικότερο, χωρίς να το αντιλαμβάνεται η Γερμανία, εκτός αν έχει όλα τα στοιχεία, προκειμένου να μπορέσει να αντέξει. 
Συγχρόνως, ο γαλλογερμανικός άξονας έχει διαρραγεί πλήρως, όταν βλέπουμε έναν άφωνο, άβουλο και μοιραίο Ολάντ, που προσπαθεί να δέχεται ως αυτονόητες τις παροτρύνσεις του αιώνιου αντιπάλου του, που είναι η Γερμανία, σε σχέση με την πολιτική που πρέπει να ακολουθήσει μέσα στην Ευρώπη.
Τι ακούστηκε επιπλέον κατά την επίσκεψη του Φώτη Κουβέλη στις Βρυξέλλες; Αμέσως μετά, εκείνες τις μέρες της επίσκεψης, ο κ. Μπαρόζο, ο συντηρητικός, είπε «Η λιτότητα οδηγεί στο φαύλο κύκλο της ύφεσης και μπλοκάρει κάθε αναπτυξιακή διαδικασία. Συγχρόνως, η χαλάρωση των μέτρων λιτότητας πρέπει να γίνει, όχι με την ασυδοσία του παρελθόντος, αλλά μέσα από έναν καλύτερο έλεγχο της κατανομής των πόρων, για να γίνει αποτελεσματικότερη η απόδοσή τους».
Κυρίες και κύριοι συνάδελφοι, το βασικό συμπέρασμα είναι –και εδώ πρέπει να υπάρξει σαφής τοποθέτηση- ότι υπάρχουν δυνάμεις στην Ευρώπη που αυτά τα δυσμενή στοιχεία τις χαροποιούν. Υπάρχουν δυνάμεις στην Ευρώπη που επενδύουν, προκειμένου να αποκτήσουν φωνή και πολιτικό στίγμα. Υπάρχουν κι εκείνες οι δυνάμεις, οι οποίες ανησυχούν πάρα πολύ απ’ αυτήν την εξέλιξη και αντιπροτείνουν περισσότερη Ευρώπη. Αντιπροτείνουν πολιτικές οι οποίες θα αντιστρέψουν αυτό το κλίμα. Υπάρχουν πολιτικές οι οποίες θεωρούν την Ευρώπη, το ευρωπαϊκό οικοδόμημα, ως το κοινό μας σπίτι.
Εδώ, λοιπόν,  υπάρχει το μεγάλο πολιτικό ζήτημα το οποίο πρέπει να μας απασχολήσει όλους. Τι σχέση έχει όλη αυτή η ανάλυση με το συγκεκριμένο νομοσχέδιο; Το συγκεκριμένο νομοσχέδιο, κυρίες και κύριοι συνάδελφοι, είναι το καταστάλαγμα μίας πορείας από το Νοέμβριο μέχρι σήμερα, που δίνει το δικαίωμα στους πάντες –και στην Κυβέρνηση, αλλά και στην Αντιπολίτευση- να τοποθετείται απ’ αυτό εδώ το Βήμα. 
Η μεν Κυβέρνηση, βεβαίως, έχει κάθε δικαίωμα να λέει ότι είναι το μοναδικό νομοσχέδιο που δεν έχει δημοσιονομικά μέτρα και ότι είναι το μοναδικό νομοσχέδιο που έχει κάποιες θετικές ρυθμίσεις πολυαναμενόμενες, κ.λπ., αλλά ανεξήγητη είναι η στάση της Αντιπολίτευσης –μιλώ για όλη την Αντιπολίτευση και όχι μόνο την Αξιωματική Αντιπολίτευση- η οποία πατώντας πάνω στο σταθερό επίπεδο, στο βάθρο των προηγούμενων κατακτήσεων, έχει την πολυτέλεια να κάνει βελτιωτικές προτάσεις.
Έτσι, λοιπόν, ακούμε τις «βελτιωτικές» προτάσεις. Οι δόσεις δεν καλύπτουν πολλούς, αλλά λιγότερους. Οι ρυθμίσεις για τους δανειολήπτες –θα το ακούσουμε κι αυτό, δεν είναι στο παρόν νομοσχέδιο- δυστυχώς δεν ευνοούν την τάδε τάξη ή, για παράδειγμα, το ΕΕΤΗΔΕ εξακολουθεί να καταβάλλεται το 2013 μειωμένο κατά 15%, που δεν είναι τίποτα.
Κυρίες και κύριοι συνάδελφοι, όλη η συζήτηση που γίνεται από εδώ και πέρα, γίνεται πάνω σε μία αδιαμφισβήτητη κατάσταση ή υπόθεση, ότι η Ελλάδα αυτήν τη στιγμή είναι σταθερά δεμένη στο ευρωπαϊκό άρμα.
Κι αυτό που πρέπει να μας απασχολεί από εδώ και πέρα, επί της ουσίας, είναι το πώς τα πλεονεκτήματα που έχει αποκτήσει η χώρα θα τα κάνει, πραγματικά, τεράστια κοινωνική και αναπτυξιακή προστιθέμενη αξία. 
Για τα επόμενα οκτώ χρόνια, κυρίες και κύριοι συνάδελφοι, η Ελλάδα έχει να εκμεταλλευτεί και να αξιοποιήσει πάνω από 40 δισεκατομμύρια ευρώ. Το πόσα δισεκατομμύρια είναι για κάθε χρόνο, κάντε τη διαίρεση να το καταλάβετε.
Συγχρόνως έχει να αξιοποιήσει κονδύλια από το Ευρωπαϊκό Ταμείο Αγροτικής Ανάπτυξης. Έχει να αξιοποιήσει όλους τους πόρους. Ζητούμενο, λοιπόν, είναι πώς ακριβώς ο καθένας θα καταθέσει τις ουσιαστικές απόψεις για την αξιοποίηση.
Η Δημοκρατική Αριστερά, κυρίες και κύριοι συνάδελφοι, έκανε πολύ μεγάλο αγώνα κατά τη διάρκεια των διαπραγματεύσεων για να πετύχει κάποια θετικά πράγματα. Και αναφέρομαι στο ΕΕΤΗΔΕ. Αναφέρομαι στην αναδιάρθρωση του δημόσιου τομέα.
Όσον αφορά το ΕΕΤΗΔΕ, καταθέσαμε προτάσεις. Εμείς θεωρούσαμε αυτονόητο ότι το 2013 θα μπορούσε να εφαρμοστεί ο Ενιαίος Φόρος Ακινήτων, με όλες τις προδιαγραφές που θα καθιστούσαν αυτήν τη φορολόγηση δίκαιη. Δεν κατέστη δυνατόν, γιατί απλούστατα ζούμε ακόμα και μέχρι αυτήν τη στιγμή τις παθογένειες του πολιτικού συστήματος, τα απόνερα, όπως μας έρχονται. Δεν υπήρχε έτοιμη βάση δεδομένων, ο μηχανισμός δεν ήταν έτοιμος να το εκπληρώσει.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Προσπαθήσαμε να πετύχουμε μείωση. Πετύχαμε μείωση. Κάνουμε σήμερα βελτιωτική πρόταση για να εξαιρεθούν από το ΕΕΤΗΔΕ και όσες οικογένειες είναι κάτω από τα όρια της φτώχειας, σύμφωνα με τα δεδομένα της ΕΛΣΤΑΤ. Ο κύριος Υπουργός έδειξε διάθεση, ας ελπίσουμε μέχρι το τέλος να μπορέσει να το προσδιορίσει και να το εντάξει στο συγκεκριμένο νομοσχέδιο. 
Όσον αφορά την αναδιάρθρωση του δημόσιου τομέα, ο προγραμματισμός και ο σχεδιασμός για τη ριζική αναδιάρθρωση του δημόσιου τομέα εξακολουθεί να ισχύει και να κινείται πάρα πολύ σοβαρά και ολοκληρωμένα. Όλες οι ρυθμίσεις για την αξιολόγηση δομών, για την αξιολόγηση προσωπικού, για τη μείωση των διευθύνσεων και των γραφείων των δημοσίων υπηρεσιών, κινούνται σε πάρα πολύ σωστή κατεύθυνση, με δυσκολία, με πάρα πολύ μεγάλη δυσκολία.  Κατεστημένες αντιλήψεις εξακολουθούν να υπάρχουν και να επικρατούν στη  Δημόσια Διοίκηση. 
Όμως, κυρίες και κύριοι συνάδελφοι, καμμία μεγάλη μεταρρύθμιση δεν πρέπει να γίνει χωρίς ευρύτατες συναινέσεις. Κι όταν η Αντιπολίτευση το μόνο που έχει να αντιμετωπίσει, να αξιολογήσει στη συγκεκριμένη προσπάθεια είναι απλώς και μόνο η διασφάλιση των συντεχνιακών αιτημάτων, τότε τίποτα δεν μπορεί να γίνει. 
Θέλω να τελειώσω, απευθυνόμενος στον παρόντα Υπουργό κ. Βρούτση. Ξέρετε πάρα πολύ καλά, κύριε Υπουργέ, ότι υπήρξε μία ένταση το τελευταίο διάστημα με τη μείωση των συντάξεων του ΟΑΕΕ κατά 35% και φαίνεται από την εξέλιξη ότι ήταν πάρα πολύ εύκολο να βρεθεί ισοδύναμο. Το ισοδύναμο βρέθηκε. Το λέω αυτό -και απευθύνομαι σε όλα τα μέλη του Υπουργικού Συμβουλίου- γιατί εάν υπάρχει διάλογος, συνεννόηση και ψυχραιμία, πολλά πράγματα μπορούν να αντιμετωπιστούν, δίχως να φέρνουν και εμάς τους Βουλευτές σε δύσκολη θέση να δικαιολογούμε κάποια πράγματα τα οποία δεν χρειάζεται να τα δικαιολογούμε. 
Η Δημοκρατική Αριστερά στηρίζει το συγκεκριμένο νομοσχέδιο, επειδή θεωρούμε ότι είναι το διαβατήριό μας, το διαπιστευτήριό μας, προκειμένου να συνεχίσουμε τον αγώνα για τη σωτηρία της χώρας. 
Η Δημοκρατική Αριστερά εξακολουθεί να δηλώνει ότι επενδύει στη σωτηρία της χώρας και πως θα κάνει ό,τι μπορεί για να αντιπαλέψει εκείνες τις πολιτικές που επενδύουν στην αποτυχία αυτής της πολιτικής και τη διέξοδο της χώρας από την κρίση. 
Σας ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"93998"," Ευχαριστούμε, κύριε Τσούκαλη. 
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"93999"," Κύριοι της Κυβέρνησης, παρακαλούμε όχι άλλη επιτυχία! Παρακαλούμε όχι άλλες επιτυχίες, γιατί δεν μπορούμε να τις αφομοιώσουμε!
Είχαμε κρεσέντο σήμερα. Πέρα από την εισηγητική έκθεση –έφυγε ο κ. Στουρνάρας- είχαμε μεγάλες επιτυχίες! Είχαμε κούρεμα, μειωμένο επιτόκιο, αύξηση των εξαγωγών, διεθνή αναγνώριση, υποθήκες για τις νέες γενιές. Μεγάλες επιτυχίες! Ο κ. Χρυσοχοΐδης είπε ότι αλλάζει ο κόσμος, αλλάζουμε και εμείς. Άρα, πρέπει να έχουμε αισιοδοξία για το μέλλον. 
Και ήρθε και η ΔΗΜΑΡ στο τέλος και μας έφερε και άλλες επιτυχίες. Μίλησε για θετικές εξελίξεις στην Ευρωπαϊκή Ένωση. Όμως, η ανεργία είναι στο 16%! Μίλησε, επίσης, για θετικές εξελίξεις στην Ευρωπαϊκή Ένωση, ενώ έχουμε νέα αντιλαϊκά μέτρα σε όλες τις χώρες. Όχι, λοιπόν, άλλες επιτυχίες! 
Βέβαια, πρέπει να είμαστε και δίκαιοι, γιατί δικαιολογημένα και η Κυβέρνηση και όσοι τη στηρίζουν πανηγυρίζουν. Διότι σε σχετικά σύντομο χρονικό διάστημα έχουν καταφέρει να ισοπεδώσουν το λαό, να τσακίσουν αυτούς που παράγουν τον κοινωνικό πλούτο, να δημιουργήσουν συνθήκες κερδοφορίας, ακόμα και σ’ αυτήν την κρίσιμη περίοδο, σε μεγάλες επιχειρήσεις και κυρίως να ανοίξουν το πεδίο για νέα κερδοφορία για το επόμενο διάστημα. Από αυτήν την άποψη, λοιπόν, μπορούν να πανηγυρίζουν. Μόνο που αυτό έχει λίγο χρόνο μπροστά του. Η όποια ανάπτυξη και αν υπάρξει -ακόμα και όταν υπάρξει- θα είναι αναιμική και η κρίση που θα έρθει, θα είναι ακόμα μεγαλύτερη. 
Και βέβαια, υπάρχει και το στοιχείο της πλασματικής πραγματικότητας, γιατί η Κυβέρνηση επικαλείται, για παράδειγμα, την Έκθεση του Διεθνούς Νομισματικού Ταμείου που αφορά την Ελλάδα κατά το ήμισυ, γιατί το δεύτερο μέρος είναι πολύ πιο συναρπαστικό, θα έλεγα. Λέει ότι η κρίση βαθαίνει, ότι επεκτείνεται από τις χώρες του Νότου και προχωράει προς το Βορρά, ότι επεκτείνεται προς τη Γαλλία. Και τα στοιχεία που παρουσιάζονται για την Ολλανδία και για μια σειρά από άλλες οικονομίες τις οποίες είχατε ως σημαία, δείχνουν ότι μπαίνουν σε βαθύτερη κρίση. Άρα, λοιπόν, οι εξελίξεις δεν είναι ακριβώς έτσι και οι επιτυχίες αφορούν αυτόν τον τομέα που είπαμε. 
Ο κ. Βορίδης έθεσε μια σειρά από ερωτήματα, ενώ μάλιστα ζήτησε και προτάσεις. Βέβαια, συνδικαλιστικά είναι καλά. Όμως, θα πρέπει να μιλήσουμε για την ουσία και να δούμε σε ποιον απευθύνονται οι προτάσεις. 
Ας δούμε, λοιπόν, τι λέει. Ακούστε! Για να το μεταφράσω, το παιχνίδι είναι αυτό. Έχουμε καπιταλισμό και είμαστε στην Ευρωπαϊκή Ένωση. Άρα, λοιπόν, χονδρικά για να βγεις από την κρίση στον καπιταλισμό και μέσα στην Ευρωπαϊκή Ένωση, θα πρέπει να ακολουθήσεις αυτήν την πολιτική. 
Δεν πιστεύω, κύριε Βορίδη, να σας ερμηνεύω λάθος.","ΑΘΑΝΑΣΙΟΣ ΠΑΦΙΛΗΣ",425
"94000"," Πάρα πολύ σωστά!","ΜΑΥΡΟΥΔΗΣ ΒΟΡΙΔΗΣ",69
"94001"," Όταν λέει, λοιπόν, να κάνουμε προτάσεις, απευθύνεται κυρίως στο ΣΥΡΙΖΑ, διότι δεν πιστεύω να αντιλαμβάνεται ότι το Κομμουνιστικό Κόμμα Ελλάδας μπορεί να έχει τέτοιες προτάσεις. 
Όμως, θα ήθελα να πω και κάτι άλλο. Ακόμα και τις ρεφορμιστικές, όπως λέγονται, προτάσεις που κάνουμε, δηλαδή, προτάσεις για τη βελτίωση της θέσης των εργαζομένων, τις απορρίπτετε. Ορίστε, σας λέμε να «κουρέψετε» τις οφειλές των λαϊκών στρωμάτων. Γιατί δεν τις κουρεύετε και κουρεύετε των τραπεζών; Σας λέμε να πάρετε κάποια μέτρα ανακούφισης. Ούτε αυτά τα κάνετε. Έτσι, λοιπόν, στρώνεται το δικομματικό παιχνίδι σήμερα, πάνω σ' αυτό το πλαίσιο που αφορά το ποιο είναι το καλύτερο μείγμα. Είναι αυτό που ακολουθεί η Κυβέρνηση και η Ευρωπαϊκή Ένωση ή είναι κάποιο άλλο μείγμα; Όμως, δεν θίγεται η ουσία. 
Εμείς, λοιπόν, λέμε ότι φιλολαϊκή διέξοδος στον καπιταλισμό δεν υπάρχει. Ο καπιταλισμός –και αυτό το έχει πει ο ίδιος ο κ. Στουρνάρας- αναγεννάται μέσα από σωρούς ερειπίων. Ο ίδιος το έχει πει! Έτσι είναι οι νόμοι κίνησης του καπιταλισμού. 
Άρα, λοιπόν, με το να καλλιεργείς αυταπάτες, ότι μπορείς και με τον αστυφύλαξ και με το χωροφύλαξ και ότι με μια καλύτερη διαχείριση θα βγεις από την κρίση, κατά τη γνώμη μας κοροϊδεύεις τον κόσμο. Επίσης, οι προτάσεις οι οποίες ξεκινούσαν από τον άλλο αέρα στην Ευρώπη που θα φύσαγε από τον Ολάντ και καταλήγουν στη «Μεσογειακή Άνοιξη» –κατά το «Αραβική Άνοιξη»- είναι στάχτη στα μάτια του ελληνικού λαού. 
Τώρα να περάσουμε και στο νομοσχέδιο. 
Κατ’ αρχάς, κάθε δόση τι επιβεβαιώνει; Επιβεβαιώνει αυτό που έλεγε το Κομμουνιστικό Κόμμα Ελλάδος από την αρχή, ότι, δηλαδή, τα αντιλαϊκά μέτρα δεν έχουν τέλος. Σε κάθε δόση θα πάρει δηλητήριο περισσότερο ή λιγότερο.
 Η Κυβέρνηση λέει, λοιπόν, ότι τώρα, πρώτη φορά, δεν παίρνουμε άλλα. Κι εδώ ψέματα. Έξι δισεκατομμύρια δεν παίρνετε; Από ποιον τα παίρνετε; Από τους βιομήχανους; Από τους εφοπλιστές; Από τους τραπεζίτες; Από τους μεγαλεμπόρους; Όχι. Από το λαό τα παίρνετε.
Και δεύτερον, όλα τα υπόλοιπα μέτρα είναι αντιλαϊκά. 
Και, φυσικά, εμείς δε λέμε ότι αυτά δεν θα παίρνονταν αν δεν υπήρχε η δόση. Θα παίρνονταν έτσι και αλλιώς. Είτε υπήρχε η δόση είτε δεν υπήρχε, θα παίρνονταν. Η δόση είναι το πρόσχημα για να έρθουν με fast track διαδικασίες ενός Σαβατοκκύριακου και να τα περάσετε. Γιατί; Διότι είναι μέρος της γενικότερης πολιτικής που περιέγραψα πριν, πολιτικής που εξυπηρετεί τα συμφέροντα του κεφαλαίου και προσπαθεί να δημιουργήσει και το θεσμικό πλαίσιο πολύ γρήγορα -γι’ αυτό και έρχονται γρήγορα αυτά τα μέτρα- για να βγει από την κρίση με λιγότερες απώλειες και να διασφαλίσει κερδοφορία στην περίοδο της ανάκαμψης.
Αυτά τα μέτρα, κύριε Λαφαζάνη, δεν είναι ελληνική ιδιομορφία, ούτε δεν ξέρει ο κ. Στουρνάρας τι κάνει. Είναι ολόκληρη στρατηγική σε όλη την Ευρωπαϊκή Ένωση. Και στο Νότο και στο Βορρά και με κεντροαριστερές και με σοσιαλδημοκρατικές και με κεντροδεξιές και οτιδήποτε κυβερνήσεις τα ίδια ακριβώς μέτρα παίρνονται. Είναι η κλασική συνταγή. Και αποπροσανατολίζεται ο λαός από το βασικό πρόβλημα, που είναι το ίδιο το καπιταλιστικό σύστημα που είναι γερασμένο, σαπισμένο, μπαίνει εμπόδιο στην πρόοδο της κοινωνίας και γι’ αυτό πρέπει να ανατραπεί γρήγορα.
Και το νομοσχέδιο, λοιπόν, κινείται ακριβώς σε αυτήν την στρατηγική. Και θα το αποδείξουμε και πιο πρακτικά, αν και το είπε και ο εισηγητής μας και η ομιλήτρια μας. Φορτώνει την κρίση στα λαϊκά στρώματα, μειώνει την τιμή της εργατικής δύναμης. 
Παρεμπιπτόντως, γιατί πανηγυρίζετε; Για τη βελτίωση της ανταγωνιστικότητας. Το εργασιακό κόστος μειώθηκε κατά 16,2 στον τομέα των επιχειρήσεων και 10,2 στο σύνολο. Να, λοιπόν, πώς βελτιώνεται η ανταγωνιστικότητα: Πάνω στα ερείπια των εργαζομένων. 
Λέω λοιπόν, μείωση της τιμής της εργατικής δύναμης και δημιουργία συνθηκών κερδοφορίας του κεφαλαίου. Πώς γίνεται αυτό στο νομοσχέδιο; Ας ξεκινήσουμε από εκείνα που δεν φαίνονται άμεσα: 
Απολύσεις στο δημόσιο. Τώρα, το αν έχουμε ή όχι μεγάλο δημόσιο, έχει γίνει πάρα πολλή συζήτηση. Και το πώς ήταν και τι συμμαχίες κάνατε, πάλι τα έχουμε πει αυτά μέσα στη Βουλή. Οι απολύσεις σήμερα στο δημόσιο -και όπως θα γίνουν και με πρόσχημα τους επιόρκους- δεν έχουν ως στόχο μόνο να μειωθεί το δημόσιο -έχουν και αυτό το στόχο- αλλά να ξηλώσουν τη σταθερή εργασία, να την τελειώνουν στο τέλος, να μην υπάρχει ούτε στο δημόσιο. Και, φυσικά, όπως  καταλαβαίνετε αυτό θα επιδράσει και στον ιδιωτικό τομέα όπου ήδη υπάρχει κόλαση. Και δεν ξέρω τι χειρότερο υπάρχει από την κόλαση! 
Βέβαια, είναι χαρακτηριστική και η δήλωση του Προέδρου του ΣΕΒ: «Δεν χρειάζεται Εθνική Γενική Συλλογική Σύμβαση Εργασίας.» Δεν ξέρω τι είναι. Γερμανός είναι, τροϊκανός ή Έλληνας καπιταλιστής;  Αυτή είναι γενική απαίτηση του κεφαλαίου.
Και βέβαια, υπάρχει και δεύτερη πλευρά: Μείωση των δαπανών από το κράτος για το δημόσιο ώστε να εξοικονομηθούν χρήματα να πάνε που; Στην ανάπτυξη, λέτε, δηλαδή στο κεφάλαιο. 
Επίσης, με την κατάργηση οργανισμών, με την κατάργηση θέσεων –που κυρίως έχουν κοινωνικό χαρακτήρα- τι συμβαίνει; Και το κράτος απαλλάσσεται και εξοικονομεί χρήματα, αλλά δημιουργούνται και συνθήκες για να επενδύσουν παντού οι ιδιώτες. Να, λοιπόν, πώς εξυπηρετεί αυτόν τον τομέα. Και φυσικά τα αποτελέσματα είναι τραγικά. Η κατάσταση που διαμορφώνεται σε μια σειρά από κοινωνικούς τομείς, είναι τραγική και αδιέξοδη. Και επειδή ο κόσμος δεν έχει να πληρώσει και ιδιωτικά, οδηγείται πολλές φορές κυριολεκτικά στο θάνατο και όχι στην πείνα. 
Δεύτερη πλευρά: «Ανακουφίζουμε αυτήν τη φορά.» Έτσι δεν είπατε; «Δεν βάζουμε τίποτα παραπάνω.» Αυτό είναι μια μεγάλη απάτη.  
Ας πάρουμε το χαράτσι. Λέτε, «θα ισχύει για δύο χρόνια και θα το καταργήσουμε». Το βάζετε και τρίτο, το μονιμοποιείτε και αφαιρείτε 15%. Ποιον κοροϊδεύετε; Μας δουλεύετε ψιλό γαζί; Εκεί που λέγατε ότι θα τελειώσει σε δύο χρόνια, το πάτε σε τρίτο χρόνο, το μειώνετε 15% -κι αυτό πλασματικό είναι- και λέτε ότι αυτό ανακουφίζει τη λαϊκή οικογένεια. Μα, σοβαρολογείτε; Δεν έπρεπε να το καταργήσετε; Και σε τελευταία ανάλυση, τι σημαίνει αυτό; Ενοίκιο στο σπίτι που το πλήρωσε τρεις φορές ο άλλος; Τρεις φορές το πληρώνεις όταν παίρνεις ένα στεγαστικό δάνειο. Το ξεχρεώνεις κι έρχεται η Κυβέρνηση και σου βάζει ενοίκιο με το έτσι θέλω. Και ανταποδοτικότητα καμμία. Έτσι θέλω, να βάλω το χαράτσι.
Και είναι ψεύτικο κι απάτη -και το επαναλαμβάνω με συνείδηση της λέξης που χρησιμοποιώ- για ποιον ακόμη λόγο; Γιατί έρχεται πίσω κι η «ουρά». Θα ανέβουν οι αντικειμενικές αξίες. Θα ανεβάσει και το χαράτσι. Θα έρθει κι άλλη φορολογία. Θα φορολογήσετε τα τεμάχια, τα αγροτεμάχια, οτιδήποτε έχει ο καθένας. Επομένως, συνολικά επιβαρύνεται η λαϊκή οικογένεια. Προσπαθείτε κυριολεκτικά να βγάλετε απ’ τη μύγα ξίγκι. 
Το ίδιο συμβαίνει και με τις ρυθμίσεις και τις οφειλές. Και σας λέμε -το είπε και ο εισηγητής μας- το εξής: Κούρεμα των οφειλών των λαϊκών στρωμάτων. Γιατί δεν προχωράτε σ’ αυτό; Έρχεστε και κάνετε ρυθμίσεις οι οποίες είναι ανεδαφικές και μάλιστα, χρησιμοποιείτε και μία λογική. Δηλαδή, αφού τον φορτώνετε με τόσα χρέη απ’ την υπερφορολόγηση, από τα μέτρα που έχετε πάρει, έρχεστε και του λέτε «σε ελαφρύνω με σαράντα οκτώ δόσεις, αλλά θα τις πληρώσεις». Κατ’ αρχάς, δεν μπορούν να τις πληρώσουν. Το ίδιο συμβαίνει και με τις ρυθμίσεις για τα χρέη στα ασφαλιστικά ταμεία. 
Το λέει και η ΓΕΣΕΒΕ αυτό, το είπε και ο Νίκος Καραθανασόπουλος. Του ζητάτε να πληρώσει 1.200 το μήνα –εκεί καταλήγει- απ’ τη στιγμή που παίρνει 600, και δεν μπορεί να ζήσει. Και εξαιρείτε το ΝΑΤ. Αλήθεια, ποιος θα απαντήσει; Έφυγε ο κ. Βρούτσης. Ποιος θα απαντήσει γιατί εξαιρείτε τους εφοπλιστές; Γιατί αυτούς εξαιρείτε. Μήπως επειδή είναι πτωχοί; Μήπως επειδή δεν είχαν κέρδη; Γιατί τους εξαιρείτε; Δώστε μία απάντηση. Και να τη δώσετε και στους ναυτεργάτες.
Η δεύτερη πλευρά αφορά την απελευθέρωση αγορών και επαγγελμάτων. Κι εδώ έχει συνέπεια η πολιτική σας. Και δεν είναι αποσπασματική, ούτε είναι και θέμα τι κάνει η Γερμανία ή άλλη χώρα. Είναι το πώς προσπαθεί να λειτουργήσει το καπιταλιστικό σύστημα σε συνθήκες βαριάς κρίσης. Να μπορέσει, δηλαδή, όλους τους τομείς -αν είναι δυνατόν- να τους παραδώσει στο κεφάλαιο, να τους παραδώσει στους επιχειρηματικούς ομίλους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Γιατί τι θα συμβεί στην πράξη; Άκουσα με τα αυτιά μου, τυχαία, μία συζήτηση στο αεροδρόμιο. Εκπρόσωπος φαρμακοβιομηχανιών: Γιατί εγώ να πληρώνω τον εισαγωγέα; Γιατί να πληρώνω τον προμηθευτή; Γιατί να πληρώνω και το φαρμακοποιό; Θα κάνω αλυσίδα δική μου και θα τελειώσει η ιστορία. 
Τα ίδια θα γίνουν σ’ όλους τους τομείς. Μόνο που θα έχει ολέθριες συνέπειες για την υγεία, για την παιδεία, για τη διατροφή, για το περιβάλλον. Εδώ βγήκαν δικοί σας Βουλευτές και μίλησαν για τους γεωπόνους, παραδείγματος χάριν, τι μπορεί να συμβεί. Εδώ παίζουμε με το θάνατο, με δηλητήρια. Δεν τον ενδιαφέρει τον καπιταλισμό. Εδώ σκοτώνει εκατομμύρια ανθρώπους και θα τον ενδιαφέρουν τα δηλητήρια; Γιατί; Τα μεγαλύτερα διατροφικά σκάνδαλα ποιος τα έχει κάνει; Τα πρότυπά σας: Η Γερμανία, η Βρετανία, το Βέλγιο. Διοξίνες, νόσος των τρελών αγελάδων, ό,τι θέλετε. Εκεί έχουν γίνει κι εκεί γίνονται τα μεγαλύτερα διατροφικά σκάνδαλα, γιατί όλα γίνονται στο βωμό του κέρδους. 
Τα ίδια και με τη διαδικασία των ιδιωτικοποιήσεων.
Πρέπει, ακόμη, να εξηγήσετε στον ελληνικό λαό το εξής: Η Ελλάδα έχει τα μεγαλύτερα αποθέματα λιγνίτη στην Ευρώπη. Η Ελλάδα έχει αξιοποιήσει το 1/3 του υδάτινου δυναμικού. Η Ελλάδα έχει αέρα. Η Ελλάδα έχει ήλιο.  Και απ’ ό,τι φαίνεται έχει και υδρογονάνθρακες και πετρέλαια. Δηλαδή, έχει τα πάντα για την ενέργεια.
Εδώ βγήκατε -ο κ. Παπανδρέου τότε- κύριε Χρυσοχοΐδη, με την πράσινη ενέργεια, με τα φωτοβολταϊκά. Ενέργεια σε όλη την Ελλάδα. Ξαφνικά καταλάβαμε ότι την άλλη μέρα μάλλον δεν θα πληρώνουμε καθόλου ρεύμα. Γίνονται οι επενδύσεις, λοιπόν, στα φωτοβολταϊκά. Γίνονται στα αιολικά. Το αποτέλεσμα ποιο είναι; Ότι ο καταναλωτής γδέρνεται. Άρα, για ποιον γίνονται αυτές οι επενδύσεις και πότε θα ελαφρυνθεί; Ποτέ. Γίνονται για να κερδίσουν οι επιχειρηματικοί όμιλοι.
Έρχεστε τώρα λοιπόν και τι κάνετε;","ΑΘΑΝΑΣΙΟΣ ΠΑΦΙΛΗΣ",425
"94002"," Και το μαζεύουμε.","ΜΑΥΡΟΥΔΗΣ ΒΟΡΙΔΗΣ",69
"94003"," Το μαζεύετε; Βέβαια! Τι κάνετε τώρα; Θα χρεοκοπήσετε όλους τους μικρούς, τους αγρότες –η μοίρα τους είναι αυτή-, θα γεμίσουν με σίδερα ή τέλος πάντων θα υποχρεωθούν να τα δώσουν μισοτιμής και θα τα συγκεντρώσετε όλα σε κάποιους επιχειρηματικούς ομίλους. Ο ανταγωνισμός από την απελευθέρωση της ενέργειας όχι μόνο δεν μείωσε την τιμή του ηλεκτρικού ρεύματος, αλλά την αυξάνει. 
Αυτή η πολιτική είναι αδιέξοδος και γι’ αυτό ακριβώς αυτό που τίθεται στην ημερήσια διάταξη έτσι κι αλλιώς, είτε το θέλει κανείς είτε όχι, είναι η ίδια η ανατροπή του συστήματος. Γι’ αυτό όσο πιο γρήγορα οι εργαζόμενοι, τα λαϊκά στρώματα, αυτοί που παράγουν τον πλούτο, συγκροτήσουν τη δική τους συμμαχία που θα περάσει στην επίθεση και στην ανατροπή του ίδιου του καπιταλιστικού συστήματος, τόσο πιο καλά και λιγότερο αναίμακτα θα είναι τα πράγματα για τις επόμενες γενιές, γιατί «μυρίζει μπαρούτι» σ’ ολόκληρη τη Μεσόγειο και φαντάζομαι ότι έχετε «μύτη» και το αντιλαμβάνεστε αυτό.
Εμείς, λοιπόν, καλούμε το λαό να παλέψει προς αυτήν την κατεύθυνση, να ξεπεράσει τα καινούργια που έρχονται κάθε φορά περί συμμαχιών του Νότου, περί άλλου μείγματος διαχείρισης, περί του ότι έχουμε καλούς επιχειρηματίες-«πειρατές» και καλούς επενδυτές. ΣΥΡΙΖΑ εδώ. Δεν υπάρχει λύση. Ή ο λαός θα πάρει τον πλούτο και την οικονομία στα χέρια του, ή αλλιώς θα συντριβεί μέσα στην καπιταλιστική βαρβαρότητα.
Σας ευχαριστώ, κυρία Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"94004"," Ευχαριστούμε τον κ. Παφίλη.
Επανερχόμαστε τώρα στον κατάλογο των αγορητών.
Το λόγο έχει ο κ. Γεώργιος Ντόλιος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94005"," Κύριοι συνάδελφοι, το να μιλάει κάποιος μετά τους Κοινοβουλευτικούς Εκπροσώπους τού δίνει πολλά ερεθίσματα και γι’ αυτό τού είναι εύκολο να ξεφύγει απ’ αυτό το οποίο είχε ετοιμάσει να πει. Θα προσπαθήσω λοιπόν να το αποφύγω. 
Θα κάνω όμως ένα σχόλιο για κάτι που με ενόχλησε ιδιαίτερα: Αρκετοί συνάδελφοι μίλησαν για φιάσκο κοινοβουλευτικής δημοκρατίας. Έχω να πω ότι αυτοί οι συνάδελφοι είναι αυτοί που κυρίως αξιοποιούν αυτό το Βήμα της Βουλής. Σε κάθε ευκαιρία σπεύδουν να το αξιοποιήσουν. Δεν είναι έξω απ’ αυτήν τη διαδικασία διαλόγου η οποία υπάρχει στη Βουλή. Δεν είναι χωρίς καμμία ευθύνη.
Όσον αφορά στον τρόπο με τον οποίο νομοθετούμε την τελευταία περίοδο, έχω να πω ότι αναγνωρίζω -εγώ προσωπικά τουλάχιστον- ότι υπάρχει θέμα. Δεν μπορεί να συνεχίσουμε να νομοθετούμε διά πράξεων νομοθετικού περιεχομένου, ούτε με εύκολο τρόπο, όταν μάλιστα υπήρχε η δυνατότητα πιο έγκαιρης προετοιμασίας. Δεν μπορεί έτσι εύκολα να χαρακτηρίζουμε κάποια σχέδια νόμου ως κατεπείγοντα.
Θα κάνω ένα σχόλιο για την ομιλία του κ. Μητρόπουλου ο οποίος για μία ακόμα φορά συνέκρινε ανόμοια πράγματα. Παρουσίασε κάποια στοιχεία της «Καθημερινής», αλλά συνέκρινε κάποιους αριθμούς του παρελθόντος. Μίλησε για ένα εκατομμύριο τόσους εργαζόμενους, κάποιον αριθμό της τωρινής εποχής, αλλά δεν μας εξήγησε –γι’ αυτό είπα ότι έκανε λάθος ανάγνωση- ότι στον πρώτο αριθμό περιλαμβάνονται και οι συμβασιούχοι και πιθανότατα περιλαμβάνονται και τα «Stage». Υπάρχει μείωση του αριθμού των υπαλλήλων που απασχολούνται στο δημόσιο την τελευταία περίοδο αλλά όχι τόσο μεγάλου μεγέθους.
Στο θέμα για το οποίο έγινε κριτική που αφορά στην επιτάχυνση των διαδικασιών έκδοσης αποφάσεων επί πειθαρχικών αδικημάτων νομίζω ότι εάν δεν υπάρχει μία άλλη πρόταση που να αντιμετωπίζει το καθεστώς της ατιμωρησίας που υπάρχει μέχρι τώρα στο δημόσιο και το οποίο είναι προκλητικό και προκαλεί και τους δημοσίους υπαλλήλους και τους πολίτες, τότε οι όποιες αντιρρήσεις κατά τη γνώμη μου γίνονται εκ του περισσού. 
Βεβαίως θέλω να πω ότι έγινε κριτική και για έναν εποπτικό ρόλο που ανατίθεται από το νομοσχέδιο στο Σώμα Επιθεωρητών όσον αφορά στην παρακολούθηση των πειθαρχικών διαδικασιών. Δεν βρίσκω ποιο άλλο όργανο θα μπορούσε να αναλάβει αυτόν τον εποπτικό ρόλο. Νομίζω ότι είναι μία πολύ εύστοχη επιλογή, αλλιώς είναι πολύ πιθανό οι διατάξεις οι οποίες θεσπίζονται και αφορούν την επιτάχυνση των διαδικασιών, εάν δεν υπάρχει τέτοια εποπτεία, να μην εφαρμοστούν εν τέλει στην πράξη. Αυτές οι αντιρρήσεις, εάν δεν συνοδεύονται και από κάποια άλλη πρόταση, πραγματικά δεν υφίστανται.
Το επίμαχο ζήτημα με την παράγραφο ΣΤ.12. είναι οι ρυθμίσεις που αφορούν την κατάργηση των οργανικών θέσεων. Τι λέει η παράγραφος; Για να μην υπάρχει κανένα άγχος ξεκαθαρίζει ότι όπως ακριβώς αντιμετωπίζονται οι μόνιμοι δημόσιοι υπάλληλοι, έτσι ακριβώς αντιμετωπίζονται οι ΙΔΑΧ του δημοσίου, αλλά και οι υπάλληλοι των ανεξάρτητων αρχών -που είναι ΙΔΑΧ εκ των πραγμάτων- των νομικών προσώπων δημοσίου δικαίου, των ΟΤΑ Α΄ και Β΄ βαθμού. Είναι προς τη θετική κατεύθυνση αυτή η ρύθμιση και θα πρέπει να το παραδεχθούμε. 
Για τα νομικά πρόσωπα ιδιωτικού δικαίου εκείνο το οποίο ξεκαθαρίζει -και για το οποίο έγιναν αναφορές από πολλούς συναδέλφους- είναι ότι σε περίπτωση κατάργησης οργανικών θέσεων και κατάργησης ολόκληρης της υπηρεσίας, τότε προβλέπεται η καταγγελία των συμβάσεων. 
Δεν έγινε, όμως, αρκετή αναφορά σ’ αυτό που προβλέπεται, στο ότι, δηλαδή, οι υπάλληλοι που θα απομακρυνθούν υποχρεωτικά από το δημόσιο, θα αντικαθίστανται άμεσα από νέους υπαλλήλους με βάση την αναλογία 1:1.
Κύριοι συνάδελφοι, είναι πολύ σημαντική αυτή η ρύθμιση γιατί όλοι γνωρίζουμε ότι γερνάει το ελληνικό δημόσιο λόγω του ότι εδώ και αρκετά χρόνια ισχύει η αναλογία του 1:5, δηλαδή, πέντε αποχωρήσεις - μία πρόσληψη. Η γήρανση αυτή είναι οφθαλμοφανής και δημιουργεί πρόβλημα. 
Βεβαίως, όλοι γνωρίζουμε ότι αυτή η βιολογική γήρανση δεν είναι από μόνη της υπαρκτή. Δεν υπάρχει ανανέωση όσον αφορά τις γνώσεις στο δημόσιο, οι οποίες είναι απαραίτητες και τις οποίες παρέχουν πλέον τα ελληνικά και ξένα πανεπιστήμια. 
Είναι, λοιπόν, πολύ σημαντική αυτή η ρύθμιση. Εκτιμώ ότι αυτήν την περίοδο, στην οποία επιχειρείται μια μεγάλη τομή, αυτή της διοικητικής μεταρρύθμισης, είναι πολύ χρήσιμη. 
Όσον αφορά τον αριθμό των υπαλλήλων, που έγινε επίσης πολύ μεγάλη συζήτηση, θα ήθελα να πω τα εξής: Κι εδώ συγκρίνουμε ανόμοια πράγματα. Λέγεται -και είναι αλήθεια- ότι ο μέσος όρος των δημοσίων υπαλλήλων στην Ευρώπη των είκοσι επτά είναι μεγαλύτερος από τον αριθμό των δημοσίων υπαλλήλων στην Ελλάδα. Αυτό που δεν αναφέρεται είναι το τι παράγουν οι δημόσιοι υπάλληλοι στις χώρες τις Ευρώπης -ιδιαίτερα σε αυτές που λειτουργούν καλύτερα- και το τι παράγει το δημόσιο και οι δημόσιοι υπάλληλοι στην Ελλάδα. 
Είναι, βέβαια, γνωστό ότι υπάρχει μια μεγάλη μείωση του αριθμού των δημοσίων υπαλλήλων. Υπάρχει η πρόβλεψη ότι μέχρι το τέλος του 2015 θα έχουμε μια μείωση που θα φτάσει ή και θα ξεπεράσει τις εκατόν ογδόντα χιλιάδες και θα υπάρξει πρόβλημα υπόστασης και λειτουργίας αρκετών υπηρεσιών. 
Επομένως το θέμα της κινητικότητας ή η καθιέρωση την έννοιας του κρατικού υπαλλήλου, είναι κάτι το οποίο οφείλουμε να το υιοθετήσουμε όλοι μας.
Βεβαίως, οφείλω να παραδεχθώ και να τονίσω για ακόμη μια φορά, ότι για την κατάσταση στο ελληνικό δημόσιο η κατανομή των ευθυνών γίνεται με έναν τρόπο άδικο. Συλλήβδην ενοχοποιούνται όλοι οι δημόσιοι υπάλληλοι, ενώ υπάρχει ένας πολύ μεγάλος αριθμός που προσφέρουν πολύ πέραν του καθήκοντός τους, υπάρχει ένας μεγάλος και σημαντικός αριθμός υπαλλήλων που έχουν διάθεση για δουλειά και πολλά προσόντα, αλλά δεν αξιοποιούνται γιατί δεν έχουν ρόλους -δεν τους έχουν ανατεθεί αρμοδιότητες- υπάρχουν οι ακατάλληλοι, για τους οποίους όλοι θα πρέπει να συμφωνήσουμε στο ότι πρέπει να βρούμε έναν αντικειμενικό τρόπο για να τους απομακρύνουμε και υπάρχουν και οι ΙΔΑΧ, πολλοί από τους οποίους είναι πολύ σημαντικοί υπάλληλοι, με σημαντικά προσόντα, γι’ αυτό και αντιμετωπίστηκαν όπως αντιμετωπίστηκαν.","ΓΕΩΡΓΙΟΣ ΝΤΟΛΙΟΣ",370
"94006"," Ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94007"," Τελειώνω με μία παρατήρηση. Θέλω να κάνω μια αναφορά στην αποσυρθείσα διάταξη. Και θέλω να σταθώ ιδιαίτερα σ’ αυτό. 
Είναι γνωστό ότι συμβασιούχοι ορισμένου χρόνου παραμένουν στο δημόσιο για αρκετά χρόνια –δεν ξέρουμε για πόσα ακριβώς- με τις προσωρινές διαταγές. Δεν είναι ένα ζήτημα το οποίο θα πρέπει να το αντιμετωπίσουμε; Εγώ δεν λέω ότι έγινε με τον πιο εύστοχο τρόπο. Εν πάση περιπτώσει όμως δεσμεύτηκε η Κυβέρνηση ότι αμέσως μετά το Πάσχα θα υπάρξουν ρυθμίσεις, στέρεες νομικά και αποδεκτές συνταγματικά, με τις οποίες θα αντιμετωπιστεί αυτό το πρόβλημα. Δεν μπορώ να φανταστώ ότι θα συνεχιστεί αυτό το καθεστώς, τη στιγμή που ψάχνουμε τρόπους να απομακρύνουμε υποχρεωτικά μονίμους υπαλλήλους από το δημόσιο. 
Θέλω να κάνω μια τελευταία αναφορά σε θέμα το οποίο δεν έχει σχέση με αυτά στα οποία αναφέρθηκα, αλλά αφορά την ανάκτηση των κρατικών ενισχύσεων.
Θέλω να πω ότι μιλάει για την ανάκτηση των παράνομων κρατικών ενισχύσεων. Θέλω να πω ότι ένας επιχειρηματίας που πήρε δάνειο για να ολοκληρώσει την επένδυσή του και είχε επιδότηση του δανείου αλλά δεν το χρησιμοποίησε εκεί και δεν ολοκλήρωσε ποτέ την επένδυσή του, δεν καταλαβαίνω γιατί δε θα πρέπει το δημόσιο να φροντίσει την ανάκτηση αυτής της κρατικής ενίσχυσης. Ή ένας επιχειρηματίας ο οποίος χρησιμοποιεί την επιδότηση του 10% σε κάποιες προβληματικές περιοχές –από τις οποίες κατάγομαι- ο οποίος χρησιμοποίησε πλαστά στοιχεία και δεν απασχολεί τον αριθμό των εργαζομένων που δήλωσε, δεν αντιλαμβάνομαι αυτές τις κρατικές ενισχύσεις γιατί δεν θα πρέπει να τις αναζητήσουμε και γιατί δε θα πρέπει να τις ανακτήσει το ελληνικό δημόσιο.
Βεβαίως δεν  υπάρχει κανένα ενδεχόμενο να ζητηθεί συλλήβδην ανάκτηση των κρατικών ενισχύσεων όλων των επιχειρήσεων που δανείστηκαν με επιδοτούμενο επιτόκιο, γιατί τότε δε φτάνει ούτε η επιχείρηση αν πουληθεί ολόκληρη, ούτε το σπίτι, ούτε και η οικογένεια του επιχειρηματία. 
Σας ευχαριστώ.","ΓΕΩΡΓΙΟΣ ΝΤΟΛΙΟΣ",370
"94008"," Ευχαριστούμε, κύριε Ντόλιο. 
Η κ. Χρυσοβελώνη έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94009"," Κυρία Πρόεδρε, κυρίες και κύριοι συνάδελφοι, το να κατηγορήσουμε κάποιο μέλος της Κυβέρνησης για πολιτική ανεντιμότητα γνωρίζω ότι συνιστά μια βαριά προσωπική μομφή. Δυστυχώς όμως κάποιοι Υπουργοί θεωρούν επιτυχία τους να εμπαίζουν τη Βουλή. 
Αναφέρομαι στον Υπουργό Οικονομικών και Διοικητικής Μεταρρύθμισης, τον κ. Στουρνάρα. Λέω «Υπουργό Διοικητικής Μεταρρύθμισης» καθώς είναι γνωστό τοις πάσι ότι ουσιαστικά έχει πλήρως υποκαταστήσει τον κ. Μανιτάκη. Παραπέμπω σε όλα τα τελευταία επεισόδια του σίριαλ με τις δήθεν διαπραγματεύσεις συγκυβέρνησης-τρόικας για τις περίφημες απολύσεις στο δημόσιο. Εκεί αρμόδιος Υπουργός ήταν ο κ. Στουρνάρας. 
Πώς όμως αποδεικνύεται ο ισχυρισμός μου περί πολιτικής ανεντιμότητος; Ας θυμηθούμε, κύριοι συνάδελφοι, τα ψέματα που ακούγαμε κατά τους τελευταίους μήνες από τα φερέφωνα της συγκυβέρνησης. Ακούσαμε για σκληρές διαπραγματεύσεις που πάντοτε σταματούσαν στο θέμα της Δημόσιας Διοίκησης.  Ακούσαμε για απαιτητικούς τροϊκανούς που ζητούσαν διευθύνσεις και ονόματα δεκάδων χιλιάδων υπαλλήλων προς απόλυση. Ακούσαμε για ανένδοτους αγώνες προστασίας των εργαζομένων από την συγκυβέρνηση. Ακούσαμε τέλος πως βρέθηκε η χρυσή τομή από την εθνικά υπερήφανη Κυβέρνηση με την εισαγωγή του νέου κανόνα 1:1 με τις προσλήψεις στο δημόσιο.
Πού έγκειται όμως το συνειδητό επαγγελματικό ψεύδος; Ξεκινούμε από τον κανόνα 1:1 για τις προσλήψεις στο δημόσιο. Είναι το μεγάλο σας δήθεν επίτευγμα. Όσο και αν έψαξα στο  πολυνομοσχέδιο, κύριε Υπουργέ, δεν το βρήκα πουθενά. Γιατί άραγε δεν βάλατε κάτι τόσο σημαντικό στο νομοσχέδιό σας; Στην ουσία θα το πιστωνόσασταν και προσωπικά. Αναφέρομαι στον κ. Στουρνάρα βέβαια. Μήπως σας διέφυγε στην προσπάθειά σας να τακτοποιήσετε άλλες μείζονες μνημονιακές υποχρεώσεις, όπως είναι το ψήσιμο του ψωμιού σε σούπερ μάρκετ; Μήπως το μπερδέψατε με τις άδειες για τις λαϊκές αγορές; 
Είναι απλό. Δεν το βάλατε γιατί η δήθεν πολύμηνη και σκληρή σας διαπραγμάτευση με την τρόικα για το δημόσιο αποτελεί ευφάνταστο σενάριο που νομίσατε ότι θα το προωθούσατε επικοινωνιακά μέσω των φερεφώνων σας στον ελληνικό λαό. Κάνατε όμως λάθος γιατί η κάθε Ελληνίδα και ο κάθε Έλληνας μπορούν πλέον να κατανοήσουν τι τους πλασάρετε σε κάθε μνημονιακό νομοσχέδιο. Και αυτό δεν είναι λύσεις ή αποτελέσματα σκληρής διαπραγμάτευσης, αλλά μέτρα εξαπάτησης και απόλυτης εξαθλίωσης του ελληνικού λαού. 
Για να κλείσω το κεφάλαιο της πολιτικής ανεντιμότητος κάνω μια σύντομη αναφορά στην παράγραφο ΣΤ.12. του πολυνομοσχεδίου που ορίζει ότι σε περίπτωση κατάργησης θέσεων σε νομικά πρόσωπα ιδιωτικού δικαίου προβλέπεται καταγγελία της σύμβασης εργασίας των υπαλλήλων με σχέση εργασίας ιδιωτικού δικαίου αορίστου χρόνου. Με απλά λόγια έχουμε απευθείας απολύσεις εργαζομένων χωρίς αξιολόγηση των προσόντων και της δουλειάς του καθενός απ’ αυτούς. Δηλαδή, πλέον μιλάμε για οριζόντιες απολύσεις υπαλλήλων χωρίς συγκεκριμένα κριτήρια, χωρίς καν το μανδύα της διαθεσιμότητας. 
Δε θα επεκταθώ περαιτέρω σ’ αυτό το θέμα γιατί νομίζω πως όσοι έχουν παρακολουθήσει τις απαντήσεις που έχει δώσει, τόσο ο κ. Μανιτάκης όσο και ο κ. Βολουδάκης στη Βουλή, καταλαβαίνουν απόλυτα ποιους φωτογραφίζει η αναφορά αυτή. 
Σχετικά με το θέμα των συνολικών ρυθμίσεων των οφειλετών έναντι των εφοριών και των ασφαλιστικών ταμείων, είναι γνωστό ότι οι Ανεξάρτητοι Έλληνες έχουμε συγκεκριμένες προτάσεις, απόλυτα ρεαλιστικές επ’ αυτού μέσω της δημιουργίας του Εθνικού Λογαριασμού Οφειλετών Δημοσίου, στον οποίο επανειλημμένα έχουμε αναφερθεί εδώ στη Βουλή. Σας ζητήσαμε μάλιστα εκατοντάδες φορές στη Βουλή με κάθε είδους παρεμβάσεις μας να πάμε και ένα βήμα παραπέρα, προχωρώντας σε ριζικές ρυθμίσεις οφειλών των πολιτών και έναντι των δήμων. 
Μάλιστα, χθες στην επιτροπή, αλλά και σήμερα ο Υπουργός κ. Στουρνάρας είπε ότι τελικά θα το εξετάσει το θέμα αυτό. Συμφωνούμε, αρκεί όμως να γίνει σοβαρά. Δεν θέλουμε να εφαρμόσετε για τους ΟΤΑ μια προσχηματική ρύθμιση οφειλών, όπως κάνετε εδώ με το παρόν νομοσχέδιο. Θέλουμε για κάθε χρέος πολίτη ή επιχείρησης έναντι του δημοσίου να προχωρήσετε σε μια γενναία και ουσιαστική σεισάχθεια, για να έχει η ρύθμιση κάποιο νόημα, αλλιώς θα μιλάμε και πάλι για πολιτική ανεντιμότητα. Γιατί δεν μπορώ να φανταστώ πώς αλλιώς μπορεί ένας καθηγητής Οικονομικών όπως ο Υπουργός κ. Στουρνάρας να παίρνει τέτοια μέτρα, γνωρίζοντας ότι δεν θα έχουν παρά ένα πολύ περιορισμένο οικονομικό αντικείμενο.
Δεν είναι δυνατόν να μην γνωρίζετε, κύριε Υπουργέ, πως οι προτεινόμενες ρυθμίσεις δεν θα είναι ελκυστικές στους οφειλέτες του δημοσίου, αφού δεν τους δίνουν πραγματικά κίνητρα για την αποπληρωμή φόρων, τελών και εισφορών. Επίσης περιορίζετε πολύ το πεδίο της ρύθμισης βάζοντας προϋποθέσεις που δεν είναι δυνατόν να ικανοποιήσουν άνθρωποι ήδη βουτηγμένοι μέχρι το λαιμό σε κάθε είδους χρέη. Για παράδειγμα, είναι ημίμετρο ο περιορισμός του αριθμού των δόσεων για τις μεγάλες οφειλές. Δεν είναι γενναία πολιτική να διατηρείτε τεράστια επιτόκια και προσαυξήσεις, με τα οποία θα συνεχίσετε να επιβαρύνετε τις ρυθμισμένες οφειλές μέχρι την πλήρη αποπληρωμή τους, γιατί έτσι πολύ απλά αποθαρρύνετε όποιον επιδιώκει να τακτοποιήσει τις οφειλές του προς το δημόσιο, τα ασφαλιστικά ταμεία. 
Δεν θέλω να σχολιάσω τη μεταρρυθμιστική σημασία της απελευθέρωσης της αγοράς προψημένου ψωμιού, ούτε του επαγγέλματος του πωλητή λαϊκών αγορών. Νομίζω πως η προβολή τους ως κρίσιμων αλλαγών για την ελληνική οικονομία, υποτιμά τη νοημοσύνη όλων μας και βέβαια ευτελίζει και εσάς, που εισάγετε τέτοιες απίστευτες και άδικες ρυθμίσεις και μάλιστα με τη διαδικασία του κατεπείγοντος.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Παρακαλώ λίγο χρόνο ακόμα, κυρία Πρόεδρε.
Το ίδιο, βέβαια, ισχύει και για το νέο Έκτακτο Ειδικό Τέλος Ακινήτων που προβλέπεται στο παρόν νομοσχέδιο. Οδηγείτε τον κόσμο σε τέτοια ακραία κατάσταση με τη φορολεηλασία σας που πλέον η απόγνωση γίνεται το μόνιμο χαρακτηριστικό της ελληνικής κοινωνίας.
Κλείνοντας, κυρία Πρόεδρε, θέλω να υπογραμμίσω τη χθεσινή παραδοχή του κ. Στουρνάρα για τη ρύθμιση σε σχέση με τον ΟΑΕΕ που επέφερε μειώσεις ύψους 35% στις νέες συντάξεις του Οργανισμού και η οποία απεσύρθη προσωρινά. Όπως είπε χαρακτηριστικά ο Υπουργός, η διάταξη αυτή δεν είναι μόνο σωστή, αλλά και δίκαιη. Βλέπουμε επομένως εδώ για ακόμη μια φορά την απόπειρα πολιτικής εξαπάτησης της Βουλής με διατάξεις που εμφανίζονται ως «λαγοί» απλώς για να αποσυρθούν προσωρινά. 
Το ίδιο φαινόμενο των «δίδυμων» Υπουργών που εμπαίζουν την κοινωνία, το είδαμε και πρόσφατα στην περίπτωση των κυρίων Μανιτάκη και Ρουπακιώτη που το ένα το έκαναν δύο με την περίφημη πλέον διάταξη που οδηγεί στην κατάργηση της προστασίας των εργαζομένων, την οποία απέσυραν για να την ξανακαταθέσουν μετά το Πάσχα.
Σήμερα έχουμε άλλο ένα τέτοιο δίδυμο, τους κυρίους Στουρνάρα και Βρούτση, που επιχειρούν το ίδιο ακριβώς κόλπο με τη μείωση των συντάξεων των ελευθέρων επαγγελματιών. Δυστυχώς, όμως, για εσάς η δήθεν ικανότητα της συγκυβέρνησης είναι πλέον τόσο προκλητικά εμφανής που δεν θα έχει κανένα αποτέλεσμα. 
Εάν μάλιστα συνεχίσει ο κ. Μουρούτης να σας δίνει τέτοιας ποιότητος επικοινωνιακές συμβουλές, τότε καλά θα κάνετε να κόψετε το 35% από το μισθό των 8.000 ευρώ που του δίνει η Νέα Δημοκρατία και όχι από τις πενιχρές συντάξεις του ΤΕΒΕ, γιατί η κοροϊδία έχει και κάποιο όριο. 
Σας ευχαριστώ.
(Χειροκροτήματα από την πτέρυγα των ΑΝΕΛ)","ΜΑΡΙΝΑ ΧΡΥΣΟΒΕΛΩΝΗ",553
"94010"," Ευχαριστούμε, κυρία Χρυσοβελώνη.
Παρακαλώ στα υπουργικά έδρανα οι συνεννοήσεις να γίνονται εκτός Αιθούσης, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94011"," Τους αρέσει το παρασκήνιο.","ΒΑΣΙΛΕΙΟΣ ΚΑΠΕΡΝΑΡΟΣ",185
"94012"," Δεν είναι παρασκήνιο. Εδώ είναι σχεδόν προσκήνιο. Παρακαλώ για ησυχία στην Αίθουσα. 
Το λόγο έχει ο κ. Ηλίας Κασιδιάρης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94013"," Κυρία Πρόεδρε, βλέπω ότι οι της κυβερνητικής «κουστωδίας» δεν λαμβάνουν υπ’ όψιν τους τις παρατηρήσεις σας. Ομιλώ για τους ανθρώπους που βρίσκονταν προ ολίγου στα υπουργικά έδρανα, που έχουν ποικίλες πολιτικές προελεύσεις. Ο Γραμματέας της Κυβέρνησης είναι από το χώρο τον ακροδεξιό, ενώ ο Υπουργός Οικονομικών είναι από το χώρο της κομμουνιστικής Αριστεράς και όμως τα έχουν βρει όλοι τους μία χαρά στο έργο της εκποίησης του εθνικού μας πλούτου και της προδοσίας της πατρίδας. Και να μην γελάει κανείς, διότι αυτά που λέω είναι απολύτως ακριβή και σωστά.
Σε προηγούμενη ομιλία μας, προ της ψήφισης ενός ακόμη μνημονίου, είχαμε αναφερθεί σε ένα μείζον ζήτημα ουσίας και ηθικής τάξεως: στα θλιβερά και προκλητικά προνόμια του πολιτικού συστήματος και από αυτά δεν εξαιρείται ούτε δεξιός, ούτε αριστερός. Δυστυχώς, μέχρι σήμερα δεν άλλαξε τίποτα, παρ’ όλο που στην κοινωνία επιβλήθηκαν κι επιβάλλονται ακόμη πιο αιματηρά μέτρα και περικοπές. 
Συγκεκριμένα, αναφέρομαι στις άθλιες και απαράδεκτα υψηλές αμοιβές που απολαμβάνουν τα golden boys της πολιτικής και οικονομικής μας ζωής και εξουσίας: Βουλευτές, Υπουργοί, διευθυντές οργανισμών, διοικητές ταμείων, άνθρωποι που εργάζονται για την εκποίηση του εθνικού μας πλούτου. Θα επιμείνω στους Βουλευτές -και δη τους κυβερνητικούς- που συναποφασίζουν και σήμερα να εξευτελίσουν έναν ολόκληρο λαό, όχι μόνο με τις μειώσεις μισθών και τις περικοπές συντάξεων, αλλά κυρίως με την πολιτική της ύφεσης που οδηγεί εκατομμύρια συμπολίτες μας στην ανεργία, στη ψυχική κατάρρευση, στην παραίτηση και στην εξαθλίωση. 
Θα έπρεπε, κύριοι να έχετε προ πολλού καταργήσει τα τρομερά και προκλητικά σας προνόμια, τους παχυλούς μισθούς χωρίς αντίκρισμα εργασίας, τις επιχορηγήσεις προς τα κόμματα και τις αργομισθίες των χιλιάδων ευρώ που «αρπάζουν» οι Βουλευτές. 
Ρωτάνε διάφορα ανδρείκελα, από άκρα Δεξιά, μέχρι άκρα Αριστερά, πού βρίσκουμε εμείς της Χρυσής Αυγής τα λεφτά και ανοίγουμε συνεχώς νέα γραφεία και βοηθάμε φτωχούς συμπολίτες μας. Τα βρίσκουμε εκεί που δεν τολμάτε να πλησιάσετε εσείς. Τα βάζουμε από την τσέπη μας. Με τους μισθούς των Βουλευτών μας, η οργάνωσή μας σιτίζει δεκάδες χιλιάδες ελληνικές οικογένειες, συνδράμει ανέργους, περιθάλπει απόρους, βοηθά τον Έλληνα ακόμα και με το αίμα των μελών μας. Και γι’ αυτό μας κατηγορήσατε -χθες συγκεκριμένα- διότι εσείς δεν έχετε το ηθικό ανάστημα να πράξετε το ίδιο. Δεν δώσατε ούτε μισό ευρώ σε ένα φτωχό από τα εκατομμύρια που «αρπάζετε» αφειδώς, δεν δώσατε ούτε μία σταγόνα αίμα σε ένα συμπολίτη μας που το έχει ανάγκη. Βολευτήκατε με τα προνόμια που σας χαρίζει ως δωροδοκία το πολιτικό σύστημα και από εδώ πηγάζει και το τεράστιο μένος σας, η τεράστια πολεμική έναντι της Χρυσής Αυγής.
Επανέρχομαι στο παρόν νομοσχέδιο-έκτρωμα. Στόχος του μνημονίου είναι ασφαλώς η διάλυση του εθνικού και κοινωνικού ιστού της χώρας, η καταστροφή του μέλλοντος της Ελλάδος. Για τη συγκυβέρνηση της υποταγής και της ξενοδουλείας, που με απάτες και ψέματα παραπλάνησε τον ελληνικό λαό, δεν έχω να πω τίποτα άλλο.
Επαναλαμβάνω και επιμένω στα όσα είπα κατά πρόσωπο στον εξέχοντα παράγοντα της συγκυβέρνησης, στο νούμερο δύο παράγοντα της εγχώριας τρόικας, στον Ευάγγελο Βενιζέλο –κατά κόσμο «Τούρκογλου»- κατά την εξέτασή του στην προανακριτική επιτροπή. Εκεί, δηλαδή, όπου επανέλαβα επί της ουσίας αυτά που φωνάζει κάθε μέρα σε όλη την επικράτεια ο απλός, ο αδικημένος έλληνας πολίτης. Η φωνή αυτού του πολίτη, είναι σήμερα η Χρυσή Αυγή. Είναι η φωνή της οργής, η φωνή της αλήθειας. 
Ο δρόμος της Χρυσής Αυγής για την απελευθέρωση της χώρας από τα δεσμά των τοκογλύφων, είναι τραχύς και σκληρός. Ο δρόμος της εθνικής και οικονομικής ανεξαρτησίας απαιτεί καταγγελία του μνημονίου, άμεσο λογιστικό έλεγχο του δημοσίου χρέους και άρνηση πληρωμής του παράνομου και επαχθούς χρέους. Ειδικές ελεγκτικές ομάδες πρέπει να μπουν σε Υπουργεία και δημόσιους οργανισμούς και να τα κάνουν όλα φύλλο και φτερό για να μάθουμε τι πληρώνουμε και σε ποιους, να μάθουμε ποιο ποσοστό του χρέους είναι παράνομο. 
Αυτό το έπραξαν ασφαλώς κράτη-μπανανίες, τύπου Εκουαδόρ, της Λατινικής Αμερικής. Δεν τολμάτε όμως να το πράξετε εσείς, διότι έτσι θα προκύψει ποιοι πήραν τις μίζες, το μαύρο χρήμα, τα τεράστια σκάνδαλα με εμπλοκή των δύο κομμάτων εξουσίας, της σημερινής κοινοπραξίας πλέον, «ΝΔ-ΠΑΣΟΚ Α.Ε». 
Την πολιτική κάθαρση εγγυάται μόνο μία εθνική ηγεσία με πρωτοπόρο τη Χρυσή Αυγή, κατόπιν επικύρωσης της πολιτικής μας βούλησης από τον ελληνικό λαό μέσω δημοψηφίσματος. Διότι στην πρόταση εξουσίας της Χρυσής Αυγής, πρώτο και κύριο λόγο θα έχει ο ελληνικός λαός, που με δημοψηφίσματα θα αποφασίσει για όλα τα μείζονα πολιτικά ζητήματα. Ο λαός θα ψηφίσει και θα στηρίξει την καταγγελία του μνημονίου, την οριστική κατάργηση των αιματηρών και καταστροφικών μέτρων.
Ο λαός θα ψηφίσει και θα στηρίξει την καταγγελία του μνημονίου, την οριστική κατάργηση των αιματηρών και καταστροφικών μέτρων. Ο λαός μας θα αποφασίσει εάν θα παραμείνει η χώρα στο ευρώ ή θα επιστρέψει στη δραχμή, εάν θα συνεχιστεί η πολιτική της υποταγής ή θα πάμε επιτέλους κόντρα στον ανθελληνισμό των τοκογλύφων. Ο δρόμος της ρήξης με τους τοκογλύφους θα είναι σκληρός. Η χώρα θα ματώσει. Όμως και τώρα ματώνουμε με τις χιλιάδες αυτοκτονίες, με τα εκατομμύρια των Ελλήνων ανέργων. 
Η μόνη εφικτή λύση είναι η επιστροφή στην εθνική παραγωγή, στον πρωτογενή τομέα, στους αγρούς, στα ορυχεία, στις γεωτρήσεις υδρογονανθράκων. Μιας και ανέφερα τα ορυχεία, πάμε στην παραγωγή χρυσού όπου το «BLOOMBERG» λέει ότι η χώρα μας μπορεί να είναι πρώτη πανευρωπαϊκώς. Εδώ, όμως, υπάρχει το μεγάλο σκάνδαλο όπου ευνοούνται οι ξένοι, ευνοείται η εγχώρια πλουτοκρατία. Αναφέρομαι στο σκάνδαλο των ορυχείων χρυσού της Χαλκιδικής όπου έχουν εκχωρηθεί σε Καναδούς και στην εταιρεία «ΕΛΛΗΝΙΚΟΣ ΧΡΥΣΟΣ» του Μπόμπολα από τη Νέα Δημοκρατία. Αλλά και ο dear Αλέξης Τσίπρας πριν μια εβδομάδα έπινε και αυτός καφέ με την οικογένεια Μπόμπολα. 
Επομένως μόνο η Χρυσή Αυγή μπορεί να εξασφαλίσει άμεση καταγγελία και κατάργηση όλων των εξευτελιστικών συμβάσεων, μπορεί να εξασφαλίσει εκμετάλλευση του εθνικού μας πλούτου προς όφελος του ελληνικού λαού ούτως ώστε με τα κέρδη να επιδοτήσουμε την πρωτογενή παραγωγή και εν τέλει την ελληνική αυτάρκεια και να μπει ένα τέλος στους μεσάζοντες, στις μίζες και στους ξένους νταβατζήδες. 
Θέλω να κλείσω με ένα μήνυμα προς τους εκπροσώπους της συγκυβέρνησης αλλά και της Αξιωματικής Αντιπολίτευσης, που διαγωνίζονται για το ποιος θα διασύρει σήμερα περισσότερο τη χώρα. Μέχρι σήμερα κάνατε άπειρες προσπάθειες να μας θέσετε στο περιθώριο, να μας θέσετε εκτός νόμου, να μας βάλετε φυλακή και άλλα πολλά που κατά καιρούς φαντασιώνεστε. 
Τι καταφέρατε με όλα αυτά; Ως σήμερα όλοι παραδέχονταν ότι είμαστε τρίτο κόμμα. Σήμερα, Κυριακή 28 Απριλίου, διαβάζω στην εφημερίδα «ΚΑΘΗΜΕΡΙΝΗ» επί λέξει: «Ένας εκ των εγκυρότερων εκλογολόγων επικαλούμενος ενδείξεις από αδημοσίευτες μετρήσεις είπε ότι δεν θα του φαινόταν καθόλου παράξενο εάν στις ευρωεκλογές του 2014, τα μνημονιακά κόμματα γνώριζαν ακόμη μεγαλύτερη συντριβή και από αυτήν του Μαΐου του 2012 και η Χρυσή Αυγή έφτανε σε ποσοστό άνω του 15% και του 20%.» 
Αν, πλέον, λένε οι εκλογολόγοι ότι λαμβάνουμε 20%, φανταστείτε πόσο χαμηλά βρίσκεται η Νέα Δημοκρατία. Και βεβαίως όταν έρθει η ώρα των εκλογών είναι βέβαιο πως η πρώτη θέση δεν θα είναι για κανέναν δεδομένη. Μια μεγάλη ελπίδα για το μέλλον της Ελλάδος ανατέλλει. Ερχόμαστε και η χρυσή αυγή του ελληνισμού ανατέλλει.
Ευχαριστώ.","ΗΛΙΑΣ ΚΑΣΙΔΙΑΡΗΣ",204
"94014","   Το λόγο έχει η κ. Μαρία Ρεπούση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94015","  Ευχαριστώ .
Κυρία Πρόεδρε, κυρίες και κύριοι συνάδελφοι, το σχέδιο νόμου που συζητάμε στη Βουλή εμπεριέχει κάποιες θετικές διατάξεις -και οφείλουμε να το πούμε αυτό, παρ’ όλο που είναι νόμος προαπαιτούμενο- όπως είναι η εξαίρεση της καταβολής του ειδικού φόρου ακινήτων για τους μακροχρόνια άνεργους ή  η θέσπιση πολλών δόσεων για τις ληξιπρόθεσμες οφειλές των πολιτών και των επιχειρήσεων.
Είναι όσες θετικές διατάξεις θα θέλαμε; Όχι, δεν είναι. Η Δημοκρατική Αριστερά έχει προσπαθήσει και στο επίπεδο της διαβούλευσης και της συζήτησης του παρόντος σχεδίου νόμου να καταφέρει ακόμα περισσότερα, όπως για παράδειγμα την εξαίρεση των νοικοκυριών που ζουν κάτω από το όριο της φτώχειας. Και η εισηγήτρια της Δημοκρατικής Αριστεράς η κ. Ξυροτύρη, αλλά και ο κ. Ψύρρας, έκαναν προτάσεις και πιστεύουμε ότι οι αρμόδιοι Υπουργοί έχουν ακόμα το περιθώριο να βελτιώσουν το παρόν σχέδιο νόμου.
Καταργούνται διάφοροι οργανισμοί ιδιωτικού δικαίου. Το επιθυμητό θα ήταν οι υπάλληλοι που εργάζονται σε αυτούς του οργανισμούς, να μπορούν με κάποια μορφή να περάσουν σε άλλες υπηρεσίες του δημοσίου. Αυτό, όμως, δεν είναι δυνατόν στις παρούσες συνθήκες. Πρέπει να υπογραμμίσουμε το θετικό γεγονός ότι κάποια στιγμή θα δημιουργηθούν κενές θέσεις για νέους ανθρώπους που έχουν υψηλά προσόντα και που θα έχουν έτσι ελπίδα να στελεχώσουν τη Δημόσια Διοίκηση.
Στον παρόν σχέδιο νόμου υπάρχουν και κάποιες αρνητικές ρυθμίσεις, που τις έχουμε επισημάνει και ζητάμε βελτιώσεις. Στις αρνητικές αυτές ρυθμίσεις, θεωρούμε στη Δημοκρατική Αριστερά ότι είναι και οι διατάξεις που εισάγονται με την παράγραφο Θ. Αναφερθήκαμε σε αυτές στη χθεσινή συνεδρίαση της αρμόδιας επιτροπής. Δεν έχουμε πάρει επίσημα απαντήσεις από τον Υπουργό Παιδείας. Είναι ρυθμίσεις που αφορούν το Υπουργείο Παιδείας.
Στην παράγραφο Θ.1. στην υποπαράγραφο 1 υπάρχουν ρυθμίσεις που αφορούν τους ιδιωτικούς φορείς παροχής εκπαίδευσης και κατάρτισης. Στο ν. 4093/2012 υπήρξε μία σειρά από ρυθμίσεις που ευνοούσαν τις μεγάλες εκπαιδευτικές επιχειρήσεις, απέναντι στις μικρές εκπαιδευτικές επιχειρήσεις. Με αυτό το σχέδιο νόμου εισάγονται ακόμη μεγαλύτερα προνόμια για τις μεγάλες εκπαιδευτικές μονάδες σε βάρος των μικρών εκπαιδευτικών μονάδων. Αυτό που είναι το πιο επικίνδυνο, είναι ότι ο νόμος δίνει τη δυνατότητα συλλειτουργίας μορφών τυπικής και άτυπης εκπαίδευσης που όπως γνωρίζουμε, απευθύνονται σε τελείως διαφορετικές ηλικιακές ομάδες. Λέει ο νόμος «απαγορεύεται στην ίδια αίθουσα…» –είναι αυτονόητο αυτό- «να συλλειτουργούν διαφορετικές μορφές εκπαίδευσης», ωστόσο δεν απαγορεύει τη συλλειτουργία διαφορετικών μορφών εκπαίδευσης στο ίδιο ωράριο. Αυτό θα πρέπει να το συμπεριλάβει ο αρμόδιος Υπουργός, γιατί δεν είναι δυνατόν να συνυπάρχουν στο ίδιο εκπαιδευτήριο, στο ίδιο ωράριο παιδιά μικρής ηλικίας με ενήλικους ή και μεγάλης ηλικίας εκπαιδευόμενους, καθώς οι μονάδες αυτές αφορούν και τη διά βίου μάθηση.
Επίσης, πρέπει εδώ να πούμε ότι η ρύθμιση αυτή δεν είναι προαπαιτούμενο και δεν καταλαβαίνουμε γιατί μπαίνει στο παρόν σχέδιο νόμου. Πολλές φορές κατηγορείται η Κυβέρνηση ότι χρησιμοποιεί νομοθετικές πρωτοβουλίες ως προαπαιτούμενες για να εισαγάγει διάφορες ρυθμίσεις. Θα ήθελα να μην δίνει λαβή με την εισαγωγή ανάλογων ρυθμίσεων.
Ακραία προβληματική είναι επίσης η υποπαράγραφος 2 της παραγράφου Θ΄ που αφορά την πρωτοβάθμια και δευτεροβάθμια εκπαίδευση και με άλλα λόγια αφορά το ωράριο των καθηγητών της δευτεροβάθμιας εκπαίδευσης.
Άκουσα εχθές στην αρμόδια επιτροπή, αλλά και σήμερα τον  Κοινοβουλευτικό Εκπρόσωπο του ΠΑΣΟΚ κ. Χρυσοχοΐδη,  να αναρωτιέται γιατί υπάρχει αντίρρηση για την αύξηση του ωραρίου των εκπαιδευτικών. Θέλω να πω εδώ στις κυρίες και στους κυρίους συναδέλφους ότι με βάση το νόμο από μηδέν έως έξι χρόνια οι εκπαιδευτικοί απασχολούνται είκοσι μία διδακτικές ώρες. Πρέπει να γνωρίζουμε ότι είκοσι μία διδακτικές ώρες δεν είναι το ωράριό τους. Οι εκπαιδευτικοί είναι υποχρεωμένοι όχι μόνο να διδάσκουν στις αίθουσες, αλλά και να διορθώνουν γραπτά και κυρίως να προετοιμάζονται και να ενημερώνονται για τις εξελίξεις που αφορούν το αντικείμενό τους. 
Το κάνουν όλοι οι εκπαιδευτικοί αυτό; Όχι. Πρέπει να το κάνουν όμως. Όταν, λοιπόν, ο νομοθέτης λέει ότι ο εκπαιδευτικός έχει είκοσι μία ώρες διδασκαλίας, θεωρεί ότι είναι απαραίτητο  να αφιερώνει τουλάχιστον άλλες τόσες, έτσι ώστε να διορθώνει, να ενημερώνεται, να ενημερώνει τους γονείς, να προετοιμάζεται ο ίδιος. Άρα, είναι τελείως διαφορετικές οι διδακτικές ώρες με τις ώρες απασχόλησης του εκπαιδευτικού. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Είναι πρόβλημα –επαναλαμβάνω- η αύξηση του ωραρίου; Είναι. Αλλά, όπως λένε, όπως έχουμε πει στην Δημοκρατική Αριστερά, δεν είναι τόσο σημαντική η αύξηση του ωραρίου όσο είναι τα κενά των σχολείων. Υπάρχουν κενά; Υπάρχουν πάρα πολλά κενά. Υπάρχουν τρόποι να καλυφθούν αυτά τα κενά χωρίς αύξηση ωραρίου; 
Η Δημοκρατική Αριστερά πιστεύει πως υπάρχουν τρόποι. Έχουμε κάνει μία ολοκληρωμένη πρόταση για την κάλυψη των κενών αυτών. Θα την επαναλάβω σε τίτλους, γιατί δεν έχω ώρα. Είναι η εξής: 
Πρώτον, άρση των αποσπάσεων των εκπαιδευτικών στην κεντρική διοίκηση, στα κόμματα, στους Βουλευτές, γιατί υπάρχουν αποσπασμένοι και στους Βουλευτές. Αναφέρομαι σε έναν Βουλευτή του ΠΑΣΟΚ, που χθες ισχυριζόταν ότι δεν  υπάρχουν. Επαλήθευσα ότι υπάρχουν αποσπασμένοι εκπαιδευτικοί και στους Βουλευτές. 
Είναι περίπου τεσσερισήμισι χιλιάδες οι αποσπασμένοι εκπαιδευτικοί εκτός σχολικών αιθουσών. Άρα, το πρώτο βήμα είναι το Υπουργείο Παιδείας να πάρει πίσω όλες αυτές τις αποσπάσεις.
Η δεύτερη πρότασή μας αφορά την εξάντληση του ωραρίου των εκπαιδευτικών που έχουν αποσπαστεί σε σχολεία των μεγάλων αστικών κέντρων και που γνωρίζουμε ότι δεν κάνουν όλο τους το ωράριο. 
Η τρίτη μας πρόταση αφορά την αξιοποίηση του δεύτερου πτυχίου των εκπαιδευτικών, ώστε να κάνουν μαθήματα υπάρχουν κενά.
Εάν τελικά υπάρξει πρόβλημα, τότε προτείνουμε την αύξηση του χρόνου παραμονής στη βαθμίδα του ωραρίου και όχι την αύξηση του ωραρίου, δηλαδή, ο εκπαιδευτικός να αλλάζει ώρες διδασκαλίας όχι στην εξαετία, όπως άλλαζε, αλλά στη δεκαετία. 
Εάν το Υπουργείο μας λέει ότι οι αριθμοί δεν βγαίνουν, οφείλει να τους δημοσιοποιήσει, να δώσει στο ελληνικό Κοινοβούλιο αυτούς τους αριθμούς, στη βάση των οποίων στηρίζεται, για να προτείνει την αύξηση του ωραρίου των εκπαιδευτικών. 
Επίσης, θα ήθελα εδώ να πω ότι αυτήν την αύξηση του ωραρίου θα πρέπει να τη δούμε σε συνδυασμό με ένα προεδρικό διάταγμα που αφορά τις αναγκαστικές μεταθέσεις των εκπαιδευτικών. Επίσης, θα ήθελα να πω στους αγαπητούς συναδέλφους ότι, εάν για έναν εκπαιδευτικό ενός κεντρικού σχολείου της Αθήνας δεν είναι τίποτα να πάει στο διπλανό σχολείο και να συμπληρώσει το ωράριο των τριών ή των τεσσάρων ωρών που του λείπουν, είναι πολύ δύσκολο για έναν εκπαιδευτικό που υπηρετεί σε ένα σχολείο της επαρχίας, όταν το διπλανό σχολείο σημαίνει ενδεχομένως και δεκαπέντε και είκοσι και είκοσι πέντε χιλιόμετρα μακριά από την έδρα του.
Στη Δημοκρατική Αριστερά θέλουμε ένα καλό δημόσιο σχολείο και έχουμε υπερασπιστεί όλες τις μεταρρυθμίσεις. Παραδείγματος χάριν, τελευταία συζητήσαμε για την αξιολόγηση των εκπαιδευτικών. Είμαστε υπέρ όλων των αλλαγών που μας πηγαίνουν σε ένα πολύ καλό δημόσιο σχολείο. Θέλουμε να υπάρχει αξιολόγηση και θέλουμε να υπάρχει παραμονή των εκπαιδευτικών στο σχολείο. Αυτό το καλό δημόσιο σχολείο όμως δεν γίνεται με μετακινούμενους εκπαιδευτικούς. 
Ευχαριστώ πολύ. 
(Χειρoκροτήματα από την πτέρυγα της Δημοκρατικής Αριστεράς)","ΜΑΡΙΑ ΡΕΠΟΥΣΗ",441
"94016"," Ευχαριστούμε, κυρία Ρεπούση.
Το λόγο έχει ο Υπουργός Οικονομικών κ. Στουρνάρας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94017"," Ευχαριστώ πολύ, κυρία Πρόεδρε.
Θέλω απλώς να καταθέσω προσθήκες - αναδιατυπώσεις στην παράγραφο Β. που έχει να κάνει με τα καθεστώτα κρατικών ενισχύσεων.  Επίσης, θα ήθελα να καταθέσω νομοτεχνικές παρατηρήσεις - βελτιώσεις επί των διατάξεων αρμοδιότητας του Υπουργείου Εργασίας, Κοινωνικής Ασφάλισης και Πρόνοιας που έχουν να κάνουν με τις ληξιπρόθεσμες οφειλές προς τα ασφαλιστικά ταμεία.
 (Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες προσθήκες - αναδιατυπώσεις και νομοτεχνικές παρατηρήσεις - βελτιώσεις, οι οποίες έχουν ως εξής:
(να καταχωριστούν οι σελ. 327-332)","ΙΩΑΝΝΗΣ ΣΤΟΥΡΝΑΡΑΣ",168
"94018"," Ευχαριστούμε, κύριε Υπουργέ.
Παρακαλώ, να διανεμηθούν στους συναδέλφους.
Το λόγο έχει ο κ. Χρήστος Κατσώτης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94019"," Η Κυβέρνηση και με αυτό το πολυνομοσχέδιο συνεχίζει τη ληστεία στους πολλούς, στους εργαζόμενους, στα λαϊκά στρώματα, για να σώσει τα μονοπώλια και τους επιχειρηματικούς ομίλους. Οι σύντροφοί μου αναφέρθηκαν στις τοποθετήσεις τους, πέραν των άλλων, στις ρυθμίσεις για τους λογιστές, τους αρτοποιούς, τα φωτοβολταϊκά, τους πωλητές των λαϊκών αγορών, τους γεωτεχνικούς, τους κρεοπώλες. Δεν θα αναφερθώ σε αυτούς για λόγους οικονομίας χρόνου. 
Πολύς λόγος έγινε το τελευταίο διάστημα για τους δημόσιους υπαλλήλους. Η λάσπη, η συκοφαντία που εξαπολύσατε δεν έχει προηγούμενο. Ο στόχος αυτής της επίθεσης ήταν να μείνουν χωρίς συμμάχους στην όποια αντίδραση στη σφαγή που τους ετοιμάζετε. Επικαλεστήκατε πολλοί από εσάς της Κυβέρνησης από τη Νέα Δημοκρατία, το ΠΑΣΟΚ, τη ΔΗΜΑΡ «τους καημένους του ιδιωτικού τομέα που έμειναν άνεργοι», για να στηρίξετε τις απολύσεις και στο δημόσιο τομέα. Τη διάσπαση των εργαζομένων σε δημόσιο και ιδιωτικό τομέα, σε ρετιρέ και υπόγεια, σε προνομιούχους και μη, την έχετε κάνει επιστήμη. Για το σύστημα που υπηρετείται η διάσπαση, η παρεμπόδιση της ενότητας της εργατικής τάξης είναι προϋπόθεση για τη θωράκισή του, για την κυριαρχία των εκμεταλλευτών. Δείχνετε σαν υπεύθυνος τη μία ομάδα εργαζόμενων απέναντι στην άλλη. 
Κανείς εργαζόμενος, κανείς άνεργος δεν πρέπει να υιοθετεί το στόχο αυτό. Είναι εχθρικός. Υπηρετεί τους εκμεταλλευτές και το κράτος τους. Κανείς δεν κερδίζει. Όλοι θα χάσουν. Με άλλοθι τους επίορκους, οι οποίοι είναι λίγοι και θα μπορούσατε να τους αντιμετωπίσετε, αν το θέλατε, προχωράτε σε μπαράζ απολύσεων. Μιλάτε για δεκαπέντε χιλιάδες μέχρι το τέλος του 2014. 
Ωστόσο, ο στόχος σας των εκατόν πενήντα χιλιάδων παραμένει. 
Ποιος είναι, όμως, αλήθεια ο στόχος και αυτής της μεταρρύθμισης; Στόχος είναι οι βαθιές ανατροπές των εργασιακών σχέσεων και στο δημόσιο τομέα, δηλαδή, η κυριαρχία των ευέλικτων μορφών. 
Στόχος σας είναι επίσης η αλλαγή του Πειθαρχικού Κώδικα των δημοσίων υπαλλήλων, που θα αποτελεί το εργαλείο για να υλοποιείτε την αντιλαϊκή σας πολιτική, χωρίς αντιδράσεις. Θέλετε πλήρως υποταγμένους τους δημόσιους υπαλλήλους στην υλοποίηση της φιλοεπιχειρηματικής πολιτικής σας. Πάνω από τον κάθε υπάλληλο θα κρέμεται η αξιολόγηση. Κριτήριο θα είναι η αποτελεσματική υλοποίηση της πολιτικής ενάντια στο λαό. 
Η απόλυση των εργαζομένων ιδιωτικού δικαίου στους οργανισμούς που καταργούνται, που συγχωνεύονται, παρά την προ τετραμήνου άλλη ρύθμιση –απλά τώρα ωρίμασε βέβαια και στο λαό- έχει σαν στόχο την απαλλαγή του δημοσίου από τις υπηρεσίες που πρόσφερε μέχρι τώρα και την παραχώρησή τους στο κεφάλαιο. Αφορά ιδιαίτερα τις υπηρεσίες της υγείας, της πρόνοιας, της παιδείας. 
Στην αιτιολογική έκθεση λέτε ότι καταφέρατε αξιοθαύμαστα επιτεύγματα. Ποια είναι αλήθεια αυτά τα αξιοθαύμαστα επιτεύγματα; Μήπως είναι οι πάνω από το ενάμισι εκατομμύριο άνεργοι, οι άστεγοι, οι πεινασμένοι, τα τριάμισι εκατομμύρια πολιτών που ζουν κάτω από όριο της φτώχειας; Μήπως είναι η κατάργηση των συλλογικών συμβάσεων εργασίας, οι μισθοί πείνας που έχετε επιβάλει, η φοροληστεία στα λαϊκά στρώματα; Μήπως είναι η κατάργηση των αποζημιώσεων και κάθε άλλου δικαιώματος, όπως της σταθερής δουλειάς, του οκταώρου; Μήπως είναι η καταστροφή του κοινωνικού ασφαλιστικού συστήματος, η απαλλαγή των εργοδοτών από τις ασφαλιστικές εισφορές, οι συντάξεις πείνας των 360 ευρώ που ετοιμάζετε για τους συνταξιούχους; 
Ναι. Όλα αυτά είναι επιτεύγματα για τους επιχειρηματικούς ομίλους. Είναι επιτεύγματα για τους καπιταλιστές. Ούτε αυτοί δεν φαντάζονταν πως μέσα σε λίγο χρονικό διάστημα θα γκρεμίζατε όλα όσα έχτισαν με αίμα και θυσίες οι εργαζόμενοι, ο λαός. Ούτε αυτοί δεν φαντάζονταν ότι θα υλοποιούσατε τόσο γρήγορα τις αποφάσεις της Ευρωπαϊκής Ένωσης, του Μάαστριχ, της Λευκής Βίβλου, που για κάποιους δεν ήταν ούτε λευκή ούτε μαύρη. Έτσι έλεγε ο ΣΥΡΙΖΑ, τότε. 
Ναι! Τα αξιοθαύμαστα επιτεύγματα που γράφετε στην αιτιολογική έκθεση απευθύνονται σ’ αυτούς που υπηρετείτε: στα μονοπώλια, στις πολυεθνικές. Συνεχίζετε τα καθημερινά θαύματα για τα μονοπώλια και τον καθημερινό Γολγοθά –λόγω και των ημερών- για τους εργαζόμενους, μπήγοντας τα καρφιά στο σταυρό που κουβαλάνε, ακόμη πιο βαθιά. 
Λέτε ότι το μοναδιαίο κόστος εργασίας μειώθηκε στο 16,1% για τους επιχειρηματίες και θα πέσει κι άλλο το επόμενο διάστημα. Στο σχεδιασμό που προβλέπεται και στην αιτιολογική έκθεση, πέραν από το μοναδιαίο κόστος εργασίας, είναι παρεμβάσεις για την κοινωνική ασφάλιση, την απελευθέρωση επαγγελμάτων, παρεμβάσεις στην αγορά αγαθών, μεταρρυθμίσεις στην απονομή της δικαιοσύνης, αποκρατικοποιήσεις, παραπέρα εξυγίανση στο δημόσιο τομέα κι άλλη μεταρρύθμιση του φορολογικού συστήματος. Όλα αυτά προβλέπονται το επόμενο διάστημα. 
Τι σημαίνει άραγε αυτό για τους εργαζόμενους; Νέα επίθεση σε βάρος της ίδιας της ζωής τους, νέα επίθεση στα εισοδήματά τους, μέσα κυρίως από τις ατομικές συμβάσεις εργασίας!
Όλο αυτό το διάστημα, όλες αυτές οι μεταρρυθμίσεις είναι πράγματι θαύματα για τα μονοπώλια και για όλους αυτούς που υπηρετείτε! Έχετε δημιουργήσει συνθήκες ασφυκτικές, κόλαση, για κάθε λαϊκή οικογένεια. Και δεν φτάνουν όλα αυτά, αλλά τους εκβιάζετε και με κατασχέσεις, με φυλακίσεις, αν δεν αποπληρώσουν τους δυσβάσταχτους φόρους που τους επιβάλλετε για να ενισχύσετε τους κεφαλαιοκράτες που εκπροσωπείτε. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Τους λέτε ότι «με αυτό το νομοσχέδιο θα πληρώσετε, μπορείτε-δεν μπορείτε, το χαράτσι». Τι τους λέτε; Το είπε εδώ ο κ. Βορίδης: «Μα, δεν είναι οι σαράντα οκτώ δόσεις καλό πράγμα για τους εργαζόμενους;». Αφού λοιπόν τους χρεώσατε, καταργήσατε το αφορολόγητο, τους ληστεύσατε με τους φόρους, κάνατε τη λαϊκή οικογένεια να χρωστά, τους λέτε τώρα ότι «θα τα δώσετε, θέλετε, δεν θέλετε, σε σαράντα οκτώ δόσεις» και το παρουσιάζετε αυτό ως θετικό για τη λαϊκή οικογένεια. 
Δεν μπορεί λοιπόν ο εργαζόμενος να πληρώσει και εμείς τον καλούμε να μην πληρώσει, να αγωνιστεί, να υπάρξει αλληλεγγύη του ενός με τον άλλο, να σταματήσουν όλες αυτές τις ρυθμίσεις που προβλέπονται από το νομοσχέδιο ενάντιά τους.  
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ.  ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Το Υπουργείο Εργασίας προβλέπει μέσα από το νομοσχέδιο την «Εργάνη». Ούτε με την «Εργάνη» ούτε με την «Αριάνδη» μπορεί να αντιμετωπιστεί αυτό το πρόβλημα που έχετε δημιουργήσει στα ασφαλιστικά ταμεία.
Σήμερα, λοιπόν, στο πρωτοσέλιδο της «ΚΑΘΗΜΕΡΙΝΗΣ» λέτε ότι ετοιμάζετε να κάνετε 360 ευρώ την κατώτατη σύνταξη. Πρέπει εδώ να πείτε ποιο είναι το σχέδιο σας. 
Εμείς καλούμε και από αυτό το Βήμα τους εργαζόμενους την 1η του Μάη να γεμίσουν τις πλατείες σε κάθε πόλη, σε κάθε νομό και να αγωνιστούν ενάντια σε αυτήν την πολιτική, για την ανατροπή της. Αυτός είναι ο μονόδρομος σήμερα για τους εργαζόμενους και τα λαϊκά στρώματα.","ΧΡΗΣΤΟΣ ΚΑΤΣΩΤΗΣ",214
"94020"," Το λόγο έχει η Πρόεδρος της Κοινοβουλευτικής Ομάδας του ΚΚΕ κ. Παπαρήγα.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"94021"," Όλοι οι Βουλευτές του Κομμουνιστικού Κόμματος που μίλησαν από το πρωί, ξεκαθάρισαν γιατί καταγγέλλουμε, γιατί καταψηφίζουμε το αντικείμενο και γιατί ασκούμε κριτική και στη διαδικασία με την οποία ήρθε.
Ξεκαθαρίζουμε, όμως, το εξής, γιατί παρακολούθησα τη συζήτηση για το τι λέει και τι δε λέει το Σύνταγμα και διάφορες ερμηνείες. Να μου επιτραπεί να πω ότι το Σύνταγμα τα λέει όλα, καθορίζει τι επιτρέπεται και μέσα σε αυτό υπάρχει και η δυνατότητα αναίρεσης αυτών που επιτρέπονται.
Τους τελευταίες μήνες γίνεται πολύς λόγος για τα κυριαρχικά δικαιώματα. Γιατί; Μέσα το Σύνταγμα δεν κατοχυρώνει εκχώρηση κυριαρχικών δικαιωμάτων; Δεν το λέει με σαφήνεια, μα δεν το λέει και έτσι. Δεν υπάρχει πρόταξη του κοινωνικού δικαίου έναντι του εθνικού; Τώρα το ανακαλύψαμε; Γιατί το πρωί ανακατεύτηκαν τα πάντα.
Το Σύνταγμα επιτρέπει πολλά πράγματα και την παρέκκλιση του. Είναι αρκετά ελαστικό. Δεν είναι τόσο δογματικό. Επιτρέπει αυτό που λέει λαϊκή κυριαρχία, δηλαδή κάθε τέσσερα χρόνια, κάθε τρία χρόνια, ακόμα και κάθε χρόνο να γίνονται εκλογές, πότε εθνικές, πότε τοπικές, πότε για το Ευρωκοινοβούλιο, και να διαλέγει ο λαός ποιος θα τον εξουσιάσει. Αυτό που δεν αναγνωρίζει –εδώ υπάρχει σαφήνεια στο Σύνταγμα και η νομιμότητα αυτή είναι πλήρως κατοχυρωμένη- είναι το να πάρει ο λαός στα χέρια του την υπόθεση της εξουσίας, της δικής του εξουσίας. Αυτό το απαγορεύει. Η μόνη σαφήνεια είναι σε αυτό.
Εμάς μας ενδιαφέρει έστω τυπικές συνταγματικές διατάξεις να τηρούνται, γιατί ξέρουμε ότι, όταν δεν τηρούνται, θα στρέφονται εναντίον αυτών που αγωνίζονται και όχι εναντίον αυτών που παραβιάζουν την νομιμότητα για τα συμφέροντά τους. Πάνω απ’ όλα, όμως, μας ενδιαφέρει ο λαός να φτιάξει το δικό του Σύνταγμα, το οποίο δεν έχει καμμία σχέση με το Σύνταγμα που υπερασπίζεστε εδώ στη Βουλή. 
Δεν σκοπεύω από την πλευρά μου να κάνω ηθικολογική κριτική στην Κυβέρνηση ή να μιλήσω για ανηθικότητα κ.λπ.. Άλλωστε, νομίζω ότι σε αυτό το Κοινοβούλιο αυτά δεν έχουν και τόσο μεγάλη αξία. 
Η Κυβέρνηση έφερε έτσι σύντομα αυτό το νομοσχέδιο. Τη διευκολύνει, γιατί αν υπήρχαν τέσσερις-πέντε μέρες συζήτησης θα υπήρχαν ίσως και κινητοποιήσεις κ.λπ., Τη συμφέρει όμως και για τον εξής λόγο: Θέλει να πάρει τη δόση των 6,6 δισεκατομμυρίων σε συνδυασμό με το ότι στις 20 Μαΐου πρέπει να πληρώσει 5,6 δισεκατομμύρια στην Ευρωπαϊκή Κεντρική Τράπεζα για τα ακούρευτα ομόλογα. Μπορεί να μην πάνε αυτά καθαυτά τα λεφτά –δεν έχει σημασία- αλλά σαν ρευστό έτσι θα πάει. 
Μπορεί, λοιπόν, κάποιος να καταλάβει αν αξίζει τον κόπο να υποκύπτει στον εκβιασμό «Δεν θα πάρουμε λεφτά. Και τι θα κάνουμε;». Ο ελληνικός λαός πρέπει να βγει μέσα από αυτόν τον εκβιασμό, γιατί την Κυβέρνηση την παίρνει και εκβιάζει. 
Όμως, υπάρχει το εξής ζήτημα. Η Κυβέρνηση λέει ότι με αυτά τα μέτρα την ενδιαφέρει να σώσει την οικονομία. Ναι, το αναγνωρίζουμε ότι αυτό θέλετε να κάνετε. «Θέλουμε να αυξήσουμε το Ακαθάριστο Εθνικό Προϊόν». Το ίδιο λέει και ο ΣΥΡΙΖΑ και όλα τα κόμματα. Τι είναι αυτό το Ακαθάριστο Εθνικό Προϊόν; Σχηματίζεται ή δε σχηματίζεται κυρίως, βασικά –όχι αποκλειστικά, αλλά βασικά- από τους ρυθμούς αύξησης της κερδοφορίας και του κεφαλαίου; 
Αυτή είναι η βασική συνισταμένη του Ακαθάριστου Εθνικού Προϊόντος. Με αυτήν την έννοια, εμείς πιστεύουμε αυτό που λέει η Κυβέρνηση. Μόνο που όταν λέμε οικονομία και κοινωνία, δεν υπάρχει ούτε ενιαίο συμφέρον, ούτε ενιαίο κριτήριο, ούτε ενιαία ηθική, ούτε ενιαία λογική. Γι’ αυτό δεν σας κατηγορούμε για ανήθικους και παράλογους. Γιατί να σας κατηγορήσουμε; Η ηθική, η εντιμότητα, ο ορθολογισμός αφορούν τα συμφέροντα του κεφαλαίου, αφορούν τα συμφέροντα των μονοπωλίων. 
Από αυτή την άποψη είσαστε –η Κυβέρνηση- πολύ συνεπείς με αυτά τα οποία λέτε και κάνετε. Αν δεν είσαστε απολύτως συνεπείς με τις προεκλογικές σας υποσχέσεις, ούτε η πρώτη ούτε η τελευταία φορά είναι που το κόμμα της Αξιωματικής Αντιπολίτευσης λέει κάτι παραπάνω, προκειμένου να έρθει στην Κυβέρνηση και έχει την ίδια στρατηγική. 
Ξεκαθαρίζουμε, λοιπόν, το εξής ζήτημα: Η βασική αντιπαράθεση που υπάρχει σήμερα μέσα στη Βουλή –και αυτό είναι το τραγικό- είναι ότι πλέον δεν είναι ούτε μνημονιακές-αντιμνημονιακές δυνάμεις. Και αν θέλετε, μέχρι τις εκλογές του προηγούμενου Μάη, το «μνημονιακός-αντιμνημονιακός» παρ’ ότι για εμάς ήταν αποπροσανατολισμός και όχι ο πραγματικός διαχωρισμός, έστω, ήταν φορτισμένο από την πλευρά του λαού, με μία δικαιολογημένη καταδίκη των μνημονίων και των δανειακών συμβάσεων –κυρίως των μνημονίων, έτσι το έβλεπε ο λαός- και κατά κάποιο τρόπο είχε ένα αντικειμενικά –ανεξάρτητα τι έλεγαν οι δυνάμεις- προοδευτικό περιεχόμενο. 
Σήμερα, η αντιπαράθεση μέσα στη Βουλή, με επικεφαλής από τη μια μεριά της Νέα Δημοκρατία και από την άλλη το ΣΥΡΙΖΑ, έχει φορτιστεί με ένα άλλο περιεχόμενο. Παραμένει, βέβαια, μνημόνιο-αντιμνημόνιο κ.λπ., κατά τη γνώμη μας, ως δευτερεύον στοιχείο, από τη στιγμή μάλιστα που έχει ξεκαθαριστεί ότι η καταδίκη του μνημονίου από την πλευρά του ΣΥΡΙΖΑ θα είναι πολιτική. Η πολιτική καταδίκη δεν λέει και τίποτα. Πανεύκολη είναι, σιγά. Είναι αυτονόητο. Βγαίνει ο ΣΥΡΙΖΑ, αυτονόητα δεν υπάρχει μνημόνιο. 
Υπάρχει μία κύρια αντιπαράθεση και είναι αρκετά οξυμένη και δεν θα έλεγα αντιπαράθεση για το πηδάλιο της Κυβέρνησης –που βεβαίως και αυτή υπάρχει. Το πρόβλημα όμως που αφορά τον ελληνικό λαό, είναι ότι αυτή η αντιπαράθεση γίνεται γύρω από το ποια συνταγή βγάζει την Ελλάδα από την κρίση, βγάζει δηλαδή το κεφάλαιο, την καπιταλιστική οικονομία, από τη κρίση της.  
Αυτή η αντιπαράθεση γίνεται σήμερα και δεν είναι καθόλου πρωτότυπη. Και μάλιστα –να με συγχωρείτε που θα το πω- σε ορισμένες περιπτώσεις είναι αντιγραφή των όσων συζητιούνται στις Βρυξέλλες, στην Ουάσινγκτον και σε άλλα κέντρα. Κάποιες φορές μερικοί δεν αλλάζουν καν τις φράσεις για να φανεί ότι είναι και μια ελληνική πρωτοτυπία τα όσα λέγονται! Τι το καινούργιο έχει αυτή η αντιπαράθεση; 
Απολύτως φυσιολογική είναι η αντιπαράθεση και έχουμε αναπαραγωγή και από την πλευρά της Νέας Δημοκρατίας. Σαφώς η Νέα Δημοκρατία συντάσσεται αυτήν τη στιγμή με την κυρίαρχη συνταγή. Βεβαίως, φέρνει τη σφραγίδα της Γερμανίας, της Γαλλίας –του συμβιβασμού των δύο- της Ολλανδίας κ.λπ. Τώρα, όμως, η Ολλανδία αρχίζει και ζητάει χαλάρωση των δημοσιονομικών δεικτών γιατί αρχίζει και έχει προβλήματα. 
Ο ΣΥΡΙΖΑ έχει συστρατευθεί με την άλλη συνταγή. Η Νέα Δημοκρατία λέει πρώτα θα έχουμε σφικτούς δημοσιονομικούς δείκτες για να έχουμε πλεονάσματα, για να έχουμε ανάπτυξη. Ο ΣΥΡΙΖΑ λέει όχι, πιο χαλαρούς δείκτες κι έτσι θα έρθει καλύτερα η ανάπτυξη. 
Υπάρχουν επιμέρους διαφορές; Από τη σκοπιά του λαού, καμμία. Για να ξεκαθαρίσουμε, βάζουμε το εξής ερώτημα: Όταν λέτε ανάπτυξη, ποιος θα κάνει τις επενδύσεις; Οι επιχειρηματικοί όμιλοι, είτε ελληνικοί είτε ξένοι. Η Κυβέρνηση λέει, απολύτως, ότι οι ιδιώτες θα κάνουν τις επενδύσεις και μάλιστα λέει ότι τους βάζει στη σειρά ο κ. Στουρνάρας –δεν ξέρω αν είναι αλήθεια ή αν το λένε κάποιοι ραδιοφωνικοί σταθμοί- και ότι υπάρχει συνωστισμός επενδύσεων. Θα το δεχθούμε. Εμείς δεν ξεκινάμε να πούμε: «Λέτε ψέματα». Αφού το λέτε, έτσι θα είναι».
Ο ΣΥΡΙΖΑ λέει: «Εγώ θα κάνω επιλογή, θα πάρω τους υγιείς επιχειρηματίες, αυτούς που εφαρμόζουν το νόμο». Ποιο νόμο; Τον εργατικό. Μα, θα είναι κορόιδα οι επιχειρηματίες να μην εφαρμόσουν τον νόμο στην Ελλάδα!  Τέτοιοι νόμοι που είναι, γιατί να μην τους εφαρμόσουν; Και μάλιστα αν καταφέρετε και μειωθούν παραπέρα οι εργοδοτικές εισφορές, μέχρι και να καταργηθούν, καταργηθούν και οι συλλογικές συμβάσεις, γιατί δηλαδή να μην εφαρμόζουν το νόμο; Μια χαρά νόμοι είναι αυτοί για τους επιχειρηματίες, αλίμονο!
Και ο κ. Σάλας βγαίνει και λέει «εμείς δεν θα δώσουμε δάνεια σε επιχειρήσεις που έχουν μαύρη εργασία». Για σκεφτείτε, γιατί το λέει; Δεν τα λένε όλα αυτά τυχαία. Και μην πείτε, ανέντιμοι, ανήθικοι, έτσι και αλλιώς. Μιλάμε με όρους ηθικολογίας και όχι με ταξικούς όρους –ας το πω έτσι- της πραγματικής οικονομίας.
Το κράτος –λέει ο ΣΥΡΙΖΑ- θα κάνει συμπράξεις με τους ιδιώτες ή λέει ο κ. Σαμαράς ότι θα έρθουν και θα επενδύσουν. Εγώ δεν θα πω πολλά. Να σας θυμίσω το εξής πράγμα. Πάμε στην περίοδο 1990-93 –γιατί δεν άλλαξε τίποτα από πλευράς της λειτουργίας των νόμων της καπιταλιστικής αγοράς, χειρότεροι έγιναν αλλά δεν άλλαξε η κατεύθυνσή τους-  και στην περίοδο 1994-1999. Το 1990 η Ελλάδα βρίσκεται σε ύφεση. Το να το πεις κρίση, αν το σκεφτεί κανείς σε σχέση με το τώρα, θα πει ότι είναι υπερβολικό. Στην ουσία όμως, τότε μπαίνει σε κρίση. 
Τι στοιχεία έχουμε; Έχουμε υπερπαραγωγή που αρχίζει από το 1990 έως 1993, πέφτει η βιομηχανική παραγωγή, ιδιαίτερα η μεταποίηση, πέφτει η αγροτική παραγωγή και αρχίζουν τα –πώς τα έλεγε ο κ. Μητσοτάκης, δεν θυμάμαι- «μηδέν συν μηδέν ίσον δεκατέσσερα».
Το 1994 έχουμε ανάκαμψη. Πώς φαίνεται η ανάκαμψη; Με βελτίωση του ρυθμού αύξησης του Ακαθάριστου Εθνικού Προϊόντος και μάλιστα πάνω από το μέσο ευρωπαϊκό όρο, αναπτύσσεται ο ρόλος της Ελλάδας στα Βαλκάνια, βελτιώθηκε ο όγκος των εμπορικών ανταλλαγών της Ελλάδας στη Βαλκανική, ελληνικά κεφάλαια και επιχειρήσεις έδρασαν εκεί με κέρδη, επεκτάθηκαν στις αγορές της Ανατολικής Ευρώπης και με ορισμένα Βαλκανικά κράτη έχουμε ενεργητικό, πλεονασματικό εμπορικό ισοζύγιο, μονοπωλιακοί όμιλοι αναβαθμίζονται και ακολουθούν στρατηγική εξαγωγής κεφαλαίων, δημιουργούν νέες παραγωγικές μονάδες, φθάνουν μέχρι την Παρευξείνια ζώνη αλλά και την Αίγυπτο, διευρύνουν τη δράση μικρομεσαίων επιχειρήσεων –όχι μόνο των μονοπωλιακών- στα Βαλκάνια που βέβαια μόλις μπαίνουν τα μεγάλα κεφάλια, δεν αντέχουν, αυξάνονται οι δημόσιες επενδύσεις στις κατασκευές, οι ιδιωτικές επενδύσεις σε κατοικίες, διευρύνεται η χρηματοπιστωτική αγορά, ξένοι θεσμικοί επενδυτές προσελκύονται στην Ελλάδα, ενώ κεφάλαια που παράγονται στην Ελλάδα εξάγονται σε ξένα χρηματιστήρια.
(Στο σημείο αυτό κτυπάει το κουδούνι λήξεως του χρόνου ομιλίας της Προέδρου της Κοινοβουλευτικής Ομάδας του Κομμουνιστικού Κόμματος Ελλάδας)
Τον βλέπω τον χρόνο! 
Την ίδια ώρα τα προβλήματα στη μεταποίηση παραμένουν –με ανάκαμψη- δηλαδή η φθίνουσα πορεία των βασικών κλάδων της, η κρίση στην αγροτική παραγωγή και επιδεινώθηκε ιδιαίτερα η κτηνοτροφία. Δεν είναι τυχαίο οι μεγάλοι αποκλεισμοί των δρόμων. Οι αγροτικές κινητοποιήσεις τότε ξεκινάνε. Την ίδια περίοδο έχουμε αύξηση της μονοπώλησης, ιδιωτικοποιήσεις, ευέλικτη αγορά εργασίας, μέτρα δηλαδή που προηγήθηκαν των μνημονίων. Γι’ αυτό λέμε ότι το αντιμνημονιακό είναι κάλπικο, όσο και αν το μνημόνιο είναι δραματικό, γιατί σε σύντομο χρονικό διάστημα παίρνονται μέτρα που πρώτα παίρνονταν με βήμα σχετικά σημειωτόν. 
Επίσης, επεκτάθηκε η εμπορευματοποίηση στην παιδεία και στην υγεία, χάνουν αγοραστική ικανότητα οι εργαζόμενοι, η αγοραστική ικανότητα πέφτει στις αρχές της δεκαετίας του ’80 και τότε έχουμε τη διεύρυνση του λαϊκού δανεισμού για κατοικία και για μια σειρά άλλα πράγματα.
Σκεφθείτε, λοιπόν, τι θα γίνει εάν έχουμε ανάκαμψη με συνταγή Κυβέρνησης ή ανάκαμψή με συνταγή ΣΥΡΙΖΑ –όταν έχουμε κρίση στη Ευρωζώνη- από τη στιγμή δηλαδή που στο τιμόνι κυρίαρχος θα είναι το μονοπώλιο. 
Και για να ξεκαθαρίσω –επειδή χαμογελάτε- μήπως μπορείτε να μου πείτε εάν αναστέλλονται οι νόμοι της καπιταλιστικής αγοράς, η τάση μείωσης του μέσου ποσοστού κέρδους, η συγκέντρωση κεφαλαίου, ο νόμος του κέρδους με πολιτικές αποφάσεις. Αυτοί είναι νόμοι της οικονομίας! Αναστέλλονται με πολιτικές αποφάσεις; Και εμείς να είμαστε κυβέρνηση –δεν πάει να πάρουμε πολιτική απόφαση!- αναστέλλονται; Πού θα επενδύσει ο επενδυτής; Εκεί που θα βγάλει το μέγιστο κέρδος.
Πάρτε υπ’ όψιν ότι θα επενδύσει σε τομείς που χρειάζονται ελάχιστη εργατική δύναμη. Αυτό, όμως, τον οδηγεί να σκέφτεται ότι πέφτει το μέσο ποσοστό κέρδους. Εδώ, έχετε δύο λύσεις και εσείς και οι σύμμαχοί σας. Ποιες είναι οι λύσεις; Ή θα αφήσετε να πέσει το μέσο ποσοστό κέρδους, για να συγκρατηθεί η κατανάλωση ή θα αυξηθεί το μέσο ποσοστό κέρδους και θα πέσει η κατανάλωση. 
Αυτές τις αντιφάσεις πώς θα τις λύσετε; Με πολιτικές αποφάσεις; Ή γεμίζοντας την πλατεία Συντάγματος με διαμαρτυρόμενους, που άλλοι θα λένε «Να καεί, να καεί…» και άλλοι θα λένε «Στηρίζουμε την Κυβέρνηση στη διαπραγμάτευση»;
Τέλος, βρέθηκε η λύση: Η ενότητα του Νότου. Σας βάζω το ερώτημα: Ανταγωνισμοί δεν υπάρχουν στις χώρες του Νότου; Δεν υπάρχουν ανταγωνιστικοί όμιλοι και ανταγωνιστικά προϊόντα, ιδιαίτερα στο Νότο που έχει και ίδια προϊόντα; Μα, τι λέτε; Η Νέα Δημοκρατία, βεβαίως, εξαπατά το λαό -αλλά, εν πάση περιπτώσει, ο ελληνικός λαός πρέπει επιτέλους να βγάλει συμπεράσματα –και τον εκβιάζει και τον εκφοβίζει και θα πάρει και πιο αντιδραστικούς και αντιδημοκρατικούς νόμους, διότι δεν μπορεί να ελέγξει το λαό. Αλλά και η εξαπάτηση του λαού με αυταπάτες γίνεται: Ο ένας με εκφοβισμό και ο άλλος κρύβοντας την πραγματικότητα. Δηλαδή, από δυο μεριές «καρότο και μαστίγιο». Ο ελληνικός λαός βρίσκεται «στα Τρίκαλα στα δυο στενά», αλλά δεν μπορεί να γίνει Σακαφλιάς ο λαός. Πρέπει να αποφασίσει τι θα γίνει. 
Εξηγήστε μας, λοιπόν, την τάση μείωσης του μέσου ποσοστού κέρδους, που ισχύει και για τις ελληνικές και για τις ξένες και για τις έντιμες και για τις μη έντιμες επιχειρήσεις, για όλες, πώς θα την αντιμετωπίσετε; Θα κάνουν επενδύσεις στη μεταποίηση ή θα κρατικοποιήσετε την κλωστοϋφαντουργία; Ή μήπως θα πείτε στους εργαζόμενους: «Ξεσηκωθείτε και πάρτε τις επιχειρήσεις, όχι για αυτοδιαχείριση, αλλά κάντε τις κοινωνικές»; Μα, δεν υπάρχει άλλη λύση.
Με αυτήν την έννοια το Κομμουνιστικό Κόμμα Ελλάδας, πραγματικά, παλεύει για ό,τι μπορεί να περικοπεί ή να ανασταλεί. Όμως, δεν μειώνουμε τη σημασία της ταξικής πάλης. Της ταξικής πάλης, όχι της ταξικής συνεργασίας και της ταξικής υποταγής και της ελάσσονος αντίστασης, μέχρι να γίνουμε εμείς κυβέρνηση. Ε, λοιπόν, αυτός ο αγώνας θα πάει μέχρι τέλους, όχι για ανατροπή κυβέρνησης, διότι αυτός πρέπει να είναι μόνιμος στόχος, αλλά για ανατροπή εξουσίας. Το θεωρείτε δογματικό και ξεπερασμένο και εσείς, και εσείς, και εσείς και όλοι.
Ο λαός σε κάποια στιγμή, όταν καταλάβει ότι οι αυταπάτες τέλειωσαν, ότι δεν μπορεί να ζήσει όπως ζούσε, θα αξιοποιήσει τις ίδιες τις δυσκολίες του συστήματος. Οι δύο συνταγές δείχνουν ότι το καπιταλιστικό σύστημα δεν μπορεί να λύσει την κρίση, να την αντιμετωπίσει, όπως το έκανε πριν από είκοσι και τριάντα χρόνια. Μόνο που αυτή την αδυναμία του συστήματος η Κυβέρνηση και τα άλλα κόμματα θέλουν να το βοηθήσουν να την ξεπεράσει. 
Εμείς -να το πούμε καθαρά- την αδυναμία του συστήματος θέλουμε να τη διευρύνουμε. Αυτή είναι η σωτηρία του λαού. Απ’ αυτήν την άποψη η απάντησή μας είναι: λαϊκή εξουσία.","ΑΛΕΞΑΝΔΡΑ ΠΑΠΑΡΗΓΑ",413
"94022"," Κύριε Πρόεδρε, μπορώ να έχω το λόγο;","ΙΩΑΝΝΗΣ ΣΤΟΥΡΝΑΡΑΣ",168
"94023"," Ευχαριστώ πολύ.
Θέλω να κάνω μια προσθήκη-αναδιατύπωση που διευρύνει τα κοινωνικά κριτήρια για ελαχιστοποίηση καταβολής του φόρου ακινήτων, ως εξής: 
Στο τέλος της περίπτωσης 11 της υποπαραγράφου Α.7. της παραγράφου Α. του σχεδίου νόμου προστίθεται εδάφιο ως εξής:
«Για ακίνητα που αποτελούν την κύρια και ιδιοκατοικούμενη κατοικία και ανήκουν κατά κυριότητα ή επικαρπία ή ποσοστό αυτών σε πρόσωπο που ευρίσκεται σε κατάσταση φτώχειας ή απειλείται με φτώχεια, με απόφαση του Υπουργού Οικονομικών που δημοσιεύεται στην Εφημερίδα της Κυβερνήσεως θα εξειδικευθούν τα κριτήρια και θα καθορισθούν τα αρμόδια όργανα και η εφαρμοστέα διαδικασία για την πληρωμή του Ε.Ε.Τ.Α. σε περισσότερες δόσεις ή για τη μείωση του ύψους του, στο μέτρο που είναι αναγκαίο, ή για την πλήρη απαλλαγή του από την υποχρέωση καταβολής, έτσι ώστε τα υπόχρεα πρόσωπα να μπορούν να ανταποκριθούν στην καταβολή του, χωρίς να τίθεται σε κίνδυνο η διαβίωση των ιδίων ή των προσώπων που συνοικούν με αυτούς και τους βαρύνουν φορολογικά».
Ευχαριστώ.","ΙΩΑΝΝΗΣ ΣΤΟΥΡΝΑΡΑΣ",168
"94024"," Βεβαίως, κύριε Πρόεδρε.
(Στο σημείο αυτό ο Υπουργός Οικονομικών κ.  Ιωάννης Στουρνάρας καταθέτει για τα Πρακτικά την προαναφερθείσα προσθήκη-αναδιατύπωση, η οποία έχει ως εξής:
(να καταχωριστεί η σελ. 354)","ΙΩΑΝΝΗΣ ΣΤΟΥΡΝΑΡΑΣ",168
"94025"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι Βουλευτές, μετά από περίπου δέκα μήνες θητείας αυτής της Κυβέρνησης για όσους παρακολουθούμε με πολύ προσοχή το έργο της και με κριτική διάθεση, αλλού ψηφίζοντας υπέρ και αλλού κρατώντας επιφυλάξεις, τώρα πια μπορούμε να πούμε ότι έχουμε επαρκή δείγματα, για να αποκρυσταλλώσουμε άποψη για το πού πάνε τα πράγματα. Αποκορύφωμα πραγματικά και ένδειξη ή και απόδειξη για το πώς ακριβώς σκέπτεται και λειτουργεί αυτή η Κυβέρνηση είναι το σημερινό σχέδιο νόμου. 
Εκτιμώ, πιστεύω ότι έχουμε πια επαρκείς αποδείξεις, για να ισχυριστούμε πως η Κυβέρνηση δεν πιστεύει στην πραγματική οικονομία, δεν πιστεύει στους ανθρώπους της. Διατείνονται τα στελέχη της πως πιστεύουν σε αυτό που συγκροτεί, κατά τον ΟΟΣΑ, κατά τις δικές μας μελέτες, τη ραχοκοκαλιά της ελληνικής οικονομίας, δηλαδή τις μικρομεσαίες επιχειρήσεις που ξεπερνούν το 90% της δικής μας επιχειρηματικότητας. Αυτό διατείνονται η Κυβέρνηση και τα στελέχη της. Όμως, πιστεύω ότι αναπαράγεται ακόμη μία φορά, δυστυχώς, ένα δόγμα, μία άποψη και μία εμμονή, μία στρέβλωση, σύμφωνα με την οποία κατά βάθος η ανάπτυξη είναι θέμα μόνο μεταβιβάσεων χρημάτων απέξω, δανείων, χρημάτων που θα έρθουν, για να διανεμηθούν από την εκάστοτε κυβέρνηση μέσω λόγου χάρη των φαύλων συνήθως και γραφειοκρατικών επενδυτικών νόμων. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Κύριοι Υπουργοί, αυτά τα επιχειρήματα τα ανέπτυξα, όταν η Βουλή αξιολογούσε τον πρόσφατο επενδυτικό νόμο, έναν μέσα στους πολλούς που έχουμε ψηφίσει τα τελευταία χρόνια.
Το ίδιο αναληθώς –με τεκμηριωμένη άποψη το λέω αυτό- ισχυρίζεται η Κυβέρνηση πως θέλει να χτυπήσει τη γραφειοκρατία. Και όμως, με τη συμφωνία και των τριών κυβερνητικών κομμάτων δεν υπάρχει σχεδόν σχέδιο νόμου που να έχει έρθει μέχρι τώρα εδώ, που να μην προβλέπει είτε νέα γενική γραμματεία είτε νέα γενική διεύθυνση είτε νέα ρυθμιστική -τάχα μου- αρχή.
Δείτε και σήμερα, κυρίες και κύριοι Βουλευτές, τις ρυθμίσεις για την ένταξη μίας επιχείρησης σε εκείνες τις διατάξεις που αφορούν τις ρυθμίσεις οφειλών, φόρων και εισφορών. Μόνο νοσηρός γραφειοκρατικός νους θα μπορούσε να εφεύρει τις προϋποθέσεις, για να μπει κάποιος οφειλέτης στη ρύθμιση. Αυτές οι ρυθμίσεις δεν αφορούν την πραγματική οικονομία, δεν αφορούν το 90% και πλέον των ελληνικών επιχειρήσεων που οφείλουν σχεδόν παντού. Επιβαρύνονται, μάλιστα, όσοι μπουν στη ρύθμιση με μία πρωτοφανή ρύθμιση περί επιτοκίου 8,75%. 
Υπήρξα Υπουργός Εργασίας. Και επί των ημερών μας έγινε ρύθμιση. Ποτέ, όμως, με αυτά τα χαρακτηριστικά. Απορώ με ορισμένους που συνηθίζουν τις βαρύγδουπες εκφράσεις πώς δεν έκαναν λόγο σήμερα εδώ για πρωτοφανή κρατική τοκογλυφία. 
Εκτιμώ και πιστεύω ότι θα αποδειχθεί –με την εμπειρία μου το λέω αυτό- σε πολύ λίγους μήνες ότι θα είναι πολύ βραχείας διάρκειας η ένταξη κάποιων επιχειρήσεων σ’ αυτή τη ρύθμιση, είτε πρόκειται για φόρους είτε για εισφορές και τελικώς, αν υπάρχει κάποια εκτίμηση την οποία βασίμως εδώ αναπτύσσω, απ’ ό,τι μαθαίνουμε, για τα έσοδα τα οποία θα προέλθουν και στη μία και στην άλλη περίπτωση απ’ αυτές τις ρυθμίσεις είναι ότι δεν θα έχουμε ούτε τα μισά –παίρνω ως αναφορά την προσδοκία που σχετίζεται με το ΙΚΑ- και σε έξι μήνες ο αρμόδιος Υπουργός θα παρακαλά να αλλάξει η ρύθμιση ή θα ζητά νέα ρύθμιση. 
Τα ταμεία, κυρίες και κύριοι Βουλευτές, έχουν σήμερα μετατραπεί σε εισαγγελίες. Τώρα θα μετατραπούν και σε λογιστικά γραφεία. Εν τέλει, η γραφειοκρατία όχι μόνο δεν είναι αντίπαλος, αλλά είναι καθοδηγητής και εμπνευστής τέτοιου είδους ρυθμίσεων. Δίνει γραμμή και, δυστυχώς, η Βουλή καλείται να επικυρώσει.
Μόνη πραγματικά πρόταση, η οποία αφορά το συγκεκριμένο θέμα και η οποία έγινε αντικείμενο δικής μου επιστολής προς τον κύριο Υπουργό Εργασίας πριν από λίγες εβδομάδες, είναι αυτή που σχετίζεται με το πάγωμα για είκοσι τέσσερις μήνες των οφειλομένων εισφορών –μιλώ γι’ αυτές, δεν μιλώ για τους φόρους- με την προϋπόθεση ότι η επιχείρηση καταβάλλει τις τρέχουσες υποχρεώσεις της. Είναι η μόνη λύση που θα μπορούσε να οδηγήσει και σε κάποια ρευστότητα τα ταμεία, αλλά και σε κάποια διάσωση ορισμένων επιχειρήσεων. Εάν αυτή η πρόταση είχε τεκμηριωθεί, θα μπορούσαν να είχαν υπερβεί η τρόικα ή κάποιοι εξ αυτών τις αντιρρήσεις τους. Με επιμονή και τεκμηρίωση θα μπορούσε αυτή η πρόταση να είχε γίνει δεκτή.
Ξέρω τη συζήτηση, ξέρω τις αρνήσεις, ξέρω και τον τρόπο με τον οποίο εκφράστηκαν οι αρνήσεις. Έχω απόλυτη ενημέρωση και μετά λόγου γνώσεως σας λέω ότι με άλλου είδους σχεδιασμό αυτή η ρύθμιση θα είχε γίνει δεκτή.
Τέλος -δεν έχω άλλο χρόνο- θέλω να αναφερθώ στο λεγόμενο χαράτσ». Κύριε συνάδελφε της Νέας Δημοκρατίας, αξιότιμε κύριε Κοινοβουλευτικέ Εκπρόσωπε, σας έχω ακούσει αρκετές φορές να αγορεύετε για το θέμα αυτό ισχυριζόμενος πως διά της ρυθμίσεως αυτής προκύπτει μείωση 15% για τον ιδιοκτήτη. Πρέπει να το ξεκαθαρίσουμε: Σε σχέση με τα όσα ψηφίσαμε με θάρρος εδώ -κι αναλαμβάναμε και την πολιτική ευθύνη και το πολιτικό κόστος σε προσωπικό επίπεδο- με όσα ψηφίσαμε τον Νοέμβριο, η συγκεκριμένη ρύθμιση, κύριε Υπουργέ, είναι ρύθμιση επιβάρυνσης. 
Το 15% της μείωσης σχετίζεται με τον φόρο -όπως τον αποκαλεί και τον χαρακτηρίζει το Συμβούλιο της Επικρατείας- του 2011 και του 2012. Σε σχέση με εκείνον, ναι, υπάρχει οριζόντια μείωση. Σε σχέση με όσα ψηφίσαμε εδώ για τον ενιαίο φόρο ακινήτων τον Νοέμβριο, η επιβάρυνση είναι πάρα πολύ μεγάλη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό ακόμη και ολοκληρώνω, κυρία Πρόεδρε. Δεν θα δευτερολογήσω άλλωστε.
Επειδή τα λόγια είναι φτώχεια, να δώσω ένα παράδειγμα που αφορά τη Νίκαια και ένα παράδειγμα για το Περιστέρι. Η δύναμη του παραδείγματος νομίζω ότι μας δίνει να καταλάβουμε περί τίνος πρόκειται. Στη Νίκαια, διαμέρισμα εκατό τετραγωνικών μέτρων, δεκαετίας, τιμή ζώνης 1300 ευρώ: Σήμερα ο ιδιοκτήτης πληρώνει 575 ευρώ. Με τον νέο νόμο που θα ψηφίσει σήμερα η Εθνική Αντιπροσωπεία, ο φόρος θα είναι 490 ευρώ. Αν είχαμε ακολουθήσει όσα ψηφίσαμε το Νοέμβριο η επιβάρυνση θα ήταν 135 ευρώ. 
Στο Περιστέρι, διαμέρισμα εκατό τετραγωνικών μέτρων, πάλι δεκαετίας, τιμή ζώνης 1700 ευρώ: Σήμερα η επιβάρυνση για τον ιδιοκτήτη είναι 690 ευρώ. Με τον νέο νόμο θα είναι 586 ευρώ, αλλά με αυτά που ψηφίσαμε το Νοέμβριο θα ήταν 225 ευρώ. Και όπου υπάρχει και επιπρόσθετη ιδιοκτησία προστίθεται και το ΕΤΑΚ, 25 ευρώ για τη Νίκαια, 60 ευρώ στο παράδειγμα του Περιστερίου. 
Είναι λοιπόν, σε σχέση με τις πολιτικές ευθύνες που αναλάβαμε εδώ, κόμματα και πρόσωπα, το Νοέμβριο, νέο μέτρο. Και όσοι αγορεύουμε σε κάθε σημαντική ή λιγότερο σημαντική στιγμή αυτής της λειτουργίας της Εθνικής Αντιπροσωπείας, είχαμε πει πως νέο μέτρο και νέα επιβάρυνση δεν θα εγκρίνουμε πάλι, γιατί το σύνθημα από το Νοέμβριο και μετά ήταν «δουλειά», «δουλειά και δεξιότητα».","ΑΝΔΡΕΑΣ ΛΟΒΕΡΔΟΣ",286
"94026"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94027"," Κλείνω, κυρία Πρόεδρε.
Είναι εκείνη η πολιτική στάση που λέει ότι η έλλειψη δράσης, η αδράνεια, για την οποία πολλοί κατηγορούν την Κυβέρνηση, και η αδεξιότητα δεν μπορεί να οδηγούν σε μέτρα που επιβαρύνουν και τον πολίτη και την οικονομία. Η ύφεση πρέπει να βρει αντίπαλο. Η τρικομματική Κυβέρνηση δεν συγκροτεί αντίπαλο στην ύφεση. 
Ήρθε η ώρα, έχοντας πίστη σε αυτά που έχουμε πει κατά καιρούς, συνάδελφοι από την Εθνική Αντιπροσωπεία, -εγώ αυτή τη στιγμή αναφέρομαι στον εαυτό μου- να πούμε «όχι», να πούμε «όχι» σε αυτή τη νομοθετική πρωτοβουλία και η Κυβέρνηση να το λάβει σοβαρά υπ’ όψιν της. Αν σήμερα είμαστε δύο, σε λίγες εβδομάδες, σε λίγους μήνες, αυτή η πρακτική θα βρει απέναντί της και άλλους. Η πολιτική κρίση και η πολιτική ένταση θα είναι προοπτική. 
Υπάρχει χρόνος για αλλαγή πορείας. Να δούμε αν θα κάνετε μια νέα κίνηση ή αν θα συνεχίσετε στο ίδιο μοτίβο. 
Ευχαριστώ, κυρία Πρόεδρε.","ΑΝΔΡΕΑΣ ΛΟΒΕΡΔΟΣ",286
"94028"," Ευχαριστούμε, κύριε Λοβέρδο.
Το λόγο έχει τώρα ο Γενικός Γραμματέας του Λαϊκού Συνδέσμου-Χρυσή Αυγή κ. Νικόλαος Μιχαλολιάκος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94029"," Κυρία Πρόεδρε, κυρίες και κύριοι Βουλευτές, συγκεντρωθήκαμε σήμερα εδώ εκτάκτως, ώστε να συζητήσουμε ένα πολυνομοσχέδιο με τη διαδικασία του κατεπείγοντος, ένα νομοσχέδιο 317 σελίδων, το οποίο δόθηκε την Πέμπτη και πρέπει να ψηφιστεί την Κυριακή. 
Είναι φανερό ότι τόσο το κράτος όσο και το Κοινοβούλιο λειτουργούν υπό την πίεση χρονικών εκβιασμών. Δεν είναι άγνωστο -το δήλωσε κι ο ίδιος ο κ. Στουρνάρας, ο Υπουργός των Οικονομικών- ότι πρέπει να ψηφιστεί σήμερα, Κυριακή, αυτό το νομοσχέδιο, γιατί αύριο -εάν δεν κάνω λάθος- έχει συνάντηση, ούτως ώστε να έλθει η πολυπόθητη δόση. 
Τρία χρόνια συμπληρώνονται από τότε που στις 23 Απριλίου του 2010 βγήκε ο Γεώργιος Παπανδρέου στο Καστελλόριζο και είπε ότι με το μνημόνιο θα σώσει την Ελλάδα. Τρία χρόνια έχουν περάσει και η Ελλάδα  δεν σώνεται. Βυθίζεται όλο και πιο πολύ στην ύφεση, φτωχαίνει όλο και πιο πολύ, τα προβλήματά της γίνονται μεγαλύτερα, όλο και περισσότερο.
Είπε προηγουμένως ο Υπουργός των Οικονομικών κ. Στουρνάρας ότι εάν δεν προχωρήσουμε, θα επιστρέψουμε στη δραχμή και έτσι θα πάμε δεκαετίες πίσω. Έχουμε πάει δεκαετίες πίσω, κύριε  Υπουργέ των Οικονομικών, εσείς μάλλον δεν το αντιλαμβάνεστε. Δεν το αντιλαμβάνεστε, διότι όπως είπατε και προηγουμένως, οι «NEW YORK TIMES» και ο  «ECONOMIST» λένε ότι προοδεύουμε. Δεν λένε, όμως, τα ίδια οι Έλληνες πολίτες είτε στην Αθήνα είτε στη Θεσσαλονίκη είτε στις γειτονιές των μεγαλουπόλεων είτε στα χωριά.
 Λειτουργούμε υπό την πίεση εκβιασμών χρονικών και προσωπικών εκβιασμών. Διότι λέτε στους Βουλευτές της τρικομματικής μνημονιακής συγκυβέρνησης «εάν δεν ψηφίσετε αυτό το νομοσχέδιο, θα πέσει η Κυβέρνηση, δεν θα πάρουμε τη δόση, θα γυρίσουμε στη δραχμή» και άλλα πολλά τέλος πάντων, με τα οποία συμφωνούν απόλυτα οι νταβατζήδες που κατευθύνουν τη δημόσια γνώμη σε αυτή τη χώρα, που κατευθύνουν τα κανάλια και τις φυλλάδες ή μάλλον που νομίζουν ότι τις κατευθύνουν, διότι και σε δημοσκόπηση που έγινε θεωρούνται πλέον αναξιόπιστοι και η μεγαλύτερη απόδειξη ότι είναι αναξιόπιστοι είναι ότι σταθερά τρίτη δύναμη σε όλες τις πολιτικές έρευνες είναι η Χρυσή Αυγή, που υβρίζουν εδώ και δύο χρόνια με πάθος όλοι αυτοί οι εκμαυλιστές του ελληνικού λαού.
Μέσα σε αυτά που θα κληθούμε να ψηφίσουμε σήμερα και που εμείς θα τα καταψηφίσουμε βεβαίως, είναι και η απόλυση δεκαπέντε χιλιάδων δημοσίων υπαλλήλων. Άλλος ένας εκβιασμός της τρόικας! Ωμός εκβιασμός, τσαμπουκάς κατά το κοινώς λεγόμενο, χωρίς ουσιαστικό αντίκρισμα. Γιατί είναι αστείο να λέμε ότι θα σωθεί η εθνική οικονομία με την απόλυση δεκαπέντε χιλιάδων υπαλλήλων. Οι επίορκοι, ναι, να φύγουν, ουδεμία αντίρρηση. Το ερώτημα είναι γιατί δεν έχουν φύγει μέχρι τώρα και ποιοι τους κρατάνε. Γιατί δεν εφαρμόζεται εδώ και τριάντα εννέα ολόκληρα χρόνια που κυβέρνησε η Νέα Δημοκρατία και το ΠΑΣΟΚ, ο Δημοσιοϋπαλληλικός Κώδικας; Γιατί ο Δημοσιοϋπαλληλικός Κώδικας προβλέπει τις απολύσεις, αλλά δεν γίνονται ποτέ. 
Κοντά σ’ αυτήν εδώ την Αίθουσα είναι η πλατεία Κλαυθμώνος. Γνωστή, την ανέφερε προηγουμένως και ένας αγορητής του ΣΥΡΙΖΑ νομίζω. Ονομάστηκε έτσι γιατί εκεί πήγαιναν οι δημόσιοι υπάλληλοι και έκλαιγαν, όταν άλλαζε κυβέρνηση, γιατί έμπαιναν οι άλλοι. Και αυτό το κατήργησε το 1911 ο Ελευθέριος Βενιζέλος, κάνοντάς το μάλιστα και συνταγματική διάταξη. 
Όμως, το κομματικό κράτος βρήκε τη λύση. Αλλάζοντας οι κυβερνήσεις, δεν έδιωξαν τους μεν να φέρουν τους δε, αλλά τους έφεραν όλους και έτσι φθάσαμε στο σημερινό σημείο.
 Και ερωτώ: Με ποια κριτήρια θα απολυθούν αυτές οι δεκαπέντε χιλιάδες δημόσιοι υπάλληλοι; Έχουν καθοριστεί τα κριτήρια; Δεν υπάρχουν κριτήρια. Γνωρίζω περιπτώσεις ανθρώπων που μπήκαν σύμφωνα με το νόμο με διαγωνισμό του ΑΣΕΠ που υπηρετούν σε οργανισμούς που θα διαλυθούν, που θα απολυθούν και την ίδια στιγμή θα παραμείνουν κάποια κομματόσκυλα που έχουν μπει από το «παράθυρο». Ποια είναι, λοιπόν, τα κριτήρια; 
Γιατί, μέσα σε όλα τα άλλα τα επείγοντα, θα πρέπει να ψηφίσουμε σήμερα να πωλούνται τσιγάρα στα σούπερ μάρκετ, οδηγώντας έναν πολυπληθή κλάδο της ελληνικής μικρομεσαίας οικονομίας, του εμποράκου, αν θέλετε, όπως είναι οι περιπτερούχοι, στην οικονομική καταστροφή; Γιατί να πωλείται ψωμί από τα σούπερ μάρκετ και μάλιστα από κατεψυγμένα προϊόντα;
 Γνωρίζω προσωπικά από πολλούς εμπόρους αρτοσκευασμάτων που έχουν επισκεφθεί τη διεθνή Έκθεση της Σαγκάης ότι υπάρχει κατεψυγμένη ζύμη που έρχεται κατευθείαν από την Κίνα και γνωρίζω επίσης ότι για τον άρτο χρειάζεται το λεγόμενο μαλακό σιτάρι, το οποίο για να ευνοηθούν ακριβώς οι εισαγωγές φρόντισαν οι κυβερνήσεις των περασμένων δεκαετιών να μειωθεί η παραγωγή του στο 27% των αναγκών του ελληνικού λαού.
Φρόντισαν, δηλαδή, εάν κλείσουν τα σύνορα, εάν επιστρέψουμε στη δραχμή -όπως είπε ο κ. Στουρνάρας- να μην έχουμε ψωμί να φάνε τα παιδιά μας. Αντιθέτως, καλύπτεται απόλυτα το σκληρό σιτάρι που είναι για εξαγωγές. Μιλάμε για μια οικονομική στρατηγική ενός κράτους το οποίο στοχεύει στην υποτέλεια.
Πρόσφατα είχαμε τα γεγονότα της Μανωλάδας. Τα καταδικάσαμε κατηγορηματικά. Όμως, στις 26 Φεβρουαρίου 2013 σε αυτήν εδώ την Αίθουσα, όταν γινόταν η συζήτηση για το αγροτικό ζήτημα –και τα Πρακτικά υπάρχουν- εγώ το είχα πει. Καταργήστε τη δουλεία στην Ελλάδα, τα μεροκάματα των 10 ευρώ και τα παραπήγματα! Και η Μανωλάδα δεν είναι μία, είναι πολλές! Είναι στη Σκάλα της Λακωνίας, όπου πηγαίνουν και τους εμβολιάζουν για την ελονοσία και υπολογίζουν θύματα. Τι κάνει το κράτος απέναντι σε όλα αυτά; Αναθέματα, αναθέματα, αφορισμούς.
Από την άλλη πλευρά, έχουμε μια Αριστερά, η οποία κάνει είτε μαρξιστικές αναλύσεις σε αυτήν εδώ την Αίθουσα για μια ιδεολογία η οποία ιστορικά έχει χρεοκοπήσει, είτε από την άλλη πλευρά…
(Θόρυβος από την πτέρυγα του ΚΚΕ)","ΝΙΚΟΛΑΟΣ ΜΙΧΑΛΟΛΙΑΚΟΣ",322
"94030"," Άσε μας, μωρέ!","ΣΠΥΡΙΔΩΝ ΧΑΛΒΑΤΖΗΣ",534
"94031"," Τι λες μωρέ!","ΓΕΩΡΓΙΟΣ ΛΑΜΠΡΟΥΛΗΣ",277
"94032"," Σας παρακαλώ, κύριοι συνάδελφοι. Ο καθένας τοποθετείται από αυτά που πιστεύει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94033"," Μπορείτε να ανάψετε ένα κεράκι στον Λένιν το βράδυ, για να έχετε ήσυχη τη συνείδησή σας!
(Χειροκροτήματα από τη πτέρυγα της Χρυσής Αυγής)","ΝΙΚΟΛΑΟΣ ΜΙΧΑΛΟΛΙΑΚΟΣ",322
"94034"," Και εσείς στον Φύρερ!","ΣΠΥΡΙΔΩΝ ΧΑΛΒΑΤΖΗΣ",534
"94035"," Συνεχίστε, κύριε Μιχαλολιάκο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94036"," Προλετάριοι υπάρχουν μπόλικοι πλέον σ’ αυτή τη χώρα, πάρα πολλοί. Γιατί δεν κάνουν μια επανάσταση; Πώς θα την κάνουν την επανάσταση; Επισκεπτόμενοι τον κ. Σόιμπλε και το Διεθνές Νομισματικό Ταμείο; Έτσι θα ξεσηκωθούν οι προλετάριοι; Τέλος πάντων, ας τους κρίνουν οι αριστεροί που τους επιλέγουν και τους οποίους τιμώ, αν έχουν παραμείνει συνεπείς στην ιδεολογία τους.
Μια μεγάλη απόδειξη της αποτυχίας της πολιτικής του μνημονίου είναι η τραγική αποτυχία στους έμμεσους φόρους, στους πιο άδικους φόρους που υπάρχουν σε ένα αστικό καπιταλιστικό κράτος. Τα σχέδια επί χάρτου, δηλαδή ο προϋπολογισμός του κυρίου Υπουργού των Οικονομικών, απέτυχαν παταγωδώς. Πεντακόσια έξι εκατομμύρια ευρώ λιγότερα ήταν τα έσοδα από τους έμμεσους φόρους μέσα στο πρώτο τρίμηνο μόνο του 2013. Ξεπαγιάσατε τον κόσμο, κύριοι της μνημονιακής συγκυβέρνησης, με το πανάκριβο πετρέλαιο θέρμανσης –πανάκριβο λόγω φορολογίας- και εισπράξατε τελικά λιγότερους φόρους. Το ίδιο συνέβη και με τα τσιγάρα. Μειώθηκε η πώληση των τσιγάρων; Όχι, βέβαια. Απλώς, ο κ. Σαμαράς μαζί με τον κ. Βενιζέλο και τον κ. Κουβέλη επέστρεψαν την Ελλάδα δεκαετίες πίσω, κύριε Στουρνάρα, στα λαθραία τσιγάρα που πουλούσαν στους δρόμους. Εκεί γυρίσαμε. Πηγαίνετε στις λαϊκές αγορές να δείτε. Πουλάνε λαθραία τσιγάρα. Αυτό είχε εξαφανιστεί.
Ένα παράδειγμα θα δώσω από το πολυνομοσχέδιο. Πριν από αυτό, όμως, θέλω να πω ότι ευχαριστώ θερμά όλους αυτούς οι οποίοι τοποθετούν στη μία άκρη τη Χρυσή Αυγή και στην άλλη άκρη όλους τους άλλους. Αποτελεί για μας πολιτικό εύσημο και τους ευχαριστούμε. Και σε ό,τι αφορά το «συνταγματικό τόξο», ναι, γνωρίζω ένα από τα δηλητηριώδη βέλη αυτού του συνταγματικού τόξου. Το γνωρίζετε όλοι. Είναι ο νόμος περί ευθύνης Υπουργών. Αυτά έκανε το «συνταγματικό τόξο» και πολλά άλλα.
Ένα παράδειγμα, λοιπόν, θα δώσω από το πολυνομοσχέδιο: Διαγραφή χρεών. Γίνεται διάκριση ληξιπρόθεσμων οφειλών σε εισπράξιμες και σε ανεπίδεκτες είσπραξης. Νέος όρος: «ανεπίδεκτες είσπραξης». Ως ανεπίδεκτες είσπραξης χαρακτηρίζονται εφόσον συντρέχουν προϋποθέσεις, όπως: Αν μετά από έρευνα σε Ελλάδα και εξωτερικό διαπιστώθηκε παντελής έλλειψη περιουσιακών στοιχείων. Είναι γνωστό, κυρίες και κύριοι Βουλευτές, ότι οι «αεριτζήδες» δεν έχουν ακίνητα, δεν έχουν περιουσιακά στοιχεία. Τι κάνετε; Επιβραβεύετε τους «αεριτζήδες», διαγράφοντας τα χρέη τους; Και μάλιστα, λέει ότι η καταχώριση της οφειλής παραμένει για δέκα χρόνια. Μετά από τα δέκα χρόνια, ελεύθερα θα μπορούν πάλι να έχουν οικονομική δραστηριότητα, δηλαδή, πλήρης παραγραφή.
Κυρία Πρόεδρε, κυρίες και κύριοι Βουλευτές, μετά τον Οκτώβριο, μετά τις γερμανικές εκλογές, έρχεται θύελλα και σύγκρουση Διεθνούς Νομισματικού Ταμείου και Ευρωπαϊκής Κοινοτικής Τράπεζας. Έχετε ακούσει, μήπως, τίποτε για αυτό; Τι θα κάνετε που τα έχετε δώσει όλα για το ευρώ; 
Πόσο αξιόπιστο είναι, όμως, το ευρώ; Ο Κάι Κόνραντ, ο Πρόεδρος του Επιστημονικού Συμβουλίου, που κατευθύνει το γερμανικό Υπουργείο Οικονομικών, σε συνέντευξή του στην εφημερίδα «WELT AM SONNTAG», που αναδημοσίευσε η «TELEGRAPH», επισημαίνει -τα λόγια του έχουν ακριβώς ως εξής- ότι: «Κανείς δεν μπορεί να υπολογίσει ακριβώς ποια θα είναι η διάρκεια ζωής του ευρώ, καθώς αυτό εξαρτάται από μια σειρά πολλών παραγόντων. Ωστόσο, τα πέντε χρόνια μου φαίνεται ρεαλιστικό». Για πέντε χρόνια ξεπουλάτε την πατρίδα! Το καταλάβατε, κύριοι της μνημονιακής συγκυβέρνησης; Για πέντε χρόνια! Αν διαλυθεί το ευρώ, θα έχετε υποδουλώσει τη χώρα και θα έχετε σκορπίσει θύελλες. 
Για εμάς τους Χρυσαυγίτες στο δίλημμα «ευρώ ή Ελλάδα», η απάντηση είναι εύκολη: Ελλάδα! Και αν χρειάζεται να σταματήσει η εθνική υποταγή, τότε λέμε «ναι, επιστροφή στη δραχμή».
Σας ευχαριστώ. 
(Χειροκροτήματα από την πτέρυγα της Χρυσής Αυγής)","ΝΙΚΟΛΑΟΣ ΜΙΧΑΛΟΛΙΑΚΟΣ",322
"94037"," Κυρία Πρόεδρε, μπορώ να έχω το λόγο;","ΙΩΑΝΝΗΣ ΣΤΟΥΡΝΑΡΑΣ",168
"94038","  Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94039","  Κυρία Πρόεδρε,  μετά από συνεννόηση με τον αρμόδιο Υπουργό Αγροτικής Ανάπτυξης και Τροφίμων θα ήθελα να καταθέσω στην Ολομέλεια ορισμένες προσθήκες -αναδιατυπώσεις που αφορούν στην εφαρμογή του ν. 3919/2011 για τα γεωτεχνικά επαγγέλματα.","ΙΩΑΝΝΗΣ ΣΤΟΥΡΝΑΡΑΣ",168
"94040","  Παρακαλώ να κατατεθούν και να διανεμηθούν.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94041"," Ναι, κυρία Πρόεδρε.
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες προσθήκες - αναδιατυπώσεις, οι οποίες έχουν ως εξής:
(να καταχωριστεί η σελ. 373)","ΙΩΑΝΝΗΣ ΣΤΟΥΡΝΑΡΑΣ",168
"94042","  Το λόγο έχει ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94043"," Κυρίες και κύριοι συνάδελφοι, θα μιλήσω με ειλικρίνεια, όπως πάντα προσπαθώ να κάνω, και χωρίς περιστροφές. 
Δύο είναι κυρίως οι λόγοι για τους οποίους επιβάλλεται να ψηφίσουμε αυτό το νομοσχέδιο, δύο κατ’ εξοχήν: Ο πρώτος λόγος είναι η χρηματοδότηση της χώρας: 2,8 δισεκατομμύρια ευρώ άμεσα και 6 δισεκατομμύρια ευρώ πολύ σύντομα, συνολικά 9 δισεκατομμύρια ευρώ. Ο δεύτερος σημαντικός λόγος είναι η ρύθμιση για την οποία θα αναφερθώ εκτενώς. 
Όσο παράδοξο κι αν φαίνεται -επειδή άκουσα και εκλεκτό συνάδελφο πριν από λίγο να μιλάει περί γραφειοκρατίας και παραδέχομαι ότι δεν έχουμε λύσει το πρόβλημα της γραφειοκρατίας στη χώρα μας- υπάρχουν ζητήματα που προχωρήσαμε μόνοι μας, ως Ελλάδα. Κι εκεί, στο Υπουργείο Εργασίας, έχουμε κάνει πολύ σημαντική δουλειά. Έχουμε λύσει θέματα, έχουμε προχωρήσει ζητήματα, τα οποία μέχρι πρότινος φάνταζαν αδύνατον να λυθούν. 
Παραδείγματος χάριν -το γνωρίζετε, το έχω πει αρκετές φορές στη Βουλή- το Δεκέμβριο του 2012 η χώρα απέκτησε για πρώτη φορά Εθνικό Μητρώο Συντάξεων και Συνταξιούχων. Τι σημαίνει αυτό; Σημαίνει, εκτός από τα πολλά – πολλά θετικά, ότι πλέον, με απόλυτη διαφάνεια, μπορούμε να γνωρίζουμε σε ποιους δίνουμε σύνταξη και τι σύνταξη δίνουμε. Πλέον -όπως είπα και στη συζήτηση του νομοσχεδίου που ψηφίσαμε για το σύστημα «Αριάδνη»- τελείωσε η παραβατικότητα στο ασφαλιστικό σύστημα της χώρας και υπάρχει η δυνατότητα να γνωρίζουμε και αριθμούς. Παραδείγματος χάριν, να σας πω, σήμερα, ότι στις πληρωμές των συντάξεων της 1ης Απριλίου, ο αριθμός των  συντάξεων στη χώρα ήταν τέσσερα εκατομμύρια τριακόσιες ογδόντα επτά χιλιάδες διακόσιες εβδομήντα. Αυτό το νούμερο δεν το ξέραμε. Σήμερα το γνωρίζουμε. Όπως επίσης γνωρίσαμε την 1η Απριλίου ότι οι πληρωμές για συντάξεις το συγκεκριμένο μήνα ήταν ύψους 2.259.009.773,08 ευρώ. Αυτές είναι οι δυνατότητες, στις οποίες στοχεύσαμε μόνοι μας και τις πετύχαμε. 
Αυτό που θέλω να πω, είναι ότι αν το νούμερο της μηνιαίας καταβολής της σύνταξης το αναγάγουμε σε δωδεκάμηνη βάση, προκύπτει ένα νούμερο περίπου της τάξεως των 24, 5 δισεκατομμυρίων ευρώ. Κι αν κανείς αντιπαραβάλει στον προϋπολογισμό του 2013 τα αναμενόμενα φορολογικά έσοδα του κράτους, αυτά είναι περίπου 44,5 δισεκατομμύρια ευρώ. Αυτό σημαίνει ότι το 50% των φορολογικών εσόδων πηγαίνει σε συντάξεις. Αυτό με τη σειρά του σημαίνει ότι, αν το Υπουργείο Οικονομικών δεν χρηματοδοτήσει το συνταξιοδοτικό σύστημα της χώρας, δεν υπάρχουν συντάξεις. Είναι πολύ απλό. 
Να ξέρετε όμως ότι οι συντάξεις υπάρχουν και είναι σταθερές. Το ασφαλιστικό σύστημα της χώρας μας μπορεί να κρατηθεί -και κρατιέται- και πλέον μπαίνει σε μία άλλη περίοδο, ασφάλειας. Και όλοι γνωρίζουν και το ποσό της σύνταξής τους, δηλαδή οι συντάξεις δεν θίγονται και δεν μειώνονται. 
Επιπλέον θέλω να ανακοινώσω κάτι το οποίο μπορεί να φαίνεται ήσσονος σημασίας, αλλά έχει το ενδιαφέρον του: Δεν γνωρίζουμε με ακρίβεια ποιοι είναι οι συνταξιούχοι στη χώρα. Και αυτή η απόκλιση που μας χωρίζει, είναι ένας μικρός αριθμός ΑΜΚΑ και ΑΦΜ και μία απόσταση κάποιων ημερών. 
Την 1η Ιουνίου του 2013 η Ελλάδα θα γνωρίσει ακόμα δύο νούμερα: Τον ακριβή αριθμό των συνταξιούχων, αλλά και κάτι ακόμα που δεν το γνωρίζουμε -το οποίο και αυτό θα το μάθουμε την 1η Ιουνίου- τη μέση σύνταξη στην Ελλάδα. Αυτό, με ανακοίνωση από το Υπουργείο Εργασίας, θα ανακοινωθεί τη συγκεκριμένη ημερομηνία. 
Δεύτερο στοιχείο: Προσωπικά δεν είπα ποτέ ότι το πληροφοριακό σύστημα «Εργάνη» λύνει το θέμα της αδήλωτης εργασίας. Σαφέστατα όχι. Το σύστημα «Εργάνη» όμως, είναι ένα πολύ σημαντικό, σύγχρονο εργαλείο, το οποίο δεν είχε η Ελλάδα. Και αυτό το κάναμε αυτό το διάστημα με μια απλή σκέψη, να ενιαιοποιήσουμε ηλεκτρονικά ΙΚΑ, ΣΕΠΕ, ΟΑΕΔ. Και τι κάνουμε με αυτό; Σε ζωντανό χρόνο ενός δευτερολέπτου έχουμε τη δυνατότητα να παρακολουθήσουμε την ακτινογραφία της αγοράς εργασίας σε όλη την Ελλάδα. Και όχι μόνο αυτό. Μπορούμε να τη δούμε σε επίπεδο περιφερειών -με γεωγραφική, δηλαδή, διάσταση- και σε επίπεδο κλάδων. Και τι σημαίνει αυτό; Σημαίνει πολύ απλά ότι το σύστημα «Εργάνη» θα αποτελέσει για τα επόμενα πολλά χρόνια στη χώρα μας, το βασικό εργαλείο για δύο μείζονες πολιτικές του Υπουργείου Εργασίας, εθνικές πολιτικές θα έλεγα. 
Η πρώτη πολιτική θα είναι η πολιτική της απασχόλησης. Μέσα από το πληροφοριακό σύστημα «Εργάνη» και την παρακολούθηση των ροών της μισθωτής απασχόλησης, έχουμε τη δυνατότητα ο Υπουργός Εργασίας, η Κυβέρνηση, τα κόμματα, να συνδιαμορφώνουν από κοινού πολιτική απασχόλησης στοχευμένη, όχι στον αέρα και όχι στο περίπου. Αυτό δεν το ξέραμε. Σήμερα το γνωρίζουμε. Αν σας πω, παραδείγματος χάριν, ότι εγώ στις 3 η ώρα που βρισκόμουν στη Βουλή, είχα τη δυνατότητα να αναγνώσω τις ροές και να δω ότι σήμερα είχαμε εξήντα προσλήψεις περισσότερες -το ισοζύγιο από τις απολύσεις- και ότι στο σύνολο του μηνός Απριλίου, που δεν έχει κλείσει ακόμα, το ισοζύγιο είναι θετικό και είναι περίπου σήμερα είκοσι δύο χιλιάδες και πλέον, περισσότερες προσλήψεις, είναι θεαματικό, αλλά είναι αληθινό. 
Και η δεύτερη πολιτική που θα ασκηθεί με το σύστημα «Εργάνη» για τις επόμενες γενιές της πατρίδας μας, θα είναι η πολιτική κατά της αδήλωτης εργασίας και της παραβατικότητας στην αγορά εργασίας. Γιατί; Διότι πλέον μπορούμε να διαμορφώσουμε μέσα στο ΣΕΠΕ κάτι παραπλήσιο -κάτω από τον Υπουργό- ένα όργανο με εξειδικευμένους επιστήμονες, οι οποίοι παρακολουθώντας σε ημερήσια βάση τα αποτελέσματα του συστήματος «Εργάνη», θα μπορούν στοχευμένα να συγκλίνουν σε εταιρείες, σε επιχειρήσεις, οι οποίες με συγκριτικά στοιχεία δείχνουν ότι ο αριθμός των απασχολουμένων δεν αντιστοιχεί στο μέγεθός τους. Είναι πολύ απλό. Και αυτό θα εξοικονομήσει ανθρωποώρες, θα εξοικονομήσει όφελος για το δημόσιο. Δεν θα σπαταλάμε επιθεωρητές του ΣΕΠΕ, στο περίπου, σε ελέγχους, αλλά θα πηγαίνουν στοχευμένα. 
Αυτή είναι η δεύτερη μεγάλη θετική εφαρμογή που έχει να κάνει με το σύστημα «Εργάνη». 
Ένα ακόμα κρίσιμο μέγεθος: Στις 16 Οκτωβρίου η Ελλάδα θα μάθει ένα νούμερο ακόμα πολύ σημαντικό. Όπως γνωρίζετε με την υπουργική απόφαση που έχω υπογράψει, από το διάστημα 15 Σεπτεμβρίου μέχρι 15 Οκτωβρίου, όλες οι επιχειρήσεις στην Ελλάδα θα είναι υποχρεωμένες να κάνουν πλήρη καταγραφή των εργαζομένων τους, δηλαδή στις 15 Οκτωβρίου το βράδυ, 16 Οκτωβρίου το πρωί, η Ελλάδα για πρώτη φορά, θα δει ένα νούμερο που δεν το ξέρει: το σύνολο των απασχολούμενων εργαζομένων σε όλη την επικράτεια, στη μισθωτή απασχόληση. Και αυτό είναι επίσης ένα πολύ σημαντικό επίτευγμα.
Προχωράω τώρα στο ζήτημα, το οποίο έχει να κάνει με τη ρύθμιση. Επειδή πρέπει να είμαστε ειλικρινείς και να μιλάμε με όρους αλήθειας, που δεν αμφισβητώ από κανέναν σας και πρέπει να δούμε τα ζητήματα στην πραγματική τους διάσταση και επειδή άκουσα πάρα πολλά υπέρ της ρύθμισης, θέλω να σας πω το εξής: Πρόκειται για μία ρύθμιση που διαπραγματεύτηκε το Υπουργείο Εργασίας με το Υπουργείο Οικονομικών. Και δώσαμε μάχη για να επιτύχουμε την καλύτερη δυνατή ρύθμιση.
Αυτό είναι το αποτέλεσμα αυτής της διαπραγμάτευσης. Πιθανώς, άλλοι να πιστεύουν –το άκουσα και δεν αμφισβητώ και τις θετικές και τις καλές προθέσεις- ότι θα πήγαιναν καλύτερα. Σήμερα όμως, κουβεντιάζουμε αυτήν τη ρύθμιση.
Ας κρατήσουμε όμως ένα σημαντικό θέμα, γιατί άκουσα περί ρυθμίσεων να χύνεται πάρα πολύ μελάνι και να λέγεται ότι θα έπρεπε να είναι ακόμα πιο διευρυμένες οι δόσεις και ότι δεν είναι καλή η ρύθμιση και θα πρέπει να προχωρήσουμε και σε άλλες ρυθμίσεις κ.λπ..","ΙΩΑΝΝΗΣ ΒΡΟΥΤΣΗΣ",77
"94044"," Για το ΝΑΤ να μας πείτε.","ΧΡΗΣΤΟΣ ΚΑΤΣΩΤΗΣ",214
"94045"," Για το ΝΑΤ θα σας πω. Ανοίγω παρένθεση. Το ΝΑΤ εξαιρέθηκε από τη ρύθμιση -ας το καταλάβετε αυτό, έπρεπε, όμως, να το μελετήσετε- διότι η ρύθμιση ήταν πολύ ευνοϊκή για τους εφοπλιστές -αυτή είναι η απάντηση- και θα κατέρρεε το ταμείο του ΝΑΤ. Και εξαιρέσαμε το ΝΑΤ για να μην υπάρχει αυτό. Άρα είναι αντίθετο με αυτό που σκέπτεστε.
Πρέπει να παραδεχθούμε λοιπόν για τις ρυθμίσεις το εξής: Οι ρυθμίσεις δεν είναι ό,τι καλύτερο για μια υγιή, ανταγωνιστική οικονομία. Οι ρυθμίσεις λειτουργούν ως τροχοπέδη σε μια ανταγωνιστική οικονομία, σε μια οικονομία που θέλει να αναπτυχθεί. 
Δυστυχώς ποια είναι η πραγματικότητα στη χώρα μας; Δυστυχώς, η πραγματικότητα στη χώρα μας είναι, ότι ζούσαμε μέσα σε ένα περιβάλλον ρυθμίσεων είτε φορολογικών είτε ασφαλιστικών. Και αυτό τι έκανε στην ουσία; Αυτό έτρωγε τις υγιείς επιχειρήσεις. Και είναι η αιτία που πολλές δεκάδες επιχειρήσεις διαχρονικά έκλεισαν, εξαιτίας του αθέμιτου ανταγωνισμού, των υπό δυνάμει ή των υφιστάμενων ρυθμίσεων. Αυτή είναι η αλήθεια, διότι μπορεί να λέμε για τις ρυθμίσεις, αλλά κανείς δεν μιλάει για τους συνεπείς επιχειρηματίες, γιατί αν κάποιος δεν πληρώνει σήμερα το ΦΠΑ, αν κάποιος δεν πληρώνει το ΙΚΑ, αν κάποιος δεν πληρώνει τις εισφορές του -σας κάνω ερώτηση- πώς θα πληρώσουμε τα νοσοκομεία και την υγεία, πώς θα πληρωθούν οι συντάξεις, πώς θα καταβληθούν τα επιδόματα ανεργίας;
Άρα ας κρατήσουμε, τουλάχιστον, τη λογική και τον ορθολογισμό. Οι ρυθμίσεις πρέπει να τελειώσουν και τελειώνουν για πάντα στην Ελλάδα. Είναι η τελευταία ρύθμιση που βλέπει η χώρα. Γι’ αυτό την ονομάσαμε και υστάτη ευκαιρία. Θα υπάρξει συμπληρωματικά η πάγια ρύθμιση, στην οποία σε ακραίες περιπτώσεις, μια επιχείρηση θα μπορεί να προσφεύγει. 
Από την άλλη μεριά όμως, καλώ τους πάντες, στους οποίους σήμερα, κάτω από ένα δύσκολο οικονομικό περιβάλλον, προσφέρεται αυτή η ρύθμιση, να ενταχθούν, διότι είναι μία ευκαιρία σημαντική, αλλά τελευταία. Και αυτό θα πρέπει να το συνειδητοποιήσουμε.
Ξέρω ότι πολλές φορές και ο αξιαγάπητος συνάδελφος, ο πρώην Υπουργός Εργασίας, ο κ. Λοβέρδος, είχε την ίδια αντίληψη περί ρυθμίσεων. Το θυμάμαι, όταν από αυτό εδώ το Βήμα, έκανε τη δική του τότε ρύθμιση. Επαναλαμβάνω όμως, ότι αυτή η ρύθμιση είναι η τελευταία που θα δει η χώρα. Και το αναφέρω με τον πιο καταφατικό και εμφατικό τρόπο, από το Βήμα της Βουλής, γιατί αυτό δεν ακούστηκε.
Κλείνω με το τρίτο ζήτημα, το οποίο αφορά την ανεργία. 
Μπορώ να έχω λίγο χρόνο ακόμη, κυρία Πρόεδρε; Θα κλείσω σύντομα.","ΙΩΑΝΝΗΣ ΒΡΟΥΤΣΗΣ",77
"94046"," Ναι, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94047"," Σήμερα, κυρίες και κύριοι συνάδελφοι, πράγματι, το πιο επώδυνο σύμπτωμα της κρίσης είναι η ανεργία. Αυτό δεν το αμφισβητεί κανείς και πρώτα και πάνω απ’ όλα εγώ, που δυστυχώς, έχω τον άχαρο ρόλο να τη μετράω. Και δυστυχώς, καταμετράται στο Υπουργείο Εργασίας η ανεργία, που δεν του αντιστοιχεί. Γιατί πραγματικά -το γνωρίζουμε όλοι- η ανεργία δεν λύνεται ούτε με επιβολή στις επιχειρήσεις ούτε με διατάξεις ούτε με κλεισίματα δρόμων. Η ανεργία αντιμετωπίζεται με υγιή ανάπτυξη, με ανταγωνιστικότητα. Αυτή είναι η αλήθεια και εκεί είναι ο δρόμος. Όμως η ανεργία έχει θεσμικά και ιστορικά κατοχυρωθεί στο Υπουργείο Εργασίας. 
Η ανεργία σήμερα, που έχει φτάσει σ’ αυτό το υψηλότατο επίπεδο, είναι το πιο επώδυνο σύμπτωμα της κρίσης που βιώνουμε. Ελπίζουμε και θέλουμε να μειωθεί. Τι όπλα έχουμε στο επίπεδο του Υπουργείου Εργασίας: 
Στο επίπεδο του Υπουργείου Εργασίας, αυτό που έχει η ελληνική Κυβέρνηση, είναι τα 2,4 δισεκατομμύρια ευρώ –να επαναλάβω το νούμερο, 2,4 δισεκατομμύρια ευρώ- στο Ευρωπαϊκό Κοινωνικό Ταμείο, ένα ταμείο το οποίο έχει κάνει πολύ καλά τη δουλειά του και έχει αξιοποιήσει περίπου το σύνολο των πόρων. Σήμερα όμως, που μιλάμε, βρίσκεται σε εξέλιξη, μέσα από πολλές επιχειρησιακές δράσεις, 1 δισεκατομμύριο ευρώ -να το επαναλάβω, 1 δισεκατομμύριο ευρώ- που αφορά πάνω από πεντακόσιες χιλιάδες ανέργους διάφορων κατηγοριών, ωφελουμένους αύριο. Δεν έχει ολοκληρωθεί το πρόγραμμα, το οποίο τρέχει αυτήν τη στιγμή. 
Ερώτηση: Σταματάμε εδώ; Απάντηση: Όχι, δεν σταματάμε εδώ. Γι’ αυτό με πρωτοβουλία του ίδιου του Πρωθυπουργού, του Αντώνη του Σαμαρά, έγιναν αλλεπάλληλες συσκέψεις, με τη συνδρομή και των εταίρων των κυβερνητικών και των κυρίων Κουβέλη και Βενιζέλου. Πάνω στο θέμα της ανεργίας δίνεται μάχη, γίνονται σχεδιασμοί και κάνουμε ό,τι μπορούμε παραπάνω.
Τι σημαίνει αυτό; Προσπαθούμε, μέσα από αναθεώρηση επιχειρησιακών προγραμμάτων, από προγράμματα επιχειρησιακά, τα οποία σήμερα δεν έχουν εξαντλήσει το σκοπό για τον οποίο δημιουργήθηκαν και βλέπουμε ότι ακόμα υπάρχουν πόροι, ώστε να αξιοποιήσουμε το σύνολο αυτών. Ταυτόχρονα, με μία γενναία αναδιάρθρωση από το ΕΤΠΑ προς το ΕΚΤ, μπορούμε να αντλήσουμε και από εκεί πόρους και να φτιάξουμε ένα επιπλέον πρόγραμμα. 
Να το επαναλάβω, για να γίνει κατανοητό: Ήδη τρέχουν προγράμματα ύψους 1 δισεκατομμυρίου. Πάμε όμως και για κάτι παραπάνω. Να κάνουμε ένα πρόγραμμα στη βάση πλέον και της πρότασης για την κοινωνική εργασία, η οποία θα κατατεθεί σε λίγο, από τον Υπουργό Οικονομικών -μία πρόταση από κοινού και του ΠΑΣΟΚ και της ΔΗΜΑΡ και απόψεων της Νέας Δημοκρατίας- που έχει να κάνει με το πλαίσιο πάνω στο οποίο θα στηθεί η κοινωφελής εργασία.
(Θόρυβος στην Αίθουσα)","ΙΩΑΝΝΗΣ ΒΡΟΥΤΣΗΣ",77
"94048"," Κύριοι συνάδελφοι, παρακαλώ, κάνετε λίγη ησυχία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94049"," Εδώ ολοκληρώνω τις απόψεις μου, την πρότασή μου, με την ελπίδα και την ευχή να ψηφιστεί το νομοσχέδιο. Είμαι σίγουρος ότι η Ελλάδα τα έχει καταφέρει και θα τα καταφέρει ακόμα καλύτερα. Νομίζω ότι όλοι αισθανόμαστε αυτήν την αισιοδοξία παντού. 
Εγώ, ως Υπουργός Εργασίας, αυτό που πλέον αντιλαμβάνομαι μέσα στο δύσκολο αυτό περιβάλλον στο οποίο ζούμε, στο περιβάλλον αυτό το πρωτόγνωρο, μέσα από τις αισιόδοξες προβλέψεις του τουρισμού, μέσα από τις αισιόδοξες προβλέψεις της υλοποίησης των προγραμμάτων, είναι ότι, ναι, η Ελλάδα έχει μέλλον, πατάει γερά στα πόδια της και θα πάει και καλύτερα.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"94050"," Ευχαριστούμε, κύριε Υπουργέ.
Η κ. Άννα-Μισέλ Ασημακοπούλου έχει το λόγο.
ΑΝΝΑ -","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"94051"," Ευχαριστώ. 
Κυρία Πρόεδρε, κύριοι Υπουργοί, κυρίες και κύριοι συνάδελφοι, συζητάμε σήμερα ένα σχέδιο νόμου, το οποίο περιλαμβάνει προαπαιτούμενες δράσεις για την εκταμίευση δόσεων, συνολικού ύψους 8,8 δισεκατομμυρίων ευρώ, στο πλαίσιο των συμφωνηθέντων μετά την πρόσφατη διαπραγμάτευση με τους εταίρους μας.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Αυτό από μόνο του δεν είναι καινούργιο. Η μεγάλη διαφορά είναι -όπως τονίστηκε και από την εισηγήτρια της Νέας Δημοκρατίας- ότι για πρώτη φορά δεν συζητάμε μέτρα επιβάρυνσης, αλλά ελαφρύνσεις που ξεκινούν την ανακούφιση του ελληνικού λαού, ο οποίος σηκώνει στους ώμους του, με υπομονή, τα βάρη της επίπονης και επώδυνης δημοσιονομικής προσαρμογής. 
Και επειδή είναι πολιτικά ασύμφορο για την Αντιπολίτευση να αναγνωρίσει ότι φαίνονται, έστω και αχνά, τα πρώτα σημάδια ανάκαμψης της ελληνικής οικονομίας, επικεντρώνει τη συζήτηση όχι στην ουσία, δηλαδή σε αυτές τις ελαφρύνσεις, αλλά και στις μεταρρυθμίσεις, οι οποίες εισάγονται με το σχέδιο νόμου, αλλά σε μία γνωστή, πλέον, διαχωριστική γραμμή, η οποία φέρει το όνομα μνημόνιο. Με βάση αυτήν τη διαχωριστική γραμμή, έχουμε αυτούς, οι οποίοι αυτοχαρακτηρίζονται ως αντιμνημονιακοί και βασίζουν το χαρακτηρισμό αυτό σε τρεις τρόπους:
Πρώτον, ο όρος μνημόνιο έχει χρησιμοποιηθεί, για να συνοψίσει όλα τα δεινά που στωικά όντως, ο ελληνικός λαός αυτήν τη στιγμή υπομένει, ασχέτως από πού προέρχονται. Βεβαίως, όσοι το κάνουν αυτό, αποποιούνται οποιασδήποτε προσωπικής ή παραταξιακής ευθύνης που μπορεί να έχουν. 
Δεύτερον, αφού έχει καθιερωθεί ο συμβολισμός τού όρου μνημόνιο, υπόσχονται ότι με κάποιον μαγικό τρόπο αυτό θα εξαφανιστεί. Εδώ βέβαια, έχουμε μία ποικιλία και μεθόδων και ορολογίας, «θα το σκίσουν», «θα το θάψουν», «θα το καταψηφίσουν» κ.λπ..
Τρίτον, το μνημόνιο αποτελεί ένα σταθερό άξονα πολιτικής σύγκλισης. Στην περίπτωση της Αξιωματικής Αντιπολίτευσης εσωκομματικά, αλλά και μεταξύ των διάφορων αντιμνημονιακών χώρων. Εδώ βεβαίως, αναφέρομαι στη συνεργασία του ΣΥΡΙΖΑ με τους Ανεξάρτητους Έλληνες. 
Αφού λοιπόν έχει παγιωθεί ότι αυτοί είναι κατά του μνημονίου, προκύπτει διά της ατόπου απαγωγής, ότι όλοι οι υπόλοιποι είναι υπέρ του μνημονίου. 
Θα ήθελα λοιπόν να δηλώσω κατηγορηματικά, ότι όσοι στηρίζουμε αυτήν την Κυβέρνηση, δεν είμαστε υπέρ του μνημονίου και δεν θέλουμε δεινά για τον ελληνικό λαό.
Είμαστε απλά ειλικρινείς, είμαστε ρεαλιστές, είμαστε υπεύθυνοι και παραδεχόμαστε αυτό, που πολύ καλά ξέρει ο ελληνικός λαός, δηλαδή ότι για να βγούμε από το μνημόνιο, απαιτούνται θυσίες. 
Και οι μεγάλες θυσίες, κυρίες και κύριοι συνάδελφοι, που κάνει τόσα χρόνια ο ελληνικός λαός, αρχίζουν επιτέλους να πιάνουν τόπο. 
Ακούσαμε από τους προλαλήσαντες συναδέλφους τεκμηρίωση για τη βελτίωση του δημοσιονομικού τοπίου. Εγώ δεν θα επαναλάβω τους αριθμούς. Από αυτήν την τεκμηρίωση, αλλά και από διεθνείς αναφορές, φαίνεται ότι ξεπροβάλλει δειλά μία αχτίδα φωτός. Νομίζω ότι αυτή η αχτίδα έχει ήδη αρχίσει να δείχνει ότι ήρθε η ώρα να κοιτάξουμε πέρα από διαχωριστικές γραμμές. 
Προσθέτω ότι μαζί με τη δημοσιονομική εξυγίανση, συγκρατημένα και ρεαλιστικά έχουμε δει κάποια επιπλέον θετικά σημεία. Η ανακεφαλαιοποίηση, που ευτυχώς η χώρα μας είχε εξασφαλίσει πριν από την ιστορία με την Κύπρο, ολοκληρώνεται ομαλά. Αυτό θα επιτρέψει να επιστρέψει στην αγορά η ρευστότητα και να απελευθερωθούν εξασφαλισμένα κονδύλια από το ΕΣΠΑ και την Ευρωπαϊκή Τράπεζα Επενδύσεων για τις ελληνικές επιχειρήσεις. 
Όπως ανέφερε πρόσφατα ο Πρωθυπουργός, υπάρχει μία ανάσχεση για πρώτη φορά της αυξητικής τάσης της ανεργίας με περισσότερες προσλήψεις από απολύσεις το τελευταίο δίμηνο. Επιπλέον υπάρχουν ελληνικές επιχειρήσεις που δηλώνουν ότι είναι πρόθυμες να επενδύσουν χρήματα μέσα στο 2013 και έτσι θα δημιουργηθούν θέσεις εργασίας. Είδαμε να ξεκινούν οι οδικοί άξονες, έργα τα οποία θα δημιουργήσουν χιλιάδες θέσεις εργασίας και δη στην ελληνική περιφέρεια που τόσο το έχει ανάγκη. 
Η ανακοίνωση της γνωστής εταιρείας «NOKIA» ότι ιδρύει ένα κέντρο καινοτομίας στη χώρα μας, που θα απασχολήσει υψηλών προδιαγραφών νέους ανθρώπους, οι οποίοι αυτήν τη στιγμή εγκαταλείπουν την πατρίδα μας, είναι μία ψήφος εμπιστοσύνης για την ελληνική οικονομία. 
Το αχνό λοιπόν αυτό φως δυναμώνει με το σημερινό σχέδιο νόμου. Και αυτό γιατί, όπως είπα στην αρχή της τοποθέτησής μου, είναι το πρώτο μνημονιακό νομοσχέδιο, το οποίο δεν περιλαμβάνει επιβαρύνσεις, αλλά αντιθέτως ανακουφίσεις και ελαφρύνσεις.
Αναφέρομαι σε αυτά που ακούσαμε, στη μείωση του ΕΕΤΗΔΕ κατά 15%, στις ρυθμίσεις χρεών και οφειλών, στη μείωση των τιμών, που θα προκύψει από την απελευθέρωση των επαγγελμάτων, στους συμψηφισμούς που ενισχύουν επιτέλους τη συνέπεια και του κράτους απέναντι στον πολίτη, στις παρεμβάσεις που εξορθολογίζουν το δημόσιο με τη γρηγορότερη, αλλά δίκαιη, απομάκρυνση των επιόρκων.
Κυρίες και κύριοι συνάδελφοι, μετά από δέκα μήνες, αυτή η Κυβέρνηση, με τρικομματική στήριξη, έχει καταφέρει να πατάμε επιτέλους σε στέρεο έδαφος. Κινούμαστε στη σωστή κατεύθυνση και μέσα στην ευρωπαϊκή οικογένεια αυξάνεται συνεχώς η αξιοπιστία μας. Υπάρχει όμως και η αναγνώριση ότι οι πολιτικές λιτότητας έχουν όρια, όπως όρια έχουν και οι αντοχές της ελληνικής κοινωνίας.
Έχουμε λοιπόν τις πρόσφατες δηλώσεις του κ. Μπαρόζο, ο οποίος είπε ότι τα μέτρα λιτότητας έχουν φθάσει στα όρια τη λαϊκή ανέχεια. Έχουμε συνέντευξη στην εφημερίδα «L’ ECHO» στο Βέλγιο, του Προέδρου του Ευρωπαϊκού Κοινοβουλίου, που λέει ότι οι κυβερνήσεις των χωρών της Ευρωπαϊκής Ένωσης πηγαίνουν την πολιτική της λιτότητας υπερβολικά μακριά. Όλοι αυτοί είναι σύμμαχοι της Ελλάδος. 
Όλοι βιαζόμαστε να βγούμε στο ξέφωτο. Και θα το κάνουμε αυτό με σταθερά και αργά βήματα, σίγουρα βήματα. Τώρα όμως περισσότερο από ποτέ, χρειάζεται συντονισμός, χρειάζεται συνεργασία και αποτελεσματικότητα, για να δούμε πέρα από τις διαχωριστικές γραμμές, γιατί το απαιτεί σύσσωμη η ελληνική κοινωνία, η οποία ανοιχτά έχει πλέον απορρίψει λογικές του τύπου «κατόπιν ενεργειών μας». 
Χρειάζεται επίσης και ειλικρίνεια, για να λέμε πού βρισκόμαστε και ποιο είναι το επόμενο βήμα, χωρίς να ωραιοποιούμε καταστάσεις, χωρίς υπερβολές, με ρεαλισμό και υπευθυνότητα.
Όταν θα φτάσουμε, κυρίες και κύριοι συνάδελφοι, στο ξέφωτο -και θα φτάσουμε- εγώ προσωπικά δεν έχω καμμία αμφιβολία ότι υπό το άπλετο πλέον φως, ο ελληνικός λαός θα μπορέσει να διακρίνει πάρα πολύ καλά ποιος έκανε τι και ποιος έλεγε αλήθεια όταν ήμασταν ακόμα στο σκοτάδι.
(Χειροκροτήματα από την πτέρυγα της Νέας Δημοκρατίας)","ΜΙΣΕΛ ΑΣΗΜΑΚΟΠΟΥΛΟΥ",41
"94052"," Ευχαριστούμε πολύ, κυρία συνάδελφε. 
Το λόγο έχει ο Βουλευτής του ΣΥΡΙΖΑ κ. Νικόλαος Βούτσης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"94053"," Κυρίες και κύριοι συνάδελφοι, η σημερινή συζήτηση είναι πάρα πολύ αποκαλυπτική. Από την πλευρά της Κυβέρνησης και ιδιαίτερα της Νέας Δημοκρατίας –όχι όμως μόνο- παρουσιάζεται για μια ακόμη φορά, ένα ολοκληρωμένο σχήμα και ιδεολογικό και πολιτικό για την παρούσα κατάσταση και επικοινωνιακό –θα έλεγα- διότι το είδαμε τις προηγούμενες εβδομάδες. 
Τι λέει αυτό το σχήμα; Πρώτον, λέει ότι σώζουμε τη χώρα –ο λαός θα δούμε τι θα γίνει- για τη χώρα όμως βασικά, είναι η κεντρική κατεύθυνση, με βάση την οποία συγκροτήθηκε η Κυβέρνηση. 
Δεύτερον, ότι υπάρχει ένα δημόσιο συμφέρον που αφορά τους πολίτες, έναντι των οποίων, «Vs» δηλαδή, είναι οι συντεχνίες –όπου, συντεχνίες είναι όλοι οι πολίτες κατά κοινωνική κατηγορία, οι ίδιοι πολίτες. Συμφέρει όμως αυτό το σχήμα, διότι χτυπώντας μια-μια κατηγορία την αντιπαραθέτουμε με τους πολίτες. Και επί μήνες τώρα, βλέπουμε να εξελίσσεται το σχέδιο του κοινωνικού αυτοματισμού –τι ωραία!- το σχέδιο του κατακερματισμού του κοινωνικού ιστού –επίσης, τι ωραία!- και ο λαός να φτάνει στα όρια της ανθρωπιστικής κρίσης. 
Έτσι καταρρίπτονται τα ταμπού. Δείτε τις εφημερίδες αυτών των ημερών, δείτε πόσο ευτυχείς είναι οι ταγοί του ακραίου νεοφιλελευθερισμού,  πολιτικά πρόσωπα στην Ελλάδα που επί δεκαετίες –τουλάχιστον τα είκοσι τελευταία χρόνια- θεωρούσαν πως θα έπρεπε να πέσουν οριστικά ορισμένα ταμπού και το ταμπού των ταμπού: η μονιμότητα των δημοσίων υπαλλήλων! Μόνο που αυτό θέλει συνταγματική αλλαγή, κύριε Βορίδη, που γελάτε. Με πραξικόπημα το αλλάζετε τώρα. Καταλάβατε;","ΝΙΚΟΛΑΟΣ ΒΟΥΤΣΗΣ",75
"94054"," Σιγά-σιγά.","ΜΑΥΡΟΥΔΗΣ ΒΟΡΙΔΗΣ",69
"94055"," Ε, ναι, τι να κάνουμε;
Λοιπόν, το τρίτο σχήμα, η τρίτη πλευρά αυτού του σχήματος, έχει τη διεθνή της πλευρά, η οποία είναι: «Ο κύκλος -λέει- η φάση έκλεισε, φως στο τούνελ, ρευστότητα στην αγορά, οι δείκτες, αξιοπιστία, μείναμε στην Ευρωζώνη». 
Επί δέκα μήνες λοιπόν, αυτό που έγινε οδήγησε σε ένα απτό αποτέλεσμα, μείναμε στην Ευρωζώνη. Δεν μείναμε γιατί αναγνώρισαν απαξάπαντες –και το ΔΝΤ και οι παράγοντες της Ευρωπαϊκής Ένωσης- ότι είναι λάθος εντελώς η συνταγή. Δεν μείναμε γιατί ο Σόιμπλε και η Μέρκελ ανακάλυψαν, από τον Οκτώβριο κιόλας, επισήμως ότι όποια χώρα φύγει –ή αν φύγει μια χώρα- αυτό το πράγμα δεν κρατιέται. Δεν μείναμε γιατί σε όλο το Νότο, σε όλες τις χώρες του Νότου, ανεξάρτητα του πολιτικού συσχετισμού των δυνάμεων, διαμορφώνονται μεγάλες αντιστάσεις στην παρούσα αρχιτεκτονική του ευρώ κ.λπ. Μείναμε γιατί ακολουθήθηκε η πολιτική των «yes-men» και άρα είναι μια συνταγή, την οποία θα πρέπει να συνεχίσουμε να ακολουθούμε. 
Δείτε, κυρίες και κύριοι. Δεν μπορούν να πεισθούν. Πείτε ότι εμείς δεν πειθόμεθα από λόγους ιδεοληψίας, ότι είμαστε κρατιστές κ.λπ. Ωστόσο δεν μπορούν να πεισθούν οι εκατόν είκοσι χιλιάδες νέοι που οδηγήθηκαν τέσσερα χρόνια τώρα, στις ουρές για τη μετανάστευση. Πηγαίνετε, πείστε τους!
Δεν μπορούν να πεισθούν οι επαγγελματικές ενώσεις και τα επιμελητήρια για τις χιλιάδες λουκέτα που έρχονται και έβγαλαν στις εκθέσεις τους, τους προηγούμενες μήνες, τις προηγούμενες εβδομάδες. Δεν μπορούν να πεισθούν οι ελάχιστοι που παίρνουν το επίδομα του ΟΑΕΔ, διακόσιες χιλιάδες μόνο, από τα δυο εκατομμύρια που είναι επί της ουσίας οι άνεργοι σήμερα, με τις γυναίκες που έχουν αποχωρήσει και κάθονται σπίτι για να κρατάνε τα μπόσικα, τα ελάχιστα όρια -ας πούμε- για την οικογένεια και τους ανέργους. Δεν μπορούν να πεισθούν οι πολίτες που ξέρουν ότι δόθηκαν 240 δισεκατομμύρια στις ιδιωτικές τράπεζες και ότι εσείς σήμερα, νομοθετείτε για τα σούπερ μάρκετ και τις μεγάλες αλυσίδες. Ένα-ένα πάρτε τα αυτά, για να δείτε περί τίνος πρόκειται! 
Δεν μπορούν να πεισθούν οι πολίτες που τους είχατε πει ό,τι είχατε πει για τα χαράτσια και που δεν μπορούν να τα αντέξουν, οι δανειολήπτες οικογενειάρχες που τους παραμυθιάζατε τόσον καιρό, ότι θα μπορέσουν με τις τράπεζες να βρουν μια διέξοδο και δεν φέραμε καμμία διέξοδο, τίποτα για να ψηφισθεί. Το παραβλέπετε αυτό, αφορά όλες τις ελληνικές οικογένειες. Δεν πείθονται προφανώς ούτε οι μικροί και οι μεγάλοι επενδυτές των ανανεώσιμων πηγών ενέργειας ούτε οι άνθρωποι που τους ρίχνετε στο φόβο. Όλη η δημοσιοϋπαλληλία ρίχνεται στο φόβο. Ο φόβος πάνω από την πόλη.
Και αν καθένας στον ιδιωτικό τομέα, από τα εκατομμύρια των ανθρώπων, έχει το φόβο μπροστά στον εργοδότη, πλέον ο δημόσιος υπάλληλος έχει το φόβο απέναντι σε ένα κράτος ανάλγητο και πελατειακό, που δεν θα αλλάξει συνήθειες –δυστυχώς, απ’ ό,τι φαίνεται- αλλά και απέναντι σε κάθε κατεργάρη, σε κάθε πολίτη, σε κάθε κακιωμένο, ο οποίος θα μπορεί να τον απειλεί είτε για αστική είτε για άλλη ευθύνη και θα μπορεί να τον οδηγεί σε παράλυση και κατά άτομο, το δημόσιο υπάλληλο και τη δημοσιοϋπαλληλία, εν συνόλω. 
Όλες αυτές οι κατηγορίες -ακούστηκαν κι άλλες προηγουμένως- είναι αυτές τις οποίες βάζετε απέναντι στον πολίτη. Δεν μου λέτε, αυτή η χώρα θα προχωρήσει χωρίς αυτούς; Απέναντι σε όλους αυτούς;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Δώστε μου ένα λεπτό ακόμη, κύριε Πρόεδρε.
Για να είμαστε σαφείς, η κρίση βαθαίνει στην Ευρώπη, η πολιτική της λιτότητας οδηγείται σε χρεοκοπία, επέρχονται σκληρές συγκρούσεις με διακυβεύματα και την αρχιτεκτονική του ευρώ και την ίδια την υπόσταση της Ευρωπαϊκής Ένωσης, με ευθύνες οι οποίες είναι γνωστές. Δεν μπορεί η χώρα μας να είναι σε απουσία από αυτήν την κρίση. Εσείς με ποιους είστε και πού είστε; 
Από την πλευρά μας, είμαστε πάρα πολύ σαφείς. Εργαζόμαστε για το μέτωπο όλων των ευρύτατων δυνατών αριστερών δυνάμεων για την ανατροπή αυτής της πολιτικής και για την ανατροπή αυτής της Κυβέρνησης. Εργαζόμαστε για το μέτωπο των εργαζομένων του Νότου και των χωρών του Νότου, για να αποκτήσουν άλλο προοδευτικό συσχετισμό μαζί με το μέτωπο των εργαζομένων του Βορρά. 
Δεν εκβιαζόμαστε. Διαμορφώνουμε ένα νέο πολιτικό συσχετισμό και θέλουμε αυτήν την ανατροπή και την αλλαγή –και αυτό είναι προς τους φίλους του ΚΚΕ- είτε πριν είτε αφού φύγει ο καπιταλισμός. Αυτό ας το βάλουμε στην άκρη. Αυτή η αλλαγή πρέπει να γίνει με το ευρύτατο μέτωπο όλων των δυνάμεων και στην κοινωνία και μέσα σε αυτήν την Αίθουσα!
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΒΟΥΤΣΗΣ",75
"94056","  Ευχαριστούμε πολύ.
Το λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Αντώνιος Μανιτάκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"94057","  Πριν μπω στο κύριο μέρος της ομιλίας μου, κύριε Πρόεδρε, θα ήθελα να κάνω δεκτή την τροπολογία με γενικό αριθμό κατάθεσης 505 και ειδικό 97 για τη Διεθνή Έκθεση της Θεσσαλονίκης και τη «HELEXPO», προκειμένου να ολοκληρωθεί ομαλά η συγχώνευση των δύο αυτών εταιρειών. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Αντώνιος Μανιτάκης καταθέτει το προαναφερθέν έγγραφο, το οποίο έχει ως εξής:
                                  (Να φωτογραφηθεί η σελ. 399)","ΑΝΤΩΝΙΟΣ ΜΑΝΙΤΑΚΗΣ",298
"94058"," Κυρίες και κύριοι Βουλευτές, αντικείμενο των ρυθμίσεων στο υπό κρίσιν νομοσχέδιο, που προέρχονται από το Υπουργείο Διοικητικής Μεταρρύθμισης, είναι κυρίως η επιτάχυνση της πειθαρχικής διαδικασίας και της απονομής της πειθαρχικής ευθύνης. 
Στον τομέα της πειθαρχικής ευθύνης έχουμε ήδη κάνει αποφασιστικές παρεμβάσεις με το ν. 4093/2012 και την καθιέρωση του θεσμού της αργίας και θα προχωρήσουμε και σε άλλες στο θεσμικό νομοσχέδιο που φέρνουμε άμεσα στη Βουλή αυτές τις ημέρες. 
Απώτερος σκοπός όλων αυτών των παρεμβάσεων που προηγήθηκαν και όσων έπονται, είναι να αυτονομηθεί η πειθαρχική διαδικασία και ευθύνη των δημοσίων υπαλλήλων από την ποινική. 
Η ανεξαρτησία της πειθαρχικής διαδικασίας ήταν και είναι καθιερωμένη στον Υπαλληλικό Κώδικα από παλιά. Στην πράξη όμως δεν λειτούργησε ποτέ, αλλά αντίθετα η ποινική ευθύνη απορρόφησε την πειθαρχική, την αδρανοποίησε και σε πολλές περιπτώσεις, ιδίως στα βαριά ποινικά αδικήματα, την εξαφάνισε, με αποτέλεσμα ποινικά υπόλογοι δημόσιοι υπάλληλοι για σοβαρά κακουργήματα να είναι προφυλακισμένοι ή φυλακισμένοι, να μένουν πειθαρχικά ατιμώρητοι και να εξακολουθούν να πληρώνονται, αλλά και το αντίστροφο. Δηλαδή, πειθαρχικά αθώοι δημόσιοι υπάλληλοι να είναι όμηροι ποινικών διώξεων και διαδικασιών, ενώ θα μπορούσαν να είχαν αθωωθεί, αν ενεργοποιούνταν τα πειθαρχικά συμβούλια και η πειθαρχική δίωξή τους. 
Στην πραγματικότητα δεν υπήρχε καν τα τελευταία χρόνια διαδικασία πειθαρχικής ευθύνης. Ήταν ανενεργής. Οι τεράστιες καθυστερήσεις της ποινικής δικαιοσύνης αποτελούσαν το άλλοθι για την πλήρη αδράνεια της πειθαρχικής διαδικασίας και φυσικά, για την ατιμωρησία των πειθαρχικά υπολόγων. Από την άλλη, η ίδια αδράνεια και οι σημαντικές καθυστερήσεις της πειθαρχικής διαδικασίας οδηγούσαν σε εγκλωβισμό των αδίκως πειθαρχικά διωκομένων, αφού η πειθαρχική διαδικασία αδρανούσε ή καθυστερούσε.
Θα αναφέρω μόνο τρεις ρυθμίσεις, που εμπεριέχονται στο παρόν νομοσχέδιο. Με τις προτεινόμενες διατάξεις επιδιώκεται κατ’ αρχήν σημαντική σύντμηση των προθεσμιών σε όλα τα στάδια της πειθαρχικής διαδικασίας τόσο στο πρωτοβάθμιο, όσο και στο δευτεροβάθμιο πειθαρχικό συμβούλιο. Σκεφτείτε ότι μέχρι σήμερα, ο προβλεπόμενος χρόνος ολοκλήρωσης της πειθαρχικής διαδικασίας ήταν τουλάχιστον σαράντα ολόκληροι μήνες. Τώρα ελπίζουμε ότι θα περιοριστεί στα δύο χρόνια. 
Ακόμη, με τις ρυθμίσεις που καταθέτουμε, ανατίθεται η παρακολούθηση της τήρησης της πειθαρχικής διαδικασίας και του σεβασμού των πειθαρχικών διατάξεων στο Σώμα Επιθεωρητών Ελεγκτών Δημόσιας Διοίκησης. 
Τέλος αναγνωρίζεται η συνταγματικά κατοχυρωμένη, από το 1927, δυνατότητα στο δημόσιο υπάλληλο να ασκεί απευθείας υπαλληλική προσφυγή ουσίας στο Συμβούλιο της Επικρατείας για τις αποφάσεις των πρωτοβάθμιων πειθαρχικών συμβουλίων, με τις οποίες επιβάλλεται η ποινή της οριστικής παύσης και του υποβιβασμού. 
Δεν καταργούμε το δευτεροβάθμιο πειθαρχικό συμβούλιο. Αυτό παραμένει αρμόδιο για τις ενστάσεις επί των υπολοίπων ποινών. Η ενεργοποίηση της πειθαρχικής διαδικασίας σημαίνει ότι, επιτέλους, η διοίκηση και οι δημόσιοι υπάλληλοι κρίνονται από το φυσικό τους δικαστή. Οι δημόσιοι υπάλληλοι θα πρέπει να μάθουν να αυτοπειθαρχούν, να αναλάβουν τις ευθύνες τους και να συναισθανθούν τα καθήκοντά τους. Δεν πρέπει να ξεχνούν ότι είναι υπηρέτες του κράτους και του λαού, ότι θα αξιολογούνται καθημερινά για τη δουλειά τους με βάση την απόδοσή τους, τους στόχους της υπηρεσίας τους και θα λογοδοτούν άμεσα, όταν παραβαίνουν ή δεν επιτελούν τα καθήκοντά τους.
Θα ήθελα ακόμα να απαντήσω και στις φωνές εκείνες που καλλιεργούν το φόβο και τον τρόμο στους δημοσίους υπαλλήλους, ζητώντας ή επισείοντας ή καταγγέλλοντας αθρόες και άκριτες, χωρίς λόγο και προηγούμενη κρίση, απολύσεις. Τους βεβαιώνουμε ότι είναι πάρα πολλοί οι δημόσιοι υπάλληλοι που επιτελούν με ευσυνειδησία τα καθήκοντά τους και όλοι αυτοί περιμένουν να τους αναγνωριστεί πρωτοβουλία και προσωπική ευθύνη, για να δείξουν την αξία τους.
Σ’ αυτούς λοιπόν, στηρίζεται η διοικητική μεταρρύθμιση και αυτούς θα ενεργοποιήσει και θα ανταμείψει, απαλλάσσοντάς τους από έναν άδικο στιγματισμό που προκαλούν ελάχιστοι υπάλληλοι. 
Θα αναφερθώ τώρα σε ένα άλλο θέμα που είναι πιο επίκαιρο. 
Κυρίες και κύριοι Βουλευτές, δράττομαι της ευκαιρίας, πριν κατέβω από το Βήμα, να πω δύο λόγια για ένα καυτό θέμα που έγινε αντικείμενο σκληρών διαπραγματεύσεων, απασχόλησε τους τρεις Αρχηγούς και αποτυπώθηκε σε μία κοινή τους ανακοίνωση πριν από δεκαπέντε μέρες περίπου.
Όπως γνωρίζετε, η Κυβέρνηση ανέλαβε την ευθύνη –και το επιβεβαίωσαν οι τρεις Αρχηγοί με τις δηλώσεις τους- να λάβει όλα εκείνα τα μέτρα, ώστε νομίμως και τηρώντας όλες τις συνταγματικές εγγυήσεις του κοινωνικού κράτους δικαίου, να αποχωρήσουν από το δημόσιο δεκαπέντε χιλιάδες υπάλληλοι, που υπηρετούν στο σύνολο του δημόσιου τομέα.
Αυτό σημαίνει ότι ο αριθμός αυτός δεν προέρχεται αποκλειστικά από τις είκοσι πέντε χιλιάδες υπαλλήλων που πρόκειται να μετακινηθούν, όπως διαδίδεται ή πιστευόταν μέχρι σήμερα. 
 Η κινητικότητα των είκοσι πέντε χιλιάδων υπαλλήλων είναι αποσυνδεδεμένη –όπως αποδείξαμε το Νοέμβριο του 2012, με τη μετακίνηση δύο χιλιάδων υπαλλήλων αορίστου χρόνου- αριθμητικά από τις δεκαπέντε χιλιάδες αποχωρήσεις. Κύριος σκοπός της κινητικότητας είναι και παραμένει η ορθολογική ανακατανομή του ανορθολογικά κατανεμημένου προσωπικού και όχι οι αποχωρήσεις. Άλλο αν από τη διαδικασία της κινητικότητας κάποιοι προτιμήσουν με τη θέλησή τους την αποχώρηση παρά τη μετακίνησή τους. 
Υπενθυμίζω ότι από αυτές τις δεκαπέντε χιλιάδες, οι τέσσερις χιλιάδες προγραμματίζεται να αποχωρήσουν μέχρι το Δεκέμβριο του 2014 και οι υπόλοιποι έντεκα χιλιάδες το 2014, στη βάση ενός τριμηνιαίου προγραμματισμού.
Κάθε άλλος αριθμός για είκοσι πέντε χιλιάδες απολύσεις ή για εκατόν πενήντα χιλιάδες απολύσεις ή ακόμη για διακόσιες έξι χιλιάδες απολύσεις, είναι παντελώς αβάσιμος και όσοι τον επικαλούνται, το κάνουν για εκφοβισμό ή για δημιουργία τρομοκρατικών εντυπώσεων ή για μικροπολιτικούς στόχους. Είναι δεκαπέντε χιλιάδες οι αποχωρήσεις σε ένα σύνολο εξακοσίων πενήντα χιλιάδων υπαλλήλων. 
Αναφέρω τις πηγές των αποχωρήσεων, όπως τις σχεδιάζει η Κυβέρνηση με τη συνδρομή του Κυβερνητικού Συμβουλίου Μεταρρύθμισης και κατόπιν εισήγησης της κυβερνητικής ομάδας υποστήριξης, όπως αυτή συντονίζεται από τον Υπουργό Διοικητικής Μεταρρύθμισης και τον Υπουργό Επικρατείας:
Πηγή πρώτη, οι πειθαρχικά υπόλογοι υπάλληλοι που θα κριθούν απολυτέοι, με τελεσίδικη δικαστική απόφαση του αρμόδιου δικαστηρίου ουσίας, που στην προκειμένη περίπτωση είναι το Συμβούλιο της Επικρατείας.","ΑΝΤΩΝΙΟΣ ΜΑΝΙΤΑΚΗΣ",298
"94059"," Μέχρι τότε πάνε σε αργία;","ΑΠΟΣΤΟΛΟΣ ΑΛΕΞΟΠΟΥΛΟΣ",13
"94060"," Πηγή δεύτερη, από την κατάργηση των νομικών προσώπων ιδιωτικού δικαίου και από τη λύση των συμβάσεων του προσωπικού που υπηρετούν σε αυτά.
Πηγή τρίτη, από την αποτίμηση των προσόντων, δηλαδή από την αξιολόγηση των προσόντων που θα γίνει, κατά την επανατοποθέτηση του προσωπικού στις νέες διευθύνσεις των δημόσιων υπηρεσιών, των Υπουργείων, των νομικών προσώπων δημοσίου δικαίου, η οποία γίνεται αμέσως μετά την αξιολόγηση των δομών και εν όψει της μετακίνησης του πλεονάζοντος προσωπικού, σε άλλη δημόσια υπηρεσία, που έχει διαπιστωμένα κενά, όπως αυτά προκύπτουν από τα σχέδια στελέχωσης. 
Πηγή τέταρτη, από την εθελούσια έξοδο όλων όσοι, ενώ βρίσκονται σε καθεστώς διαθεσιμότητας, αργίας ή αναγκαστικής μετακίνησης λόγω κινητικότητας, προτιμήσουν να αποχωρήσουν από το δημόσιο με τη θέλησή τους, λαμβάνοντας αποζημίωση που δικαιούνται ή εξαγοράζοντας τρία πλασματικά έτη, αρκεί να μη βρίσκονται τρία χρόνια πριν από την πλήρη συνταξιοδότηση. 
Τέλος υπάρχει και μία άλλη πηγή ενσωματωμένη, ωστόσο, στις προηγούμενες. Κατά την αποτίμηση των προσόντων και με αφορμή την αξιολόγηση των δομών και τα σχέδια στελέχωσης των υπηρεσιών και οργανισμών, θα ελεγχθούν και θα αξιολογηθούν αναγκαστικά τα τυπικά προσόντα όλων όσοι απασχολούνται στο δημόσιο, θα ελεγχθεί η νομιμότητα της έννομης σχέσης που τα συνδέει με αυτά, η πραγματική συνδρομή των τυπικών προσόντων  που επικαλούνται και θα γίνει βέβαια πιστοποίηση των προσόντων και των δικαιολογητικών τους.
Δεν έχουν καμμία θέση στο δημόσιο και δεν είναι βέβαια δημόσιοι υπάλληλοι όσοι δεν τους συνδέει έγκυρη έννομη σχέση με το δημόσιο ή δεν έχουν καν σύμβαση, εν ισχύι, πρόσληψης σε αυτό. Οι συγκεκριμένες αποχωρήσεις δεν αποβλέπουν πάντως στη μείωση του προσωπικού των δημοσίων υπαλλήλων, αφού η προβλεπόμενη μείωση του αριθμού των δημοσίων υπαλλήλων επιτυγχάνεται ούτως ή άλλως, όπως επανειλημμένως έχουμε πει και με το παραπάνω, με τις συνταξιοδοτήσεις. 
Επομένως οι σχεδιαζόμενες αναγκαστικές αποχωρήσεις αποβλέπουν αποκλειστικά στην άμεση ποιοτική ανανέωση του προσωπικού, αφού για καθεμία αναγκαστική αποχώρηση, θα εισέρχεται στο δημόσιο ένας νέος δημόσιος υπάλληλος, που έχει προηγουμένως διαγωνιστεί, έχει πετύχει σε διαγωνισμό του ΑΣΕΠ και περιμένει χρόνια τώρα υπομονετικά, πιστώσεις ή κενά για μία θέση στο δημόσιο.
Οι στόχοι μας είναι πλέον ποιοτικοί και όχι μόνο ποσοτικοί. Έτσι με την επείγουσα ποιοτική αναβάθμιση του προσωπικού, θέλουμε να αντιμετωπίσουμε μια κοινωνική αδικία. Απομακρύνουμε τους υπαλλήλους, που διαπιστωμένα δεν έχουν τα προσόντα του δημοσίου υπαλλήλου, που δεν έχουν καν προσληφθεί ή έχουν κριθεί ως ακατάλληλοι ή ως ανίκανοι από τα αρμόδια πειθαρχικά ή δικαστικά όργανα ή έχουν καταδικαστεί πειθαρχικά και στη θέση τους τοποθετούμε υπαλλήλους άξιους και νέους. Άρα υπηρετούμε έμπρακτα την αξιοκρατία. 
Μεταξύ των άλλων, καταπολεμούμε έναν εσωτερικό, άδηλο και ύπουλο εχθρό της μεταπολιτευτικής μας δημοκρατίας, που την οδηγούσε σε μαρασμό, σε απαξίωση και σε πλήρη εκφυλισμό των αντιπροσωπευτικών της θεσμών, τη φαυλοκρατία και την πελατοκρατία. 
Με αυτήν τη συναίσθηση της εθνικής, συλλογικής ευθύνης απέναντι στον τόπο, η τρικομματική Κυβέρνηση με τη στήριξη της κυβερνώσας Πλειοψηφίας, είναι αποφασισμένη να προχωρήσει αποφασιστικά στη ριζική αναδιάρθρωση και αναβάθμιση της Δημόσιας Διοίκησης και κυρίως, στην ποιοτική και αξιοκρατική ανανέωση των δημοσίων υπαλλήλων. 
Σας ευχαριστώ. 
(Χειροκροτήματα)","ΑΝΤΩΝΙΟΣ ΜΑΝΙΤΑΚΗΣ",298
"94061"," Σας ευχαριστούμε, κύριε Υπουργέ. 
Κυρίες και κύριοι συνάδελφοι, εισερχόμεθα τώρα στο στάδιο των δευτερολογιών. 
Το λόγο έχει για έξι λεπτά η κ. Φεβρωνία Πατριανάκου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"94062"," Ευχαριστώ, κύριε Πρόεδρε. 
Η σημερινή συζήτηση είχε ιδιομορφίες σε σχέση με τις προηγούμενες. Οι συνάδελφοι της Αντιπολίτευσης ήταν σε εξαιρετικά δύσκολη θέση, γιατί κάτι αλλάζει. 
Υπήρξε συνάδελφος που σηκώθηκε και είπε ότι το κεφάλαιο εξακολουθεί να έχει αμύθητα κέρδη. Σε ποια χώρα ζούμε; Δεν βλέπουν την ανεργία που έχει φτάσει στο 27%; Δεν βλέπουν ένα εκατομμύριο χαμένες θέσεις εργασίας; Για ποια αμύθητα κέρδη μιλάτε, κυρίες και κύριοι; Με νύχια και με δόντια προσπαθούν αυτήν τη στιγμή οι επιχειρήσεις να κάνουν τζίρο. 
Άλλος συνάδελφος σηκώθηκε και είπε ότι επί σοσιαλισμού οι εργαζόμενοι είχαν σπίτια. Ξέχασε όμως να μας πει ότι δεν είχαν φαΐ να φάνε. 
Κάποιος άλλος είπε ότι οι ληξιπρόθεσμες ρυθμίσεις είναι το «τυράκι». Το «τυράκι» για ποιο πράγμα, κύριοι συνάδελφοι; Οκτώ μήνες αγωνιζόμασταν και λέγαμε ότι το πρώτο πράγμα που πρέπει να γίνει είναι να ρυθμιστούν οι οφειλές προς το δημόσιο, προς τα ασφαλιστικά ταμεία και τα δάνεια. Όμως έρχονται ρυθμίσεις και για τα δάνεια. Και αυτά «τυράκι» θα είναι; 
Άλλος συνάδελφος μας εγκάλεσε γιατί μπαίνει φόρος στα σπίτια. Και από τον ίδιο χώρο άλλος συνάδελφός του μας εγκαλούσε, γιατί δεν είναι έτοιμο το περιουσιολόγιο, προκειμένου να μπει δίκαιος φόρος στα σπίτια. 
Άλλος συνάδελφος επικαλέστηκε ότι μ’ αυτό το νομοσχέδιο γίνεται ένα πολύ μεγάλο πογκρόμ, γιατί αυξάνονται κατά δύο, οι ώρες εργασίας των εκπαιδευτικών. 
Και άλλος μας εγκάλεσε για αντισυνταγματικότητα και ότι είμαστε υποτελείς, διότι καταργείται η προηγούμενη ακρόαση. Και το επιχείρημα ήταν ότι καταργείται το δευτεροβάθμιο πειθαρχικό συμβούλιο, ότι ήδη υπάρχει η προηγούμενη ακρόαση στο πειθαρχικό και η απευθείας προσφυγή στο Συμβούλιο της Επικρατείας. 
Κυρίες και κύριοι συνάδελφοι, υπάρχει ένα ακόμα θέμα, διότι ακόμα και επικοινωνιακά, επί μία εβδομάδα, αντί να συζητείται αυτό καθαυτό το νομοσχέδιο και οι προβλέψεις του, συζητούσαμε για ρυθμίσεις που δεν απεσύρθησαν, διότι ουδέποτε κατετέθησαν. 
Καταλαβαίνω γιατί είναι σε δύσκολη θέση πλέον όλοι αυτοί που ασκούσαν μέχρι τώρα κριτική, διότι αιφνιδιάστηκαν. Μετά από τρία χρόνια, μετά από οκτώ συνεχή νομοσχέδια τα οποία έφερναν νέες περικοπές μισθών και συντάξεων, νέες φορολογικές επιβαρύνσεις, νέες επιβαρύνσεις σε μισθούς, σε άμεσους κι έμμεσους φόρους, νέα χαράτσια, νέες εισφορές, έρχεται ένα νομοσχέδιο που φέρνει ουσιαστικές ελαφρύνσεις που, κυρίως, ανακουφίζουν τις επιχειρήσεις, τα μεσαία στρώματα, τους οικονομικά ασθενέστερους.
Και βεβαίως, αυτό που τίθεται -και σωστά το έθεσε η συνάδελφος, εκπρόσωπος Τύπου του κόμματός μας- είναι ότι πλέον είμαστε υποχρεωμένοι με τρόπο συνεπή και διαρκή, να υπηρετήσουμε αλλαγές και μεταρρυθμίσεις, όχι γιατί τις επιβάλλει το μνημόνιο, αλλά γιατί ο δρόμος αυτός είναι ο δρόμος που θα μας οδηγήσει στην έξοδο από το μνημόνιο.
Γιατί, κυρίες και κύριοι συνάδελφοι, δεν χρειαζόμαστε κανένα μνημόνιο για να καταγράψουμε πόσους δημοσίους υπαλλήλους έχουμε, πόσους συνταξιούχους έχουμε, πόσους πραγματικά αναπήρους έχουμε. Δεν χρειαζόμαστε κανένα μνημόνιο για να καταγράφουμε τους θανάτους και τις φυσικές μεταβολές. Δεν χρειαζόμαστε κανένα μνημόνιο για να ενοποιήσουμε τα ασφαλιστικά μας ταμεία, για να κάνουμε την ηλεκτρονική συνταγογράφηση, για να ελέγξουμε τις φαρμακευτικές δαπάνες, για να κάνουμε επιτέλους ηλεκτρονικές τις δημόσιες προμήθειες, για να κάνουμε απλοποίηση του φορολογικού συστήματος, για να πατάξουμε τη γραφειοκρατία, για να κάνουμε ταχύτερη απονομή της δικαιοσύνης, για να κάνουμε ισχυρούς ελεγκτικούς μηχανισμούς, για να κάνουμε άνοιγμα των επαγγελμάτων, για να κάνουμε επιτέλους ένα κράτος αντάξιο ενός σύγχρονου πολίτη.
Με το παρόν νομοσχέδιο οι διατάξεις που φέραμε, οι διατάξεις που έφερε η Κυβέρνηση, διακανονίζουν τις ληξιπρόθεσμες οφειλές σε πολλές δόσεις. Διαχωρίζει για πρώτη φορά αυτούς που έχουν πραγματική οικονομική αδυναμία από αυτούς που είναι συστηματικά ασυνεπείς. Γίνεται κατηγοριοποίηση των οφειλών σε σχέση με το ύψος τους. Ευνοούνται οι οφειλέτες με πολύ μεγάλο αριθμό δόσεων κάτω από τις 5.000 ευρώ. Εισάγονται διευκολύνσεις για το ΦΠΑ. Ρυθμίζονται οι οφειλόμενες ασφαλιστικές εισφορές. Μειώνεται το τέλος για τη ΔΕΗ –έτσι ο κόσμος ξέρει το ΕΕΤΗΔΕ- κατά 15%. Συστήνεται θέση εθνικού συντονιστή για την καταπολέμηση της διαφθοράς και υπάγεται κατευθείαν στον Πρωθυπουργό. Γίνεται σύντμηση του χρόνου για ταχύτερη ολοκλήρωση των πειθαρχικών διαδικασιών. Εναρμονιζόμαστε νομοθετικά με την οδηγία  7/2011 που αφορά την καταπολέμηση της καθυστέρησης πληρωμών στις εμπορικές συναλλαγές. Και για πρώτη φορά τίθεται και στο δημόσιο προθεσμία να είναι συνεπές απέναντι στις υποχρεώσεις του, βάζοντάς του μάλιστα υποχρεωτικούς τόκους υπερημερίας, χωρίς προηγούμενη όχληση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Όλα αυτά δεν έγιναν ως διά μαγείας. Έγιναν, διότι το εκλογικό αποτέλεσμα το οποίο προέκυψε τον Ιούνιο του 2012, έδωσε εντολή σε τρία κόμματα να φτιάξουν Κυβέρνηση εθνικής ευθύνης και με συγκεκριμένη πολιτική και συγκεκριμένο πρόγραμμα, αλλάζοντας πλήρως το μείγμα πολιτικής που μέχρι εκείνη την ώρα, εφαρμοζόταν και προκειμένου να αναταχθεί η αξιοπιστία της χώρας, έγιναν μία σειρά κινήσεις ούτως ώστε μέσω της αλληλεγγύης και της κοινωνικής συνοχής, να βρει πάλι η μεσαία τάξη το βηματισμό της και η έξοδος της χώρας από το μνημόνιο να γίνει όσο το δυνατόν ταχύτερα.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΦΕΒΡΩΝΙΑ ΠΑΤΡΙΑΝΑΚΟΥ",422
"94063","  Ευχαριστούμε, κυρία συνάδελφε.
Το λόγο έχει ο εισηγητής του ΣΥΡΙΖΑ κ. Ευκλείδης Τσακαλώτος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"94064"," Ευχαριστώ, κύριε Πρόεδρε.
Αρχίζω με τις αναγνώσεις του κ. Στουρνάρα, που μας είπε ότι τα «THE ECONOMIST» και «NEW YORK TIMES», καθώς και η τράπεζα Morgan Grenfell λένε καλά λόγια. Και τον προκαλώ να μας αναφέρει έναν οικονομολόγο, μία επενδυτική τράπεζα, έναν οικονομικό οργανισμό που να λέει ότι μέχρι το 2022 η Ελλάδα μπορεί συγχρόνως, να έχει 4% και 5% ρυθμούς ανάπτυξης και 4% και 5% πρωτογενές πλεόνασμα. Αυτό τον προκαλώ. Εδώ είμαστε να δούμε ποιος πιστεύει αυτό το πρόγραμμα, γιατί είναι αυτό που έχετε υπογράψει.
Μας είπατε ότι δεν μπορούμε να προβλέψουμε, ότι κάνουμε λάθος προβλέψεις. Σας λέω ξανά τι προβλέψαμε για την ανεργία. Στον προϋπολογισμό, πριν από πέντε μήνες, μας λέγατε ότι η ανεργία δεν θα αυξηθεί πάνω από 0,4% και ότι θα φτάσει στο 22,8% και ήδη τώρα είναι στο 27%. 
Αρχίζω με τον κ. Μπέζα που είπε πάλι σήμερα, αυτό που είπε η κ. Πατριανάκου χθες στην επιτροπή. Μας είπε ότι ο κ. Τσίπρας δεν πρέπει να λέει εκτός Ελλάδας ότι δεν μπορούμε να ξεπληρώσουμε το χρέος μας. Μα τον κ. Στουρνάρα δεν τον ακούει κανένας απ’ αυτήν την Κυβέρνηση, που λέει ότι, όταν θα είμαστε καλά παιδιά, θα μας κόψουν το χρέος και άρα ήδη αναγνωρίζει ο δικός σας Υπουργός ότι δεν μπορούμε να το ξεπληρώσουμε;
Δεν είναι αυτή μόνο η διαφορά μας, κυρίες και κύριοι συνάδελφοι, γιατί η μεγάλη μας διαφορά σ’ αυτήν την Αίθουσα είναι μεταξύ αυτών, που στην καρδιά τους και στην ιδεολογία τους υποστηρίζουν τις μειώσεις μισθών, υποστηρίζουν τις μειώσεις συντάξεων, τις άθλιες εργασιακές σχέσεις και μετά –λένε- θα λυθούν τα χρέη μας και θα γίνει το κούρεμα και η Αριστερά εδώ πέρα, ισχυρίζεται ότι πρέπει να γίνει, για να μη μειωθούν οι μισθοί, για να μη μειωθούν οι συντάξεις. 
Αυτή είναι η διαφορά μας, κύριε Χρυσοχοΐδη, που μας είπατε ότι η Ευρώπη αλλάζει. Δεν είναι ότι εμείς δεν βλέπουμε ότι θα έλθουν κάποτε και η δημοσιονομική ένωση και η τραπεζική ένωση, αλλά εμείς θέλουμε η δημοσιονομική ένωση και η τραπεζική ένωση να έχουν κρατήσει κάτι από την αίγλη που είχατε παλιά ως σοσιαλδημοκράτες, καθώς και το κοινωνικό μοντέλο, γιατί αυτό που υποστηρίζετε εσείς, είναι να γίνει η τραπεζική ένωση, να γίνει η δημοσιονομική ένωση, όταν ήδη έχει καταρρεύσει αυτό το κοινωνικό μοντέλο, γιατί δεν μπορείτε πια να έχετε καμμία σχέση με την παλιά σοσιαλδημοκρατία. 
Μας λέει ο κ. Βορίδης: «Μα τι θα κάνατε εσείς; Ποια είναι η λύση που δίνετε για το χρέος και για το έλλειμμα;». Του λέμε αυτό που πιστεύαμε παλιά όλοι οι κεντρώοι και όλοι οι αριστεροί και όλοι οι μαρξιστές, ότι δηλαδή, όταν έχεις ένα μεγάλο χρέος και έχεις μεγάλο έλλειμμα, το λάθος των δεξιών και των νεοφιλελευθέρων είναι, να έχουν ως στόχο το έλλειμμα. Όταν αρχίζεις να έχεις ως στόχο το έλλειμμα, αυτό που θα κάνεις τελικά, θα είναι να καταφέρεις να μπεις στην παγίδα χρέους, γιατί δεν είναι ότι δεν ενδιαφερόμαστε ούτε για το χρέος ούτε για το έλλειμμα. Ξέρουμε ότι αυτό πρέπει να πέσει κάποια στιγμή, αλλά ξέρουμε ότι θα πέσει ως αποτέλεσμα. Το δικό σας λάθος δεν είναι ότι έχετε μία μέριμνα για το έλλειμμα και για το χρέος. Είναι ότι αρχίσατε μ’ αυτό, ότι δεν μάθατε τίποτα από τη δεκαετία του ’30.
Τέλος θα πω κάτι και για τον κ. Βορίδη, που μας λέει ότι εμείς υποστηρίζουμε την παλιά Ελλάδα και ότι υποστηρίζουμε κάθε επαγγελματική ομάδα. Ξαναλέω αυτό που είπα στην πρώτη μου ομιλία. Για ατέλειες στις αγορές δεν έχετε ακούσει ποτέ εσείς, οι οικονομολόγοι της Νέας Δημοκρατίας, του ΠΑΣΟΚ και της ΔΗΜΑΡ, ότι υπάρχουν ασύμμετρες πληροφορίες και άρα πρέπει να προστατεύσουμε τους καταναλωτές και γι’ αυτό πρέπει να υπάρχουν ρυθμίσεις; Δεν έχετε ακούσει τίποτα για δημόσια αγαθά και ότι ο ιδιωτικός τομέας δεν παρέχει στη σωστή ποσότητα εκπαίδευση και κατάρτιση και άρα γι’ αυτό πρέπει να ρυθμίσουμε την αγορά; Αυτά τα ξεχάσατε και δεν ξέρετε τίποτα απ’ αυτά που διδάσκουμε στους φοιτητές μας οι ορθόδοξοι οικονομολόγοι για τις ρυθμίσεις και γιατί είναι αναγκαίες; 
Θέλω να τελειώσω με την εξής σκέψη που δεν την έχω συμφωνήσει με τον Αλέξη Τσίπρα, τον Πρόεδρο της Κοινοβουλευτικής μας Ομάδας: Να δώσουμε μία υπόσχεση, ότι όταν εμείς θα καταργήσουμε το μνημόνιο, δεν θα το κάνουμε με τη διαδικασία του κατεπείγοντος, γιατί εγώ θέλω ο Μάκης Βορίδης να έχει όλο το χρόνο που μπορούμε να του δώσουμε, για να μας λέει ότι παρ’ όλο που εμείς καταργούμε το μνημόνιο, συνεχίζουν να μειώνονται οι μισθοί. Θέλω ο Κυριάκος Μητσοτάκης να έχει όλο το χρόνο που μπορούμε να του δώσουμε, για να συνεχίζει να λέει ότι παρ’ όλο που εμείς καταργούμε το μνημόνιο, πρέπει να συνεχιστούν οι απολύσεις στο δημόσιο.
Θέλω κι ο Μιχάλης ο Χρυσοχοΐδης να έχει όλο το χρόνο, για να μας πει ότι το κοινωνικό μοντέλο της σοσιαλδημοκρατίας δεν μπορούμε  να το υποστηρίξουμε σε μια παγκοσμιοποιημένη οικονομία. 
Γι’ αυτό ελπίζω ότι, όταν θα έρθουμε εμείς στην εξουσία, θα κυβερνήσουμε και πιο δημοκρατικά και χωρίς τέτοιες διαδικασίες, γιατί, όπως το μέσον είναι το μήνυμα για εσάς και η δημοκρατία είναι πάντα το πρόβλημα και ποτέ μέρος της λύσης, για εμάς και η δημοκρατία και η ανάπτυξη και η δικαιοσύνη είναι μέρος της λύσης και όχι του προβλήματος. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΚΛΕΙΔΗΣ ΤΣΑΚΑΛΩΤΟΣ",510
"94065"," Ευχαριστούμε, κύριε συνάδελφε. 
Το λόγο έχει ο ειδικός αγορητής του ΠΑΣΟΚ κ. Οδυσσέας Κωνσταντινόπουλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"94066"," Ευχαριστώ, κύριε Πρόεδρε. 
Ολοκληρώνεται σήμερα η συζήτηση και νομίζω ότι η αιτιολογική έκθεση που έχουμε στα χέρια μας, αποτυπώνει το δεύτερο μέρος μιας ιστορικής περιόδου. Για το πρώτος μέρος, δηλαδή για το πώς φτάσαμε στην κρίση, έχουμε μιλήσει και έχουμε ξοδέψει πολύ χρόνο και δεν θα αναφερθώ. 
Το δεύτερο μέρος, στο οποίο συμμετείχα και εγώ και η Κοινοβουλευτική Ομάδα του ΠΑΣΟΚ, είναι το μέρος των προσπαθειών που κάναμε, για να φτάσουμε στο σημερινό αποτέλεσμα. Για εμάς είναι μια πολύ σημαντική περίοδος. Πιστεύω ότι όλοι αυτοί που συμμετέχουν σήμερα στην τρικομματική Κυβέρνηση και τη στηρίζουν, κατανοούν και καταλαβαίνουν ότι ήταν μια δύσκολη αλλά ουσιαστική περίοδος για τη χώρα και τους πολίτες. 
Υπάρχει και η τρίτη περίοδος, που είναι το τι θα κάνουμε από εδώ και πέρα, να μιλήσουμε, δηλαδή, για το εθνικό σχέδιο ανασυγκρότησης της χώρας, και χαιρόμαστε πάρα πολύ που και ο Αρχηγός της Αξιωματικής Αντιπολίτευσης θέλει να φτιάξει ένα τέτοιο ανάλογο σχέδιο. Μέσα σ’ αυτά, κύριοι Υπουργοί, είναι και η ανακούφιση των ανθρώπων που πλήττονται από την ανεργία. 
Σήμερα έγινε μία σημαντική πρόοδος με το να αποδεχθεί η Κυβέρνηση το πρώτο άρθρο της τροπολογίας μας, πολύ σημαντική, γιατί θα δώσουμε σε πολλούς ανθρώπους μια ανάσα, θα δώσουμε τη δύναμη να στηρίξουμε όλη αυτήν την προσπάθεια και να μη γίνει κοινωνική έκρηξη. Όμως ελπίζω ότι μέχρι το τέλος της συνεδρίασης, από την Κυβέρνηση θα ενταχθούν και τα υπόλοιπα κομμάτια, πράγμα που θα αποδείξει ότι η τρικομματική Κυβέρνηση κατανοεί τις ανάγκες της κοινωνίας και όχι τις ανάγκες του ΠΑΣΟΚ. 
Κυρίες και κύριοι συνάδελφοι, παρ’ όλο που δεν είναι εδώ ο Υπουργός θα ήθελα να κάνω μία επισήμανση πάλι για τα ληξιπρόθεσμα. Αναγνωρίζουμε τις προσπάθειες της Κυβέρνησης και, όπως ξέρετε, εμείς δεν κάνουμε τους προπονητές από την εξέδρα και κατανοούμε τις δυσκολίες που υπάρχουν με την τρόικα. 
Ελπίζω -και πιστεύω- ότι έστω και την τελευταία στιγμή θα διευρυνθεί το πλαίσιο έτσι, ώστε περισσότεροι πολίτες, περισσότεροι δικαιούχοι να μπορούν να μπουν σ’ αυτές τις ρυθμίσεις. Είναι αμαρτία να βρεθούμε προ τετελεσμένων γεγονότων, όπως βρεθήκαμε με τον ειδικό φόρο κατανάλωσης στο πετρέλαιο. 
Πιστεύω, κύριοι Υπουργοί –και σας το λέω με πολύ μεγάλη συμπάθεια και υποστήριξη- ότι αξίζει να το προσπαθήσουμε μέχρι και την τελευταία στιγμή. 
Ολοκληρώνω την ομιλία μου με μία φράση από ένα θιασώτη της χούντας των νεοναζί, του Θεοφιλογιαννάκου, που είπε ότι θα πάμε στο κελί 33. Θέλω να ξέρει ότι εγώ δεν είμαι ήρωας και ούτε φιλοδοξώ να γίνω ήρωας. Όμως θα ήταν τιμή σε κάθε προοδευτικό άνθρωπο να μπει στη φυλακή και σε κάποιο κελί από τους νεοναζιστές. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)","ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ",270
"94067"," Το λόγο έχει ο ειδικός αγορητής των Ανεξάρτητων Ελλήνων κ. Νότης Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε. 
Η συζήτηση στο σημερινό νομοσχέδιο θα έλεγα ότι κινήθηκε σε τρεις άξονες. Ο πρώτος άξονας αφορά τον τρόπο με τον οποίο αντιλαμβάνεται η Πλειοψηφία της Βουλής τα ζητήματα που αφορούν το κατεπείγον ή τα ζητήματα της αντισυνταγματικότητας. 
Νομίζω ότι κατά τη συζήτηση που διεξήχθη, ακούστηκαν διάφορες απόψεις, όπως ότι η χώρα συνεχίζει να είναι σε κατάσταση έκτακτης ανάγκης και ως εκ τούτου, μπορούν οι της τρικομματικής συγκυβέρνησης να προσφεύγουν σε διαδικασίες τέτοιες, οι οποίες επί της ουσίας, να αμφισβητούν τη συνταγματική τάξη. Δηλαδή, τι μας είπαν; 
Έγινε ένσταση και κάναμε παρατηρήσεις για το γεγονός ότι δεν μπορεί σε ένα και μοναδικό άρθρο να συμπεριλαμβάνονται ρυθμίσεις, οι οποίες είναι ανομοιογενείς, ρυθμίσεις οι οποίες αφορούν υπουργεία, ρυθμίσεις που αφορούν διαφορετικά αντικείμενα. Αυτό, πέραν των άλλων, παραβιάζει το άρθρο 60 του Συντάγματος, κατά το οποίο ο Βουλευτής πρέπει να έχει τη δυνατότητα της ελεύθερης  έκφρασης γνώμης. Όταν σε ένα και μοναδικό άρθρο το μόνο που ζητάτε από το Βουλευτή, είναι να αποδεχθεί ή να μην αποδεχθεί διαφορετικές ρυθμίσεις, για τις οποίες ενδεχομένως να έχει και διαφορετική άποψη, αυτό είναι πλήρης καταπάτηση της συνταγματικής τάξης και της συνταγματικής ελευθερίας σε σχέση με την έκφραση γνώμης του Βουλευτή. 
Μας είπαν ότι αυτό εντάσσεται στη λογική της κατάστασης έκτακτης ανάγκης που έχει η χώρα. Κάθε διαδικασία εφαρμογής του μνημονίου θα γίνεται μόνο με ένα άρθρο. Αυτό, συνάδελφοι, έχει μια μεγάλη αντίφαση, διότι εσείς έχετε φέρει εφαρμοστικούς νόμους του μνημονίου 2 και 3, αλλά με τελείως διαφορετική δομή και με διαφορετικά άρθρα. 
Το μόνο που νομίζω, συνάδελφοι, ότι έχει ενδιαφέρον, σε σχέση με αυτό που αιτιολογήσατε, ότι θα χρειάζεται -πάντα κατ’ εσάς- το άρθρο μόνο, για να ρυθμίζει αυτά τα θέματα, είναι ότι δεν θα πρέπει να παραπονεθείτε, συνάδελφοι, όταν μια αντιμνημονιακή πλειοψηφία σ’ αυτή τη Βουλή με άρθρο μόνο, θα καταργήσει όλα τα μνημόνια, όλες τις συμβάσεις και όλους τους νόμους που έχουν εκδοθεί, σε εκτέλεση των μνημονίων.
Δεύτερο επίπεδο παρατηρήσεων και συζητήσεων, κύριε Πρόεδρε, είναι η γενικότερη συζήτηση για το μνημόνιο. Ακούσαμε ενδιαφέροντα συμπεράσματα, όπως ότι δεν είναι υπέρ του μνημονίου όσοι έχουν ψηφίσει τα μνημόνια και ότι είναι ρεαλιστές. Ρεαλισμός σημαίνει τι; Να αποδέχεσαι, να ψηφίζεις πράγματα τα οποία καταστρέφουν την οικονομία της χώρας; 
Μας είπαν ότι πιάνουν τόπο οι θυσίες. Πώς έπιασαν τόπο; Με ένα εκατομμύριο τριακόσιες πενήντα χιλιάδες ανέργους; Με χιλιάδες μαγαζιά κλειστά; Με χαράτσια και φορομπηχτική πολιτική; 
Και αυτή η περίφημη ρευστότητα που έρχεται από την ανακεφαλαιοποίηση; Θυμάστε, κύριοι Βουλευτές της συμπολίτευσης, πότε μας είχατε πει τα ίδια; Όταν φέρατε με τη διαδικασία του κατεπείγοντος και σε ένα πάλι άρθρο, να ψηφίσετε και να ψηφίσουμε το μεσοπρόθεσμο. Και τότε είπατε ότι πρέπει να περάσει για να πάρουμε τα χρήματα, διότι έτσι θα γίνει ανακεφαλαιοποίηση τραπεζών και θα έρθει η ρευστότητα στην αγορά. Ξέρετε πόσοι μήνες πέρασαν από τον Οκτώβρη; Υπάρχει καμμία ρευστότητα στην αγορά; 
Μην εμπαίζετε, λοιπόν, τους πολίτες, διότι η περίφημη ρευστότητα δεν θα έρθει λόγω της ανακεφαλαιοποίησης η οποία καλύπτει τις κεφαλαιακές ανάγκες των τραπεζών, αλλά μόνο στο βαθμό που θα επανέλθουν στις τράπεζες οι αποταμιεύσεις. Και αυτές δεν επανέρχονται όσο ο κύριος Στουρνάρας και εσείς στηρίζετε λογικές που υποδεικνύουν ότι μπορεί να γίνει και κούρεμα των καταθέσεων. 
Είπατε και άλλα ενδιαφέροντα πράγματα. Νομίζω ότι δεν παρακολουθείτε πλέον τις εξελίξεις στο δικό σας στρατόπεδο στην Ευρώπη. Σήμερα υπάρχουν δυο κυρίαρχες τάσεις. Η μια διαμορφώνεται από τον Μπαρόζο, τον Ντράγκι και αυτούς που έχουν τεράστια ευθύνη για τις πολιτικές λιτότητας, αλλά οι οποίοι εν’ όψει των ευρωεκλογών και των μεγάλων αντιδράσεων των λαών της Ευρώπης, ψάχνουν να βρουν ένα άλλοθι για να κρατηθούν στην εξουσία. Λένε «τελείωσε η λιτότητα, πρέπει να βρούμε κάτι άλλο». 
Η δεύτερη πλευρά είναι της Μέρκελ και του Σόιμπλε που λένε «θα συνεχιστεί αυτή η πολιτική». Εσείς λοιπόν, το μόνο που παρακολουθείτε, είναι η λογική του Σόιμπλε και επιμένετε πάνω σ’ αυτές τις αντιλήψεις. 
Το τρίτο επίπεδο των επιχειρημάτων, κύριε Πρόεδρε, είναι ότι πρέπει να προχωρήσει η διαδικασία της ψήφισης, διότι πρέπει να πάρει η Ελλάδα τη δόση. Το ποσό –και ειπώθηκε αυτό και από την κ. Παπαρήγα- το καθοριστικό, που χρειάζεται αυτήν τη στιγμή με τη δόση, είναι, για να πληρωθεί το ομόλογο που λήγει στις 20 Μαΐου και είναι της ΕΚΤ, δηλαδή για άλλη μία φορά η Ευρωπαϊκή Κεντρική Τράπεζα αγόρασε στη δευτερογενή αγορά με έκπτωση, ομόλογα του ελληνικού δημοσίου και θέλει να βγάλει 40% με 45% τοκογλυφικό κέρδος.
Αυτή λοιπόν είναι η διαδικασία, δηλαδή θα μας δανείσουν οι δανειστές, η τρόικα, για να πληρώσουμε τους δανειστές και μάλιστα τη στιγμή που έχουν αγοράσει το συγκεκριμένο ομόλογο υποτιμημένο. Αυτή είναι η λογική σας και θέλετε με αυτήν την εκβιαστική πολιτική να βάλετε τη Βουλή να ψηφίσει άρον-άρον και ταυτόχρονα να επιβάλετε τα μέτρα.
Αν θέλετε λοιπόν, τολμήστε να πληρωθεί το ομόλογο της ΕΚΤ στην τιμή στην οποία το αγόρασε, γιατί θα πρέπει να δώσουμε εμείς 40%, 52 δισεκατομμύρια ευρώ, τη στιγμή που κλείνουν τα νοσοκομεία, που δεν έχει ο κόσμος να αγοράσει φάρμακα, δύο δισεκατομμύρια καπέλο τοκογλυφικό στην Ευρωπαϊκή Κεντρική Τράπεζα; Τολμήστε το, λοιπόν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Και τέλος αναφέρθηκε ο κύριος Υπουργός της Εργασίας στο σύστημα «Εργάνη», γιατί θα έχει μία εικόνα, όπως λέει, των ανέργων, θα έχει δηλαδή μία εικόνα της καταστροφικής πολιτικής, την οποία έχει πετύχει, τα εκατομμύρια των ανέργων στη χώρα. 
Γι’ αυτό εμείς καταψηφίζουμε το νομοσχέδιο αυτό και επί της αρχής και επί του άρθρου, αλλά και στο σύνολο.
Ευχαριστώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"94068"," Ευχαριστούμε.
Το λόγο έχει ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο κ. Τσίπρας.
Ορίστε, κύριε Πρόεδρε.
","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"94069"," Πόσο;
","ΑΘΑΝΑΣΙΟΣ ΜΠΟΥΡΑΣ",350
"94070"," Τους επιτήδειους πού θα τους βρείτε; 
","ΚΩΝΣΤΑΝΤΙΝΟΣ ΤΑΣΟΥΛΑΣ",493
"94071"," Και στη Βενεζουέλα. 
","ΣΟΦΙΑ ΒΟΥΛΤΕΨΗ",73
"94072"," Φέρτε ένα παράδειγμα. 
","ΑΝΤΩΝΙΟΣ ΜΑΝΙΤΑΚΗΣ",298
"94073"," Τι είναι αυτά;","ΑΝΔΡΕΑΣ ΛΥΚΟΥΡΕΝΤΖΟΣ",288
"94074"," Θα προσλάβετε εκατό χιλιάδες τελικά; 
","ΗΛΙΑΣ ΒΛΑΧΟΓΙΑΝΝΗΣ",64
"94075"," Το λόγο έχει ο Πρόεδρος της Κοινοβουλευτικής Ομάδας του ΠΑΣΟΚ κ. Βενιζέλος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"94076"," Κυρίες και κύριοι συνάδελφοι, ομολογώ ότι, όταν μιλά ο Πρόεδρος του ΣΥΡΙΖΑ, έχω πάντα τεταμένη την προσοχή μου, γιατί θέλω να δω κάθε φορά ποια συχνότητα επιλέγει. Σήμερα το πήρε πολύ αριστερά. Υπάρχουν άλλες τοποθετήσεις του στο εξωτερικό, σε επιλεγμένα ακροατήρια όπου είναι πολύ πιο μετριοπαθής, πολύ πιο συστημικός, θεσμικός. Σήμερα τον είδα αριστερό, ριζοσπάστη και θυμωμένο. 
Και αναρωτιέμαι: Ποια είναι η αιτία αυτού του θυμού; Θα έλεγα πως διαβλέπει την προοπτική εξόδου της χώρας από την κρίση μέσα σε μια νευρική Ευρώπη, η οποία είναι πάντα έτοιμη για εσφαλμένες επιλογές. Επίσης είναι θυμωμένος, γιατί είναι αιχμάλωτος μιας αξεπέραστης πλέον αντίφασης της ίδιας της παράταξής του, η οποία δεν μπορεί να ισορροπήσει ανάμεσα σε μια καθαρή ευρωπαϊκή προοπτική, προοδευτική, φιλολαϊκή, αναπτυξιακή και μια στρατηγική η οποία είναι ειλικρινής, έντιμη, καθαρή. Όπως, για παράδειγμα, αυτή του Κομμουνιστικού Κόμματος, που λέει πολύ απλά ότι δεν μπορείς να λες το κραυγαλέο ψέμα «θα είμαι μέσα στο ευρώ και εκτός μνημονίου». 
Ο κ. Τσίπρας όμως, απευθυνόμενος στον ελληνικό λαό, προσβάλλει τη νοημοσύνη του, τις θυσίες του, τους κόπους του, τους φόβους του και τις εμπειρίες του. Γιατί, ναι, τα τελευταία τρία χρόνια ο Έλληνας πολίτης βιώνει την ύφεση, την ανεργία, τη μείωση μισθών και συντάξεων, τη μείωση εισοδημάτων και περιουσιών, αλλά δεν βιώνει την απόλυτη καταστροφή, που ήταν και είναι το περιβόητο εναλλακτικό σενάριο.
Και θα έλεγα ότι στην ελληνοκεντρική συζήτηση γύρω από τα θέματα αυτά, άντε να δικαιολογούσαμε αυτήν τη δημαγωγία και το βιασμό της λογικής έως την εμπειρία της Κύπρου. Αλλά με την κυπριακή εμπειρία κανείς δεν έχει το ηθικό δικαίωμα να λέει τέτοια ψέματα, απευθυνόμενος στον ελληνικό λαό. Γιατί ο πολίτης ξέρει και συγκρίνει την εμπειρία της κρίσης, των θυσιών, της ανεργίας, της μείωσης των εισοδημάτων από τη μια μεριά και την άπαξ πτώση του εισοδήματος, την ακύρωση ενός ολόκληρου παραγωγικού μοντέλου, την ακύρωση του τραπεζικού συστήματος, την επιβολή περιορισμών στην κίνηση κεφαλαίων, από την άλλη μεριά. 
Φτάνει σε ένα σημείο η δημοσιονομική διαχείριση, που δεν μπορεί να κάνει ούτε πίσω ούτε μπρος. Και δυστυχώς εκεί είχε βρεθεί η χώρα το 2009. Γιατί αν δεν προσχωρούσαμε στη λογική του προγράμματος στήριξης, η άλλη λύση θα ήταν η απόλυτη καταστροφή, η παύση πληρωμών, η αδυναμία καταβολής μισθών και συντάξεων, η κατάρρευση του τραπεζικού συστήματος, η πλήρης διακοπή του εισαγωγικού και εξαγωγικού εμπορίου της χώρας, το κλείσιμο των επιχειρήσεων, η κολοσσιαία ανεργία, η διάρρηξη του κοινωνικού ιστού. Αυτό θα συνέβαινε. 
Η χώρα είχε ένα τεράστιο, δυσθεώρητο πρωτογενές έλλειμμα 26 δισεκατομμυρίων ευρώ. Δεν μπορούσε με τα δημοσιονομικά έσοδα εκείνης της περιόδου, που και αυτά θα είχαν δραματικά υποβαθμιστεί, να αντιμετωπίσει τις ανάγκες λειτουργίας του κράτους, τα σχολεία, τα νοσοκομεία. 
Εγώ σας λέω και με μονομερή διακοπή εξυπηρέτησης του χρέους και με μονομερή διαγραφή του χρέους και αποκλεισμό της Ελλάδας από τις διεθνείς αγορές για δεκαετίες, ακόμα και αν κάναμε αυτήν την επιλογή, να ξεφορτωθούμε μονομερώς και το χρέος και την εξυπηρέτησή του, πάλι θα είχαμε οδηγηθεί στην απόλυτη καταστροφή! Καμμία σχέση με ύφεση σωρευτικά 25% σε τρία χρόνια και με εκτίναξη της ανεργίας σε τόσο υψηλά επίπεδα, ιδίως για τους νέους. 
Είναι άλλο το σενάριο της κρίσης και των θυσιών και άλλο το σενάριο του ζόφου, της κόλασης, της διάλυσης της εθνικής οικονομίας και της κοινωνίας. Τώρα πλέον δεν μιλάμε συγκρίνοντας από τη μια, βιώματα και από την άλλη, σενάρια. Συγκρίνουμε βιώματα με βιώματα, δυστυχώς μέσα στον εθνικό μας χώρο. 
Θέλει συστολή και ικανότητα να λες την αλήθεια. Πιστεύετε στα σοβαρά, κυρίες και κύριοι Βουλευτές, ότι μέσα σε μία Ευρώπη, η οποία προετοιμάζεται για την κρίση χρέους του σκληρού πυρήνα της, λόγω μεγάλου απόλυτου μεγέθους του χρέους, η Ελλάδα θα μπορούσε να μείνει αδιάφορη; 
Προετοιμαζόμαστε, εφαρμόζοντας αυτό το πρόγραμμα προσαρμογής και για την επόμενη φάση της κρίσης, γιατί πρέπει να βρεθεί η Ελλάδα στην ασφαλέστερη δυνατή θέση, δημοσιονομικά και από πλευράς διαρθρωτικής, από πλευράς εθνικής ανταγωνιστικότητας. 
Δεν τελειώνει το πρόβλημα εύκολα. Η κρίση έχει μετακινούμενο ορίζοντα και θέλει πολύ κόπο, επιμονή, σύστημα δουλειάς, για να μπορείς να πετύχεις τον εθνικό στόχο εξόδου από την κρίση, χωρίς να επηρεάζεσαι από το μετακινούμενο ορίζοντα της ευρωπαϊκής κρίσης, που συνεχώς επαναλαμβάνεται και ανακυκλώνεται. 
Ο Νότος είναι η λύση. Ποιος Νότος; Ποια χώρα σε Νότο και Βορρά στην Ευρωζώνη έχει μεγαλύτερα περιθώρια διακριτικής ευχέρειας από την Ελλάδα στη νομισματική, τη δημοσιονομική και τη χρηματοπιστωτική πολιτική; Ποια χώρα; Η Γαλλία; Η Ιταλία; Η Ισπανία; Για να πάρω τις μεγάλες. Ποια χώρα; Το Λουξεμβούργο και η Αυστρία, που είναι χώρες του σκληρού πυρήνα με τριπλό ΑΑΑ στην αξιολόγηση και μετά την Κύπρο ετέθησαν στο στόχαστρο, γιατί κάνουν αθέμιτο χρηματοπιστωτικό ανταγωνισμό; Ποια χώρα; Η Σλοβακία; Η Σλοβενία; Η Μάλτα; Η Κύπρος; Η Πορτογαλία; Η Ιρλανδία; Ποια χώρα της Ευρωζώνης έχει μεγαλύτερα περιθώρια διακριτικής ευχέρειας από εμάς; Καμμία. Κι εμείς πήραμε το δάνειο των 240 δισεκατομμυρίων, με τους καλύτερους δυνατούς όρους, παλαιού τύπου πρόγραμμα –τώρα δεν υπάρχουν αυτά- με πλήρη ανακεφαλαιοποίηση των τραπεζών από το δάνειο, χωρίς να θίγονται και χωρίς να θιγούν οι καταθέσεις. 
Τι ήθελε ο Πρόεδρος του ΣΥΡΙΖΑ; Αυτό που ήθελε ο μεσαιωνικός άνθρωπος, αντεστραμμένο. Ο μεσαιωνικός άνθρωπος ζούσε με το άγχος του τέλους του κόσμου. Τον απειλούσε το επικείμενο τέλος του κόσμου. Ο νέος μεσαιωνικός άνθρωπος, όπως τον εξέφρασε ο κ. Τσίπρας, παρακαλάει να έρθει το τέλος του κόσμου, να καταστραφεί η χώρα, να εξαθλιωθούν οι Έλληνες, για να δικαιωθεί πολιτικά. Αυτή είναι η πραγματικότητα. Αυτό περιμένει. Επενδύει στο τέλος του κόσμου. 
Διότι δεν έχει τι να πει τώρα. Τι να πει; «Θα βρούμε» -λέει- «τη λύση στην αλληλεγγύη των χωρών του Νότου». Ο Νότος είναι πολιτική έννοια. Πού θα βρει τη λύση; Στους Ευρωπαίους σοσιαλιστές; Συναντήθηκε με τον ομόλογό μου, τον σοσιαλιστή, στην Πορτογαλία. Απέκρυψε, βέβαια, την επίσημη δήλωση του πορτογαλικού σοσιαλιστικού κόμματος, ότι υπήρξαν απόλυτες διαφωνίες και ότι οι Πορτογάλοι σοσιαλιστές προσβλέπουν στο αδερφό τους κόμμα στην Ελλάδα, που είναι το ΠΑΣΟΚ. 
Σας καταθέτω και την επίσημη δήλωση των Πορτογάλων σοσιαλιστών, γιατί διάβασα στημένα δημοσιεύματα αντίστροφα. 
(Στο σημείο αυτό ο Πρόεδρος του Πανελληνίου Σοσιαλιστικού Κινήματος κ. Ευάγγελος Βενιζέλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πού θα τα βρει αυτά, στους Γερμανούς ομολόγους του; Στη Γερμανία πάει για απόλυτη πλειοψηφία το συντηρητικό κόμμα, το CDU, με τους Βαυαρούς συμμάχους του. Πού θα το βρει αυτό, σε ποιους συσχετισμούς; 
Το «κυβερνητικό μόρφωμα» είμαστε εμείς. Άρα και η καινούργια κυβέρνηση της Ιταλίας είναι και αυτή ένα μόρφωμα που εξυπηρετεί το ευρωπαϊκό κατεστημένο. Ποιος έχει μείνει απ’ έξω; Ο κ. Γκρίλο, δηλαδή, τώρα μέσα στις φαντασιώσεις του κ. Τσίπρα είναι και Γκρίλο στην Ελλάδα! 
(Χειροκροτήματα)
Είναι Τσάβες, Γκρίλο, όλα. Επιλογή προσωπικοτήτων και προσωπείων, γιατί για προσωπεία πρόκειται, διότι φυσικά τώρα δεν έχουν τι να πουν. 
Το PSI –λέει- η μείωση του χρέους αύξησε το δημόσιο χρέος και κατέστρεψε τα ασφαλιστικά ταμεία. Κυρίες και κύριοι Βουλευτές, να έχουμε συνείδηση των αριθμών. Το ελληνικό δημόσιο χρέος έχει μειωθεί κατά 130 δισεκατομμύρια, κατά εξήντα πέντε ποσοστιαίες μονάδες του ΑΕΠ. Είναι η μεγαλύτερη μείωση στον κόσμο διαχρονικά. 
Ναι, από τα 130 δισεκατομμύρια, πήραμε πίσω 37 δισεκατομμύρια, τα 14 δισεκατομμύρια λόγω των ταμείων και 23 δισεκατομμύρια λόγω των επιπτώσεων που είχε το PSI στις τράπεζες. Οι υπόλοιπες επιπτώσεις ήταν επιπτώσεις κακής διαχείρισης και κακών χορηγήσεων και αδυναμίας εξυπηρέτησης δανείων. 
Αυτό σημαίνει ότι πήραμε πάνω μας 16% του ΑΕΠ χρέος από τα 65%. Έχουμε καθαρό όφελος μείωσης 50 ποσοστιαίες μονάδες του ΑΕΠ και υπεσχημένη από το Ευρωπαϊκό Συμβούλιο και το Eurogroup περαιτέρω μείωση του χρέους τώρα. Και το χρέος αυτό θα κοπεί από τους θεσμικούς εταίρους, από το δημόσιο τομέα. Τώρα δεν έχουμε χρέος στον ιδιωτικό τομέα. Ανέλαβε το χρέος μας ο διεθνής δημόσιος τομέας.
Είπα προχθές, μιλώντας για το νομοσχέδιο που αφορά το Ταμείο Αλληλεγγύης των Γενεών ότι, ναι, τα ασφαλιστικά ταμεία μετείχαν υποχρεωτικά στη διαδικασία μείωσης, για να έχουμε τις αναγκαίες απαρτίες και πλειοψηφίες και το χαρτοφυλάκιό τους μειώθηκε κατά 14 δισεκατομμύρια. Η ετήσια επιχορήγησή τους όμως, είναι 17 δισεκατομμύρια. Από το 2000 έως το 2012 έλαβαν συνολική επιχορήγηση 154 δισεκατομμύρια. Εξισορροπείται η περικοπή με μια ετήσια επιχορήγηση, λιγότερο από μία.
Εάν δεν υπήρχε χώρα, θα υπήρχαν ασφαλιστικά ταμεία; Εάν δεν υπήρχε προϋπολογισμός, θα υπήρχε επιχορήγηση; Και όταν είπαμε στα ταμεία να πάνε να ξαναγοράσουν ομόλογα, με τους τίτλους που τους έδωσε το EFSF, δεν μας άκουσαν. Δεν άφησαν οι συνδικαλιστικές αντιλήψεις και η Αντιπολίτευση. Η εταιρεία διοίκησης του χαρτοφυλακίου του ΙΚΑ μας άκουσε και κέρδισε εντυπωσιακά μεγάλο ποσοστό του χαρτοφυλακίου της. Άρα και όσοι καθοδήγησαν πολιτικά τα ταμεία στην απόρριψη της πρότασής μας, έβλαψαν τα ταμεία και τα χαρτοφυλάκιά τους, πολιτικά και συνδικαλιστικά.
Χαρίζουμε τις τράπεζες; Δεν θέλατε, κύριε Τσίπρα, να γίνει απευθείας η ανακεφαλαιοποίηση από το ESM με ευρωπαϊκά κονδύλια; Και εγώ το ήθελα, όλοι το θέλαμε. Αυτό σήμαινε όμως, ότι και τον έλεγχο των τραπεζών θα τον έχει απευθείας το ESM. Και τώρα υπάρχουν πολλαπλά επίπεδα ελέγχου. Όλο το τραπεζικό σύστημα στρατηγικά τελεί υπό κρατικό έλεγχο. Το θέμα είναι, να έχει προοπτική ανόδου η οικονομία, για να έχουμε και εμείς προοπτική ανάκτησης των χρημάτων που βάζουμε στις τράπεζες. 
Και στις ιδιωτικοποιήσεις να είστε προσεκτικοί. Διότι όσο προβληματικό και ύποπτο είναι να υποστηρίζεις συγκεκριμένο συμφέρον, που διεκδικεί την ιδιωτικοποίηση, άλλο τόσο είναι να αντιστέκεσαι σε συγκεκριμένο συμφέρον, που διεκδικεί την ιδιωτικοποίηση. Θεσμικές διαδικασίες, διαφάνεια, αντικειμενικότητα και μη εμπλοκή πολιτικών οργάνων.
Κυρίες και κύριοι συνάδελφοι, το νομοσχέδιο αυτό είναι μια ευκαιρία και μια υποχρέωση να δούμε συνολικά την πορεία της χώρας. Θα ήταν λάθος να πούμε ότι συζητάμε ένα νομοσχέδιο που συρράπτει επιμέρους μνημονιακά μέτρα και συνιστά όρο για την εκταμίευση των δόσεων. 
Πρέπει να δούμε πώς εντάσσεται και το βήμα αυτό σε μία συνολική στρατηγική διαχείρισης της κρίσης. Σας είπα ότι το μεγάλο θέμα δεν είναι οι οικονομικοί εθνικισμοί ή –πιο συγκεκριμένα- ο γερμανικός οικονομικός εθνικισμός, αλλά πώς μπορεί να αντέξει διαρθρωτικά η Ευρωζώνη, με τι αλλαγές και με τι κόστος. Γι’ αυτό πρέπει να θωρακιστούμε.
Εμείς, το ΠΑΣΟΚ, επειδή έχουμε ακολουθήσει τα τελευταία τρία χρόνια –με λάθη, παραλείψεις, νευρικότητες, λόγω της μεγάλης πίεσης- μια σταθερή γραμμή ευθύνης, με τεράστιο κόστος εκλογικό, πολιτικό, συναισθηματικό, έχουμε και το πολιτικό και το ηθικό δικαίωμα να υπερασπιζόμαστε μια πολιτική και να διατυπώνουμε προτάσεις βελτίωσής της, που την κάνουν πιο δίκαιη και πιο αποτελεσματική. Άλλοι έχουν περάσει από αντιμνημονιακές φάσεις, από φάσεις αμηχανίας, έχουν πρόβλημα στρατηγικού προσανατολισμού, εμείς μιλάμε πολύ καθαρά και πολύ υπεύθυνα. Θέλαμε η συμφωνία με την τρόικα να έχει τελειώσει νωρίτερα, αλλά κατακτήσαμε ένα άλλο κλίμα, διεθνώς και εν μέρει και εσωτερικά, το οποίο είναι εύθραυστο και πρέπει να το υποστηρίξουμε. Πρέπει να βγούμε, ως χώρα, έξω από την εικόνα της κρίσης. Είναι πολύ σημαντικό ότι τώρα αναγνωρίζουν όλοι οι εταίροι μας πως η Ελλάδα και δεν μπορεί και δεν πρέπει να λάβει πρόσθετα δημοσιονομικά μέτρα. Αναγνωρίζουν και σέβονται την ελληνική προσπάθεια. Αυτή όμως έγινε με την πολιτική ευθύνη και καθοδήγηση συγκεκριμένων προσώπων και συγκεκριμένων πολιτικών δυνάμεων. 
Πώς κατακτήθηκε το δημοσιονομικό έλλειμμα –6% ουσιαστικά- το 2012; Κάποιοι πήραν δύσκολες αποφάσεις. Σηκώσαμε στους ώμους μας δυσανάλογο βάρος. Ποιοι επέβαλαν τη δέσμευση στην Ευρωπαϊκή Ένωση και το ΔΝΤ ότι θα πάμε σε περαιτέρω κούρεμα του χρέους, το Φεβρουάριο του 2012; Ποιοι διασφάλισαν την ανακεφαλαιοποίηση των τραπεζών με τον παλαιό τρόπο, χωρίς να απειλούνται οι καταθέσεις; Λοιπόν έχει όνομα αυτό. Λέγεται ΠΑΣΟΚ. Το ταλαιπωρημένο, το μειωμένο εκλογικά και κοινοβουλευτικά ΠΑΣΟΚ. 
Εμείς λοιπόν, έχουμε την υποχρέωση και το δικαίωμα να θέτουμε θέματα. Ούτε δημαγωγούμε ούτε αοριστολογούμε. Λέγαμε: «Το ειδικό τέλος ακινήτων μέσω της ΔΕΗ είναι προσωρινό μέτρο, που επέτρεψε να εκτελεστούν οι προϋπολογισμοί του 2011, του 2012 και του 2013». Ακούσαμε πολλά και από τους σημερινούς κυβερνητικούς μας συμμάχους. Τώρα όλοι αντιλαμβάνονται ότι δεν υπήρχε άλλη λύση και τώρα εμείς λέμε ότι ήρθε η ώρα να πάμε στον ενιαίο φόρο ακινήτων, με αφορολόγητο, με προοδευτική κλίμακα, εντεταγμένο στο εθνικό φορολογικό σύστημα. Το διεκδικούμε, θα το πετύχουμε.
Εμείς δικαιούμαστε να πούμε ότι τώρα που πετύχαμε τους δημοσιονομικούς στόχους και έχουμε συμφωνήσει το δημοσιονομικό πλαίσιο και τη διαχείριση του λεγόμενου δημοσιονομικού κενού, βεβαίως και πρέπει να τεθεί, τώρα, πριν την τουριστική περίοδο, το θέμα της μείωσης του ΦΠΑ στην εστίαση. Γιατί το Μάιο του 2011 αναγκαστήκαμε, ως τότε Κυβέρνηση, να αποδεχτούμε ένα μέτρο αντιπαραγωγικό, αλλά δυστυχώς αναγκαίο ταμειακά, που το θέλαμε και το θέλουμε όσο γίνεται πιο προσωρινό. 
Για εμάς έχει σημασία η Κυβέρνηση μας, η Κυβέρνηση των τριών κομμάτων, να αναδείξει στην προμετωπίδα των πολιτικών της το πρόγραμμα ανάσχεσης της ανεργίας. Δεν μας κάνει χάρη κανείς Υπουργός. Δεν πρόκειται για γαλαντομία Υπουργού. Πρόκειται για ζωτική ανάγκη της Κυβέρνησης και για πολιτική συμφωνία των Αρχηγών των κομμάτων, που είναι υποχρεωμένη να εκτελέσει η Κυβέρνηση, η οποία στηρίζεται στην εμπιστοσύνη της κοινοβουλευτικής Πλειοψηφίας και υπάρχει χάριν στα κόμματα και στο κόστος που σηκώνουν αυτά! Δεν θέλουμε χάρες. Θέλουμε εφαρμογή πολιτικών, εμείς που απολογούμαστε στον ελληνικό λαό και ψηφιζόμαστε, όπως ψηφιζόμαστε αναλογικά από τον ελληνικό λαό.
Το ΠΑΣΟΚ δεν εκβιάζει, αλλά προστατεύει τη σχέση της Κυβέρνησης με την πραγματικότητα, την κοινωνία και την αγορά, ιδίως τώρα. Είναι πολύ σημαντικό ότι υιοθετήθηκε η τροπολογία μας και για το πρόγραμμα προσωρινής απασχόλησης σε διακόσιες χιλιάδες θέσεις, ιδίως για ανέργους από οικογένειες χωρίς άλλον εργαζόμενο –απόλυτη ανεργία- με την εποπτεία του ΑΣΕΠ, μέσω των Οργανισμών Τοπικής Αυτοδιοίκησης, χωρίς ενδιάμεσους. Και το σκέλος που αφορά τη στήριξη υφισταμένων θέσεων εργασίας σε επιχειρήσεις, σε κλονιζόμενους κλάδους, που πρέπει να τους στηρίξουμε, εφόσον διατηρούν τις θέσεις εργασίας, μέσα στο μεσοπρόθεσμο πρόγραμμα δημοσιονομικής στρατηγικής, μέσα στις υφιστάμενες δημοσιονομικές δυνατότητες.
Για να στηρίξεις εκατό χιλιάδες θέσεις εργασίας υφιστάμενες, θέλεις 42 εκατομμύρια μόνο. Εάν σώσεις τρεις χιλιάδες εξακόσιες θέσεις και δεν τις χάσεις, κάνεις απόσβεση, παίρνεις τα λεφτά σου πίσω, γιατί για κάθε απώλεια θέσης εργασίας χάνεις δημόσια έσοδα 11.800 ευρώ από εργοδοτικές και εργατικές εισφορές, επιδόματα ανεργίας και μη καταβολή φόρων. Και, βεβαίως, περιμένουμε, μόλις ελεγχθεί δημοσιονομικά αυτό το ζήτημα, να προστεθεί σε επόμενο νομοσχέδιο και η πλήρης ιατροφαρμακευτική κάλυψη των ανέργων. Αυτό ισχύει και για τις ρυθμίσεις φορολογικών και ασφαλιστικών υποχρεώσεων. 
Βεβαίως δεχόμαστε αυτό που εισάγεται για ψήφιση. Δεν είναι το άριστο, δεν είναι αυτό που θέλαμε. Δεν κατανοεί πλήρως, δυστυχώς, η τρόικα την πραγματικότητα της ελληνικής οικονομίας και την κατάσταση των επιχειρήσεων, αλλά ας το χρησιμοποιήσουμε ως βάση.
Το ίδιο και για τα υπερχρεωμένα νοικοκυριά. Είμαι βέβαιος ότι τελικά στην πράξη οι τράπεζες θα κάνουν καλύτερες ρυθμίσεις απ’ ό,τι ο νόμος, γιατί είναι επωφελές και για τις τράπεζες να έχουν ρυθμισμένα και όχι «κόκκινα» δάνεια. 
Το ίδιο φυσικά ισχύει και για τις διαρθρωτικές αλλαγές, με κορυφαία αλλαγή το κράτος, τη Δημόσια Διοίκηση και τον ευρύτερο δημόσιο τομέα. Αλλά με διαφανή τρόπο, με συνολική στρατηγική και με αξιολόγηση φορέων και υπηρεσιών από τη μία μεριά και προσώπων από την άλλη μεριά, όλων. Κανείς υπάλληλος συνεπής, έντιμος, δεν έχει να φοβηθεί τίποτα. Το άγχος, η περιρρέουσα ατμόσφαιρα, η φιλολογία, η σεναριολογία είναι αυτά που επηρεάζουν το κλίμα μέσα στη Δημόσια Διοίκηση. Υπάρχουν αντικειμενικά νομοθετημένα κριτήρια και για την αξιολόγηση φορέων και υπηρεσιών και για την αξιολόγηση προσώπων. Και είναι αυτονόητο, βέβαια, ότι ο πειθαρχικός έλεγχος πρέπει να ολοκληρώνεται γρήγορα.
Ο εισηγητής μας, ο Κοινοβουλευτικός μας Εκπρόσωπος, οι ομιλητές μας αναφέρθηκαν εκτενώς και στην Ολομέλεια και χθες στην επιτροπή -εννέα Βουλευτές του ΠΑΣΟΚ μίλησαν χθες- στα επιμέρους ζητήματα του νομοσχεδίου με εξαιρετικό τρόπο. 
Κλείνω με την ανάγκη η χώρα να συναντηθεί εθνικά, σε ένα σχέδιο ανασυγκρότησης, που θα συνιστά και την επικαιροποιημένη προγραμματική συμφωνία της Κυβέρνησης, γιατί η Κυβέρνηση είναι κυβέρνηση της χώρας, όχι των τριών κομμάτων. 
Πέρασε σχεδόν ένας χρόνος πυκνός. Έχουμε νέα δεδομένα εσωτερικά, ευρωπαϊκά, παγκόσμια. Πρέπει να ενισχύσουμε τη συνοχή και την αποδοτικότητα της Κυβέρνησης, ιδίως στις πενήντα εβδομάδες που μένουν, μέχρι την πανευρωπαϊκή σύγκρουση για το νέο Ευρωπαϊκό Κοινοβούλιο. 
Το ΠΑΣΟΚ, για τους λόγους που εξήγησα, δεν χαρίζει την υπόθεση αυτή σε κανέναν άλλο. Η υπόθεση αυτή είναι μία εθνική υπόθεση που μας αφορά περισσότερο από οποιονδήποτε άλλο, όχι για να βολέψουμε στελέχη, αλλά για να υπηρετήσουμε τον πολίτη, την κοινωνία, το έθνος, για να υπάρξει αποτέλεσμα. Και αυτό το βάρος δεν μπορεί να το σηκώσει μόνη της η Κυβέρνηση ούτε το κράτος ούτε το πολιτικό σύστημα. Το κακό κράτος και το φαύλο πολιτικό σύστημα έχουν ανάγκη από τη βοήθεια του ιδιωτικού τομέα, των κοινωνικών εταίρων, της κοινωνίας των πολιτών, να κινητοποιηθούν όλοι. 
Η υπόθεση είναι εθνική και βέβαια υπάρχουν και οι ευθύνες της Αντιπολίτευσης. Επειδή έχουμε ξεχαστεί, εμείς τον Μάιο, μετά τις πρώτες εκλογές, προτείναμε κυβέρνηση με τη συμμετοχή όλων των δυνάμεων, που έλεγαν ή λένε ότι είναι φιλοευρωπαϊκές, και του ΣΥΡΙΖΑ. Δεν ήθελαν για λόγους εκλογικής σκοπιμότητας και τεχνητής έντασης. 
Πήγαμε στις πολωτικές εκλογές του Ιουνίου. Και μετά τον Ιούνιο θέλαμε να είναι και ο ΣΥΡΙΖΑ μέσα. Όμως διάλεξε τον εύκολο δρόμο της Αντιπολίτευσης, γιατί βρέθηκαν τα θύματα που θα σηκώσουν το βάρος. Και καλά, εμείς ήμασταν ούτως ή άλλως, στο σταυρό επάνω, στον Γολγοθά. Ήρθαν οι «Κυρηναίοι» της Νέας Δημοκρατίας και της ΔΗΜΑΡ. Ευπρόσδεκτοι. Αλλά έμειναν απ’ έξω, για να λένε  αυτά που είπε σήμερα ο κ. Τσίπρας, αυτό το κρεσέντο ανευθυνότητας και στρατηγικού αδιεξόδου. 
Πού οδηγείται η χώρα; Είμαστε σε συνθήκες πολιτικού διχασμού, το βλέπω. Δεν ενεργείτε ως αντίπαλοι, αλλά ως εχθροί. Παίζετε σ’ ένα τεχνητό θέατρο, δήθεν εμφυλίου πολέμου, πολιτικά. Η κοινωνία είναι διχασμένη, όπως το πολιτικό σύστημα; Όχι. Η κοινωνία δεν βλέπει κάποιους να επηρεάζονται περισσότερο και κάποιους λιγότερο από την κρίση. Η μεγάλη πλειοψηφία της κοινωνίας επηρεάζεται από την κρίση. Δεν παύουν να υπάρχουν οι ταξικές διαφορές, οι ανισότητες, αλλά όλοι επηρεάζονται. Μήπως υπάρχει εθνικός διχασμός; Όχι, δεν υπάρχει, παρά το εμπόριο συνωμοσιολογίας και υπερπατριωτισμού. 
Τι προσδοκάτε και τι προτείνετε, κυρίες και κύριοι Βουλευτές της Αντιπολίτευσης; Τι θα σας ευχαριστούσε και τι θα σας δικαίωνε; Η διάσωση της χώρας, η υπέρβαση της κρίσης, η ανάκτηση των δυνάμεών μας ή το αδιέξοδο, η καταστροφή, η εθνική ήττα; Πείτε μας. Τι θα σας ευχαριστούσε και τι θα σας δικαίωνε; Πείτε το στη συνείδησή σας. Αυτό είναι το θέμα. 
Γι’ αυτό προτείνουμε να σχηματιστεί εθνική επιτροπή στρατηγικού σχεδιασμού, με τη συμμετοχή όλων των δυνάμεων, των πολιτικών, των θεσμικών, των πολιτειακών, των παραγωγικών, των κοινωνικών, των διανοητικών και της Αντιπολίτευσης, εθνικό συμβούλιο, συμβούλιο κρίσης και εθνικής κινητοποίησης. Ελάτε να μιλήσουμε για αριθμούς, για συγκεκριμένες προτάσεις. 
Μας κατηγορείτε ότι μιλάμε με την τρόικα. Εσείς θέλετε να μιλάτε με τον κ. Ομπάμα, με τον κ. Σόιμπλε, με την κ. Λαγκάρντ. Ποιους εκπροσωπεί η τρόικα; Η τρόικα εκπροσωπεί πολιτικά κυβερνήσεις και διεθνείς θεσμούς. Ενεργεί ως πολιτικό και όχι ως υπηρεσιακό όργανο. Είναι εντολοδόχος μιας συγκεκριμένης αντίληψης. Γιατί δεν μιλάτε μαζί τους, ώστε να βλέπετε πόσο αντέχουν ή δεν αντέχουν οι υποτιθέμενες προτάσεις σας, που δεν διατυπώνονται, γιατί δεν υπάρχουν και γιατί εσωτερικά δεν μπορείτε να συμφωνήσετε, αφού σας διαπερνά μια κόκκινη διαχωριστική γραμμή, στα μεγάλα, «Ευρώπη ή μη Ευρώπη», «ευρώ ή μη ευρώ»; 
Άρα η ευθύνη είναι όλων εδώ μέσα. Και βρισκόμαστε μπροστά σε πολύ κρίσιμες αποφάσεις, οι οποίες δεν αφορούν τα αρτοποιεία και τους λογιστές. Αφορούν το μέλλον του τόπου. Πολύ κρίσιμα θέματα είναι όλα: και τα αρτοποιεία και οι λογιστές και τα θέματα του ΕΕΤΗΔΕ και τα θέματα του φόρου προστιθέμενης αξίας στην εστίαση, όλα είναι εξαιρετικά σοβαρά. 
Όμως το μεγάλο ερώτημα είναι, εάν θα βγούμε σώοι και αβλαβείς από την κρίση, εάν θα περιορίσουμε τις θυσίες και τις συνέπειες, εάν θα παίξουμε στο πεδίο της ευθύνης και της προοπτικής ή στο γλιστερό γήπεδο της δημαγωγίας, της ανευθυνότητας και της καταστροφής.
Διαλέξτε!.
(Χειροκροτήματα)","ΕΥΑΓΓΕΛΟΣ ΒΕΝΙΖΕΛΟΣ",58
"94077"," Ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Αντώνης Μανιτάκης έχει ζητήσει το λόγο, για να απαντήσει σε αυτά που ετέθησαν. 
Κύριε Υπουργέ, έχετε το λόγο για πέντε λεπτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"94078"," Κύριε Αρχηγέ της Αξιωματικής Αντιπολίτευσης, με αναγκάζετε να σας απαντήσω, γιατί κάνατε αναφορά προσωπική σε εμένα.
Τα όσα έγραψα και όσα είπαμε και εγώ και ο Αρχηγός της Δημοκρατικής Αριστεράς δεν είναι τίποτε άλλο, πέρα απ’ αυτό που αναφέρει ρητά ο Κώδικας Δημοσίων Υπαλλήλων και επαναλαμβάνει εδώ και πενήντα χρόνια η νομολογία. Αυτά που είπαμε, προφανώς, τα εννοούσαμε και προφανώς τα επαναλαμβάνουμε, γιατί τα πιστεύουμε. Και βέβαια, γνωρίζαμε ότι υπήρχαν, καλύτερα από εσάς και χρόνια πριν από εσάς, γιατί αγωνιστήκαμε έμπρακτα όλα αυτά τα χρόνια, από τη νεότητά μας, να τα τηρήσουμε και να τα σεβαστούμε.","ΑΝΤΩΝΙΟΣ ΜΑΝΙΤΑΚΗΣ",298
"94079"," Τα στερνά τιμούν τα πρώτα!","ΖΩΗ ΚΩΝΣΤΑΝΤΟΠΟΥΛΟΥ",272
"94080"," Γιατί αγωνιζόμαστε και σήμερα σε δύσκολες συνθήκες στο πεδίο της μάχης, σε αντίξοες συνθήκες, παλεύοντας με δαίμονες και ανέμους, να τα τηρήσουμε και να τα διατηρήσουμε και να τα φυλάξουμε στο πεδίο της μάχης, την ώρα της κρίσης, την ώρα που κοιτάμε παράλληλα να αναστηλώσουμε, να αναγεννήσουμε τη Δημόσια Διοίκηση και τη χώρα. 
Θα μου επιτρέψετε –έτσι για να συνεννοηθούμε και να καταλάβετε τι εννοώ- κύριε Τσίπρα, να σας διαβάσω τι λέει ο Δημοσιοϋπαλληλικός Κώδικας. 
Άρθρο 101. Σε διαθεσιμότητα τίθεται αυτοδίκαια ο υπάλληλος, του οποίου καταργήθηκε η νενομοθετημένη θέση, εφόσον δεν μεταταγεί. 
Παράγραφος 2. Η διαθεσιμότητα διαρκεί ένα έτος, μετά την πάροδο του οποίου, ο υπάλληλος απολύεται. Ο υπάλληλος απολύεται, αν καταργηθεί η θέση στην οποία υπηρετεί. 
Παράγραφος 3. Αν καταργηθούν ορισμένες μόνο θέσεις του ίδιου κλάδου, απολύονται οι υπάλληλοι, οι οποίοι συγκεντρώνουν τα λιγότερα ουσιαστικά προσόντα, ύστερα από απόφαση του Υπηρεσιακού Συμβουλίου. Κατά της απόφασης αυτής επιτρέπεται προσφυγή στο Συμβούλιο της Επικρατείας.
Τα ανωτέρω ισχύουν και σε περίπτωση κατάργησης θέσεων, μετά από συγχώνευση κλάδων ή υπηρεσιών. Οι, κατά τις ανωτέρω διατάξεις, προς απόλυση υπάλληλοι δικαιούνται με αίτησή τους να μεταταγούν σε κενή οργανική θέση άλλης δημόσιας υπηρεσίας ή νομικού προσώπου δημοσίου δικαίου κ.λπ..
Γιατί τα ανέφερα αυτά; Για να σας δείξω ότι, προφανώς, τα ξέραμε και ότι τα εφαρμόσαμε το Νοέμβριο ήδη. Εάν είχατε την υπομονή να διαβάσετε τις διατάξεις αυτές, τις οποίες καταγγείλατε ως αντισυνταγματικές, με τέτοια ευκολία και, εάν είχατε διαβάσει προσεκτικά τα όσα δηλώσαμε και δηλώναμε, δεν θα βλέπατε ούτε μία αντίφαση σε αυτά που κάναμε, σε αυτά που κάνουμε και σε αυτά που εξαγγέλλουμε. 
Το κακό είναι, κύριε Αρχηγέ της Αξιωματικής Αντιπολίτευσης, ότι δεν θέλετε να κοιτάξετε, να καταλάβετε και να δείτε προσεκτικά τι κάνουμε, τι κάναμε και να μας κρίνετε από τις πράξεις μας, απ’ αυτό που νομοθετήσαμε. Αδυνατείτε να επικαλεστείτε ένα συγκεκριμένο παράδειγμα, μία απόφαση της νομολογίας, των κριτών της συνταγματικότητας, που είναι τα δικαστήρια, που να δείχνουν ότι λειτουργήσαμε αντισυνταγματικά. 
Εάν προσέχατε αυτά που εξαγγείλαμε, θα βλέπατε ότι δεν υπάρχει καμμία φράση που να παραβιάζει την αρχή της νομιμότητας, η οποία να αφορά τους δημοσίους υπαλλήλους, που έχουν νομοθετημένη θέση στο δημόσιο ή στο νομικό πρόσωπο δημοσίου δικαίου.
Κύριε Τσίπρα, το Σύνταγμα το σεβόμαστε. Το σεβόμαστε έμπρακτα με αγώνες, με γνώση και το τηρούμε και το σεβόμαστε -ας μου επιτραπεί να πω- καλύτερα από εσάς, γιατί εμείς δεν το ευτελίζουμε, δεν ευτελίζουμε τη συνταγματική νομιμότητα με γενικόλογες, αστήρικτες, εξωφρενικές συνταγματικές αερολογίες, που γίνονται μόνο για μικροκομματικούς στόχους. 
Τιμούμε το Σύνταγμα, γιατί δεν χρησιμοποιούμε το συνταγματικό επιχείρημα και τη συνταγματική νομιμότητα ως ευτελές εργαλείο, ως μέσο κομματικών επιδιώξεων. Για εμάς, το Σύνταγμα είναι πάνω από το κόμμα, πάνω από τις πολιτικές μας φιλοδοξίες και πάνω από την πολιτική μας ιδεολογία. Δεν ανήκει ούτε σ’ εμάς ούτε σ’ εσάς. Ανήκει στον ελληνικό λαό και γι’ αυτό το προασπιζόμαστε.
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)","ΑΝΤΩΝΙΟΣ ΜΑΝΙΤΑΚΗΣ",298
"94081"," Ο Αρχηγός της Αξιωματικής Αντιπολίτευσης κ. Τσίπρας έχει το λόγο.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"94082"," Ο Υπουργός Οικονομικών κ. Στουρνάρας έχει το λόγο για ένα λεπτό.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"94083"," Κύριε Πρόεδρε, θα ήθελα να καταθέσω προσθήκες και αναδιατυπώσεις. Η μία έχει να κάνει με τη ρύθμιση θεμάτων των αδειών λαϊκών αγορών. 
Επίσης, καταθέτουμε προσθήκες-αναδιατυπώσεις επί της τροπολογίας που είχε κατατεθεί από το ΠΑΣΟΚ -μιλάω για την τροπολογία που έχει να κάνει με την ανάσχεση της ανεργίας- μετά από την επεξεργασία που έγινε από τα συναρμόδια Υπουργεία Εργασίας και Οικονομικών, προκειμένου να μην υπάρχουν δυσμενείς δημοσιονομικές επιπτώσεις. 
Συνεπώς γίνεται η αποδοχή εν μέρει της πρότασης με τις αναγκαίες αλλαγές και επίσης, προστίθεται νέα παράγραφος, 1δ΄ με τίτλο «Άλλες Διατάξεις».","ΙΩΑΝΝΗΣ ΣΤΟΥΡΝΑΡΑΣ",168
"94084"," Παρακαλώ να κατατεθούν και να διανεμηθούν.
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες προσθήκες-αναδιατυπώσεις, οι οποίες έχουν ως εξής:
                     (Να φωτογραφηθούν οι σελ. 472, 473, 474)
(Ευάγγελος-Βασίλειος Ι. Μειμαράκης): Ο κ. Ηλίας Παναγιώταρος έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"94085"," Η ώρα είναι 21:30΄ και έχουμε νέες διατάξεις τέτοια ώρα;","ΠΑΝΑΓΙΩΤΗΣ ΛΑΦΑΖΑΝΗΣ",279
"94086"," Ευχαριστώ, κύριε Πρόεδρε.
Σχετικά με τον αγορητή του ΠΑΣΟΚ, ο οποίος αναφέρθηκε σ’ εμάς και είπε ότι θα είναι τιμή του, αν μπει στη φυλακή από νεοναζί, θα ήθελα να πω ότι μάλλον η ελληνική δικαιοσύνη βάζει τους Υπουργούς του ΠΑΣΟΚ φυλακή, όπως έκανε στο παρελθόν με τον κ. Αθανασόπουλο, με τον κ. Τσοβόλα, τώρα με τον κ. Τσοχατζόπουλο και έπονται άλλοι. Άλλοι πρώην Υπουργοί σας είναι έξω με περιοριστικούς όρους και με εγγύηση. Πιο φαύλο κόμμα δεν έχει υπάρξει όχι μόνο στην Ελλάδα αλλά και σχεδόν σε ολόκληρη την Ευρώπη, ίσως και στον κόσμο, αν θέλετε να μιλήσουμε για τα γεγονότα. 
Να επανέλθουμε στο ζήτημα της πολυπόθητης ανάπτυξης που τόσο πολύ όλοι λέτε και για το οποίο συζητάει η Κυβέρνηση.
Εσείς ψηφίζετε τα μνημονιακά μέτρα που τρία χρόνια τώρα έχουν φέρει την πατρίδα μας στο χείλος του γκρεμού, αν όχι στο γκρεμό τον ίδιο και η Αντιπολίτευση θέλει να επανέλθει στην πρότερη κατάσταση χωρίς να προτείνει τίποτα. 
Επαναλαμβάνουμε τη θέση της Χρυσής Αυγής: Ανάπτυξη χωρίς πρωτογενή παραγωγή, χωρίς υποστήριξη και προστατευτισμό των Ελλήνων εργαζομένων και των ελληνικών προϊόντων δεν πρόκειται να υπάρξει. Χωρίς κεντρικό σχεδιασμό από την Ελλάδα -και όχι από τις Βρυξέλλες- σε διάφορους τομείς δεν πρόκειται να πετύχουμε καμμία απολύτως ανάπτυξη. Δεν είναι δυνατόν να εισάγουμε πλέον το 90% του βόειου κρέατος, να εισάγουμε τα περισσότερα αγροτικά μας προϊόντα, στα οποία κάποτε είχαμε αυτάρκεια 100%. 
Κάντε ένα σχεδιασμό υπέρ της πατρίδος και όχι υπέρ της Ευρωπαϊκής Ένωσης. Δεν είναι δυνατόν να υπάρχει ανάπτυξη με αυτό που καταφέρατε κοντά δύο δεκαετίες τώρα, να κλείσετε όλες τις βιοτεχνίες. Καταφέρατε ακόμα και κάποιοι που θέλουν να ξεκινήσουν, να μπουν ξανά στο στίβο, να μην μπορούν να βρουν πρόσφορο έδαφος πουθενά. Αυτό αφορά και τη μεταποίηση, την κατασκευή ρούχων, όπου κάποτε η ελληνική βιοτεχνία, η ελληνική βιομηχανία ήταν πολύ δυνατή στον ευρωπαϊκό χώρο και που τώρα, ενώ από τη μία καυχιέστε ότι έχουμε το καλύτερο βαμβάκι του κόσμου -έτσι λένε οι ειδικοί, ότι έχουμε την καλύτερη ποιότητα, εξ ου και το ζητάνε όλοι- εξάγουμε το μεγαλύτερο μέρος του στην Τουρκία, η οποία στη συνέχεια το ξαναεξάγει στην Ελλάδα υπό μορφήν υφάσματος. 
Είναι απαράδεκτο, κύριε Υπουργέ,  να μιλάτε για ανάπτυξη και να μην υπάρχει ελληνικό ύφασμα, να μην υπάρχει ούτε μία μονάδα κλωστοϋφαντουργίας. Είναι απαράδεκτο να μιλάμε για ανάπτυξη και την ίδια ώρα όλα τα καταστήματα -σας το λέμε, σας το λένε όλοι- να κλείνουν. Είναι απαράδεκτο να μιλάτε για ανάπτυξη, να είστε περήφανοι για την ανακεφαλαιοποίηση των τραπεζών, δεκάδες δισεκατομμύρια ευρώ να έχουν δοθεί και από αυτά να μην πέφτει ούτε 1 ευρώ στην αγορά. Είναι απαράδεκτο να πηγαίνουν υγιείς επιχειρήσεις, όχι προβληματικές, να βάζουν τις επιταγές στο πλαφόν, που είναι πια με πολύ σκληρούς όρους από τις τράπεζες, και παρ’ όλα αυτά για την πολύ μικρή εκταμίευση την οποία κάνουν να τους λένε ότι μπορεί να γίνει μόνο για εξόφληση χρεών προς το δημόσιο και όχι για την ανάπτυξη της οποιασδήποτε εταιρείας. 
Δεν είναι  δυνατόν να μιλάμε για ανάπτυξη και εκατομμύρια λαθρομεταναστών να παίρνουν τις δουλειές συμπολιτών μας και εσείς να μην κάνετε απολύτως τίποτα. Και φτάσαμε στο παράλογο, στο παράδοξο, από τα αίσχη της Μανωλάδας -τα οποία γίνονταν εκεί από τη μία, αλλά από την άλλη ο τέως Πρωθυπουργός κ. Παπανδρέου καμάρωνε για το θαύμα της Μανωλάδας κάποτε- τώρα να μένουν αδιάθετα τα προϊόντα, να έχει δημιουργηθεί το απόλυτο χάος. 
Και γι’ αυτό φταίτε εσείς, οι συγκυβερνήσεις σας και όλες οι προηγούμενες κυβερνήσεις, που με πολύ μεγάλη ευκολία φέρνατε τους λαθρομετανάστες στην Ελλάδα, τους χρησιμοποιούσατε κατά κόρον, εσείς, οι μεγαλοεργολάβοι σας σε όλες τις επιχειρήσεις, έπαιρναν τις δουλειές των Ελλήνων κι έδιωχναν στο εξωτερικό, στις πατρίδες τους δεκάδες δισεκατομμύρια ευρώ. Αλήθεια, γιατί δεν έχετε κάνει κάτι για όλα αυτά τα δεκάδες δισεκατομμύρια ευρώ  που διώχνουν οι λαθρομετανάστες στις πατρίδες τους; Να, πού πήγαν τα λεφτά, που τόσο πολύ ψάχνετε, ή έστω μεγάλο μέρος αυτών των χρημάτων. 
Από τη μία αν είσαι Έλληνας, νόμιμος και φορολογούμενος για να διεκπεραιώσεις μία τραπεζική εντολή και να φύγουν χρήματα στο εξωτερικό για να κάνεις μία εισαγωγή, σου ζητάνε ένα κάρο λεφτά. Από την άλλη αν είσαι λαθρομετανάστης, θα πας σε ένα ανταλλακτήριο και με πολλή ή σχετική ευκολία, άμεσα και με ένα πολύ μικρό ποσοστό που θα κρατήσει το ανταλλακτήριο, τα λεφτά αυτά πάνε στις πατρίδες τους, χωρίς να έχετε ελέγξει ποτέ, πού, πώς, πότε και γιατί. 
(Στο σημείο αυτό την Προεδρική Έδρα καταλαμβάνει ο Β´ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ ) 
Και μην αναρωτιέστε, κύριοι της Συμπολίτευσης, της Αντιπολίτευσης και όλου του πολιτικού φάσματος, γιατί ανεβαίνει η Χρυσή Αυγή. Η Χρυσή Αυγή ανεβαίνει και θα φτάσει στην κορυφή πολύ σύντομα, γιατί είμαστε οι μόνοι που είμαστε δίπλα στο λαό, είμαστε μαζί με το λαό, δεν κοροϊδεύουμε το λαό, συμπάσχουμε μαζί του και πολύ σύντομα -όλα έτσι δείχνουν, όλες οι δημοσκοπήσεις- αυτός ο λαός που τόσα χρόνια τον εξαπατούσατε όλες οι πτέρυγες θα είναι με το μέρος και στο πλευρό της Χρυσής Αυγής.
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"94087"," Η κ. Ξηροτύρη έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94088"," Ευχαριστώ, κύριε Πρόεδρε.
Κύριοι συνάδελφοι, το πολυνομοσχέδιο που συζητάμε σήμερα με τη διαδικασία του κατεπείγοντος, με το ένα άρθρο, -και πραγματικά δεν μας ευχαριστεί αυτή η διαδικασία- έχει διατάξεις οι οποίες και διευκολύνουν τους Έλληνες πολίτες και τακτοποιούν ορισμένα θέματα, όχι στο βαθμό που θα θέλαμε, αλλά έρχονται σε συνέχεια μίας προσπάθειας που έγινε και για τη σταθεροποίηση της χώρας, την παραμονή στο ευρώ και την εξασφάλιση της συνέχισης της χρηματοδότησης και τη μείωση του χρέους και των επιβαρύνσεων αλλά και βεβαίως είναι σε μία παρατεταμένη περίοδο για τη χώρα μιας προσαρμογής, η οποία έγινε βίαια και χρονικά και οικονομικά και που ακόμη και αυτή η προσαρμογή έχει δυσβάσταχτα βάρη για τους Έλληνες πολίτες. Και από την άλλη μεριά τα θέματα των παθογενειών που δημιούργησαν οι περασμένες κυβερνήσεις, όλα αυτά τα θέματα των παθογενειών της δημόσιας ζωής, της Δημόσιας Διοίκησης, του κράτους που δεν μπορεί να εισπράξει τα έσοδά του, του κράτους του πελατειακού, του κράτους της διαφθοράς και της διαπλοκής, βεβαίως δεν μπορεί να σβήσουν από τη μια στιγμή στην άλλη. 
Άρα έχουμε δύο ακόμη πράγματα πολύ σημαντικά: Μετά τη σταθεροποίηση, να μπορέσουμε να μπούμε σε μια διαδικασία ανάκαμψης, σε μια διαδικασία ανάπτυξης, αλλά παράλληλα να διορθώσουμε τις παθογένειες οι οποίες υπάρχουν στη λειτουργία του κράτους. 
Αυτήν την προσπάθεια κάνει η Δημοκρατική Αριστερά και αυτή την έννοια έχει η συμμετοχή της στην τρικομματική Κυβέρνηση. Το να αποτυπώνουμε πάντοτε την κατάσταση, χωρίς να έχουμε μία λύση για το τι θα κάνουμε από εδώ και πέρα, δεν προσφέρει πλέον τίποτα στον ελληνικό λαό. Βεβαίως, η κατάσταση είναι άσχημη, βεβαίως η προσαρμογή ήταν άσχημη, αλλά αυτή τη στιγμή πρέπει να δούμε τι θα κάνουμε για να μπορέσουμε να κάνουμε και την κοινωνική, πλέον, πολιτική και την οικονομική πολιτική και τα αδιέξοδα της ελληνικής κοινωνίας να διορθώσουμε.
Δεν είναι δυνατόν να ακούμε από την Αξιωματική Αντιπολίτευση τις οικονομικές θεωρίες. Κι εγώ, συνάδελφοι, συμφωνώ με την οικονομική θεωρία, αν και εσείς δεν συμφωνούσατε όλοι, ότι ποτέ δεν μπορεί να γίνει σταθεροποίηση και ανάκαμψη μιας χώρας εάν δεν συνυπάρχει και η διαδικασία της ανάπτυξης. Ξεκαθαρίστε το και αυτό και πείτε πώς θα γίνει αυτή η διαδικασία της ανάπτυξης. Εγώ συμφωνώ μαζί σας ότι δεν υπάρχει ακόμη ρευστότητα στην αγορά, δεν υπάρχει ενίσχυση της πραγματικής οικονομίας, δεν έχει τελειώσει η ανακεφαλαίωση και πράγματι δεν έχουν εμφανιστεί τα πρώτα δείγματα και δεν έχουν πράγματι πιάσει τόπο οι θυσίες του ελληνικού λαού. Δεν πρέπει, όμως, να τα δούμε αυτά; Δεν πρέπει να δούμε τις άλλες παθογένειες που έχει η δημόσια διοίκηση; 
Ας δούμε, λοιπόν, τι λέει αυτό το νομοσχέδιο. Έχει ορισμένες ρυθμίσεις για τα θέματα των ληξιπρόθεσμων οφειλών. Δεν θέλουμε όλοι να υπάρχει μια ρύθμιση γι’ αυτό το θέμα; Και δεν θέλουμε με έναν τρόπο -κι είναι σχετικό με την οικονομική συγκυρία και την κρίση που περνά ο κόσμος- και το κράτος να εισπράξει τα χρήματά του και οι πολίτες να μην εξοντωθούν; 
Τι λέμε για το θέμα του ενιαίου φόρου ακίνητης περιουσίας; Ωραία, ακούσαμε όλοι την Αντιπολίτευση ότι πράγματι δεν επετεύχθη το 2013 να καταργηθεί το χαράτσι. Όμως βελτιώσαμε αυτήν τη διαδικασία. Δεν μπορούμε να ακούσουμε την πρόταση που εμείς την έχουμε καταθέσει από το 2004, με ένα χρόνο καθυστέρηση; Και, πραγματικά, εσείς πώς θα φορολογήσετε την ακίνητη περιουσία; Πώς θα φορολογήσετε τον πλούτο, τη βασική πρόταση της Αριστεράς; Για τον αγώνα που δίνει αυτήν τη στιγμή η Αριστερά στην τρικομματική Κυβέρνηση όντως να φορολογηθεί ο πλούτος, όντως να γίνει δικαιότερη η φορολόγηση, καταθέστε το δικό σας πρόγραμμα. Θα πάρουμε τα περισσότερα στοιχεία συμπληρωματικά στη δική μας πρόταση.
Εμείς αυτό που προσπαθήσαμε να κάνουμε -και το πετύχαμε με πολύ κόπο- ήταν να μειωθεί κατά 15% το τέλος, να υπάρξει πρόνοια για τους πολύτεκνους, να εξαιρεθούν οι άνεργοι. Και μετά από πολύ κόπο πετύχαμε, με την τροπολογία μας, να εξαιρεθούν και τα φτωχά νοικοκυριά, κάτω από το όριο της φτώχειας.
Γίνεται αυτή η προσπάθεια για τις ληξιπρόθεσμες οφειλές. Υπάρχει πρόβλημα στην τοπική αυτοδιοίκηση. Πρέπει να τις συμπεριλάβουμε σ’ αυτές τις ρυθμίσεις. 
Δεν σας ακούσαμε να λέτε τίποτα για τα προβλήματα, τα οποία υπάρχουν. 
Ακούσαμε τα προβλήματα. Και συμφωνήσαμε όλοι για τα προβλήματα, τα οποία δημιουργούνται στην άσκηση των επαγγελμάτων. Προσπαθήσαμε και οι γεωτεχνικοί να μην εξοντωθούν -δεν είμαστε ευχαριστημένοι από τη μεσοβέζικη ρύθμιση που έρχεται- και τα άλλα επαγγέλματα πραγματικά να μην υπακούσουν σε έναν κανόνα μιας άλλης λογικής και μιας άλλης κουλτούρας απ’ αυτήν που έχει διαμορφώσει η ελληνική κοινωνία για την άσκηση του επαγγέλματος και για το επιστημονικό έργο και την αναγνώρισή του.
Έχουμε συζητήσει και για πολλά άλλα θέματα. Αυτή είναι η προσπάθεια. 
Εδώ, όμως, πρέπει να καταλάβετε ότι υπάρχει μία Κυβέρνηση, υπάρχει μία προγραμματική συμφωνία, υπάρχει μία τρόικα, η οποία συνεχώς ανασκευάζει τα πράγματα κι ενώ παραδέχεται ότι υπάρχει πρόβλημα στον ελληνικό λαό και ότι η προσαρμογή ήταν βίαιη, συνεχώς έχει το δικό της πρόβλημα. Εμείς, όμως, διαπραγματευόμαστε. Και διαπραγματευόμαστε με πολύ σκληρό τρόπο. Η διαπραγμάτευση, όμως, αυτή γίνεται από δύο πλευρές. Κάντε κι εσείς τη διαπραγμάτευσή σας. Ξέρετε, δεν είναι και τόσο απλό να λέτε, καταγγέλλουμε το μνημόνιο, αλλά τα χρήματα, τα οποία έχουμε επιτύχει, τη χρηματοδότηση, τη μείωση του χρέους κ.λπ., αυτά όλα τα κρατάμε. Αν το καταφέρετε αυτό, εγώ θα σας πω «μπράβο». 
Καταργήστε, λοιπόν, το μνημόνιο. Το κράτος, όμως, πρέπει να λειτουργήσει, κύριοι συνάδελφοι. Και το κράτος δεν μπορεί να λειτουργήσει με τις παλιές τακτικές και λογικές που είχε. Χρειάζεται, πράγματι, αναδιάρθρωση. Χρειάζεται βελτίωση το πελατειακό καθεστώς. Χρειάζεται, πράγματι, μία λειτουργία σε αριστερή κατεύθυνση, όπως λέμε εμείς. Και το προσπαθούμε αυτό να το κάνουμε με τους άλλους εταίρους.
Εγώ, όμως, δεν σας βλέπω σ’ αυτό να έχετε προτάσεις. Η ζωή είναι μπροστά μας. Και η πάλη που όλοι λέτε και που πρέπει να γίνεται, γίνεται και στο λαό αλλά και μέσα στο Κοινοβούλιο.
Ευχαριστώ, κύριε Πρόεδρε.
(Χειροκροτήματα από την πτέρυγα της ΔΗΜΑΡ)","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"94089"," Εμείς ευχαριστούμε.
Παρακαλώ τον κ. Καραθανασόπουλο, τον ειδικό αγορητή του Κομμουνιστικού Κόμματος Ελλάδας να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94090"," Ευχαριστώ πολύ, κύριε Πρόεδρε.
Σε ένα ερώτημα οφείλουμε να απαντήσουμε: Εφόσον τα κόμματα της συγκυβέρνησης έχουν αποφασίσει να ψηφίσουν το πολυνομοσχέδιο σήμερα το βράδυ, αύριο το πρωί ποια θα είναι η επόμενη μέρα για τα λαϊκά στρώματα και την εργατική τάξη; Θα είναι καλύτερη ή χειρότερη;
Δεν πιστεύω κανείς εδώ μέσα να έχει τις αυταπάτες ότι η αυριανή μέρα θα είναι καλύτερη. Θα είναι πολύ χειρότερη, γιατί μέσα σ’ αυτό το πολυνομοσχέδιο περιλαμβάνονται νέα μέτρα που κλιμακώνουν τη βάρβαρη, την αντιλαϊκή επίθεση, που αφορούν τη δημοσιονομική προσαρμογή, όπως την ονομάζετε, δηλαδή τα νέα «χαράτσια» και τη συνέχιση και τη μονιμοποίηση στα ακίνητα, τη φοροεπιδρομή απέναντι στα λαϊκά στρώματα, τις επιθέσεις που θα υποστούν οι δημόσιοι υπάλληλοι με τις μαζικές απολύσεις. 
Άρα διαμορφώνεται ένα ακόμη πιο αντιλαϊκό περιβάλλον. Δημιουργείτε νέους «χαλκάδες» μέσα από την προώθηση των λεγόμενων «διαρθρωτικών αλλαγών». 
Η ουσία ποια είναι; Τι λέτε εδώ; Σε ένα από τα πάρα πολλά κείμενα που στείλατε με νομοτεχνικές βελτιώσεις –το τελευταίο ήρθε στα χέρια μας πριν από ένα λεπτό- λέτε ότι ο ΟΑΕΔ, ο Οργανισμός Απασχόλησης Εργατικού Δυναμικού, καταρτίζει προγράμματα κοινωφελούς χαρακτήρα από τους πόρους του ΕΣΠΑ, που απευθύνονται σε άνεργους τους οποίους μπορούν να τους απασχολήσουν όχι μόνο οι δήμοι και οι περιφέρειες, αλλά και άλλες δημόσιες υπηρεσίες, όπως σχολεία και νοσοκομεία. Δηλαδή, απολύετε εργαζόμενους με σταθερή απασχόληση, με εργασιακά και ασφαλιστικά δικαιώματα και στις θέσεις τους θα προσλαμβάνετε άνεργους, που είναι πολύ φθηνό εργατικό δυναμικό.
Αυτός είναι ο στόχος σας. Αυτός είναι ο σκοπός σας. Δηλαδή και στο δημόσιο τομέα να δεχτεί ένα συντριπτικό πλήγμα η εργατική τάξη και τα δικαιώματά της. Αυτό, βεβαίως, θα επεκταθεί πολύ γρήγορα, ακόμη περισσότερο, στην ήδη άσχημη κατάσταση που βιώνουν οι εργαζόμενοι στον ιδιωτικό τομέα. 
Η τρίτη πλευρά, που περιλαμβάνεται σε αυτό το νομοσχέδιο, είναι η ακόμη περαιτέρω αντιδραστικοποίηση του κρατικού μηχανισμού. Με το βούρδουλα θα προσπαθήσετε να επιβάλετε αυτά τα βάρβαρα, σκληρά και αντιλαϊκά μέτρα. Δεν είναι, άλλωστε, τυχαίο ότι η αντιλαϊκή πολιτική, η ταξική πολιτική σε βάρος της εργατικής τάξης και του λαού, συνοδεύεται πάντοτε με μέτρα καταστολής, περιορισμού των συλλογικών αλλά και ατομικών δικαιωμάτων και κατακτήσεων.
Αυτή η κατάσταση, βεβαίως, δεν είναι προσωρινή. Τα μέτρα αυτά δεν είναι μόνο και μόνο για να καβατζάρουμε από την κρίση και να σώσουμε την ελληνική οικονομία. Είναι μόνιμα μέτρα. Διότι στο όνομα της σωτηρίας της ελληνικής οικονομίας, όπως λέτε, κύριοι της συγκυβέρνησης, οδηγείτε στη χρεοκοπία καθημερινά τον ελληνικό λαό. Στο όνομα της ανταγωνιστικότητας και της κερδοφορίας των μονοπωλιακών ομίλων -που αυτούς θέλετε να σώσετε- θυσιάζετε καθημερινά την ικανοποίηση των λαϊκών αναγκών. 
Αυτό είναι το αποτέλεσμα αυτής της βάρβαρης αντιλαϊκής πολιτικής. Και, βεβαίως, δεν αποτελεί ελληνική ιδιομορφία. Αντίστοιχα μέτρα λαμβάνονται και εφαρμόζονται σε όλη την υπόλοιπη Ευρώπη και όχι μόνο. 
Άρα το βασικό ερώτημα είναι τι πρέπει να κάνει ο ελληνικός λαός. Εμείς λέμε ότι, βεβαίως, πρέπει να καταδικάσει, με την πάλη του, την Κυβέρνηση και να καταργήσει τα μνημόνια και τις δανειακές συμβάσεις. Για να κάνει, όμως, τι; Να εξουσιοδοτήσει την Αξιωματική Αντιπολίτευση και τις άλλες αντιμνημονιακές δυνάμεις, να ανέβουν, δηλαδή, στη διαχείριση της αστικής κυβέρνησης; Να εφαρμόσουν, λέει, κι ένα άλλο μείγμα πολιτικής για την ανάκαμψη, καλλιεργώντας αυταπάτες ότι θα υπάρξει μέσα από αυτήν την ανάκαμψη κοινωνικό μέρισμα. 
Η ανάπτυξη, όμως, στο πλαίσιο του καπιταλισμού προϋποθέτει την εξαθλίωση της εργατικής τάξης και των πλατιών λαϊκών στρωμάτων. 
Η πρόταση αυτή, βεβαίως, είναι εντός των τειχών. Αμφισβητεί το εκτελεστικό όργανο τη σημερινή συγκυβέρνηση και το εργαλείο που χρησιμοποιεί, το μνημόνιο, όχι όμως τον εντολοδόχο. Ο εντολοδόχος στην προκειμένη περίπτωση είναι η πλουτοκρατία, είναι η αστική τάξη και οι στρατηγικές επιλογές, όπως αυτές συνοψίζονται στην Ευρωπαϊκή Ένωση. Άλλωστε, δεν είναι τυχαίο ότι όλα αυτά που προτείνουν, είναι αδιέξοδα. Διότι έχουν φτάσει στο σημείο να γίνονται ελκυστικοί εραστές και να θαυμάζουν την παραδοσιακή σοσιαλδημοκρατική συνταγή, όπως ο εισηγητής της Αξιωματικής Αντιπολίτευσης κ. Τσακαλώτος, ή να προτείνουν λύση του ’53 για το δημόσιο χρέος, κάνοντας μία αυθαίρετη μεταφορά τού χθες στο σήμερα, αποσπασμένη από τις αντικειμενικές συνθήκες. Δηλαδή, η λύση του ’53 επιβλήθηκε από τους Αμερικάνους, όχι για να σώσουν, βεβαίως, το γερμανικό λαό από το χρέος, αλλά για να ισχυροποιήσουν την ασθενή καπιταλιστική Γερμανία απέναντι στο σοσιαλιστικό σύστημα. Άλλωστε, αυτές οι επιλογές και της παραδοσιακής σοσιαλδημοκρατίας και του φιλελευθερισμού οδήγησαν σήμερα την κατάσταση και τους λαούς, τη χώρα μας και την Ευρώπη, εδώ που βρίσκονται. 
Η διέξοδος, λοιπόν, είναι μία. Είναι αυτή που προτείνει το ΚΚΕ, που είναι ρεαλιστική, αναγκαία και εφικτή για το λαό. Αυτή φοβάται το σύστημα. Γι’ αυτό, άλλωστε, έβαλε και τα μαντρόσκυλά του, τους χρυσαυγίτες, με τον Πρόεδρό τους, να επιτεθούν στο ΚΚΕ, λέγοντας ότι η μαρξιστική ιδεολογία ιστορικά έχει χρεοκοπήσει. Βεβαίως, πιάστηκε αδιάβαστος για ακόμη μία φορά στα ιστορικά ζητήματα. Αυτοί που ιστορικά συνέτριψαν το φασισμό ήταν η Σοβιετική Ένωση και οι κομμουνιστές. Κι εάν αγωνιά τόσο πολύ για το πότε θα έρθει η σοσιαλιστική επανάσταση, έχουμε να του απαντήσουμε: Καλομελέτα κι έρχεται!","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"94091","  Το λόγο έχει ο κ. Καπερνάρος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94092"," Κύριε Πρόεδρε, χρησιμοποιώ το δικαίωμα αυτό της δευτερολογίας με αφορμή τα όσα είπε ο κ. Μανιτάκης ο οποίος, βεβαίως, «ήλθε, είπε και απήλθε». Και το λέω αυτό γιατί μίλησε για συνταγματικότητα και μας αράδιασε ορισμένες δικές τους θέσεις για το πώς θεωρεί τη συνταγματικότητα ο ίδιος, ως καθηγητής Συνταγματικού Δικαίου. 
Μας είπε, βεβαίως, ότι σέβεται το Σύνταγμα, ότι δεν ευτελίζουν το Σύνταγμα, ότι το Σύνταγμα δεν είναι δυνατόν να παραποιείται και άλλα τέτοια ωραιοποιητικά. 
Πλην, όμως, μου δίνεται η ευκαιρία να ανατρέψω με επιχειρήματα αυτό που είπε ο κύριος καθηγητής του Συνταγματικού Δικαίου και ο κύριος Υπουργός, ο οποίος θεώρησε ότι έπρεπε να υπεραμυνθεί τόσο πολύ ώστε να μας δώσει το δικαίωμα να διαψεύδουμε αυτά που ο ίδιος ισχυρίζεται. 
Τον παραπέμπω, λοιπόν, σε αυτό το νομοσχέδιο και μάλιστα, στο άρθρο 70β’ που αναφέρεται στην ειδική διοικητική διαδικασία - ενδικοφανή προσφυγή. Και ρωτώ τον κ. Μανιτάκη, τον καθηγητή του Συνταγματικού Δικαίου: Όταν αναφέρεται πως: «Με την άσκηση της ενδικοφανούς προσφυγής βεβαιώνεται άμεσα από τη φορολογική αρχή και καταβάλλεται ποσοστό 50% του αμφισβητούμενου ποσού της πράξης, το οποίο καταβάλλεται σύμφωνα με τις κείμενες διατάξεις», παραβιάζεται ή όχι το άρθρο 25, παράγραφος 1 που αναφέρεται στην αρχή της αναλογικότητας; Είναι ή δεν είναι παραβίαση αυτή του Συντάγματος και της συγκεκριμένης διατάξεως; 
Δεύτερον, ερωτώ τον κ. Μανιτάκη: Όταν κάποιος προσφύγει -κι εφόσον μπορεί- στην Υπηρεσία Εσωτερικής Επανεξέτασης, η Υπηρεσία Εσωτερικής Επανεξέτασης εάν κρίνει απαραίτητο, δύναται να καλέσει τον υπόχρεο σε ακρόαση, αυτό είναι ή δεν είναι κατάφωρη παραβίαση του άρθρου 20, παράγραφος 2 του Συντάγματος, που θεωρεί υποχρεωτική την ακρόαση του προσφεύγοντος; «Όταν η Υπηρεσία Εσωτερικής Επανεξέτασης κρίνει απαραίτητο και δύναται». Είναι ή δεν είναι αυτή έκνομη φράση, έκνομη ενέργεια και έκνομη συμπεριφορά απέναντι στο Σύνταγμα; 
(Θόρυβος στην Αίθουσα)
Αυτό που κάνει ο κ. Βορίδης, το κάνει εκ συστήματος. Πηγαίνει και διασκεδάζει, μάλλον, τους Υπουργούς. Όταν, όμως, απευθυνόμαστε στον κ. Μανιτάκη, ο οποίος λείπει, αναφερόμαστε, βεβαίως, και σε εσάς. 
Αυτό, όμως, δεν είναι κατάσταση, κύριε Πρόεδρε.. Πρέπει να επιληφθείτε. Δεν είστε μόνο για να τηρείτε το χρόνο. 
Τέλος πάντων, ας διασκεδάσουμε. 
 Τελειώνοντας, να σας διαβάσω και μία άλλη αποστροφή στην υποπαράγραφο ΙΓ.1, στον εθνικό συντονιστή για την καταπολέμηση της διαφθοράς. Ακούστε τι γίνεται για την καταπολέμηση της διαφθοράς: Επιλέγεται ένας εθνικός συντονιστής, ο οποίος προφανώς θα έχει γονίδια αδιάφθορου. Τη γονιδιακή του, δε, καθαρότητα την επιλέγει ο Πρωθυπουργός. Τόσο δημοκρατικά! Τόσο αξιοκρατικά! Η αξιολόγηση γίνεται από τον Πρωθυπουργό.
 Ακούστε τι λέει για τον εθνικό συντονιστή: «Για τη θέση του εθνικού συντονιστή επιλέγεται πρόσωπο εγνωσμένου κύρους και ευρύτερης αποδοχής που διορίζεται με απόφαση του Πρωθυπουργού για πενταετή θητεία…» –πενταετή παρακαλώ!- «…με πλήρη και αποκλειστική απασχόληση. Απαλλαγή από τα καθήκοντά του επιτρέπεται για ανεπάρκεια άσκησης των καθηκόντων του». Δηλαδή, αυτός που επιλέγει ο Πρωθυπουργός, με τα δικά του αξιολογικά κριτήρια, μπορεί να φύγει από την υπηρεσία λόγω ανεπάρκειας. Αυτό δεν είναι αντισυνταγματικό. Αυτό απλώς υπάγεται στις αρμοδιότητες της ιλαρότητας. 
Ευχαριστώ. Τίποτε άλλο.","ΒΑΣΙΛΕΙΟΣ ΚΑΠΕΡΝΑΡΟΣ",185
"94093"," Κύριε Πρόεδρε, θα θέλατε το λόγο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94094"," Θα μιλήσω μετά, κύριε Πρόεδρε.","ΠΑΝΟΣ ΚΑΜΜΕΝΟΣ",181
"94095"," Ο κ. Λαφαζάνης έχει το λόγο για έξι λεπτά.
Ορίστε, κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94096"," Προσπάθησα να αντιληφθώ τα όσα είπε ο κ. Μανιτάκης. Εμφανίστηκε εδώ ως ο Υπουργός ο οποίος υποστηρίζει με απολυτότητα την τήρηση του Συντάγματος και δεν δέχεται μύγα στο σπαθί του γι’ αυτό.
Θα του υπενθυμίσω την αντιπαράθεση που είχε με τον Αντώνη Ρουπακιώτη. Θα του υπενθυμίσω, επίσης, ότι ο Αντώνης Ρουπακιώτης ήταν ακριβώς ο Υπουργός Δικαιοσύνης ο οποίος τον κατηγόρησε για τη διάταξη που έφερνε και η οποία τελικώς απεσύρθη, λέγοντάς του ότι παραβίαζε ωμά και κατάφωρα το Σύνταγμα, ακυρώνοντας στην πράξη δικαστικές αποφάσεις, στις οποίες είχαν προσφύγει χιλιάδες συμβασιούχοι. Ο κ. Μανιτάκης, με το τερατούργημά του, επιχειρούσε να καταργήσει με μία μονοκονδυλιά τα δικαστήρια και τις δικαστικές αποφάσεις και να πετάξει στο δρόμο χιλιάδες συμβασιούχους. Αυτός είναι ο μέγας θεματοφύλακας του Συντάγματος!
Από την άλλη μεριά, θα συνιστούσα στον Αρχηγό του ΠΑΣΟΚ να σταματήσει αυτό το «αντιΣΥΡΙΖΑ» παραλήρημα. Φθάνει πια! Νομίζω ότι αδικεί τον εαυτό του, αλλά κυρίως αδικεί τη δημοκρατία. Εγώ παλαιά θυμάμαι ότι το ΠΑΣΟΚ είχε έναν αντιδεξιό τόνο και έναν αντιδεξιό μονομερή προσανατολισμό –κενολόγο, βεβαίως- ο οποίος όμως για εκείνη την εποχή κάτι του απέφερε. Είχε έναν υπαρκτό αντίπαλο, με τον οποίο προσπαθούσε να υποβαθμίσει και να λεηλατήσει την Αριστερά.
Ε, νομίζω ότι η αντικατάσταση του αντιδεξιού λόγου με την «αντιΣΥΡΙΖΑ» τακτική, δείχνει ένα ΠΑΣΟΚ που πνέει τα λοίσθια. Δεν είναι ένα ΠΑΣΟΚ που ανέρχεται αλλά ένα ΠΑΣΟΚ που δεν έχει κανένα απολύτως μέλλον.
Αυτό που με εντυπωσίασε, επίσης, στον κ. Μανιτάκη ήταν η ωμότητα και η ειλικρίνειά του. Προσπάθησε –ανεπιτυχώς, βεβαίως- να εμφανιστεί ως θεματοφύλακας του Συντάγματος. Όχι μόνο δεν τα κατάφερε, αλλά ήταν κυνικός από του Βήματος σχετικά με το τι πρόκειται να κάνει αναφορικά με τις απολύσεις, τις διαθεσιμότητες και τις κινητικότητες. Είπε ότι πρέπει να διαχωρίσουμε τις είκοσι πέντε χιλιάδες διαθεσιμότητες και κινητικότητες από τις δεκαπέντε χιλιάδες απολύσεις, τις οποίες θα κάνει μέχρι το 2014 και τις τέσσερις χιλιάδες που θα περαιωθούν έως το τέλος του 2013.
Δηλαδή, μάνι-μάνι, ο κ. Μανιτάκης μάς είπε ότι σαράντα χιλιάδες άνθρωποι θα βρεθούν στο δρόμο. Γελάτε! Σαράντα χιλιάδες άνθρωποι θα βρεθούν στο δρόμο, εκ των οποίων οι είκοσι πέντε χιλιάδες θα είναι διά της διαθεσιμότητας και της κινητικότητας, που είναι διαφορετικό πράγμα από τις δεκαπέντε χιλιάδες που αφορούν τις ωμές και καθαρές απολύσεις. 
Ξέρετε πόσο είναι αυτό το νούμερο των σαράντα χιλιάδων στους δημοσίους υπαλλήλους; Είναι το 15% των δημοσίων υπαλλήλων, οι οποίοι μέχρι το τέλος του 2014 θα έχουν φάει μία δυνατή κλωτσιά, για να βρεθούν στο δρόμο. Αυτό είναι το μέγα επίτευγμα της Κυβέρνησής σας διά του κ. Μανιτάκη.
Θα ήθελα να πω, κύριε Στουρνάρα, για τη νυχτερινή -πλησιάζουμε προς τις 23.00΄- τροπολογία την οποία κάνατε δεκτή. Δηλαδή, φτάσαμε σε καινούργιες νομοθετικές πρωτοβουλίες πλέον. Να μας φέρνετε 22.00΄ η ώρα την τροπολογία και στις 23.00΄ να την ψηφίζουμε. Στις 22.00΄ η ώρα να μας τη φέρνετε και στις 23.00΄ να την ψηφίζουμε! Αυτή είναι η τήρηση του Συντάγματος και η τήρηση του Κανονισμού αυτής της Βουλής! 
Εσείς θα μπορούσατε να το κάνετε; Εσείς για να επεξεργαστείτε την τροπολογία, τη δώσατε σε δέκα συμβούλους σας, οι οποίοι δούλευαν επί ώρες. Εμείς τι θα κάνουμε εδώ πέρα; Το μάντη; Έτσι γίνεται το νομοθετικό έργο;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Εν πάση περιπτώσει, θα αναφέρω επί τροχάδην αυτά τα οποία αντιληφθήκαμε από την τροπολογία. Τι πάτε να κάνετε εδώ; Πάτε να καταργήσετε κάθε ίχνος –απ’ ό,τι βλέπω- εργασιακών δικαιωμάτων. Πάτε να καταργήσετε και τον κατώτατο μισθό, που τον έχετε κατακρεουργήσει, διά υπουργικής απόφασης και πάτε να χαρίσετε και ασφαλιστικές εισφορές στους εργοδότες. 
Τι λέτε εδώ, κύριε Στουρνάρα; Διότι εσείς την κάνατε δεκτή. Δεν είναι πλέον μία τροπολογία του ΠΑΣΟΚ. Είναι μία δικιά σας παρέμβαση. 
Λέτε, «Καθαρές αμοιβές ορίζονται κατά παρέκκλιση της ισχύουσας νομοθεσίας σε 19,6 ευρώ ημερησίως και όχι μεγαλύτερες από 490 ευρώ». Όχι μεγαλύτερες από 490 ευρώ! Έχετε δει διατύπωση εσείς μισθού; Και δεν ξεκαθαρίζετε αν είναι μεικτά. Δεν το ξεκαθαρίζετε ούτε αυτό. Μιλάμε για 490 ευρώ μεικτά ή καθαρά; Μάλλον μεικτά απ’ ό,τι καταλαβαίνω. Δεν έχει, όμως, σημασία. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Όταν λέτε, «όχι μεγαλύτερες από 490 ευρώ», ξέρετε πόσο μπορεί να είναι; Μπορεί να είναι και 400 ευρώ και 350 ευρώ και 300 ευρώ και 250 ευρώ και 100 ευρώ. Αυτά είναι όχι μεγαλύτερα από 490 ευρώ. Έτσι ορίζετε πλέον τον κατώτατο μισθό και τις απολαβές των εργαζομένων στις ρυθμίσεις σας;
Παρακάτω λέτε ότι γι’ αυτούς που είναι κάτω των είκοσι πέντε ετών, ο μισθός δεν θα είναι πάνω από 427 ευρώ. Κάτω, δηλαδή, από τα 490 ευρώ. Με μια μονοκονδυλιά, δηλαδή, κατακρεουργείτε και τον κατώτατο μισθό και τον ρίχνετε στον πάτο.","ΠΑΝΑΓΙΩΤΗΣ ΛΑΦΑΖΑΝΗΣ",279
"94097"," Παρακαλώ, ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94098"," Δεν μιλάμε για μισθούς Βουλγαρίας. Εδώ μιλάμε πλέον για μισθούς Ασίας. 
Αυτό είναι το πρότυπό σας; Αυτά υιοθετείτε διά της μεσονυκτίου τροπολογία σας; 
Θα ήθελα να προσθέσω, επίσης…","ΠΑΝΑΓΙΩΤΗΣ ΛΑΦΑΖΑΝΗΣ",279
"94099"," Ολοκληρώστε, κύριε συνάδελφε, παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94100"," Για την τροπολογία δεν θα μιλήσουμε, κύριε Πρόεδρε;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94101"," Με συγχωρείτε, δεν μπορεί να περάσετε νύκτα τέτοιου είδους διατάξεις. Με συγχωρείτε. Είναι δυνατόν να γίνει αυτό;
Εδώ τι διαβάζουμε, κύριε Στουρνάρα; Σας λέω επί τροχάδην αυτά που διάβασα πρόχειρα: «Με κοινή απόφαση των Υπουργών Οικονομικών και Εργασίας, Κοινωνικής Ασφάλισης και Πρόνοιας μπορεί να προβλέπεται, ως μέτρο ανάσχεσης της ανεργίας…» -άκουσον – άκουσον- «…μείωση των εργοδοτικών εισφορών που καταβάλλουν στα Ταμεία Κοινωνικής Ασφάλισης, τα οποία ασφαλίζουν τους μισθωτούς, επιχειρήσεις που διατηρούν τις υφιστάμενες σε αυτές θέσεις εργασίας. Με την απόφαση του προηγούμενου εδαφίου καθορίζονται οι όροι, οι προϋποθέσεις…» κ.λπ.. 
Δηλαδή, τι μας λέτε εδώ; Μας λέτε το εξής πρωτοφανές, αμίμητο, που διαλύει τα ασφαλιστικά ταμεία: ότι αν μία επιχείρηση διατηρεί τις θέσεις εργασίας, τότε, επειδή θέλετε να ανακοπούν οι απολύσεις και να μην κάνει απολύσεις, θα ερχόσαστε με υπουργικές αποφάσεις και θα ρίχνετε τα ασφάλιστρα, τις εργοδοτικές ασφαλιστικές εισφορές. Και δεν μας λέτε ούτε καν πόσο θα τις ρίχνετε. Δηλαδή, μπορεί να φτάσει στο σημείο μηδενισμού. Δηλαδή, μία επιχείρηση θα λειτουργεί, θα διατηρεί τις θέσεις εργασίας και δεν θα πληρώνει ασφαλιστικές εισφορές. Αυτά μας φέρνετε να ψηφίσουμε τα μεσάνυκτα; 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Με συγχωρείτε πάρα πολύ, αλλά αν έχετε αποφασίσει μαζί με το ΠΑΣΟΚ τα μεσάνυκτα να καταργήσετε και το τελευταίο ίχνος Εργατικού Δικαίου που έχει απομείνει, δεν θα το επιτύχετε. Δεν θα περάσουν αυτά τα πράγματα. Δεν μπορεί να νομοθετείτε με αυτόν τον τρόπο! 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"94102"," Έχει ζητήσει το λόγο για ένα λεπτό ο κ. Στουρνάρας, προκειμένου να καταθέσει μία νομοτεχνική παρέμβαση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94103"," Κύριε Πρόεδρε…","ΠΑΝΟΣ ΚΑΜΜΕΝΟΣ",181
"94104"," Κύριε Καμμένο, με συγχωρείτε, αλλά έχει ζητήσει το λόγο επίσης για ένα λεπτό η κ. Κεφαλογιάννη για να καταθέσει μια νομοτεχνική βελτίωση. Μετά θα έχετε εσείς το λόγο. 
Ορίστε, κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94105"," Αν μου επιτρέπετε, κύριε Πρόεδρε, επί τη ευκαιρία θα ήθελα να απαντήσω πολύ περιληπτικά στον κ. Λαφαζάνη. 
Όπως ξέρετε λοιπόν, κύριε Λαφαζάνη, η μείωση των ασφαλιστικών εισφορών στην Ελλάδα είναι επιθυμητή, διότι οι ασφαλιστικές εισφορές είναι σε πολύ υψηλό επίπεδο. Οι ασφαλιστικές εισφορές στην Ελλάδα είναι από τις πιο υψηλές στην Ευρώπη. Είναι επιθυμητή, λοιπόν, η μείωσή τους. 
Αν διαβάσετε προσεκτικά τη διατύπωση, λέει «εφόσον υπάρχουν οι δημοσιονομικές προϋποθέσεις». Σας θυμίζω ότι έχουμε πει πως σε περίπτωση που το πρωτογενές πλεόνασμα υπερβαίνει τους στόχους, το 70% αυτής της υπέρβασης μπορεί να κατανεμηθεί για λόγους κοινωνικής πολιτικής με τρόπο που θα επιλέξει η Κυβέρνηση. 
Λέμε, λοιπόν, ότι στο πλαίσιο αυτό και αν είναι επιθυμητό την εποχή εκείνη -όταν με το καλό θα έχουμε τις δημοσιονομικές δυνατότητες- θα μειώσουμε τις εισφορές κοινωνικής ασφάλισης. Αυτό είναι επιθυμητό για όλους. Δεν είναι άσχημο γι’ αυτούς που διατηρούν θέσεις εργασίας. Δίνουμε, δηλαδή, ένα κίνητρο για να μην απολύεται ο κόσμος. 
Και όσον αφορά τα προηγούμενα που είπατε για το μισθό, πράγματι τα 490 ευρώ είναι χαμηλός μισθός. Όμως, προσέξτε, αλλά μιλάμε για ανέργους. Θα είναι μια ανακούφιση γι’ αυτούς. 
Επίσης, θα ήθελα να…","ΙΩΑΝΝΗΣ ΣΤΟΥΡΝΑΡΑΣ",168
"94106"," Πάρτε το πίσω, κύριε Υπουργέ, γιατί όταν φέρνετε κάτι, θα πρέπει να το παίρνετε στα σοβαρά. Δεν είναι δυνατόν τα μεσάνυχτα να θίγετε τις εργασιακές σχέσεις.","ΠΑΝΑΓΙΩΤΗΣ ΛΑΦΑΖΑΝΗΣ",279
"94107"," Φυσικά και το παίρνω στα σοβαρά.","ΙΩΑΝΝΗΣ ΣΤΟΥΡΝΑΡΑΣ",168
"94108"," Κύριε Λαφαζάνη, σας παρακαλώ!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94109"," Δύο μέρες το επεξεργαζόμαστε, κύριε Λαφαζάνη. Είναι μέτρο ανάσχεσης της ανεργίας.","ΙΩΑΝΝΗΣ ΣΤΟΥΡΝΑΡΑΣ",168
"94110"," Τι δύο μέρες; Τι λέτε τώρα;","ΠΑΝΑΓΙΩΤΗΣ ΛΑΦΑΖΑΝΗΣ",279
"94111"," Κύριε Λαφαζάνη, καταθέσατε την άποψή σας. 
Κύριε Υπουργέ, συνεχίστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94112"," Επίσης, θα ήθελα να καταθέσω μία προσθήκη-αναδιατύπωση στην παράγραφο Θ. 
Στην περίπτωση 2 της υποπαραγράφου Θ.1., το δεύτερο εδάφιο της περίπτωσης 1 της εσωτερικής υποπαραγράφου Θ.6. αναδιατυπώνεται ως εξής: «Η ταυτόχρονη συλλειτουργία στους ίδιους διδακτικούς ή εργαστηριακούς χώρους διαφορετικών μονάδων παροχής εκπαίδευσης (τυπικής ή άτυπης) απαγορεύεται». 
Σας ευχαριστώ.","ΙΩΑΝΝΗΣ ΣΤΟΥΡΝΑΡΑΣ",168
"94113"," Κύριε Υπουργέ, να κατατεθεί και να διανεμηθεί η προσθήκη-αναδιατύπωση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94114"," Βεβαίως, κύριε Πρόεδρε. 
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά την προαναφερθείσα προσθήκη-τροπολογία, η οποία έχει ως εξής:
                                          (Να φωτογραφηθεί η σελ. 503)","ΙΩΑΝΝΗΣ ΣΤΟΥΡΝΑΡΑΣ",168
"94115"," Το λόγο έχει η κ. Κεφαλογιάννη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94116"," Το Προεδρείο είναι υπεύθυνο για τη νομοθετική λειτουργία. Δεν μπορεί να λέγονται αυτά τα πράγματα. Δεν μπορεί τα μεσάνυχτα να ψηφίζονται τέτοιες διατάξεις. Αυτά είναι απαράδεκτα!","ΠΑΝΑΓΙΩΤΗΣ ΛΑΦΑΖΑΝΗΣ",279
"94117"," Δεν ακούγεστε, κύριε Λαφαζάνη.","ΠΑΝΟΣ ΚΑΜΜΕΝΟΣ",181
"94118"," Κύριε Λαφαζάνη, δεν ακούγεστε.","ΒΑΣΙΛΕΙΟΣ ΚΑΠΕΡΝΑΡΟΣ",185
"94119"," Γιατί, κύριε Πρόεδρε, έχει το λόγο για να ακουστεί; Εδόθη ο λόγος για να ακουστεί;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94120"," Δώστε του το λόγο, κύριε Πρόεδρε, γιατί αυτά που λέει είναι σημαντικά.","ΖΩΗ ΚΩΝΣΤΑΝΤΟΠΟΥΛΟΥ",272
"94121"," Αφού παρενέβη, κύριε Πρόεδρε.","ΠΑΝΟΣ ΚΑΜΜΕΝΟΣ",181
"94122"," Επί της διαδικασίας ομιλώ, κύριε Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"94123"," Πώς παρενέβη; Εδόθη ο λόγος;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94124"," Θα παρακαλέσω το Προεδρείο να μην επιτρέψει αυτού του είδους τη νομοθετική λειτουργία, όταν μάλιστα θίγονται κρισιμότατα θέματα που άπτονται του πυρήνα των εργασιακών σχέσεων και των απολαβών των εργαζομένων. 
Δεν είναι δυνατόν τα μεσάνυχτα να ρίξετε στο «μηδέν» τον κατώτατο μισθό. Δεν μπορείτε να το κάνετε αυτό! Δεν το αντιλαμβάνεστε; Δεν είναι δυνατόν να μειώσετε μέχρι μηδενισμού τις ασφαλιστικές εισφορές τα μεσάνυχτα σε διαπραγμάτευση Κυβέρνησης και ΠΑΣΟΚ. Αυτά δεν γίνονται και είναι απαράδεκτα πράγματα.","ΠΑΝΑΓΙΩΤΗΣ ΛΑΦΑΖΑΝΗΣ",279
"94125"," Κύριε Λαφαζάνη, σας ευχαριστούμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94126"," Πάρτε τα πίσω και εισάγετε κανονικά τις διαδικασίες για να γίνει συζήτηση. Όμως, μέσα σε μία ώρα και την τελευταία στιγμή…","ΠΑΝΑΓΙΩΤΗΣ ΛΑΦΑΖΑΝΗΣ",279
"94127"," Κύριε Λαφαζάνη, έχετε καταθέσει την άποψή σας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94128"," ...διαδικασίες τύπου «τα κάνω δεκτά και αεροπλανικά φέρνω τροπολογίες», δεν περνάνε και δεν γίνονται δεκτές.","ΠΑΝΑΓΙΩΤΗΣ ΛΑΦΑΖΑΝΗΣ",279
"94129"," Το λόγο έχει για ένα λεπτό η κ. Κεφαλογιάννη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94130"," Μετά από συνεννόηση με το συναρμόδιο Υπουργό Οικονομικών γίνεται δεκτή η με γενικό αριθμό κατάθεσης 504 και ειδικό αριθμό 96 βουλευτική τροπολογία. 
(Στο σημείο αυτό η Υπουργός Τουρισμού κ. Όλγα Κεφαλογιάννη καταθέτει για τα Πρακτικά την προαναφερθείσα προσθήκη-τροπολογία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΟΛΓΑ ΚΕΦΑΛΟΓΙΑΝΝΗ",222
"94131"," Ποια τροπολογία είναι αυτή;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94132"," Βουλευτική τροπολογία τέτοια ώρα; Πώς θα τοποθετηθούμε; Αφού τελειώνει η συζήτηση. Τι το κάναμε εδώ πέρα; Πού είμαστε; 
Κύριε Πρόεδρε, αυτά είναι απαράδεκτα!","ΠΑΝΑΓΙΩΤΗΣ ΛΑΦΑΖΑΝΗΣ",279
"94133"," Κι αν είναι προς τη σωστή κατεύθυνση; Γιατί; Θα τη δούμε την τροπολογία. Θα τη δείτε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94134"," Κύριε Πρόεδρε, αυτά είναι απαράδεκτα πράγματα. Από πού εισάγετε τώρα τροπολογίες; Τώρα το θυμηθήκατε; Δεν το ξέρετε ότι συζητάμε από το πρωί; Ό,τι είχατε, λοιπόν, γιατί δεν το φέρνατε;","ΠΑΝΑΓΙΩΤΗΣ ΛΑΦΑΖΑΝΗΣ",279
"94135"," Κύριε Πρόεδρε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94136"," Τι τοποθέτηση θα κάνουμε; Αφού δεν έχουμε το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"94137"," Παρακαλώ, κύριε Λαφαζάνη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94138"," Δεν έχουμε το λόγο!","ΠΑΝΑΓΙΩΤΗΣ ΛΑΦΑΖΑΝΗΣ",279
"94139"," Κύριε Λαφαζάνη, μπορεί να είναι κάτι που…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94140"," … «χωρίζει σε αιγιαλούς και παραλίες στις 0.00’»; Τι είναι αυτές οι πράξεις;","ΠΑΝΑΓΙΩΤΗΣ ΛΑΦΑΖΑΝΗΣ",279
"94141"," Παρακαλώ, κύριε Πρόεδρε, έχετε το λόγο.
(Θόρυβος – διαμαρτυρίες από την πτέρυγα του ΣΥΡΙΖΑ-ΕΚΜ)
Κύριε Λαφαζάνη, παρακαλώ. Έχω δώσει το λόγο στον κύριο Πρόεδρο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94142"," Με συγχωρείτε, γιατί εδώ θορυβούν χωρίς λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"94143"," …(δεν ακούστηκε)","ΠΑΝΑΓΙΩΤΗΣ ΛΑΦΑΖΑΝΗΣ",279
"94144"," Παρακαλώ, λίγο σεβασμό, κύριε Λαφαζάνη! Παρακαλώ, λίγο σεβασμό στον κύριο Πρόεδρο. Αν λέει κάτι σωστό, γιατί να το παραβλέψουμε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94145"," Η τροπολογία αυτή είναι κατατεθειμένη. Οφείλουν οι Βουλευτές να ξέρουν τι έχει κατατεθεί, αντί να θορυβούν!","ΑΠΟΣΤΟΛΟΣ ΚΑΚΛΑΜΑΝΗΣ",172
"94146"," Τι λέτε τώρα;","ΖΩΗ ΚΩΝΣΤΑΝΤΟΠΟΥΛΟΥ",272
"94147"," Στις 0.00΄ φέρνετε τροπολογία;
(Θόρυβος στην Αίθουσα)","ΠΑΝΑΓΙΩΤΗΣ ΛΑΦΑΖΑΝΗΣ",279
"94148"," Έγινε δεκτή, είχε πει. Έχει δίκιο ο κύριος Πρόεδρος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94149"," Τώρα την κατέθεσε!","ΠΑΝΑΓΙΩΤΗΣ ΛΑΦΑΖΑΝΗΣ",279
"94150"," Κύριε Λαφαζάνη, έχω δώσει το λόγο στον κύριο Πρόεδρο.
Κύριε Πρόεδρε, με συγχωρείτε. Ορίστε, έχετε το λόγο.
(Θόρυβος - διαμαρτυρίες στην Αίθουσα)
Παρακαλώ! Καταλαβαίνω ότι όλοι σας κι όλοι μας έχουμε κουραστεί. Είμαστε απ’ το πρωί εδώ. Παρακαλώ!
Κύριε Πρόεδρε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94151"," Κύριε Πρόεδρε, περίμενα τόση ώρα να ακούσω τον πρώην Πρόεδρο της Βουλής κ. Απόστολο Κακλαμάνη, για να ακούσω την πάγια θέση του. Οφείλω να πω ότι περίμενα και ως πρώην Πρόεδρος της Βουλής που πολλές φορές δεν δέχτηκε κυβερνητικές τροπολογίες της τελευταίας στιγμής, να αντιδράσει γι’ αυτό που συμβαίνει σήμερα στις 22.20΄.
Το να διανέμετε πενήντα τροπολογίες, χωρίς να έχει έρθει ο Υπουργός εδώ να τις αναγνώσει, χωρίς να εξηγήσει τι σημαίνει, δεν σημαίνει ότι καταθέτετε τροπολογίες. 
Όταν σε μία τροπολογία –για να καταλαβαίνει ο ελληνικός λαός- αναφέρεται μία αιτιολογική έκθεση που μιλάει για ακυρώσεις προηγούμενων διατάξεων με αριθμούς σκέτους και εν συνεχεία από πίσω κρύβει αλλαγές, παραδείγματος χάριν, στον αιγιαλό και στην παραλία, όταν από πίσω κρύβει την κατάργηση ουσιαστικά του κατώτερου μισθού, όταν από πίσω κρύβει διατάξεις που θα έπρεπε να έχουν μπει σε ένα ανάλογο νομοσχέδιο και να συζητηθούν στη Βουλή των Ελλήνων, ερχόμαστε στις 22.30΄ να αναγνώσει η κυρία Υπουργός, εν προκειμένω –ή ο εκάστοτε Υφυπουργός- ότι κατέθεσε τροπολογία, χωρίς κανένα διάλογο! Αυτή είναι όμως η τακτική που εφαρμόζει η Κυβέρνηση και δυστυχώς αποδέχεται το Προεδρείο της Βουλής.
Γιατί, κύριε Πρόεδρε, όπως εσείς πολλές φορές αρνηθήκατε να παραλάβετε τροπολογίες ή από την Αντιπολίτευση είχατε σηκωθεί επάνω στο έδρανο και μιλήσατε με σκληρό τρόπο στα Προεδρεία, αυτή τη στιγμή δεν σας ακούω να το λέτε. 
Και οι νεότεροι συνάδελφοι, οι οποίοι δεν έχουν ζήσει παλαιότερες στιγμές στο Κοινοβούλιο, θεωρούν φυσιολογικό να φέρνει μια κυβέρνηση σε τέτοιου είδους νομοσχέδιο έστω, μία τροπολογία μισή ώρα πριν την ψηφοφορία και αφού έχει μιλήσει το σύνολο των Κοινοβουλευτικών Εκπροσώπων, αφού έχουν τοποθετηθεί οι εισηγητές, αφού έχει μιλήσει η πλειοψηφία των Βουλευτών και έχουν μιλήσει και οι Αρχηγοί των κομμάτων.
Κάντε, κύριε Πρόεδρε, κάτι το οποίο θα δείξει ότι το Προεδρείο του Κοινοβουλίου προστατεύει τουλάχιστον τον Κανονισμό της Βουλής, αλλά και τα κοινοβουλευτικά ειωθότα εδώ μέσα. Αρνηθείτε να παραλάβετε τις τροπολογίες. Δεν είναι δυνατόν! 
Έχουμε έρθει σήμερα εδώ, κυρίες και κύριοι συνάδελφοι, παραβιάζοντας το Σύνταγμα και τον Κανονισμό της Βουλής και στη διαδικασία αλλά και στην ουσία. Ερχόμαστε σήμερα να συζητήσουμε σχέδιο νόμου το οποίο έρχεται με τη διαδικασία του κατεπείγοντος, ενώ ουσιαστικά περιλαμβάνει δεσμεύσεις της συγκυβέρνησης που έχουν υπογραφεί από τους Αρχηγούς της Νέας Δημοκρατίας και του ΠΑΣΟΚ πριν τις εκλογές. 
Αυτή είναι η αλήθεια: To σχέδιο της εφαρμογής των μνημονίων, το σχέδιο της εφαρμογής της εσωτερικής υποτίμησης, το σχέδιο της διάλυσης της μεσαίας τάξης, το σχέδιο της διάλυσης κάθε επαγγελματικού φορέα που δεν έχει αναφορά στους δανειστές, είναι ένα σχέδιο το οποίο εκτελείται με το «δόγμα του σοκ», με τη διαδικασία του κατεπείγοντος, καταργώντας ακόμα και τις κοινοβουλευτικές διατάξεις που προϋποθέτουν το διάλογο μέσα σ’ αυτήν την Αίθουσα.
Ερχόμαστε σήμερα, λοιπόν, με τη διαδικασία του κατεπείγοντος αλλά και με μία άλλη μέθοδο η οποία λέγεται «άρθρο 1, άρθρο μόνο». Τι σημαίνει αυτό για τους Έλληνες και τις Ελληνίδες που μας παρακολουθούν, όσοι έχουν μείνει να παρακολουθούν ακόμα τη Βουλή; Σημαίνει ότι τα άρθρα ενός σχεδίου νόμου, τα οποία είναι και άσχετα μεταξύ τους, γίνονται ένα. Άλλα μιλάνε για τους φούρνους που κλείνουν, για τα αρτοποιεία σ’ όλη την Ελλάδα. Άλλα μιλάνε για τις λαϊκές αγορές, όπου δεν δίνεται η δυνατότητα ο κάτοχος της άδειας να τη δώσει στο παιδί του για να συνεχίσει να δουλεύει στον πάγκο. Άλλα μιλάνε για δόσεις τις οποίες καλείται να πληρώσει ο επαγγελματίας για να συνεχίσει να δουλεύει το μαγαζί του χωρίς να βάλει λουκέτο. Άλλα αναφέρονται σε αιγιαλό και παραλία, όπως η τροπολογία που κατέθεσα εδώ.
(Θόρυβος στην Αίθουσα)","ΠΑΝΟΣ ΚΑΜΜΕΝΟΣ",181
"94152"," Παρακαλώ, κυρίες και κύριοι συνάδελφοι, κάντε ησυχία!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94153"," Όλα αυτά έρχονται σε άρθρο μόνο για να υποχρεώσουν τους Βουλευτές να ψηφίσουν εκείνα τα άρθρα τα οποία εκτελούν το σχέδιο των μνημονίων.
Εγώ χαίρομαι που σήμερα η συζήτηση σε επίπεδο Αρχηγών –αλλά βέβαια ο Πρωθυπουργός δεν είναι εδώ, ο Πρωθυπουργός θεωρεί πολυτέλεια τη Βουλή- έγινε επάνω ακριβώς στα μνημόνια. Πλούτος 55 τρισεκατομμυρίων δολαρίων παρήχθη στον κόσμο από το 2000 μέχρι το 2007, χρήματα τα οποία πήγαν στα χέρια δέκα εκατομμυρίων ανθρώπων σ’ όλο τον κόσμο. Σ’ αυτά τα χρήματα, με τη λογική της καταστροφής του κεφαλαίου -για να ικανοποιήσουμε και τη δική σας πλευρά, σήμερα κάναμε αρκετές αναφορές γιατί έτσι ακριβώς είναι- επιλέγει η νέα τάξη πραγμάτων και η Κυβέρνηση κατ’ εντολή της τρόικας να κάνει αυτήν την καταστροφή του κεφαλαίου και του πλούτου επάνω στη μεσαία τάξη, δηλαδή επάνω…
(Θόρυβος στην Αίθουσα)
Κύριε Πρόεδρε, δεν γίνεται να συνεχίσω έτσι.","ΠΑΝΟΣ ΚΑΜΜΕΝΟΣ",181
"94154"," Το έχω πει επανειλημμένα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94155"," Δεν γίνεται έτσι. Δεν μπορούμε να ακούσουμε.","ΕΛΕΝΑ ΚΟΥΝΤΟΥΡΑ",248
"94156"," Είδατε πώς ακούγεστε εσείς όμως;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94157"," Ναι, αν είναι να φωνάζουν…","ΕΛΕΝΑ ΚΟΥΝΤΟΥΡΑ",248
"94158"," Γιατί; Ο κύριος Πρόεδρος δεν…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94159"," Έπρεπε να ακούγεστε εσείς όμως, κύριε Πρόεδρε!","ΠΑΝΟΣ ΚΑΜΜΕΝΟΣ",181
"94160"," Έκανα παρατήρηση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94161"," Κύριε Πρόεδρε, έχει γίνει τσίρκο εδώ μέσα!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"94162"," Παρακαλώ, κύριε Κουίκ. Μην είστε άδικος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94163"," Έχει καταντήσει τσίρκο εδώ. Κάντε μου τη χάρη!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"94164"," Μη χρησιμοποιείτε τέτοιες εκφράσεις. Παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94165"," Μαζέψτε τους εδώ πέρα, κύριε Πρόεδρε!","ΠΑΝΟΣ ΚΑΜΜΕΝΟΣ",181
"94166"," … (δεν ακούστηκε)","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"94167"," Παρακαλώ, κύριε Γεωργιάδη!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94168"," Ήθελα να ρωτήσω κάτι. Έχω ένα χαρτί εδώ.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"94169"," Σας παρακαλώ.
Κύριε Κουίκ, δεν μπορεί να λέτε εδώ μέσα «τσίρκο». Σας παρακαλώ πάρα πολύ!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94170"," Κύριε Πρόεδρε, εφαρμόστε όμως τον Κανονισμό.","ΠΑΝΟΣ ΚΑΜΜΕΝΟΣ",181
"94171"," Έχετε δίκιο. Δεν θα σας στερήσει κανείς το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94172"," Κύριε Πρόεδρε, είστε καινούργιος και…","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"94173"," Εσείς είστε πολύ πιο καινούργιος από μένα για να μιλάτε έτσι. Αρκετά!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94174"," Επειδή εγώ είμαι αρχαιότερος όλων, θα σας παρακαλέσω να με σεβαστείτε όλοι!","ΠΑΝΟΣ ΚΑΜΜΕΝΟΣ",181
"94175"," Να σέβεστε τον Πρόεδρό σας!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94176"," Εγώ;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"94177"," Ναι, εσείς!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94178"," Κάντε μου τη χάρη. Σέβομαι τον Πρόεδρο.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"94179"," Κύριε Πρόεδρε…","ΠΑΝΟΣ ΚΑΜΜΕΝΟΣ",181
"94180"," Είδατε, κύριε Πρόεδρε; Με συγχωρείτε, αλλά…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94181"," Κύριε Πρόεδρε, να κάνετε τη δουλειά σας όμως. Δεν γίνεται έτσι.","ΠΑΝΟΣ ΚΑΜΜΕΝΟΣ",181
"94182"," Παρακαλώ, κυρίες και κύριοι συνάδελφοι!
Κύριε Πρόεδρε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94183"," Θα πάρω το λόγο μόλις σταματήσουν, για να μπορώ να μιλήσω. Δεν είναι κατάσταση αυτή, κύριε Πρόεδρε.","ΠΑΝΟΣ ΚΑΜΜΕΝΟΣ",181
"94184"," Ηρέμησαν τώρα, κύριε Πρόεδρε. Πάντως έχετε δίκιο. 
Ορίστε, συνεχίστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94185"," Η καταστροφή του πλούτου, λοιπόν, γίνεται επάνω στη μεσαία τάξη και όχι στα δέκα εκατομμύρια εκείνων που παρήγαγαν αυτήν τη μεγάλη «φούσκα». Αυτή η καταστροφή του πλούτου, δηλαδή του κεφαλαίου των 55 τρισεκατομμυρίων που  παρήχθησαν από το 2000 μέχρι το 2007, άρχισε από την κρίση της «LEHMAN BROTHERS». Η «βόμβα» «έσκασε» πρώτα στις Ηνωμένες Πολιτείες με τα δάνεια των κατοικιών και η κρίση αυτή εν συνεχεία μεταφέρθηκε στην Ευρώπη. 
Τι γίνεται όμως εδώ; Οι πολίτες πρέπει να καταλάβουν τι γίνεται. Εφαρμόζεται η πολιτική των μνημονίων…
(Θόρυβος στην Αίθουσα)","ΠΑΝΟΣ ΚΑΜΜΕΝΟΣ",181
"94186"," Παρακαλώ, κυρίες και κύριοι συνάδελφοι. Τον εαυτό μας πρέπει να σεβόμαστε πρώτα. Παρακαλώ!
Συγγνώμη, κύριε Πρόεδρε. Συνεχίστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94187"," Κύριε Πρόεδρε, εγώ νομίζω ότι πρέπει να σταματήσω να μιλάω. Δεν έχει νόημα.","ΠΑΝΟΣ ΚΑΜΜΕΝΟΣ",181
"94188"," Έχετε δίκιο. Τι να σας πω τώρα; Βλέπετε ότι καταβάλαμε προσπάθεια…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94189"," Να καταβάλετε προσπάθεια. Έχετε κουδούνια στα χέρια σας, έχετε μέτρα. Ξέρετε να τα εφαρμόζετε μόνο σε άλλες περιπτώσεις. Σας παρακαλώ, εφαρμόστε τα. 
ΣΠΥΡΙΔΩΝ -","ΠΑΝΟΣ ΚΑΜΜΕΝΟΣ",181
"94190"," ... (δεν ακούστηκε)","ΑΔΩΝΙΣ ΓΕΩΡΓΙΑΔΗΣ",96
"94191"," Σας παρακαλώ, κύριε Γεωργιάδη.
ΣΠΥΡΙΔΩΝ -","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94192"," Συγγνώμη, κύριε Πρόεδρε.","ΑΔΩΝΙΣ ΓΕΩΡΓΙΑΔΗΣ",96
"94193"," Ορίστε, κύριε Πρόεδρε, συνεχίστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94194"," Αυτά θα καταγραφούν τουλάχιστον στα Πρακτικά. 
Συνεχίζεται, λοιπόν, η εφαρμογή της πολιτικής της εσωτερικής υποτίμησης. Αυτό σημαίνει ότι θα πρέπει να πέσουν κι άλλο οι κατώτεροι μισθοί. Εσωτερική υποτίμηση σημαίνει ότι πρέπει να πέσουν κι άλλο οι συντάξεις. Αν διαβάσει κανείς την έκθεση του Τόμσεν, στο τελευταίο μνημόνιο, λέει ότι θα πρέπει ο κατώτερος μισθός στην Ελλάδα να πέσει κάτω από τα όρια των Βαλκανίων και του υπόλοιπου Νότου της Ευρώπης, δηλαδή της Πορτογαλίας, ο κατώτερος μισθός δηλαδή να πάει κάτω από τα 300 ευρώ και η σύνταξη κάτω από τα 250 ευρώ. 
Παράλληλα, πρέπει να χτυπηθεί η ιδιοκτησία. Είδαμε προχθές έναν συνάδελφο της συγκυβέρνησης που βγήκε στην τηλεόραση και είπε: «Καλά, καλύτερα δεν περνούν οι Γερμανοί που δεν έχουν σπίτια;» Όμως, αυτή είναι η λογική. Θέλουν να καταργηθεί η ιδιωτική ιδιοκτησία –και θα καταργηθεί, καταργείται εμμέσως!- με τα βαριά χαράτσια επάνω στην κατοικία, στο «κεραμίδι», με τους βαρείς φόρους που μπαίνουν μέσω της ΔΕΗ –αντισυνταγματικά, όπως έλεγε ο κ. Βενιζέλος- με τα συνεχή μέτρα, κατά τα οποία θεωρούν έγκλημα ακόμα και να αποκτήσεις παιδιά!
Οδηγούνται, πλέον, σε ενεργοποίηση οι εισπρακτικές εταιρείες οι οποίες, ασχέτως δόσεων που θα δώσετε, θα κατάσχουν το σπίτι, θα κατάσχουν την κατοικία, διότι δεν θα μπορεί κανείς να πληρώσει! Αυτό είναι πολιτική που εφαρμόζεται εν γνώσει και της συγκυβέρνησης αλλά και της Βουλής και των συναδέλφων που ατομικά έχουν την ευθύνη και τα ψηφίζουν. 
Σήμερα καταστρέφουμε εκατόν εβδομήντα χιλιάδες οικογένειες με τα αρτοποιεία. Εκατόν εβδομήντα χιλιάδες άνθρωποι οικογενειάρχες εργάζονται στα αρτοποιεία σε όλη τη χώρα και αλλάζετε τους όρους που είχαν μπει για να πάνε τα ψωμιά, πλέον, στα σούπερ μάρκετ. Αυτό που θα γίνει σε λίγο, μαζί με αυτό που έγινε με τα τσιγάρα, είναι να αλλάξει η δομή ιδιαίτερα της περιφέρειας. Θα πρέπει ο καθένας να πηγαίνει στο “Lidl” του!
Αυτός είναι ο σκοπός, να κλείσει η μικρομεσαία επιχείρηση, να κλείσει το μπακάλικο, να κλείσει ο φούρνος, να κλείσει το μανάβικο, να κλείσουν όλες οι μικρομεσαίες επιχειρήσεις και να εξαρτάται ο πολίτης από συγκεκριμένες πολυεθνικές εταιρείες, οι οποίες σχεδιάζουν μαζί με τις τράπεζες και εκτελεί η σημερινή συγκυβέρνηση όπως θα εκτελέσει σε λίγο και όλος ο ευρωπαϊκός Νότος και βεβαίως αργότερα ο Βορράς.
Τα μέτρα τα οποία περιλαμβάνονται μέσα σε αυτό το σχέδιο νόμου είναι μέτρα που έχουν περιγραφεί στο σχεδιασμό της τρόικας. Και επειδή πολλές φορές λέμε κι εμείς στην Αντιπολίτευση –και κακώς το λέμε- ότι χρησιμοποιεί ως πρόφαση η Κυβέρνηση την τρόικα για να βάλει μέτρα και να εξυπηρετήσει συμφέροντα, αυτό συμβαίνει όταν θέλουμε –για παράδειγμα- να δώσουμε σε έναν φίλο μας τον ΟΠΑΠ, όταν θέλουμε να δώσουμε σε ένα φίλο μας εφοπλιστή το Ελληνικό, όταν θέλουμε να δώσουμε συγκεκριμένες μπίζνες που αυτήν τη στιγμή «τρέχουν». 
Όμως, η γενικότερη οικονομική πολιτική είναι η εφαρμογή αυτού του σχεδίου και η πολιτική αυτή έχει και εκείνες τις παγίδες που δεν βλέπει ο πολίτης. Θα έλεγε κανείς ότι κάνουν σαράντα οκτώ δόσεις στους οφειλέτες που δεν μπορούν να πληρώσουν. Ερωτώ: Είδατε το επιτόκιο; Το Euribor έχει πάει στο +8, δηλαδή ουσιαστικά πρόκειται για ένα τοκογλυφικό επιτόκιο. 
Είναι ένα επιτόκιο το οποίο όταν δεν θα πληρώσει, θα διπλασιαστεί και μέσα σε ενάμιση χρόνο θα οφείλει 200% ουσιαστικά των χρημάτων που μέχρι σήμερα όφειλε και πλήρωνε 1% προσαύξηση στη φορολογία του, όπως προβλέπεται από το νόμο. 
(Θόρυβος και γέλια από την πτέρυγα της Νέας Δημοκρατίας)
Βλέπουμε, λοιπόν, ότι η συγκεκριμένη πολιτική των υπαλλήλων της τρόικας –και υπάλληλοι της τρόικας είναι εκείνοι που εκτελούν τα σχέδιά της- …
(Θόρυβος και γέλια από την πτέρυγα της Νέας Δημοκρατίας)
Κύριε Πρόεδρε, …
Εντάξει. Εγώ σταματάω, κύριε Πρόεδρε. Αναλαμβάνουν  την ευθύνη αυτοί!
(Στο σημείο αυτό κατέρχεται του Βήματος ο Πρόεδρος των Ανεξάρτητων Ελλήνων κ. Πάνος Καμμένος)
(Όρθιοι οι Βουλευτές των Ανεξαρτήτων Ελλήνων διαμαρτύρονται)","ΠΑΝΟΣ ΚΑΜΜΕΝΟΣ",181
"94195"," Κύριε Καμμένο, …
Σας παρακαλώ, κύριοι συνάδελφοι!
Καλά, είναι σοβαρά πράγματα αυτά;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94196"," Κύριε Πρόεδρε, είναι κατάσταση αυτή;","ΣΤΑΥΡΟΥΛΑ ΞΟΥΛΙΔΟΥ",375
"94197"," Καλά κάνει και φεύγει!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"94198"," Σας παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94199"," Ούτε που του μίλησα, κύριε Πρόεδρε! Δεν μπορώ να έχω ένα χαρτί στα χέρια μου;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"94200"," Μα, δεν είπα το αντίθετο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94201"," Είναι ντροπή, κύριε Πρόεδρε!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"94202"," Κύριε Πρόεδρε, κύριε Κακλαμάνη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94203"," Σαν δεν ντρέπονται!
 (Στο σημείο αυτό αποχωρούν από την Αίθουσα οι Βουλευτές του κόμματος των Ανεξάρτητων Ελλήνων)","ΜΑΡΙΝΑ ΧΡΥΣΟΒΕΛΩΝΗ",553
"94204"," Κύριε Πρόεδρε, λυπάμαι πραγματικά γι’ αυτό που συνέβη μόλις πριν από λίγο. Η Αίθουσα δυστυχώς γίνεται πεδίο εκδήλωσης μεγάλου ελλείμματος συναίσθησης και του κινδύνου –στον οποίο συνεχίζει να βρίσκεται η χώρα και να αντιμετωπίζει- αλλά και της ευθύνης. 
Δυστυχώς διαπιστώνουμε ότι υπάρχουν μέλη του Κοινοβουλίου που θεωρούν ότι ο λαός τους έστειλε εδώ ως άμισθους συνεργάτες παραγωγών ραδιοτηλεοπτικών προγραμμάτων και συντακτών παραπολιτικών στηλών! Αυτό το θέαμα του Κοινοβουλίου δεν χαρακτηρίζει τους τριακοσίους! Χαρακτηρίζει ελάχιστους!
Οφείλει το Προεδρείο, εφαρμόζοντας τον Κανονισμό, να μην επιτρέπει αμετροεπείς εκφράσεις. Αν επιμένουν, όσοι μιλούν από εκεί, υβρίζοντας ουσιαστικά το Κοινοβούλιο και το λαό που εκπροσωπούμε, να μην καταγράφονται στα Πρακτικά αυτά που λένε και να πηγαίνουν μόνοι τους μετά στα πορτοπαράθυρα των τηλεοράσεων να αυτογελοιοποιούνται. Να μη γελοιοποιούν το Κοινοβούλιο!
Κύριε Πρόεδρε, είστε και εσείς παλαιός κοινοβουλευτικός και γνωρίζετε τι ορίζει ο Κανονισμός για τη συμπεριφορά όλων μας. Ο Κανονισμός επιβάλλει και ανάκληση στην τάξη, αφού προειδοποιηθεί τρεις φορές ο Βουλευτής που δεν σέβεται τον Κανονισμό, αποβολή από την Αίθουσα και επιστροφή μόνο όταν γίνονται ψηφοφορίες. Δεν είναι δυνατόν πέντε-δέκα στους τριακοσίους να γελοιοποιούν τα πάντα!
Κύριε Πρόεδρε, αναγκάστηκα πριν να παρέμβω, διότι οφείλει ο κάθε Βουλευτής να παρακολουθεί ό,τι κατατίθεται μέχρι την ώρα που θα κλείσει η συνεδρίαση. Γι’ αυτό είναι όλα τα έγγραφα τοποθετημένα ακριβώς δίπλα στις πόρτες. Υπήρξαν, υπάρχουν και θα υπάρχουν και Υπουργοί οι οποίοι μπορεί να υποκλέπτουν την ψήφο της Βουλής. 
Το βράδυ πέρασε η τροπολογία δήθεν για τα κόμματα. Θα ξεκαθαριστεί ποιους δήμους, ποιους υπεύθυνους ασφαλιστικών ταμείων, ποιους υπεύθυνους νομικών προσώπων του ευρύτερου δημόσιου τομέα αφορά. 
Ιδιαίτερα εσείς, κύριοι του ΣΥΡΙΖΑ, γνωρίζετε ότι όταν η διάταξη λέει «όπως ο ευρύτερος δημόσιος τομέας οριοθετείται από το νόμο» οφείλετε στοιχειωδώς να δείτε το νόμο που οριοθετεί το δημόσιο τομέα. Εκεί δεν υπάρχουν κόμματα. 
Κατά συνέπεια, και εκείνο το βράδυ οφείλατε να έχετε διαβάσει και όταν ακούσατε τον Υπουργό ο οποίος έλεγε «δέχομαι την τάδε τροπολογία», να κάνετε αυτό που έκανα εγώ τώρα και ζήτησα την τροπολογία που είπε η κ. Κεφαλογιάννη ότι την δέχεται. Εσείς προτιμήσατε ομαδικώς να θορυβείτε. Αυτή η τροπολογία κατετέθη το μεσημέρι.
 Εγώ, κύριε Πρόεδρε, θεωρώ –έφυγε και ο κ. Καμμένος- και το έχω πει πολλές φορές ότι όταν έρχεται από μια επιτροπή νομοσχέδιο εδώ, τελειώνει εκεί η οποιαδήποτε διατύπωση. Πρέπει αυτή η ιστορία του ράβε-ξήλωνε να σταματήσει. Αλλά αυτό σημαίνει ότι με υπευθυνότητα όλοι μας θα καταδικάζουμε όχι απλώς θορυβούντες για κάποιες εικόνες στην τηλεόραση. 
Και εδώ, λοιπόν, όφειλαν οι συνάδελφοι, αντί να φωνάζουν «τι είναι αυτό;», όταν λέγει «τον αριθμό τάδε», να ξέρουν, να έχουν έναν πίνακα για το ποιες τροπολογίες έχουν κατατεθεί και να πουν ότι έχουν αντίρρηση και όχι να θορυβούν και να λένε ότι εδώ γίνεται κατάσταση απαράδεκτη κ.λπ., διότι αυτό εκθέτει και το Προεδρείο και το Κοινοβούλιο και όλους μας.
Δύο λόγια θέλω να πω τώρα, διότι αισθάνθηκα πολύ άσχημα προσωπικά, όταν άκουσα τον κ. Λαφαζάνη, τον εκπρόσωπο του ΣΥΡΙΖΑ, να αναφέρεται στη λεηλασία από το ΠΑΣΟΚ με τον αριστερό του λόγο των ψηφοφόρων. Και φαίνεται ότι ο κ. Λαφαζάνης θεωρεί κτήμα εσαεί οποιουδήποτε κόμματος στο οποίο συνέβη να ανήκουν κάποιες χιλιάδες, μυριάδες Ελλήνων πολιτών. 
Με σκοπό λοιπόν τη λεηλασία, λέει, του κόσμου της Αριστεράς, το ΠΑΣΟΚ χρησιμοποιούσε τον αριστερό λόγο. Το ΠΑΣΟΚ κατηγορείται ότι λεηλάτησε και το κράτος, αλλά αυτό είναι η φασιστική αρχή της συλλογικής ευθύνης. Όσοι λένε ότι είναι και αριστεροί προοδευτικοί, που προέρχονται από μια παράταξη που πλήρωσε τα μύρια όσα εν ονόματι της συλλογικής ευθύνης, οφείλουν να εξατομικεύουν. 
Τότε ίσως, κύριε Πρόεδρε, θα μάθει και ο αγαπητός μου συνάδελφος κ. Λαφαζάνης. Εγώ τον πρωτογνώρισα όταν μαζί η ενιαία τότε Αριστερά με τη Νέα Δημοκρατία ήθελαν να λεηλατήσουν, διαλύοντας το ΠΑΣΟΚ και στέλνοντας τον Ανδρέα Παπανδρέου στον Κορυδαλλό ή και στο Α’ Νεκροταφείο προ της ώρας του. 
Θέλω, λοιπόν, να πω πολύ καθαρά να κοιτάξουν ποιοι έχουν από το ΠΑΣΟΚ πάει στην Κουμουνδούρου μετά την πρόσκαιρη επιτυχία της επιχείρησης τεχνητής πόλωσης μεταξύ Δεξιάς και Αριστεράς, του ΣΥΡΙΖΑ. 
Όλα κρίνονται εδώ, αγαπητοί, τι είναι ο καθένας με το τι κάνει και πώς αντιμετωπίζει τις καταστάσεις, εάν τις αντιμετωπίζει με συναίσθηση ευθύνης απέναντι στην κρισιμότητα των στιγμών της χώρας ή κυνηγώντας τα περίφημα «ψηφαλάκια», τα κουκιά. 
Κύριε Πρόεδρε, την περίοδο αυτή χτυπούν θεοί και δαίμονες το ΠΑΣΟΚ, το οποίο δεν το έβαλε στα πόδια την άνοιξη του ’10, στάθηκε όρθιο. Έπεσε στη φωτιά, δεν τα έβαλε με τους γείτονες, γιατί δεν έρχονταν να σβήσουν τη φωτιά. Έπεσε το ίδιο στη φωτιά. Και δεν ανεχόμαστε από όσους κάθονται και περιμένουν από τα αποκαΐδια τι θα μείνει για να επωφεληθούν, να μας κατηγορούν με τέτοιες μάλιστα συκοφαντικές κατηγορίες. 
Ας κοιτάξει ο κ. Λαφαζάνης ποιοι από το ΠΑΣΟΚ έχουν πάει στη Κουμουνδούρου και τότε θα δει ότι αρκετοί ήσαν από εκείνους που επωφελήθηκαν της διακυβέρνησης της χώρας από το ΠΑΣΟΚ, ίσως και λεηλάτησαν, ίσως έκαναν και πολύ περισσότερα και ίσως ετοιμάζονται τώρα, νομίζοντας ότι αύριο-μεθαύριο το ίδιο έργο, που είπε ο κ. Τσίπρας ότι παρακολουθούμε ως θεατές, θα συνεχιστεί.
Λυπάμαι πάρα πολύ. Και θέλω να κλείσω με μία μόνο αναφορά, γιατί αφορά τη συνεργασία τριών κομμάτων σε αυτή την Κυβέρνηση. 
(Θόρυβος στην Αίθουσα)","ΑΠΟΣΤΟΛΟΣ ΚΑΚΛΑΜΑΝΗΣ",172
"94205"," Παρακαλώ, κύριοι συνάδελφοι. 
Αν μου επιτρέπετε, κύριε Πρόεδρε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94206"," Εμείς αυτήν τη συνεργασία δεν την κάναμε, αγαπητοί της Νέας Δημοκρατίας, για να ακούμε αυτά από την εισηγήτρια της Νέας Δημοκρατίας. 
Κύριε Πρόεδρε, οι εισηγητές είναι ένας της Πλειοψηφίας και ένας της Μείζονος Αντιπολίτευσης και οι ειδικοί αγορητές των άλλων κομμάτων. Όταν, λοιπόν, ανεβαίνει η εισηγήτρια του νομοσχεδίου και λέει ότι είναι εισηγήτρια της Νέας Δημοκρατίας και αναφέρεται σε αριστερόστροφες πολιτικές που ευνόησαν κρατικοδίαιτες επιχειρήσεις, θα πρέπει να ξέρει ότι επειδή το ΠΑΣΟΚ κυβέρνησε, κρατικοδίαιτες επιχειρήσεις βρήκε όταν έφυγαν οι κύριοι στην Ελβετία, αφού πρώτα είχαν απομυζήσει τα αποθεματικά των ασφαλιστικών ταμείων και παρέδωσαν στο ΠΑΣΟΚ τις λεγόμενες προβληματικές επιχειρήσεις. Κρατικοδίαιτες επιχειρήσεις υπάρχουν και τώρα. Είναι εκείνες που δεν αποδίδουν φορολογικά έσοδα στο κράτος. Και τώρα λέμε στο λαό «ξέρετε, φταίνε τα δάνεια που έπαιρνε το ΠΑΣΟΚ», ενώ φταίει το ότι έμεινε ασύδοτο το μεγάλο κεφάλαιο. Ήταν ασύδοτοι, διότι το Υπουργείο Οικονομικών ήταν και, δυστυχώς, συνεχίζει να είναι μπετόν απέναντι σε οποιαδήποτε άλλη πλευρά της κάθε Κυβέρνησης. 
(Διαμαρτυρίες από την πτέρυγα της Χρυσής Αυγής)
Εκεί είναι, λοιπόν, το θέμα, να δούμε τι θα γίνει με τις φοροαπαλλαγές, να δούμε τους διάφορους μεσάζοντες και να δούμε ακόμα τι θα κάνει τώρα ο περίφημος εισαγγελέας κατά της διαφθοράς.","ΑΠΟΣΤΟΛΟΣ ΚΑΚΛΑΜΑΝΗΣ",172
"94207"," Παρακαλώ, κύριε Πρόεδρε. Υπάρχουν συνάδελφοι, Κοινοβουλευτικοί Εκπρόσωποι, που θέλουν να μιλήσουν.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94208"," Ο Πρωθυπουργός θα έχει το χρόνο να παρακολουθεί από το ΣΔΟΕ -που έχει και εκεί επίσης εκλεκτό του- μέχρι τη δίωξη του ξεπλύματος βρώμικου χρήματος; 
Αυτά δεν έχουν καμμία σχέση με το σκοπό για τον οποίο εμείς στηρίζουμε αυτήν την Κυβέρνηση. Όχι για να συνεχιστούν όσα ως τώρα έφεραν τη χώρα ως εδώ.
Αυτά, κύριε Πρόεδρε, κι ευχαριστώ για την ανοχή σας.
(Θόρυβος στην Αίθουσα)","ΑΠΟΣΤΟΛΟΣ ΚΑΚΛΑΜΑΝΗΣ",172
"94209"," Κύριε Πρόεδρε, υπάρχει ζήτημα επί προσωπικού.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94210"," Κύριε Κουρουμπλή, σας παρακαλώ. Και σήμερα ήμουν και στο νομό σας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94211"," Σας παρακαλώ πάρα πολύ. Με όλον το σεβασμό στο Προεδρείο, θέλω να μου δώσετε το λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94212"," Μα, δεν είπε κανείς το όνομά σας.","ΜΑΥΡΟΥΔΗΣ ΒΟΡΙΔΗΣ",69
"94213"," Μα, δεν αναφέρθηκε το όνομά σας πουθενά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94214"," Κύριε Πρόεδρε, παρακαλώ το λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94215"," Ορίστε, έχετε το λόγο για ένα λεπτό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94216"," Κύριε Πρόεδρε, όλα τα πράγματα στη ζωή έχουν ένα μέτρο. Πάντα ακούω με πολλή προσοχή τον πρώην Πρόεδρο, τον κ. Κακλαμάνη. 
Κύριε Κακλαμάνη, εάν εγώ και η Σοφία Σακοράφα είμαστε η αιτία του κακού αυτής της χώρας, να μας απονείμετε την ευθύνη. 
Εμείς είμαστε υπεύθυνοι, κύριε Κακλαμάνη, που εδώ και τρία χρόνια δεν έχει δοθεί απάντηση στον ελληνικό λαό γιατί η λίστα Λαγκάρντ δεν ελέγχθηκε;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94217"," Τι σχέση έχουν αυτά; Πού είναι το προσωπικό; Δεν υπάρχει προσωπικό.","ΑΘΑΝΑΣΙΟΣ ΜΠΟΥΡΑΣ",350
"94218"," Είμαστε εμείς, κύριε Κακλαμάνη, εγώ και η Σοφία Σακοράφα, υπεύθυνοι γι’ αυτό που είπε ο κ. Βενιζέλος προχθές στην επιτροπή, ότι υπάρχουν δέκα λίστες που μέχρι σήμερα δεν τις ήλεγξε το σύστημα και κόβονται τα δικαιώματα των αναπήρων, των συνταξιούχων;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94219"," Έτσι θα πάρουν όλοι το λόγο, κύριε Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"94220"," Είμαστε εμείς οι υπεύθυνοι για όσα έχουν συμβεί μέχρι σήμερα, στο πλαίσιο αυτής της λογικής, επειδή πήγαμε στην Κουμουνδούρου δύο πρώην Βουλευτές του ΠΑΣΟΚ; Και μας απονέμετε ότι εμείς είμαστε η αιτία όλου αυτού του κακού; Έλεος δηλαδή! 
Όλα έχουν ένα μέτρο, κύριε Πρόεδρε. Να αναλάβουμε την ευθύνη όταν ήμασταν Βουλευτές του ΠΑΣΟΚ. Αλλά εμείς ήμασταν η κυβέρνηση, εμείς παίρναμε τις αποφάσεις; 
(Θόρυβος στην Αίθουσα – κωδωνοκρουσίες)
Δεν ξέρει ο Πρόεδρος της Βουλής ότι υπήρχε ένα κλειστό κλαμπ εξουσίας που κυβερνούσε την Ελλάδα χωρίς να ρωτάει τον Βουλευτή, τον οποίο μόνο χρησιμοποιούσε ως προμηθευτή αυτού του συστήματος;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94221"," Κύριε Κουρουμπλή, δεν αναφέρθηκε ο κύριος Πρόεδρος σε εσάς.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94222"," Εμείς είμαστε υπεύθυνοι για ό,τι έχει συμβεί στη χώρα; Για όνομα του θεού δηλαδή! Όλα έχουν ένα μέτρο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94223"," Κύριε συνάδελφε, δεν αναφέρθηκε προσωπικά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94224"," Κύριε Πρόεδρε, θα ήθελα το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"94225","   Κύριε Πρόεδρε, επιτρέψτε μου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94226"," Θα τα ακούσετε. 
(Θόρυβος στην Αίθουσα – διαμαρτυρίες)","ΑΠΟΣΤΟΛΟΣ ΚΑΚΛΑΜΑΝΗΣ",172
"94227","  Κύριε Πρόεδρε….","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94228"," Οφείλω να απαντήσω.","ΑΠΟΣΤΟΛΟΣ ΚΑΚΛΑΜΑΝΗΣ",172
"94229"," Κύριε Πρόεδρε, επιτρέψτε μου προτού σας δώσω το λόγο, να πω κάτι προσωπικό. Είχα την τύχη να είμαι Βουλευτής την περίοδο εκείνη που μέσα στη Βουλή ήταν κολοσσοί και σε αυτές τις πτέρυγες και στις άλλες και σε όλες. Ποιον να πρωτοθυμηθώ; Τον αείμνηστο τον Χαρίλαο Φλωράκη, τον Ανδρέα Παπανδρέου, τη Μελίνα Μερκούρη, τον Θανάση Κανελλόπουλο; Ήμασταν τότε οι νέοι και καινούργιοι Βουλευτές έχοντας ως πρότυπα ανθρώπους σαν τον Απόστολο Κακλαμάνη και δεν ήταν κακό ότι φοβόμασταν ή ντρεπόμασταν να έρθουμε μπροστά, ήταν σεβασμός πρώτα στον εαυτό μας. Αν κάποιοι εκ των κυρίων συναδέλφων θεωρούν ότι η ευγένεια, η οποία πιστεύω με διακατέχει, εκλαμβάνεται ως αδυναμία, νομίζω ότι κάνουν πολύ λάθος.
Κύριε Πρόεδρε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94230"," Κύριε Πρόεδρε, ο κ. Κουρουμπλής, ο Κοινοβουλευτικός Εκπρόσωπος του ΣΥΡΙΖΑ-Ενιαίο Κοινωνικό Μέτωπο, προφανώς έχει πλήρη ενημέρωση και έχει ενταχθεί έτσι ώστε να μπορεί και ως Κοινοβουλευτικός Εκπρόσωπος να εκφράζει αυτόν τον ευρύτατο χώρο από την Ρόζα μέχρι τον Ρινάλντι τον φίλο μου δεν ξέρω πώς.
(Θόρυβος στην Αίθουσα)
Ο κ. Κουρουμπλής δεν δικαιούται -προσέξτε με, κύριε Πρόεδρε και εσείς κύριοι του ΣΥΡΙΖΑ- και την κ. Σακοράφα να την αφήσει -υποθέτω ότι δεν τον εξουσιοδότησε να λάβει το λόγο…","ΑΠΟΣΤΟΛΟΣ ΚΑΚΛΑΜΑΝΗΣ",172
"94231"," Καλά, τώρα είναι συζήτηση αυτή;","ΠΑΝΑΓΙΩΤΗΣ ΛΑΦΑΖΑΝΗΣ",279
"94232"," Ναι, είναι συζήτηση.","ΑΠΟΣΤΟΛΟΣ ΚΑΚΛΑΜΑΝΗΣ",172
"94233"," Τι λέτε τέτοια ώρα;","ΠΑΝΑΓΙΩΤΗΣ ΛΑΦΑΖΑΝΗΣ",279
"94234","  Όταν προκαλείτε, παίρνετε την απάντηση.","ΑΠΟΣΤΟΛΟΣ ΚΑΚΛΑΜΑΝΗΣ",172
"94235"," Εσείς προκαλείτε τους πάντες. Μονοπωλείτε τη συζήτηση.","ΠΑΝΑΓΙΩΤΗΣ ΛΑΦΑΖΑΝΗΣ",279
"94236"," Δεν μου λέτε, θα με αφήσει να μιλήσω ο κ. Λαφαζάνης; Για την ώρα δεν είναι ο Πρόεδρος της Βουλής ο κ. Λαφαζάνης, άρα μπορώ να πάρω το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"94237"," Ούτε θα γίνω ποτέ.
(Θόρυβος στην Αίθουσα – κωδωνοκρουσίες)","ΠΑΝΑΓΙΩΤΗΣ ΛΑΦΑΖΑΝΗΣ",279
"94238"," Κύριε Πρόεδρε, βοηθήστε μας εσείς.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94239"," Για την ώρα, επαναλαμβάνω, δεν προεδρεύει ο κ. Λαφαζάνης.","ΑΠΟΣΤΟΛΟΣ ΚΑΚΛΑΜΑΝΗΣ",172
"94240"," Κύριε Πρόεδρε, βοηθήστε μας με την…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94241"," Μη μου πείτε ότι κάνω επίθεση στην Αριστερά. Γιατί όταν δεν αφήνετε τον άλλο να μιλήσει, τον προδιαθέτετε για το τι διαθέσεις έχετε για την ελευθερία διατύπωσης της άποψής του.
(Θόρυβος στην Αίθουσα – κωδωνοκρουσίες)","ΑΠΟΣΤΟΛΟΣ ΚΑΚΛΑΜΑΝΗΣ",172
"94242","  Κύριε Πρόεδρε, ολοκληρώστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94243"," Κύριε Πρόεδρε, εδώ πολύ απλά έκανε λάθος ο κ. Κουρουμπλής. Όταν εγώ αναφέρθηκα σε πρόσωπα που από το ΠΑΣΟΚ πήγαν στη Κουμουνδούρου, ο κ. Κουρουμπλής ξέρει καλύτερα από εμένα και τα πρόσωπα και τα έργα τους, όταν όπως πολύ σωστά αναφέρει…","ΑΠΟΣΤΟΛΟΣ ΚΑΚΛΑΜΑΝΗΣ",172
"94244","  Κύριε Πρόεδρε, έγινε κατανοητό. Δεν χρειάζεται, εσείς με μια κουβέντα…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94245"," Αλλά το κακό συνεχίζεται σε όλο το σύστημα. Όταν τα κόμματα δεν λειτουργούν δημοκρατικά, πέφτουν από το φεγγίτη και από το παράθυρο οποιουδήποτε θέλουν να επωφεληθούν.","ΑΠΟΣΤΟΛΟΣ ΚΑΚΛΑΜΑΝΗΣ",172
"94246","  Εντάξει, κύριε Πρόεδρε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94247"," Μια στιγμή. Τελείωσα. Σας παρακαλώ! 
Ο κ. Κουρουμπλής, όμως, επειδή απόψε μιλάμε για τροπολογίες, γνωρίζει γιατί δεν ήταν υποψήφιος στις εκλογές του 2004. Αυτό και μόνο και τίποτα άλλο. Να κλείσουμε εδώ, εκτός εάν υπάρχει επιθυμία να συνεχίσουμε.
(Θόρυβος στην Αίθουσα – διαμαρτυρίες)","ΑΠΟΣΤΟΛΟΣ ΚΑΚΛΑΜΑΝΗΣ",172
"94248"," Ευχαριστώ πολύ, κύριε Πρόεδρε.
Κύριε Παφίλη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94249"," Κύριε Πρόεδρε, είχα ζητήσει το λόγο.","ΜΙΧΑΗΛ ΧΡΥΣΟΧΟΪΔΗΣ",554
"94250"," Με συγχωρείτε, κύριε Χρυσοχοΐδη. 
(Θόρυβος στην Αίθουσα – Διαμαρτυρίες)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94251"," Κύριε Πρόεδρε, θα ήθελα το λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94252"," Ολοκληρώθηκε  η συζήτηση επί του θέματος, κύριε Κουρουμπλή. 
Κύριε Χρυσοχοίδη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94253"," Δεν μπορεί να μην του δώσετε το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"94254"," Μα, δεν είναι δυνατόν τώρα. Κυρίες και κύριοι συνάδελφοι, είπε ο κ. Κακλαμάνης ότι τελειώνει εδώ το θέμα. Δεν θα συνεχιστεί. Δεν είπε κάτι ονομαστικά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94255"," Δεν γίνεται να μη μου δώσετε το λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94256"," Σας παρακαλώ, κύριε Κουρουμπλή.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94257"," Δεν γίνεται να μη μου δώσετε το λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94258"," Βοηθήστε, σας παρακαλώ. Θα πάρει το λόγο πάλι ο κ. Κακλαμάνης. Ο κ. Κακλαμάνης δεν είπε κάτι. Είπε ότι δεν θα πει κάτι. Είναι διαφορετικό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94259"," Υπάρχει απόλυτα προσωπικό πρόβλημα, δεν μπορείτε να μη μου δώσετε το λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94260"," Ορίστε, κύριε Κουρουμπλή, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"94261"," Κύριε Πρόεδρε, εγώ λυπάμαι πάρα πολύ, γιατί βρεθήκατε σε μία πάρα πολύ δύσκολη στιγμή σήμερα όταν τοποθετηθήκατε πάνω σε αυτό που είπατε πριν από λίγο. 
Τι εννοείτε δηλαδή; Γιατί δεν ήμουν στις λίστες; Πείτε μου γιατί. Αφού δεν ήμουν στις λίστες, γιατί δεν με είχατε διαγράψει; Δηλαδή τι εννοείτε; Διότι πραγματικά τότε είχατε άλλη άποψη για τη δική μου περίπτωση. Εννοείτε, δηλαδή, ότι είχα εμπλοκή εγώ σ’ αυτό το ζήτημα;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94262"," Θα σας απαντήσω.","ΑΠΟΣΤΟΛΟΣ ΚΑΚΛΑΜΑΝΗΣ",172
"94263"," Εάν πραγματικά το εννοείτε, κύριε Πρόεδρε, με εκπλήσσετε διπλά. Τίποτα άλλο δεν έχω να σας πω. Αν εννοείτε ότι εγώ είχα εμπλοκή σ’ αυτήν την υπόθεση, με λυπεί ιδιαιτέρως το γεγονός αυτό. 
(Στο σημείο αυτό την Προεδρική Έδρα  καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Αν ένας άνθρωπος σαν κι εσάς, προκειμένου να υπερασπιστεί αυτά που τώρα γίνονται, προσπαθεί να χρεώσει σε έναν άνθρωπο που είχε μία κρυστάλλινη πορεία σε όλη αυτήν τη διαδρομή -κι εσείς ο ίδιος τότε είχατε αντίθετη άποψη γι’ αυτό που έγινε με εμένα- ε, τότε λυπάμαι πάρα πολύ.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94264"," Κύριε Πρόεδρε, παρακαλώ το λόγο.
(Θόρυβος στην Αίθουσα – διαμαρτυρίες - κωδωνοκρουσίες)","ΑΠΟΣΤΟΛΟΣ ΚΑΚΛΑΜΑΝΗΣ",172
"94265"," Ένα λεπτό, παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94266"," Κύριε Πρόεδρε, οφείλω εξήγηση στο συνάδελφο. Πώς να το κάνουμε;","ΑΠΟΣΤΟΛΟΣ ΚΑΚΛΑΜΑΝΗΣ",172
"94267"," Ένα λεπτό, κύριε Πρόεδρε. Εμείς είμαστε οι θεματοφύλακες του Κανονισμού κι όπως καταλαβαίνετε τώρα ο Κανονισμός έχει γίνει πινγκ πονγκ.  
Θα πάρετε το λόγο, αλλά θα ήθελα να σας παρακαλέσω να πείτε μία κουβέντα μόνο, γιατί χτύπησα τα κουδούνια ονομαστικής ψηφοφορίας, η οποία θα ξεκινήσει.  
Ορίστε, κύριε Κακλαμάνη, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94268"," Κύριε Πρόεδρε, ο κ. Κουρουμπλής αδικεί τον εαυτό του. 
Εγώ αναφέρθηκα, κύριε Κουρουμπλή, στο γεγονός ότι ο Γιώργος Παπανδρέου ως Πρόεδρος του ΠΑΣΟΚ το 2004 ήταν αποφασισμένος να μην υπάρξει ο παραμικρός υπαινιγμός, όπως κάνει και τώρα ο Βαγγέλης Βενιζέλος -γι’ αυτό και από το Μάη μέχρι τον Ιούνιο πολλοί πήγαν στην Κουμουνδούρου- για να μην υπάρχει ούτε η ελαχίστη, έστω και άδικη μομφή.
Όπως ξέρετε, από τους δέκα Βουλευτές που υπέγραψαν την τροπολογία Πάχτα…","ΑΠΟΣΤΟΛΟΣ ΚΑΚΛΑΜΑΝΗΣ",172
"94269"," Δεν την υπέγραψα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94270"," Ναι, κύριε Κουρουμπλή.","ΑΠΟΣΤΟΛΟΣ ΚΑΚΛΑΜΑΝΗΣ",172
"94271"," Το ξέρετε ότι δεν την υπέγραψα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94272"," Κύριε Κουρουμπλή, σας παρακαλώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"94273"," Και δεν έχετε το δικαίωμα να το ισχυρίζεστε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94274"," Βρείτε τα μόνοι σας…
(Θόρυβος στην Αίθουσα – διαμαρτυρίες - κωδωνοκρουσίες)","ΗΛΙΑΣ ΠΑΝΑΓΙΩΤΑΡΟΣ",385
"94275"," Σας παρακαλώ, καθίστε κάτω!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94276"," Κύριε Πρόεδρε, ξέρετε ότι δεν εννοώ να σπιλώνω υπολήψεις. Τη δική μου υπόληψη έχουν σπιλώσει.","ΑΠΟΣΤΟΛΟΣ ΚΑΚΛΑΜΑΝΗΣ",172
"94277"," Άλλοι, όχι εγώ.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94278"," Ακούστε. Ο κ. Κουρουμπλής ηρνήθη ότι είχε προσυπογράψει.","ΑΠΟΣΤΟΛΟΣ ΚΑΚΛΑΜΑΝΗΣ",172
"94279"," Ολοκληρώσατε. Ευχαριστούμε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94280"," Ομολογήθηκε, κύριε Πρόεδρε. Δεν το αρνήθηκα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94281"," Γιατί δεν αφήνετε…","ΑΠΟΣΤΟΛΟΣ ΚΑΚΛΑΜΑΝΗΣ",172
"94282"," Ομολογήθηκε από τους υπευθύνους ότι δεν είχα καμμία σχέση στο δικαστήριο. Στο εφετείο ομολογήθηκε ότι δεν είχα καμμία σχέση.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94283"," Όποιος διακόπτει, πάει να πει ότι έχει άδικο.","ΑΠΟΣΤΟΛΟΣ ΚΑΚΛΑΜΑΝΗΣ",172
"94284"," Σας ευχαριστώ πάρα πολύ!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"94285"," Κύριε Πρόεδρε, ο κ. Κουρουμπλής είπε ότι δεν υπέγραψε και πράγματι στη συνέχεια ελέχθη ότι οι υπογραφές συνελέχθησαν από τους έχοντες την επιμέλεια. 
(Θόρυβος στην Αίθουσα – διαμαρτυρίες - κωδωνοκρουσίες)","ΑΠΟΣΤΟΛΟΣ ΚΑΚΛΑΜΑΝΗΣ",172
"94286"," Αφήστε το Προεδρείο να διευθύνει τη συζήτηση.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Επείγοντα μέτρα εφαρμογής των νόμων 4046/2012, 4093/2012 και 4127/2013».","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94287"," Επαναλαμβάνω αυτό που είπα και κακώς ο κ. Κουρουμπλής εθίγη.","ΑΠΟΣΤΟΛΟΣ ΚΑΚΛΑΜΑΝΗΣ",172
"94288"," Μας κουράσατε!
(Θόρυβος στην Αίθουσα)","ΓΕΡΑΣΙΜΟΣ ΓΙΑΚΟΥΜΑΤΟΣ",98
"94289"," Ερωτάται το Σώμα: Γίνεται δεκτό το νομοσχέδιο επί της αρχής;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94290"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"94291"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"94292"," Συνεπώς το νομοσχέδιο του Υπουργείου Οικονομικών «Επείγοντα μέτρα εφαρμογής των νόμων 4046/2012, 4093/2012 και 4127/2013» έγινε δεκτό επί της αρχής κατά πλειοψηφία.
Εισερχόμεθα στην ψήφιση επί των άρθρων. 
Για το άρθρο 1 του σχεδίου νόμου έχει υποβληθεί αίτηση ονομαστικής ψηφοφορίας από Βουλευτές του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο, της οποία το κείμενο έχει ως εξής:
                                     (Να φωτογραφηθεί  η σελ. 542α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94293"," Θα αναγνώσω και τον κατάλογο των υπογραφόντων την αίτηση ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Λαφαζάνης Παναγιώτης. Παρών.
Η κ. Κωνσταντοπούλου Ζωή. Παρούσα.
Η κ. Σταμπουλή Αφροδίτη. Παρούσα.
Ο κ. Στρατούλης Δημήτριος. Παρών.
Ο κ. Γάκης Δημήτριος. Παρών.
Ο κ. Κοδέλας Δημήτριος. Παρών.
Ο κ. Πετράκος Αθανάσιος. Παρών.
Η κ. Γαϊτάνη Ιωάννα. Παρούσα.
Η κ. Ουζουνίδου Ευγενία. Παρούσα.
Ο κ. Γλέζος Εμμανουήλ. Παρών.
Η κ. Καφαντάρη Χαρούλα. Παρούσα.
Ο κ. Μαντάς Χρήστος. Παρών  
Η κ. Γεροβασίλη Όλγα. Παρούσα.
Η κ. Μπόλαρη Μαρία. Παρούσα.
Ο κ. Διαμαντόπουλος Ευάγγελος. Παρών.
Ο κ. Τσακαλώτος Ευκλείδης. Παρών.
Η κ. Σακοράφα Σοφία. Παρούσα.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Μόλις τώρα υπεβλήθη και μία νέα αίτηση διεξαγωγής ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο επί των τροπολογιών, υπ’ αριθμόν 497/89/26-4-2013 και υπ’ αριθμόν 504/96/27-4-2013, της οποίας το κείμενο έχει ως εξής:
                                 (Να φωτογραφηθεί η σελ. 543α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94294"," Επειδή όμως είχε ξεκινήσει η ψηφοφορία και είχε τον απαιτούμενο αριθμό Βουλευτών…
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94295"," Δεν είχε ξεκινήσει!","ΖΩΗ ΚΩΝΣΤΑΝΤΟΠΟΥΛΟΥ",272
"94296"," Είχε ξεκινήσει η ψηφοφορία. Είχα κηρύξει περαιωμένη…
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94297"," «Δέκα λεπτά διακοπή» λέει ο Κανονισμός!","ΖΩΗ ΚΩΝΣΤΑΝΤΟΠΟΥΛΟΥ",272
"94298"," Παρακαλώ! Σας άκουσα!
Θα γίνει μία ψηφοφορία ενιαία με μία ανάγνωση του καταλόγου, όπως γίνεται κάθε φορά. 
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94299"," Τι «μία ψηφοφορία»;","ΠΑΝΑΓΙΩΤΗΣ ΛΑΦΑΖΑΝΗΣ",279
"94300"," Να διαβάσω πάλι τα ονόματα θέλετε; Βεβαίως. Αφού το θέλετε, ασφαλώς.
Θα αναγνώσω και τον κατάλογο των υπογραφόντων την αίτηση ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Η κ. Βαλαβάνη Όλγα-Νάντια. Παρούσα.
Η κ. Μπόλαρη Μαρία. Παρούσα. 
Η κ. Γαϊτάνη Ιωάννα. Παρούσα.
Ο κ. Στρατούλης Δημήτριος. Παρών.
Ο κ. Πετράκος Αθανάσιος. Παρών.
Η κ. Ουζουνίδου Ευγενία. Παρούσα.
Ο κ. Σαμοΐλης Στέφανος. Παρών.
Η κ. Καλογερή Αγνή. Παρούσα.
Η κ. Γεωργοπούλου-Σαλτάρη Ευσταθία. Παρούσα.
Ο κ. Συρμαλένιος Νικόλαος. Παρών.
Η κ. Αμμανατίδου-Πασχαλίδου Ευαγγελία. Παρούσα.
Ο κ. Πάντζας Γεώργιος. Παρών.
Ο κ. Αποστόλου Ευάγγελος. Παρών.
Ο κ. Αλεξόπουλος Απόστολος. Παρών.
Ο κ. Γάκης Δημήτριος. Παρών.
Η κ. Σταμπουλή Αφροδίτη. Παρούσα.
Ο κ. Γελαλής Δημήτριος. Παρών.
Κύριοι συνάδελφοι, υπάρχει ο απαιτούμενος αριθμός από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο. 
Θα αναγνώσω και πάλι για ποιες τροπολογίες αιτείται η δεύτερη ονομαστική ψηφοφορία. Αιτείται για τις με αριθμό 497/89/26-4-2013 και 504/96/27-4-2013 βουλευτικές τροπολογίες.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94301"," Πείτε και ποιες είναι! Πείτε και το περιεχόμενο των τροπολογιών, να ξέρουμε!","ΠΑΝΑΓΙΩΤΗΣ ΛΑΦΑΖΑΝΗΣ",279
"94302"," Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94303"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Θα διεξαχθεί ονομαστική ψηφοφορία επί του άρθρου πρώτου του νομοσχεδίου του Υπουργείου Οικονομικών: «Επείγοντα μέτρα εφαρμογής των νόμων 4046/2012, 4093/2012 και 4127/2013» και των υπ’ αριθμ. 497/89/26-4-2013 και 504/96/27-4-2013 βουλευτικών τροπολογιών.  
Οι αποδεχόμενοι το άρθρο πρώτο του νομοσχεδίου και τις τροπολογίες λέγουν «ΝΑΙ». 
Οι μη αποδεχόμενοι το άρθρο πρώτο του νομοσχεδίου και τις τροπολογίες λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ». 
Καλούνται επί του καταλόγου ο κ. Ιορδάνης Τζαμτζής από τη Νέα Δημοκρατία και η κ. Όλγα Γεροβασίλη από το ΣΥΡΙΖΑ-ΕΚΜ. 
Σας ενημερώνω, επίσης, ότι έχουν έρθει στο Προεδρείο τηλεμοιοτυπίες (φαξ) συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους επί του άρθρου πρώτου του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94304","  Υπάρχει συνάδελφος, ο οποίος δεν άκουσε το όνομά του; Κανείς.
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
        (Να καταχωριστούν στα Πρακτικά οι σελ. 549 ως και 552)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94305"," Κυρίες και κύριοι συνάδελφοι, σας ενημερώνω ότι έχουν έλθει στο Προεδρείο επιστολές των συναδέλφων κ. Νίκης Φούντα, κ. Αικατερίνης Ιγγλέζη και της κ. Ειρήνης Δούρου, οι οποίες εκφράζουν πρόθεση ψήφου και θα καταχωριστούν στα Πρακτικά της σημερινής συνεδρίασης, αλλά δεν προσμετρώνται στο αποτέλεσμα. 
(Οι προαναφερθείσες επιστολές έχουν ως εξής:
          (Να καταχωριστούν στα Πρακτικά οι σελ. 554 ως και 556)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94306"," Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
 
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94307","  Κυρία και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας. 
Εψήφισαν συνολικά 292 Βουλευτές.  
Υπέρ του άρθρου πρώτου του νομοσχεδίου, δηλαδή «ΝΑΙ», εψήφισαν 168 Βουλευτές. 
Κατά του άρθρου πρώτου του νομοσχεδίου, δηλαδή «ΟΧΙ», εψήφισαν 123 Βουλευτές.
«ΠΑΡΩΝ» ψήφισε 1 Βουλευτής. 
Συνεπώς το άρθρο πρώτο του νομοσχεδίου του Υπουργείου Οικονομικών: «Επείγοντα μέτρα εφαρμογής των νόμων 4046/2012, 4093/2012 και 4127/2013» έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Επί της τροπολογίας με γενικό αριθμό 497 και ειδικό 89: 
Υπέρ της τροπολογίας με γενικό αριθμό 497 και ειδικό 89, δηλαδή «ΝΑΙ», εψήφισαν 170 Βουλευτές. 
Κατά της τροπολογίας με γενικό αριθμό 497 και ειδικό 89, δηλαδή «ΟΧΙ», εψήφισαν 121 Βουλευτές. 
«ΠΑΡΩΝ» ψήφισε 1 Βουλευτής. 
Συνεπώς η τροπολογία με γενικό αριθμό 497 και ειδικό 89, έγινε δεκτή, όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδια παράγραφος.
Επί της τροπολογίας με γενικό αριθμό 504 και ειδικό 96: 
Υπέρ της τροπολογίας με γενικό αριθμό 504 και ειδικό 96, δηλαδή «ΝΑΙ», εψήφισαν 170 Βουλευτές. 
Κατά της τροπολογίας με γενικό αριθμό 504 και ειδικό 96, δηλαδή «ΟΧΙ», εψήφισαν 121 Βουλευτές. 
«ΠΑΡΩΝ» ψήφισε 1 Βουλευτής. 
Συνεπώς, η τροπολογία με γενικό αριθμό 504 και ειδικό 96, έγινε δεκτή κατά πλειοψηφία και εντάσσεται στο νομοσχέδιο ως ίδια παράγραφος, σύμφωνα με το παρακάτω πρωτόκολλο ονομαστικής ψηφοφορίας:
                                          (Να φωτογραφηθεί η σελ. 559α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94308"," Ερωτάται το Σώμα: Γίνεται δεκτή η τροπολογία με γενικό αριθμό 505 και ειδικό 97;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94309"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"94310"," Συνεπώς η τροπολογία με γενικό αριθμό 505 και ειδικό 97 έγινε δεκτή κατά πλειοψηφία και εντάσσεται στο νομοσχέδιο ως ίδια παράγραφος.  
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ποιος είπε «ΝΑΙ»; Δεν υπάρχει ΠΑΣΟΚ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94311","  Ποιος ψήφισε τις τροπολογίες; Δεν υπάρχει ούτε ΠΑΣΟΚ ούτε ΔΗΜΑΡ.","ΖΩΗ ΚΩΝΣΤΑΝΤΟΠΟΥΛΟΥ",272
"94312"," Να μάθουν ότι υπάρχει δεδηλωμένη.","ΙΟΡΔΑΝΗΣ ΤΖΑΜΤΖΗΣ",498
"94313"," Παρακαλώ!
Ερωτάται το Σώμα: Γίνεται δεκτή η τροπολογία με γενικό αριθμό 506 και ειδικό 98;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94314"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"94315"," Συνεπώς η τροπολογία με γενικό αριθμό 506 και ειδικό 98 έγινε δεκτή κατά πλειοψηφία και εντάσσεται στο νομοσχέδιο ως ίδια παράγραφος.   
(Θόρυβος στην Αίθουσα)
Παρακαλώ, κύριοι συνάδελφοι!
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94316"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"94317"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Οικονομικών: «Επείγοντα μέτρα εφαρμογής των νόμων 4046/2012, 4093/2012 και 4127/2013» έγινε δεκτό κατά πλειοψηφία επί της αρχής και επί των άρθρων.
Κύριοι συνάδελφοι, δέχεστε στο σημείο αυτό να ψηφίσουμε το νομοσχέδιο και στο σύνολο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94318"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"94319"," Ερωτάται το Σώμα: Γίνεται δεκτό το νομοσχέδιο και στο σύνολο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94320"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"94321"," Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΖΩΗ ΚΩΝΣΤΑΝΤΟΠΟΥΛΟΥ",272
"94322"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Οικονομικών: «Επείγοντα μέτρα εφαρμογής των νόμων 4046/2012, 4093/2012 και 4127/2013» έγινε δεκτό κατά πλειοψηφία, σε μόνη συζήτηση, επί της αρχής, του άρθρου πρώτου και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 561.α.)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94323"," Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94324"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"94325"," Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"94326"," Μάλιστα, μάλιστα.
Με τη συναίνεση του Σώματος και ώρα 23.35΄ λύεται η συνεδρίαση για την Τρίτη 14 Μαΐου 2013 και ώρα 18.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί.
Καλό Πάσχα και καλή Ανάσταση σε όλους!
Ο","ΟΛΟΙ ΟΙ ΒΟΥΛΕΥΤΕΣ",NA
