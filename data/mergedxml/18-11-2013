"","Content","name","ParlmemberID"
"42778","Date","18-11-2013",NA
"42779"," Κύριε Πρόεδρε, κυρίες και κύριοι συνάδελφοι, όπως τα προηγούμενα χρόνια που η οικονομική κρίση έπληττε τη χώρα, έτσι και φέτος ο προϋπολογισμός της Βουλής καταρτίζεται στη βάση του μεσοπρόθεσμου πλαισίου δημοσιονομικής στρατηγικής.
Αυτό συνεπάγεται προσαρμογές σε μισθούς και λειτουργικές δαπάνες για τα οποία ήδη από πέρυσι υπήρξε σημαντική μείωση. Επειδή, όμως, ο προϋπολογισμός της Βουλής των Ελλήνων αφορά άμεσα στην εύρυθμη και ποιοτική λειτουργία του Κοινοβουλίου και κατ’ επέκταση στην ποιότητα του ίδιου του δημοκρατικού μας πολιτεύματος, η συζήτηση επί του προϋπολογισμού δεν μπορεί να διεξάγεται αποκλειστικά με λογιστικούς όρους στο πλαίσιο μιας αναπόφευκτης δημοσιονομικής προσαρμογής αλλά με όρους συμβολικούς στο πλαίσιο μιας συλλογικής εθνικής προσπάθειας για την ταχύτερη έξοδο της χώρας από την κρίση. Λέω «συμβολικούς», καθώς οι δαπάνες του Κοινοβουλίου αφορούν μόλις το 2,5 τοις χιλίοις του κρατικού προϋπολογισμού.
Παρ’ όλα αυτά, στο πλαίσιο της εθνικής προσπάθειας το ελληνικό Κοινοβούλιο, σε αντίθεση με όσα διακινούνται στο δημόσιο διάλογο, από το 2010 μειώνει δραστικά τις δαπάνες του. 
Συγκεκριμένα, το 2010 ο προϋπολογισμός της Βουλής μειώθηκε κατά 1,75% σε σχέση με τον προϋπολογισμό του 2009 και από τα 222.140.000 ευρώ μειώθηκε στα 218.253.000 ευρώ.
Την επόμενη χρονιά, το 2011, η μείωση ήταν ακόμη μεγαλύτερη. Ανήλθε στο 9,29% σε σχέση με τον προϋπολογισμό του 2010 και στο 10,75% σε σχέση με τον προϋπολογισμό του 2009, με δαπάνη που έφτασε τα 197.988.000 ευρώ. 
Το 2012 η περικοπή ήταν ακόμη μεγαλύτερη. Άγγιξε το 13,65% σε σχέση με το 2011 και το 23,03% σε σχέση με το 2009. Η δαπάνη περιορίστηκε στα 170.972.000 ευρώ. 
Πέρυσι ο προϋπολογισμός της Βουλής μειώθηκε ακόμη περισσότερο, κατά  13% σε σχέση με τον προϋπολογισμό του 2012 και κατά 33,04% σε σχέση με τον προϋπολογισμό του 2009 και διαμορφώθηκε στα 148.751.000 ευρώ. 
Για το 2014 -προϋπολογισμός που καλούμαστε να εγκρίνουμε- η μείωση αγγίζει τα 4,61% σε σχέση με τον προϋπολογισμό του 2013 και πλέον έχουμε φτάσει στο 36,12% σε σχέση με τον προϋπολογισμό του 2009. Φτάνει δηλαδή τα 141.898.000 ευρώ συμπεριλαμβανομένων των εξόδων της Ελληνικής Προεδρίας της Ευρωπαϊκής Ένωσης. 
Αν δεν υπήρχε η Προεδρία, η μείωση θα ήταν ακόμη μεγαλύτερη κατά ένα ακόμα εκατομμύριο ευρώ.
	Τι σημαίνει όμως «μείωση των δαπανών της Βουλής»; Σημαίνει κυρίως δραστική περικοπή των βουλευτικών αποζημιώσεων, των αμοιβών των συνεργατών τους και των μισθών των υπαλλήλων της Βουλής, καθώς το 70% των δαπανών του Κοινοβουλίου αφορά σε μισθούς με το υπόλοιπο 30% να κατανέμεται σε λειτουργικές και λοιπές δαπάνες και εισφορές στα ασφαλιστικά ταμεία. Ειδικότερα, η μείωση των βουλευτικών αποδοχών από το 2009 μέχρι σήμερα μπορεί και να ξεπερνά το 35% ενώ ανάλογη μείωση έχουν υποστεί και οι συνεργάτες τους. 
Από τη στιγμή που οι περισσότεροι από εμάς επιτελούμε το έργο μας κάτω από το άγρυπνο μάτι της κοινωνίας, η οποία μετρά κάθε μας λόγο, κάθε μας πράξη, και από τη στιγμή που είμαστε υποχρεωμένοι να εκπληρώνουμε τα καθήκοντά μας με την ελάχιστη υλικοτεχνική και επιστημονική υποστήριξη την ώρα που την έχουμε περισσότερο από ποτέ ανάγκη λόγω της κρίσεως, θεωρώ πως θα έπρεπε να επανεξετάσουμε τη δυνατότητά μας να συνεχίσουμε να στελεχώνουμε τα βουλευτικά μας γραφεία με άτομα ικανά να συνεπικουρούν το έργο μας. 
Προς αυτήν την κατεύθυνση, πιστεύω ότι σχετικά σύντομα θα πρέπει να επανέλθουμε και να επανεξετάσουμε μία διαφορετική κατανομή των διαθέσιμων κονδυλίων. Για την ώρα, το μόνο που μπορούμε να κάνουμε είναι να αναγνωρίσουμε τη συνεισφορά των συνεργατών μας στην υλοποίηση του έργου μας.
Κυρίες και κύριοι συνάδελφοι, η Βουλή των Ελλήνων βρίσκεται στην κορυφή των φορέων του δημοσίου τομέα. Σε ό,τι αφορά στις περικοπές δαπανών, μισθολογικές και μη, είναι η πρώτη που δίνει το παράδειγμα στον εξορθολογισμό των δαπανών της και στην ευλαβική τήρηση του προϋπολογισμού της. 
Είναι χαρακτηριστικό πως σπάνια παρουσιάζεται υπέρβαση του προϋπολογισμού. Το αντίθετο είναι το σύνηθες. Σας επισημαίνω ότι στον απολογισμό των δαπανών της Βουλής που κρατάτε στα χέρια σας, κατά το οικονομικό έτος του 2012, έτος εκλογών, επιστράφηκαν στο Γενικό Λογιστήριο του Κράτους 17.661.300 ευρώ. 
Όλα τα παραπάνω καθιστούν το Κοινοβούλιο πρότυπο εύρυθμης λειτουργίας και διαφάνειας δημόσιου οργανισμού και αποκαλύπτουν μία εικόνα εντελώς διαφορετική από αυτήν που παρουσιάζεται στην κοινή γνώμη. Πρόκειται για επίτευγμα που πιστώνεται σε όλους τους Προέδρους του Κοινοβουλίου και βεβαίως στον σημερινό Πρόεδρο, που ακολουθεί και αυτός την παράδοση των προκατόχων του. 
Κυρίες και κύριοι, οι πολίτες οφείλουν να κατανοήσουν πως το Κοινοβούλιο είναι η ψυχή και ο θεματοφύλακας της δημοκρατίας και δεν θα πρέπει να επιτρέπουμε σε κανέναν να απαξιώνει το έργο του, πολλώ δε μάλλον τη σημασία της ύπαρξής του.  
Για όλους τους παραπάνω λόγους, εισηγούμαι την έγκριση του προϋπολογισμού. 
Σας ευχαριστώ πολύ.
(Χειροκροτήματα)","ΜΑΞΙΜΟΣ ΣΕΝΕΤΑΚΗΣ",456
"42780"," Σας ευχαριστούμε πολύ, κύριε συνάδελφε.
Το λόγο έχει ο εισηγητής του ΣΥΡΙΖΑ κ. Δημήτρης Γελαλής.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42781"," Ευχαριστώ, κύριε Πρόεδρε. 
Σε αυτήν τη δύσκολη συγκυρία καλούμαστε και εμείς, ως Βουλή, να συμβάλλουμε στη μεγάλη προσπάθεια την οποία κάνει ο ελληνικός λαός για να ξεφύγει από την οικονομική κρίση, αλλά και να ανακτήσει την εμπιστοσύνη του απέναντι στους θεσμούς, απέναντι στο Κοινοβούλιο, και να αλλάξει η νοοτροπία περί «προνομιούχου ή μη προνομιούχου». Τη νοοτροπία αυτή βέβαια την αναδεικνύουν πολύ καλά τα κυβερνητικά Μέσα Μαζικής Ενημέρωσης, προκειμένου να ενισχύσουν τον κοινωνικό κανιβαλισμό, στρέφοντας τη μία ομάδα ενάντια στην άλλη. 
Ο προϋπολογισμός της ερχόμενης χρονιάς είναι μειωμένος κατά 6,8 εκατομμύρια ευρώ. Συγκεκριμένα, από τα 148,7 εκατομμύρια ευρώ πέφτει στα 141,9 εκατομμύρια ευρώ. Πρόκειται δηλαδή για μία μείωση της τάξεως του 4,61%. 
Σύμφωνα με τα συγκριτικά στοιχεία των προηγούμενων χρόνων, οι μεγαλύτερες μειώσεις έγιναν το 2012 που είχαμε μία μείωση 13,65% και το 2013 που είχαμε μία μείωση 13%. Είναι χαρακτηριστικό πάντως πως ο προϋπολογισμός της Βουλής μειώθηκε την τελευταία πενταετία κατά 80 εκατομμύρια ευρώ περίπου. 
Το 2014 δεν προβλέπεται μείωση στις βουλευτικές αποζημιώσεις ή στις παροχές. Στο πεδίο των περικοπών οι βουλευτικές παροχές μειώθηκαν από το 2009 μέχρι σήμερα κατά 35%, συμμετέχοντας με αυτόν τον τρόπο και οι Βουλευτές και το ελληνικό Κοινοβούλιο σε αυτή τη συλλογική προσπάθεια. 
Δεν είναι αρκετό, όμως, αυτό, κύριε Πρόεδρε. Υπάρχουν περιθώρια για επιπλέον μειώσεις.
Το αίσθημα περί δικαίου, το οποίο επικρατεί, το γνωρίζετε πολύ καλά. Πρέπει να επανεξεταστούν αποζημιώσεις και διευκολύνσεις, οι οποίες παρέχονται. 
Θα έλεγα ότι πρόσφατο παράδειγμα είναι η προκλητική –θα έλεγα- έναντι του δημοσίου αισθήματος απόφαση για καταβολή των δαπανών των διοδίων στους Βουλευτές της επαρχίας οι οποίοι δεν χρησιμοποιούν το αεροπλάνο. Το πήραν αυτό κι έγινε «σημαία» σε όλα τα Μέσα Μαζικής Ενημέρωσης. 
Βέβαια, να μη σταματήσουμε μόνο στο τι γίνεται μέσα στη Βουλή που βεβαίως σήμερα αφού συζητείται ο προϋπολογισμός αυτό πρέπει να κάνουμε. Ο ΣΥΡΙΖΑ έχει καταγγείλει επανειλημμένως πολλές και υπέρογκες αμοιβές με τις οποίες αμείβονται τα golden boys. Έχουμε καταγγείλει την αμοιβή του Προέδρου του Ταμείου Χρηματοπιστωτικής Σταθερότητας, την αμοιβή του Προέδρου του ΤΑΙΠΕΔ κ.λπ..
Στη Βουλή απασχολούνται χίλιοι τριακόσιοι ενενήντα τρεις υπάλληλοι μόνιμοι, ιδιωτικού δικαίου, ειδικοί φρουροί και μετακλητοί. Οι υπάλληλοι μετά την ένταξη τους στο ενιαίο μισθολόγιο από το 2009 μέχρι σήμερα έχουν απώλειες της τάξεως του 40%, ενώ φαίνεται ότι θα απολέσουν επιπλέον εισόδημα για το 2014, της τάξης του 12%, εξαιτίας του πλαφόν των πενήντα δύο ωρών για υπερωριακή απασχόληση. 
Επίσης, η δαπάνη που είχε προϋπολογιστεί το 2013 για αποζημιώσεις και έξοδα κίνησης υπαλλήλων ήταν 4,5 εκατομμύρια, ενώ μέχρι 30 Σεπτεμβρίου είχε δοθεί μόνο 1,9 εκατομμύριο ευρώ. Τα υπόλοιπα δεν έχουν δοθεί, ενώ το 2014 προϋπολογίζεται άλλο ένα ποσό της τάξεως των 2,9 εκατομμυρίων ευρώ. 
Οι μισθοί των υπαλλήλων της Βουλής μειώνονται, αλλά διατηρούνται οι θέσεις μετακλητών υπαλλήλων σε πρώην Προέδρους της Βουλής, σε πρώην Πρωθυπουργούς κ.λπ.. 
Η Βουλή πληρώνει ακόμη και υπαλλήλους στο Πάρκο Εθνικής Συμφιλίωσης που λειτουργεί στην Ήπειρο, καθώς και υπαλλήλους αποσπασμένους σε άλλες υπηρεσίες. Να μην πούμε σε ποιες υπηρεσίες. 
Πέρυσι είχαμε καταγγείλει την κραυγαλέα περίπτωση της υπαλλήλου της Βουλής που υπηρετεί στις Βρυξέλλες και έλαβε εκτός από το μηνιαίο μισθό της, έξοδα κίνησης, υπερωρίες και επίδομα εκατόν δώδεκα χιλιάδες ευρώ. 
Το επίδομα αυτό, βέβαια, φέτος φαίνεται ότι μειώθηκε κατά δέκα επτά χιλιάδες και προϋπολογίζεται στις ενενήντα πέντε χιλιάδες ευρώ. Στην Ελλάδα όμως της κρίσης, στην Ελλάδα που γίνονται τόσο μεγάλες περικοπές σε όλα τα εισοδήματα νομίζω ότι είναι πρόκληση μια υπάλληλος πέρα από το μισθό της να παίρνει κι άλλες ενενήντα πέντε χιλιάδες ευρώ το χρόνο. Νομίζω ότι δεν υπάρχει υπάλληλος με τέτοια προσόντα.
Είναι γεγονός πάντως ότι γίνεται μια προσπάθεια για μείωση των λειτουργικών δαπανών της Βουλής. Υπάρχουν, όμως, και κονδύλια τα οποία έχουν αυξηθεί. 
Έτσι, έχουμε τριακόσια σαράντα εκατομμύρια αυξημένη δαπάνη για τον ηλεκτρονικό εξοπλισμό, τετρακόσιες εξήντα πέντε χιλιάδες για προμήθεια συσκευών θέρμανσης και κλιματισμού, τετρακόσιες δύο χιλιάδες ευρώ για δαπάνες για ειδικές αμοιβές από τις οποίες τριακόσιες χιλιάδες αφορούν τη μεταφραστική υποστήριξη στο πλαίσιο της Ελληνικής Προεδρίας, εκατόν εξήντα χιλιάδες για τη συντήρηση των κτηρίων του Κοινοβουλίου και ηλεκτρολογικών εγκαταστάσεων. 
Πολλά χρήματα, βέβαια, δαπανάει η Βουλή για μισθώσεις κτηρίων εκτός Βουλής. Αυτό το είχαμε πει και πέρυσι. Το επαναλαμβάνουμε και φέτος. Η δαπάνη του 2014 είναι τέσσερα εκατομμύρια, τη στιγμή που αφ’ ενός δεν αξιοποιούνται όλα τα κτήρια της Βουλής και αφ’ ετέρου εκτός από αυτό διατίθενται χώροι, γραφεία για πρώην Προέδρους της Βουλής, για πρώην Πρωθυπουργούς που στο σύνολό τους σχεδόν δεν είναι εκλεγμένοι για μία ή και παραπάνω τετραετίες. 
Παρά το γεγονός ότι πολλοί Βουλευτές δεν παρέλαβαν βουλευτικά αυτοκίνητα, το κονδύλι για το leasing παραμένει κι αυτό υψηλό, στα 3,8 εκατομμύρια. Αυτό είναι ίδιο με αυτό που είπαμε και πριν, ότι παίρνουν αυτοκίνητα ακόμη και Βουλευτές που δεν είναι σήμερα στη Βουλή ή ακόμη και γενικοί γραμματείς και αυτά χρησιμοποιούνται για την υπηρεσία της Βουλής και όχι για τους Βουλευτές. 
Στην Ολομέλεια πέρυσι ο εισηγητής της Πλειοψηφίας μάς είχε διαβεβαιώσει ότι τα αυτοκίνητα αυτά, σε συνεννόηση με το Υπουργείο Εξωτερικών και το Τμήμα Εθιμοτυπίας, θα παραχωρούνταν και θα γινόταν διάθεσή τους σε ξένους επισκέπτες στη χώρα, όπως γίνεται σε κάθε χώρα. Βέβαια, αυτό δεν έγινε. Οι κακές συνήθειες δεν κόβονται. Παρά τις περικοπές υπάρχουν ακόμη μεγάλα κονδύλια -και ίσως να είναι και υπερβολικά- όπως είναι οι οχτακόσιες χιλιάδες ευρώ για την προμήθεια βιβλίων, συγγραμμάτων, περιοδικών και εφημερίδων.
Αν κάνουμε μια διαίρεση είναι 2.300 ευρώ την ημέρα. 
Η καθαριότητα έχει δοθεί σε εξωτερικά συνεργεία. Ο Πρόεδρος της Βουλής, βέβαια, μας διαβεβαίωσε στην επιτροπή ότι οι εργολάβοι ελέγχονται κανονικά. 
Πέρα από αυτό, όμως, κύριε Πρόεδρε, πιστεύω ότι θα πρέπει, για να είμαστε ασφαλείς, να υπάρχει ένας ετήσιος φορολογικός, αλλά και ασφαλιστικός έλεγχος όσον αφορά αυτόν τον τομέα, γιατί υπάρχουν καταγγελίες του τύπου ότι δεν τηρείται η νομιμότητα προκειμένου κάποιοι εργολάβοι να κερδοσκοπούν σε βάρος αυτών των εργαζομένων.
Επιπλέον, ο προϋπολογισμός της Βουλής είναι αυξημένος κατά 1.112.000 ευρώ, που αφορά την ανάληψη της Προεδρίας της Ευρωπαϊκής Ένωσης από τη χώρα μας. 
Ακόμη, η Βουλή διατηρεί κονδύλια για επιχορηγήσεις σε νομικά πρόσωπα ιδιωτικού δικαίου. Το 2013 προβλεπόταν ποσό ύψους 1,5 εκατομμυρίου ευρώ, ενώ έχουν διατεθεί μόνο 240.500 ευρώ μέχρι τις 30 Σεπτεμβρίου. Το 2014 οι συνολικές επιχορηγήσεις στα πρόσωπα αυτά μειώνονται κατά 200.000 ευρώ. 
Όλα αυτά αναρτώνται μέσα, αν και υπάρχουν κάποιες ελλείψεις. Βέβαια,  αφού το ζητήσαμε, μας στάλθηκαν από τις υπηρεσίες της Βουλής όλα τα έγγραφα.
Ένα άλλο θέμα είναι ότι θα πρέπει η Βουλή να στηρίζει δομές οι οποίες συνδράμουν σε ευπαθείς ομάδες. Στη σημερινή Ελλάδα, στην Ελλάδα της κρίσης και της ανέχειας, όπου ο λαός υποφέρει και πολλά κοινωφελή ιδρύματα στερούνται σχεδόν και τους πλέον απαραίτητους πόρους, πρέπει να διατίθεται το σύνολο των κονδυλίων τα οποία περνάνε μέσα από τον προϋπολογισμό της Βουλής και να μην μένουν αδιάθετα, να ενισχύονται δομές όπως είναι το «Χαμόγελο του Παιδιού», τα Παιδικά Χωριά SOS και άλλα ιδρύματα, διότι οικογένειες που δεν έχουν να συντηρήσουν τα παιδιά τους τα στέλνουν εκεί.
Εμείς ως Βουλευτές του ΣΥΡΙΖΑ έχουμε κάνει από την αρχή της θητείας μας μία κίνηση: Συνδράμουμε κάθε μήνα, για παράδειγμα, με την αποζημίωση, ενισχύοντας τέτοιους θεσμούς και δράσεις κοινωνικής αλληλεγγύης απαραίτητες πλέον στην σημερινή κοινωνία.
Το δεύτερο κομμάτι αφορά τον απολογισμό του 2012. Το αρχικό ποσό που θα απορροφούσε από τον κρατικό προϋπολογισμό η Βουλή για το οικονομικό έτος 2012 ήταν στα 171 εκατομμύρια ευρώ. Η διαμόρφωση των πιστώσεων ανήλθε στα 153 εκατομμύρια ευρώ. Έχουμε, δηλαδή, μία μείωση των δαπανών για τη λειτουργία του Κοινοβουλίου ως εξής: Στις πληρωμές για υπηρεσίες υπάρχει μία μείωση κατά 21 εκατομμύρια ευρώ περίπου, δηλαδή κατά 13%. Σε αυτήν την κατηγορία η εξοικονόμηση από μειώσεις αποδοχών και αποζημιώσεων των Βουλευτών, των υπαλλήλων και των οργάνων της Ελληνικής Αστυνομίας είναι ύψους 23,5 εκατομμύρια ευρώ, ενώ έγινε και σημαντική οικονομία σε όλες τις άλλες κατηγορίες δαπανών. Το συνολικό όφελος μειώθηκε συνολικά επειδή οι δαπάνες για τηλεπικοινωνιακές υπηρεσίες εκτοξεύτηκαν από τα 8 εκατομμύρια ευρώ στα 16, 3 εκατομμύρια ευρώ. Είναι ο κωδικός 824. 
Οι προμήθειες αγαθών και κεφαλαιακού εξοπλισμού είναι ύψους 2,2 εκατομμύρια ευρώ. Είχαμε, δηλαδή, μία μείωση της τάξης του 45%. 
Πραγματικά έγιναν όλες αυτές οι περικοπές και δεν χρειάζεται κανένας επιπλέον σχολιασμός. 
Στις μεταβιβαστικές πληρωμές είχαμε αύξηση κατά 6.232.000 ευρώ, σχεδόν διπλασιάστηκε, δηλαδή, η πίστωση. Αυτό οφείλεται σε δύο λόγους: Πρώτον, στην αύξηση της επιχορήγησης σε λοιπούς οργανισμούς κοινωνικής ασφάλισης κατά 1,4 εκατομμύριο ευρώ και στην ενίσχυση του Ειδικού Λογαριασμού της Βουλής με 5 εκατομμύρια ευρώ, κονδύλι που δεν προβλεπόταν. 
Σύμφωνα με τον Πρόεδρο της Βουλής η πίστωση του λογαριασμού έγινε από τα αδιάθετα υπόλοιπα των πιστώσεων άλλων κατηγοριών και για κάλυψη εκτάκτων αναγκών, όπως είναι οι πυρκαγιές στην Ηλεία που έγιναν πριν από κάποια χρόνια.
Αδιάθετα, βέβαια, θα μείνουν και κονδύλια από τον προϋπολογισμό του έτους 2013, όπως φαίνεται από τα ποσά τα οποία διατέθηκαν μέχρι 30 Σεπτεμβρίου και σύμφωνα με αυτά τα οποία προϋπολογίζονται σήμερα για το 2014.
Για το 2012, τώρα, επιστράφηκαν 17,6 εκατομμύρια ευρώ στον κρατικό προϋπολογισμό.
Θα πρέπει, βέβαια, να έχουμε μία καλύτερη προετοιμασία του προϋπολογισμού, ούτως ώστε να μη μένει ένα τόσο μεγάλο υπόλοιπο γιατί αυτό δείχνει μία πλασματική διόγκωση του προϋπολογισμού του έτους.
Τέλος, οι δαπάνες που δεν εντάσσονται σε άλλες κατηγορίες μηδενίστηκαν και, σύμφωνα με τον απολογισμό του 2012, το προϋπολογισθέν ποσό του 1.000.000 επιστράφηκε.
Πάντως, παρά τα όποια θετικά στοιχεία -και πραγματικά έχει θετικά στοιχεία ο προϋπολογισμός- έχουμε αρκετές ασάφειες και κενά, έχουμε αναπάντητα θέματα, όπως ανέφερα και πριν. Δεν μας έχετε πείσει -όπως και πέρσι- ότι θέλετε να κινηθείτε σε μία άλλη κατεύθυνση. Έχουμε πει, για παράδειγμα, για μειώσεις σε κονδύλια τα οποία έπρεπε και φέτος να γίνουν, αλλά και πέρσι. Παρ’ όλα αυτά δεν έγιναν και δεν βλέπουμε έναν εξορθολογισμό των δαπανών.
Επομένως, για τους λόγους αυτούς καταψηφίζουμε τον προϋπολογισμό.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΗΣ ΓΕΛΑΛΗΣ",85
"42782"," Ευχαριστούμε, κύριε συνάδελφε.
Κυρίες και κύριοι συνάδελφοι, θα ήθελα να σας ανακοινώσω ότι από τον Γραμματέα της Κοινοβουλευτικής Ομάδας του Κομμουνιστικού Κόμματος Ελλάδας τον κ. Παφίλη, λάβαμε επιστολή, με την οποία ορίζει ως ειδικό αγορητή το συνάδελφο κ. Σπύρο Χαλβατζή.
Το λόγο έχει εκ μέρους του ΠΑΣΟΚ ο συνάδελφος κ. Σαλτούρος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42783"," Ευχαριστώ, κύριε Πρόεδρε.
Κυρίες και κύριοι συνάδελφοι, θα μου επιτρέψετε, παρά την προωθούμενη στα μέσα ενημέρωσης και επιβοηθούμενη από ορισμένους συναδέλφους επετειακή συζήτηση περί των αμοιβών, παροχών κ.λπ. των Βουλευτών, να τοποθετηθώ κατ’ αρχάς συγκεκριμένα αλλά και συνολικά, επί του προς ψήφιση απολογισμού δαπανών της Βουλής έτους 2012 και του προϋπολογισμού της Βουλής έτους 2014.
Όσον αφορά τον απολογισμό του 2012 θα ξεκινήσω από τη διαφορά μεταξύ των αρχικών πιστώσεων και των τελικώς καταβληθεισών δαπανών. Πρόκειται για ένα ποσό της τάξης περίπου των 18 εκατομμυρίων ευρώ, το οποίο και εξοικονομήθηκε και επεστράφη στο Γενικό Λογιστήριο του Κράτους. Ενώ, λοιπόν, ο αρχικός προϋπολογισμός προέβλεπε πιστώσεις ύψους 170 εκατομμυρίων ευρώ, οι τελικές δαπάνες διαμορφώθηκαν στα 153 εκατομμύρια ευρώ. 
Βέβαια, αν συνυπολογίσει κάποιος το γεγονός ότι για το έτος 2009 οι δαπάνες της Βουλής ανέρχονταν στα 222 εκατομμύρια ευρώ, αντιλαμβάνεται ότι μέσα σε τρία χρόνια οι δαπάνες αυτές μειώθηκαν κατά περίπου 70 εκατομμύρια  και ήδη κατά 80 εκατομμύρια ευρώ ετησίως, ποσοστό μείωσης, δηλαδή, που προσεγγίζει το 40% της συνολικής λειτουργικής δαπάνης.
Σ’ αυτήν την προσπάθεια μείωσης του κόστους λειτουργίας του ελληνικού Κοινοβουλίου συνέβαλε τα μέγιστα η μείωση των αποδοχών των υπαλλήλων της Βουλής, όσο και η μείωση της βουλευτικής αποζημίωσης η οποία υπολογίζεται σε ποσοστό άνω του 30%.
Στο ίδιο πλαίσιο κινείται ο προϋπολογισμός για το 2014. Από τη μελέτη των επιμέρους προβλεπόμενων πιστώσεων μπορεί να εξάγει κανείς το συμπέρασμα ότι το ελληνικό Κοινοβούλιο υιοθετεί μία οικονομική προσέγγιση όσον αφορά τις δαπάνες του, η οποία αντικατοπτρίζει τη δύσκολη οικονομική συγκυρία. 
Το ίδιο συμπέρασμα εξήχθη, βεβαίως, και την περσινή χρονιά, όταν και ο προϋπολογισμός κινήθηκε πολύ χαμηλότερα και από αυτά τα ίδια τα προβλεπόμενα του μεσοπρόθεσμου πλαισίου δημοσιονομικής στρατηγικής.
Παρ’ όλα αυτά, και τη φετινή χρονιά εξοικονομούνται ακόμη 6,8 εκατομμύρια ευρώ, τη στιγμή, μάλιστα, που οι ανάγκες της Ελληνικής Προεδρίας του Ευρωπαϊκού Συμβουλίου απαιτούν την κάλυψη κάποιων έκτακτων δαπανών τόσο σε προσωπικό -παραδείγματος χάριν, μεταφραστικές υπηρεσίες- όσο και σε μετακινήσεις και άλλες σχετικές ανάγκες και παρά τα έκτακτα απαιτούμενα κονδύλια για την προμήθεια servers και την αντικατάσταση των πράγματι πεπαλαιωμένων και μη λειτουργούντων μηχανημάτων ψύξης.
Γίνεται σαφές, λοιπόν, ότι το ελληνικό Κοινοβούλιο πρωτοπορεί στην προσπάθεια μείωσης των δαπανών του δημοσίου και ακολουθεί με ακρίβεια το σχετικό πρόγραμμα που αφορά τη δική του λειτουργία.
Είχα πει και πέρυσι από αυτό το Βήμα πως όταν αποτιμά κανείς το κόστος για τη λειτουργία του Κοινοβουλίου, πρέπει να λάβει σοβαρά υπ’ όψιν του ότι αποτελεί τη βάση, αλλά και την κορωνίδα, μια δημοκρατικής και προοδευτικής κοινωνίας. Το αποτέλεσμα, δε, που προκύπτει σίγουρα δεν αποτυπώνεται σε λογιστικές απεικονίσεις.
Σε καμμία περίπτωση, λοιπόν, οι περιστολές των δαπανών δεν πρέπει να έχουν ως αποτέλεσμα την υποβάθμιση του έργου της Βουλής. Διότι η απαξίωση ενός τέτοιου θεμελιώδους θεσμού αλλά και της κορωνίδας μιας δημοκρατικής και προοδευτικής κοινωνίας, θα άνοιγε το δρόμο σε όσους επιβουλεύονται την ίδια τη δημοκρατία, οι οποίοι είναι και οι μόνοι που έχουν άμεσο συμφέρον απαξίωσης των κοινοβουλευτικών θεσμών, πράγμα που ήδη στην πράξη πολύ συνειδητά προσπαθούν. 
Κλείνω, επισημαίνοντας ότι υπάρχουν τομείς του δημοσίου και κυρίως του ευρύτερου δημοσίου τομέα αλλά και της Γενικής Κυβέρνησης, για τους οποίους επίσης θα πρέπει να υιοθετηθεί στην πράξη η εξορθολογιστική οικονομική πολιτική της Βουλής. Υπάρχουν –εκτιμώ- περιπτώσεις αναντιστοιχίας με την πραγματικότητα αλλά και περιπτώσεις ουσιώδους σπατάλης με μεγάλη επιβάρυνση για τον πολίτη. Θεωρώ ότι αξίζει να επικεντρώσουμε τις προσπάθειές μας σε αυτήν την κατεύθυνση. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΣΑΛΤΟΥΡΟΣ",450
"42784"," Ευχαριστούμε πολύ, κύριε συνάδελφε. 
Το λόγο έχει εκ μέρους των Ανεξαρτήτων Ελλήνων ο κ. Καπερνάρος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42785"," Κύριε Πρόεδρε, θα καταψηφίσουμε τον προϋπολογισμό, επειδή πιστεύουμε κατ’ αρχάς ότι πρέπει να αλλάξει ως θεσμική συνήθεια να είμαστε υποχρεωμένοι μέσα σε δύο μέρες να εμβαθύνουμε σε πράγματα στα οποία θέλουμε συνεργάτες. Θέλουμε πολύ περισσότερο χρόνο για να μάθουμε αυτό το αοριστολογικό στερεότυπο που αποτελεί μία πεπαλαιωμένη συνήθεια. Και πιστεύουμε ότι δεν πρέπει να επαναλαμβάνεται στο διηνεκές. 
Προτείνουμε -άποψή μας ως Ανεξάρτητοι Έλληνες- το εξής: Όπως πρέπει να αλλαχθεί ο Κανονισμός της Βουλής, άλλο τόσο πρέπει να αλλαχθεί και αυτή η τετριμμένη συνήθεια του να έρχεται ένα αοριστολογικό στερεότυπο, με γενικολογίες και αοριστολογίες και να ζητάτε εντός δύο ημερών να πούμε «ψηφίζουμε», «καταψηφίζουμε» και «υπερψηφίζουμε». 
Θα επιχειρηματολογήσω -γιατί εμάς μας αρέσει πάντοτε να επιχειρηματολογούμε- και θα ρωτήσω το εξής: Σας αρέσει η φράση «επίδομα θέσης ευθύνης»; Απλά, «επίδομα θέσης ευθύνης». Οι άλλοι, δηλαδή, δεν έχουν θέσεις ευθύνης; Τυπικά τι θα πει «επίδομα θέσης ευθύνης»; Ας αρχίσουμε από αυτό. 
Δεύτερο και σπουδαιότερο που αφορά εσάς, κυρίες και κύριοι συνάδελφοι: Μέσα στις μειώσεις –συμφωνούμε με τις μειώσεις, θα έπρεπε να γίνουν και άλλες και σε άλλους κωδικούς- έχουμε τη μείωση των αποζημιώσεων για απασχόληση πέραν του κανονικού ωραρίου υπαλλήλων που έχουν διατεθεί στα γραφεία Βουλευτών -το αποσαφηνίσαμε αυτό- και αφορά τους επιστημονικούς συνεργάτες. Ανέφερα προχθές στην επιτροπή μας ένα χαρακτηριστικό παράδειγμα -επιχείρημα. Πώς ο Βουλευτής θα μπορεί να ελέγξει τους είκοσι τέσσερις -το παράδειγμα είναι του Υφυπουργού Δημόσιας Ραδιοτηλεόρασης και δεν διαψεύστηκε- επιστημονικούς συνεργάτες; 
Πώς ένας Βουλευτής, δηλαδή, με υποβαθμισμένη ποιότητα επιστημονικών συνεργατών -διότι όσο πάμε μειώνουμε τις αμοιβές των επιστημονικών συνεργατών, δηλαδή υποβαθμίζουμε την ποιότητα των επιστημονικών μας συνεργατών, οι οποίοι είναι δύο όλοι και όλοι- θα είναι σε θέση, στην ποιοτική βαθμίδα, να ελέγξει τους είκοσι τέσσερις συνεργάτες του Υφυπουργού Δημόσιας Ραδιοτηλεόρασης; 
Κρίνετε λογικό να ψαλιδίσουμε τις αμοιβές των επιστημονικών μας συνεργατών; Δεν είμαστε ξερόλες. Καθένας έχει σπουδάσει κάτι, έχει μία τέχνη, μία επιστήμη. Εδώ, όμως, πρέπει να ελέγξουμε τους Υπουργούς και έχουμε μόνο δύο συνεργάτες. Ψαλιδίζουμε, δηλαδή, από αυτούς; Είναι νέα παιδιά που τους επιλέγουμε και έρχονται για να κάνουμε σωστά τη δουλειά μας, ο καθένας με το δικό του δοκούν. Με ποια ευθύνη θα ζητήσεις υπευθυνότητα από αυτούς τους ανθρώπους όταν συνέχεια τους ψαλιδίζεις την αμοιβή; Από εδώ θα βγει; 
Τελειώνοντας, κύριε Πρόεδρε –και με πολλή εκτίμηση στο πρόσωπό σας- θέλω να πω το εξής: Ας ενδιαφερθούμε όλοι μας περισσότερο για αυτόν τον προϋπολογισμό της Βουλής, για να μπορεί ο άλλος πιο υπεύθυνα να πάρει θέση. Εγώ σας εξομολογούμαι ότι δεν είμαι σε θέση 100% να πάρω θέση ευθύνης και να πω ότι εξετίμησα τα γεγονότα όπως έρχονται, διότι δεν είχα χρόνο. Και νομίζω ότι κανένας από τους συναδέλφους δεν είχε επαρκή χρόνο για να τοποθετηθεί, όπως ακριβώς έρχεται ο προϋπολογισμός, με αυτές τις πληροφορίες και με αυτές τις αναλύσεις.
Γι’ αυτό, λοιπόν, ευχόμαστε την άλλη φορά να μας εισακούσετε και στις επιτροπές να αποφασίσουμε ότι θα είναι τελέσφορες και θα έχουν ένα καλό αποτέλεσμα, έτσι ώστε να έρθει μία κάποια αλλαγή, να αλλάξουμε αυτά τα πεπαλαιωμένα, τα τετριμμένα, τα συνηθισμένα, αυτά τα παρωχημένα και να πούμε ότι αποφασίζουμε κάπως αλλιώς να έρχεται ο προϋπολογισμός οικονομικών της Βουλής, κάπως αλλιώς πρέπει να λειτουργεί ο Κανονισμός της Βουλής. Ας αλλάξουμε.
Όσον αφορά, δε, τις αποδοχές των Βουλευτών πρέπει να επισημάνουμε ότι εμείς οι Ανεξάρτητοι Έλληνες θα φέρουμε ειδική πρόταση. 
Σας ευχαριστώ πολύ, κύριε Πρόεδρε.","ΒΑΣΙΛΕΙΟΣ ΚΑΠΕΡΝΑΡΟΣ",185
"42786"," Ευχαριστούμε πολύ, κύριε συνάδελφε.
Το λόγο έχει ο κ. Κασιδιάρης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42787"," Καταψηφίζουμε τον προϋπολογισμό της Βουλής για ένα πάρα πολύ συγκεκριμένο λόγο: Διότι εν μέσω κρίσεως και μνημονίου, τη στιγμή που ο ελληνικός λαός πένεται, πηδάει από τα μπαλκόνια και αυτοκτονεί, δεν προβλέπεται ούτε μισό ευρώ μείωση στους μισθούς των Βουλευτών. Αυτό συνιστά πολιτική αλητεία! 
Κι επειδή ο όρος «πολιτική αλητεία» έχει πολυφορεθεί σήμερα σε όλα τα μέσα ενημέρωσης κατόπιν κάποιων δηλώσεων Βενιζέλου, θα τον επαναλάβω. Συνιστά πολιτική αλητεία να νομοθετεί η Βουλή με αυτόν τον τρόπο και την ώρα που ο λαός πεθαίνει, την ώρα που έχουν φτάσει στον πάτο μισθοί και συντάξεις, ο βουλευτικός μισθός να μην μειώνεται ούτε μισό ευρώ!
Είχαμε καταθέσει πολύ συγκεκριμένη γραπτή ερώτηση και στο Υπουργείο Οικονομικών και είχαμε θέσει το ερώτημα μέχρι πότε θα συνεχίζεται αυτό το αίσχος. Και είχαμε λάβει την απάντηση ότι θα επιληφθεί ο Υπουργός. Και είδαμε τι έκανε ο Υπουργός, τι έκανε η Βουλή γι’ αυτό το αίσχος, γι’ αυτή την πολιτική αλητεία! 
Πώς είναι δυνατόν, όμως, να μη μιλάω για πολιτική αλητεία όταν εδώ και ενάμιση και πλέον μήνα συνεδριάζει και νομοθετεί η Βουλή όχι των τριακοσίων αλλά η Βουλή των διακοσίων ενενήντα επτά; Στην Ελλάδα του 2013 καταλύθηκε το Σύνταγμα και το πολίτευμα και συνεδριάζει και νομοθετεί η Βουλή των διακοσίων ενενήντα επτά!
Τρεις Βουλευτές βρίσκονται στη φυλακή εντελώς παράνομα, γιατί μοναδικό τους έγκλημα ήταν η αντίστασή τους σε αυτό το άθλιο σύστημα εξουσίας. Κι εγώ σε κάθε αρχή και σε κάθε τέλος κάθε ομιλίας μου από αυτό εδώ το Βήμα θα επαναλαμβάνω τα λόγια του Σαμαρά που συνιστούν ομολογία της μεγαλύτερης πολιτικής σκευωρίας που έχουμε βιώσει -δεν θα πω από τη Μεταπολίτευση και μετά- στο σύγχρονο ελληνικό κράτος. 
Ο Σαμαράς στη περίφημη συνέντευξη στον Πρετεντέρη είπε: «Μπορούσα να κάνω ένα τηλέφωνο και να πω «Παρακαλώ πείτε να τους κρατήσουν.» Είδατε ότι δεν συνέβη αυτό, τουλάχιστον στην αρχή»». 
Αυτή είναι η μεγαλύτερη ομολογία πολιτικής σκευωρίας που έχει υπάρξει στα σύγχρονα μεταπολιτευτικά χρονικά, πέραν των φράσεων «θα τους λιώσω», «θα τους συντρίψω», «θα εξαλείψω τη Χρυσή Αυγή» που είπε στο εξωτερικό. Και βλέπουμε τα αποτελέσματα: Η Χρυσή Αυγή είναι γιγαντωμένη σε ολόκληρη την Ελλάδα. 
Και αυτή, βεβαίως, η ομολογία συνδυάζεται με δηλώσεις άλλων Βουλευτών της Νέας Δημοκρατίας. Αυτή η σκευωρία τεκμαίρεται από τις δηλώσεις Αθανασίου περί δίκαιης δίκης όταν δεν είχαμε πάει ακόμα στο γραφείο του ανακριτή, από τις δηλώσεις Βορίδη περί εγκληματικής οργανώσεως προτού έχουμε το έγκλημα, από τις δηλώσεις Μιχελάκη από τη συγκεκριμένη τροπολογία που είχε αποστείλει σε όλους τους δημοσιογράφους, που προέβλεπε συγκεκριμένες ποινικές διώξεις προτού οι διώξεις αυτές ασκηθούν από τη δικαιοσύνη. 
Έχουμε, λοιπόν, κατάλυση Συντάγματος, κατάλυση πολιτεύματος. Και μέσα σε όλες αυτές τις πολιτικές αλητείες προστίθεται και η σημερινή, η απόφασή σας για καμμία περικοπή σε μισθούς Βουλευτών. 
Έτυχε να είμαι εγώ ο Βουλευτής που είχε αποκαλύψει από αυτό εδώ το Βήμα πόσα λεφτά παίρνουν οι εκπρόσωποι του ελληνικού λαού. Κι έγινε μεγάλος ντόρος τότε, πέρσι, πριν από έναν και πλέον χρόνο, κατά τη συζήτηση του μνημονίου σε αυτή εδώ την Αίθουσα και είχαν ξεσηκωθεί Βουλευτές της Νέας Δημοκρατίας. Βουλευτές άλλων κομμάτων με αποκαλούσαν ψεύτη, φωνασκούσαν και δεν μου επέτρεψαν να ολοκληρώσω την ομιλία μου. Κι όλα αυτά γιατί; Για να μην αποκαλυφθεί η αλήθεια. 
Εμείς καταθέτουμε συγκεκριμένη τροπολογία, η οποία έρχεται προς ψήφιση. Θεωρώ πως θα την αποδεχθεί. Θεωρώ! Ούτε στα καλύτερά μου όνειρα! Όλες αυτές τις τροπολογίες που καταθέτουμε και είναι δίκαιες, τις πετάτε στα σκουπίδια, όπως και τις προτάσεις νόμου για κατάργηση της κρατικής χρηματοδότησης προς τα κόμματα κ.λπ.. Θα την καταθέσουμε πάντως και θα ήθελα να την λάβει πολύ σοβαρά υπ’ όψιν του ο αρμόδιος Υπουργός. Είναι τροπολογία-προσθήκη που προβλέπει ότι η βουλευτική αποζημίωση πρέπει να εξομοιωθεί με τον βασικό μισθό του διπλωματικού υπαλλήλου με τον βαθμό του πρέσβη, δηλαδή 1.899 ευρώ.
Αυτό είναι κάτι απόλυτα δίκαιο, κατά τη γνώμη μου, με βάση τις υπάρχουσες συνθήκες, σε μια κοινωνία που βράζει, σε μια κοινωνία που καταρρέει, όπου έχουμε πέντε χιλιάδες νεκρούς από αυτοκτονίες, όπου έχουμε ανθρώπους σε καθημερινή βάση δικής μου ηλικίας να αυτοκτονούν. Για παράδειγμα, ένας τριαντάχρονος με τέσσερα παιδιά αυτοκτόνησε, διότι δεν είχε χρήματα. Την ίδια ώρα, λοιπόν, που δεν υπήρχαν χρήματα γι’ αυτόν τον τριαντάχρονο με τα τέσσερα παιδιά, υπάρχουν χρήματα για τους Βουλευτές. 
Καταθέτω αυτήν την πρόταση της Χρυσής Αυγής.
(Στο σημείο αυτό ο Βουλευτής κ. Κασιδιάρης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Θα μπορούσα να καταθέσω και πολλά άλλα έγγραφα, όπως είναι μια άλλη τροπολογία που είχαμε φέρει για ένα άλλο μεγάλο σκάνδαλο, για μια άλλη μεγάλη πολιτική αλητεία, για το αφορολόγητο των Βουλευτών. Πάλι έτυχε να είμαι εγώ αυτός που είχε αποκαλύψει το συγκεκριμένο γεγονός, πάλι είχα εξυβρισθεί επί της ουσίας, πάλι είχα προκληθεί με αθλιότητες από όλες τις πτέρυγες, διότι όταν αποκαλύψαμε ότι οι Βουλευτές επί της ουσίας δεν φορολογούνται –μόνο το 20% της βουλευτικής αποζημίωσης φορολογείται, την ώρα που μπαίνει το ΙΚΑ μέσα σε σπίτια εξηντάχρονων και εβδομηντάχρονων, μπαίνει η Αστυνομία και τους συλλαμβάνει…","ΗΛΙΑΣ ΚΑΣΙΔΙΑΡΗΣ",204
"42788"," Υπάρχουν και άνεργοι Βουλευτές, που δεν έχουν άλλη δουλειά.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"42789"," Θα μιλήσετε μετά. Έχετε πρόβλημα με τις αλήθειες που λέω;","ΗΛΙΑΣ ΚΑΣΙΔΙΑΡΗΣ",204
"42790"," Παρακαλώ, κύριε συνάδελφε! Μη δίνετε απαντήσεις.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42791"," Εάν έχετε πρόβλημα και εάν δεν βγαίνετε με αυτά που παίρνετε και αντιδράτε, σας προσκαλώ προσωπικά να έρθετε σε ένα συσσίτιο της Χρυσής Αυγής να σας δώσουμε μακαρόνια, ρύζι, πατάτες, οτιδήποτε. 
Όποιος έχει πρόβλημα, επειδή το ακούσαμε και αυτό –ακούσαμε από Βουλευτές της Νέας Δημοκρατίας ότι δεν βγαίνουν- να έρθει να του δώσουμε εμείς να φάει και να παραιτηθεί!","ΗΛΙΑΣ ΚΑΣΙΔΙΑΡΗΣ",204
"42792"," Είναι άνεργοι, δεν έχουν δουλειά! 
(Θόρυβος στην Αίθουσα)","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"42793"," Παραιτήσου, πήγαινε σπίτι σου! Εάν έχεις πρόβλημα, δεν σε βάζει κανείς εδώ μέσα με το ζόρι. Εθελοντές είναι όλοι εδώ μέσα!","ΗΛΙΑΣ ΚΑΣΙΔΙΑΡΗΣ",204
"42794"," Παρακαλώ, κύριε συνάδελφε επί του Βήματος, μην απαντάτε στους κύριους Βουλευτές. Συνεχίστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42795"," Παρακαλώ το Προεδρείο να επεμβαίνει και εν συνεχεία μπορεί κάποιος εκπρόσωπος της Νέας Δημοκρατίας…","ΗΛΙΑΣ ΚΑΣΙΔΙΑΡΗΣ",204
"42796"," Το Προεδρείο παρενέβη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42797"," Ευχαριστώ πολύ.
Πάντως, είναι γεγονός ότι σε κάθε περίπτωση που μιλάμε από αυτό εδώ το Βήμα για αφορολόγητο Βουλευτών, που μιλάμε από αυτό εδώ το Βήμα για τους παχυλούς βουλευτικούς μισθούς, κάποιος αντιδρά, κάποιος φωνασκεί, γιατί δεν επιθυμείτε να ακούγονται αλήθειες. 
Η θέση της Χρυσής Αυγής είναι πολύ συγκεκριμένη: Όλα αυτά τα παράνομα και θλιβερά προνόμια θα καταργηθούν εν μία νυκτί, όταν αναλάβουμε εμείς τη διοίκηση της χώρας. Μιλώ για όλα αυτά τα προνόμια, για το αφορολόγητο των Βουλευτών, για τους μισθούς των Βουλευτών που προτείνουμε να εξομοιωθούν με το μισθό ενός πρέσβη, δηλαδή χίλια οκτακόσια ενενήντα εννέα ευρώ και για όλα τα απαράδεκτα προνόμια του πολιτικού συστήματος. 
Αρχίζω και τελειώνω κάθε ομιλία μου από αυτό εδώ το Βήμα με τα λόγια του Σαμαρά, που αποδεικνύουν την πολιτική σκευωρία εις βάρος της Χρυσής Αυγής και έχει αναγκάσει τη Βουλή να λειτουργεί με διακόσιους ενενήντα επτά Βουλευτές. Και μεθαύριο που θα έρθουν νέοι, αιματηροί νόμοι, μνημονιακοί νόμοι που καταστρέφουν έναν ολόκληρο λαό και πάλι λέτε ότι δεν θα ψηφίσουν τριακόσιοι, αλλά διακόσιοι ενενήντα επτά. Και αυτό είναι ένα πολιτικό έγκλημα, το οποίο στάθηκε με βάση ένα τηλεφώνημα. Όπως λέει ο ίδιος ο Σαμαράς «Μπορούσα να κάνω ένα τηλέφωνο και να πω: Παρακαλώ, πείτε τους να τους κρατήσουν. Είδατε ότι δεν συνέβη αυτό, τουλάχιστον στην αρχή». 
Αυτά είναι τα λόγια, τα οποία θα υπενθυμίζω δύο φορές σε κάθε ομιλία μου, για να τα ακούει ο ελληνικός λαός.
Ευχαριστώ.","ΗΛΙΑΣ ΚΑΣΙΔΙΑΡΗΣ",204
"42798"," Η συνάδελφος  κ. Ξηροτύρη, εκ μέρους της ΔΗΜΑΡ, έχει το λόγο. 
Παρακαλώ τους κυρίους συναδέλφους όταν διαφωνούν, να μην φέρνουν αντιρρήσεις, γιατί δημιουργούνται προσωπικά θέματα. Τώρα θα μπορούσα να σας δώσω το λόγο που ζητήσατε επί προσωπικού, αλλά δεν σας τον δίνω. Να τελειώσει αυτό το θέμα.
Ορίστε, κυρία Ξηροτύρη.
ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Ευχαριστώ, κύριε Πρόεδρε. 
Συζητάμε σήμερα τον προϋπολογισμό της Βουλής για το 2014 και τον απολογισμό για το 2013. Η συζήτηση, κύριοι συνάδελφοι, δεν μπορεί να μείνει σε ένα τυπικό, δημοσιονομικού τύπου χαρακτήρα έλεγχο και προσέγγιση των θεμάτων. Είναι φυσικό και πρέπει να δημιουργήσει προβληματισμό μεταξύ μας, κυρίως για τη βουλευτική αποζημίωση και τις άλλες αποζημιώσεις και προνόμια των Βουλευτών που δεν μειώνονται φέτος, το 2014, και γενικότερα την πολιτική προσέγγιση που κάνει το κάθε κόμμα στα θέματα της θωράκισης των θεσμών του πολιτικού μας συστήματος αλλά και του κύρους και της αξιοπιστίας ημών των ιδίων των Βουλευτών στα μάτια των πολιτών. 
Όλα αυτά σε μια περίοδο που μετά από περικοπές άνω του 45% στους μισθούς και τις συντάξεις -μεγαλύτερες στον ιδιωτικό τομέα-και την απόγνωση ενάμισι εκατομμυρίου ανέργων, έρχεται για το 2014 και η νέα καταιγίδα της υπερφορολόγησης.
Σε αυτή τη συγκυρία πρέπει να δούμε με νηφαλιότητα τα πράγματα, να δούμε και τα δικά μας θέματα και να συζητήσουμε επί της ουσίας.
Η Δημοκρατική Αριστερά έχει την πεποίθηση ότι απαιτείται μία σειρά παρεμβάσεων και αλλαγών στον τρόπο λειτουργίας του πολιτικού συστήματος και μία σειρά μέτρων θωράκισης του θεσμικού μας πλαισίου, ώστε να ανακτήσει το κύρος και την αξιοπιστία του στα μάτια των πολιτών. Είναι ανάγκη να ενισχυθεί ο ρόλος του Κοινοβουλίου, αλλά σε πολλά άλλα θέματα ουσιαστικά και δεν εξαρτάται μόνο από τα χρήματα προς τους Βουλευτές. Το Κοινοβούλιο πρέπει να έχει κάθε δυνατότητα ελέγχου και διαμόρφωσης πολιτικής ενάντια στις τάσεις αυτονόμησης και συγκεντροποίησης της εκτελεστικής εξουσίας.
Παράλληλα, όμως, πρέπει να συζητήσουμε και σήμερα για τη μείωση του λειτουργικού κόστους της δημοκρατίας. Η διαχείριση των συγκεκριμένων δημόσιων πόρων πρέπει να διέπεται από τους κανόνες της διαφάνειας και της λογοδοσίας. Ποικίλα προνόμια του πολιτικού προσωπικού, είτε θεσμικά είτε οικονομικά, πρέπει να τα επανεξετάσουμε και πολλά από αυτά να τα καταργήσουμε, ενώ η ευθύνη και η λογοδοσία των πολιτικών προσώπων θα πρέπει να γίνει η μέγιστη δυνατή.
Η ΔΗΜΑΡ για το λόγο αυτό προτείνει την ψήφιση νέου νόμου που θα ρυθμίζει τα της δημόσιας και ιδιωτικής χρηματοδότησης των πολιτικών κομμάτων και των Βουλευτών και των υποψηφίων Βουλευτών. Με τις προτάσεις μας επιδιώκουμε την αποκατάσταση της αξιοπιστίας του πολιτικού μας συστήματος, τη διασφάλιση της αυτονομίας της πολιτικής και της ισότητας των ευκαιριών μεταξύ των κομμάτων και των υποψηφίων, την ενίσχυση της διαφάνειας και την έγκαιρη ενημέρωση του κοινού, αλλά και τη μείωση του κόστους του πολιτικού συστήματος στη δύσκολη οικονομική συγκυρία που διανύει η χώρα.
Αναλυτικότερα, η Δημοκρατική Αριστερά προτείνει μείωση της κρατικής χρηματοδότησης κατά 25% και σύνδεση του συνολικού ύψους της με τις δημοσιονομικές δυνατότητες της χώρας, αυστηροποίηση των απαγορεύσεων χρηματοδότησης που σχετίζονται με χρηματοδοτήσεις από επιχειρήσεις εντός και εκτός Ελλάδος. Για τις περιπτώσεις απόσπασης δημοσίων υπαλλήλων σε κόμματα ή Βουλευτές, συμψηφισμό της τακτικής χρηματοδότησης κατ’ έτος με το ισόποσο της συνολικής μισθοδοσίας που καταβάλλεται από τους φορείς της οργανικής τους θέσης. Προτείνει, επίσης, εξατομίκευση της ευθύνης για τη διαχείριση των οικονομικών των κομμάτων, με διορισμό από κάθε πολιτικό κόμμα ενός υπεύθυνου οικονομικών τους. Υποχρέωση όλων των κομμάτων, είτε δικαιούνται χρηματοδότηση είτε όχι, θα είναι να γνωστοποιούν τις πηγές και τη χρήση των οικονομικών τους πόρων, καθώς και το ύψος της περιουσίας τους μέσα σε μία ετήσια έκθεση οικονομικής κατάστασης. Επιπλέον, προτείνει διασφάλιση του ουσιαστικού ελέγχου των οικονομικών των κομμάτων και των Βουλευτών από ανεξάρτητο θεσμικό όργανο, με συμμετοχή ορκωτών λογιστών, χωρίς συμμετοχή πολιτικών προσώπων, περαιτέρω μείωση των βουλευτικών αποζημιώσεων και κατάργηση της αποζημίωσης για συμμετοχή στις Επιτροπές, αναστολή της κρατικής χρηματοδότησης των κομμάτων σε περίπτωση εμπλοκής των στελεχών τους σε εγκληματικές δραστηριότητες.
Μετά από αυτή την εισαγωγή, κύριοι συνάδελφοι, θα έρθω στο ειδικότερο θέμα του Προϋπολογισμού. Όπως είπα και στην Επιτροπή για το μεν Προϋπολογισμό, οι δαπάνες που αφορούν τη λειτουργία του Κοινοβουλίου και αναλύονται καλά και κινούνται σε ένα καλό επίπεδο. Είχαν μειωθεί πέρυσι κατά 13% -από το 2009 πολύ περισσότερο- και φέτος μειώνονται γύρω στο 5%, έχοντας υπ’ όψιν ότι θα αντιμετωπίσουμε και με μία σχετικά μικρή δαπάνη τα θέματα της Ελληνικής Προεδρίας. Υπάρχει μία μείωση και υπάρχει και ένας εξορθολογισμός. Είναι σωστά συντεταγμένος ο Προϋπολογισμός, δεν είναι λάθος. Άλλωστε, ακολουθεί όλα τα πρότυπα των προϋπολογισμών που έχουν οι δημόσιες υπηρεσίες, οι ΔΕΚΟ, όλοι οι φορείς.
Όμως, εμείς σταθήκαμε –θα σταθώ και τώρα ειδικότερα και το καταλάβατε και από την εισαγωγή μου- στο ότι πρέπει και σ’ αυτόν τον Προϋπολογισμό του 2014 να καταδείξουμε στην πράξη ότι οι Βουλευτές ζουν στη σκληρή πραγματικότητα του Έλληνα πολίτη και αγωνίζονται προς όλες τις κατευθύνσεις, μειώνοντας και τις δικές τους απολαβές, για να αποκατασταθεί αυτή η αξιοπιστία και το κύρος των Βουλευτών. 
Αυτό δεν είναι ζήτημα μικρής σημασίας. Οι μειώσεις που έγιναν μέχρι σήμερα –και ιδιαίτερα της κύριας βουλευτικής αποζημίωσης- της τάξεως του 35% είναι μεν σημαντικές, αλλά απέχουν πολύ από το 40% και πλέον που έχουν υποστεί οι μισθωτοί και οι συνταξιούχοι, αλλά και της μεγάλης απόγνωσης των μικρομεσαίων, των ανέργων και της μεγάλης μείωσης των μισθών των εργαζομένων στον ιδιωτικό τομέα.
Ειδικότερα, θέλουμε να συμπληρώσουμε ότι οι Βουλευτές έχουμε μία ειδική, πολύ ευνοϊκή, φορολόγηση σε σχέση με τους πολίτες, οι οποίοι το 2014 θα γονατίσουν από την υπερφορολόγηση. Αυτή η ευνοϊκή μεταχείριση πρέπει να μας απασχολήσει άμεσα, κύριοι συνάδελφοι. Γι’ αυτό, αν μη τι άλλο, η αποζημίωση, για παράδειγμα, για έξοδα οργάνωσης γραφείου που είναι της τάξεως των 1.500 ευρώ και άνω και τα οποία είναι αφορολόγητα, πρέπει να μειωθεί δραστικά, κύριοι συνάδελφοι, λαμβανομένου μάλιστα υπ' όψιν ότι το έμψυχο δυναμικό –που είναι αυτό που στοιχίζει περισσότερο- είναι μέχρι πέντε συνεργάτες. Μιλάμε για μία τέτοια δυνατότητα σήμερα, τη στιγμή που βασικοί φορείς και ΔΕΚΟ του δημόσιου τομέα δεν μπορούν να ανανεώσουν καν το προσωπικό τους.
Έχουμε θέσει επανειλημμένα το θέμα του περιορισμού των προνομίων των Βουλευτών και της κατάργησης της βουλευτικής αποζημίωσης για τη συμμετοχή στις Επιτροπές. Βεβαίως, έχει μειωθεί πάρα πολύ, αλλά είναι θέμα αρχής. Δεν χρειάζεται για το Βουλευτή, για τη βασική του δουλειά και το βασικό του καθήκον, που είναι η συμμετοχή του στις Επιτροπές προκειμένου να έρθει μετά στην Ολομέλεια και να διατυπώσει τις τελικές του θέσεις, να υπάρχει θέμα αποζημίωσης ή κινήτρου. 
Κυρίες και κύριοι συνάδελφοι, αυτά πρέπει να τα διασφαλίσουμε. Τι να κάνουμε; Βέβαια, θα πρέπει να δούμε σιγά-σιγά ότι η χρήση αυτών των ειδικών προνομίων θα πρέπει να γίνεται μόνο απ’ αυτούς που έχουν πραγματική ανάγκη και ειδικότερα από τους Βουλευτές της περιφέρειας.
Όπως είπα και προηγουμένως, όσον αφορά το δεύτερο σκέλος του Προϋπολογισμού για τις λειτουργικές δαπάνες, διαπιστώνουμε πράγματι ότι εδώ καταγράφονται σωστά τα ζητήματα και δεν μπορούν αυτές να μειωθούν περισσότερο γιατί υπάρχει κίνδυνος πράγματι για την εύρυθμη και αποδοτική λειτουργία του Κοινοβουλίου.
Παράλληλα, θέλουμε να τονίσουμε ότι το Κοινοβούλιο έχει έναν ουσιαστικό εκπαιδευτικό και πολιτιστικό χαρακτήρα και παρ’ όλο που μειώνονται αυτά τα έξοδα, θεωρούμε ότι πρέπει να κρατήσει αυτό το χαρακτήρα του και δεν πρέπει να απομειωθεί άλλο, γιατί έτσι πράγματι συνδέεται το Κοινοβούλιο με τους Έλληνες πολίτες, τα νέα παιδιά, τους μαθητές σε όλες αυτές τις εκδηλώσεις.
Όπως καταλαβαίνετε, γι’ αυτούς τους λόγους που σας ανέφερα, εμείς θα καταψηφίσουμε τον Προϋπολογισμό της Βουλής για το 2014. 
Όσον αφορά τον Απολογισμό Δαπανών της Βουλής για το 2012, θα θέλαμε να πούμε ότι εδώ πραγματικά είχαμε τις σημαντικότερες μειώσεις για το 2012. Υπάρχει, βέβαια και περίσσεια χρημάτων, τα οποία δεν ξοδεύτηκαν. Γίνεται ένας ουσιαστικός απολογισμός των δαπανών. Αυτόν τον Απολογισμό θα τον εγκρίνουμε.
Όμως, δεν εγκρίνουμε και καταψηφίζουμε τον Προϋπολογισμό της Βουλής για το 2014.
Ευχαριστώ, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42799"," Κι εμείς ευχαριστούμε, κυρία συνάδελφε.
Το λόγο έχει εκ μέρους του Κομμουνιστικού Κόμματος Ελλάδας ο κ. Χαλβατζής.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42800"," Ευχαριστώ, κύριε Πρόεδρε.
Κυρίες και κύριοι Βουλευτές, γνωρίζετε την άποψη του Κομμουνιστικού Κόμματος Ελλάδας σε ό,τι αφορά την αιρετότητα, τον τρόπο εκλογής των Βουλευτών και την ανακλητότητα του Βουλευτή, ασφαλώς σε μία άλλη εξουσία εργατική, λαϊκή, για την οποία εμείς αγωνιζόμαστε.
Ωστόσο, μας ενδιαφέρουν τα σημερινά και με προσοχή παρακολουθούμε και παρεμβαίνουμε για όλα τα οικονομικά -και όχι μόνο- προβλήματα της λειτουργίας της Βουλής και των εργαζόμενων της. Για παράδειγμα, σ’ ό,τι αφορά τους υπαλλήλους της Βουλής φαίνονται μειωμένα τα κονδύλια. Αυτό είναι κάτι που προφανώς εντάσσεται στη λογική των περικοπών για όλους τους εργαζομένους και στον ιδιωτικό και στο δημόσιο τομέα. Αυτή η λογική -το έχουμε πει πολλές φορές- μας βρίσκει ριζικά αντίθετους.
Στη σημερινή συγκυρία, με τα τεράστια προβλήματα των εργαζομένων και κυρίως τα προβλήματα που αντιμετωπίζει το ενάμισι εκατομμύριο των ανέργων, όχι μόνο για το φαίνεσθαι, αλλά και για την ουσία του πράγματος, θα πρέπει να υπάρχει λογική σταθερής μείωσης των δαπανών της Βουλής όπου υπάρχει περιθώριο -και υπάρχει τέτοιο.
Υπενθυμίζω ότι το Κομμουνιστικό Κόμμα Ελλάδας σε ανύποπτο χρόνο, πολύ πριν από την καπιταλιστική οικονομική κρίση, είχε καταθέσει προτάσεις και είχε ζητήσει: Πρώτον, τη δραστική μείωση της βουλευτικής αποζημίωσης. Δεύτερον, την κατάργηση της αμοιβής από τη συμμετοχή των Βουλευτών στις συνεδριάσεις των επιτροπών. Τρίτον, είχαμε ζητήσει την κατάργηση της βουλευτικής σύνταξης και είχαμε πει ότι και οι Βουλευτές, όπως όλοι οι εργαζόμενοι, πρέπει να παίρνουν μία σύνταξη από το ταμείο εις το οποίο ανήκαν πριν γίνουν Βουλευτές. Είχαμε πει ακόμη ότι τα χρόνια της βουλευτικής θητείας θα πρέπει να θεωρούνται και να υπολογίζονται ασφαλιστικά και να είναι συντάξιμα.
Η υιοθέτηση κάποιων από αυτές τις απόψεις και από άλλες πολιτικές δυνάμεις, έστω και σε διακηρυκτικό επίπεδο, θεωρούμε ότι είναι μια θετική εξέλιξη.
Αυτό που θέλουμε ιδιαίτερα να τονίσουμε και έχει πολύ μεγάλη αξία -το είπαμε και στον Πρόεδρο της Βουλής- είναι να μην αλλάζουν οι εργασιακές σχέσεις των εργαζομένων στη Βουλή. Και εννοούμε όλων των εργαζομένων, σε όλους τους τομείς και ιδιαίτερα των εργαζομένων στην καθαριότητα, στο κυλικείο και αλλού, όπου υπάρχουν εργολαβίες. Είναι γνωστό και αποδεδειγμένο ότι πολύ συχνά οι εργολάβοι δεν πληρώνουν κανονικά, πολλές φορές δεν πληρώνουν ή πληρώνουν μειωμένα ασφάλιστρα και σε κάποιες περιπτώσεις και καθόλου ασφάλιστρα.
Θα πρέπει οι υπηρεσίες της Βουλής να ελέγχουν συστηματικά και αυτόν τον τομέα. Από τη στιγμή που εργάζονται άνθρωποι μέσα στους χώρους της Βουλής, θα πρέπει να είναι υπό τον έλεγχο των υπηρεσιών της Βουλής και αυτοί οι εργαζόμενοι, με την έννοια να μην γίνονται αντικείμενο σκληρότερης ή και αισχρής εκμετάλλευσης από εργολάβους.
Γι’ όλους αυτούς τους λόγους, κύριε Πρόεδρε, το Κομμουνιστικό Κόμμα Ελλάδας θα καταψηφίσει τον απολογισμό του 2012 και τον προϋπολογισμό του 2014. 
Ευχαριστώ.","ΣΠΥΡΙΔΩΝ ΧΑΛΒΑΤΖΗΣ",534
"42801"," Ευχαριστούμε πολύ, κύριε συνάδελφε.
Το λόγο έχει ζητήσει ο Πρόεδρος κ. Κακλαμάνης.
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Κύριε Πρόεδρε, μπορώ να κάνω μία παρέμβαση, αν μου επιτρέπετε;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42802"," Όπως θέλετε. Θα μιλήσω μετά από εσάς. 
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Κύριε Πρόεδρε, μου επιτρέπετε μία παρέμβαση;","ΑΠΟΣΤΟΛΟΣ ΚΑΚΛΑΜΑΝΗΣ",172
"42803"," Βεβαίως, κύριε Πρόεδρε. 
Το λόγο έχει ο Πρόεδρος του Σώματος κ. Βαγγέλης Μεϊμαράκης.
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Ευχαριστώ πολύ, κύριε Πρόεδρε.
Ήθελα απλώς, κύριε Πρόεδρε, να κάνω μία κατά βάση παρέμβαση και μετά αν χρειαστεί να πάρω το λόγο για ορισμένα ζητήματα τα οποία ακούστηκαν σχετικά με τον προϋπολογισμό της Βουλής, σχετικά με τα ζητήματα των Βουλευτών, τον τρόπο λειτουργίας της Βουλής και όλα τα σχετικά.
Κατ’ αρχάς θέλω να ευχαριστήσω τους συναδέλφους που δημιουργικά συμμετέχουν σ’ αυτόν το διάλογο, έχουν κάνει τις όποιες προτάσεις τους και αναγνωρίζουν ότι έχουμε κάνει βήματα προς τη μείωση των δαπανών της Βουλής, χωρίς εντούτοις να έχουμε στερήσει από τους συναδέλφους, αλλά και από τη Βουλή, το δικαίωμα να μπορεί να ανταποκριθεί στο έργο το οποίο έχει. 
Θέλω να υπενθυμίσω, κυρίες και κύριοι συνάδελφοι, ότι η νομοθετική εξουσία είναι εξουσία ίση με τις άλλες δύο, την εκτελεστική και τη δικαστική. Θα πρέπει, λοιπόν, οι συνάδελφοι Βουλευτές να μην είναι εξαθλιωμένοι, να μην προέρχονται μόνο από τις πλούσιες τάξεις και από πλούσιες οικογένειες και να μπορούν να ασκήσουν τα λειτουργικά τους καθήκοντα, αλλά και να μπορούν να ανταποκριθούν όχι μόνο κυρίως στο νομοθετικό έργο αλλά και στο ελεγκτικό έργο της εκτελεστικής εξουσίας.
Είναι δεδομένο ότι η εκτελεστική εξουσία τα τελευταία χρόνια έχει πάρει κεφάλι όχι μόνο στην Ελλάδα αλλά σε ολόκληρη την Ευρώπη, για να μην πω και παγκοσμίως, διότι απαιτείται να ληφθούν αποφάσεις σε σύντομο χρονικό διάστημα, στο οποίο δεν προλαβαίνουμε να συνεννοηθούμε και να συζητήσουμε. Τα εθνικά κοινοβούλια βεβαίως ελέγχουν, επικυρώνουν και συζητούν, αλλά θα προτιμούσαμε και διεκδικούμε μεγαλύτερο μερίδιο συμμετοχής στη συνδιαμόρφωση αυτών των αποφάσεων, ώστε να μην περιοριζόμαστε σε έναν επικυρωτικό ρόλο. 
Και αυτό θα πρέπει, κυρίες και κύριοι συνάδελφοι, να γίνει αντίστοιχα με τη λειτουργικότητα που απαιτείται και με τις δαπάνες που πρέπει να έχουμε κάθε φορά για να ανταποκριθούμε στα καθήκοντά μας. 
Θέλω, επίσης, να πω ότι άλλες δαπάνες έχει ένας Βουλευτής περιφέρειας, άλλες δαπάνες έχει ένας Βουλευτής Αθηνών και άλλες δαπάνες έχει κάποιος Βουλευτής που ασχολείται ποιοτικά με το ζήτημα, όπως αναφέρθηκε, και άλλες δαπάνες έχει ο κυβερνητικός Βουλευτής που στηρίζει την Κυβέρνηση, άλλες έχει της Αντιπολίτευσης και όλα αυτά είναι και σχετικά. 
Μίλησαν σχετικά οι κύριοι συνάδελφοι εδώ και κάποιοι είπαν ότι το καταψηφίζουν, ο καθένας για διαφορετικό λόγο: Άλλοι διότι σε ορισμένα θέματα δεν δίνουμε παραπάνω, δεν παρέχουμε παραπάνω και άλλοι γιατί παρέχουμε πολλά. Δεν υπάρχει αμφιβολία ότι είμαστε σε μια περίοδο που είναι πάρα πολύ κακή η οικονομική, δημοσιονομική κατάσταση και σαφώς είναι άχαρο για τον οποιονδήποτε να υπερασπίζεται τέτοια ζητήματα. 
Θεωρώ, όμως, υποχρέωσή μου να ξεκαθαρίσω ορισμένα ζητήματα, γιατί θα πρέπει εδώ, κυρίες και κύριοι συνάδελφοι, να συνεννοηθούμε για το πώς θα προχωρήσουμε, ώστε να συλλειτουργήσουμε και να είμαστε αποτελεσματικοί και στον έλεγχο αλλά και στο νομοθετικό μας έργο. 
Κατ’ αρχάς, επειδή απ’ όσο θυμάμαι, αυτές οι συζητήσεις γίνονται πάρα πολλά χρόνια και πάντα κάθε χρόνο συζητούσαμε για τις αποζημιώσεις των Βουλευτών, θέλω να σας πω ότι δεν πρόκειται για μισθό, αλλά για αποζημίωση. Και είναι αποζημίωση, γιατί αυτή λαμβάνεται για όσο καιρό διαρκεί η θητεία του Βουλευτή, είτε αυτή διαρκεί ένα χρόνο είτε δύο χρόνια είτε τρία είτε τέσσερα χρόνια, μέχρι να γίνουν εκλογές. Επομένως δεν είναι σίγουρο ότι θα υπάρχει και μετά και γι’ αυτό δεν μπορεί να συγκρίνεται συνεχώς με τους μισθούς. Εδώ πρόκειται για αποζημίωση. 
Δεύτερον, επειδή η νομοθετική εξουσία είναι εξουσία, από τις συζητήσεις από το ’74 μέχρι σήμερα, είχε συμφωνηθεί ότι η βουλευτική αποζημίωση θα είναι ίση με την αποζημίωση του Προέδρου του Αρείου Πάγου. Μάλιστα, αυτό εμπεριέχεται στο Ζ΄ Ψήφισμα, το οποίο έχει και συνταγματική ισχύ. 
Άρα δεν μπορεί να συζητάμε να μειώσουμε ή να αυξήσουμε το μισθό, γιατί ούτε για μισθό πρόκειται αλλά ούτε και αυξάνεται ή μειώνεται αυθαιρέτως και κατά πόσο το θέλει ο καθείς. Άκουσα ότι θα μπορούσε να είχε γίνει συμβολικά μια μείωση, προκειμένου να δείξουμε ότι συμμετέχουμε και εμείς στη δύσκολη οικονομική κατάσταση που υπάρχει. 
Κατ’ αρχάς θα ήθελα να σας πω ότι και βέβαια συμμετέχουμε στο οικονομικό και δημοσιονομικό δράμα στο οποίο υπάρχει σήμερα. Μάλιστα, πρέπει να σας πω ότι οι αποζημιώσεις των Βουλευτών έχουν μειωθεί από το 2009 μέχρι και σήμερα. Δεύτερον, το 2014 δεν προβλέπεται, κυρίες και κύριοι συνάδελφοι, άλλη μείωση. Αν προβλεπόταν, είμαι σίγουρος ότι η Ολομέλεια στο σύνολό της θα ήταν η πρώτη που θα έλεγε «ναι, και εμείς οι Βουλευτές συμμετέχουμε αντίστοιχα με το ίδιο ποσοστό». Άλλωστε, προϋπολογισμό ψηφίζουμε, ο οποίος έγινε και πέρυσι, αν θυμάστε. Διότι ψηφίσαμε, ήρθε το ενιαίο μισθολόγιο, μειώθηκαν οι μισθοί, όπως και οι μισθοί του Προέδρου του Αρείου Πάγου και περιμέναμε να δούμε πού περίπου θα κυμανθούν, για να μειωθεί κι άλλο η αποζημίωση των Βουλευτών. 
Σας λέω δε, μιας και πρέπει να το σημειώσω, ότι δύο φορές η Ολομέλεια της Βουλής ομοφώνως αρνήθηκε να πάρει αύξηση που το δικαστικό Σώμα ως εξουσία είχε δώσει στους δικαστές. Δύο φορές αρνηθήκαμε –προσέξτε- και η απόφαση αυτή της Ολομέλειας δέσμευε στην ουσία εμάς και το Λογιστήριο της Βουλής. Διότι όποιος Βουλευτής μεμονωμένα ή πρώην Βουλευτής ήθελε, προσέφευγε στο Συμβούλιο της Επικρατείας και έπαιρνε τα αναδρομικά και προσάρμοζε και τη σύνταξή του ή το μισθό του με τα δεδομένα τα οποία υπήρχαν. Άρα εμείς με δική μας απόφαση ομόφωνα, το Σώμα, –ανεξαρτήτως τι προϋπολογισμό είχαμε ψηφίσει- δεν είχαμε αποδεχθεί τις αυξήσεις. 
Επίσης, θα σας θυμίσω ότι σε συνεννόηση με την εκτελεστική εξουσία -νομίζω το 2011- είπαμε ότι μια αποζημίωση ενός μηνός Βουλευτών παρακρατείται ως συμβολή στην προσπάθεια που κάνουμε για τη δημοσιονομική κατάσταση η οποία υπήρχε. Και πάλι είχε ψηφιστεί προϋπολογισμός. Και τώρα, εάν χρειαστεί, θα το ξανακάνουμε. Απευχόμαστε όλοι και πιστεύουμε –όπως και ο Πρωθυπουργός και η Κυβέρνηση τονίζει- ότι δεν θα υπάρξουν περικοπές και νέα μέτρα και μάλιστα οριζόντια. Όμως εάν υπάρξουν -γι’ αυτό ας μην προσπαθούμε να υπερβάλλουμε πολλές φορές σε λαϊκισμό ή σε ακρότητες- είμαι σίγουρος ότι όλα τα κόμματα έχουμε την ευαισθησία αυτή και όλοι οι συνάδελφοι έχουμε αυτήν την ευαισθησία και θα συμβάλουμε σε αυτήν την κατεύθυνση. Σας επαναλαμβάνω ότι ψηφίζουμε προϋπολογισμό. Εάν αύριο το πρωί αποφασίσει το Σώμα, η Ολομέλεια, να το μειώσει, θα το μειώσουμε. 
Άρα, ως προς την εισήγηση για τις αποζημιώσεις υπάρχει νόμος με συνταγματική ισχύ. Δεν μπορούμε έτσι μεμονωμένα να λέμε: «Ας μειωνόταν έστω και συμβολικά». Δηλαδή 50 ευρώ, 60 ευρώ το μήνα; Θα έλεγαν όλοι –και θα ήταν ακόμα χειρότερα- «μας κοροϊδεύουν; Δύο ευρώ τη μέρα; Τι κάνουν αυτοί;  Αυτό θέλουν να μας δείξουν;»
Δεύτερον, υπήρξε μια πρόταση: «Να συνδυαστεί» λέει «με το μισθό του πρέσβη». Μάλιστα, είναι μια αντίληψη. Όμως εάν αυτό συνδυαστεί με άλλο μισθό, τότε ξεφεύγουμε από την ισορροπία των τριών εξουσιών. Διότι και η εκτελεστική εξουσία, οι Υπουργοί και οι Βουλευτές, και ο Πρόεδρος του Αρείου Πάγου από τη δικαστική εξουσία, έχουμε μια ισορροπία. Τι θα πούμε; Θα πούμε ότι εμείς δεν είμαστε εξουσία, αλλά είμαστε απλοί δημόσιοι υπάλληλοι οι οποίοι παίρνουμε το μισθό του βοηθού πρέσβη, όπως αναφέρθηκε σε μια πρόταση;
Πάντως σαφώς με κάτι πρέπει να συνδεθεί. Άλλος είχε πει: «Να συνδεθεί και να είναι ο μισθός του Αρχηγού του ΓΕΕΘΑ». Μάλιστα, είναι μια πρόταση. Όμως, να λάβουμε υπ' όψιν μας ότι εμείς ως εξουσία, το Κοινοβούλιο είναι ελεγκτικό της εκτελεστικής εξουσίας, με δεδομένο ότι η εκτελεστική εξουσία ενοχλείται πάντα από τον έλεγχο και προσπαθεί ώστε η κοινοβουλευτική εξουσία να μην έχει την ποιότητα εκείνη που απαιτείται για να τους ελέγχει, μονίμως δουλεύει για να υποβαθμίζει την κοινοβουλευτική εξουσία.
Εάν, κυρίες και κύριοι συνάδελφοι, κάποιος από εσάς το θέλει, μπορεί από μόνος του να απαρνηθεί τα όποια ενδεχόμενα προνόμια ή το επιπλέον, που θεωρεί προνόμιο ή μισθό. Θέλει, λοιπόν, να είναι 1.800 η αποζημίωση, όπως του πρέσβη, κι όπως είπε κάποιος προηγουμένως; Μάλιστα. Να δώσει μια εντολή στο λογιστήριο να παρακρατηθούν τα υπόλοιπα και να δοθούν σε κάποιες οργανώσεις.
Άλλωστε θα σας πω ότι τα κόμματα ως οργανισμοί παρακρατούν μερίδιο από την αποζημίωση και κάνουν μια κοινωνική πολιτική και κοινωνική παροχή. Και οι Βουλευτές μπορούμε να το κάνουμε. Πρέπει να σας πω επίσης ότι υπάρχουν ορισμένοι Βουλευτές, οι οποίοι χωρίς ιδιαίτερη δημοσιότητα έχουν αποποιηθεί κάποια στοιχεία, τα οποία κάποιοι τα θεωρούν ως προνόμια ή ως μεγάλη αποζημίωση.
Εγώ, κυρίες και κύριοι συνάδελφοι, δεν είδα καμμία διάταξη που να λέει: «Με το ζόρι θα τα εισπράξετε αυτά». Δεν είδα να λέει κάπου ότι «εάν δεν τα εισπράξετε, θα πάτε στον εισαγγελέα». Άμα, λοιπόν, δεν θέλει κάποιος να τα εισπράξει, μπορεί να πάει στο λογιστήριο και να τα παραχωρήσει.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42804"," Και να μην το διαφημίσει.
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Προς τι, λοιπόν, αυτή η υποκριτική στάση και μάλιστα από εκείνους που μας είπαν ότι εάν κοπεί η χρηματοδότηση των κομμάτων, θα φτάσουν μέχρι το Συμβούλιο της Ευρώπης, από εκείνους που μας είπαν ότι δεν μπορεί να εξεταστεί το θέμα της αποζημίωσης των Βουλευτών που είναι φυλακή, γιατί είναι «ανωτέρα βία» και από εκείνους που μας είπαν ότι «δεν πάει να είμαστε και φυλακή, εμείς ωστόσο θέλουμε το αυτοκίνητο, τα τηλέφωνα, τους μετακλητούς κ.λπ.»; 
Επιτρέψτε μου, λοιπόν, να σας πω –χωρίς να δογματίζω- ως Πρόεδρος  της Βουλής -και σας επαναλαμβάνω ότι αυτή είναι μια άχαρη συζήτηση, τη στιγμή που ο λαός αυτήν την περίοδο περνάει τέτοια προβλήματα- ότι επειδή το ζήτημα για εμάς είναι πολιτικό και δεν είναι σκέτα «δημοσιονομικό», όποιος πιστεύει ότι αυτά βοηθούν στην αναβάθμιση του κοινοβουλευτισμού, στην αναβάθμιση της ποιότητας της δημοκρατίας και στην αναβάθμιση της λειτουργίας της Βουλής, ορίστε, μπορεί μόνος του να πει: «Εγώ, κύριοι, θα παίρνω ως αποζημίωση 1800 ευρώ». 
Έρχομαι τώρα στα προνόμια. Είναι προνόμια ή είναι απαραίτητα εργαλεία, για να μπορούμε να ανταποκριθούμε στο έργο που έχουμε; 
Άκουσα κάποιον συνάδελφο να λέει και για τα διόδια. Οι συνάδελφοι δηλαδή, μπορούν να παίρνουν το αεροπλάνο, για να πάνε στον τόπο τους. Δεν πληρώνουν διόδια. Δεν πληρώνουν βενζίνη.  Αντίθετα, αυτοί οι οποίοι είναι να πάνε στο ίδιο μέρος που πάει το αεροπλάνο ή σε άλλα μέρη που δεν έχει αεροδρόμιο, θα πληρώνουν και διόδια και βενζίνη! Αυτό κάποιοι μας το εισηγούνται ως μια ισότητα αντιμετώπισης των ζητημάτων αυτών. 
Εγώ, λοιπόν, πρέπει να σας πω ότι υπάρχουν συνάδελφοι που θέλουν να πάνε στη Θεσσαλονίκη με το αυτοκίνητό τους. Γνωρίζετε ότι εάν δέκα συνάδελφοι πάνε στη Θεσσαλονίκη με το αυτοκίνητό τους, η Βουλή θα έχει οικονομία; Δεν πρέπει να τους δώσουμε το κίνητρο να μην κάνουν χρήση του αεροπορικού εισιτηρίου;
Ταυτόχρονα σας λέω ότι υπάρχουν συνάδελφοι της Κρήτης -ήρθαν και μου το είπαν και μου είπαν να κάνουν χρήση- που θέλουν να πηγαίνουν με το πλοίο και θέλουν να πάρουν και το αυτοκίνητό τους. Δεν θα τους δώσουμε τη δυνατότητα και μάλιστα, αφού κοστίζει πολύ πιο φθηνά, δεν θα  τους δώσουμε το κίνητρο να κάνουν οικονομία; 
Πώς, δηλαδή, τα φαντάζεστε αυτά, κύριοι συνάδελφοι -καλά κάποιοι, εν πάση περιπτώσει, δεν πιστεύουν στον κοινοβουλευτισμό και θέλουν να τον καταργήσουν και να τον υποβαθμίσουν - εάν δηλαδή δεν τα εξηγήσουμε στον κόσμο; Γιατί παρασύρεται και ο πολίτης από πολλές φωνές που ακούγονται στην τηλεόραση χωρίς λόγο. Εμείς μπορούμε με ηρεμία να τους εξηγήσουμε μέσα σε αυτήν τη δύσκολη κατάσταση πώς πρέπει να λειτουργήσουμε. 
Τέλος, έρχομαι στο αφορολόγητο. Ακούστε να σας πω, κύριοι συνάδελφοι, ξέρετε πώς ξεκίνησε το αφορολόγητο. Το αφορολόγητο ξεκίνησε, διότι στην αποζημίωση του Βουλευτού δεν αναγνωρίζονται έξοδα. Εγώ είμαι από τους Βουλευτές που είχαμε πει από πολύ παλιά, όπως θυμάται και ο Πρόεδρος κ. Κακλαμάνης –γιατί αυτή η συζήτηση κάθε χρόνο γίνεται και εάν οι νεότεροι ανοίξετε τα Πρακτικά, θα δείτε ότι αυτά έχουν ξαναλεχθεί από τον κ. Κακλαμάνη, από τους άλλους Προέδρους, από όλους μας- ας αναγνωριστούν έξοδα και ας πάμε σε βιβλίο εσόδων-εξόδων. Πού είναι το πρόβλημα; 
Όμως, να αναγνωριστούν τα έξοδα που έχει ο κάθε Βουλευτής και μάλιστα ο Βουλευτής περιφέρειας, που έχει δύο γραφεία, που έχει αυξημένες κοινωνικές υποχρεώσεις, που είναι αναγκασμένος να βρίσκεται στο νομό του με τους πολίτες, που είναι αναγκασμένος να έχει μια αξιοπρεπή παρουσία σε κοινωνικές εκδηλώσεις, που είναι αναγκασμένος να συμμετέχει στις εκδηλώσεις των τοπικών επιτροπών. Να μας αναγνωριστούν, λοιπόν, τα έξοδα. 
Άκουσα πάρα πολλούς στην τηλεόραση αυτές τις μέρες που έλεγαν: «Και πώς φορολογούνται;» «Όπως εμείς;» ρωτούσε ο ένας δημοσιογράφος τον άλλο. Πήγα να απαντήσω: «Όχι, βέβαια! Διότι εσείς αφαιρείτε τα έξοδα, κύριοι, και φορολογείστε επί του καθαρού.» Μάλιστα. Ας αφαιρεθούν και από τη βουλευτική αποζημίωση τα έξοδα. 
Γι’ αυτό υπάρχει το αφορολόγητο, κυρίες και κύριοι συνάδελφοι, Το οποίο επίσης –ειρήσθω εν παρόδω- από το 2009 μέχρι σήμερα έχει μειωθεί. Και όχι μόνον αυτό, αλλά η βουλευτική αποζημίωση δεν προσετίθετο σε άλλα εισοδήματα. Αυτοτελώς εφορολογείτο. 
Σήμερα εάν κάποιος ψάξει να βρει τη διαφορά στο σύνολό της, θα διαπιστώσει ότι δεν είναι το 35% ή 40% που λένε κάποιοι. Διότι εάν έχεις και επιπλέον εισοδήματα, δεδομένου ότι έχει μειωθεί και το αφορολόγητο, μπορεί να είναι σε αξία πάρα πολύ μεγάλη. 
Το επαναλαμβάνω, αν και είναι άχαρη αυτή η συζήτηση, είναι πάρα πολύ άχαρη αυτήν την περίοδο, αλλά πρέπει να συνειδητοποιήσουν κάποιοι πώς μπορεί να δουλέψει ο Βουλευτής και πώς μπορεί να λειτουργήσει το Κοινοβούλιο.
Να σας πω και κάτι ακόμα; Αν κάποιος Βουλευτής αισθάνεται ότι δεν τα έχει ανάγκη και είναι πλούσιος, μπράβο του, με γεια του με χαρά του. Και οι ευκατάστατοι μπορούν να εκπροσωπηθούν στη Βουλή. Όμως, πρέπει να δώσουμε, κυρίες και κύριοι συνάδελφοι, το δικαίωμα να εκπροσωπηθούν όλοι στο eλληνικό Κοινοβούλιο, είτε έχουν χρήματα είτε δεν έχουν είτε έχουν επάγγελμα είτε δεν έχουν.
Αυτοί, λοιπόν, που δεν έχουν και δεν μπορούν να ανταποκριθούν, πώς θα παλέψουν τους άλλους που έχουν και πώς θα ανταποκριθούν στο λειτούργημά τους; Εμείς, λοιπόν, ως Κοινοβούλιο πρέπει να τους δώσουμε αυτό το δικαίωμα. Από εκεί και πέρα, είναι δικό τους δικαίωμα αν θα κάνουν χρήση. 
Εγώ θέλω να σας πω ότι ως Πρόεδρος της Βουλής έχω έναν αριθμό, κατά τη γνώμη μου μεγάλο, μετακλητών υπαλλήλων. Ενάμιση χρόνο δεν τον έχω καλύψει. Γιατί; Διότι αισθάνομαι ότι με αυτούς που έχω μπορώ να κάνω τη δουλειά μου. Αν χρειαστεί κάποια στιγμή, μπορεί να πρέπει να έχω παραπάνω. Όπως και οι συνάδελφοι έχετε έναν συγκεκριμένο αριθμό μετακλητών ή αποσπασμένων. Εάν δεν σας χρειάζονται, γιατί το κάνουμε; Ρουσφέτι κάνουμε; Ή, εν πάση περιπτώσει, έτσι θα προχωρήσουμε να υπερασπιστούμε τον κοινοβουλευτισμό; Εγώ θεωρώ ότι πρέπει αυτά να τα καταθέσω. 
Επίσης, επειδή ελέχθη κάτι για την καθαριότητα, θέλω να σας πω δυο λόγια. Θέλω να ξέρετε, κυρίες και κύριοι συνάδελφοι, ότι πάρα πολλοί που εργάζονταν στην καθαριότητα βγήκαν στη σύνταξη. Ισχύει και για τη Βουλή η διάταξη του 1 προς 5 στις προσλήψεις, όπου σημειώστε από εποχής Πετσάλνικου όλες οι προσλήψεις γίνονται με βάση ΑΣΕΠ. 
Εάν πάμε με τον κανόνα 1 προς 5, δικαιούμεθα περίπου επτά με οκτώ προσλήψεις. Αυτές θα κλειστούν όλες από υπαλλήλους της καθαριότητας. «Ναι, αλλά η Βουλή έχει ανάγκη από άλλης ειδικότητας υπαλλήλους», ανάλογα με τις ανάγκες που έχει, κύριε Λαφαζάνη. 
Γι’ αυτό ακριβώς προκηρύξαμε έναν διαγωνισμό και προχωρήσαμε…","ΑΠΟΣΤΟΛΟΣ ΚΑΚΛΑΜΑΝΗΣ",172
"42805"," Άμα τους προσλάβει ο εργολάβος είναι εντάξει, δηλαδή; 
Ευάγγελος-Βασίλειος Ι. Μεϊμαράκης (Πρόεδρος της Βουλής) : Όσον αφορά αυτές που παίρνει ο εργολάβος, σας πληροφορώ ότι κι αυτό το ελέγχουμε σε καθημερινή βάση. Θα μπορούσε και το καφενείο και όλες τις υπηρεσίες να τις είχε η ίδια η Βουλή. Αν φτάσουμε στους δύο χιλιάδες υπαλλήλους, θα συμφωνήσω μαζί σας. Όμως, αυτοί βγαίνουν στη σύνταξη σταδιακά. Δεν διώξαμε κανέναν και δεν έχουμε προχωρήσει και σε πρόσληψη. Εγώ όσους παρέλαβα από την ημέρα που ανέλαβα, ακριβώς αυτούς έχουμε και μάλιστα λιγότερους, επειδή κάποιοι έχουν βγει στη σύνταξη.
Θέλω επίσης να ξεκαθαρίσω, κυρίες και κύριοι συνάδελφοι, ότι εγώ πιστεύω πως το Κοινοβούλιο λειτουργεί με έναν τρόπο υποδειγματικό. Λειτουργεί πολλές φορές και με ώρες που είναι παραπάνω από τις υπερωρίες που αναγνωρίζονται. Οι υπάλληλοι της Βουλής δεν πρέπει, ιδιαίτερα αυτήν τη στιγμή που είναι στο ενιαίο μισθολόγιο, να θεωρούνται ως ευνοημένοι και προνομιούχοι υπάλληλοι, ούτε και οι αστυνομικοί που υπηρετούν στη Βουλή. Διότι εδώ το ζούμε. Παρασκευή, Σάββατο, Κυριακή είχαμε την πρόταση δυσπιστίας και ήρθαν εδώ. Μετά πώς θα έφευγαν; Δεν πρέπει να τους δώσουμε τα έξοδα κίνησης; Δεν υπάρχει μετρό, δεν υπάρχει τρόλεϊ, δεν υπάρχει λεωφορείο. Ή ταξί θα πάρουν ή το αυτοκίνητό τους. Είναι όλη μέρα εδώ, δεν θα φάνε εδώ; Τώρα θα έχουμε προϋπολογισμό. Δεν θα συμβεί το ίδιο;
Θέλω να δηλώσω κατηγορηματικά ότι ως Πρόεδρος της Βουλής, όσον με αφορά, επειδή θα συζητήσουμε και προϋπολογισμό, εφόσον ο προϋπολογισμός της Βουλής είναι μέσα στο μεσοπρόθεσμο και στους στόχους και εφόσον παρουσιάζει και το οποιοδήποτε πλεόνασμα, είμαι έτοιμος να δώσω και έξοδα κίνησης στους υπαλλήλους της Βουλής και στους αστυνομικούς για τις ημέρες που αποδεδειγμένα είναι εδώ. Δεν λειτουργεί στον «αέρα» το Κοινοβούλιο. Ξέρετε κι εγώ, παρ’ ότι τόσα χρόνια Βουλευτής και Κοινοβουλευτικός Εκπρόσωπος, είχα πολλές φορές μία κάπως αφηρημένη αντίληψη. Δεν είναι έτσι. Κι εμείς εδώ τα ζούμε.
Θέλω, λοιπόν, τελειώνοντας να σας πω, επειδή ετέθη το ζήτημα, ότι υπάρχει πλήρης έλεγχος και ελεγκτικοί μηχανισμοί και υπάρχει δημοσίευση όλων των αποφάσεων.
Η Βουλή έχει αποκτήσει τη δική της «Διαύγεια» όπου από 1-1-2014 όλα θα αναρτώνται.
Μην ξεχνάτε ότι εμείς είμαστε η μόνη κατηγορία πολιτών που δημοσιεύει το «πόθεν έσχες» της. Μόνο οι τριακόσιοι δημοσιεύουν το «πόθεν έσχες». Μόνο οι τριακόσιοι ελέγχονται από τους ορκωτούς λογιστές. Όλοι οι άλλοι υποχρεούνται να υποβάλουν. Δεν βγαίνει κανένας έλεγχος, ούτε δημοσιοποιείται. 
Εγώ, λοιπόν, ως Πρόεδρος του Σώματος, που εσείς μου κάνατε την τιμή να με εκλέξετε και να μπορώ να διευθύνω τις εργασίες του Σώματος αλλά και να μπορώ να συνεννοούμαι και να συνεργάζομαι με τις διοικητικές υπηρεσίες, σας λέω ότι μπορεί να κάνω λάθη. Δεν είμαι αλάνθαστος, ούτε δογματίζω ούτε θεωρώ ότι αυτά είναι τα σωστά και δεν επιδέχονται αντιρρήσεις. Όχι. Και αντιρρήσεις επιδέχονται και μπορούμε να κάτσουμε να τα συζητήσουμε και μπορούμε, αν θέλετε, να βρούμε άλλες τροποποιήσεις λειτουργίας του Κανονισμού της Βουλής, της μισθοδοσίας και οτιδήποτε άλλο χρειάζεται. 
Θέλω, όμως, να ξεκαθαρίσω ότι η εισήγηση, όπως συζητήσαμε και με τις υπηρεσίες, είναι με βάση το νόμο ο οποίος υπάρχει ήδη σήμερα. Δεν μπορούν να γίνουν παρεμβάσεις από πλευράς του εισηγητή, αλλά μόνο από την Ολομέλεια, ως προς τη δήθεν συμβολική μείωση ή την αύξηση ή οτιδήποτε. Ψηφίζουμε προϋπολογισμό και, αν υπάρξουν προτάσεις κομμάτων, εδώ είμαστε. Εγώ θα τις φέρω και θα τις ξανασυζητήσω, αν χρειαστεί, για όσο χρειαστεί. Παρακαλώ, όμως, να είναι προτάσεις συγκεκριμένες, πάνω στο πολιτικό ζήτημα το οποίο συζητάμε.
Τέλος, θέλω να σας πω ότι κανείς δεν μας υποχρεώνει να είμαστε Βουλευτές και κανείς δεν μας υποχρεώνει, εφόσον μπορούμε να λειτουργήσουμε με διαφορετικό τρόπο, να λειτουργήσουμε διαφορετικά. 
Ταυτόχρονα, απαντώντας και σε μία τοποθέτηση που μου είπατε ότι πολύ σύντομα κατετέθη, σε αυτό ευχαρίστως μπορούμε να συνεννοηθούμε με διαφορετικό τρόπο. Ο Γενικός Γραμματέας και ο Γενικός Διευθυντής των Υπηρεσιών ενημέρωσαν τα κόμματα όταν ήταν να κλείσει ο προϋπολογισμός. Και θέλω να ξέρετε ότι είμαι στη διάθεση του καθενός συναδέλφου, όχι μόνο του Γενικού Γραμματέα του κάθε κόμματος, να τον ενημερώσουμε για το οποιοδήποτε ζήτημα. Και παρακαλώ και τον Γενικό Διευθυντή και τον Γενικό Γραμματέα να ανταποκρίνονται αμέσως σ’ αυτά. 
Νομίζω ότι η Βουλή -όχι μόνο σήμερα, αλλά γενικώς- λειτουργεί με διαφάνεια, λειτουργεί με τον καλύτερο δυνατό τρόπο. Συγκριτικά με τα άλλα ευρωπαϊκά κοινοβούλια είμαστε και κάτω από το μέσο όρο σ’ αυτά τα ζητήματα.
Τέλος, πιστεύω ότι το ζήτημα για να κριθούμε, κυρίες και κύριοι συνάδελφοι, είναι αν είμαστε επιμελείς και αν επιδεικνύουμε το ήθος που απαιτείται να έχει ο εκπρόσωπος των πολιτών και όχι αν αυτά που μας παρέχει η Βουλή τα χρησιμοποιούμε με τρόπο που δεν είναι συμβατός με το λειτούργημά μας.
Με αυτές τις σκέψεις ήθελα να απαντήσω, κύριε Πρόεδρε, και να καλέσω το Σώμα να ξανασκεφθεί και να ψηφίσουμε όλοι μαζί τον προϋπολογισμό.
Σας ευχαριστώ.
(Χειροκροτήματα)","ΠΑΝΑΓΙΩΤΗΣ ΛΑΦΑΖΑΝΗΣ",279
"42806"," Ευχαριστούμε πολύ, κύριε Πρόεδρε.
Το λόγο έχει ο πρώην Πρόεδρος κ. Κακλαμάνης.
Κύριε Πρόεδρε, θα μας πείτε για το θέμα που θίξατε στη Διάσκεψη των Προέδρων, ότι αυτήν τη στιγμή υπάρχει Βουλευτής ο οποίος είναι σε ίδρυμα ανιάτων και δεν έχει κανέναν άνθρωπο να του συμπαρασταθεί.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42807"," Πρώην.","ΠΑΝΑΓΙΩΤΗΣ ΛΑΦΑΖΑΝΗΣ",279
"42808"," Πρώην. Τι σημασία έχει; Οι πρώην, δηλαδή, δεν υπήρξαν Βουλευτές;
Ορίστε, κύριε Πρόεδρε, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42809"," Κύριε Πρόεδρε, ο πολιτικός πρέπει να ζει, όπως έλεγαν οι αρχαίοι Ρωμαίοι, σ’ ένα σπίτι που δεν θα έχει τοίχους αλλά τζάμια γύρω-γύρω. Επίσης, δεν πρέπει να παραπονείται αλλά να στέκεται όρθιος, να μην κλαίγεται, αλλά ταυτόχρονα με την εικόνα του, με την παρουσία του, με το ήθος του να παραδειγματίζει τον απλό πολίτη. Αυτή είναι κατά τη γνώμη μου η πρώτη υποχρέωση που πρέπει να έχει. Και το λέγω και για όσους έχουν λιγότερα χρόνια από μένα σ’ αυτήν την Αίθουσα, δηλαδή για όλους. 
Ο πολίτης δεν είναι τόσο αφελής όπως πολλοί υπολαμβάνουν. Κρίνει.
Είναι γεγονός ότι τα τελευταία χρόνια καταφεύγουν πολλοί στην μακρόθεν επαφή τους με τον πολίτη. Και ξέρετε ότι όσο πιο μακριά βρίσκεσαι, τόσο πιο πολύ δύσκολα σε βλέπει ακόμα και αυτός που έχει οξύτατη όραση. Πολύ περισσότερο εάν φροντίζεις να μην ακροάται αλλά να βλέπει. Εάν, δηλαδή, τον πολίτη από ακροατή ή αναγνώστη -που έχει τη δυνατότητα είτε γιατί θα επεξεργαστεί αυτά που ακούει, είτε γιατί τα γραπτά μένουν και μπορεί να τα ξαναδιαβάσει και να καταλάβει κάτι που εκ πρώτης όψεως δεν το κατάλαβε- τον καταδικάσεις να είναι τηλεθεατής. Και εσύ, ως νευρόσπαστος ή ηθοποιός του αισχίστου είδους, νομίζεις –και, βεβαίως, προσκαίρως το κατορθώνεις- ότι τον καταφέρνεις να σε θαυμάσει. Όμως, όπως λέει και η γνωστή έκφραση, «μπορεί να κοροϊδεύει κανείς τους πάντες για κάποιο χρονικό διάστημα, μπορεί να κοροϊδεύει λίγους για πάντα, αλλά όλους και για πάντα δεν μπορεί να τους κοροϊδεύει». 
Και πρέπει να πω, επειδή γνωρίζω την ιστορία αυτών των ζητημάτων για τα οποία συζητούμε, ότι αυτά απασχόλησαν τη Βουλή των Ελλήνων για πρώτη φορά το 1964 επί κυβερνήσεως Ενώσεως Κέντρου, Πρωθυπουργού του Γεώργιου Παπανδρέου. Είχε προηγηθεί μία περίοδος με σφοδρές κατηγορίες για σκάνδαλα, όπως συμβαίνει στην Ελλάδα από αρχαιοτάτων χρόνων. Μην ξεχνάμε ότι ο Περικλής -που σε αυτόν οφείλουμε αυτό το μεγαλείο για ολόκληρη την ανθρωπότητα, τον Παρθενώνα, τον «Χρυσούν Αιώνα» και όλα αυτά για τα οποία είμαστε περήφανοι- κατηγορήθηκε ότι έκλεψε το χρυσό των Αθηναίων που τον εφύλασσαν στο Ερέχθειο. 
Πάντοτε υπάρχει αυτή η ευκολία, αυτό που λέμε σήμερα «λάσπη στον ανεμιστήρα». Είναι πάρα πολύ φυσικό -και στο δημόσιο βίο- ιδιαίτερα εκείνοι των οποίων οι ιδέες ή και το πολιτικό τους ήθος πάσχει, να προστρέχουν, υποβιβάζοντας ακόμα περισσότερο τη νοημοσύνη εκείνων των στρωμάτων του λαού, που είτε δεν είχαν την τύχη να βγουν και να δουν περισσότερο πώς λειτουργεί όλος ο κόσμος -και ιδιαίτερα σήμερα- ή δεν είχαν την τύχη να κάνουν σπουδές. 
Για παράδειγμα, έλεγα κάποτε σε έναν πολύ αγαπητό συνάδελφο και φίλο μου, ο οποίος από τότε που γεννήθηκε είχε δύο, τρεις γκουβερνάντες, τη Γαλλίδα, τη Γερμανίδα κ.λπ.: «Εσύ ξεκίνησες από το συν πεντακόσια. Εγώ στο χωριό μου ξεκίνησα από το πλην πεντακόσια. Οι γονείς μου ήταν αγρότες και είχαν ένα φτωχότατο λεξιλόγιο. Είναι άνιση η αφετηρία μας.» 
Και η δημοκρατία αυτό το καλό έχει. Η πραγματική δημοκρατία, όχι η κατ’ όνομα. Δεν υπάρχει χώρα στον κόσμο που να μη λέει ότι είναι δημοκρατική. Η πραγματική δημοκρατία εξασφαλίζει ίσες ευκαιρίες στο μεγάλο αγαθό που έλεγε ο Γεώργιος Παπανδρέου, στο αγαθό της παιδείας. Κι αν το αγαθό της παιδείας, της υγείας, τα φροντίζαμε περισσότερο από όλα όσα συχνά ακούμε από αυτό το Βήμα -και πολλές φορές ακούμε με πολύ παλικαρισμό τα δήθεν «υπέρ του λαού»- ίσως δεν θα υπήρχαν περιθώρια σήμερα λες και φέρνει η Κυβέρνηση κάποιο νομοσχέδιο και πρέπει η Αντιπολίτευση να θεωρεί καθήκον της να το καταψηφίσει και εδώ οι γερμανοτσολιάδες που ψηφίζουν την Κυβέρνηση, να ψηφίσουν τον προϋπολογισμό της Βουλής. 
Λυπάμαι που μιλάω έτσι, αλλά θέλω να μιλάω ξεκάθαρα. Άκουσα τους εισηγητές των κομμάτων. Και ρωτώ: Τι είναι εδώ; Η ΕΦΕΕ, όπου ένας από κάθε πλευρά μιλάει για όλους; Μιλάει και για τους Βουλευτές που δεν είναι τώρα εδώ που δεν τίθεται θέμα ψήφου εμπιστοσύνης ή δυσπιστίας στην Κυβέρνηση; 
Κυρίες και κύριοι συνάδελφοι, το λέω με όλο το σεβασμό σε όσους μίλησαν και είπαν ότι εμείς καταψηφίζουμε τον προϋπολογισμό της Βουλής. Είναι γραμμή του κόμματος; Δηλαδή φτάνουμε σ’ αυτό το σημείο; Έχουμε την αξίωση ο ελληνικός λαός να πιστέψει ότι λειτουργούμε δημοκρατικά; Μήπως επιβεβαιώνομαι γι’ αυτό που λέω πολλές φορές ότι μεγάλη αιτία για το ότι η χώρα έχει φτάσει ως εδώ είναι η ενός ανδρός αρχή με την οποία έχει λειτουργήσει το κομματικό σύστημα; Αυτό πάσχει. Το πολιτικό σύστημα, οι θεσμοί, η διάκριση των εξουσιών, η βάση της δημοκρατίας, που είναι η λαϊκή κυριαρχία, η Προεδρευομένη Κοινοβουλευτική Δημοκρατία, συγκροτούν το πολιτικό σύστημα. 
Πιθηκίζοντας ορισμένοι λένε ότι φταίει το πολιτικό σύστημα. Δεν φταίει το πολιτικό σύστημα, φταίει το κομματικό σύστημα. Το ότι, δηλαδή, όλοι αντί να καλλιεργούμε τη δημοκρατία στα κόμματα και στη συνείδηση του λαού συνωθούμεθα στον προθάλαμο του ενός. 
Αυτό το ζω από μικρό παιδί, από τη δεκαετία του 1950. Δεν μπορεί αυτή η χώρα να προχωρήσει μπροστά με τον έναν, όποιος κι αν είναι αυτός. Ο θεός ο ίδιος ως γνωστόν είχε άγγελο δίπλα του που απεδείχθη ότι ήταν ο Εωσφόρος, ο διάολος. Έτσι λέει η Εκκλησία μας.","ΑΠΟΣΤΟΛΟΣ ΚΑΚΛΑΜΑΝΗΣ",172
"42810"," Γιατί δεν το αλλάξατε τόσα χρόνια;","ΒΑΣΙΛΕΙΟΣ ΚΑΠΕΡΝΑΡΟΣ",185
"42811"," Παρακαλώ, κύριε συνάδελφε, αφήστε τα αυτά. Παρακαλώ. Αφήστε τις διακοπές. Είπατε και κάτι σωστό στο κάτω-κάτω. Μην το χαλάτε. 
Κύριε Πρόεδρε, ο λαός μας θέλει πραγματικούς αντιπροσώπους του. Τότε, λοιπόν, το 1964 τα καθόρισαν αυτά. Και μετά τη Μεταπολίτευση οριστικοποιήθηκαν και βελτιώθηκαν ακόμη περισσότερο, όπως και το «πόθεν έσχες». Αυτά ήταν για εκείνη την εποχή που δεν εγνώριζαν -γιατί δεν υπήρχαν τότε σε τέτοια τουλάχιστον έκταση- ότι θα έρθει η εποχή που θα υπάρχει επιχειρηματίας που θα λέει για ένα Κοινοβούλιο «εγώ έχω πέντε δικούς μου εκεί μέσα». Δεν γνώριζαν ότι θα υπάρχουν επιχειρηματίες που λένε «του τάδε κόμματος θα του πω εγώ πότε θα μπει στην κυβέρνηση και πότε θα βγει από την κυβέρνηση».
Αυτές είναι οι αλήθειες που ο ελληνικός λαός μπορεί να μην τις ξέρει εκατό τοις εκατό αλλά τις οσμίζεται. 
Είχαμε τη «SIEMENS» που έδινε μέχρι και είδη κουζινικής. Ακούω από την ίδια κατηγορία των ανθρώπων αυτών «εγώ δεν θέλω αυτοκίνητο, δεν θέλω αποζημίωση από τις επιτροπές». Ρωτάει τον άλλον από τις Σέρρες ή από κάποιο νησί που έχει εκεί αφήσει την οικογένεια του, αν θέλει; Ή δεν θέλουμε αυτός να έρθει εδώ; Πρέπει να έρθουν όσοι έχουν διδακτορικά, όσοι, αφού άσκησαν -και ευδοκίμως- επαγγέλματα, έχουν συσσωρεύσει πλούτο και δεν έχουν ανάγκη από αποζημιώσεις. 
Άκουσα κάποιον αγαπητό μου συνάδελφο που λέει «να βάλουμε θητείες». Ωραία. Θα  πούμε στο λαό «Να ο Κακλαμάνης. Γιατί τον στέλνεις τόσα χρόνια στη Βουλή; Θα τον αναγκάσουμε από τη δεύτερη θητεία του να τα αρπάξει». Τι είναι εδώ; Η ευκαιρία; Όποιος έρθει; Όπως στο στρατό που πηγαίναμε για δεύτερη μερίδα φασολάδα; Εδώ είναι η δημοκρατία, αν το καταλαβαίνουμε. 
Είναι το μόνο forum, το μόνο πεδίο στο οποίο όποιοι κι αν κυριαρχήσουν - εφόσον θα υπάρχει- θα μπορεί κάποιος να μιλάει ελεύθερα έστω κι αν εξαπολύει όλες τις ύβρεις που ακούσαμε πριν από λίγο για όλους εδώ.
Κύριε Πρόεδρε, όπως σωστά είπε ο κύριος συνάδελφος, που ήθελε να με διακόψει, ο Βουλευτής πρέπει να ενισχυθεί. Λένε στους απλούς ανθρώπους -και βγάζουν σύνολο κόστους- ότι τάχα όλα αυτά πάνε στην τσέπη του Βουλευτή. Και βάζουν τις αποδοχές των ειδικών επιστημόνων ή των μετακλητών. Εγώ σας λέω πολύ απλά ότι όταν έρχεται σε ένα άρθρο -και το ξέρετε, γιατί διαμαρτύρομαι- πολλές φορές δεν έρχομαι να ψηφίσω ή καταψηφίζω, όπως στο σκάνδαλο για τις ψηφιακές. 
Ο Βουλευτής, λοιπόν, δεν έχει ανάγκη -αυτό που έλεγαν με τις συμβάσεις παραχώρησης των μεγάλων έργων, όπου τα σχετικά από κάθε σύμβαση είναι ένα ολόκληρο δωμάτιο- από ανθρώπους που θα τα μελετήσουν και θα του πουν, «Η μελέτη για την υποθαλάσσια της Θεσσαλονίκης δεν είναι εφαρμόσιμη»; Ποιος θα το έλεγε, αγαπητοί; Ο Βουλευτής που από τις γνώσεις του δεν είναι σε θέση, αν δεν έχει κάποιον συνεργάτη -ειδικά στα ζητήματα αυτά- να τον βοηθήσει;
Εγώ ερωτώ, κύριε Πρόεδρε: Λέμε στο λαό για τα 68.000.000 που υποχρεώθηκε το ελληνικό δημόσιο και η Βουλή να ψηφίσει ως αποζημίωση για ρήτρες που εξέπεσαν στους εργολάβους που πήραν την υποθαλάσσια της Θεσσαλονίκης, αλλά που εξ αντικειμένου δεν μπορούσε να γίνει το έργο; 
Οι Βουλευτές να πηγαίνουν στις επιτροπές, να πηγαίνουν σε πέντε συνεδριάσεις, να τα ξεκοκαλίζουν όλα, ώστε να μην περνάει, για παράδειγμα, η δυνατότητα που άκουσα χθες ότι μειώθηκε η δαπάνη του νερού για τα ΕΛΠΕ 45%, για την επιχείρηση του κ. Λάτση. Αυτό ποιος θα το πει στον Βουλευτή εδώ πέρα; Ποιος θα του πει, «Ε, σταμάτησέ το αυτό»;
Κυρίες και κύριοι συνάδελφοι, τα λέω αυτά με εκτίμηση και σεβασμό σε όλους σας, γιατί στο κάτω – κάτω νομίζω ότι έχω καθήκον. Τέτοιες μέρες πριν από είκοσι χρόνια με τίμησε το Σώμα και με εξέλεξε Πρόεδρο του Σώματος. Κάτι έκανα και εγώ εδώ μέσα, τότε που ήμασταν σε μια Αίθουσα. Εκεί που είναι το γραφείο του Προέδρου της Βουλής, εκεί ήταν ο χώρος για την πλειοψηφία τότε, που ήταν η Νέα Δημοκρατία. Το άλλο που είναι τώρα το μισό από την αίθουσα των δημοσιογράφων, ήταν η Αξιωματική Αντιπολίτευση. Τα κόμματα είχαν ένα δωμάτιο.
Γενικότερα, πρέπει να ενισχύουμε τη Βουλή, ώστε να βρίσκεται στη θέση να κάνει το καλύτερο. Και να βοηθήσουμε το λαό να καταλάβει ότι απέναντι σε μια εκτελεστική εξουσία….
(Στο σημείο αυτό κτυπάει το κουδούνι λήξεως του χρόνου ομιλίας του πρώην Προέδρου της Βουλής)","ΑΠΟΣΤΟΛΟΣ ΚΑΚΛΑΜΑΝΗΣ",172
"42812"," Ευχαριστούμε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42813"," Συγγνώμη, κύριε Πρόεδρε. 
Εδώ διαφωνώ με τον Πρόεδρο. Δεν είναι η εκτελεστική εξουσία. Είναι η οικονομία που έχει επιβληθεί και της εκτελεστικής εξουσίας. Αν το Κοινοβούλιο δεν είναι σε θέση να ελέγχει την εκτελεστική εξουσία, η εκτελεστική εξουσία έχει την τάση -την οποία ζούμε τώρα λόγω της κρίσης- να πηγαίνει στο Κοινοβούλιο ό,τι θέλουν τα συμφέροντα και από εκεί να περνάνε.
Αγαπητέ Πρόεδρε –και σωστά το είπε ο κ. Μειμαράκης- όντως από την προεδρία Πετσάλνικου και εδώ έχουμε το ΑΣΕΠ. Γνωρίζετε ότι κι εγώ έντεκα χρόνια χωρίς ΑΣΕΠ από επτακόσιους είκοσι έξι υπαλλήλους παρέδωσα οκτακόσιους σαράντα, δηλαδή μόνο εκατόν δεκατέσσερις παραπάνω. Αυτό το φέρνω ως παράδειγμα, για να ρωτήσω οποιονδήποτε από τους συναδέλφους: Έχετε ακούσει ποτέ -ενώ πάντοτε, η Αντιπολίτευση ιδίως και αυτό είναι το καθήκον της, ελέγχει την κυβέρνηση για υπαρκτά ή και ανύπαρκτα σκάνδαλα- από τότε που λειτουργεί το Ελληνικό Κοινοβούλιο, για 1 ευρώ, για 1 δραχμή να επικρίθηκε ποτέ η διαχείριση των οικονομικών αυτού του Σώματος, αυτού του θεσμού της δημοκρατίας;
Έχουμε πολλά, λοιπόν, να πούμε. Εγώ θα έλεγα, αγαπητοί συνάδελφοι, όποιος νομίζει ότι πρέπει να κοπεί το ένα ή το άλλο, ανεβαίνοντας εκεί, πρέπει να δείχνει και το λογαριασμό του στην τράπεζα και να λέει «εγώ έχω τόσα» ή «εγώ πριν έρθω εδώ έκανα εκείνη τη δουλειά και προς τιμήν μου έχω τόσα». 
Διότι ο λαός δεν αντέχει άλλο τη δημαγωγία και το λαϊκισμό, διότι έτσι τριάμισι χρόνια πάει αυτή η χώρα από το κακό στο χειρότερο. Καπηλευόμαστε τη δυστυχία του λαού για να του προκαλούμε τη συμπάθεια ατομικά ή την αντιπάθεια σε ό,τι πάει να γίνει για να βγει η χώρα απ’ αυτήν την κρίση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Το «πόθεν έσχες», κύριε Πρόεδρε, δεν πάει καλά. Ξέρετε ότι ο νόμος, τον οποίο με άλλους συναδέλφους εισηγηθήκαμε, προέβλεπε ότι μέσα σε ένα χρόνο, δηλαδή το Μάρτη που μας πέρασε, έπρεπε να τελειώσει η κρίση των διατελεσάντων Πρωθυπουργών, Αρχηγών κομμάτων, Υπουργών από το 1974 μέχρι το 2012. Οι ορκωτοί λογιστές κάνουν τη δουλειά τους. Όμως έως τώρα παρά την παράταση που δώσαμε, δεν έχει προχωρήσει πάρα πολύ. Επ’ αυτού θα ήθελα οι Πρόεδροι των κομμάτων -και για λόγους ατομικής ευθιξίας του καθενός- να επισπεύδουν. 
Αυτά είναι που θέλει να ξέρει ο λαός. Από το 1974 έως εδώ υπήρξαν Πρωθυπουργοί, Υπουργοί ή οποιοιδήποτε, που έβαλαν το δάχτυλο στο μέλι; Κι όχι ενώ πρέπει να δει το φεγγάρι, εμείς να του δείχνουμε το δάχτυλό μας, για να μην ξέρει από κει και πέρα πού πηγαίνει και τι του γίνεται. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)","ΑΠΟΣΤΟΛΟΣ ΚΑΚΛΑΜΑΝΗΣ",172
"42814"," Ευχαριστούμε, κύριε Πρόεδρε. 
Εισερχόμεθα στους Κοινοβουλευτικούς Εκπροσώπους. 
Ο κ. Μαυρουδής Βορίδης έχει το λόγο.
Πιστεύω να κάνετε την ίδια χρήση με τους εισηγητές και τους ειδικούς αγορητές,  περιορισμένο χρόνο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42815"," Να μη μιλήσουν οι Βουλευτές πρώτα και να μιλήσουμε μετά εμείς, κύριε Πρόεδρε;","ΜΑΥΡΟΥΔΗΣ ΒΟΡΙΔΗΣ",69
"42816"," Ένας ομιλητής είναι μόνο, ο κ. Βλάχος. 
Θέλετε να μιλήσετε τώρα, κύριε Βλάχο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42817"," Να μιλήσω, κύριε Πρόεδρε.","ΓΕΩΡΓΙΟΣ ΒΛΑΧΟΣ",65
"42818"," Ορίστε, κ. Βλάχο, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42819"," Κύριε Πρόεδρε, κυρίες και κύριοι συνάδελφοι, ακούσαμε με μεγάλη προσοχή τον Πρόεδρο, κ. Μεϊμαράκη, ο οποίος είπε πολλές αλήθειες. Είπε αλήθειες, όμως, για όσους θέλουν να ακούσουν, για όσους είναι καλοπροαίρετοι και για όσους τα προβλήματά τους τούς επιτρέπουν να ακούσουν αυτήν την επιχειρηματολογία. 
Εκείνοι που είναι κακοπροαίρετοι, προφανώς δεν άκουσαν τίποτα και αύριο θα πουν ξανά τα ίδια. Όμως και με εκείνους τους συμπολίτες μας που σε αυτήν τη φάση περνούν πολύ μεγάλες δυσκολίες, είμαι σίγουρος ότι απόψε δεν κατορθώσαμε να επικοινωνήσουμε, γιατί απλώς μιλάμε πολύ διαφορετική γλώσσα, ιεραρχούμε διαφορετικά τα πράγματα. 
Εγώ πιστεύω ότι η Βουλή πρέπει πάντα και ιδιαίτερα αυτήν την ώρα να δίνει το καλό παράδειγμα, γενικότερα, στο σύνολο της συμπεριφοράς της Βουλής, ο καθένας από εμάς, αλλά και στο σύνολό μας όλοι. Αυτό μπορεί να γίνεται με πολλούς τρόπους. 
Η παρατήρηση που εγώ θα ήθελα να κάνω στα όσα είπε ο Πρόεδρος, είναι πως όταν μιλάμε για αποζημίωση, ο κόσμος δεν μπορεί να καταλάβει. Ίσως πια στις μέρες μας να μην είναι και διακριτός αυτός ο ρόλος, αυτός ο τίτλος της αποζημίωσης. Ίσως αυτό να ήταν στο παρελθόν. Σήμερα μιλάμε για αποζημίωση, την οποία δεν κατανοεί ο καθένας.
Θα ήταν σκόπιμο, λοιπόν, να ξεκαθαρίσουμε τα πράγματα. Να πούμε ότι ο Βουλευτής εισπράττει έναν μισθό -και ας αφήσουμε τα περί αποζημίωσης- ίδιο με αυτόν που παίρνουν ανώτατοι δημόσιοι υπάλληλοι, ο οποίος θα φορολογείται όπως φορολογείται όλων των υπαλλήλων. Και θα μπορούσε η Βουλή να δίνει επιπλέον έξοδα, ανάλογα με τις δυνατότητες που έχει, τα οποία δεν είναι απαραίτητο να είναι τα ίδια για τον κάθε συνάδελφο. 
Διότι ερχόμαστε εδώ και λέμε ότι ο ένας θέλει διόδια, ο άλλος θέλει αεροπορικά εισιτήρια, ο άλλος δεν θέλει τίποτα, ο ένας θέλει γραφείο, ο άλλος δεν θέλει. Μην μπερδευόμαστε. 
Θα πρέπει να υπάρχει ένας στάνταρντ μισθός πολύ-πολύ λογικός -δεν έχει νόημα να μπούμε σε αριθμούς αυτήν την ώρα- και επίσης να διαχωριστεί το θέμα των εξόδων. Επειδή δεν έχουμε βιβλίο εσόδων-εξόδων, όπως πολύ σωστά ακούστηκε, θα μπορούσε μια λύση να είναι αυτή. 
Ως προς το μέρος του εισοδήματος που δεν φορολογείται, σωστά ο κόσμος όταν το ακούει νομίζει ότι αυτό είναι αποζημίωση, ότι είναι μισθός αφορολόγητος. Πρέπει, όμως, να καταλάβει ότι τα 1000 ευρώ που δίνεις, αν τα φορολογούσες θα ήταν σαν να δίνεις 600 ή 700 ευρώ. Είναι το ίδιο, γιατί το δίνεις για συγκεκριμένο σκοπό. 
Βεβαίως, όπως είπα, αυτό το ποσό θα πρέπει να είναι ανάλογο με τις δυνατότητες. Όπως όλο το δημόσιο, όπως όλες οι υπηρεσίες χρειάζονται λειτουργικά έξοδα -είτε αυτά είναι στελέχη είτε είναι οικονομικές επιβαρύνσεις- έτσι κι εμείς χρειαζόμαστε, για να επιτελέσουμε αυτό το έργο, κάποιους συνεργάτες που καλύπτονται είτε από τη Βουλή είτε είναι μετακλητοί είτε είναι αποσπασμένοι και επίσης χρειαζόμαστε κάποια ποσά για να μπορέσουμε να λειτουργήσουμε. 
Εγώ είμαι από εκείνους που λειτουργούσα τρία γραφεία και τα έχω περιορίσει σε ένα, διότι αυτά είναι τα σημεία των καιρών. Και νομίζω ότι σε αυτό το πνεύμα είναι όλοι οι συνάδελφοι. Όλοι έχουμε περιορίσει τα έξοδά μας, γιατί έχουμε υποστεί αυτές τις μειώσεις. Αν πρέπει, όμως, να μειώσουμε και άλλο, πρέπει να το κάνουμε εμείς πρώτοι, δηλαδή κι άλλο εμείς να μειώσουμε. 
Θα έλεγα ότι η πρόταση του Προέδρου είναι στη σωστή κατεύθυνση, για να μη λαϊκίζει ο καθένας. Πρέπει να συνεννοηθούμε όλοι. Αν δεν μπορούμε να συνεννοηθούμε και κάποιος δεν αντέχει αυτό το φορτίο, ας βγει να πει τι νομίζει ότι του περισσεύει. Διότι, ξέρετε, όσα και να έχει ο καθένας μας, με τη δουλειά που κάνουμε, ποτέ δεν φτάνουν. Πρέπει, όμως, να μάθουμε να περνάμε, όπως έλεγαν και οι γονείς μας, με αυτά που έχουμε. Αυτή την ώρα έχουμε και πρέπει να έχουμε λιγότερα. 
Η πρόταση του διαχωρισμού μισθού και εξόδων, που είπα, είναι κάτι που πρέπει να γίνει, για να τελειώσει και να γίνει κατανοητό σε όλους ότι είναι άλλο ο μισθός και άλλο τα έξοδα που πρέπει να έχουν. 
Όπως συμβαίνει με φίλους δημοσιογράφους οι οποίοι έχουν ένα επιτελείο, δεν είναι μόνοι τους, έχουν ένα γραφείο και προφανώς δεν κάνουν τη δουλειά τους στο σπίτι τους, έτσι χρειάζεται και η δική μας δουλειά να έχει κάποια υποστήριξη. 
Βεβαίως, αν θέλετε, μπορούν να γίνουν και περικοπές. Ακούστηκε αυτό. Εγώ δεν το ακούω άσχημα όταν λένε «τι χρειάζονται τα γραφεία -και μάλιστα σε νοικιασμένα κτήρια- πρώην Πρωθυπουργών και πρώην Προέδρων που δεν είναι πια Βουλευτές;». Δηλαδή, επειδή κάποιος ήταν Πρόεδρος του ελληνικού Κοινοβουλίου μέχρι το τέλος της ζωής του πρέπει να έχει ένα γραφείο και να το πληρώνει η Βουλή; Δεν ξέρω αν το χρειάζεται κιόλας και δεν ξέρω αν πρέπει να το έχει. 
Νομίζω ότι μπορεί να κάνει κι άλλες περιστολές η Βουλή πάντα στο πνεύμα των καιρών, πάντα σε πνεύμα νοικοκυροσύνης και περιστολής της σπατάλης. Διότι σπατάλη μπορεί και να υπάρχει, παρά τα όποια θετικά βήματα έχουν γίνει.
Εγώ νομίζω ότι αφού εμείς βρισκόμαστε στη θέση που πρέπει να αποφασίζουμε για τις τύχες των συμπολιτών μας, ενός ολόκληρου λαού, για να διατηρήσουμε το ηθικό δικαίωμα -γιατί το πολιτικό έτσι κι αλλιώς το έχουμε- να παρεμβαίνουμε στη ζωή των συμπολιτών μας, πρέπει εμείς οι ίδιοι, πρώτοι και καλύτεροι, σε κάθε στιγμή, με όποιον τρόπο μπορούμε, να δίνουμε το καλό παράδειγμα. Και σ’ αυτό νομίζω ότι πρέπει να συμφωνήσουμε όλοι με πρώτον τον Πρόεδρο, με βάση την τοποθέτηση την οποία έκανε. 
Ευχαριστώ.","ΓΕΩΡΓΙΟΣ ΒΛΑΧΟΣ",65
"42820"," Κι εμείς ευχαριστούμε, κύριε συνάδελφε. 
Κύριε Λαφαζάνη, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42821"," Θα μας απαντήσει ο κ. Βορίδης;","ΠΑΝΑΓΙΩΤΗΣ ΛΑΦΑΖΑΝΗΣ",279
"42822"," Ας κλείσει τη συζήτηση ο κ. Βορίδης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42823"," Κύριε Βορίδη, θα μας απαντήσετε εδώ;","ΠΑΝΑΓΙΩΤΗΣ ΛΑΦΑΖΑΝΗΣ",279
"42824"," Εγώ θα μιλήσω μετά.","ΜΑΥΡΟΥΔΗΣ ΒΟΡΙΔΗΣ",69
"42825"," Κύριε Λαφαζάνη, αφού έχετε ήδη ανέβει στο Βήμα, πάρτε εσείς το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42826"," Ο προϋπολογισμός της Βουλής δεν έχει Συμπολίτευση και Αντιπολίτευση, ούτε εκπροσώπους που πρέπει να προηγηθούν.","ΑΠΟΣΤΟΛΟΣ ΚΑΚΛΑΜΑΝΗΣ",172
"42827"," Εντάξει, κύριε Πρόεδρε. Σας άκουσα με μεγάλη προσοχή, νομίζω, όμως, ότι ο καθένας σε αυτήν την Αίθουσα έχει μια θητεία, έχει τις εμπειρίες του, έχει τις ιδέες και τις απόψεις του. 
Νομίζω ότι με την ίδια αγωνία όλοι μας τις καταθέτουμε, προκειμένου να συμβάλουμε ώστε η δημοκρατία να πάει καλύτερα και ο τόπος να ξεφύγει από αυτήν τη μεγάλη κρίση, στην οποία έχουμε περιέλθει όχι με ευθύνη της δικής μας παράταξης -και δεν το λέω, για να αντιπολιτευτώ- παρ’ ότι τελευταία μας αμφισβητούν και το δικαίωμα να ονομαζόμεθα παράταξη. Δεν ξέρω πώς θέλουν να ονομαζόμεθα. Να μας το πουν, να το υιοθετήσουμε. 
Κατ’ αρχάς, κύριε Πρόεδρε –και δεν το κάνω για λόγους παράδοσης, αλλά γιατί το πιστεύω και το πιστεύουμε όλοι στο ΣΥΡΙΖΑ- θα ήθελα να ευχαριστήσω θερμά με την ευκαιρία της συζήτησης για τον προϋπολογισμό της Βουλής όλο το προσωπικό της Βουλής για την προσπάθεια που καταβάλλει, ώστε να λειτουργεί όσο το δυνατόν καλύτερα το Κοινοβούλιο. Εγώ το έχω πει και άλλη φορά σε αυτήν την Αίθουσα. Προσωπικά από τότε που είμαι Βουλευτής και ιδιαίτερα ως Κοινοβουλευτικός Εκπρόσωπος νιώθω όλους τους υπαλλήλους της Βουλής, το προσωπικό της Βουλής, ότι αποτελεί το δεξί μου χέρι, διότι όποτε χρειάστηκα κάτι, όποτε χρειάστηκα να υποβοηθηθώ στο έργο μου, με μεγάλη ευγένεια και ανεξάρτητα από πολιτικές και ιδεολογικές, ίσως, απόψεις που έχουν –και φυσικό είναι να έχουν- με βοήθησαν και βοήθησαν και τον ΣΥΡΙΖΑ, για να επιτελέσει τα καθήκοντά του σ’ αυτήν την Αίθουσα. 
Το λέω αυτό, γιατί επιτρέψτε μου να πω ότι από τότε που είμαι εδώ, από ένα σημείο και πέρα έχει ξεσπάσει μία κακοπροαίρετη επίθεση ειδικά -ή με αιχμή- εναντίον των υπαλλήλων και του προσωπικού της Βουλής, ότι αυτοί είναι οι ειδικά προνομιούχοι σ’ αυτήν τη χώρα, ότι αυτοί κατασπαταλούν το δημόσιο χρήμα, κ.λπ.. Δεν παραβλέπω ό,τι έχει γίνει στο παρελθόν και δεν παραβλέπω και καταστάσεις με τις οποίες διορίζονταν στο δημόσιο σε παλαιότερα χρόνια. Μπορεί μερικά κατάλοιπα να συνεχίζονται και σήμερα παρά την κρίση και παρά τα όσα λέγονται δημοσίως. Δεν παραβλέπω και άλλα πράγματα. Δεν είναι όμως δυνατόν επειδή έχουμε αυτήν την κρίση, κάποιοι να ανακαλύπτουν κάποιες κατηγορίες, να χρεώνουν σ’ αυτούς τη χλιδή και μισθούς ανύπαρκτους πολλές φορές, προκειμένου να τους χρησιμοποιήσουν ως αιχμή του δόρατος για να κατεδαφίσουν τα πάντα στο δημόσιο τομέα, μισθούς και συντάξεις –και αυτό έχει γίνει- να τα κατεδαφίσουν ακόμη και στον ιδιωτικό τομέα λέγοντας «Να οι προνομιούχοι του δημόσιου τομέα» και να φτάσουν ακόμα να κόβουν και το επίδομα ανεργίας. Έλεος! Αν κάποιοι μέσα από μία διαδρομή αμείβονται καλύτερα ή περισσότερο –και δεν αναφέρομαι εδώ στους υπαλλήλους της Βουλής, γιατί έχουν υποστεί δραστικότατες μειώσεις στις απολαβές τους…","ΠΑΝΑΓΙΩΤΗΣ ΛΑΦΑΖΑΝΗΣ",279
"42828"," 57%.","ΑΠΟΣΤΟΛΟΣ ΚΑΚΛΑΜΑΝΗΣ",172
"42829"," Ναι. Έχουν υποστεί δραστικότατες μειώσεις στις απολαβές τους.
Αν κάποιοι, όμως, μέσα στις δυσκολίες τις σημερινές που περνάμε, έχουν μία καλύτερη αμοιβή, ποιος είναι ο στόχος; Ποια είναι η προσπάθεια που πρέπει να γίνει; Να τους υποβιβάσουμε και αυτούς στις αμοιβές των υπολοίπων, να τους κατεβάσουμε και τους υπόλοιπους ακόμα παρακάτω, ώσπου να φτάσουμε με αυτήν τη λογική του φαύλου κύκλου να ισοπεδώσουμε ακόμα και το επίδομα ανεργίας, διότι κάποιοι άνεργοι δεν το παίρνουν; Αν αυτή είναι η λογική, λυπάμαι πάρα πολύ, αλλά εμείς δεν την αποδεχόμαστε. Είναι η λογική του κοινωνικού αυτοματισμού και οδηγεί τα πάντα στην εξαντλητική λιτότητα και στην κατάσταση στην οποία έχει περιέλθει η οικονομία μας.
Από αυτήν την άποψη, λοιπόν, εκφράσαμε παλιότερα, εκφράζουμε και τώρα την αντίθεσή μας σε κάθε περαιτέρω μισθολογική μείωση των υπαλλήλων της Βουλής, όπως το εκφράζουμε και γενικότερα για τους υπαλλήλους του δημοσίου και του ιδιωτικού τομέα. 
Επιτρέψτε μου, επίσης, μιας και αναφέρομαι στο προσωπικό της Βουλής, να κάνω δυο-τρεις παρατηρήσεις, οι οποίες νομίζω είναι χρήσιμες για τη συζήτησή μας. Παρατηρούμε, χρόνο με το χρόνο, ότι μειώνεται δραστικά το μόνιμο προσωπικό της Βουλής και αυξάνεται το προσωπικό με σχέση ιδιωτικού δικαίου. Παίρνοντας υπ’ όψιν τα νεότερα στοιχεία, οι εργαζόμενοι στη Βουλή που είναι με σχέση ιδιωτικού δικαίου είναι πλέον περισσότεροι από το μόνιμο προσωπικό. 
Δηλαδή, με δυο λόγια, η Βουλή δίνει το παράδειγμα της ανατροπής των εργασιακών σχέσεων στο δημόσιο τομέα. Αν συνεχιστεί αυτή η φορά των πραγμάτων -που όπως βλέπω οι Κυβερνήσεις θέλουν να τη συνεχίσουν, οι μνημονιακές τουλάχιστον Κυβερνήσεις- σε λίγο το μόνιμο προσωπικό της Βουλής θα είναι ανύπαρκτο. Δεν θα υπάρχει μόνιμο προσωπικό της Βουλής, με ό,τι αυτό συνεπάγεται. Διότι και στο άλλο προσωπικό, που είναι με σχέση ιδιωτικού δικαίου, θα έχουμε συμβάσεις αορίστου χρόνου, συμβάσεις ορισμένου χρόνου και μετά θα ακολουθήσουν και οι τετράωρες απασχολήσεις, οι part time κ.ο.κ..
 Ήδη αυτό ξεκίνησε –και σας έκανα την παρέμβαση αυτή, κύριε Πρόεδρε- με τις καθαρίστριες της Βουλής. Οι καθαρίστριες της Βουλής έπρεπε να ήταν προσωπικό της Βουλής, γιατί η Βουλή έχει και ένα ειδικό ρόλο και δεν μπορεί οι καθαρίστριες της να ανήκουν σε εργολάβο. Γενικώς το λέω ότι δεν πρέπει, σε όλον το δημόσιο τομέα, αλλά και ειδικότερα στη Βουλή, γιατί εδώ, εν πάση περιπτώσει, υπάρχουν και έγγραφα, υπάρχουν και σχέσεις, μπαίνουν σε γραφεία κομμάτων, μπαίνουν καθαρίζουν κ.λπ.. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Πρέπει να υπάρχει και μία σχέση που να γνωρίζει ο ένας τον άλλον, να ξέρει ποιος μπαίνει και ποιος βγαίνει και όχι μέσα από την εργολαβία να έχουμε αλλαγή των γυναικών από μέρα σε μέρα, συνεχείς απολύσεις και δουλεμπορικές εργασιακές σχέσεις. 
Δεν νομίζω, επίσης, ότι με αυτού του είδους τις εργασιακές σχέσεις, μέσω εργολάβων -με ό,τι αυτό συνεπάγεται, που πολλές φορές τις αφήνουν απλήρωτες, που δεν τις ασφαλίζουν κ.ο.κ.- έχει οικονομία η Βουλή. Η εμπειρία που έχω και έχουμε από παραδείγματα, στο δημόσιο και στον ευρύτερο δημόσιο τομέα, όπου έχει ανατεθεί το έργο της εκκαθάρισης των υπηρεσιών σε εργολάβους, το κόστος έχει αυξηθεί, πέραν του ότι έχουν χειροτερεύσει πολύ και οι εργασιακές σχέσεις των εργαζομένων.
Βεβαίως -χωρίς να θέλω κάτι να υπονοήσω- ασφαλώς τη Βουλή την ενδιαφέρουν και οι εργασιακές σχέσεις που υπάρχουν με όσους προσφέρουν υπηρεσίες στη Βουλή, ανεξαρτήτως ειδικότητας και ταυτότητας υπηρεσιών. Και στο κυλικείο μάς ενδιαφέρουν τι εργασιακές σχέσεις υπάρχουν, αν αμείβονται κανονικά, αν υπάρχουν εργασιακές συμβάσεις που τηρούνται, όπως και στο εστιατόριο κ.λπ.. 
Το λέω αυτό διότι παλαιότερα –δεν έχω κάτι υπ’ όψιν μου να πω για τώρα- ξέρουμε ότι είχαμε εργολάβους που πέρασαν από το κυλικείο και το εστιατόριο που άφησαν απλήρωτους τους εργαζόμενους, τους χρωστούν ακόμα πολλά λεφτά και τρέχουν στα δικαστήρια. Νομίζω ότι εμείς πρέπει να ενδιαφερθούμε και γι’ αυτού του είδους τις εργασιακές σχέσεις.
Τέλος, επιτρέψτε μου να πω δύο λόγια γι’ αυτό που συζητείται ευρέως, δηλαδή το θέμα της βουλευτικής αποζημίωσης.
Εγώ δεν είμαι από εκείνους που έχουν πει ότι με τη βουλευτική αποζημίωση ή μισθό -εν πάση περιπτώσει, δεν θα κωλύσουμε εκεί- μπορεί να γίνει κανείς πλούσιος. Δεν έγινε κανείς πλούσιος, νομίζω, από τη βουλευτική αποζημίωση και από το πέρασμά του από αυτήν την Αίθουσα. Επίσης, δεν είμαι από εκείνους που θα χρησιμοποιήσουν -διότι γίνεται αυτό- τη βουλευτική αποζημίωση για να κάνουν φθηνή επίθεση και εναντίον της Βουλής και εναντίον συλλήβδην των Βουλευτών και εναντίον των κομμάτων, με μια απολίτικη λογική η οποία χάνει από τον ορίζοντά της τις βασικές αιτίες για τις οποίες έχουμε φτάσει σε αυτήν την κατάσταση και προσπαθεί να τις μεταθέσει αποπροσανατολιστικά είτε στην αποζημίωση των Βουλευτών είτε στα λεγόμενα «προνόμια» των Βουλευτών είτε ακόμα και σε μισθούς που υπάρχουν σε ΔΕΚΟ και σε άλλες δημόσιες υπηρεσίες. Βεβαίως δεν είναι εκεί η αιτία που φτάσαμε στην κρίση. Βεβαίως και μηδενική να είναι η αποζημίωση των Βουλευτών αυτό το Κοινοβούλιο μπορεί να λειτουργεί και να πηγαίνει τα πράγματα ακόμα χειρότερα και τη χώρα στον Καιάδα. Μπορεί και με μηδενική αποζημίωση των Βουλευτών –μιλάω θεωρητικά- να έχουμε τις ανισότητες να καλπάζουν έξω στην κοινωνία και τους φτωχούς να πολλαπλασιάζονται. Επομένως η λύση του δράματος, της τραγωδίας που ζούμε με την κρίση δεν βρίσκεται στη βουλευτική αποζημίωση ούτε στους μισθούς που τυχόν παίρνουν στις ΔΕΚΟ πρόεδροι και διευθύνοντες σύμβουλοι, αν και παντού πρέπει να υπάρχει ένας έλεγχος, μια λογική και μια στοιχειώδης δικαιοσύνη. Δεν βρίσκεται, όμως, εκεί η ουσία. 
Ούτε στη Βουλή βρίσκεται το πρόβλημα. Στο συσχετισμό που υπάρχει στη Βουλή, βεβαίως. Στις πολιτικές που ασκούνται μέσα από τις πλειοψηφίες στη Βουλή, βεβαίως. Όπως επίσης οφείλεται στις κατευθύνσεις και τους προσανατολισμούς που έχει η χώρα. Αυτές οδήγησαν τα πράγματα ως εδώ. Αυτή είναι η αιτία, κατά τη γνώμη μας, και αυτά είναι που πρέπει να αλλάξουν. Πρέπει να  φύγουμε από τις νεοφιλελεύθερες πολιτικές, από τις καπιταλιστικές πολιτικές σε τελευταία ανάλυση, από τις μνημονιακές, τροϊκανές επιλογές.
Θα ήθελα, όμως, να πω ότι κάτω από τις σημερινές συνθήκες που διανύουμε, οι οποίες είναι ειδικές περιστάσεις, που πυκνώνουν οι άνθρωποι –και δεν το λέω καθόλου για να συγκινήσω- οι οποίοι πηγαίνουν στις λαϊκές αγορές και στα σκουπίδια για να σιτιστούν, που πυκνώνουν οι άστεγοι και αυτοί οι οποίοι πηγαίνουν στα συσσίτια πολλαπλασιάζονται κάθε μέρα, εμείς πρέπει να λάβουμε τα μηνύματα που μας απευθύνει η κοινωνία. Η κοινωνία τα απευθύνει σε Βουλευτές ανεξάρτητα από παρατάξεις. Τα απευθύνει σε όλους. Δέκτες αυτών των μηνυμάτων δεν είναι μόνο η μία παράταξη που εφαρμόζει μνημονιακές, κατεδαφιστικές πολιτικές, πολιτικές λιτότητας, οι οποίες έχουν οδηγήσει την Ελλάδα εδώ όπου την έχουν οδηγήσει και εφαρμόστηκαν στο παρελθόν κ.λπ.. Δέκτες αυτών των μηνυμάτων, αυτών των διαμαρτυριών γινόμαστε και εμείς. Εγώ δεν συνδέω τη βουλευτική αποζημίωση με τη λιτότητα που εφαρμόζεται, διότι είμαστε εναντίον της λιτότητας. Όμως στις σημερινές περιστάσεις τη βοή από την κοινωνία και τα μηνύματα και τις διαμαρτυρίες από την κοινωνία πρέπει να τις εισπράξει αυτή η Αίθουσα και να λάβει υπ’ όψιν της την κοινωνική κατάσταση, για την οποία λέω ποιοι ευθύνονται. Λέω επίσης, ότι, λαμβάνοντας υπ’όψιν την κοινωνική κατάσταση και για την αποζημίωση των Βουλευτών, δεν θεωρώ ότι έτσι λύνουμε και απαντάμε στο πρόβλημα. Πρέπει όμως να λάβουμε υπ’όψιν μας αυτήν την κοινωνική διαμαρτυρία και να οδηγηθούμε σε δραστική μείωση της συνολικής –δεν λέω περιορισμένα «βουλευτικής αποζημίωσης»- βουλευτικής αποζημίωσης.
Βεβαίως, δεν μπορεί να ληφθεί μια τέτοια απόφαση εδώ τώρα. Χρειάζεται μια συζήτηση και είμαστε ανοικτοί να την κάνουμε αυτήν τη συζήτηση, αλλά με αυτήν την κατεύθυνση, με αυτήν τη λογική. Και να την κάνουμε, για να εξυπηρετήσουμε και τη δημοκρατία και το κύρος αυτής της Αίθουσας, αλλά να στείλουμε και ένα μήνυμα ότι καταλαβαίνουμε τι γίνεται στην κοινωνία, να στείλουμε ένα μήνυμα, τουλάχιστον από την πλευρά μας, ότι μέσα στην πολιτική διεξόδου από την κρίση αυτοί που αναλαμβάνουν την ευθύνη να δώσουν διέξοδο αναλαμβάνουν και το μεγαλύτερο -αν μπορούμε να το πούμε έτσι- κόστος, για να βγούμε απ’ αυτήν την κρίση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΛΑΦΑΖΑΝΗΣ",279
"42830"," Ολοκληρώστε, παρακαλώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"42831"," Γι’ αυτό θα έλεγα ότι η πρότασή μας, την οποία κάνουμε ιδιαίτερα μέσα σ’ αυτές τις συνθήκες για μια δραστική μείωση της βουλευτικής αποζημίωσης, αποκτά μία ιδιαίτερη σημασία, μία ιδιαίτερη επικαιρότητα. Δεν θεωρούμε ότι είναι μια κομματική πρόταση, δεν τη θέτουμε σε αντιπαράθεση, δεν το λέμε για να χωρίσουμε τους μεν από τους δε, δεν θεωρούμε ότι ο καθένας μεμονωμένα πρέπει να πάρει αποφάσεις και να είναι ο καλός αυτός έναντι των κακών, που δεν καταλαβαίνουν τι γίνεται. Πρέπει να πάρουμε μια θεσμική απόφαση εδώ, η οποία θα είναι υποβοηθητική για τον περαιτέρω ρόλο μας. Το λέω αυτό για λόγους οι οποίοι δεν είναι μόνο οικονομικοί, δεν είναι μόνο πολιτικοί, αλλά και για λόγους αλληλεγγύης με αυτούς που δοκιμάζονται με το μεγαλύτερο δυνατό τρόπο στη σημερινή κοινωνία μας από πολιτικές, για τις οποίες εμείς δεν ευθυνόμαστε και τις καταγγέλλουμε. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"42832"," Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Βορίδης για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"42833"," Ευχαριστώ, κύριε Πρόεδρε. 
Υπάρχουν πάντοτε, σε όλους τους προϋπολογισμούς, κυρίες και κύριοι συνάδελφοι, ορισμένα στοιχεία τα οποία κανείς πρέπει να αναφέρει, για να ξέρει πώς κατευθύνεται ο προϋπολογισμός. 
Επιτρέψτε μου, λοιπόν, να αναφέρω πολύ σύντομα τα εξής: Μείωση από πέρυσι σε φέτος της αντιμισθίας των συνεργατών των Βουλευτών κατά 711.000 ευρώ, μείωση της αποζημίωσης μελών συλλογικών οργάνων, όπου περιλαμβάνονται έξοδα κίνησης υπαλλήλων, Φρουράς, επιστημονικών συνεργατών των Βουλευτών κατά 2.468.000 ευρώ, μείωση στα μισθώματα των κτηρίων κατά 99.000 ευρώ, μείωση σε διάφορες μισθώσεις κατά 661.000 ευρώ, μείωση στην υποχρέωση από παροχή τηλεπικοινωνιακών υπηρεσιών κατά 1.409.000 ευρώ και μείωση στις αμοιβές φυσικών προσώπων κατά 580.000 ευρώ. Τελικώς, αυτό μάς κάνει ένα μειωμένο προϋπολογισμό από πέρυσι σε φέτος κατά 6.776.000 ευρώ, με ένα σύνολο το οποίο πέρυσι ήταν 148.674.000 ευρώ και φέτος είναι 141.898.000 ευρώ.
Το λέω αυτό, γιατί μοιάζει σαν να μην παρακολουθούμε ότι η προσαρμογή συνεχίζεται. Δεν σταμάτησε η προσαρμογή και σε αυτόν το χρόνο η Βουλή προσαρμόζεται. 
Αφού το έχουμε πει αυτό, που οφείλει κανείς να το κρατήσει, πράγμα το οποίο σημαίνει ότι στην ουσία αυτή η διαδικασία που έχει ξεκινήσει συνεχίζεται και φέτος, θα ήθελα να πω ένα ακόμη στοιχείο απολογιστικό. Η Βουλή είναι πλεονασματική. Είναι πλεονασματική υπό την έννοια ότι ακριβώς πέρυσι επέστρεψε 17 εκατομμύρια και κάτι στο Γενικό Λογιστήριο του Κράτους. Έχει όχι απλώς ισοσκελισμένο προϋπολογισμό, αλλά πλεονασματικό προϋπολογισμό στην εκτέλεσή της και υπ’ αυτήν την έννοια λέμε ότι η Βουλή λειτουργεί με έναν τρόπο που μακάρι στο δημοσιονομικό επίπεδο να μπορούσε να τον μιμηθεί διαχρονικά το ελληνικό δημόσιο.
Έχοντας πει αυτά, ανοίγει μια συζήτηση που θα μπορούσε κανείς να τελειώσει και να συνοψίσει, αναφερόμενος σε όσα ορθά ανέφερε ο Πρόεδρος της Βουλής κ. Μεϊμαράκης και να καλύψει ένα μεγάλο εύρος των αντιρρήσεων. Επιτρέψτε μου να πω το εξής, γιατί θεωρώ ότι υπάρχουν και πολιτικά ζητήματα πίσω από μια –θα δούμε πόσο θεμιτή- συζήτηση.
Πίσω από την κριτική αυτή -κι εγώ οφείλω να το επισημάνω- συχνά κρύβεται αντικοινοβουλευτικός λόγος. Δεν κρύβεται ένας λόγος πράγματι -που είναι θεμιτός, κατά τη γνώμη μου- να συζητήσουμε για τις αποζημιώσεις, να συζητήσουμε για τις επιτροπές, να συζητήσουμε για άλλες τυχόν δαπάνες, για τις αμοιβές των συνεργατών, για το αν πρέπει οι συνεργάτες να είναι τόσοι ή τόσοι, για το πώς πρέπει να πάμε στο σύστημα φορολόγησης κ.λπ.. Για μένα αυτές οι συζητήσεις είναι θεμιτές. 
Όταν όμως συνοδεύονται από μία ρητορική η οποία που δεν έχει αυτήν τη νηφαλιότητα, να καθίσουμε, δηλαδή, να δούμε πώς είναι τα πράγματα και σε ποια κατεύθυνση θέλουμε να τα πάμε, τότε στην πραγματικότητα, πίσω απ’ αυτό, κρύβεται αντικοινοβουλευτικός λόγος, κρύβεται ένας λόγος που θέλει να παραστήσει ότι αυτή δεν είναι μια Βουλή αντιπροσωπευτική, αλλά μια Βουλή «αριστοκρατική», μια Βουλή προνομίων, μια Βουλή ξεκομμένη από το κοινωνικό γίγνεσθαι. Και αυτό είναι που παράγει, στην πραγματικότητα, αντικοινοβουλευτικό λόγο.
Διότι, αν ήταν διαφορετικά τα πράγματα, τότε θα έπρεπε να ανοίξουμε μία συζήτηση η οποία να μην είναι συνδεδεμένη με όλα αυτά. Άκουσα, παραδείγματος χάριν, να λέγεται ότι δεν πρόκειται για αποζημίωση, αλλά είναι μισθός. Με συγχωρείτε, αλλά αυτό μετατρέπει τους Βουλευτές σε εργαζόμενους. Οι Βουλευτές δεν είναι εργαζόμενοι, οι Βουλευτές συγκροτούν τη νομοθετική εξουσία. Δεν έχουν ωράριο, δεν υπόκεινται σε διευθυντικό δικαίωμα, δεν έχουν σύμβαση εργασίας, αλλά έχουν την ευθύνη της συγκρότησης του νομοθετικού Σώματος. Δεν τους αξιολογεί κανένας προϊστάμενός τους. Τους αξιολογεί ο μόνος προϊστάμενός τους, που είναι ο ελληνικός λαός, και τους αξιολογεί με συνταγματικά προβλεπόμενο τρόπο. Δεν έχουμε μισθό, κυρίες και κύριοι συνάδελφοι, γιατί δεν είμαστε εργαζόμενοι με αυτήν την έννοια. Δεν έχουμε σύμβαση εργασίας με κανέναν. 
Αλίμονο εάν υιοθετηθεί μια τέτοια ρητορική, γιατί αυτή η ρητορική απαξιώνει στην πραγματικότητα την ίδια την έννοια της νομοθετικής εξουσίας. Σωστά επισημάνθηκε από αυτό το Βήμα από τον Πρόεδρο ότι την απαξιώνει πρωτίστως από αυτό που ήταν η κατάκτηση της νομοθετικής εξουσίας. Η αυτονομία της νομοθετικής εξουσίας πάντοτε ήρθε σε αντιδιαστολή με την εκτελεστική εξουσία. 
Αν κανείς νομίζει ότι θα υπάρξει πολιτεία χωρίς εξουσία, αυταπατάται. Εξουσία θα υπάρχει. Το ερώτημα είναι ποιες ισορροπίες θα υπάρχουν μες στους μηχανισμούς της εξουσίας. Η δημοκρατική κατάκτηση είναι το Κοινοβούλιο. Η απαξίωση του Κοινοβουλίου είναι στην πραγματικότητα η ενίσχυση της εκτελεστικής εξουσίας. Αυτή η σχέση είναι σχέση ιστορική και διαχρονική. 
Αν αυτό εμείς, οι εκπρόσωποι του ελληνικού λαού, δεν είμαστε ικανοί να το εξηγήσουμε επαρκώς, τότε -με συγχωρείτε- αυτό είναι από τα δομικά στοιχεία της κρίσης. Αυτό είναι δομικό στοιχείο της κρίσης, ότι αυτό δεν εξηγείται με τον τρόπο με τον οποίο πρέπει να εξηγηθεί, δηλαδή η σχέση και η διάσταση και η συγκρότηση όλου του πλέγματος των ισορροπιών των εξουσιών μέσα σε αυτό το πολίτευμα που ονομάζεται Κοινοβουλευτική Δημοκρατία.
Βεβαίως, οι αρνητές της Κοινοβουλευτικής Δημοκρατίας, είτε οι ανοιχτοί είτε οι συγκεκαλυμμένοι, έχουν κάθε λόγο να το κάνουν αυτό. Όμως εμείς οι υπόλοιποι νομίζω ότι πρέπει να στεκόμαστε με καθαρό λόγο απέναντι σε αυτού του τύπου τη λογική. Δεν δικαιολογεί αυτό, όμως, μία συζήτηση για το ύψος της βουλευτικής αποζημίωσης; Βεβαίως, και πρέπει εκεί να είναι ανοιχτή, έντιμη και καθαρή και πρέπει να συνδέεται με το πόσο, σε τελευταία ανάλυση, θέλουμε να αξιολογήσουμε τη βαρύτητα, το έργο, τον κόπο και την αξία που δίνουμε μέσα από αυτόν τον οικονομικό προσδιορισμό στο έργο του Βουλευτή.
Άκουσα να λέγεται «να είναι συνδεδεμένο με το μισθό ενός διπλωματικού υπαλλήλου, του άλφα ή του βήτα». Γιατί αυτό; Το Ζ΄ Ψήφισμα εκείνο το οποίο έκανε στην πραγματικότητα είναι ότι συνέδεσε το μισθό του Βουλευτή με την ανώτατη δικαστική βαθμίδα, με τον Πρόεδρο του Αρείου Πάγου, τον έβαλε στην ίδια θέση. Γιατί; Για λόγους ισοτιμίας των εξουσιών, γι’ αυτό το έκανε, για να πει ότι στην πραγματικότητα δεν μπορεί να δώσουμε πρωτοκαθεδρία σε καμμία εξουσία, δεχόμαστε την αρχή της ισοτιμίας. 
Θέλουμε τώρα να μετατρέψουμε τον Βουλευτή σε υπάλληλο του Υπουργείου Εξωτερικών, έστω ανώτερο; Αυτό είναι η πρόθεσή μας; Αυτό είναι μεταχείριση και τρόπος αντιμετώπισης του Κοινοβουλίου;  
Σωστά επισημάνθηκε απ’ αυτό το Βήμα, ότι, παρά αυτήν τη συνταγματική πρόβλεψη -γιατί το ψήφισμα είναι διάταξη συνταγματικής ισχύος,- το Κοινοβούλιο μόνο του παρητήθη απ’ αυτό, όταν έκρινε ότι χρειάζεται. Όμως προσέξτε, θέλετε ή θέλουν κάποιοι να παραιτηθούμε και απ’ τη θεσμική μας ισοτιμία; Αυτό το πράξαμε μέσα στο πλαίσιο της κρίσης, ακριβώς μέσα από μία λογική κατανοήσεως του μεγάλου δημοσιονομικού προβλήματος της χώρας και συμβολής και του Κοινοβουλίου στην προσπάθεια δημοσιονομικού εξορθολογισμού. Μιλάμε τώρα και για τη θεσμική μας παραίτηση; Αυτό που αξιώνουν ορισμένοι; Να θεμελιώσουμε εδώ τη θεσμική μας ανισοτιμία; Αυτό αξιώνετε από το Σώμα; Αυτό, με συγχωρείτε, ακριβώς θα αναιρούσε τον πυρήνα της Κοινοβουλευτικής Δημοκρατίας. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Προχωρώ στο επόμενο. Ανοίγει μία συζήτηση για τα προνόμια. Κατ’ αρχάς, για ποια προνόμια μιλάμε; Είναι προνόμιο, παραδείγματος χάριν, το ότι κάποιος έχει επιστημονικούς συνεργάτες; Ωραία, ας κάνουμε μία συζήτηση ανοικτή και έντιμη εδώ, που να λέμε ότι «όχι, ο Βουλευτής θα είναι μόνος του και σκέτος και δεν θα έχει επιστημονικούς συνεργάτες». Να ξέρουμε όμως πού αντανακλά αυτό. Αντανακλά στην ποιότητα του βουλευτικού έργου, ευθέως και ξεκάθαρα. Αυτό είναι κάτι το οποίο θα πρέπει να το εξηγήσουμε στους πολίτες, ότι δηλαδή εμείς δεν θέλουμε επιστημονικούς συνεργάτες, γιατί δεν χρειαζόμαστε επιστημονική υποστήριξη στην εργασία την οποία παρέχει ο Βουλευτής. Δεν θεωρούμε ότι χρειάζεται. Ας το πούμε αυτό. Άρα δεν το θέλουμε. Ποιο είναι, λοιπόν, εκείνο το οποίο στην πραγματικότητα ακούω ως ζήτημα; 
Παραδείγματος χάριν, παίρνω το γεγονός ότι συντηρούνται γραφεία, ένα και δύο, παλαιότερα και τρία. Γιατί συντηρούνταν αυτά τα γραφεία; Γιατί οι Βουλευτές υπερέβαλλαν τους εαυτούς τους, τη δική τους ατομική οικονομία σε αυτήν τη δαπάνη; Για ποιο λόγο; Προφανώς, επειδή υπήρχε και υπάρχει στην Ελλάδα μία σχέση πολύ πιο έντονη μεταξύ του εκλογέα και του Βουλευτή. Καλώς ή κακώς; Να το συζητήσουμε και αυτό, εάν θέλουμε μία τέτοια σχέση ή εάν δεν τη θέλουμε. Όμως είναι βουλευτοκεντρικό το πολιτικό μας σύστημα στην Ελλάδα. Ο Βουλευτής είναι πραγματικά εκπρόσωπος του λαού, υπό την έννοια ότι ο πολίτης τού χτυπάει την πόρτα για τα πάντα. 
Ο πολίτης δεν χτυπάει την πόρτα -και το ξέρετε αυτό- στον Βουλευτή του, για να του μιλήσει μόνο για τις μεγάλες θεσμικές μεταρρυθμίσεις. Του χτυπάει την πόρτα για τα πάντα: για τις δυσλειτουργίες της διοικήσεως, για σφάλματα που βλέπει, για αδικίες που βλέπει, για προβλήματα που θέλουν την παρέμβασή του. Ο Βουλευτής είναι ιμάντας μεταβίβασης λαϊκών αιτημάτων προς τα εκτελεστικά κέντρα. Δεν θέλουμε έναν τέτοιο ρόλο του Βουλευτή; Να το πούμε. Δεν τον θέλουμε. Άρα όχι γραφεία, όχι επιστημονικοί συνεργάτες, όχι οποιαδήποτε τέτοια διαδικασία. Το κλείνουμε, σταματάμε αυτήν τη διαδικασία επικοινωνίας και επαφής με το λαό και με τους ψηφοφόρους, με τους πολίτες. Σταματάμε αυτήν τη διαδικασία και κάνουμε κάτι άλλο. Είναι μία αντίληψη αυτή. Να δούμε, όταν τεθεί έτσι, εάν οι ίδιοι οι ψηφοφόροι, οι ίδιοι οι πολίτες, οι συμπολίτες και οι συμπολίτισσές μας, θέλουν μία εξέλιξη σε αυτήν την κατεύθυνση.
Έρχομαι στα άλλα προνόμια. Ποια; Άκουσα, παραδείγματος χάριν, να γίνεται λόγος για τις επιτροπές. Μα, οι επιτροπές στην πραγματικότητα είναι ένας τρόπος συνυπολογισμού της βουλευτικής αποζημιώσεως. Γιατί το κρύβουμε; Είναι ένας τρόπος ουσιαστικά, ώστε να συμποσούνται σ' αυτό που είναι η βουλευτική αποζημίωση. Μπορούμε να πούμε ότι θέλουμε μείωση. Την κάναμε, έχει γίνει από τις αμοιβές των επιτροπών. Εγώ θυμάμαι ότι, όταν πρωτοεισήλθα στο Κοινοβούλιο, η αποζημίωση στις επιτροπές ήταν -αν θυμάμαι καλά- 330 ευρώ κι αυτήν τη στιγμή είναι στα 75 ευρώ. Θέλουμε να το κάνουμε μηδέν; Αυτό είναι μία συζήτηση, ξαναλέω, για τη βουλευτική αποζημίωση. Όμως, αν την ανοίξουμε, να την κάνουμε καθαρά και έντιμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, με την ανοχή σας, δύο λεπτά θα χρειαστώ. 
Να πούμε επίσης και το εξής, γιατί και αυτό πρέπει να το συζητήσουμε. Εμείς πιστεύουμε ότι μέσα από μια διαδικασία στην οποία στην πραγματικότητα δεν θα λαμβάνεται υπ’ όψιν κανένα από εκείνα τα οποία χρειάζεται ένας Βουλευτής για να ασκήσει το λειτούργημά του, αυτός θα είναι ένας καλός Βουλευτής; Ακούω μία αντίρρηση; Την ακούω. Άραγε όλοι οι Βουλευτές είναι καλοί; Όλοι χρησιμοποιούν αυτές τις δυνατότητες με τον τρόπο με τον οποίο θα έπρεπε; 
Όλοι παράγουν κοινοβουλευτικό έλεγχο, παράγουν τοποθετήσεις στο Κοινοβούλιο, συμβολή στη νομοθετική εργασία; Όλοι το κάνουν αυτό; Απάντηση: Αυτό δεν θα το κρίνουμε εμείς εδώ, ο ένας για τον άλλο. Όχι ότι δεν έχουμε γνώμη όλοι, ο ένας για τον άλλο. Προφανώς έχουμε. Θα σας έλεγα και εμπεριστατωμένη. Το ζήτημα, όμως, είναι ότι εμείς δεν είμαστε οι κριτές αυτού του πράγματος. Κριτής αυτού του πράγματος είναι ο ψηφοφόρος. Είναι ο ελληνικός λαός. Είναι ο πολίτης. Αυτός θα αξιολογήσει τον Βουλευτή, αν κάνει καλά ή όχι τη δουλειά του. 
Τι άλλο πρέπει να σκεφθεί ο πολίτης; «Πρέπει να δώσω στον Βουλευτή τη δυνατότητα να κάνει καλά τη δουλειά του; Το αν θα την κάνει καλά ή όχι, θα το κρίνω. Θα έρθω στα τέσσερα χρόνια και θα τον αξιολογήσω εγώ αυτόν που πράγματι του έδωσα αυτήν τη δυνατότητα. Θα το κρίνω! Τη δυνατότητα, όμως, να την έχει ή να μην την έχει;». Αυτή, επίσης, είναι μία πραγματική συζήτηση. 
Άρα σε αυτά να τοποθετηθούμε. 
Θα μου επιτρέψετε να πω -εξαιρώντας αυτούς που παίρνουν αφορμή από αυτό, προκειμένου να κάνουν μία κριτική η οποία κατατείνει στην απαξίωση του κοινοβουλευτικού συστήματος, το αφήνω αυτό- σε αυτούς που ανοίγουν θεμιτά συζητήσεις- πως θα ήθελα οι συζητήσεις αυτές να παίρνουν θέση σε αυτά τα ζητήματα: Ποιότητα του βουλευτικού έργου, ανάγκη για να παραχθεί αυτή η ποιότητα και -στην πραγματικότητα- το κατά πόσον πρέπει να εξοπλίζουμε τον Βουλευτή με εκείνες τις δυνατότητες, προκειμένου να ανταποκρίνεται στις αυξημένες απαιτήσεις των πολιτών. Αυτή είναι η μεγάλη συζήτηση. 
Θα μου επιτρέψετε, κύριε Πρόεδρε και κυρίες και κύριοι συνάδελφοι, να πω ότι εγώ, αξιολογώντας αυτά που έχουμε ενώπιόν μας, θεωρώ πως για μία ακόμη φορά η Βουλή προχωρά στην προσαρμογή, είναι πλεονασματική και έχει προχωρήσει σε τεράστιες διορθώσεις. Το τελευταίο χρονικό διάστημα, τα τελευταία τρία με τέσσερα χρόνια, έχει προχωρήσει σε μία συνολική μείωση των δαπανών λειτουργίας της τάξης του 37%. Είναι από τις μεγαλύτερες μειώσεις λειτουργίας σε όλο το δημόσιο τομέα. 
Γι’ αυτόν το λόγο θεωρώ -ακριβώς γιατί συνεχίζουμε αυτήν την προσαρμογή και με αυτόν τον προϋπολογισμό- ότι πρέπει να υπερψηφίσουμε το συγκεκριμένο προϋπολογισμό.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"42834"," Ευχαριστούμε πολύ, κύριε συνάδελφε.
Το λόγο έχει ο Κοινοβουλευτικός Εκπρόσωπος του ΠΑΣΟΚ, κ. Κουκουλόπουλος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42835"," Ευχαριστώ, κύριε Πρόεδρε.
Κυρίες και κύριοι συνάδελφοι, δεν ξέρω γιατί βρισκόμαστε μπροστά σε μία συζήτηση που, ενώ αφορά στην ουσία του πολιτεύματος και του κορυφαίου θεσμού που είναι το Κοινοβούλιο, αν δεν γίνει δεκτή η έκκληση του Προέδρου του Σώματος του κ. Μεϊμαράκη, θα περάσει με ψήφους, με το τεκμήριο της πλειοψηφίας. 
Πραγματικά απορώ γιατί. Τι σημαίνει «καταψηφίζω τον προϋπολογισμό ενός οργανισμού, ενός σώματος»; Έχοντας διατελέσει πολλά χρόνια επικεφαλής οργανισμού, γνωρίζω ότι χωρίς προϋπολογισμό ένας οργανισμός δεν μπορεί να λειτουργήσει. Για ποιο λόγο και με ποιες προτάσεις γίνεται αυτό; Για να προφυλάξουμε τους εαυτούς μας από μία κριτική που ενδεχομένως θα ασκηθεί στα δελτία των 20.00΄; Ας μιλήσουμε καθαρά. 
Λυπάμαι που ξεκινάω έτσι. Επικαλούμενος, όμως, ξανά την εμπειρία μου και την προηγούμενη ιδιότητά μου ως επικεφαλής οργανισμού, οφείλω -γιατί γνωρίζω- να ξεκινήσω απονέμοντας τα εύσημα σε όλους ανεξαιρέτως τους υπαλλήλους της Βουλής γι’ αυτό που αποτυπώνεται στον προϋπολογισμό που σήμερα καλούμαστε να ψηφίσουμε, γι’ αυτό που ο καθένας από εμάς βιώνει ως Βουλευτής, είτε μεμονωμένα είτε ως μέλος κοινοβουλευτικής ομάδας. Πραγματικά, τέσσερα χρόνια τώρα βλέπω μέσα στη Βουλή -εγώ δεν έχω την εμπειρία του κ. Κακλαμάνη, που μίλησε νωρίτερα- τις υπηρεσίες διαρκώς να βελτιώνονται, υπηρεσίες προς εμάς, για να ασκήσουμε το έργο μας.
Θέλω πραγματικά να απονείμω απολύτως συνειδητά και όχι λόγω τυπικής υποχρέωσης, τα εύσημα, τα «ευχαριστώ», τα συγχαρητήρια από όλους μας και από μέρους της Κοινοβουλευτικής Ομάδας του ΠΑΣΟΚ στο προσωπικό της Βουλής διά μέσου των στελεχών, που με επικεφαλής τον Γενικό Γραμματέα και τον Γενικό Διευθυντή παρίστανται σήμερα εδώ στη συζήτησή μας. 
Όποιος έχει μια στοιχειώδη γνώση και εμπειρία από λειτουργία οργανισμών, καταλαβαίνει τι σημαίνει να βελτιώνεται η λειτουργία μιας υπηρεσίας, την ώρα, μάλιστα, που τα φυσικά πρόσωπα που συναποτελούν αυτήν την υπηρεσία έχουν υποστεί δραματικές μειώσεις στις αποδοχές τους.  
Πρόκειται πραγματικά για ένα μήνυμα προς όλη την ελληνική κοινωνία, το οποίο έχουμε την υποχρέωση από το Βήμα της Βουλής να τονίσουμε και να μεταφέρουμε. Πραγματικά σας ευχαριστούμε.
Ξεκίνησα από το προσωπικό της Βουλής, γιατί το προσωπικό της Βουλής έχει βρεθεί στο επίκεντρο μιας σφοδρής πολεμικής κριτικής και από την κοινωνία και από τα Μέσα Ενημέρωσης τα προηγούμενα χρόνια, στο όνομα περισσοτέρων αποδοχών από άλλους τομείς του δημοσίου ή στο όνομα του ότι μέχρι πριν από μία περίοδο δεν υπήρχε ΑΣΕΠ στις διαδικασίες πρόσληψης του προσωπικού. 
Όμως, υπάρχουν πάρα πολλές περιπτώσεις στο δημόσιο -ΕΛΠΕ, ΟΠΑΠ- που έχουν πολλαπλάσιους μισθούς των δώδεκα ή των δεκατεσσάρων. Δεν ακούμε τόσο συχνές αναφορές για αυτούς. Υπάρχει τεράστιο πρόβλημα -«όνειδος της Ελληνικής Δημοκρατίας» το είχα χαρακτηρίσει πριν από λίγο καιρό- με την ομηρία των συμβασιούχων και με τους οκταμηνίτες συμβασιούχους που μένουν ολόκληρα χρόνια στο δημόσιο. Και γι’ αυτούς λιγότερη κουβέντα γίνεται. 
Μάλιστα, υπάρχουν στη Βουλή συνάδελφοί μας, οι οποίοι κάθονται στα έδρανα, που επί χρόνια έδειξαν ιδιαίτερες επιδόσεις στο να κερδίζουν δίκες όπου ένας οκταμηνίτης δεν σταματούσε να δουλεύει ποτέ. Μάλιστα, βγάζουν και πύρινους λόγους μέσα στη Βουλή. Ούτε γι’ αυτούς δεν γίνεται κουβέντα. Κουβέντα γίνεται μόνο για το προσωπικό της Βουλής. 
Προφανώς και ως μέλος του ΠΑΣΟΚ είμαι υπερήφανος για το «νόμο Πεπονή», το ν. 2190, που καθιέρωσε το ΑΣΕΠ. Προφανώς μάχομαι και επιδιώκω να ισχύει καθ’ ολοκληρίαν, παντού. 
Επίσης, μάχομαι για να υπάρχουν οι λιγότερες δυνατόν εξαιρέσεις στο μισθολόγιο. 
Πιστεύω, όμως, κυρίες και κύριοι συνάδελφοι, πως θα συμφωνήσουμε όλοι ότι η επίθεση που γινόταν στο προσωπικό της Βουλής στόχευε τελικά κατευθείαν στον ίδιο το θεσμό. Αυτός ήταν ο βασικός λόγος για τον οποίο βρέθηκαν οι υπάλληλοι της Βουλής στο στόχαστρο και το πλήρωσαν τελικά ακριβά με την τόσο μεγάλη μείωση των αποδοχών τους. Ακριβώς γιατί στόχος συγκεκριμένων κύκλων ήταν, είναι και θα είναι η Βουλή. 
Για αυτό και πιστεύω ότι όλοι στα κόμματα -και εξαιρώ, όσο και αν διαμαρτύρεται, τη νεοναζιστική εγκληματική οργάνωση της Χρυσής Αυγής, γιατί δεν με έχει πείσει ακόμη ότι είναι κοινοβουλευτική δύναμη και πιστεύει στην αστική Κοινοβουλευτική  Δημοκρατία- πρέπει να είμαστε ιδιαίτερα προσεκτικοί στις τοποθετήσεις μας, όταν προσεγγίζουμε θέματα που σχετίζονται με το Κοινοβούλιο εν γένει και με τις αποζημιώσεις των Βουλευτών. 
Υπάρχει μια συγκεκριμένη ατζέντα. Οι αποζημιώσεις των Βουλευτών είναι κομμάτι μιας ημερήσιας διάταξης που έχει επικρατήσει στη χώρα εδώ και είκοσι-είκοσι πέντε χρόνια. Περιορισμένες θητείες, κυβερνήσεις τεχνοκρατών, όχι στη χρηματοδότηση των κομμάτων, αντιμετώπιση του Βουλευτού ως ενός μισθωτού, τι γίνεται με την αποζημίωση. Υπάρχει συγκεκριμένη ατζέντα και ξέρουμε καλά ποιοι την προωθούν. Νομίζω ότι όλοι ξέρουμε. Είναι όλοι αυτοί που θέλουν να ποδηγετήσουν καθολικά το πολιτικό σύστημα της χώρας, για να διαφεντεύουν οι οικονομικά ισχυροί με τα κανάλια τους. Είναι πολύ απλό. Είναι πάρα πολύ καθαρό αυτό που συμβαίνει όλα αυτά τα χρόνια στην Ελλάδα. 
Το ζήτημα της χρηματοδότησης των κομμάτων δεν είναι ένα ζήτημα του συρμού, όπως πολλές φορές επιπόλαια ακούμε να αναπαράγεται ο διάλογος και από το Βήμα της Βουλής. Δεν με εκπλήσσει αυτό που προτείνει μήνες τώρα η Χρυσή Αυγή, να διακοπεί η χρηματοδότηση των κομμάτων. Αυτή είναι μια τελείως άλλη, αντικοινοβουλευτική αντίληψη. Με ξενίζει, όμως, να ακούω από κοινοβουλευτικά κόμματα ένα πυρ ομαδόν για τη χρηματοδότηση των κομμάτων ή προβληματισμούς και να βάζουν μπροστά το δημοσιονομικό ζήτημα της χώρας, όταν τα κόμματα δεν είναι τίποτα περισσότερο ή λιγότερο παρά ο οργανωτικός μηχανισμός εμπέδωσης της λαϊκής κυριαρχίας. Γι’ αυτό ακριβώς και χρηματοδοτούνται.
Από το ελληνικό Σύνταγμα του ’74, που καθιέρωσε τη χρηματοδότησή τους, εγώ παρακαλώ κάθε συνάδελφος -εγώ το έκανα όταν εκλέχθηκα Βουλευτής- να διαβάσει την εισηγητική έκθεση κι ένα μνημειώδες άρθρο του Δημήτρη Τσάτσου -που ήταν τότε στην ομάδα στην οποία ο αείμνηστος Κωνσταντίνος Καραμανλής είχε αναθέσει εκπόνηση του Συντάγματος-, για να δει την τεκμηρίωση της χρηματοδότησης των κομμάτων και όχι να καθιστούμε αγοραία έννοια από το Βήμα της Βουλής τη χρηματοδότηση των κομμάτων. 
Τα κόμματα, βέβαια, δεν είναι λόμπι ή σύλλογοι, άσχετα αν με ευθύνη τους -στην οποία πολλοί από εμάς μπορεί να συμμετείχαμε και προσωπικά- τα κόμματα πολλές φορές έχουν χάσει το τεκμήριο της αξιοπιστίας απέναντι στους πολίτες. 
Στη συγκεκριμένη, όμως, αστική Κοινοβουλευτική Δημοκρατία έχουν συγκεκριμένο ρόλο και προορισμό. Γι’ αυτό και χρηματοδοτούνται. Για να μην πέφτουν στον πειρασμό να αναζητούν από αφανείς πηγές πόρους. Για το λόγο αυτό χρηματοδοτούνται από τον κρατικό προϋπολογισμό. 
Επίσης, οι Βουλευτές εκλέγονται, δεν διορίζονται, για να μιλάμε για θητείες. 
Επίσης, ξέρω πολλούς λαμπρούς τεχνοκράτες και σήμερα που τιμούν πραγματικά τον ελληνικό λαό και αυτούς που τους εμπιστεύθηκαν να τους αναθέσουν καθήκοντα. 
Όλη αυτή η διαδικασία, όμως, που λέει «τι γυρεύουν αυτοί που εκλέγονται να διοικούν τη χώρα;», είναι μια συγκεκριμένη διαδικασία, η οποία αναγκάζει να πει κανείς πού απολογείται ο πολιτικός και πού ο τεχνοκράτης. 
Στην καλύτερη των περιπτώσεων ο τεχνοκράτης απολογείται στην επιστήμη του, στη συνείδησή του, ακόμη και σε ένα λόγο τιμής σε εκείνον που τον όρισε. 
Ο αιρετός απολογείται και στο κόμμα του –και είναι πολύ καλό να απολογείται και στο κόμμα του- και πρώτα απ’ όλα στους εντολείς του, που είναι οι εκλογείς του, οι πολίτες, δηλαδή. 
Δεν βάζω σε αντιπαράθεση αυτά τα δύο, επ’ ουδενί. Απλά, θέλω να γίνει κατανοητό αυτό που προσπαθώ να πω από το Βήμα της Βουλής. Το ζήτημα των αποζημιώσεων, που μετατρέπονται ξαφνικά σε μισθό και βάζουμε λογικές πόσο φορολογείται και πόσο δεν φορολογείται, είναι μέρος αυτής της ατζέντας την οποία διακινούν συγκεκριμένα Μέσα Μαζικής Ενημέρωσης εδώ και είκοσι, είκοσι πέντε χρόνια, από τότε που μπήκαμε στην εποχή της παγκοσμιοποίησης, δηλαδή στην εποχή της κυριαρχίας των αγορών έναντι της πολιτικής και αυτού του αδυσώπητου πολέμου, που μέχρι σήμερα συνεχίζεται, και στην οποία, βέβαια, κάθε χρόνο τέτοιο καιρό συμμετέχουν και κάποιοι εκπρόσωποι του πολιτικού κόσμου, οι οποίοι κατά τα άλλα ακόμα δεν έχουν εξηγήσει γιατί το όνομά τους βρέθηκε σε λίστες «SIEMENS». Το είπε και ο κ. Κακλαμάνης νωρίτερα. Δεν το έχουν εξηγήσει αυτό, αλλά βγαίνουν κάθε φορά να υποδείξουν τι πρέπει να κάνουν όλοι οι υπόλοιποι Βουλευτές. Δεν το καταλαβαίνω αυτό. Θα έπρεπε να το αξιολογούν αυτό όλοι οι συνάδελφοι, που με απίστευτη ευκολία και επιπολαιότητα λένε ό,τι λένε. 
Άκουσα με έκπληξη από την Αξιωματική Αντιπολίτευση το φοβερό γιατί παραχωρούμε στους πρώην Προέδρους και πρώην Πρωθυπουργούς γραφεία και την όποια, εν πάση περιπτώσει, υποστήριξη. Σοβαρά το λέτε αυτό; Τον Κίσινγκερ -αν θέλουμε να μιλάμε για ώριμες δημοκρατίες- ακόμα τον ακούμε να είναι ειδικός διαπραγματευτής σε συγκεκριμένα σημεία του πλανήτη. 
Ένα από τα προβλήματα που δεν μπόρεσε να λύσει ακόμα η Ελληνική Δημοκρατία είναι ότι όλους τους «πρώην» -που αμισθί έπρεπε να τους παρέχει τη δυνατότητα να προσφέρουν διαρκώς, εφ’ όρου ζωής-, όταν φύγουν από το θεσμό, τον οποίο υπηρετούν, τους συμπεριφέρεται ως «τέως», με έναν τρόπο εντελώς απαξιωτικό.","ΠΑΡΙΣ ΚΟΥΚΟΥΛΟΠΟΥΛΟΣ",245
"42836"," Δώστε κι εδώ ένα γραφείο στον Κίσινγκερ!","ΑΘΑΝΑΣΙΟΣ ΠΑΦΙΛΗΣ",425
"42837","  Σας παρακαλώ, κύριε συνάδελφε, μη διακόπτετε. Παρενοήθη…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42838"," Νομίζω είμαι κατανοητός. 
Κύριε Παφίλη, αν σας ενοχλεί που οι πρώην Πρωθυπουργοί έχουν ένα γραφείο στη Βουλή, να ανεβείτε στο Βήμα της Βουλής και να το πείτε. Αυτό είπα εγώ. Εγώ είπα ότι αντίθετα, σε άλλες δημοκρατίες, αυτούς που έχουν διατελέσει εξακολουθούν να τους αξιοποιούν και να εκμεταλλεύονται τη δυνατότητά τους και τη γνώση τους. Αυτό είπα. 
Κι αν θέλετε, προτιμώ αυτό από μία δημοκρατία από κάποιους πρώην  Πρωθυπουργούς στην Ευρώπη, οι οποίοι γίνονται έμμισθοι σύμβουλοι σε κάποιες χώρες. Το λέω πάρα πολύ καθαρά. Εσείς ανεβείτε στο Βήμα να μας πείτε τι προτιμάτε από τα δύο. Εσείς, βέβαια, προτιμάτε κάτι άλλο, μια άλλη κατάσταση.","ΠΑΡΙΣ ΚΟΥΚΟΥΛΟΠΟΥΛΟΣ",245
"42839"," Παραδείγματος χάριν ο Μπλερ.","ΑΘΑΝΑΣΙΟΣ ΠΑΦΙΛΗΣ",425
"42840"," Εγώ, λοιπόν, ολοκληρώνοντας, κύριε Πρόεδρε, θέλω να πω ότι το επίμαχο ζήτημα των αποζημιώσεων των Βουλευτών δεν είναι ούτε προσωπικό ζήτημα κανενός μας ούτε συγκυριακό. Είναι ζήτημα ποιότητας της δημοκρατίας, είναι ζήτημα αντίληψης για το ρόλο του Βουλευτή, για το ρόλο των κομμάτων, για την ανεξαρτησία του Βουλευτή. Συμπεριλαμβάνει όλα όσα ειπώθηκαν από τον Πρόεδρο του Σώματος σήμερα και έχουν σχέση με το Ζ΄ Ψήφισμα. 
Αυτή η συζήτηση περιλαμβάνει, επίσης, και το γεγονός ότι προφανώς και δεν είμαστε ίδιοι όλοι οι Βουλευτές και σε σχέση με το πώς ασκούμε τα καθήκοντά μας και σε σχέση με την κατάσταση του καθενός. Κυρίως, όμως, έχει ενταθεί αυτή η διαφοροποίηση μεταξύ των Βουλευτών ως φυσικών προσώπων από την ημέρα που υπήρξε η άρση του ασυμβιβάστου με την επαγγελματική ενασχόληση. Άλλοι ασκούν επάγγελμα και άλλοι είναι πλήρους και αποκλειστικής απασχόλησης Βουλευτές. 
Άρα, λοιπόν, αυτή η συζήτηση δεν μπορεί να γίνει επιπόλαια. 
Εγώ, κύριε Πρόεδρε, προτείνω, αν θέλουμε να κάνουμε μια σοβαρή συζήτηση και όχι κάτω από την πίεση κάποιων δελτίων των 20.00΄, να γίνει μία προεργασία στη Διάσκεψη των Προέδρων και να έρθουμε να συζητήσουμε ήρεμα, μόνοι μας, με δική μας πρωτοβουλία, τι ακριβώς ισχύει, τι συμβαίνει, τι επιπτώσεις έχει. Δεν νομίζω ότι κανένας μας θα αρνηθεί να ψηφίσει μία πρόταση -επιθυμητό θα ήταν να είναι και ομόφωνη- η οποία θα έχει μία λογική και θα στέλνει ένα μήνυμα στην κοινωνία, οργανωμένα και όχι για δημιουργία εντυπώσεων να συμπαρασύρουμε ένα ολόκληρο μισθολόγιο που ξεκινάει από τον Άρειο Πάγο, φτάνει μέχρι την ηγεσία του στρατεύματος -έμμεσα, όχι άμεσα- και πάει λέγοντας, έτσι για να γίνουμε αρεστοί σε κάποια δελτία.","ΠΑΡΙΣ ΚΟΥΚΟΥΛΟΠΟΥΛΟΣ",245
"42841"," Ολοκληρώστε, σας παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42842"," Τελειώνοντας, κύριε Πρόεδρε, θα μιλήσω για το ζήτημα των προνομίων και το περίφημο θέμα των διοδίων, αν και δεν με αφορά προσωπικά. Εμείς που χρησιμοποιούμε αεροπλάνο από τη βόρεια Ελλάδα, πληρώνουμε για τα διόδια και καλώς τα πληρώνουμε. Δεν υπήρξε ποτέ τέτοιο ζήτημα. Εγώ θέλω να πω στους συναδέλφους, που θεωρούν και αυτό προνόμιο, ότι εγώ στις μετακινήσεις μου ως Βουλευτής από τον τόπο μου ένα προνόμιο έχω: Περνάω την Εγνατία Οδό, μπαίνω στο ανακαινισμένο αεροδρόμιο Θεσσαλονίκης, προσγειώνομαι στο υπερσύγχρονο αεροδρόμιο «Ελευθέριος Βενιζέλος» και παίρνω το μετρό ή την Αττική Οδό. Και καθ’ οδόν από Κοζάνη προς Θεσσαλονίκη και από το αεροδρόμιο προς το κέντρο της Αθήνας περνάω από δημόσια νοσοκομεία του ΕΣΥ, όπου προφανώς συναντώ συμπολίτες, που είναι και σε απόγνωση πολλές φορές. Δεν είναι προνόμιο της Αντιπολίτευσης να κάνει τέτοιες συναντήσεις και διαπιστώσεις. Λέω, όμως, ότι η πορεία της χώρας είναι μια συγκεκριμένη πορεία, στην οποία κάποιοι ήταν σταθερά απέναντι κι έτσι έκαναν καριέρα. 
Γι’ αυτό και με τέτοια απίστευτη επιπολαιότητα και θεσμική απρέπεια κάλεσαν χθες τους Βουλευτές του ΠΑΣΟΚ να καταψηφίσουν την Κυβέρνηση. Θα πάρετε απάντηση την Τετάρτη το μεσημέρι στη συνεδρίαση της Κοινοβουλευτικής μας Ομάδας.
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"42843"," Ευχαριστούμε, κύριε συνάδελφε. 
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Νότης Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Βουλευτές, συζητούμε, βέβαια, τον απολογισμό και τον προϋπολογισμό δαπανών της Βουλής. Νομίζω, όμως, ότι τα θέματα τα οποία έχουν τεθεί έχουν άμεση σχέση με τα εξής:
Πρώτον, με το ρόλο της εκτελεστικής εξουσίας και το ρόλο της νομοθετικής εξουσίας, με το πώς πρέπει να λειτουργήσει καθεμία εξουσία. 
Δεύτερον, με το ποιος είναι ο ρόλος και οι δυνατότητες της Βουλής των Ελλήνων στη φάση της ευρωπαϊκής ολοκλήρωσης, όπου σημαντικός αριθμός αρμοδιοτήτων -και όχι εξουσιών- έχει μεταβιβαστεί στην Ευρωπαϊκή Ένωση.
Ποιος είναι ο ρόλος της Βουλής των Ελλήνων στη φάση της παγκοσμιοποίησης, όπου, επίσης, αριθμός αρμοδιοτήτων ασκείται από διεθνή όργανα και πρέπει υπό όρους και προϋποθέσεις να προσαρμόζεται και η ελληνική νομοθεσία; Ποιος είναι ο ρόλος της Βουλής των Ελλήνων στη φάση της επικράτησης του νεοφιλελευθερισμού, των οικονομικών συμφερόντων, της τεχνοκρατίας απέναντι στην πολιτική; Ποιος είναι ο ρόλος του ελληνικού Κοινοβουλίου στη φάση του μνημονίου και της τρόικας και των αποφάσεων που λαμβάνονται εκτός Ελλάδος και επιβάλλονται εδώ; Ποιος, λοιπόν, είναι ο ρόλος των ίδιων των Βουλευτών; Ποια πρέπει να είναι τα εργαλεία άσκησης του λειτουργήματός τους; Τέλος, ποιο ποσό πρέπει και υπό ποιες προϋποθέσεις να αντιστοιχεί στην αποζημίωση; Νομίζω ότι αυτά είναι τα ζητήματα τα οποία πρέπει να αντιμετωπίσουμε.
Πρώτα απ’ όλα, δεν υπάρχει Κυβέρνηση -και ορθώς- στη συζήτηση αυτή, διότι είναι μία συζήτηση που αφορά στη Βουλή και πρέπει να γίνει στο πλαίσιο της Βουλής και να μπουν όλα τα θέματα, κύριε Πρόεδρε, αναλυτικά. Εκτιμώ πολλά σημεία, τα οποία θέσατε με νηφαλιότητα αυτήν τη στιγμή στην εισήγησή σας. 
Όμως, η πρώτη παρατήρηση που πρέπει να κάνουμε είναι –και εμμέσως το είπατε- ότι ακόμη και στη βασική άποψη του πόσο είναι το ποσό, ποιο είναι το ποσό του προϋπολογισμού της Βουλής, δυστυχώς προκαθορίζεται από το μεσοπρόθεσμο, το οποίο μεσοπρόθεσμο, δυστυχώς, επιβλήθηκε από την τρόικα, δυστυχώς επιβλήθηκε στο Υπουργείο Οικονομικών και ήλθε εδώ για να προσδιοριστεί ως 147 ή 150 εκατομμύρια. Αυτό το λέω για να καταλάβουμε πόσο αυτοτελώς ασκούμε τις εξουσίες που έχουμε. Δηλαδή, το απλό δικαίωμα κάθε κοινοβουλίου να προσδιορίζει το ύψος των δαπανών του και του προϋπολογισμού του δεν ασκείται καν αυτοτελώς, αλλά προκύπτει από το μνημόνιο.
Επομένως η απουσία της Κυβέρνησης δεν λέει τίποτα, διότι το μνημόνιο επιβλήθηκε, έγινε αποδεκτό από την Κυβέρνηση και το Υπουργείο Οικονομικών και επομένως επιβάλλεται έτσι και ως προϋπολογισμός της Βουλής. 
Άρα ήδη έχει εκφύγει μια σοβαρή αρμοδιότητά μας. Παρ’ ότι -να το πούμε- ο προϋπολογισμός του κράτους είναι περί τα 55 δισεκατομμύρια ευρώ –χονδρικά- ο προϋπολογισμός της Βουλής είναι μόνο 147 εκατομμύρια. Επομένως είναι μηδαμινό ποσό. Παρά ταύτα, δεν ξεφεύγει το ζήτημα ότι ετεροκαθορίζεται μια αρμοδιότητα δικιά μας.
Δεύτερον, νομίζω ότι η συζήτηση που γίνεται και στην επιτροπή, κύριε Πρόεδρε, κακώς είναι τόσο κλειστή. Πρέπει να είναι μια συζήτηση όπως αυτή που κάνουμε στην Επιτροπή Οικονομικών Υποθέσεων της Βουλής, με δημοσιότητα και παρουσία.
Τρίτον, πιστεύω ότι έπρεπε να έχει ονομαστική ψηφοφορία, κύριε Πρόεδρε,  για να μπορεί ο καθένας να αναλάβει τις ευθύνες του. Άκουσα απόψεις, οι οποίες κριτικάρουν -και εγώ θα κάνω κριτική και το λέω- και κρίνουν και λένε πολλά στα παράθυρα. Θέλω, λοιπόν, όσοι λένε πολλά στα παράθυρα να έλθουν εδώ να τοποθετηθούν. Δυστυχώς, υπήρξε ένας ομιλητής, όταν υπήρξε πληθώρα συναδέλφων σε τηλεοπτικά παράθυρα, που έλεγε διάφορα. Εγώ τους κάλεσα και τηλεοπτικά να έλθουν εδώ και όσοι έχουν πρόταση να την πουν. 
Όποιος θέλει να αναλάβει ευθύνες, να είναι και ονομαστική η ψηφοφορία. Θα σας πω εγώ τι θα συμβεί. Τα μεν κόμματα που θα καταψηφίσουν καταψήφισαν. Όσον αφορά στα κόμματα που θα υπερψηφίσουν, είμαι βέβαιος ότι πολλοί Βουλευτές που τους είδαμε στην επαρχία, στην περιφέρεια, που μερικοί από αυτούς την προηγούμενη εβδομάδα είπαν 50% μείωση, μερικοί από αυτούς είπαν «δεν ξέρω», μεθαύριο, επειδή θα ψηφιστεί χωρίς ονομαστική ψηφοφορία, θα λένε ότι «εγώ δεν ήμουν εκεί, το κόμμα, αλλά εγώ ξέρετε λέω άλλα». Γι’ αυτό, ας περάσει μέσα στον Κανονισμό ότι η ψηφοφορία για τον προϋπολογισμό της Βουλής θα είναι ονομαστική, για να δούμε τι θα ψηφίζει ο καθένας.
Από εκεί και πέρα, υπάρχουν ορισμένα ζητήματα, τα οποία πρέπει να τα δούμε σοβαρά, διότι η σχέση εκτελεστικής εξουσίας και νομοθετικής εξουσίας είναι καθοριστικό στοιχείο σήμερα και παλαιότερα.
Μου έκανε εντύπωση –γιατί είμαι νέος Βουλευτής- που είδα ότι στο κτήριο της Βουλής υπάρχει Γραφείο του Πρωθυπουργού, δηλαδή της εκτελεστικής εξουσίας. Είδα -και δεν το πίστευα- ότι εδώ είναι εγκατεστημένη η Γραμματεία του Υπουργικού Συμβουλίου. Εγώ φαντάζομαι ότι εδώ είναι μία ανεξάρτητη εξουσία, που έχει τα γραφεία της, έχει τη λειτουργία της και ότι η εκτελεστική εξουσία μπορεί να έχει ένα άλλο κτήριο. Δηλαδή και η παρουσία της εκτελεστικής εξουσίας χρόνια εδώ και του Γραμματέα του Υπουργικού Συμβουλίου χρόνια εδώ και ο ρόλος που παίζει, όπως βλέπουμε κάθε μέρα εδώ, δείχνει ότι είναι εγκλωβισμένη και υποταγμένη η νομοθετική εξουσία στην εκτελεστική εξουσία, πολύ δε περισσότερο στη φάση του μνημονίου. 
Δεν μπορούμε να συζητήσουμε αυτά τα θέματα, εάν δεν δούμε το ζήτημα της χρηματοδότησης των κομμάτων, γιατί έτσι πρέπει να μπουν τα θέματα, ανοιχτά. 
Επομένως τι πρέπει να γίνει -και εμμένω σε αυτό, διότι έχει γίνει μεγάλη κουβέντα- για το ύψος της αποζημίωσης; Άκουσα και την εισήγησή σας. 
Εγώ θα πω αυτό που είπα, ως νέος Βουλευτής, από τις πρώτες στιγμές που ανέβηκα σε αυτό το Βήμα. Είναι άλλο πράγμα τα εργαλεία που πρέπει να μου παρέχει η Βουλή για να μπορώ να ασκήσω το έργο μου και είναι άλλο το θέμα της αποζημίωσης και το ύψος. 
Για να μπορούμε, λοιπόν, εμείς, ως Βουλευτές, κυρίως της  Αντιπολίτευσης -χωρίς να υποτιμώ και το ρόλο του Βουλευτή της Συμπολίτευσης-, πρέπει να έχουμε τα εργαλεία. Όταν, λοιπόν, έχει ο Πρωθυπουργός εκατοντάδες δεκάδες συμβούλους, όταν κάθε Υπουργός έχει τόσους συμβούλους, όταν ο Γενικός Γραμματέας έχει συμβούλους, όταν ο ίδιος Υπουργός έχει τις υπηρεσίες του Υπουργείου του –και σωστά τις έχει-, με ποιους όρους και προϋποθέσεις θα ασκηθεί σοβαρός έλεγχος από τους Βουλευτές; Επομένως θέλουμε τα εργαλεία, για να μπορούμε να ασκήσουμε έλεγχο.
Να πάω και ένα βήμα παραπέρα; Ας το σκεφθούμε ενδεχομένως, οι της Αντιπολίτευσης να έχουν πιο αυξημένα εργαλεία, για να μπορούν να ελέγχουν την Κυβέρνηση. Υπάρχουν θεσμοί στον κόσμο που πολλές φορές δίνουν μεγαλύτερες εξουσίες στην Αντιπολίτευση, για να ισορροπούνται οι εξουσίες της Κυβέρνησης.
Άρα, λοιπόν, χωρίς συνεργάτες δεν μπορείς να προχωρήσεις. Χωρίς τους μετακλητούς δεν μπορείς να προχωρήσεις. Κάποιοι θα ήθελαν να μην έχουμε ούτε γραφεία. Με αυτές τις προϋποθέσεις, όμως, εγώ πιστεύω ότι οι πρώτοι που βάζουν αυτά τα ζητήματα είναι η ίδια η εκτελεστική εξουσία, είναι δυνάμεις εκτός του Κοινοβουλίου. Το Κοινοβούλιο, για να δουλέψει, πρέπει να έχει αυτά τα εργαλεία. Εκεί θέλουμε σημαντικό ρόλο και θέλουμε σημαντική ενίσχυση. 
Θέλετε να σας φέρω ένα παράδειγμα; Υπάρχει ένας αριθμός αποσπασμένων που έχουν οι Βουλευτές. Έχει ένα κοστολόγιο. Μπορεί –λέω μπορεί- αυτό το ποσό –και το έχουν πει μερικοί συνάδελφοι- που εκτιμάται ότι πληρώνει το κράτος για τους αποσπασμένους να μη δίνεται στους αποσπασμένους -να μην έχουμε αποσπασμένους- και να έχουμε τη δυνατότητα, αντί αυτού, του ποσού με διαδικασίες της Βουλής να έχουμε περισσότερους νέους επιστήμονες που να συνδράμουν στο δικό μας έργο. Σας δίνω εναλλακτικές προτάσεις και λύσεις. 
Έρχομαι τώρα στο θέμα της βουλευτικής αποζημίωσης. 
Κύριε Πρόεδρε, γιατί ο ελληνικός λαός αυτήν τη στιγμή θέτει πάρα πολλά ζητήματα; Σε ποια φάση βρίσκεται το ελληνικό Κοινοβούλιο; Το ελληνικό Κοινοβούλιο, δυστυχώς, όσο περνάει ο καιρός, αλλά ειδικότερα στη φάση του μνημονίου, έχει απαξιωθεί. Το ξέρετε καλά, σας το έχουμε πει πενήντα φορές. Όταν εδώ έρχεται η τρόικα και λέει –και το δέχεστε εσείς- να φέρει ο Υπουργός Οικονομικών ένα κείμενο νόμου εξακοσίων σελίδων και να το πάει στην επιτροπή σε μία μέρα και την άλλη μέρα να το φέρει εδώ για να ψηφιστεί και με ένα άρθρο, αυτό απαξιώνει –ναι ή όχι;- το ρόλο του Κοινοβουλίου;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42844"," Με ένα άρθρο!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θέλετε να σας πω τι λένε στα καφενεία; Αφού εξακόσιες σελίδες δεν προλαβαίνετε καν να τις διαβάσετε σε μία μέρα και τις ψηφίζετε, αφού δεν ανατρέπετε ποτέ τις αποφάσεις της τρόικας, τι τον θέλετε το συνεργάτη; Αυτά λένε. Γίνεται πλέον πέρασμα στο αντικοινοβουλευτικό πεδίο, διότι υπάρχει αντικοινοβουλευτικός λόγος από τα αντικοινοβουλευτικά κόμματα, αλλά τα κοινοβουλευτικά κόμματα με τη λειτουργία τους εδώ, με τις πράξεις νομοθετικού περιεχομένου, απαξιώνουν συνεχώς το Κοινοβούλιο. 
Επομένως τα ίδια τα μνημονιακά κόμματα υπονομεύουν τον κοινοβουλευτισμό κι έτσι παράγεται μία αντίδραση στον κόσμο.
 Υπάρχει κι ένα επιπλέον στοιχείο, κύριε Πρόεδρε. Οι μνημονιακές αποφάσεις που παίρνει το Κοινοβούλιο έχουν φτωχοποιήσει ενάμισι εκατομμύριο Έλληνες και τους έστειλαν στην ανεργία και διέλυσαν την κοινωνική συνοχή. Ξέρετε τι ρωτούν; Μα, αφού πήρατε 210 δισεκατομμύρια ευρώ δάνεια σε τρία χρόνια, γιατί κλείνουν τα μαγαζιά στο Ηράκλειο της Κρήτης; Γιατί κλείνουν τα μαγαζιά στην Αθήνα; Πού πάμε;
Επομένως δεν είναι μόνο ότι ο κόσμος βλέπει στο διαδικαστικό μέρος να μην τηρούνται ούτε καν τα προσχήματα. Έγινε μία ψηφοφορία κι εμείς θεωρούμε ότι την κερδίσαμε στην ένσταση αντισυνταγματικότητας του μεσοπρόθεσμου. Εκτιμήθηκε από το Προεδρείο ότι δεν έγινε αυτό. Ακόμη κι από αυτό, που το έδειξαν σε βίντεο, βγάζει ένα συμπέρασμα ο κόσμος. Έξω από τα διαδικαστικά, όμως, υπάρχει και το ουσιαστικό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Όταν ένα Κοινοβούλιο συνεχώς καταβυθίζει την ελληνική κοινωνία στη φτώχεια, αυτόματα δεν θα κοιτάξει μόνο τη διαδικασία ο πολίτης, κοιτάζει πλέον ότι εξαθλιώνεται. Άρα, υπό όρους και προϋποθέσεις, όταν χτυπιέται και ο κοινοβουλευτισμός, δημιουργείται αντικοινοβουλευτικό κλίμα. 
Το θέμα είναι ότι εμείς απέναντι στο αντικοινοβουλευτικό κλίμα ως Ανεξάρτητοι Έλληνες στηρίζουμε τον κοινοβουλευτισμό, επιμένουμε στην τήρηση διαδικασιών και, αν θέλετε, δίνουμε κι άλλη προοπτική για την άμεση δημοκρατία, για τη συμμετοχή των πολιτών, για δημοψηφίσματα, για αλλαγές. 
Υπάρχουν άλλοι, οι οποίοι θα πάνε παρακάτω και θα πουν ότι δεν χρειάζεται καν το Κοινοβούλιο, ας λειτουργεί με άλλο τρόπο μία χώρα, δηλαδή με μη δημοκρατικό τρόπο. Αλλά εδώ σε αυτήν την Αίθουσα υπάρχουν αυτά τα ζητήματα του τρόπου λειτουργίας. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
 Επομένως, αφού είναι έτσι τα ζητήματα δεν θεωρείτε εύλογο να έχει τεθεί στον ελληνικό λαό -κι όχι από τα Μέσα Μαζικής Ενημέρωσης- το ζήτημα του ύψους της αποζημίωσης; Δεν είναι εύλογο πλέον να πουν ότι η αποζημίωση συγκεκριμένου ύψους δεν πρέπει να γίνει χαμηλότερη; Δεν πρέπει να γίνουν οι προϋποθέσεις αλλιώς; 
Αυτό το κεντρικό ζήτημα εμείς το έχουμε θέσει και το θέτουμε.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"42845","  Ολοκληρώστε, παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Άλλα δύο λεπτά, κύριε Πρόεδρε, και τελειώνω.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42846","  Δύο είναι πολλά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Λέμε, λοιπόν, γιατί ανοίχτηκε η συζήτηση, διότι θα καταψηφίσουμε εμείς, θα υπερψηφίσετε εσείς…
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Και καλά θα κάνετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …ότι στην πράξη η κατάσταση θα μείνει η ίδια. Ο κόσμος απ’ έξω θα πει ότι δεν άλλαξε κάτι σήμερα, αύριο, μεθαύριο και αυτοί που διαμαρτύρονταν θα διαμαρτύρονται από αύριο, παρ’ ότι δεν ήρθαν σήμερα να ψηφίσουν και θα κάνουν και κριτική.
Εγώ, λοιπόν, είδα με χαρά διάφορους συναδέλφους να βάζουν το θέμα, που το είχα πει σε ανύποπτο χρόνο, ότι πρέπει το ζήτημα της αποζημίωσης να το δούμε σοβαρά, ότι κατά τη γνώμη μου θα πρέπει αυτός που έχει εκλεγεί βουλευτής, εάν έχει απασχόληση στο δημόσιο τομέα, να παίρνει τα χρήματα που έπαιρνε στη θέση του και απλά δεν θα πηγαίνει εκεί, γιατί είναι εδώ. Η σύνταξη και το ταμείο του θα πηγαίνουν από εκεί και δεν χρειάζεται να παίρνει σύνταξη σε επίπεδο Βουλής. Εξετάστε τι κάνατε και στο παρελθόν, γιατί θα έχετε και δύο ταχύτητες έτσι βουλευτών, με σύνταξη και χωρίς σύνταξη.
Θα πείτε, αυτός που είναι στον ιδιωτικό τομέα τι θα γίνει; Είχα πει μία κουβέντα, μήπως πρέπει να του δώσετε τα 480 ευρώ το μήνα που ψήφισε η Βουλή ως κατώτατο μισθό, για να καταλάβει πώς μπορεί να περάσει κάποιος;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42847","  Με αυτό κλείσατε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κλείνω, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42848","  Τα πήρατε τα δύο λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεκαεπτά λεπτά μίλησε ο συνάδελφος του ΣΥΡΙΖΑ και άλλα τόσα ο κ. Βορίδης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42849","  Όχι, ο κ. Βορίδης πήρε δεκαπέντε λεπτά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παραπάνω πήρε, τα μέτρησα, αλλά να τελειώσουμε. Δεν έχει σημασία αυτό. 
Προσπαθούμε να συμβάλουμε. Υπάρχουν πολλές σκέψεις, κι εμείς, όπως είπαμε, ως Ανεξάρτητοι Έλληνες, θα καταθέσουμε πρόταση. 
Εγώ αυτά που είπα ήταν και προσωπικές σκέψεις και προτάσεις, μια και ανοίχτηκε η συζήτηση και ο διάλογος. Αλλά, κύριε Πρόεδρε -και είναι ευθύνη δική σας πιο πολύ-, αυτό πρέπει να προχωρήσει άμεσα, για να μην πουν οι πολίτες και διάφορες δυνάμεις ότι απλά λέμε πολλά λόγια και δεν κάνουμε τίποτα. Να προχωρήσει με πρωτοβουλία δική σας, με πρωτοβουλία των κομμάτων, για να πάμε σε μία απόφαση σοβαρή, η οποία θα σταθμίσει όλες τις πλευρές σε μία κατεύθυνση κοινοβουλευτική.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42850"," Τα είπατε αυτά. Ολοκληρώσατε τώρα, κύριε συνάδελφε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελευταία σημαντική παρατήρηση που εγώ, τουλάχιστον σαν πανεπιστημιακός, αλλά και πιο πριν, σαν φοιτητής, μπορώ να κάνω. Ο ρόλος της Βιβλιοθήκης της Βουλής είναι σημαντικός, όπως και η δουλειά που γίνεται στο Καπνεργοστάσιο. Εδώ πρέπει να ενισχυθεί, για να μπορούμε εμείς, αλλά κυρίως όσοι παρακολουθούν τα θέματα της Βουλής και της ιστορίας του κοινοβουλευτισμού να έχουμε σημαντική βοήθεια.
Με αυτούς τους όρους και προϋποθέσεις, καταψηφίζουμε και τον απολογισμό και τον προϋπολογισμό.
Κύριε Πρόεδρε, σας ευχαριστώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42851"," Βέβαια, ο καθένας μας θα μπορούσε να είναι εις θέση να ζητήσει ενίσχυση, όπως ζητήσατε εσείς τώρα για τη Βιβλιοθήκη της Βουλής. Εγώ, παραδείγματος χάριν, θα μπορούσα να ζητήσω ενίσχυση, γιατί, όπως ξέρετε, ασχολούμαστε με την Προεδρία από 1-1-2014…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Με κόψατε. Θα το έλεγα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42852"," Θα το λέγατε και αυτό; Ωραία! Έπρεπε να το πείτε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα το έλεγα, αλλά με κόψατε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42853"," Από 1-1-2014, λοιπόν, και έχουμε έναν πολύ λιτό προϋπολογισμό για αυτό το θέμα. Θα κάνουμε μια πολύ λιτή Προεδρία, αλλά μπορώ να πω ότι θα είναι και καλή Προεδρία.
Έχετε το λόγο, κύριε Ματθαιόπουλε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42854"," Ευχαριστώ, κύριε Πρόεδρε.
Είχα σκοπό να ξεκινήσω τελείως διαφορετικά την εισήγησή μου για το εν λόγω ζήτημα, για το προσχέδιο του προϋπολογισμού της Βουλής, αλλά, ως Κοινοβουλευτικός Εκπρόσωπος, έχω το δικαίωμα να επανέλθω σε κάποια ζητήματα, τα οποία τέθηκαν διεξοδικώς πριν από μένα από τον ίδιο τον Πρόεδρο της Βουλής. Χωρίς να κάνω λόγο επί προσωπικού, επικαλούμαι το γεγονός ότι εμφανίστηκε ο τελευταίος ανενημέρωτος γύρω από κάποια ζητήματα που άπτονται της κοινοβουλευτικής διαδικασίας, του Συντάγματος των Ελλήνων και του Κανονισμού της Βουλής.
Πριν, όμως, επανέλθω σε αυτά τα πολύ σημαντικά ζητήματα, θα ήθελα να αποδομήσω ένα προς ένα κάποια ενδεικτικά επιχειρήματα που επικαλέστηκε εδώ πέρα, για να ακουστεί και μια αντίθετη, τεκμηριωμένη, άποψη. Πρώτον, είδαμε τον Πρόεδρο της Βουλής να δικαιολογεί με πολύ μεγάλη άνεση ότι οι Βουλευτές, πόσω δε μάλλον οι Βουλευτές περιφέρειας, έχουν επαυξημένες δαπάνες και έξοδα, κάτι το οποίο, ναι, πράγματι είναι λογικό.
Μακάρι, όμως, η Κυβέρνηση και το Υπουργείο Οικονομικών, πολύ περισσότερο, να έδειχναν την ίδια ευαισθησία για τις δαπάνες του Έλληνα φορολογούμενου και της Ελληνίδας, που ζουν κάτω από ένα καθεστώς φτώχειας, ανέχειας, εν μέσω μιας μνημονιακής κρίσης. Κάτι τέτοιο όχι μόνο δεν έγινε ποτέ, αλλά, χρόνο με το χρόνο, λέμε ότι το μνημόνιο είναι μονόδρομος. Άρα, ως εκ τούτου, ο Έλληνας και η Ελληνίδα πρέπει να ζουν χρόνο με το χρόνο και πιο δύσκολα οικονομικά. Για τους Βουλευτές κάτι τέτοιο φυσικά και δεν ισχύει.
Ειπώθηκε, επίσης, το εξής εξοργιστικό, ότι η αποζημίωση είναι αποζημίωση και όχι μισθός. Εδώ συμφωνούμε. Διότι, σήμερα, «μισθός» στην Ελλάδα νοούνται τα 300 ευρώ, ενώ αποζημίωση νοούνται τα 5.000 ευρώ, 10.000 ευρώ, 15.000 ευρώ το μήνα. Άρα, πράγματι, άλλο είναι η αποζημίωση, άλλο είναι ο μισθός. Όμως, όταν λέτε ότι δεν θεωρείται δεδομένη η αποζημίωση για έναν Βουλευτή, ότι δηλαδή καθένας από εμάς μπορεί να εκλέγεται για ένα χρόνο, για δύο χρόνια ή για πέντε χρόνια και μετά μπορεί να χάσει την αποζημίωση, τι έχετε να πείτε στον απλό κόσμο, που ο μισθός του μισθωτού δεν θεωρείται δεδομένος, που το επίδομα του εκάστοτε δικαιούχου δεν θεωρείται δεδομένο ή που η σύνταξη του συνταξιούχου δεν θεωρείται δεδομένη; Για ποιο λόγο, δηλαδή, διαχωρίζουμε τους εαυτούς μας ως εκπροσώπους των ανθρώπων εκείνων, που ζουν σε ένα καθεστώς αβεβαιότητας, που -ας μη γελιόμαστε- ως επί το πλείστον κανείς εδώ πέρα δεν έχει αντιμετωπίσει κατά τη διάρκεια της κοινοβουλευτικής του θητείας;
Ειπώθηκε, μάλιστα, ότι, αν προβούμε σε μείωση μισθών -γιατί ακούστηκε από πολλούς το επιχείρημα αυτό, ότι δεν μπορούμε εν μέσω κρίσης να ζητάμε μείωση των μισθών των Βουλευτών- αυτό αυτομάτως θα φέρει και την κατάργηση των συνόρων των εξουσιών. Αυτό το είπατε εσείς.
Θα επαναλάβω -γιατί διαβάστηκε δύο φορές αυτό το επίμαχο σημείο- ότι η κατάργηση των εξουσιών έχει γίνει από τον ίδιο τον Πρωθυπουργό. Επαναλαμβάνω και διαβάζω αυτολεξεί επί τρίτη φορά την παρέμβαση του Πρωθυπουργού στη δικαιοσύνη, ο οποίος κατά τη διάρκεια συνέντευξης είπε το εξής: «Εγώ είμαι εδώ δεκαπέντε μήνες. Ελέγχω τη δικαιοσύνη; Να σας το πω έτσι. Μπορούσα να κάνω ένα τηλέφωνο και να πω «παρακαλώ, πείτε τους να τους κρατήσουν»; Είδατε ότι δεν συνέβη αυτό, τουλάχιστον στην αρχή». Αυτά είναι τα λόγια του Πρωθυπουργού της χώρας, που επιβεβαιώνουν αυτό που έλεγε η Χρυσή Αυγή, ότι υπήρχαν πολιτικές πιέσεις και παρεμβάσεις από πολιτικά πρόσωπα -εν προκειμένω, από τον Πρωθυπουργό της χώρας- για κατάργηση των συνόρων των εξουσιών. Η εκτελεστική, η νομοθετική και η δικαστική εξουσία έχουν πολτοποιηθεί από την Κυβέρνηση Σαμαρά.
Επομένως, δεν ευσταθεί το επιχείρημα ότι, αν μειώσουμε τους μισθούς των Βουλευτών, θα πέσουμε στο επίπεδο ενός βοηθού πρέσβη. Μια παρένθεση θέλω να κάνω εδώ: Δεν μιλήσαμε για βοηθό πρέσβη. Μιλήσαμε για το μισθό του πρέσβη, ο οποίος ανέρχεται περίπου στα 1.800 με 1.900 ευρώ.
Όμως, δεν έχει σημασία αυτό, σημασία έχει η νοοτροπία. Δεν είναι, λέει, ένας απλός δημόσιος υπάλληλος ο Βουλευτής, όπως είναι ο πρέσβης. Ο πρέσβης έχει ένα λειτούργημα: Εκπροσωπεί το έθνος. Όμως, αν έχετε μια νοοτροπία για ένα τέτοιο σημαντικό λειτούργημα, όπως αυτό του πρέσβη, που εκπροσωπεί την Ελλάδα σε καίρια ζητήματα, τότε δεν είναι απορίας άξιο το γεγονός ότι σε όλα τα εθνικά ζητήματα έχουμε υποστεί ταπεινωτικές εθνικές ήττες.
Όμως επανέρχομαι σε κάτι πολύ σημαντικό, γιατί κάποιοι έκαναν λόγο –μάλλον από σας το άκουσα προηγουμένως, δεν έχει σημασία- για την παρακράτηση φόρου.
Ακούστηκε το επιχείρημα ότι δεν είναι ανάγκη να μαλώνουμε μεταξύ μας κι ότι όποιος θέλει να μην παίρνει επτά χιλιάδες ευρώ το μήνα, να πάει στο ταμείο και να πει ότι θέλει να παρακρατηθούν υπέρ κόμματος περίπου τα πέντε χιλιάδες ευρώ και όλα τα υπόλοιπα να τα κρατάει σαν αποζημίωση Βουλευτή.  
Στη δική μας περίπτωση αυτό έγινε εξ αρχής, αλλά με μια σημείωση: Ότι η παρακράτηση υπέρ κόμματος –το 20% περίπου, που ανέρχεται σε είκοσι χιλιάδες ευρώ το μήνα, ενδεχομένως και παραπάνω- δεν έχει επιστραφεί στο κόμμα. Για έξι ολόκληρους μήνες -μιλάμε για εκατοντάδες χιλιάδες ευρώ- δεν έχει επιστραφεί στη Χρυσή Αυγή το ποσό που δικαιούται να πάρει. Αυτό, πρώτον, είναι αντισυνταγματικό και δεύτερον, δεν έχει αιτιολογηθεί. 
Επομένως, δείτε ότι όταν εμείς ζητάμε την παρακράτηση υπέρ κόμματος, ναι μεν γίνεται δεκτή, αλλά το ποσό δεν επιστρέφεται. Και γιατί δεν επιστρέφεται; Γιατί τα χρήματα αυτά, όταν τα έχουμε στην τσέπη μας, τα μετατρέπουμε σε τρόφιμα για τον ελληνικό λαό που πεινάει, ενώ αν μείνουν στα δικά σας ταμεία και στη δικιά σας τσέπη, θα γίνουν τόκοι για τους τοκογλύφους που εκβιάζουν κάθε τόσο την Ελλάδα. 
Κλείνω, με τα σχόλιά μου σε ό,τι αφορά στους άδικα προφυλακισμένους συναγωνιστές. Εμείς είπαμε το εξής απλό: Δεν μας ενδιαφέρουν τα προνόμια των προφυλακισμένων Βουλευτών σε ό,τι αφορά στο τηλέφωνό τους ή το αν θα πληρώνουν διόδια. Μας ενδιαφέρει το δικαίωμά τους να ψηφίζουν ως εν ενεργεία Βουλευτές που δεν έχουν στερηθεί τα πολιτικά τους δικαιώματα. Όταν η Βουλή αρνείται σε τρεις εν ενεργεία Βουλευτές, που είναι άδικα προφυλακισμένοι για μια υπόθεση που δεν έχει τελεσιδικήσει, να ψηφίσουν για τη δεύτερη κατά σημαντικότητα κοινοβουλευτική διαδικασία, τότε δεν μπορούμε να λέμε ότι η Βουλή εκτελεί το έργο της ως οφείλει. Γι’ αυτό το λόγο θα προσφύγουμε στο Συμβούλιο της Ευρώπης και όχι για οποιαδήποτε χρηματικά ή άλλης φύσεως προνόμια, όπως λάθος ειπώθηκε. 
Επιστρέφω τους χαρακτηρισμούς κάποιου Βουλευτή που ρώτησε –ίσως θέλοντας να προκαλέσει, μη έχοντας τι άλλο να πει- πόσα δηλώνουμε στην εφορία. Πρέπει να βάλουμε κάποια πράγματα σε τάξη επιτέλους! Εμείς έχουμε πει εξαρχής ότι είμαστε διατεθειμένοι από την πρώτη ημέρα, αλλά και πριν γίνουμε Βουλευτές, να φέρουμε τις φορολογικές μας δηλώσεις και να τις συγκρίνουμε με δηλώσεις Βουλευτών άλλων κομμάτων, να κάνουμε τη σύγκριση και να την βγάλουμε «στον αέρα». Μιλήσαμε με στοιχεία από αυτό εδώ το Βήμα. Δεν ήμουν εγώ ομιλητής, αλλά άλλος συναγωνιστής. Δεν έχει σημασία αυτό. Σημασία έχει ότι όταν ακούστηκαν τα πρώτα νούμερα, πρώτη η Νέα Δημοκρατία δημιούργησε θέμα και δεν άφησε τον ομιλητή να ολοκληρώσει την πρόταση. Αυτό που εκείνος ο ομιλητής είπε ήταν το εξής απλό, ότι ο Βουλευτής απολαμβάνει πάρα πολλά και εξοργιστικά προνόμια, τη στιγμή που η ελληνική κοινωνία βουλιάζει κάτω από τα χρέη που δεν δημιούργησε η ίδια.
Όσον αφορά το πόσα δηλώνουμε, έχει αποφανθεί και το Σώμα Δίωξης Οικονομικού Εγκλήματος, που δεν βρήκε κανένα επιλήψιμο στοιχείο. Κάντε το ίδιο για τα κόμματά σας, δικαιολογήστε πώς χάθηκαν εκατόν πενήντα εκατομμύρια από το ΠΑΣΟΚ, δικαιολογήστε πώς σε κάθε πτέρυγα της Βουλής υπάρχει τουλάχιστον ένας πολιτικός ο οποίος έχει ξεχάσει να δηλώσει περίπου ένα εκατομμύριο ευρώ και μετά ασχοληθείτε με τα οικονομικά της Χρυσής Αυγής.  
Επανέρχομαι στον εν λόγω προϋπολογισμό που πράγματι κινείται στα ίδια πλαίσια με τον κρατικό προϋπολογισμό που συζητήσαμε προ μηνών και διέπεται από τη φιλοσοφία της περικοπής των δαπανών, η οποία εν μέρει μπορεί να είναι πράγματι δικαιολογημένη, γιατί δεν μπορεί ένα κράτος να συνεχίζει να είναι σπάταλο, όταν ψάχνει να βρει κάποια έσοδα ή κάποιους πόρους για να καλύψει  δάνεια, τα οποία έχει υποχρέωση να ξεπληρώσει. Οι μειώσεις αυτές ανέρχονται περίπου στο 4,6% και σε νούμερα μιλάμε ότι από τα εκατόν σαράντα οκτώ εκατομμύρια έχουμε πέσει στα εκατόν σαράντα ένα εκατομμύρια ευρώ. 
Οι μειώσεις αυτές, όμως, αφορούν –προσέξτε- τομείς όπως η ενέργεια, η καθαριότητα, η διαφήμιση, οι εκτυπώσεις βιβλίων, τα μισθώματα κτηρίων και οι μισθοί των υπαλλήλων της Βουλής. Πουθενά δεν υπάρχει έστω και η παραμικρή πρόβλεψη για τις μειώσεις των μισθών των Βουλευτών. Και κάναμε λόγο προηγουμένως για ποιο λόγο γίνεται αυτό. 
Ας κάνουμε όμως μια σύγκριση που παρουσιάζει ιδιαίτερο ενδιαφέρον. Η Βουλή απασχολεί περίπου χίλιους τετρακόσιους υπαλλήλους. Σαν βασικό μισθό για το 2014 η Βουλή θα δαπανήσει το ποσό των είκοσι εκατομμυρίων τριακοσίων εβδομήντα τριών χιλιάδων ευρώ. Για τριακόσιους Βουλευτές, που δεν αντιστοιχούν καν στο ένα τέταρτο του συνόλου από τους χίλιους τετρακόσιους, για αποζημίωση –που σημαίνει ότι δεν συμπεριλαμβάνονται οι ατέλειες, τα επιδόματα κ.ο.κ- θα πληρώσει είκοσι εκατομμύρια εννιακόσιες πενήντα δύο χιλιάδες ευρώ. Δηλαδή, για τριακόσια άτομα, έναντι χιλίων τετρακοσίων, η Βουλή θα δαπανήσει εξακόσιες χιλιάδες ευρώ παραπάνω. Αυτό το θεωρείτε δίκαιο; 
Προχωράμε: Πόσο θα φορολογηθεί ο Βουλευτής και πόσο ο υπάλληλος της Βουλής και ο κάθε μισθωτός; Προσέξτε: Από την αποζημίωση ενός Βουλευτή θα φορολογηθεί μόνο το 75%, όταν όλος ο υπόλοιπος κόσμος θα φορολογηθεί από το πρώτο ευρώ. Δείτε πόσα έσοδα θα πάρετε από τους μισθωτούς, από τους υπαλλήλους και πόσα έσοδα θα κερδίσει το κράτος από τριακόσιους Βουλευτές που κοστίζουν περισσότερο στον κρατικό προϋπολογισμό. Αυτό από μόνο του είναι  παράλογο, παράδοξο και δεν υπάρχει καμμία λογική εξήγηση που να εξηγήσει πώς με τέτοιο τρόπο κάποιοι νομοθετούν.
Έχω φτιάξει ένα παράδειγμα που κατ’ αντιστοιχία μπορεί ο καθένας από εσάς να το επιβεβαιώσει. Ένας μισθωτός που έχει εισόδημα 18.000 ευρώ ετησίως, θα φορολογηθεί τόσο, ώστε να αντιστοιχεί στο μισθό ενός Βουλευτή που παίρνει 85.000 ευρώ. Αυτό ονομάζεται «δίκαιο φορολογικό σύστημα», «πάταξη της φοροδιαφυγής», «ίση ευκαιρία και ίσο δικαίωμα στο να μπορώ να πληρώνω με όσα έχω». Το αφήνω στην κρίση του καθενός.
Σε ό,τι αφορά τα επιδόματα, τις ατέλειες και τη συμμετοχή στις επιτροπές, εδώ υπάρχει μία πρόβλεψη για δαπάνη περίπου 30 εκατομμυρίων ευρώ το χρόνο. Πέρα από την όποια οικονομική διαδικασία, αυτά τα χρήματα θα μπορούσαν να χαρακτηριστούν ότι είναι «μαύρα», για τον απλούστατο λόγο ότι όταν παίρνεις ένα επίδομα και δεν το φορολογείς, αυτά τα χρήματα στην αγορά ονομάζονται «μαύρα». 
Αυτό ισχύει ακόμα περισσότερο για κάποια επιδόματα. Ας πάρουμε για παράδειγμα ένα απλό επίδομα, το επίδομα ενοικίου που οι περισσότεροι παίρνουν εδώ ως Βουλευτές περιφέρειας. Η Βουλή σού χορηγεί 1.000 ευρώ, χωρίς να σε ρωτά πόσα ξοδεύεις για το ενοίκιό σου. Δηλαδή, αν εσύ μισθώνεις ένα ακίνητο για 300 ευρώ ή 400 ευρώ, τα υπόλοιπα 600 ευρώ δεν εμφανίζονται πουθενά, είναι «μαύρα» και τα ξοδεύεις όπως θέλεις. Κάντε τον πολλαπλασιασμό και δείτε πόσα ξοδεύει η Βουλή για τέτοιες δαπάνες.
Επειδή δεν έχω αρκετό χρόνο, θα ολοκληρώσω σιγά-σιγά, λέγοντας το εξής: Θέλω επιτέλους να διευθετηθεί ένα ζήτημα, το οποίο είχαμε φέρει πολλάκις σ’ αυτήν εδώ την Αίθουσα και αφορά τη συμμετοχή στα Θερινά Τμήματα, στις επιτροπές. Το Προεδρείο είχε πει ότι δεν προβλέπεται να πληρώνεται ο Βουλευτής στα Θερινά Τμήματα στις επιτροπές και συμφωνούμε σ’ αυτό, γιατί είναι υποχρέωσή μας και δικαίωμά μας να συμμετέχουμε στην επιτροπή για θέματα που ο καθένας επιλέγει. 
Όμως, στον προϋπολογισμό υπάρχει μία πρόβλεψη για 1,5 εκατομμύριο ευρώ το χρόνο. Άρα, αυτό σημαίνει ότι οι επιτροπές θα πληρώνονται. 
Για να μην κουράζω με διάφορα τεχνικά ζητήματα, θα πω αυτά που προτείνει η Χρυσή Αυγή. Ζητάμε την κατάργηση όλων των προνομίων, για τον απλούστατο λόγο ότι ο ελληνικός λαός μας έχει ψηφίσει για να τον εκπροσωπούμε και όχι για να απολαμβάνουμε προνόμια τα οποία είναι προκλητικά. 
Τα ίδια τα νούμερα που παρουσιάζονται στο προσχέδιο του προϋπολογισμού, είναι από μόνα τους προκλητικά. Έξω, στην ελληνική κοινωνία, αν μιλήσετε με κάποιον και του πείτε «εγώ πληρώνομαι με 7.000 ευρώ το μήνα και εσύ παίρνεις 400 ευρώ και πρέπει να είσαι χαρούμενος μ’ αυτό», αυτό από μόνο του είναι μία μεγάλη πρόκληση. 
Πρέπει να ξέρετε ότι για μας, άσχετα με το ότι μας κατηγορείτε, ο εθελοντισμός, αυτό που εμείς ονομάζουμε «να υπηρετείς την πατρίδα σου», δεν αποτιμάται σε χρήμα, αλλά σε ποιότητα έργου. Όταν βλέπουμε κάποιους πρώτοι να υπερασπίζονται το δικαίωμά τους να πληρώνονται με τέτοια εξοργιστικά ποσά, αυτό σημαίνει για μας ότι αυτοί δεν είναι εθελοντές, αλλά άτομα τα οποία θέλουν να κρατήσουν τη θέση τους, για να απολαμβάνουν αυτά τα εξοργιστικά βουλευτικά προνόμια.
Ευχαριστώ.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"42855"," Εσείς τα παίρνετε από τη νύχτα. Δεν πειράζει.","ΔΗΜΗΤΡΙΟΣ ΚΥΡΙΑΖΙΔΗΣ",263
"42856"," Ορίστε;","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"42857"," Τα παίρνετε από τη νύχτα.","ΔΗΜΗΤΡΙΟΣ ΚΥΡΙΑΖΙΔΗΣ",263
"42858"," Δεν σας άκουσα.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"42859"," Παρακαλώ, όχι διάλογο.
Το λόγο έχει ο Κοινοβουλευτικός Εκπρόσωπος της ΔΗΜΑΡ κ. Βασίλειος Οικονόμου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42860"," Ο προϋπολογισμός και απολογισμός του Κοινοβουλίου είναι πραγματικά μία ιδιαίτερη διαδικασία. Δεν είναι ο προϋπολογισμός και απολογισμός μίας κλασικής δημόσιας υπηρεσίας ή ενός οργανισμού. Υπ’ αυτήν την έννοια θέλει ιδιαίτερη προσέγγιση και καλύτερη γνώση των πραγμάτων.
Βέβαια, σ’ αυτές τις δύσκολες και ύποπτες εποχές, για να μην υπεισέρχεται ο προηγούμενος λόγος, ένας λόγος δηλαδή καθαρά ισοπεδωτικός –υποκριτικός και δόλιος, θα έλεγα εγώ- θα πρέπει να γίνεται μία συζήτηση ανοιχτή και καθαρή και να ξέρει ο καθένας τι επιδιώκει μέσα απ’ αυτή τη συζήτηση.
Κύριε Πρόεδρε, πραγματικά, όπως καταλαβαίνετε, η συζήτηση για τον προϋπολογισμό και απολογισμό του Κοινοβουλίου αναγκαστικά σε βάζει στον πυρήνα του προβλήματος που λέγεται «δημοκρατικό πολίτευμα». Άλλωστε, το Κοινοβούλιο είναι η καρδιά του πολιτεύματος. Εκ των πραγμάτων, λοιπόν, δεν μπορείς να κάνεις μία τεχνοκρατική και μόνο προσέγγιση, δηλαδή να αναλύσεις το κείμενο το οποίο ετέθη –έσοδα και έξοδα- αν υπάρχει πλεόνασμα ή αν έχει γίνει, τέλος πάντων, μία χρηστή διαχείριση. 
Γι’ αυτά τα θέματα, πραγματικά, η Δημοκρατική Αριστερά δεν θέτει ζητήματα και θεωρεί ότι και αυτός ο προϋπολογισμός συνολικά, αν τον έβλεπες έτσι ξεκομμένα, αντανακλά στο πνεύμα της εποχής, δηλαδή στην ανάγκη δημοσιονομικής προσαρμογής, περικοπών, συστολής.
Όμως –αρχίζουμε τα «αλλά» και τα «όμως»- όταν μιλάμε για το Κοινοβούλιο, δηλαδή το θεσμό της νομοθετικής εξουσίας, μπαίνουν μέσα κι άλλα ζητήματα, τα οποία έθεσαν και οι προηγούμενοι συνάδελφοι.
Αλήθεια, η συζήτηση για τη βουλευτική αποζημίωση θα γίνει μηχανιστικά, θα την πιάσουμε σε επίπεδο καφενέ;  Θα κάνουμε δηλαδή συζήτηση σχετικά με το  πόσα βγάζει ένας Βουλευτής και τι λογαριασμό έχει στην τράπεζα; Άκουσα εδώ προηγουμένως την κ. Ξηροτύρη να λέει ότι υπήρξε συνάδελφος που έβγαλε το βιβλιάριο της τραπέζης και είπε ότι δεν έχει λεφτά. Φυσικά, δεν θα γίνει με τέτοιο τρόπο η συζήτηση.
Όμως, προσέξτε. Πρέπει να δούμε το γενικό πνεύμα της εποχής. Κι αυτό όχι γιατί θέλουμε να «πιάσουμε στασίδι» στα μέσα ενημέρωσης ή στην καλή διάθεση του ελληνικού λαού, αλλά γιατί ως λαϊκοί αντιπρόσωποι πρέπει να είμαστε σίγουροι και να έχουμε μία εικόνα για το ποιο είναι το κλίμα αυτή τη στιγμή στον ελληνικό λαό.
Κάποιοι λένε ότι ο Βουλευτής είναι ο υπηρέτης του λαού. Εγώ πιστεύω ότι ο Βουλευτής δεν πρέπει να είναι υπηρέτης του λαού, ούτε καν εκπρόσωπος. Είναι ο λαϊκός αντιπρόσωπος, ο οποίος έρχεται εδώ ως φορέας της νομοθετικής εξουσίας και θα πρέπει να ξεκαθαρίσει με παρρησία και καθαρότητα ποιες είναι οι δικές του προτάσεις και θέσεις. 
Το έργο του Βουλευτή είναι πολύ σημαντικό. Είναι ο κοινοβουλευτικός έλεγχος και το νομοθετικό έργο. Ξέρετε ότι αν ρωτήσετε τον μέσο Έλληνα θα σας πει ότι κυβερνάει ο Βουλευτής; Ο μέσος Έλληνας, και πανεπιστημιακής εκπαιδεύσεως να είναι, πιστεύει ότι κυβερνά ο Βουλευτής. Την ίδια στιγμή που η διάκριση των τριών εξουσιών είναι δυσδιάκριτη, θεωρεί ότι εγώ κυβερνάω τη ΔΕΗ, για παράδειγμα. Δεν μπορείς να του εξηγήσεις ή δεν θέλαμε μέχρι τώρα να του εξηγήσουμε.
Θα πω και ένα σχόλιο για τον Βουλευτή που είναι «καλοχαιρέτας». Ο ρόλος του Βουλευτή είναι να λύνει τα πάντα ή πρέπει να είναι νομοθέτης; Γιατί δυστυχώς, πολλές φορές παίξαμε και έπαιξαν πάρα πολλοί το ρόλο του «καλοχαιρέτα». Άρα, θέλει άλλου είδους αντιμετώπιση. 
Άρα, ο Βουλευτής δεν είναι ο διοικητής της ΔΕΗ, δεν είναι Υπουργός και δεν είναι όλα αυτά που σημαίνουν εκτελεστική εξουσία.  Πρέπει να το καταλάβει, όμως, ο μέσος πολίτης. 
Υπάρχουν δημόσιοι, κρατικοί λειτουργοί οι οποίοι παίρνουν πολλά περισσότερα από τον Βουλευτή και δεν τους ξέρει κανένας. Δεν είναι αντιπρόσωποι. Είναι οι πρόεδροι, οι διοικητές θυγατρικών οργανισμών με παχυλούς μισθούς, με ωραιότατα αυτοκίνητα, με ωραίες συνοδείες, με τρυφηλή ζωή. Τους ξέρει κανένας; Κανένας. 
Αυτή η νομενκλατούρα κυβερνά τη χώρα, κύριε Κουκουλόπουλε, η πλούσια αμειβόμενη, και ουδείς ασχολείται. Ουδείς από ποιον; Από τον ελληνικό λαό, που θα έπρεπε με αυτούς να είναι αυστηρός. Ξέρετε γιατί ασχολείται με εμάς; Όχι γιατί μας έχει κάθε μέρα μπροστά του και στα πόδια του, αλλά γιατί αρεσκόμεθα να πουλάμε και εμείς εξουσία, που δεν έχουμε και δεν μας αναλογεί. 
Ο Βουλευτής δεν έχει εκτελεστική εξουσία. Όμως, κύριε Πρόεδρε, φοβούμαι ότι πολλοί πήγαιναν στο καφενείο και πούλαγαν και τέτοια εξουσία. Άρα, όλα αυτά τα χρόνια διαμορφώθηκε η εντύπωση ότι για όλα ο Βουλευτής κανονίζει. Όχι, δεν είναι έτσι. Και όταν περνάς τέτοια αντίληψη, πραγματικά «θα τα λουστείς». Δεν μπορεί πλέον ο μέσος πολίτης να διακρίνει ποια είναι η εκτελεστική εξουσία, ποια είναι η νομοθετική, για να μην πούμε την πιο απλή διάκριση, που είναι η δικαστική.
Εμείς ως Δημοκρατική Αριστερά πιστεύουμε ότι η αμοιβή, η αποζημίωση του Βουλευτού είναι υψηλή και πρέπει να μειωθεί. Θεωρούμε ότι πρέπει να μην αμείβεται η συμμετοχή στις επιτροπές. Αυτά τα οποία λαμβάνει ένας Βουλευτής είναι αρκετά και οι  επιτροπές είναι ένα έργο, το οποίο είναι μέσα στη διαδικασία της Βουλής και δεν πρέπει να αμείβεται η συμμετοχή σε αυτές.
Θα μου πείτε: τι σημαίνει αυτό στο αντίστοιχο κονδύλιο για τον προϋπολογισμό; Δεν είναι μεγάλο το ποσό. Όμως, συμβολικά, ας μην λαμβάνουμε αποζημίωση για τις επιτροπές. 
Πόση πρέπει να είναι η μείωση της βουλευτικής αποζημίωσης; Πρέπει να είναι τέτοια ώστε να αντανακλά τη γενικότερη δύσκολη κατάσταση της χώρας. 
Φέτος το «μηδέν μείωση» δεν ήχησε όμορφα. Γι’ αυτό άλλωστε και δεν θα ψηφίσουμε τον προϋπολογισμό. Κι αυτό, όχι γιατί βάζουμε ζητήματα, όπως σας είπα στην αρχή, για το αν γίνεται μία χρηστή διαχείριση. Πιστεύουμε ότι η διοίκηση επί των ημερών σας είναι μία καλή διοίκηση.
Όμως, πιστεύουμε και θέλουμε από αυτή τη Βουλή να βγει ένα μήνυμα και αυτή τη χρονιά, γιατί και αυτή η χρονιά θα είναι δύσκολη για τον ελληνικό λαό. 
Από εκεί και μετά, όσον αφορά τα προνόμια, εμείς πιστεύουμε ότι τα λεγόμενα ή τα πράγματι υπαρκτά προνόμια ερεθίζουν τη λαϊκή φαντασία όταν δεν είναι ξεκάθαρα. Έρχονται εδώ κάποιοι στο Βήμα και μιλάνε για 15.000-20.000 ευρώ αμοιβές του Βουλευτού, για να πάνε πίσω στις περιφέρειές τους και να πούνε «αυτοί παίρνουν 15.000-20.000 ευρώ το μήνα και εσύ παίρνεις 500 ευρώ το μήνα». Μάλιστα, τώρα πήγαν να βάλουν ζιζάνια μεταξύ των Βουλευτών και των υπαλλήλων. Είναι κλασική δόλια συμπεριφορά. 
Εμείς, λοιπόν, λέμε το εξής. Λέμε ότι όπως και να έχει, η προσπάθεια για να στηριχθεί το έργο του Βουλευτού θα πρέπει να υπάρχει. Όμως, δεν πρέπει να υπερβαίνει την κλασική λειτουργία του δημόσιου λειτουργού, του λαϊκού αντιπροσώπου, ο οποίος θα πρέπει να προσεγγίζει τα πράγματα με επιστημονική επάρκεια και να έχει τεκμηριωμένη την πρότασή του. Άρα, πρέπει να έχει το γραφείο του. Όμως, από εκεί και μετά, εμείς πιστεύουμε ότι θα πρέπει να σταματάμε εκεί. 
Δεδομένου ότι ο κ. Βλάχος έκανε μία πολύ ωραία πρόταση, θα ήθελα να σας πω ότι εγώ την ακούω με πολλή προσοχή. Δεν μπορεί να καταλάβει κανένας το περί αφορολογήτου. Μάλιστα, το είπατε και εσείς, κύριε Πρόεδρε, προηγουμένως. Για παράδειγμα, για έναν Βουλευτή που παίρνει 70.000-80.000 ευρώ το χρόνο και φορολογείται για ένα μέρος από αυτά -γιατί τα υπόλοιπα είναι τα λεγόμενα «έξοδα» και δεν καταγράφονται- ο Έλληνας θεωρεί -και δολίως του το λένε κάποιοι από τα Μέσα Μαζικής Ενημέρωσης ή από εδώ μέσα- ότι όλα μπαίνουν στην τσέπη του. Μα, δεν μπαίνουν όλα στην τσέπη. Για παράδειγμα, δεν υπολογίζει κανείς τη βενζίνη που πληρώνει για να πάει κάποιος στο νομό του και να γυρίσει ή για να πάει  μια περιοδεία. Πού καταγράφονται όλα αυτά και τα άλλα έξοδα που κάνει ένας Βουλευτής; 
Εγώ, λοιπόν, θα έκανα την εξής πρόταση. Κάποιοι είπαν ότι δεν είναι όμορφο ο Βουλευτής να μαζεύει αποδείξεις. Εγώ δεν καταλαβαίνω γιατί δεν είναι όμορφο κάτι τέτοιο. Θα υπάρχει ένα ποσό το οποίο θα είναι τα έξοδα του Βουλευτού. Θέλεις το τραπέζι που θα κάνει; Θέλεις τη βενζίνη που θα βάλει; Θέλεις τη συντήρηση του αυτοκινήτου του; Θέλεις το ένα, θέλεις το άλλο; Αυτά θα είναι τα έξοδά του. Για παράδειγμα, θα πληρώσει το ενοίκιο από το γραφείο του, την αγορά των επίπλων ή ό,τι άλλο θέλει να κάνει. Εμείς θα πούμε ότι αυτά αναλογούν στα έξοδά του. Αυτά, λοιπόν, θα τα αφαιρούμε και τα υπόλοιπα θα τα φορολογούμε. Τα υπόλοιπα είναι για την τσέπη του Βουλευτή. Αν είναι για την τσέπη του, γιατί δεν ξέρω τι θα τα κάνει. Πάντως, τυπικά θα είναι για την τσέπη του και γι’ αυτά μπορείς να τον φορολογήσεις. Άρα, αν έχει έξοδα 20.000-30.000 ευρώ το χρόνο για το λειτούργημά του στα 75.000-80.000 ευρώ που θα πάρει το χρόνο, γι’ αυτά να μην φορολογηθεί αφού τα πληρώνει. 
Μάλιστα, μ’ αυτόν τον τρόπο θα μπορούσαμε να δούμε αν εδώ κάποιοι εδώ μέσα κάνουν και αυτή τη δουλειά. Ξέρετε, εγώ θεωρώ ότι η μόνη βενζίνη που χαλάνε πολλοί συνάδελφοι είναι για να πηγαίνουν από κανάλι σε κανάλι και από τσάι σε τσάι. Ναι, από κανάλι σε κανάλι –πέντε είναι τα κανάλια- και από τσάι σε τσάι! Πέντε επαφές και κανάλι και εκλεγήκαμε! Εγώ ξέρω αρκετούς που το κάνουν αυτό. Όμως, ξέρω και πάρα πολλούς που τρέχουν σαν τους είλωτες από το πρωί μέχρι το βράδυ για να πάνε στο σύλλογο, να πάνε στην εκπροσώπηση στο χωριό, να πάνε στην πόλη, να πάνε για τα προβλήματα του λαού. Να δούμε, λοιπόν, πώς θα μαζέψουν κάποιοι τα λεφτά. Θα γίνουν κάποιοι απατεώνες; Ας γίνουν! Ας μπούνε σ’ αυτόν τον πειρασμό. 
Άρα, πρέπει να δούμε το ζήτημα του τι σημαίνει αφορολόγητο. Εμείς δεν θέλουμε αφορολόγητο με την έννοια που υπάρχει σήμερα. Αυτό το θέμα σάς το έθεσε η Δημοκρατική Αριστερά με καθαρό τρόπο. Πρέπει να αλλάξει η προσέγγιση αυτή, γιατί ο Έλληνας δεν καταλαβαίνει τι σημαίνει αφορολόγητο και είμαστε εκτεθειμένοι  μπροστά του. 
Από εκεί και μετά, το πολιτικό χρήμα είναι μια πολύ δύσκολη υπόθεση. Αύριο ο Πρόεδρος της Δημοκρατικής Αριστεράς κ. Κουβέλης θα παρουσιάσει σε συνέντευξη Τύπου την πρότασή μας, τη νομοθετική πρωτοβουλία που παίρνουμε για το πολιτικό χρήμα, την οποία θα φέρουμε και στη Βουλή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Πρόκειται για μια πρόταση της Δημοκρατικής Αριστεράς, μια πολιτική πρωτοβουλία για να απαντήσει στα αιτήματα και στα ζητούμενα της εποχής για το πώς διαχειριζόμαστε το κρατικό χρήμα. Κάποιοι λένε ότι η δημοκρατία είναι ακριβή υπόθεση. Εντάξει, μπορούμε να πούμε ότι είναι και ακριβή υπόθεση. 
Πρέπει, όμως, να πούμε ότι είναι μια διαφανής υπόθεση, μία καθαρή υπόθεση και ότι αυτά τα χρήματα τα οποία πηγαίνουν στη λειτουργία του πολιτεύματος της δημοκρατίας, είναι χρήματα καθαρά και ο καθένας είναι μέσα σε αυτό που είπε ο κ. Κακλαμάνης, σε τζάμι. Τζαμαρία είναι ο τοίχος που τον περιβάλλει. Δεν μπορεί να κρύψει τίποτε είτε λέγεται κόμμα είτε λέγεται πολιτικός.
Προτάσεις, λοιπόν, σε αυτή την κατεύθυνση θα κάνει αύριο η Δημοκρατική Αριστερά. Περιμένουμε την αντίδραση και τη θέση κάθε πτέρυγας. Θα ανοίξει η συζήτηση γιατί έχουμε μπροστά μας και τη συνταγματική αναθεώρηση. Η σημερινή συζήτηση δίνει την αφορμή για να κάνουμε μία πρώτη κουβέντα και προσέγγιση. Καταλαβαίνετε, όμως, ότι η κουβέντα πλέον θα γίνει πιο συστηματική ενόψει και της συνταγματικής αναθεώρησης. 
Εμείς θέλουμε να ευχαριστήσουμε και να συγχαρούμε το προσωπικό της Βουλής, του Κοινοβουλίου, τους υπαλλήλους και τη φρουρά  της Βουλής, οι οποίοι επιτελούν με άριστο τρόπο τα καθήκοντά τους, υποστηρίζουν το νομοθετικό έργο και τη δουλειά μας. Εμείς πιστεύουμε ότι η λειτουργία αυτή τη στιγμή της Βουλής είναι σε υψηλό επίπεδο. Εμείς θα στηρίξουμε το έργο της Βουλής στην καθημερινότητά της, αλλά και στην προοπτική της. 
Και θα θέλαμε, μέσα από αυτόν τον απολογισμό και τον προϋπολογισμό να βγει το μήνυμα ότι η Αίθουσα, η Βουλή, το Κοινοβούλιο συμπάσχει, κατανοεί, καταλαβαίνει ότι διανύουμε μία δύσκολη περίοδο και όλοι -από την ηγεσία μέχρι τον καθέναν- συμμετέχουν αναλογικά σε αυτή την υπόθεση. 
Σας ευχαριστώ πολύ.","ΒΑΣΙΛΕΙΟΣ ΟΙΚΟΝΟΜΟΥ",378
"42861"," Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Παφίλης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42862"," Το  Κομμουνιστικό Κόμμα Ελλάδος σταθερά κάνει προτάσεις -όχι τώρα επί κρίσης, αλλά και παλαιότερα- για τα θέματα που συζητούμε σήμερα. Η συζήτηση επικεντρώνεται κυρίως στο θέμα των αποζημιώσεων ή των προνομίων -εντός ή εκτός εισαγωγικών- των Βουλευτών. Μάλιστα, έχουμε κάνει προτάσεις νόμου κατά συρροή και επανειλημμένα για την κατάργηση της βουλευτικής σύνταξης η οποία δεν έχει έρθει ποτέ προς συζήτηση στην Ολομέλεια. Και, μάλιστα, πάρα πολλοί σήμερα που κόπτονται…
ΕΥΑΓΓΕΛΟΣ - ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Καταργήθηκε πια.","ΑΘΑΝΑΣΙΟΣ ΠΑΦΙΛΗΣ",425
"42863"," Όχι, είχαμε κάνει πρόταση παλαιότερα. Καταργήθηκε από εδώ και στο εξής, κύριε Πρόεδρε. Εάν δεν κάνω λάθος εγώ, οι προηγούμενες δεν καταργούνται.
ΕΥΑΓΓΕΛΟΣ - ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Από εδώ και πέρα.","ΑΘΑΝΑΣΙΟΣ ΠΑΦΙΛΗΣ",425
"42864"," Τα προηγούμενα χρόνια, με τέσσερα χρόνια έπαιρνες βουλευτική σύνταξη και όλα τα υπόλοιπα. Είναι γνωστά αυτά. 
ΕΥΑΓΓΕΛΟΣ - ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Ναι, ναι.","ΑΘΑΝΑΣΙΟΣ ΠΑΦΙΛΗΣ",425
"42865"," Το λέω σαν παράδειγμα αυτό. 
Μάλιστα, εμείς κάναμε προτάσεις την εποχή που μας λοιδορούσαν κάποιοι, παλαιότερα, των υποτιθέμενων «παχιών αγελάδων». Και κάποιοι σήμερα έχουν βγει στα κεραμίδια για όλα αυτά τα θέματα. 
Θα ήθελα να ξεκαθαρίσουμε μερικά πράγματα: Οι Βουλευτές του Κομμουνιστικού Κόμματος Ελλάδος παίρνουν μία αποζημίωση, η οποία αντιστοιχεί στο μέσο ή και στο κατώτερο, εάν θέλετε, μισθό που παίρνουν οι Έλληνες, κάτω από 1.000 ευρώ. Είναι μία συμβολική αποζημίωση. Ορισμένοι, βέβαια, δεν τα κατανοούν όλα αυτά. Δεν έχουν προσωπικό όφελος ούτε προσωπικό πλουτισμό ούτε οι υπάλληλοι που διατίθενται ή οποιονδήποτε μηχανισμό χρειάζονται -δεν το αμφισβητεί κανένας- τον έχουν για την προσωπική τους προβολή. Είναι για τη λειτουργία του κόμματος, για την προβολή των απόψεων του κόμματος που πιστεύουμε -και έτσι είναι- ότι εξυπηρετεί τα συμφέροντα του ελληνικού λαού.
Από αυτή την άποψη, λοιπόν, εμείς θεωρούμε ότι και στη σημερινή συγκυρία, αλλά και γενικότερα, χρειάζεται μία δραστική μείωση της βουλευτικής αποζημίωσης. Αυτό είναι το πρώτο θέμα.
Δεύτερον: Χρειάζεται να καταργηθεί η αποζημίωση για τις επιτροπές, γιατί είναι μέσα στο έργο του Βουλευτή. Και φυσικά, το θέμα της βουλευτικής σύνταξης έχει λήξει από εδώ και στο εξής, δεν έχει λήξει για το παρελθόν.
Αυτές τις προτάσεις δεν τις κάνουμε εκ του ασφαλούς, γιατί αντιλαμβάνεται ο καθένας ότι εάν υλοποιηθούν όλες αυτές, θα έχουν οικονομικές επιπτώσεις και στο δικό μας το κόμμα. Και θεωρούμε -γι’ αυτό και δεν ψηφίζουμε τον προϋπολογισμό- ότι στη σημερινή συγκυρία, με την οικονομική κρίση, θα έπρεπε να υπάρξει μεγαλύτερη μείωση στις βουλευτικές αποζημιώσεις.
Το  δεύτερο που θέλουμε να πούμε είναι ότι ανεξάρτητα από αυτά υπάρχει μία προσπάθεια, η οποία αντικειμενικά λειτουργεί στον αποπροσανατολισμό του ελληνικού λαού και, κατά τη γνώμη μας, είναι απαράδεκτη, γιατί δείχνει το δέντρο και κρύβει το δάσος. 
Όλη αυτή η ιστορία ότι φταίνε οι τριακόσιοι βοηθάει πάρα πολλούς, γιατί εμείς έχουμε διαφορετική πολιτική αντίληψη  απ’ όλα τα υπόλοιπα κόμματα. Η εξομοίωση δηλαδή που έχει να κάνει με τα οικονομικά συσκοτίζει τις πραγματικές αιτίες. 
Δεύτερον, εμείς δεν έχουμε αντίρρηση και πιστεύουμε ότι μπορεί –και θα έπρεπε- να εξοικονομηθούν  έστω  δέκα-είκοσι εκατομμύρια –να πω τέτοια ποσά- που θα μπορούσαν να δοθούν σε ορισμένους κοινωνικούς τομείς. Αυτό, όμως, είναι το πρόβλημα  της Ελλάδας; Γιατί; Ποιος  φταίει που φθάσαμε εδώ; Πού είναι τελικά το χρήμα; Πού πήγε το χρήμα όλα τα προηγούμενα χρόνια; Σε  ποιους; Στο μεγάλο κεφάλαιο, στους επιχειρηματικούς ομίλους, στα μονοπώλια. 
Και είναι πολύ εύκολο να λες «η  Βουλή», ανεξάρτητα από την άποψη που έχουμε εμείς και θα την πω παρακάτω. Και είναι πολύ πιο δύσκολο –και εδώ κρίνονται τα κόμματα- να κρίνεις ποιος είχε τα κέρδη και ποιος κερδίζει ακόμη και στην κρίση σήμερα. Και αυτοί που κερδίζουν, ακόμη και στην κρίση σήμερα, ανεξάρτητα αν ένα μέρος του κεφαλαίου απαξιώνεται, είναι πάλι αυτοί που κέρδιζαν με την ανάπτυξη. 
Τρίτο θέμα: Συσκοτίζουν τις πραγματικές αιτίες από το πού κρίνεται ο κάθε  Βουλευτής –δεν λέω μεμονωμένος- ενταγμένος σε ένα κόμμα. Ο Βουλευτής κρίνεται από την πολιτική που υπηρετεί και έτσι πρέπει να τον κρίνει ο ελληνικός λαός. Κρίνεται από το ποια συμφέροντα εξυπηρετεί, αν εξυπηρετεί τα λαϊκά συμφέροντα ή αν εξυπηρετεί κάτι άλλο. Αποπροσανατολίζει, λοιπόν, την πολιτική συζήτηση που πρέπει να γίνει για το ποιος φταίει για την κατάσταση που ζούμε σήμερα, ποια είναι η διέξοδος, πώς τοποθετείται και σε ποιον πολιτικό φορέα ο καθένας. Αυτή είναι η δική μας άποψη. 
Όπως, επίσης, και τα κόμματα τι συμφέροντα αντικειμενικά εξυπηρετούν στην κοινωνία; Ποιας τάξης, σε τελευταία ανάλυση, συμφέροντα εξυπηρετούν;
Ο Πρόεδρος της Βουλής κ. Μεϊμαράκης έκανε μία προσέγγιση στο πώς πρέπει να λειτουργεί θεσμικά ένα αστικό Κοινοβούλιο –εμείς το επαναλαμβάνουμε- με κάποιες  σκέψεις που είναι και φαίνονται λογικές. Όμως, ο κ. Βορίδης, ως συνήθως, έδωσε μία ιδεολογική –εκμεταλλευόμενος την ευκαιρία- προσέγγιση στο θέμα της κοινοβουλευτικής δημοκρατίας για την εξομοίωση των τριών εξουσιών: νομοθετικής, εκτελεστικής, δικαστικής. Μάλιστα, είπε ότι δεν μπορεί να υπάρχει κοινωνία χωρίς εξουσία. 
Εμείς συμφωνούμε σε αυτό. Συμφωνούμε, αλλά από πού πρέπει να ξεκινήσουμε; Ποιος έχει την εξουσία; Πρέπει να ξεκινήσουμε από το επίπεδο της οικονομίας. Την εξουσία την έχει αυτός που κατέχει στα χέρια του τα μέσα παραγωγής και τον πλούτο. Αυτός καθορίζει και την πορεία της χώρας. 
Τα  κόμματα τι είναι; Είναι ακριβώς έκφραση αυτής της εξουσίας. Άρα, όλα τα υπόλοιπα  είναι επιφάνεια. 
Έρχομαι τώρα στη μορφή της εξουσίας. Η μορφή της εξουσίας μπορεί να αλλάζει. Μπορεί να είναι αστική, κοινοβουλευτική δημοκρατία, όπως είναι σήμερα, αλλά μπορεί και να γίνεται δικτατορία. Και επειδή έχουμε εδώ και ορισμένους οι οποίοι προσπαθούν, χτυπώντας την αστική  δημοκρατία, να υπερασπίζουν τη δικτατορία –και το λένε ωμά- θέλουμε να βάλουμε το απλό ερώτημα: Ποιον εξυπηρέτησε  η χούντα στην Ελλάδα; Ποια συμφέροντα εξυπηρέτησε; Της  εργατικής τάξης, των αγροτών, των αυτοαπασχολούμενων; Ή των εφοπλιστών, του μεγάλου κεφαλαίου και των μεγαλοεπιχειρηματιών; Φυσικά, αυτών. Είναι καθαρό. 
Επειδή ορισμένοι, λοιπόν, έχουν σηκώσει και τη σημαία της 21ης Απριλίου, υποτιθέμενοι ότι πολεμούν τον αστικό κοινοβουλευτισμό, θέλω να πω ότι και εμείς τον πολεμούμε, αλλά από άλλη άποψη και θα το πω παρακάτω. 
Τι είπε ο Παπαδόπουλος στους εφοπλιστές; «Ελάτε  και πάρτε τα όλα!» Οι πενήντα επτά φοροαπαλλαγές, που τις διατήρησαν όλες οι κυβερνήσεις μετά τη δικτατορία, είναι θεσμοθετημένες επί χούντας. Τα μεγαλύτερα προνόμια που δόθηκαν –να πω ονόματα;- σε Ανδρεάδη, Τσάτσους, Μποδοσάκηδες κ.λπ. πότε ήταν; Επί χούντας ήταν. Άρα, το ερώτημα είναι ποια τάξη έχει την εξουσία και ποια ουσιαστικά κυβερνά. Διότι και τα κόμματα και η Βουλή αυτό ακριβώς εκφράζουν. 
Εμείς, λοιπόν, εκεί τοποθετούμε το θέμα. Εμείς παλεύουμε, όχι για αλλαγή κυβέρνησης που θα διαχειρίζεται την εξουσία του κεφαλαίου. Εμείς παλεύουμε για αλλαγή εξουσίας, δηλαδή, για να πάρουν την οικονομική εξουσία στα χέρια τους αυτοί που παράγουν και τον πλούτο της χώρας. Και ποιος παράγει τον πλούτο της χώρας, κυρίες και κύριοι που υπερασπίζεστε αυτό το σύστημα; Ποιος τον παράγει; Οι βιομήχανοι; Οι εφοπλιστές; Οι μεγαλέμποροι; Τα μονοπώλια; Κανένας δεν παράγει πλούτο!","ΑΘΑΝΑΣΙΟΣ ΠΑΦΙΛΗΣ",425
"42866"," Ποιον πλούτο;","ΒΑΣΙΛΕΙΟΣ ΚΑΠΕΡΝΑΡΟΣ",185
"42867"," Αυτόν που παράγεται.","ΑΘΑΝΑΣΙΟΣ ΠΑΦΙΛΗΣ",425
"42868"," Με δανεικά ζούμε.","ΒΑΣΙΛΕΙΟΣ ΚΑΠΕΡΝΑΡΟΣ",185
"42869"," Αφήστε τα δανεικά.","ΑΘΑΝΑΣΙΟΣ ΠΑΦΙΛΗΣ",425
"42870"," Πείτε μας.","ΒΑΣΙΛΕΙΟΣ ΚΑΠΕΡΝΑΡΟΣ",185
"42871"," Θέλετε; Θα πούμε, λοιπόν. 
Όλα τα προηγούμενα χρόνια –και φτάσαμε εδώ- πού δόθηκε το χρήμα; Σε αυτούς δεν δόθηκε; Πού δίνεται σήμερα; Πάλι σε αυτούς. Τον πλούτο της κοινωνίας τον παράγουν οι εργάτες. «Χωρίς εσένα…","ΑΘΑΝΑΣΙΟΣ ΠΑΦΙΛΗΣ",425
"42872"," Οι τράπεζες.","ΒΑΣΙΛΕΙΟΣ ΚΑΠΕΡΝΑΡΟΣ",185
"42873"," Ποιες είναι οι τράπεζες, κύριε Καπερνάρο, για να σταματήσουμε την υποκρισία;","ΑΘΑΝΑΣΙΟΣ ΠΑΦΙΛΗΣ",425
"42874"," Συμφωνούμε, λοιπόν.","ΒΑΣΙΛΕΙΟΣ ΚΑΠΕΡΝΑΡΟΣ",185
"42875"," Ποιοι είναι οι τραπεζίτες; Είναι οι εφοπλιστές, οι μεγαλέμποροι, οι βιομήχανοι, δηλαδή η ολιγαρχία του πλούτου, το κεφάλαιο. Οι ίδιοι που έχουν την οικονομία στα χέρια τους, τα μέσα παραγωγής, είναι αυτοί που έχουν και τις τράπεζες. Ναι ή όχι; Θέλετε να βγάλουμε ονόματα;","ΑΘΑΝΑΣΙΟΣ ΠΑΦΙΛΗΣ",425
"42876"," Αν μπορείτε, βγάλτε.","ΒΑΣΙΛΕΙΟΣ ΚΑΠΕΡΝΑΡΟΣ",185
"42877"," Δεν χρειάζεται νομίζω.
Άρα, λέμε ότι τον πλούτο τον παράγει, σε πείσμα όλων, η εργατική τάξη, αυτοί που δουλεύουν. «Χωρίς εσένα γρανάζι δεν γυρνά», λέει το σύνθημα. Και έχει και το υπόλοιπο: «Εργάτη μπορείς χωρίς τ’ αφεντικά».
Κάποτε, παλιά, στις αρχές του καπιταλισμού, ο βιομήχανος -λέω ένα παράδειγμα- δούλευε και στην παραγωγή. Τώρα δεν δουλεύει. Έχει τους συμβούλους, έχει τα golden boys, έχει όλους αυτούς που καταγγέλλετε, οι οποίοι είναι οι υπηρέτες του συστήματος, τα μεγαλοστελέχη, όπου αυτοί δουλεύουν. Ποιος κινεί όλα αυτά, όλον αυτόν τον πλούτο; Αν θέλετε να πάμε και στους υπολογιστές, να πάμε και στην τελευταία τεχνολογία. Ποιοι είναι αυτοί; Είναι οι εργαζόμενοι. 
Ποιος καρπώνεται, λοιπόν, αυτό το κοινωνικό προϊόν που παράγεται και που είναι ασύλληπτο και αμύθητο, παρά την κρίση που υπάρχει στη χώρα μας; Το καρπώνονται μια χούφτα ολιγάρχες. Το 1%, λέει, στην Αμερική έχει, αν δεν κάνω λάθος, το 40%. Τα ίδια μπορεί να δει κάποιος και στη χώρα μας. Περίπου -έκαναν έναν υπολογισμό- πεντακόσιες εταιρείες είχαν το 1/3 του ΑΕΠ.
Τι λέμε, λοιπόν, εμείς; Λέμε ότι αυτό το σύστημα είναι ξεπερασμένο πια, είναι σαπισμένο και πρέπει να ανατραπεί, να αλλάξει. Και αυτοί που παράγουν τον πλούτο μπορούν και να τον διαχειριστούν και να διευθύνουν την κοινωνία. 
Αυτή είναι η δική μας διαφορά και γι’ αυτό λέμε ότι πρέπει να αλλάξει η εξουσία.
Τι θα γεννήσει, λοιπόν, αυτή η εξουσία, για να μιλήσουμε και σχετικά με τη σημερινή συζήτηση; Εμείς λέμε ότι θα γεννήσει μία γνήσια λαϊκή εξουσία, όπου ο αντιπρόσωπος του λαού, ο Βουλευτής, ας το πούμε έτσι, θα εκλέγεται άμεσα από την παραγωγική μονάδα είτε αυτή είναι εργοστάσιο είτε είναι νοσοκομείο είτε είναι πανεπιστήμιο είτε είναι παραγωγικός αγροτικός συνεταιρισμός είτε είναι ομάδα, ένωση συνταξιούχων είτε ένωση φοιτητών. Θα εκλέγεται άμεσα, λοιπόν. Θα είναι ανακλητός, δηλαδή θα μπορεί ανά πάσα στιγμή η παραγωγική του μονάδα που τον εκλέγει, να τον ανακαλεί από Βουλευτή. Δεν θα έχει ιδιαίτερα προνόμια. 
Αυτή είναι η λαϊκή εξουσία που εμείς, όχι απλά ονειρευόμαστε, αλλά παλεύουμε να την ενστερνιστεί ο λαός και να αντιληφθεί ότι έχει τη δύναμη και να την πάρει και να αναπτύξει την κοινωνία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Αυτή, λοιπόν, η λαϊκή εξουσία θα απογειώσει την κοινωνία, θα απογειώσει τις παραγωγικές δυνατότητες που έχει η χώρα μας. Αυτή η αυτενέργεια όσων παράγουν τον πλούτο, που είναι τεράστια, απίστευτη, θα μπορέσει και την Ελλάδα και άλλες χώρες να τις σπρώξει μπροστά. 
Τέτοιους, λοιπόν, λαϊκούς Βουλευτές χρειαζόμαστε σε μία τέτοια λαϊκή εξουσία όπου ο λαός μας πρέπει να φύγει από όλη την παγίδα που του στήνουν σήμερα και τις αυταπάτες που τις καλλιεργούν οι άλλοι, ότι αυτό το σύστημα, το αστικό κοινοβουλευτικό σύστημα, μπορεί να φτιάξει κάτι καλύτερο. Δεν μπορεί!
Γι’ αυτό είναι η ώρα, οι ίδιοι «να βάλουν πλώρη» για τη δική τους, την πραγματική λαϊκή εξουσία, που ξαναλέω ότι θα απογειώσει κυριολεκτικά και θα αξιοποιήσει όλες τις τεράστιες δυνατότητες που έχει σήμερα η κοινωνία μας και που η καπιταλιστική και ατομική ιδιοκτησία τις «φρενάρει» και στέλνει την ανθρωπότητα στην κόλαση.","ΑΘΑΝΑΣΙΟΣ ΠΑΦΙΛΗΣ",425
"42878"," Ο κ. Πρόεδρος έχει το λόγο και μετά ολοκληρώνουμε.
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Κυρίες και κύριοι συνάδελφοι, είμαι ιδιαίτερα χαρούμενος και ικανοποιημένος που η συζήτηση για τον προϋπολογισμό της Βουλής εξελίχθηκε σε μία γενική πολιτική συζήτηση, η οποία νομίζω ότι προσέφερε πάρα πολλά και η οποία έγινε σ’ ένα ήπιο κλίμα, όπου κατετέθησαν προτάσεις, απόψεις, επιχειρήματα, όπου διαπιστώθηκαν διαφορετικές απόψεις και διαφωνίες. Σχεδόν όλοι, όμως, συμφωνούμε ότι η εισήγηση με βάση τις συνταγματικές διατάξεις, τον Κανονισμό και τους νόμους δεν θα μπορούσε να ήταν διαφορετική, αλλά επί της εισηγήσεως να γίνουν συζητήσεις, να κατατεθούν προτάσεις και να δούμε πώς αυτή μπορεί να βελτιωθεί, να αλλάξει και να συζητηθεί ακόμα καλύτερα. 
Κατ’ αρχήν θέλω να σας πω ότι σαν Πρόεδρος της Βουλής πιστεύω ότι δεν μπορώ -και δεν θέλω κιόλας και δεν είναι αυτός ο ρόλος μου και δεν το κάνω- ούτε να αντιδικώ με κόμματα ούτε πολύ περισσότερο να αντιδικώ με συναδέλφους. Σέβομαι τους συναδέλφους, σέβομαι τα κόμματα ως θεσμούς και προσπαθώ και είναι στόχος μου, μέσα στο πλαίσιο που κι εσείς με έχετε επιφορτίσει με αυτό, να συνθέσω, να πετύχω συναίνεση, να υπάρξουν διαβουλεύσεις ώστε να μπορέσουμε να έχουμε την ευρύτερη δυνατή πλειοψηφία και αποδοχή των όσων λέμε, ανεξαρτήτως πολλές φορές από το αν αυτά ψηφίζονται ή δεν ψηφίζονται.
Βεβαίως, κυρίες και κύριοι συνάδελφοι, ο Πρόεδρος της Βουλής πάντα ανήκει και σε μία πολιτική οικογένεια και έχει και τις δικές του πολιτικές απόψεις, άρα κρίνομαι ως Πρόεδρος της Βουλής όταν διευθύνω την εργασία του Σώματος και όταν πράγματι προσπαθώ ή όχι να βρω αυτές τις συναινετικές διαδικασίες, ώστε να μπορέσουμε αυτά που γίνονται να έχουν τη μεγαλύτερη αποδοχή.
Από κει και πέρα, ως μέλος μιας πολιτικής οικογένειας έχω τις δικές μου διαφορετικές εκτιμήσεις και απόψεις, που βεβαίως δεν συμπίπτουν με τα άλλα κόμματα και με τους συναδέλφους οι οποίοι τα εκφράζουν ως Κοινοβουλευτικοί Εκπρόσωποι ή ως Γραμματείς. 
Επειδή κάτι αναφέρθηκε όσον αφορά στο μισθό του πρέσβη ή του βοηθού πρέσβη, θέλω να ξεκαθαρίσω ότι μιλάμε με πλήρη σεβασμό σε όλους για όσους συζητάμε ότι μπορεί να συνδεθεί ο μισθός του Βουλευτή είτε είναι πρέσβης είτε είναι γενικός διευθυντής μιας υπηρεσίας είτε είναι ο οποιοσδήποτε άλλος. Με σεβασμό συζητάμε και γνωρίζουμε εκ των προτέρων ότι πραγματικά όλοι αμείβονται μ’ έναν χαμηλό μισθό, σε σχέση με τα δεδομένα που υπήρχαν και πριν την κρίση, αλλά και με την ποιότητα εργασίας την οποία παρέχουν.
Επίσης, από την αρχή σας είπα ότι ψηφίζουμε προϋπολογισμό. Εάν η Αίθουσα ομοφωνήσει και μπορούμε να ανοίξουμε μία τέτοια συζήτηση αύριο κιόλας στην Επιτροπή Οικονομικών της Βουλής για το θέμα του μισθού, ευχαρίστως να ανοίξει, γιατί ως Πρόεδρος θέλω να πετύχω τη μεγαλύτερη δυνατή συναίνεση και συνεννόηση. Πρέπει να δούμε κιόλας πώς αυτή η συζήτηση θα συντονιστεί και με τη συζήτηση που πρέπει να ανοίξουν όλα τα κόμματα και για την Αναθεώρηση του Συντάγματος και για το πολιτικό χρήμα. Είναι συνολική η κατάσταση αυτή. Δεν μπορεί να το δούμε αυτό ξεκομμένα και αποσπασμένα, γι’ αυτό και θα ήθελα σήμερα, αν είναι δυνατό, να ψηφιστεί ο προϋπολογισμός, γιατί καταλαβαίνω ότι η μεγάλη επιφύλαξη δεν είναι για τη διαχείριση που είχαμε. Σας ευχαριστώ πάρα πολύ που εμπιστεύεστε και μένα και τις υπηρεσίες της Βουλής και το Προεδρείο για τη διαχείριση και τον απολογισμό.
Επίσης, δεν είναι για τις δαπάνες τις οποίες έχουμε περικόψει ή όχι μεμονωμένα και γι’ αυτό θα συμφωνούσα με την πρόταση να υπάρχει ονομαστική ψηφοφορία και επί κωδικού, για να δοθεί η δυνατότητα, κάποιους κωδικούς που μπορούμε και ομοφώνως να τους ψηφίσουμε, να τους ψηφίσουμε και κάποιους κωδικούς όπου έχουμε μία διαφωνία, να διαφωνήσουμε. 
Αυτό, όμως, που θέλω να τονίσω είναι ότι η παρούσα κοινοβουλευτική περίοδος, ανεξαρτήτως αν σε κάποιους είναι αρεστό ή όχι, λειτουργεί με βάση αυτό τον Κανονισμό. 
Ελέχθη προηγουμένως ότι υπάρχει υποβάθμιση του Κοινοβουλίου. Του ίδιου του Κοινοβουλίου; Όχι. Της εκτελεστικής εξουσίας ως προς το πώς βλέπει το Κοινοβούλιο και η οποία έφερε το ένα άρθρο και αναγκαστήκαμε το ένα άρθρο με τόσες σελίδες να το ψηφίσουμε και οι πολίτες, όπως είπατε, το βλέπουν αυτό ως υποβάθμιση του Κοινοβουλίου. Μάλιστα.
Επ’ αυτού, όμως, ο Κανονισμός υπάρχει και εφαρμόζεται. Δηλαδή, καταθέτει η Κυβέρνηση ένα νομοσχέδιο το οποίο το κρίνει κατεπείγον. Ο Κανονισμός ορίζει να το πάμε στην επιτροπή και η πλειοψηφία της επιτροπής ορίζει. 
Το μνημόνιο το οποίο αναφέρατε -γιατί πράγματι πρέπει να μας απασχολήσουν αυτά- τελικά είναι πολιτικές, τις οποίες έχουμε ήδη υπερψηφίσει και εφαρμόζουμε ή είναι νέες πολιτικές; Εγώ, λοιπόν, θα σας πω ότι στα Υπουργεία είναι πολύ περιορισμένη η δυνατότητα εφαρμογής νέων πολιτικών. Είναι πολιτικές που δεν έχουν επιβληθεί –όπως είπατε- αλλά που έχουν συμφωνηθεί με την πλειοψηφία της Βουλής. 
Τώρα με βάζετε σε άλλο ρόλο, γιατί, όπως σας είπα, είμαι μέλος πολιτικής οικογένειας και έχω τις δικές μου πολιτικές απόψεις. Όμως, λειτουργώ τελικά με βάση τον Κανονισμό. Αυτό που λέτε μπορεί να είναι πράγματι μία αντιπαράθεση και μία κριτική ως προς το πώς λειτουργεί η εκτελεστική εξουσία, αν υποβαθμίζει το Κοινοβούλιο κ.λπ.. 
Κυρίες και κύριοι συνάδελφοι, ας συμφωνήσουμε ότι η εκτελεστική εξουσία, το Κοινοβούλιο δεν το καλοβλέπει. Όχι μόνο εδώ, αλλά παντού. Και δεν μιλάω για την σημερινή Κυβέρνηση, αλλά τουλάχιστον για όσα χρόνια έχω θητεύσει εδώ. Η σημερινή Κυβέρνηση πιστεύω ότι έχει και τις δυνατότητες και τις δικαιολογίες για όλα αυτά τα ζητήματα, γιατί είμαστε σε έκτακτες καταστάσεις. 
Επειδή, όμως, κάποιος συνάδελφος είπε εδώ ότι πρέπει ως Βουλευτές να συμπεριφερθούμε και να αξιολογηθούμε, θα σας πω ότι εάν εμείς ως Βουλευτές δεν βγούμε μπροστά στο λαό να του πούμε ότι πρέπει να μας αξιολογήσει έτσι, τότε θα μας αξιολογεί διαφορετικά. 
Γιατί σας το λέω; Διότι είπατε προηγουμένως κάτι για την αξιολόγηση του Βουλευτού και για την εκτελεστική εξουσία. Και ερωτώ: Στο μυαλό του πολίτη, το Βουλευτή, ανώτερο από κάποιον άλλο της περιφερείας του, τον έχει, με μια προοπτική ότι θα γίνει Υπουργός; Άρα, τον έχει παραπάνω, όχι γιατί θα γίνει Υπουργός, αλλά γιατί η εκτελεστική εξουσία πράγματι είναι παραπάνω από την κοινοβουλευτική στο μυαλό του πολίτη. 
Κυρίες και κύριοι συνάδελφοι, ο λαός μάς ψηφίζει. Το αναφέρω αυτό, γιατί ελέχθη κάτι και μάλιστα από τη ΔΗΜΑΡ και τον κ. Οικονόμου. Πέρα από τα κόμματα στα οποία βλέπει πρόγραμμα, δια του σταυρού προτίμησης, επιλέγει το Βουλευτή. Ειπώθηκε, λοιπόν, ότι κάποιοι Βουλευτές πάνε από κανάλι σε κανάλι, δεν χαλάνε λεφτά, έχουν και άλλα εισοδήματα κ.λπ.. Μάλιστα. Τα ξέρουν οι πολίτες; Και βέβαια τα ξέρουν. Εσείς τι νομίζετε; Ότι μας ψηφίζουν δύο, τρεις, τέσσερεις εκλογές και δεν γνωρίζουν στις μικρές τοπικές κοινωνίες πώς είναι ο κάθε Βουλευτής; Και εν πάση περιπτώσει, είναι ίδια η αξιολόγηση που θα έχω εγώ ή εσείς για κάποιους συναδέλφους, με την αξιολόγηση που κάνουν οι συγκεκριμένοι πολίτες, όταν βάζουν σταυρό προτίμησης; 
Να ξεκαθαρίσουμε εδώ, επειδή άνοιξε η συζήτηση, και τα θέματα δεοντολογίας. Πολλές φορές, έρχεστε διάφοροι συνάδελφοι και μου το λέτε στο γραφείο μου ή και δημοσίως. Σας απαντώ ότι υπεύθυνος είναι ο κάθε Βουλευτής, ο οποίος εν τέλει κρίνεται από τον πολίτη. Δεν είμαι εγώ ή εσείς. Εγώ θα του κάνω την παρατήρηση, όπως αυτή θα πρέπει να γίνει, αλλά εν τέλει αυτός θα συμπεριφερθεί με τον τρόπο που συμπεριφέρεται και οι πολίτες θα εκτιμήσουν. 
Μην ξεχνάτε ότι οι εκλογές του 2012 έγιναν μέσα σε ένα κλίμα όπου ο πολίτης πράγματι ήταν αγανακτισμένος. Δεν ήθελε να ακούσει. Ήθελε -και την εκτιμούσε- την ακραία συμπεριφορά και κινήθηκε κυρίως με τη σταυροδοσία, με το σταυρό προτίμησης, προς αυτή την κατεύθυνση. Και έρχονται σήμερα πολλοί –συνάδελφοι και πολίτες- και λένε: «Μα, τι γίνεται στη Βουλή; Πώς ανέχεστε τον τάδε;» Τι ανεχόμαστε; Είναι εκπρόσωπος των πολιτών. Αυτοί μας τον έστειλαν. Έτσι πρέπει να τον αντιμετωπίσουμε και έτσι πρέπει να συζητήσουμε μαζί του. 
Κατά συνέπεια, εγώ θέλω να ξεκαθαρίσω ότι εμείς κρινόμαστε. Τελικός κριτής είναι ο πολίτης. Γι’ αυτόν υπάρχουμε, αυτόν εκπροσωπούμε, αυτόν σεβόμαστε και αυτός έχει διαφορετικά κριτήρια. Σε εμάς έγκειται να συνθέσουμε όλες αυτές τις διαφορετικότητες τις οποίες φέρνει ο κάθε Βουλευτής από τη δικιά του περιφέρεια ή από το εκλογικό σώμα το οποίο εκπροσωπεί. 
Και αυτό δεν μπορεί να αλλάξει. Δεν γίνεται να αλλάξει. Σας είπα ότι στο μυαλό του –και εδώ φταίμε εμείς- δεν μας αξιολογεί ως Βουλευτές. Μας αξιολογεί -κυρίως από τα κόμματα εξουσίας- με το αν θα γίνουμε ή όχι Υπουργοί, δηλαδή, αν θα μπούμε ή δεν θα μπούμε στην εκτελεστική εξουσία. Πολλοί από τους Βουλευτές το επιδιώκουν και για να κριθούν έτσι και για να μπουν στην εκτελεστική εξουσία. 
Όλα αυτά, κυρίες και κύριοι συνάδελφοι, πρέπει να μας απασχολήσουν και νομίζω ότι η συζήτηση για την Αναθεώρηση του Συντάγματος είναι μια πολύ μεγάλη ευκαιρία, να αναπτυχθούν εδώ και οι απόψεις. 
 Να σας πω και κάτι; Εγώ χαίρομαι αυτές τις συζητήσεις. Είναι πολύ πιο υγιείς από το να συζητάμε όλα τα άλλα. Καλύτερα να συζητάμε κάτι τέτοιο. Εν πάση περιπτώσει, επαναλαμβάνω ότι αυτά είναι θέματα τα οποία αφορούν γενικότερα το πολιτικό μας σύστημα, το πολιτικό χρήμα και όλα τα σχετικά τα οποία πρέπει να ξανασυζητήσουμε. 
Θα σας πω κάτι παράδοξο. Το υποστήριζα από τότε που καταλάβαινα πολιτικά. Εγώ, κυρίες και κύριοι, ακόμα και στην αποζημίωση, που συζητάμε τώρα, αλλά και σε άλλους τομείς, θα έθετα εισοδηματικά κριτήρια. Θα έπρεπε, δηλαδή, ανάλογα, με τα εισοδηματικά κριτήρια του κάθε συναδέλφου να καθοριζόταν και η αποζημίωση. 
Βλέπω τον Υπουργό Υγείας παρόντα στον οποίον έλεγα ότι όταν φτιάχναμε το πρόγραμμα της Νέας Δημοκρατίας τότε, λέγαμε ότι όσοι είναι μέχρι το όριο της φτώχειας θα έχουν ολοκληρωμένη ιατροφαρμακευτική περίθαλψη. Από εκεί και πέρα, θα πληρώνουν ένα μικρό ποσοστό και ανάλογα τα εισοδήματά τους θα πληρώνουν παραπάνω. Και αυτός που εισπράττει 100.000 το χρόνο θα τα πληρώνει όλα μόνος του. Δεν κατάλαβα, δηλαδή, γιατί το κράτος θα πρέπει να καταβάλλει συνεχώς σε όλους; Και μάλιστα, όταν τα εισοδήματά τους είναι υψηλά, γιατί να τους καταβάλουμε τα ίδια; 
Το ίδιο λέγαμε από την εποχή της ΔΑΠ θυμάμαι, που είχε κάνει μια επαναστατική πρόταση τότε, όσοι το θυμάστε. Είχε βεβαίως αντιμετωπιστεί με άλλα επιχειρήματα, ότι «δεν είναι σωστό» και «δεν γίνεται». Όμως επιμέναμε εμείς και το θεωρώ και σωστό. Δηλαδή, δεν κατάλαβα; Γιατί πρέπει να παίρνουν δωρεάν συγγράμματα, όταν είχαν οι γονείς τους ή οποιοσδήποτε άλλος πάρα πολύ υψηλά εισοδήματα; 
Αυτά όλα πρέπει να επανεξεταστούν. Αν ένας Βουλευτής μπορεί ο ίδιος να ανταποκρίνεται -αφού καθορίσουμε τα κριτήρια με βάση τα οποία θα προσδιοριστεί η αποζημίωση- και πράγματι έχει τόσα πολλά λεφτά, να μην τη παίρνει την αποζημίωση και να είναι απόφαση δική μας. Αν δεν έχει, να μπορούμε να τον διευκολύνουμε με τον καλύτερο δυνατό τρόπο. «Μα, ξέρεις δεν θα είναι όλοι οι Βουλευτές ίσιοι και χαλάει η ισότητα». Μα, αφού δεν είναι ίσοι από την ώρα που εισέρχονται τα εισοδηματικά κριτήρια, γιατί να μην μπει το κριτήριο; 
Αλλά, εν πάση περιπτώσει, εγώ θέλω να σας τονίσω ότι η εισήγηση που πρέπει να φέρει το Προεδρείο της Βουλής, είναι η εισήγηση που στηρίζεται στα σημερινά βασικά δεδομένα. Αυτό έγινε πέρσι και πρόπερσι. 
Επαναλαμβάνω, για να κλείνει αυτό, ότι με τη δέσμευση ότι δεν θα προχωρήσει η Κυβέρνηση σε μειώσεις μισθών και συντάξεων, αν χρειαστεί, η Βουλή πρώτη και πιστεύω ομόφωνα, θα αποφασίσει τη δική της μείωση μισθού. 
Θέλω τέλος να σας πω ότι η συζήτηση που έγινε σήμερα, ήταν πολύ καλή. Θέλω να σας ευχαριστήσω γι’ αυτό. Τεκμαίρεται πάλι ότι, αφού το στηρίζει το ΠΑΣΟΚ και η Νέα Δημοκρατία, στην ουσία ψηφίζεται. Είμαι σίγουρος ότι πάρα πολλοί Βουλευτές, αν αφήνονταν ελεύθεροι, αν μπορούσαν να ψηφίσουν κατά κωδικό, αν υπήρχε η ονομαστική ψηφοφορία θα ενέκριναν τον προϋπολογισμό. 
Μένω όμως στο ότι όλοι μαζί συμφωνούμε πως υπάρχει η συναντίληψη, εν πάση περιπτώσει, η ομοθυμία ότι η διαχείριση ήταν σωστή, ο απολογισμός είναι σωστός και ότι πρέπει να δούμε με μια διαφορετική προσέγγιση το ζήτημα της αποζημίωσης.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42879"," Ευχαριστούμε πολύ, κύριε Πρόεδρε.
Κυρίες και κύριοι συνάδελφοι, κηρύσσεται περαιωμένη η συζήτηση επί του Απολογισμού Δαπανών της Βουλής για το οικονομικό έτος 2012 και επί του σχεδίου Προϋπολογισμού Δαπανών της Βουλής για το οικονομικό έτος 2014.
Ερωτάται το Σώμα: Γίνεται δεκτός ο Απολογισμός Δαπανών της Βουλής για το οικονομικό έτος 2012 κατ’ έξοδα, αποτελέσματα από τη χρήση του και στο σύνολο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42880"," Δεκτός, δεκτός. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"42881"," Συνεπώς, ο Απολογισμός Δαπανών της Βουλής για το οικονομικό έτος 2012 κατ’ έξοδα, αποτελέσματα από τη χρήση του και στο σύνολο έγινε δεκτός σε μία και μόνη συζήτηση κατά πλειοψηφία και έχει ως εξής:
( Να μπει η σελ 175α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42882"," Ερωτάται το Σώμα: Γίνεται δεκτός ο Προϋπολογισμός Δαπανών της Βουλής για το οικονομικό έτος 2014 κατ’ έξοδα, αποτελέσματα από τη χρήση του και στο σύνολο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42883"," Δεκτός, δεκτός. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία","ΠΟΛΛΟΙ ΒΟΥΛΕΥΤΕΣ",NA
"42884"," Συνεπώς, ο Προϋπολογισμός Δαπανών της Βουλής για το οικονομικό έτος 2014 κατ’ έξοδα, αποτελέσματα από τη χρήση του και στο σύνολο έγινε δεκτός σε μία και μόνη συζήτηση κατά πλειοψηφία και έχει ως εξής: 
(Να μπει η σελ. 176α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42885"," Κυρίες και κύριοι συνάδελφοι, παρακαλώ να εξουσιοδοτήσετε το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42886"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"42887"," Το Σώμα παρέσχε τη ζητηθείσα εξουσιοδότηση. 
Ο Προεδρεύων θα ήθελε να απευθυνθεί στο σύνολο των εργαζομένων της Βουλής, παρισταμένων και μη παρισταμένων, να τους ευχαριστήσει για όλες τις προσπάθειες που κάνουν μαζί μας, να διευκρινίσει ότι δεν είναι μόνο αυτό που φαίνεται, αλλά οι υπάλληλοι της Βουλής σήμερα που εμείς τελειώσαμε τώρα, μετά από τέσσερις ώρες συνεδρίαση, θα καθίσουν άλλες τρεις ώρες για να διεκπεραιώσουν την περαιτέρω εργασία. Γι’ αυτό τους ευχαριστούμε, γιατί είναι οι αφανείς ήρωες. 
Ευχαριστούμε, επίσης και τη φρουρά της Βουλής, η οποία είναι άξια της τιμής που της έχει γίνει, και ανταποκρίνεται πλήρως στα καθήκοντά της.
Βέβαια, αυτό αντιπροσωπεύει όλες τις πτέρυγες της Βουλής, διότι από όλες τις συζητήσεις που ακούστηκαν με πρώτον και προεξέχοντα τον Πρόεδρο του Σώματος, όλες οι πτέρυγες της Βουλή συμφωνούν γι’ αυτό.
Κύριοι συνάδελφοι, στο σημείο αυτό δέχεστε να λύσουμε τη συνεδρίαση;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"42888"," Μάλιστα, μάλιστα. 
Με τη συναίνεση του Σώματος και ώρα 21:52΄ λύεται η συνεδρίαση για αύριο ημέρα Τρίτη 19 Νοεμβρίου 2013 και ώρα 18:00΄ με αντικείμενο εργασιών του Σώματος: κοινοβουλευτικό έλεγχο, συζήτηση αναφορών και ερωτήσεων, σύμφωνα με το άρθρο 130 του Κανονισμού της Βουλής.
 Ο","ΟΛΟΙ ΟΙ ΒΟΥΛΕΥΤΕΣ",NA
