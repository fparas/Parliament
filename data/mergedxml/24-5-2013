"","Content","name","ParlmemberID"
"76358","Date","24-5-2013",NA
"76359"," Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 27 Μαΐου 2013. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της  Βουλής)
1. Η με αριθμό 1439/21-5-2013 επίκαιρη ερώτηση της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων ενίσχυσης της ανταγωνιστικότητας των ελληνικών αγροτικών προϊόντων. 
  2. Η με αριθμό 1449/21-5-2013 επίκαιρη ερώτηση της Βουλευτού Επικρατείας  του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ.  Θεανούς Φωτίου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τα προεδρικά διατάγματα για το σχέδιο «Αθηνά». 
 3. Η με αριθμό 1452/21-5-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Υγείας, σχετικά με την αντιμετώπιση των προβλημάτων των νεφροπαθών. 
4. Η με αριθμό 1457/21-5-2013 επίκαιρη ερώτηση του Βουλευτή Β΄ Αθήνας των Ανεξάρτητων Ελλήνων κ. Βασιλείου Καπερνάρου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την εφαρμογή των διατάξεων του ν. 3861/2010 από όλους τους φορείς του δημοσίου.
5. Η με αριθμό 1458/21-5-2013 επίκαιρη ερώτηση του Βουλευτή Β΄ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τον Υπουργό Εθνικής Άμυνας, σχετικά με την ανάγκη κάλυψης των ελλείψεων στις Eιδικές Δυνάμεις του Στρατού της χώρας μας.
6. Η με αριθμό 1445/21-5-2013 επίκαιρη ερώτηση του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καταπολέμηση της ανεργίας στους νέους.
7. Η με αριθμό 1455/21-5-2013 επίκαιρη ερώτηση της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Αγροτικής Ανάπτυξης και Τροφίμων και Οικονομικών, σχετικά με την αντιμετώπιση των προβλημάτων των αγροτοκτηνοτρόφων.  
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της  Βουλής)
  1. Η με αριθμό 1440/21-5-2013 επίκαιρη ερώτηση της Βουλευτού Καρδίτσας της Νέας Δημοκρατίας κ. Ασημίνας Σκόνδρα προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων στους δικαιούχους παραγωγούς των προγραμμάτων βιολογικής γεωργίας. 
2. Η με αριθμό 1450/21-5-2013 επίκαιρη ερώτηση του Βουλευτή Αιτωλοακαρνανίας  του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Γεωργίου Βαρεμένου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την επαναλειτουργία της σιδηροδρομικής γραμμής Αγρινίου-Μεσολογγίου.   
  3. Η με αριθμό 1459/21-5-2013 επίκαιρη ερώτηση του Βουλευτή Β΄ Πειραιά του Λαϊκού Συνδέσμου-Χρυσή Αυγή κ. Ιωάννη Λαγού προς τους Υπουργούς Δημόσιας Τάξης και Προστασίας του Πολίτη και Οικονομικών, σχετικά με τις συμβάσεις ανάθεσης υπηρεσιών αεροπυρόσβεσης κατά την τρέχουσα αντιπυρική περίοδο.      
 4. Η με αριθμό 1446/21-5-2013 επίκαιρη ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Οικονομικών, σχετικά με την παραχώρηση εκτάσεων του Νομού Αιτωλοακαρνανίας στο Ταμείο Αξιοποίησης Ιδιωτικής Περιουσίας του Δημοσίου (ΤΑΙΠΕΔ). 
  5. Η με αριθμό 1456/21-5-2013 επίκαιρη ερώτηση της Βουλευτού Α΄ Αθήνας του Κομμουνιστικού Κόμματος Ελλάδας κ. Λιάνας Κανέλλη προς τους Υπουργούς Παιδείας και Θρησκευμάτων, Πολιτισμού και Αθλητισμού και Εσωτερικών, σχετικά με την αντιμετώπιση των προβλημάτων στη λειτουργία των δημοτικών βρεφονηπιακών σταθμών.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76360"," Εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτη θα συζητηθεί η δεύτερη με αριθμό 1447/21-5-2013 επίκαιρη ερώτηση πρώτου κύκλου της Βουλευτού Σάμου του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο κ. Αγνής Καλογερή προς τον Υπουργό Υγείας, σχετικά με την υποβάθμιση των υπηρεσιών υγείας στο Νομό της Σάμου.
Στην ερώτηση θα απαντήσει ο Υπουργός Υγείας κ. Ανδρέας Λυκουρέντζος. 
Ορίστε, κυρία Καλογερή, έχετε το λόγο για δύο λεπτά, για να αναπτύξετε την ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76361"," Ευχαριστώ πολύ, κύριε Πρόεδρε. 
Μετά από πολύ καιρό γίνεται πραγματικότητα η συζήτηση αυτής της επίκαιρης ερώτησης, που είχα προσπαθήσει από πέρυσι το καλοκαίρι να συζητηθεί και δεν είχε καταστεί δυνατόν. 
Ήδη για τα θέματα των δομών υγείας στο Νομό Σάμου, από τη δική μου μόνο πλευρά έχουν κατατεθεί γύρω στις δεκαέξι ερωτήσεις και αναφορές για όλα αυτά τα ζητήματα. Η δυσκολία είναι τώρα στο ότι δεν ξέρω από πού να αρχίσω και πού να σταματήσω. 
Νομίζω ότι θα ξεκινήσω παραθέτοντας επιγραμματικά κάποια ζητήματα, αρχίζοντας από τα πιο μακρινά. 
Κατ’ αρχήν, μιλάμε για το πρόβλημα της στελέχωσης των αγροτικών ιατρείων. Σύμφωνα και με την ανακοίνωση του Υπουργείου σας, υπάρχουν οκτώ κενές θέσεις και έξι άγονα αγροτικά ιατρεία στο νομό. Το μεγαλύτερο και το πιο τραγικό πρόβλημα δημιουργείται στα ακριτικά σημεία του νομού, για παράδειγμα στο σύμπλεγμα των Φούρνων, όπου υπάρχει μόνο ένας γιατρός και είναι άγονο το αγροτικό ιατρείο στη Θύμαινα και στη Χρυσομηλιά. 
Για να σας δώσω να καταλάβετε την πραγματικότητα, το τι συμβαίνει εκεί, θα σας πω ότι την προηγούμενη βδομάδα, στη γιορτή του Αγίου Γεωργίου, ο παπάς του νησιού –γιατί ένας είναι ο παπάς και ένα είναι το νησάκι εκεί- έπεσε και χτύπησε και τον μπλάστρωσε ο επίτροπος της εκκλησίας, για να μπορέσει να κάνει τη λειτουργία. Ευτυχώς που ήταν εκεί και μια μαμή για να παρακολουθήσει τη λειτουργία και του έκανε οκτώ ράμματα. 
Καταλαβαίνετε, λοιπόν, ότι το να αρρωστήσει ένας άνθρωπος ή να χτυπήσει σε ένα τέτοιο μέρος είναι κάτι που δεν θα το ευχόταν κανείς ούτε στο χειρότερο εχθρό του. 
Συνεχίζοντας με τα ζητήματα που αφορούν την Ικαρία, θα ήθελα να πω ότι και εκεί παρατηρούμε και βλέπουμε την υποστελέχωση των αγροτικών ιατρείων και μάλιστα σε περιοχές που είναι δύσβατες, δύσκολες και πολύ απομακρυσμένες, την υποβάθμιση του Κέντρου Υγείας του Ευδήλου. Μάλιστα, με δεδομένο ότι τώρα είναι μπροστά μας η τουριστική σεζόν -και αυτό σημαίνει ότι αυξάνεται ιδιαίτερα ο πληθυσμός στο βόρειο μέρος του νησιού- νομίζω ότι το πράγμα γίνεται τραγικό και πολύ πιο δύσκολο. 
Πιστεύω ότι θα πρέπει με ειδικό τρόπο, με ειδικά κίνητρα γι’ αυτές τις απομακρυσμένες περιοχές να καλύψετε τις θέσεις των γιατρών και των νοσηλευτών για όλο το χρόνο και να βοηθήσετε στην αναβάθμιση της λειτουργίας και όχι στην υποστελέχωση και τελικά στο κλείσιμο δομών υγείας εκεί.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Στην Ικαρία τραγικό και μεγάλο θέμα, το οποίο έχει προκαλέσει και διαμαρτυρίες από τους κατοίκους, αλλά και πάρα πολλές συζητήσεις στο Υπουργείο, είναι το θέμα της συγχώνευσης του Νοσοκομείου της Ικαρίας με αυτό της Σάμου, η οποία έγινε στο τέλος του προηγούμενου χρόνου, στις 31-12-2012. 
Πιστεύουμε ότι δεν προσφέρει κανένα οικονομικό όφελος ο καινούργιος οργανισμός, ότι δημιουργεί μεγαλύτερες δυσλειτουργίες στην καθημερινή διαχείριση των προβλημάτων και ότι η απορρόφηση πρακτικά ενός μικρού οργανισμού, που έχει όμως καλή διαχείριση και καλές δυνατότητες να λειτουργήσει, από έναν πολύ μεγαλύτερο οργανισμό, όπως είναι ο Οργανισμός του Νοσοκομείου της Σάμου, θα δημιουργήσει…","ΑΓΝΗ ΚΑΛΟΓΕΡΗ",179
"76362"," Να ολοκληρώσετε, κυρία συνάδελφε, να ακούσουμε τον Υπουργό και μετά συνεχίζετε. Έχει περάσει ο χρόνος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76363"," Με συγχωρείτε, κύριε Πρόεδρε.
Να ολοκληρώσω σε ένα λεπτό;","ΑΓΝΗ ΚΑΛΟΓΕΡΗ",179
"76364"," Μπορείτε να επανέλθετε μετά, επειδή έχει περάσει ο χρόνος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76365"," Να σας πω μόνο επιγραμματικά, με μια κουβέντα –δεν θέλω να πω περισσότερα- το εξής: Μας είχατε υποσχεθεί ότι θα βοηθήσετε στο να φτιαχτεί Μονάδα Τεχνητού Νεφρού στην Ικαρία και περιμένω μια απάντηση. Θέλω επίσης να μας πείτε μια κουβέντα για το θέμα του ΕΚΑΒ στη Σάμο και της λειτουργίας του ασθενοφόρου, όπως και για τις δυσλειτουργίες και τα τεράστια προβλήματα στο Νοσοκομείο της Σάμου.","ΑΓΝΗ ΚΑΛΟΓΕΡΗ",179
"76366"," Ο κύριος Υπουργός έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76367"," Ευχαριστώ, κύριε Πρόεδρε.
Κυρία συνάδελφε, σας ευχαριστώ για τον τρόπο με τον οποίο διατυπώσατε την ερώτησή σας και τα επιχειρήματά σας. Αυτή η προσέγγιση βοηθάει τη διαδικασία της εξεύρεσης λύσης. Όντως, υπάρχουν αυτά τα προβλήματα που δεν έχω καμμία διάθεση να τα υποτιμήσω ή να τα υποβαθμίσω. 
Στο πλαίσιο των δυνατοτήτων του Υπουργείου Υγείας πρόκειται να ανακοινωθούν εντός των ημερών οι προσλήψεις των μονίμων, του τακτικού προσωπικού για το Αιγαίο. Υπάρχουν προβλεπόμενες θέσεις και για το Νοσοκομείο Σάμου και για το Νοσοκομείο Ικαρίας. 
Εκ παραλλήλου, όπως γνωρίζετε, αυτή τη στιγμή είναι σε εξέλιξη η προκήρυξη που υπάρχει για επικουρικούς γιατρούς. Επίσης, για τα άλλα θέματα των αναγκαίων επικουρικών για τη λειτουργία του ΕΚΑΒ και τη διοικητική υποστήριξη των νοσοκομείων επισης είναι σε διαδικασία εξέλιξης μια προκήρυξη που έχει καθυστερήσει γιατί, όπως γνωρίζετε, αφού συγκεντρωθούν οι υποψηφιότητες, οι αιτήσεις στις υγειονομικές περιφέρειες, εν συνεχεία το ΑΣΕΠ είναι εκείνο που θα κάνει την τελική επεξεργασία για την ανακοίνωση των αποτελεσμάτων. Τη Δευτέρα στις 10.00΄ ή προς το μεσημέρι πρόκειται να γίνει σύσκεψη στο ΑΣΕΠ, με την παρουσία του κ. Βέη, για την ολοκλήρωση της διαδικασίας για τους επικουρικούς των παραϊατρικών επαγγελμάτων, του διοικητικού προσωπικού κ.λπ.. 
Θέλω να σας ενημερώσω ότι το πρόβλημα με τα αγροτικά ιατρεία υπάρχει διότι, όπως είπατε, πρέπει να προσθέσουμε κίνητρα. Η δημοσιονομική κατάσταση της χώρας δεν μας επιτρέπει να αυξήσουμε τα κίνητρα για να αποδεχθεί κάποιος μια θέση αγροτικού ιατρού, με αποτέλεσμα οι προκηρύξεις μας, η μια μετά την άλλη, να αποβαίνουν άγονες. 
Μας προβληματίζει. Συνεργαζόμαστε με την Τοπική Αυτοδιοίκηση, προσθέτουμε κίνητρα που προσφέρει η τοπική κοινωνία, δηλαδή για παράδειγμα, το ότι παρέχεται διαμέρισμα για τη διαμονή του αγροτικού ιατρού. Το λέμε, το γνωστοποιούμε, το αναφέρουν και στο internet οι τοπικές αρχές. 
Το μεγάλο μας πρόβλημα, όπως σωστά αναφέρατε, είναι η νέα τουριστική περίοδος όπου θα έχουμε αυξημένη παρουσία πολιτών -Ελλήνων και ξένων υπηκόων που θα μας επισκεφθούν- στις τουριστικές περιοχές. 
Έρχομαι από μια πρωινή συνεργασία στο Υπουργείο , όπου επικράτησε και μια σχετική ένταση, με την έννοια της ανάγκης επίσπευσης των διαδικασιών, για να ολοκληρώσουμε τις τοποθετήσεις τακτικού επικουρικού προσωπικού. Πάντως, για το Νοσοκομείο της Σάμου έχουν ήδη προβλεφθεί για τις εφημερίες 1.108.000 ευρώ. Έχουν διατεθεί μέχρι τώρα 554.000 ευρώ και για τα νυχτερινά και εξαιρέσιμα είναι 432.000 ευρώ, από τα οποία έχουν σταλεί 215.000 ευρώ για να πληρωθούν οι εργαζόμενοι.
Με τη συνδρομή του κ. Ζερδελή –που έχει και επόμενη ερώτηση- σε συζήτηση που κάναμε, θα κάνω και μια διορθωτική παρέμβαση στην προκήρυξη των επικουρικών, για να λειτουργήσει οπωσδήποτε το Τμήμα Αιμοκάθαρσης στην Ικαρία, του οποίου η υποδομή μάλιστα προέρχεται από δωρεά. Επικοινώνησα ήδη με τον διευθυντή μου στο Υπουργείο –γιατί επέμενε ο εκλεκτός συνάδελφος πριν αρχίσουμε τη συζήτηση- και θα διορθωθεί η προκήρυξη των επικουρικών σήμερα ή τη Δευτέρα με υπογραφή μου.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"76368","  Κι εμείς ευχαριστούμε.
Το λόγο έχει η κ. Καλογερή για τη δευτερολογία της.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76369"," Ευχαριστώ, κύριε Πρόεδρε.
Να σας πω κατ’ αρχάς ότι από αυτά που είπατε, σε κάποιο βαθμό, τα περισσότερα είναι ίσως λίγο-πολύ γνωστά, όσον αφορά τις προκηρύξεις, οι οποίες έχουν ξεκινήσει. Νομίζω, όμως, ότι θα πρέπει με κάποιο διαφορετικό τρόπο να βρείτε πιο αποτελεσματικούς τρόπους, που πραγματικά να λύνουν το πρόβλημα κι όχι να το μεταθέτουν ή να μην έχουν το αποτέλεσμα που πρέπει. 
Κάποια πράγματα δεν πρόλαβα να τα πω στην πρωτολογία μου. Δεν ξέρω αν αυτές οι πληρωμές για τις εφημερίες, τα νυχτερινά και τα εξαιρέσιμα αφορούν τις οφειλές που υπάρχουν από το Υπουργείο προς τους εργαζόμενους για το 2012, για το 2011 κι ακόμη παλαιότερα. Νομίζω ότι θα πρέπει πρώτα να καλυφθούν οι παλιές οφειλές και να δούμε αργότερα για τις επόμενες. 
Από εκεί και πέρα, οι προκηρύξεις που έχετε κάνει σε ό,τι αφορά το ΕΚΑΒ, απ’ ό,τι είδα τουλάχιστον μέχρι τώρα, δεν καλύπτουν το πρόβλημα. Μιλάμε για τη θέση ενός οδηγού. Κάτι τέτοιο νομίζω ότι αναλογεί στη Σάμο. Πιστεύω ότι τα ασθενοφόρα πρέπει να είναι δύο, να λειτουργούν πλήρως στελεχωμένα κι αυτό σημαίνει τουλάχιστον δεκαέξι εργαζόμενους στο ΕΚΑΒ και στα ασθενοφόρα, για να μπορέσει να υπάρξει στοιχειωδώς η λειτουργία δύο ασθενοφόρων στο νησί. 
Ένα επίσης σημαντικό ζήτημα στο οποίο θέλω να αναφερθώ και δεν πρόλαβα στην πρωτολογία μου, έχει να κάνει με τις εργαστηριακές εξετάσεις και την πληρωμή αυτών που γίνονται σε εξωτερικά ιατρεία και εργαστήρια τα οποία δεν είναι συμβεβλημένα με τον ΕΟΠΥΥ. Στο Νομό Σάμου δεν υπάρχουν εργαστήρια συμβεβλημένα με τον ΕΟΠΥΥ. Έχουμε ζητήσει κατά καιρούς -και υπάρχει μια προηγούμενη απάντηση του Υπουργείου ότι θα διευθετηθεί αυτό το θέμα- την πληρωμή, έστω με το κρατικό τιμολόγιο, των εξετάσεων που γίνονται σε αυτά τα εξωτερικά ιατρεία.
 Με δεδομένο ότι υπάρχουν μηχανήματα που δεν λειτουργούν ή δεν λειτουργούν πάντα μέσα στο νοσοκομείο, με δεδομένο ότι ο κόσμος προσφεύγει όλο και περισσότερο στις δημόσιες δομές υγείας, επειδή η οικονομική κρίση τον έχει οδηγήσει πολύ περισσότερο σε αυτές, και με δεδομένο ότι δεν υπάρχουν συμβεβλημένα εργαστήρια με τον ΕΟΠΥΥ, πιστεύουμε ότι η πληρωμή θα έπρεπε να γίνεται τουλάχιστον με το κρατικό τιμολόγιο κι αυτό είναι θέμα μιας απλής ρύθμισης, που έπρεπε να είχε ήδη γίνει.
Χαίρομαι που δεσμεύεστε άλλη μία φορά για τη Μονάδα Τεχνητού Νεφρού στην Ικαρία -πιστεύω ότι θα βοηθήσει και θα λύσει ένα σημαντικό θέμα για τους εικοσιπέντε τουλάχιστον νεφροπαθείς, οι οποίοι αναγκάζονται να ξενιτεύονται σε οποιοδήποτε άλλο νοσοκομείο και σε οποιαδήποτε άλλη πόλη, για να μπορέσουν να έχουν την περίθαλψη και την παρακολούθηση που χρειάζεται- αλλά δεν είπατε τίποτα για το θέμα της συγχώνευσης των νοσοκομείων και της άρσης αυτής της συγχώνευσης. 
Επειδή υπάρχει μεγάλη προϊστορία, ήδη έχω κάνει αίτηση να μου δώσετε έστω το έγγραφο της απόφασης του ΚΕΣΥΠΕ κι έχει περάσει ένας μήνας κι ακόμη δεν το έχω. Στελέχη του Υπουργείου Υγείας αρνήθηκαν να μιλήσουν με τους εργαζόμενους σε προηγούμενη διαμαρτυρία που είχαν. Έχουμε ζητήσει να συναντηθούμε, να μιλήσουμε μαζί γι’ αυτό και να έρθουμε όλοι στις 7 Ιουνίου στο Υπουργείο. 
Υπάρχει μία μεγάλη αγωνία στην κοινωνία και νομίζω ότι θα πρέπει να απαντηθεί άμεσα, με δεδομένη και τη θετική μέχρι τώρα άποψη του Υπουργείου για το θέμα της αποδέσμευσης των δύο νοσοκομείων. Για το ίδιο θέμα θα σας μιλήσει και ο συνάδελφος κ. Ζερδελής, και συγκεκριμένα για τη Λήμνο, που είναι θέμα παρόμοιο. Περιμένουμε μία απάντηση πιο άμεση και πιο καθαρή από τη μεριά του Υπουργείου.
Ευχαριστώ πολύ.","ΑΓΝΗ ΚΑΛΟΓΕΡΗ",179
"76370","  Ευχαριστούμε κι εμείς.
Το λόγο έχει ο κύριος Υπουργός για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76371","  Ευχαριστώ, κύριε Πρόεδρε.
Σε ό,τι αφορά τις οφειλές έχω πει και με την ευκαιρία της συζητήσεως άλλων ερωτήσεων αλλά και στην Επιτροπή Κοινωνικών Υποθέσεων, ότι αυτό το οποίο κάναμε με την πρόσφατη διάταξη, την οποία ψηφίσαμε, ήταν για τα αναδρομικά τα οποία υπήρχαν από το φθινόπωρο κι εντεύθεν.
Υπάρχει ένα ζήτημα με προηγούμενες οφειλές και παρελθόντων ετών, τις οποίες, όμως, επιχειρούμε να διευθετήσουμε με το Γενικό Λογιστήριο του Κράτους, γιατί υπάρχουν εκκρεμότητες σε διάφορες περιοχές. Τα ποσά τα οποία ανέφερα αφορούν τις εφημερίες, τα νυχτερινά και τα εξαιρέσιμα του έτους 2013. Είναι ο τακτικός προϋπολογισμός και η τακτική χρηματοδότηση, η οποία εξελίσσεται ομαλά. 
Σε ό,τι αφορά τη στελέχωση του ΕΚΑΒ, πράγματι, υπάρχουν αυτές οι δυσκολίες, αλλά δεν μπορούμε να ελπίζουμε σε μία ιδεατή κατάσταση.  
Αυτές είναι οι συνθήκες, που επικρατούν στη χώρα σήμερα, με αυτές τις συνθήκες πρέπει να αγωνιστούμε να μεγιστοποιήσουμε την αποτελεσματικότητά μας, να πετύχουμε το καλύτερο δυνατόν. 
Ποιος δεν θα ήθελε να μπορεί να έχει δύο ασθενοφόρα, δεκαέξι άτομα προσωπικό, για να μην είναι στοιχειωδώς, αλλά πολυτελώς οργανωμένη η περιφερειακή δομή του ΕΚΑΒ; Δεν υπάρχουν, όμως, αυτές οι δυνατότητες.
Σε ό,τι αφορά τα εργαστήρια, στον Κανονισμό Παροχής Υπηρεσιών Υγείας του ΕΟΠΥΥ υπάρχουν διατάξεις με συγκεκριμένες προβλέψεις. Αυτό το οποίο σας είχαμε απαντήσει είναι ότι πρέπει να υπάρξει μία συνεργασία με τον ΕΟΠΥΥ –συμφωνώ με το κρατικό τιμολόγιο, δεν θα μπορούσε να γίνει και διαφορετικά- για να έχουν πρόσβαση οι ασθενείς σε ιδιωτικά διαγνωστικά κέντρα, όπως γίνεται και σε άλλες περιοχές της χώρας. Το θέμα δεν είναι ότι αρνείται η πολιτική ηγεσία. Η πολιτική ηγεσία έχει θεσπίσει το συγκεκριμένο πλαίσιο μέσω του ΕΟΠΥΥ και μπορούν κάλλιστα να συμβληθούν και να πραγματοποιούνται οι διαγνωστικές εξετάσεις από τα ιδιωτικά κέντρα, τα οποία έχουν αυτή τη δυνατότητα. 
Σε ό,τι αφορά, τώρα, τη διοικητική ενοποίηση, ισχύει σε πολλές περιοχές της χώρας. Ο λόγος δεν είναι ότι επιχειρούμε να υποβαθμίσουμε κάποιο νοσοκομείο. Η υγειονομική ικανότητα του νοσοκομείου είναι αυτή η οποία προέχει και όχι το ποιος διοικεί το νοσοκομείο. Είναι, καθαρά, ένα θέμα το οποίο εντάσσεται στην προσπάθεια των μεταρρυθμίσεων, της μείωσης των δημοσίων δαπανών. 
Εκτιμώ βαθύτατα αυτό το οποίο μου είπατε με την ερώτησή σας: Πόσους ιατρούς θα έχουμε; Τι θα κάνεις με τους επικουρικούς; Τι θα γίνει με την κλινική της αιμοκάθαρσης; Μάλιστα, αυτά τα αντιλαμβάνομαι. Να παλέψουμε να βρούμε λύση. Το θέμα της διοίκησης είναι δευτερεύον.
 Δεν αντιλαμβάνομαι την κινητοποίηση. Κινητοποίηση στην Πτολεμαΐδα για την ενοποίηση Κοζάνης-Πτολεμαΐδας. Κινητοποίηση στα Γιαννιτσά. Κινητοποίηση στο Διδυμότειχο, με επικεφαλής τον Άγιο Διδυμοτείχου. Πού θα σταματήσει αυτό; Οι δήμαρχοι και οι σεβασμιότατοι μητροπολίτες δεν είναι για να ασκούν πολιτική για την υγεία ή πολιτική για την παιδεία. Να κοιτάξουν να ασκήσουν τα καθήκοντά τους και να αφήσουν τις τοπικές κοινωνίες ήσυχες. Αυτό το οποίο προέχει και νοιάζει και εμάς και εσάς είναι να έχουμε γιατρούς, να έχουμε τις κλινικές εν λειτουργία. Το ποιος διοικεί το νοσοκομείο είναι δευτερεύουσας σημασίας.
 Επί ματαίω θα γίνει κινητοποίηση. Δεν πρόκειται να αλλάξω θέση τόσο εύκολα, επειδή θα γίνει μία κινητοποίηση. Η κινητοποίηση έχει νόημα για την υγειονομική θωράκιση. Αυτό το καταλαβαίνω. Για τα διοικητικά θέματα δεν έχει νόημα. Αυτή είναι η θέση μου. 
Θέλω, λοιπόν, να σας ευχαριστήσω  για την ερώτηση που υποβάλατε. Να ξέρετε ότι θα προσπαθήσω ειλικρινά για την υγειονομική θωράκιση του Νοσοκομείου της Σάμου και της Ικαρίας.
Ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"76372"," Ευχαριστούμε και εμείς τον κύριο Υπουργό.
 Πριν προχωρήσουμε, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση της Βουλής πενήντα τέσσερις μαθητές και μαθήτριες και έξι εκπαιδευτικοί -συνοδοί τους από το 2ο Δημοτικό Σχολείο Αγίου Νικολάου Λασιθίου -του ωραίου Αγίου Νικολάου Λασιθίου!- και από το Δημοτικό Σχολείο Στερνών Χανίων, των επίσης ωραίων Χανίων! Να είναι καλά!
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Προχωρούμε στη δεύτερη με αριθμό 1448/21-5-2013 επίκαιρη ερώτηση δευτέρου κύκλου του Βουλευτή Λέσβου του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο, κ. Ιωάννη Ζερδελή προς τον Υπουργό Υγείας, σχετικά με τη μη εφαρμογή απόφασης του Κεντρικού Συμβουλίου Υγειονομικών Περιφερειών (ΚΕΣΥΠΕ) για αποσύνδεση των Νοσοκομείων Λήμνου και Ικαρίας από Μυτιλήνη και Σάμο. 
Θα απαντήσει ο Υπουργός Υγείας κ. Λυκουρέντζος.
Το λόγο έχει ο κ. Ζερδελής για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76373"," Ευχαριστώ, κύριε Πρόεδρε.
Κύριε Υπουργέ, το Νοσοκομείο της Λήμνου είναι ο μοναδικός πάροχος δευτεροβάθμιας περίθαλψης στους κατοίκους του νησιού οι οποίοι φτάνουν, περίπου, τις δεκαοκτώ χιλιάδες. Είναι γνωστό ότι τους καλοκαιρινούς μήνες αυτός ο αριθμός αυξάνεται κατά πολύ, λόγω της τουριστικής κίνησης που παρατηρείται. 
Ταυτόχρονα, το Νοσοκομείο της Λήμνου καλύπτει σημαντικά και ένα μεγάλο μέρος των αναγκών της πρωτοβάθμιας περίθαλψης με τα εξωτερικά ιατρεία του. Αυτό γίνεται κάτω από ένα καθεστώς θα λέγαμε συγκοινωνιακής απομόνωσης του νησιού, για το οποίο υπάρχουν οι διαμαρτυρίες όλων των φορέων των κατοίκων του νησιού. 
Ακόμα γίνεται σε ένα καθεστώς, στο πλαίσιο του οποίου το νοσοκομείο είναι ήδη υποστελεχωμένο και έχει δυσλειτουργικά προβλήματα εξαιτίας πολλών παραγόντων, με κύριο την υποχρηματοδότησή του. Σ’ αυτά έρχεται να προστεθεί και η λειτουργική του διασύνδεση με το Νοσοκομείο της Μυτιλήνης.
Προηγουμένως ειπώθηκε ότι η λειτουργική διασύνδεση συμφέρει οικονομικά. Είναι διάχυτη, όμως, η αντίληψη και στον κόσμο που υπηρετεί στο νοσοκομείο, αλλά και σε μένα που το έχω επισκεφτεί αρκετές φορές, ότι αυτό το πράγμα δεν επιτυγχάνεται. Αντίθετα, το νοσοκομείο δυσλειτουργεί. 
Θα σας πω ένα παράδειγμα. Στη λειτουργική διασύνδεσή του με το Νοσοκομείο της Μυτιλήνης εμφανίζεται να έχει τέσσερις αναισθησιολόγους, αλλά στην πραγματικότητα έχει έναν, διότι οι δύο υπηρετούν στο νοσοκομείο της Μυτιλήνης, ο ένας είναι στη μονάδα εντατικής θεραπείας, την οποία στερείται το Νοσοκομείο της Λήμνου και εξαιτίας αυτού δεν υπάρχει η δυνατότητα να προστεθεί μία ακόμα οργανική θέση αναισθησιολόγου στο νοσοκομείο, η οποία κρίνεται απαραίτητη εκ των ων ουκ άνευ για την ασφαλή λειτουργία του.
Αυτό είναι ένα μόνο παράδειγμα, το οποίο αναφέρω λόγω του μειωμένου χρόνου που έχω για να αναπτύξω την ερώτησή μου.
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Επίσης, από τις 11-4-2013 –ολοκληρώνω, κύριε Πρόεδρε- προτείνεται η κατάργηση οργανικών θέσεων ειδικοτήτων οι οποίες είναι απαραίτητες τόσο για την ασφαλή λειτουργία του νοσοκομείου όσο και γιατί είναι ειδικότητες οι οποίες είναι αποδέκτες του μεγάλου αριθμού των περιστατικών, εκτάκτων και μη, τα οποία εξυπηρετούν. Αυτές είναι των χειρουργών και των παθολόγων. Αντιθέτως, δημιουργούνται οργανικές θέσεις από ειδικότητες οι οποίες δεν κρίνονται ως ειδικότητες αιχμής, έχουν ήδη στελέχωση και θα δημιουργήσουν προβλήματα δυσλειτουργίας.
Ευχαριστώ πολύ.","ΙΩΑΝΝΗΣ ΖΕΡΔΕΛΗΣ",153
"76374"," Ευχαριστούμε κι εμείς.
Ορίστε, κύριε Υπουργέ, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76375"," Ευχαριστώ, κύριε Πρόεδρε.
Κύριε συνάδελφε, αρχίζω από το δεύτερο μέρος της ερώτησης, διότι ειλικρινά με προβληματίσατε μ’ αυτό που είπατε. Η ενημέρωση που έχω από την υπηρεσία, είναι ότι η μεταβολή των συγκεκριμένων οργανικών θέσεων έγινε για να είναι εφικτή η τοποθέτηση τακτικού προσωπικού με τις συγκεκριμένες ειδικότητες που κατά την υπηρεσία είναι αναγκαίες για τη λειτουργία του νοσοκομείου.
Εγώ αυτό το οποίο είπατε, θα το εξετάσω αμέσως στο Υπουργείο, διότι η εισήγηση την οποία έχω –και την έχω εδώ και στο ενημερωτικό σημείωμα που απευθύνεται προς τον Υπουργό- αναφέρει ότι έγινε η μεταβολή για να διευκολυνθεί η τοποθέτηση προσωπικού προς όφελος του νοσοκομείου. Σύμφωνα με τα επιχειρήματά σας, αν αντιθέτως πάμε να δημιουργήσουμε ζητήματα, θα το εξετάσω αμέσως, διότι είναι δεδομένη η κοινή μας βούληση δηλαδή οι τοποθετήσεις τακτικού προσωπικού να αναβαθμίσουν τις σημερινές υπηρεσίες των νοσοκομείων και να δώσουν λύσεις. 
Σας έλεγα προηγουμένως το παράδειγμα –το ακούει και η εκλεκτή συνάδελφος- του αναισθησιολόγου στην Ικαρία. Επιλέγουμε να υπάρξει αναισθησιολόγος, για να μπορούν να γίνουν χειρουργεία. Αυτά είναι τα κριτήρια με τα οποία πάμε να κάνουμε τις τοποθετήσεις. Παρακαλώ να το δούμε και εκτός της Αιθούσης.
Σε ό,τι αφορά το θέμα της διοικητικής ενοποίησης, είπα και προηγουμένως ότι δεν έχω κάποια υστερόβουλη εμμονή στην υπόθεση. Είμαι, όμως, εντός ενός συγκεκριμένου δημοσιονομικού πλαισίου. Έχουν αποφασιστεί τα νομικά πρόσωπα από την προηγούμενη πολιτική ηγεσία. Δεν μεταθέτω τις ευθύνες στην προηγούμενη πολιτική ηγεσία, γιατί συνεχίζω την ίδια πολιτική. Δεν λέω ότι ευθύνονται οι προηγούμενοι. Αντιθέτως υπερασπίζομαι αυτήν την πολιτική. Το αναφέρω, όμως, διότι έχει προηγηθεί κάποια συζήτηση και έχουν ληφθεί αποφάσεις. 
(Στο σημείο αυτό κτυπά το προειδοποιητικό κουδούνι λήξεως του χρόνου ομιλίας του κυρίου Υπουργού)
Έχει γίνει μία σειρά συγκεκριμένων επιλογών για ενοποίηση κλινικών, τμημάτων, διοικήσεων. Αν, λοιπόν, εγώ αρχίσω και υιοθετώ το αίτημα της Ικαρίας και το αίτημα της Λήμνου, γιατί δεν υιοθετώ και το αίτημα του Διδυμοτείχου; Εσείς έχετε τα επιχειρήματά σας, τα οποία τα καταλαβαίνω και η συζήτηση που έγινε στο ΚΕΣΥΠΕ, στο οποίο αναφερθήκατε, έγινε με αφορμή ακριβώς τις ιδιαιτερότητες τις οποίες προσυπογράφω. Δεν τα αρνούμαι, αλλά βρίσκομαι μπροστά σε μία πραγματική δυσκολία, διότι εγείρουν τα ίδια αιτήματα κι άλλα νοσοκομεία στα οποία αναφέρθηκα, όπως της Πτολεμαΐδας, των Γιαννιτσών, του Διδυμοτείχου, πράγμα το οποίο δεν θα σταματήσει πουθενά, γιατί μετά θα έχουμε και μέσα στην Αθήνα το ίδιο θέμα. 
Αυτό είναι ένα ζήτημα, το οποίο ειλικρινά μας έχει απασχολήσει και μας έχει προβληματίσει. Οι κινητοποιήσεις δεν βοηθάνε. Επανέρχομαι σ’ αυτό το ζήτημα. Μη φέρετε αδίκως τους ανθρώπους. Η ίδια συζήτηση που γίνεται με μας εδώ, θα γίνει και ενώπιόν τους. Δεν αλλάζει κάτι.
(Στο σημείο αυτό κτυπά το κουδούνι λήξεως του χρόνου ομιλίας του κυρίου Υπουργού)
(AD)
Πρέπει να προσπαθήσουμε να δούμε τι είναι εκείνο το οποίο και στο διοικητικό πεδίο θα μπορούσε να μας οδηγήσει σε μια καλύτερη και ευέλικτη επιλογή και να το επιτύχουμε. 
Θέλω, όμως, να καταλάβετε το πλαίσιο μέσα στο οποίο καλείται να λειτουργήσει ο Υπουργός Υγείας.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"76376"," Ευχαριστούμε κι εμείς. 
Ο κ. Ζερδελής έχει το λόγο για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76377"," Ευχαριστώ, κύριε Πρόεδρε.
Όσον αφορά το δεύτερο σκέλος της ερώτησής μου σχετικά με τις οργανικές θέσεις, δηλώνω με ικανοποίηση ότι άκουσα τον προβληματισμό σας. Πρέπει να το δούμε αυτό το πρόβλημα. Και θα έλεγα -όχι με τη μορφή συμβουλής ούτε παραίνεσης- ότι καλό θα είναι σε αυτές τις περιπτώσεις να ρωτάμε και τις τοπικές κοινωνίες και κυρίως τους εργαζόμενους. Και δεν μιλώ για κινητοποιήσεις. Άλλωστε, είναι δικό τους το θέμα αν θα τις κάνουν και με ποιο τρόπο θα διαμαρτυρηθούν για προβλήματα που τους απασχολούν. Υπάρχουν, όμως, οι Σύλλογοι των ιατρών οι οποίοι θα μπορούσαν να αναφέρουν επακριβώς –και γιατί βιώνουν το πρόβλημα εκείνο- τα προβλήματα από την κατάργηση οργανικών θέσεων και την αντικατάστασή τους με άλλους. 
Πάντως, είναι ευχάριστο το ότι σε αυτό το θέμα θα σκύψετε με ενδιαφέρον, όπως με διαβεβαιώσατε. 
Όσον αφορά τώρα την απόφαση του ΚΕΣΥΠΕ στις 18-2-2013, με την οποία απόφαση έκριναν ομόφωνα ότι δυσλειτουργεί το νοσοκομείο εξαιτίας της διοικητικής ενοποίησης, είναι κάτι στο οποίο συμφωνήσατε και εσείς λόγω της νησιωτικότητας. Θα ήθελα να το δούμε αυτό το πράγμα. 
Και μιας και αναφερόμαστε στο ότι η πρωτοβουλία που πήρατε να μην διασυνδεθούν μέχρι στιγμής, παρά την απόφαση του ΚΕΣΥΠΕ, οφείλεται στο ότι το λειτουργικό αυτό κόστος είναι μεγάλο, θα ήταν καλό το Υπουργείο να κάνει μία μελέτη σχετικά με το ποιο ήταν το λειτουργικό κόστος του νοσοκομείου πριν την ενοποίηση και ποιο είναι μετά την ενοποίηση. Θα ήθελα να το δείτε αυτό το θέμα. Έχω και πληροφορίες από τους εργαζόμενους στο Νοσοκομείο της Λήμνου, το οποίο έχω επισκεφτεί πολλάκις με την καινούργια ιδιότητα του Βουλευτή, αλλά και του γιατρού. 
Έχω, λοιπόν, την εντύπωση ότι αυτό το οποίο προσπαθεί να επιτύχει η πολιτική του Υπουργείου στον τομέα αυτό, έρχεται σε αντίθεση με την πραγματικότητα.
Ευχαριστώ.","ΙΩΑΝΝΗΣ ΖΕΡΔΕΛΗΣ",153
"76378"," Ευχαριστούμε και εμείς.
Το λόγο έχει ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76379"," Ευχαριστώ, κύριε Πρόεδρε.
Και αυτήν την παρατήρηση την κρατώ και θα το ελέγξω. Προφανώς υπονοείτε ότι οι μετακινήσεις οι οποίες γίνονται, αυξάνουν τις δαπάνες…","ΑΝΔΡΕΑΣ ΛΥΚΟΥΡΕΝΤΖΟΣ",288
"76380"," Και όχι μόνο.","ΙΩΑΝΝΗΣ ΖΕΡΔΕΛΗΣ",153
"76381"," Ωραία. Και αυτό, λοιπόν, θα το εξετάσω. Και θα είναι μία από τις παραμέτρους που θα βαρύνουν στην τελική διαμόρφωση του διοικητικού σχήματος των δύο νοσοκομείων και στις δύο περιφέρειες. Διότι αυτό είναι ένα επιχείρημα το οποίο καταδεικνύει ότι η επιλογή, ενδεχομένως, η οποία έχει γίνει, είναι ατελέσφορη. Δεν επιτυγχάνει το στόχο για τον οποίο έγινε. Και δεν είμαι διατεθειμένος να αρνούμαι την πραγματικότητα όπως έχει διαμορφωθεί. 
Τώρα σε ορισμένα θέματα σε σχέση με τις ειδικότητες των ιατρών, πάντοτε η συζήτηση η οποία οργανώνεται στο εσωτερικό των υπηρεσιών του Υπουργείου Υγείας, εκκινεί από τις διοικήσεις των νοσοκομείων. Μετά πάμε στις υγειονομικές περιφέρειες, στις υπηρεσίες του Υπουργείου και φτάνει στον Υπουργό μία εισήγηση. Άρα, έχει υπάρξει μία προγενέστερη διαδικασία συζητήσεων. Αν αυτή δεν είναι επιτυχής ή είναι ατελής, αυτό είναι ένα θέμα το οποίο θα το αντιμετωπίσουμε. 
Γι’ αυτό συζητάμε και σας είπα αμέσως ότι δέχομαι τις παρατηρήσεις τις οποίες κάνετε. Έχουμε το χρόνο, έστω και την τελευταία ώρα, να διορθώσουμε τις όποιες επιλογές έχουν γίνει και ενδεχομένως, δημιουργούν δυσλειτουργίες.
Πρέπει να ξέρετε ότι στην πολιτική ηγεσία, σε ό,τι αφορά τη νησιωτική Ελλάδα και το Αρχιπέλαγος Αιγαίο και το Ιόνιο και την Κρήτη, έχουμε μεγάλη ευαισθησία και αισθανόμαστε επαυξημένες τις ευθύνες μας ενώπιον της τουριστικής περιόδου. Η Ελλάδα μπορεί να παρέχει υψηλού επιπέδου υπηρεσίες υγείας. Η Ελλάδα φιλοδοξεί να κινητροδοτήσει τον τουρισμό υγείας να προσελκύσουμε επισκέπτες ακόμα περισσότερο. 
Θέλουμε οι επισκέπτες στη χώρα μας να φεύγουν με τις καλύτερες των εντυπώσεων, να γίνονται πρεσβευτές της χώρας μας για όλες τις υπηρεσίες τις οποίες παρέχουμε -όχι μόνο στην υγεία, αλλά και στον τουρισμό και με την παραδοσιακή ελληνική φιλοξενία, με τις συγκοινωνίες, με οτιδήποτε- πολύ, δε, περισσότερο για την υγεία.
Λυπούμαι, όμως, που οι συγκεκριμένες δημοσιονομικές δυνατότητες δεν μας επιτρέπουν τα μεγάλα βήματα. Αυτά τα βήματα τα οποία γίνονται εν όψει της θερινής περιόδου του 2013 είναι μεν μικρά, σταθερά, σίγουρα και σας διαβεβαιώνω ότι θα έχουμε συγκεκριμένα αποτελέσματα.
Ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"76382"," Ευχαριστούμε και εμείς.
Ενδιαφέρουσα, κύριε Υπουργέ, αυτή η διάσταση, ότι οι υπηρεσίες υγείας συνδέονται και με τον τουρισμό και γενικότερα με την ανάπτυξη. Μακάρι να το καταλάβουν αυτοί που πρέπει να το καταλάβουν.
Διακόπτουμε τη σειρά των επίκαιρων ερωτήσεων που αφορούν το Υπουργείο Υγείας και τον Υπουργό Υγείας και προχωρούμε στη συζήτηση της τέταρτης με αριθμό 1444/21-5-2013 επίκαιρης ερώτησης δευτέρου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εφαρμογή του άρθρου 66 του ν. 4144/2013 για την παράταση χορήγησης των συντάξεων αναπηρίας.
Στην επίκαιρη ερώτηση θα απαντήσει ο Υφυπουργός κ. Παναγιωτόπουλος.
Κυρία Μάρκου, έχετε το λόγο για να αναπτύξετε την επίκαιρη ερώτηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76383"," Ευχαριστώ πολύ, κύριε Πρόεδρε.
Με το άρθρο 66 του ν. 4144/2013 προβλέφθηκε η παράταση χορήγησης των συντάξεων αναπηρίας σε ασφαλισμένους με αναπηρία σε ποσοστό 67%, οι οποίοι βρίσκονται σε αναμονή ενώπιον των ΚΕΠΑ, με αποτέλεσμα να έχουν χάσει χωρίς δική τους υπαιτιότητα το δικαίωμα σύνταξης. Η ρύθμιση αυτή χαιρετίστηκε ως ιδιαίτερα θετική απ’ όλες τις πτέρυγες της Βουλής, αφού ήρθε να διορθώσει μια μεγάλη αδικία εις βάρος των συνταξιούχων με αναπηρία, δηλαδή, τη στέρηση της σύνταξης σε ασφαλισμένους που τη δικαιούνται λόγω των καθυστερήσεων της διοίκησης να πιστοποιήσει τις αναπηρίες αυτές. Ανάλογες επισημάνσεις είχε κάνει και ο Συνήγορος του Πολίτη σε ειδική έκθεση για το θεσμό των ΚΕΠΑ, από το Φεβρουάριο του 2013.
Δυστυχώς, ένα μήνα μετά τη δημοσίευση του ν. 4144, δεν έχει ξεκαθαρίσει το τοπίο σχετικά με τον τρόπο που θα δοθεί η παράταση αυτή, καθώς και από ποιο χρονικό σημείο ξεκινά η χορήγησή της, δηλαδή, από τη λήξη του συνταξιοδοτικού δικαιώματος ή από τη δημοσίευση του νόμου. Η σχετική εγκύκλιος που εξέδωσε το Υπουργείο Εργασίας στις 26 Απριλίου δεν παρέχει σαφείς οδηγίες για την εφαρμογή της διάταξης. Περιορίζεται στην παράθεση δύο παραδειγμάτων και απλά συμβουλεύει τα ασφαλιστικά ταμεία να μην υποβάλουν τους ασφαλισμένους σε πρόσθετη ταλαιπωρία.
Η καθυστέρηση αυτή στην εφαρμογή της ρύθμισης είχε ως αποτέλεσμα μεγάλη μερίδα συνταξιούχων να περάσει τις γιορτές του Πάσχα χωρίς κανένα εισόδημα, παρ’ όλο που η διάταξη είχε ψηφιστεί και δημοσιευθεί ήδη, από τις 18 Απριλίου.
Κατόπιν των ανωτέρω, ερωτάσθε τα εξής: Πρώτον, σε ποιες ενέργειες σκοπεύετε να προβείτε για την άμεση εφαρμογή του άρθρου 66 του ν. 4144/2013 από όλα ανεξαιρέτως τα ταμεία που χορηγούν συντάξεις αναπηρίας; Για ποιο λόγο δεν ακολούθησαν όλα τα ασφαλιστικά ταμεία την αυτοματοποιημένη διαδικασία που ακολουθεί το ΙΚΑ, ώστε να μην ταλαιπωρούνται περαιτέρω οι ασφαλισμένοι;
Δεύτερον, εξετάζετε το ενδεχόμενο να χορηγήσετε και νέα παράταση στη χορήγηση συντάξεων αναπηρίας στις περιπτώσεις όπου καθυστερεί η εξέταση των ασφαλισμένων από τα ΚΕΠΑ, αυτή τη φορά μέχρι την έκδοση απόφασης από τις υγειονομικές επιτροπές;
Σας ευχαριστώ.","ΑΙΚΑΤΕΡΙΝΗ ΜΑΡΚΟΥ",309
"76384"," Ευχαριστούμε και εμείς.
Ο Υπουργός κ. Παναγιωτόπουλος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76385"," Χαίρομαι που δέχθηκε ο Υπουργός Υγείας να εξετασθεί ενδιάμεσα στις δικές του και αυτή η επίκαιρη ερώτηση της συναδέλφου, διότι, όπως ξέρετε, η υγεία συνδέεται με την κοινωνική ασφάλιση ιδίως, μέσα από το θεσμό που διά μέσου μιας ιατρικής κρίσης δημιουργούνται συνέπειες στην ασφάλιση του δικαιούχου. Όμως, από την άλλη, η κοινωνική ασφάλιση συνδέεται και με την εργασία.
Ο θεσμός των ΚΕΠΑ είναι ένα υβρίδιο, όπου ξεκινάμε από μια ιατρική κρίση με συνταξιοδοτικές συνέπειες.
Έχει προβλήματα αυτός ο θεσμός -τα έχουμε επισημάνει κατ’ επανάληψη από εδώ- αλλά δικό μας καθήκον, κυρία συνάδελφε, είναι να προσπαθούμε να εντοπίσουμε αυτά τα προβλήματα με σκληρή δουλειά και συνέργειες ανάμεσα στα δυο Υπουργεία και από εκεί και πέρα, να προχωρήσουμε σε κάποιες λύσεις. Κάποιες λύσεις ξεκινούν από μια νομοθετική ρύθμιση. Άλλο βέβαια είναι να νομοθετείς και άλλο θέμα είναι η εφαρμογή των νόμων στην πράξη.
 Η εφαρμογή των νόμων στην πράξη κατόπιν της νομοθέτησης, που είναι το δικό μας καθήκον πρωτίστως -εμείς που προτείνουμε ως Κυβέρνηση και το Σώμα που αποδέχεται αναλόγως και εδώ, δόξα τω Θεώ, υπήρξε σχεδόν καθολική αποδοχή αυτής της ρύθμισης- εξαρτάται και από τους ρυθμούς προσαρμογής, αν θέλετε, μιας Δημόσιας Διοίκησης σε όλα τα επίπεδα.
Εμείς είμαστε στην κορυφή της πυραμίδας, όμως η πυραμίδα από εκεί και πέρα, διευρύνεται πολύ και πρέπει όλοι -και μπορώ να το πω και δημόσια- να αναλάβουμε εδώ τις ευθύνες και να αποφασίσουμε, αν θέλουμε να προσαρμοστούμε στους ρυθμούς που απαιτεί η επίλυση δύσκολων προβλημάτων ή όχι.
Ειδικότερα, από εκεί και πέρα και σύμφωνα με τις διατάξεις του άρθρου 66 του ν. 4144 που ψηφίστηκε πρόσφατα, ρυθμίστηκε το θέμα της παράτασης χορήγησης αναπηρικής σύνταξης όπου προβλέπεται παράταση της καταβολής σύνταξης, λόγω αναπηρίας για έξι μήνες, στις περιπτώσεις λήξης του συνταξιοδοτικού δικαιώματος, λόγω αναπηρίας και εφόσον εκκρεμεί στις υγειονομικές επιτροπές ΚΕΠΑ ιατρική κρίση. 
Το ποσό που καταβάλλεται γι’ αυτό το εξάμηνο, είναι το ποσό που λάμβαναν οι δικαιούχοι πριν από τη λήξη του συνταξιοδοτικού τους δικαιώματος. Και βέβαια υπάρχουν κάποιες προϋποθέσεις, βάσει των οποίων υπάγονται στην εν λόγω ρύθμιση οι συνταξιούχοι λόγω αναπηρίας. 
Αυτό που έχει σημασία να πούμε, είναι ότι η έναρξη ισχύος αυτής της ρύθμισης καθορίζεται από την ημερομηνία δημοσίευσης του νόμου, δηλαδή στις 18-4-2013. Επομένως τα οικονομικά αποτελέσματα της εν λόγω ρύθμισης, η παράταση δηλαδή καταβολής των συντάξεων, αρχίζουν στις 18-4-2013. Στις περιπτώσεις που το δικαίωμα συνταξιοδότησης λόγω αναπηρίας έληξε πριν από αυτήν την ημερομηνία, δεν παρέχεται η δυνατότητα αναδρομικής χορήγησης ποσού σύνταξης λόγω αναπηρίας. Όμως, όταν κάποιος έχει κάποιους μήνες στο παρελθόν να πάρει τη σύνταξή του και έχει ακόμα λαμβάνειν, κατά το χρόνο κατά τον οποίο ψηφίστηκε και δημοσιεύθηκε αυτός ο νόμος, τότε όπως καταλαβαίνετε, επανενεργοποιείται το δικαίωμα καταβολής της σύνταξης με εξαμηνιαία παράταση. 
Βέβαια για το κάθε ταμείο ισχύουν ξεχωριστά πράγματα. Το ΙΚΑ έχει εκδώσει εγκύκλιο, στις 13 Μαΐου, με θέμα «Κοινοποίηση διατάξεων άρθρου 66 περί παράτασης χορήγησης συντάξεων λόγω αναπηρίας» -του νόμου που σας είπα- στην οποία δηλώνει ότι θα καταβάλει στις 31-5-2013, δηλαδή στο τέλος του μήνα, τα ποσά συντάξεων των μηνών Μαΐου και Ιουνίου του 2013. 
Στον ΟΑΕΕ η κατάσταση είναι κάπως διαφορετική, διότι η άσκηση ή μη του συγκεκριμένου δικαιώματος ανήκει στη διακριτική ευχέρεια του συνταξιούχου. Για την ενεργοποίησή του –δηλαδή για την καταβολή της σύνταξης για ένα εξάμηνο επιπλέον- και μέχρι να κριθεί, απαιτείται η σύμφωνη γνώμη του συνταξιούχου, διότι δεν είναι λίγες οι περιπτώσεις, κατά τις οποίες η σύνταξη λόγω αναπηρίας δεν παρατείνεται, γιατί ο συνταξιούχος δεν θέλει, εφόσον κρίνεται ικανός για άσκηση επαγγέλματος ή εφόσον υπάρχει, βάσει ιατρικής κρίσης, περίπτωση βελτίωσης της κατάστασης υγείας. 
Σας υπενθυμίζω ότι τα αρμόδια για διαπίστωση του ποσοστού αναπηρίας ΚΕΠΑ δεν ανήκουν στην οργανωτική δομή του ΟΑΕΕ, αλλά του ΙΚΑ. Και βέβαια εξετάζουν και γνωματεύουν ύστερα από αίτηση του ενδιαφερομένου και ο ΟΑΕΕ δεν συμμετέχει σ’ αυτήν τη διαδικασία. 
Κύριε Πρόεδρε, θα αφήσω και μερικά πράγματα για τη δευτερολογία μου. 
Όμως αυτό που θα πρέπει να συγκρατήσετε, κυρία συνάδελφε, είναι η ημερομηνία 18-4-2013, από την οποία καθίσταται εν ισχύι ο νόμος που ψηφίσαμε και επομένως ενεργοποιούνται τα αποτελέσματά του και συγκεκριμένα το άρθρο 66.
Σας ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"76386"," Κυρία Μάρκου, έχετε το λόγο για να δευτερολογήσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76387"," Ευχαριστώ πολύ, κύριε Πρόεδρε. 
Κύριε Υπουργέ, η πορεία της εφαρμογής αυτής της διάταξης αναδεικνύει για άλλη μια φορά την αβελτηρία και δυσκινησία της Δημόσιας Διοίκησης στο σχεδιασμό και την ολοκλήρωση μιας ρύθμισης ζωτικής σημασίας για χιλιάδες ασφαλισμένους, οι οποίοι παραμένουν εγκλωβισμένοι στα ΚΕΠΑ, παρ’ όλο που σύμφωνα με το νόμο, θα έπρεπε ήδη να λαμβάνουν τη σύνταξή τους. 
Με συγχωρείτε που το λέω, αλλά η εγκύκλιος που εξέδωσε το Υπουργείο δεν έπρεπε να αφήσει καθόλου περιθώρια στα ταμεία για αυτοσχεδιασμούς. Αντίθετα θα έπρεπε να ορίζει με σαφήνεια μέχρι πότε θα γίνει η καταβολή, ποιους μήνες αφορά και να περιγράφει επακριβώς τη διαδικασία που ακολουθεί, ώστε να υπάρχει μια ενιαία εφαρμογή. 
Όσον αφορά το ποια είναι η κατάσταση σήμερα, το ΙΚΑ πράγματι ανακοίνωσε από τις 30 Απριλίου ότι θα προχωρήσει στη χορήγηση της σύνταξης με αυτοματοποιημένο τρόπο, χωρίς καμμία πρόσθετη ενέργεια από τους ασφαλισμένους, με ημερομηνία προ της καταβολής, δηλαδή στις 30-5-2013 και για έξι μήνες. 
Ο ΟΑΕΕ στη δική του εγκύκλιο προς τις υπηρεσίες ζητά την υποβολή αίτησης και την προσκόμισή της στα ΚΕΠΑ. Αν μάλιστα έχουν περάσει και έξι μήνες από την αίτηση –κάτι που συμβαίνει κατά κόρον και σύμφωνα πάντα με την έκθεση του Συνηγόρου του Πολίτη- τότε πρέπει ο ασφαλισμένος με αναπηρία 67% να ξαναπάει στα ΚΕΠΑ και να προσκομίσει νέα βεβαίωση ότι αυτός δεν είναι υπαίτιος για την καθυστέρηση αυτή. Θα πρέπει, δηλαδή, αυτός ο άνθρωπος να σταθεί δύο φορές σ’ αυτήν την ουρά, γιατί δεν μπορεί να επικοινωνήσει το ΙΚΑ με τον ΟΑΕΕ. 
Κύριε Υπουργέ, υπάρχουν τα στοιχεία. Είναι ηλεκτρονικά καταχωρημένα, γιατί είχαν γίνει αιτήσεις προς τα ΚΕΠΑ, γιατί το ΙΚΑ δεν στέλνει απευθείας τα στοιχεία στον ΟΑΕΕ. 
Και για να συνεχίσω, η εγκύκλιος του ΟΑΕΕ λέει ότι σε περίπτωση ιατρικής γνωμάτευσης, θα χορηγείται παράταση της σύνταξης και θα συμψηφίζονται τα ποσά. 
Ποια ποσά θα συμψηφίζονται, αφού δεν έπρεπε καν να έχει διακοπεί ποτέ η σύνταξη στους ανθρώπους αυτούς; 
Ούτε λέξη βέβαια για την ημερομηνία καταβολής ούτε λέξη για το αν αυτές οι αιτήσεις θα διεκπεραιώνονται άμεσα ή θα μπαίνουν στο φορτωμένο με χιλιάδες αιτήσεις συντάξεων, γενικό πρωτόκολλο. 
Και να μην ξεχνάμε ότι στην προκειμένη περίπτωση πρόκειται για ανθρώπους, που ήδη έχουν δικαίωμα σύνταξης. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού) 
Γνωρίζοντας τις καθυστερήσεις αυτές, όταν συζητούσαμε το νομοσχέδιο του Υπουργείου σας ως Δημοκρατική Αριστερά, είχαμε προτείνει την παράταση της καταβολής της σύνταξης, καθώς επίσης και όλων των επιδομάτων μέχρι την έκδοση της απόφασης της αρμόδιας υγειονομικής επιτροπής, με τροπολογία την οποία βέβαια, δεν κάνατε δεκτή. 
Η πορεία της υπόθεσης μέχρι σήμερα, φαίνεται ότι δικαιώνει τους φόβους. Μέχρι να ολοκληρωθούν οι διαδικασίες απονομής των συντάξεων, θα έχει παρέλθει η προθεσμία, που ορίζει ο νόμος, δηλαδή η 31η  Οκτωβρίου του 2013. Και φυσικά η διαδικασία στο ΚΕΠΑ καθυστερεί. 
Βέβαια φέρατε διορθωτικές ρυθμίσεις στο τελευταίο νομοσχέδιο. Το αναγνωρίζουμε. Πόσες όμως, εκκρεμείς αιτήσεις υπάρχουν ακόμα; Πριν από λίγο καιρό ήταν στις πενήντα εννέα χιλιάδες. Πόσες έχουν εξεταστεί; Είναι ρεαλιστική η προθεσμία του εξαμήνου; Σκοπεύετε να δώσετε κι άλλη παράταση; Δεν γίνεται να ερχόμαστε εδώ, να πηγαίνουμε σε επιτροπές, να πηγαίνουμε ξανά στις επιτροπές, να ψηφίζουμε στην Ολομέλεια κάτι και μετά να μεταφράζουμε τα ελληνικά στα ελληνικά για τις δημόσιες υπηρεσίες.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Βέβαια δεν φταίτε εσείς για όλη αυτήν τη γραφειοκρατία, η οποία έχει δημιουργηθεί. Πείτε μας όμως τουλάχιστον, αυτό που περιμένουν να ακούσουν όλοι οι ασφαλισμένοι, πότε ακριβώς θα καταβληθούν οι συντάξεις. 
Σας ευχαριστώ πολύ.","ΑΙΚΑΤΕΡΙΝΗ ΜΑΡΚΟΥ",309
"76388"," Ευχαριστούμε κι εμείς.
Το λόγο έχει ο Υπουργός κ. Νικόλαος Παναγιωτόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76389"," Έχετε δίκιο στο ότι το σύστημα έχει προβλήματα. Βέβαια εμείς νομοθετήσαμε την παράταση καταβολής των συντάξεων για ένα εξάμηνο, εφόσον η καθυστέρηση δεν οφείλεται σε υπαιτιότητα του εξεταζομένου, αλλά σε πλημμέλειες του συστήματος. 
Όπως καταλαβαίνετε το καλύτερο αντίδοτο προκειμένου να ξεπεραστεί το πρόβλημα, είναι το σύστημα να αρχίσει να λειτουργεί πιο γρήγορα. Και για να αρχίσει να λειτουργεί πιο γρήγορα –γι’ αυτό είπα στην αρχή της πρωτολογίας μου ότι χαίρομαι που παρακολουθεί και ο κύριος Υπουργός Υγείας, παρ’ ότι δεν είναι αρμόδιος αυτός για την επίλυση του συγκεκριμένου θέματος, αλλά ο Αναπληρωτής Υπουργός Υγείας, με τον οποίο και προσπαθούμε να συνεννοηθούμε- πρέπει να ενεργοποιηθούν και οι γιατροί. Αν δεν αυξήσουν τους ρυθμούς εξέτασης οι γιατροί είτε προέρχονται από τον ΕΟΠΥΥ είτε είναι ιδιώτες, σύμφωνα με την προκήρυξη που κάναμε -και προσέρχονται και κάποιοι ιδιώτες για να επανδρώσουν τις τριακόσιες θέσεις που είναι διαθέσιμες στα ΚΕΠΑ, αφού περάσουν το σχετικό εκπαιδευτικό σεμινάριο- το σύστημα δεν θα ξεφρακάρει και θα πηγαίνουμε από αποσπασματική ρύθμιση σε αποσπασματική ρύθμιση, προκειμένου να δώσουμε πρόσκαιρες ανακουφίσεις ή θα αναγκαζόμαστε να παρατείνουμε την καταβολή σύνταξης με αβέβαια αποτελέσματα, διότι δεν ξέρουμε τι θα φέρει η δευτεροβάθμια και οριστική κρίση και πώς αυτό θα επηρεάσει την κατάσταση του ασφαλισμένου, όσον αφορά την καταβολή σύνταξης. 
Άλλο θέμα είναι και η παράταση της καταβολής των προνοιακών επιδομάτων, που δεν πέρασε ως τροπολογία στην πρόσφατη νομοθετική ρύθμιση, να εξισωθεί δηλαδή το δικαίωμα παράτασης για εξάμηνο, των αναπηρικών συντάξεων με το δικαίωμα παράτασης καταβολής προνοιακών επιδομάτων. 
Είναι και αυτό ένα ζητούμενο. Και ευελπιστούμε ότι πολύ σύντομα θα είμαστε σε θέση να το νομοθετήσουμε και αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Σε κάθε περίπτωση όμως, για εμένα, κλειδί είναι η ενσωμάτωση περισσότερων, κατά το δυνατόν, γιατρών στο σύστημα εξέτασης πιστοποίησης αναπηρίας μέσα από τα ΚΕΠΑ. 
Σήμερα μιλούσα με τον αρμόδιο υποδιοικητή του ΙΚΑ, ο οποίος μου είπε ότι αυτήν τη στιγμή, γιατροί από το Λεκανοπέδιο βγαίνουν στην επαρχία για εξετάσεις -μέσα από τα ΚΕΠΑ- τέτοιων αιτημάτων πιστοποίησης αναπηρίας, μια φορά το μήνα. 
Με αυτόν το ρυθμό λοιπόν, ο χρόνος αναμονής είναι πάνω από δώδεκα μήνες, πάνω από ένα χρόνο. Αν έβγαιναν δυο φορές το μήνα, θα μειωνόταν αυτόματα στους επτά μήνες ο χρόνος αναμονής. Κι αν έβγαιναν τρεις φορές το μήνα στην επαρχία, ο χρόνος θα μειωνόνταν στους τέσσερις μήνες, προκειμένου να αποφανθούν τα ΚΕΠΑ και επομένως δεν θα υπήρχε καν θέμα να έρθουμε εμείς και να νομοθετήσουμε εξάμηνη παράταση του δικαιώματος καταβολής σύνταξης.
Επομένως αυτό είναι το κλειδί. Έχει οριστεί μια επιτροπή από παράγοντες και των δυο Υπουργείων, προκειμένου σε σφικτούς χρόνους, να εξετάζουν το θέμα.
Ήδη αυτήν την ώρα εξετάζεται το ζήτημα της κατηγοριοποίησης των περιπτώσεων, προκειμένου να έχουμε σε κάποιες περιπτώσεις βαριάς αναπηρίας, άπαξ, μία φορά, κρίση, ώστε να μην καταταλαιπωρείται δύο και τρεις φορές ο ίδιος εξεταζόμενος, δεδομένου ότι δεν πρόκειται, ας πούμε, να ξαναφυτρώσει ένα ακρωτηριασμένο άκρο, για να ξανακριθεί από μία νέα επιτροπή. Αυτά είναι τα πρακτικά βήματα που μπορούμε να κάνουμε, για να δώσουμε ανάσες στο σύστημα. Νομίζω ότι αν ακολουθήσουμε σφικτούς ρυθμούς, θα μπορέσουμε να τα καταφέρουμε. 
Αν σκεφτόμαστε δικαίωμα παράτασης εκ νέου, της καταβολής της σύνταξης για άλλους έξι μήνες, από τη στιγμή που η λογική είναι να μη μείνει ο εξεταζόμενος, συνταξιούχος ή ανάπηρος, χωρίς καμμία πηγή εισοδήματος, όσο περιμένει να εξεταστεί από τα ΚΕΠΑ -όχι από υπαιτιότητά του- και βεβαίως εφόσον είναι η ίδια λογική, είναι και αυτό στο τραπέζι. Θα το δούμε ανάλογα με το πώς εξελίσσονται οι βελτιωτικές παρεμβάσεις που κάνουμε στο σύστημα. Παραδεχόμαστε το πρόβλημα, κάνουμε πολλά πράγματα για να το λύσουμε, είναι σύνθετο, αλλά νομίζω ότι έχει κάποια σημεία-κλειδιά, τα οποία έχουμε επισημάνει. 
Νομίζω ότι σύντομα, εφόσον γίνουν οι σωστές παρεμβάσεις, δεν θα μιλάμε για παράταση στην παράταση, αλλά για αποφασιστικές παρεμβάσεις λύσης στο σύστημα.
	Σας ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"76390"," Ευχαριστούμε τον κύριο Υπουργό.
	Γίνονται γνωστά προς το Σώμα τα εξής:
	1. Η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας: «Κύρωση της Σύμβασης Δωρεάς μεταξύ του Υπουργείου Υγείας, του Γενικού Αντικαρκινικού Νοσοκομείου Αθήνας «Άγιος Σάββας» και της Άννας-Μαρίας Λουΐζας Λάτση».
	2. Η Διαρκής Επιτροπή Παραγωγής και Εμπορίου καταθέτει τις εκθέσεις της στα σχέδια νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων:
	α) «Κύρωση της Συμφωνίας Αεροπορικών Μεταφορών μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Ινδονησίας»
	β) «Κύρωση του Τροποποιητικού Πρωτοκόλλου της Συμφωνίας Αεροπορικών Μεταφορών μεταξύ των Ηνωμένων Πολιτειών της Αμερικής και της Ευρωπαϊκής Κοινότητας και των κρατών μελών που υπεγράφη στις 25 και 30 Απριλίου 2007».
	Θα συζητηθεί η τρίτη με αριθμό 1442/21-5-2013 επίκαιρη ερώτηση δευτέρου κύκλου της Βουλευτού Κερκύρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Υγείας, σχετικά με την ένταξη μορφών και μονάδων ιαματικού τουρισμού στην πρωτοβάθμια φροντίδα υγείας.
 	Στην επίκαιρη ερώτηση της κυρίας συναδέλφου θα απαντήσει ο Υπουργός κ. Ανδρέας Λυκουρέντζος.
	Η κ. Γκερέκου έχει το λόγο, για να αναπτύξει την επίκαιρη ερώτησή της.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76391"," Ευχαριστώ πολύ, κύριε Πρόεδρε.
	Κύριε Υπουργέ, χαίρομαι που είστε εδώ και που απαντάτε σ’ αυτήν την επίκαιρη ερώτηση, που συνδέεται άμεσα με την ανάπτυξη και τον τουρισμό σε σχέση με τα περιθώρια που έχει ο κλάδος της υγείας για να αναπτυχθεί. Σ’ αυτήν την επίκαιρη ερώτηση μιλάμε για το θερμαλισμό και γενικότερα για τις ιαματικές θεραπείες στη χώρα μας, ως κλάδο τουρισμού υγείας, που έχει πάρα πολύ σημαντικές προοπτικές στη χώρα μας. 
Ας μην ξεχνάμε ότι στη χώρα μας έχουμε εκατόν δέκα σημεία, πλούσια σε φυσικούς ιαματικούς πόρους. Οι ειδικοί εκτιμούν ότι τα επόμενα χρόνια ο θερμαλισμός θα αποτελέσει πεδίο έντονου ανταγωνισμού μεταξύ των επιχειρήσεων του κλάδου στην Ευρωπαϊκή Ένωση. Αν λοιπόν λάβουμε υπ’ όψιν μας ότι κάθε χρόνο μετακινούνται είκοσι τρία εκατομμύρια Ευρωπαίοι, ακριβώς γι’ αυτήν τη διαδικασία των θεραπειών, αντιλαμβάνεται κανείς το πόσο μεγάλα περιθώρια έχουμε σ’ αυτόν τον τομέα.
	Όπως γνωρίζετε, από τον Οκτώβριο του 2013 τίθεται σε εφαρμογή η οδηγία 2011/24 της Ευρωπαϊκής Ένωσης, σχετικά με τα δικαιώματα των ασθενών στο πλαίσιο της διασυνοριακής υγειονομικής περίθαλψης. Σ’ αυτήν ορίζονται οι προϋποθέσεις με τις οποίες οι ασφαλισμένοι στις διάφορες χώρες της Ευρωπαϊκής Ένωσης μπορούν να ωφεληθούν από τη θερμαλιστική θεραπεία σε άλλη χώρα της Ευρωπαϊκής Ένωσης. Η χρηματοδότηση όμως των θεραπειών με ιαματικούς φυσικούς πόρους προβλέπεται, εφόσον αυτές αναγνωρίζονται ως τέτοιες από τα εθνικά συστήματα υγείας. 
Αναφέρω κάποιο χαρακτηριστικό παράδειγμα: Στη Γερμανία ακριβώς γι’ αυτήν τη θεραπεία ο ασφαλισμένος παίρνει 1.600 ευρώ από το κράτος. Αντίθετα στην Ελλάδα παίρνει 150 ευρώ. Γνωρίζουμε πόσο διαφορετική είναι η κατάσταση.
Για να μπορέσει όμως η χώρα μας να προσελκύσει αυτούς τους ασφαλισμένους των ευρωπαϊκών χωρών για τις θεραπείες τους, πρέπει να πληρούνται δύο βασικές προϋποθέσεις: να αναγνωριστούν οι διάφορες θερμαλιστικές θεραπείες, ως μορφές πρωτοβάθμιας φροντίδας υγείας και να θεσπιστούν σήματα ποιότητας για τις επιχειρήσεις του κλάδου. 
Όλα αυτά βεβαίως δεν έχουν νόημα, αν δεν αλλάξει ο αρχαίος νόμος του 1923 που ισχύει στη χώρα μας για την πιστοποίηση ιαματικών πηγών. Το 2010 είχαμε προσπαθήσει να ξεκινήσουμε αυτήν τη διαδικασία. Ευχόμαστε και ελπίζουμε σε λίγο καιρό, που θα έλθει το πολυπόθητο νομοσχέδιο για τον τουρισμό, να είναι όντως μέσα σ’ αυτό η διαδικασία αυτή για την πιστοποίηση. Φανταστείτε ότι από τις εκατόν δώδεκα πηγές μόνο οι δεκαοχτώ έχουν πιστοποιηθεί. 
Θέλω λοιπόν να σας ρωτήσω τα εξής: Πρώτον, το Υπουργείο Υγείας σκοπεύει να αναγνωρίσει σε προσεχές νομοσχέδιο τις θεραπείες με τη χρήση ιαματικών φυσικών πόρων, ως μορφές πρωτοβάθμιας φροντίδας υγείας και φυσικά να αναγνωρίσει της μονάδες του κλάδου, ως μονάδες πρωτοβάθμιας φροντίδας; 
Δεύτερον, πρόκειται το Υπουργείο να θεσπίσει πλαίσιο για την εξειδίκευση των κριτηρίων ποιότητας και αξιολόγησης στο ειδικό σήμα λειτουργίας, που θα παίρνουν οι μονάδες ιαματικού τουρισμού;
Σας ευχαριστώ.","ΑΓΓΕΛΙΚΗ ΓΚΕΡΕΚΟΥ",109
"76392"," Σας ευχαριστούμε και εμείς. 
Το λόγο έχει ο κύριος Υπουργός για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76393"," Ευχαριστώ, κύριε Πρόεδρε. 
Συμφωνώ μαζί σας, κυρία συνάδελφε, για τις μεγάλες δυνατότητες τις οποίες έχει η χώρα στην αναπτυξιακή της προοπτική, με την αξιοποίηση των φυσικών και πολιτισμικών μας δυνατοτήτων, αλλά και των αρετών του ελληνικού λαού, οι οποίες γίνονται αντιληπτές από τους επισκέπτες μας και διαμορφώνουν συγκριτικό πλεονέκτημα για τη χώρα μας με τα φιλόξενα αισθήματα με τα οποία τους υποδεχόμαστε. 
Χρειάζεται να προσπαθήσουμε περισσότερο στο θέμα των υποδομών και γι’ αυτό η οδηγία 24 του 2011 της Ευρωπαϊκής Ένωσης στην οποία αναφερθήκατε, αποτελεί ένα εξαιρετικό νομικό πλαίσιο εντός του οποίου μπορούμε να αντιμετωπίσουμε τα περισσότερα των προβλημάτων τα οποία αναφέρατε. Η οδηγία είναι προς επεξεργασία από τις Υπηρεσίες του Υπουργείου και θα έρθει στη Βουλή προς κύρωση τους επόμενους μήνες για να έχουμε ολοκληρώσει εγκαίρως –η Ελλάδα- τις υποχρεώσεις μας έναντι αυτής της Οδηγίας και να έχει ενταχθεί στην εσωτερική νομοθεσία της χώρας. 
Με αυτήν, λοιπόν, δίνεται η δυνατότητα αξιολόγησης της υγειονομικής περίθαλψης, της αξιοποίησης του θερμαλισμού και των πηγών όπως εσείς επισημάνατε και αναφέρατε και θα αντιμετωπίσουμε τα ζητήματα των ποιοτικών προδιαγραφών, χάριν των οποίων θα μπορεί και το σήμα να δίδεται και να πιστοποιούνται οι πηγές. 
Επιπροσθέτως, αυτά τα οποία αναφέρατε με τα επιχειρήματά σας και τις παρατηρήσεις σας, θα παρακαλούσα να τα υποβάλετε στο Υπουργείο και σε μένα προσωπικά –όποιες προτάσεις έχετε για την τροποποίηση διατάξεων νόμων οι οποίοι έρχονται προ πολλών δεκαετιών- ούτως ώστε να δημιουργήσουμε τα ευέλικτα νομικά εργαλεία που θα μας επιτρέψουν να αναπτύξουμε τις υποδομές στις οποίες αναφερθήκατε. 
Σε ό,τι αφορά την υδροθεραπεία με τη χρήση ιαματικών φυσικών πόρων ως μορφή πρωτοβάθμιας φροντίδας υγείας, περιμένουμε γνωμοδότηση του Κεντρικού Συμβουλίου Υγείας. Χάριν αυτής της γνωμοδοτήσεως θα μπορέσουμε να πάρουμε τις επόμενες αποφάσεις και αν χρειάζεται οποιαδήποτε άλλη νομοθετική ρύθμιση. 
Πιστεύω ότι είναι μια ισχυρή προϋπόθεση για να αναπτύξουμε δραστηριότητες, να προσελκύσουμε επισκέπτες οι οποίοι θα επωφεληθούν από τις παρεχόμενες υπηρεσίες στον ιαματικό τουρισμό. Παρακαλώ για τις περαιτέρω υποδείξεις σας, ούτως ώστε το νομικό πλαίσιο -το οποίο θα φέρουμε στη Βουλή προς ψήφιση, να είναι κατά το δυνατόν αρτιότερο.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"76394"," Το λόγο έχει η κ. Γκερέκου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76395"," Ευχαριστώ, κύριε Πρόεδρε. 
Κύριε Υπουργέ, χαίρομαι για την κοινή αντίληψη, όμως αντιλαμβάνεστε και εσείς ότι όλα αυτά τα οποία συζητάμε τώρα, θα έπρεπε να έχουν γίνει χθες. Μάλιστα είχα αναφερθεί σε μια ερώτηση που σας είχα κάνει πριν από καιρό, στο θέμα του ιατρικού τουρισμού -κάτι που περιμένουμε επίσης, γιατί είναι ένα ευρύτερο πεδίο- το οποίο επίσης πρέπει να τρέξουμε για να μην χάνουμε ούτε μία μέρα, δεδομένου ότι η χώρα μας έχει ανάγκη από έσοδα και πόρους. Να μην γκρινιάζουμε γι’ αυτά που δεν μπορούμε αλλά να κάνουμε αυτά που μπορούμε. 
Όλοι οι εμπλεκόμενοι φορείς της τουριστικής ανάπτυξης και πολιτικοί έχουμε συνειδητοποιήσει ότι η στροφή σε ειδικές μορφές τουρισμού, όπως είναι ο ευρύτερος ιαματικός τουρισμός, είναι ένας όρος επιβίωσης της τουριστικής μας οικονομίας και μάλιστα, κύριε Υπουργέ, για όλον το χρόνο, για την επιμήκυνση της τουριστικής μας περιόδου. Γι’ αυτό τονίζω ότι οποιαδήποτε νομοθετική πρωτοβουλία –και χαίρομαι που αναφέρατε ότι και εσείς πιστεύετε πως πρέπει να γίνει το γρηγορότερο δυνατόν- πρέπει ταυτόχρονα να πληροί αυτά τα δύο ζητήματα: Πρώτον, την ποιοτική σήμανση των εγκαταστάσεων θερμαλισμού υγείας και, δεύτερον, τη διασφάλιση ότι αυτή η κατηγορία αγωγής υγείας αναγνωρίζεται πράγματι από τη χώρα μας. 
Χρειάζεται, λοιπόν, ένα νομοθετικό πλαίσιο απλό και ευέλικτο, το οποίο να «παντρεύει» το θερμαλισμό με τον τουρισμό. Και εδώ, βεβαίως, θα έχετε αρωγούς κι εμάς με προτάσεις μας και θα τις συζητήσουμε. Χρειάζεται να συμπεριληφθούν στην πρωτοβάθμια φροντίδα υγείας όλες οι μορφές αγωγής με τη χρήση ιαματικών φυσικών πόρων. Χρειάζεται να μπουν κανόνες στο πλαίσιο του ειδικού σήματος λειτουργίας των μονάδων ιαματικής θεραπείας και να αξιολογούνται οι κύκλοι θεραπείας με συγκεκριμένα στοιχεία, ώστε κάθε μονάδα να αξιολογείται αλλά και να ταξινομείται από το κράτος ως προς το επίπεδο των υπηρεσιών που προσφέρει. Αυτό εξάλλου θα συμβάλλει όχι μόνο στην αξιοπιστία των επιχειρήσεων, αλλά και στην υγιή ανταγωνιστικότητά μας προς ένα πολύ μεγάλο αριθμό ενδιαφερομένων που θα μπορούμε να έχουμε στη χώρα μας.
Σημειώνω ότι σήμερα κανένα υδροθεραπευτήριο –αν είναι δυνατόν- δεν έχει άδεια ή με βάση την υπουργική απόφαση 18401 βεβαίωση λειτουργίας. Επιτέλους πρέπει αυτό να το σταματήσουμε. 
Τα οφέλη από τον προσδιορισμό κριτηρίων για την απόκτηση σήματος ποιότητας είναι πράγματι πολλαπλά. Η αναγνωρισιμότητα, η προβολή αυτής της μορφής τουρισμού σε όλα τα επίπεδα των ιαματικών πηγών και θεραπειών -πιστοποιημένες εγκαταστάσεις- θα προσελκύσουν σίγουρα πολύ περισσότερους επισκέπτες. Επίσης, μπορούμε να αξιοποιήσουμε το τρίπτυχο υγεία-ευεξία-ομορφιά σε όλο το εύρος του και με ό,τι σημαίνει αυτό για την οικονομία μας. 
Άρα το Υπουργείο το δικό σας -και φυσικά το Υπουργείο Τουρισμού- με τη βοήθεια όλων που συναντιλαμβάνονται αυτά τα δεδομένα, νομίζω ότι είναι αυτήν τη στιγμή απαραίτητο. 
Αντιλαμβάνομαι, βεβαίως, την κατάσταση των ελληνικών ασφαλιστικών ταμείων, γι’ αυτό δεν στάθηκα πάρα πολύ σ’ αυτό. Παρ’ όλα αυτά, η ανάδειξη της Ελλάδας σε διεθνές κέντρο του θερμαλιστικού τουρισμού υγείας -και γενικότερα του ιαματικού- θα έχει πολλαπλό όφελος για την εθνική οικονομία. Η ανάπτυξη του κλάδου σημαίνει εξάλλου και τη δημιουργία θέσεων εργασίας, κύριε Υπουργέ, όπως αντιλαμβανόμαστε όλοι και επομένως έσοδα για τα ασφαλιστικά ταμεία. Άρα αυτά μπορεί να γυρίσουν στον Έλληνα ασφαλισμένο, που κι αυτός να μπορεί να ωφεληθεί ακριβώς απ’ αυτές τις θεραπείες.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
 Ο πλούτος των ιαματικών πηγών –και τελειώνω, κύριε Πρόεδρε- σε συνδυασμό με τις ιδανικές κλιματικές συνθήκες, μας δίνουν ένα μοναδικό πλεονέκτημα για τη χώρα μας. Μην ξεχνάμε εξάλλου ότι εδώ, σ’ αυτήν τη χώρα, γεννήθηκαν και πρωτοάνθισαν οι ιαματικές θεραπείες. Επιτρέψτε μου να πω ότι αυτή η διαχρονική παράλειψη ενδιαφέροντος γι’ αυτό το θέμα είναι ακόμη μία παράμετρος έλλειψης ενδιαφέροντος, αξιοποίησης του δικού μας πλούτου.  
Επιτέλους, ίσως και μέσα σ’ αυτήν την κρίση, ας συνειδητοποιήσουμε τα αυτονόητα ότι πρέπει να γίνουν το ταχύτερο δυνατόν.
Ευχαριστώ πολύ.","ΑΓΓΕΛΙΚΗ ΓΚΕΡΕΚΟΥ",109
"76396"," Ευχαριστούμε κι εμείς. 
Ο κύριος Υπουργός έχει το λόγο για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76397"," Κύριε Πρόεδρε, σας ευχαριστώ.
Δεν έχω παρά να συμφωνήσω μαζί σας. Η δευτερομιλία σας προσδίδει ένα πλαίσιο εντός του οποίου μπορούμε να αναπτύξουμε όλες αυτές τις δραστηριότητες προς όφελος της ελληνικής οικονομίας, της ελληνικής κοινωνίας, με τη δημιουργία μονάδων, οι οποίες θα ενισχύσουν τα πλεονεκτήματα της χώρας στον τομέα του τουρισμού υγείας, με την ευρεία έννοια και του θερμαλισμού ειδικότερα και τη δημιουργία, φυσικά, θέσεων εργασίας, που είναι το μεγάλο ζητούμενο στη σημερινή εποχή. 
Χρειάζεται να γίνουν πολλά, όπως σας είπα και στην πρωτομιλία μου. Ο  δημόσιος τομέας διαθέτει τις πηγές, τις σημερινές υποδομές, διαθέτει τους χώρους, διαθέτει το φυσικό πλούτο. Πρέπει να προσελκύσουμε και τους πόρους από την ιδιωτική πρωτοβουλία και με συμπράξεις δημόσιου και ιδιωτικού τομέα να μεγιστοποιήσουμε τα αποτελέσματά μας.
Είμαστε σε καθημερινή συνεργασία με την αρμόδια Υπουργό Τουρισμού κ. Κεφαλογιάννη. Έχουμε εξαντλήσει τη συζήτηση με τους ενδιαφερομένους. Κάθε φορά που φτάνουμε κοντά στο τέλος, αισθανόμαστε την ανάγκη να επικαιροποιήσουμε επιλογές, διότι φορείς τοπικών κοινωνιών των τουριστικών επιχειρήσεων μας υποδεικνύουν βελτιώσεις. Θεωρώ ότι είμαστε στο τελευταίο στάδιο, ούτως ώστε να έρθουμε με ένα ολοκληρωμένο πλαίσιο νομοθετικών ρυθμίσεων που θα δίνει απάντηση στις προκλήσεις των καιρών και θα επιτρέψει την ανάπτυξη των επιχειρηματικών δραστηριοτήτων.
Θέλω, τέλος, να σας πω πως σε ό,τι αφορά τις αποζημιώσεις, το τίμημα το οποίο αναγνωρίζουν τα ασφαλιστικά ταμεία για τις ιαματικές θεραπείες, μπορεί να είναι περιορισμένο υπό το βάρος των δημοσιονομικών συνθηκών. Επιτρέπει, όμως, να προσελκύσουμε χάριν αυτού του τιμήματος επισκέπτες από άλλες χώρες που τα ταμεία τους αναγνωρίζουν ακριβότερη αποζημίωση, ούτως ώστε κι εδώ να δημιουργηθεί ένα πλεονέκτημα για τη χώρα. 
Σας ευχαριστώ για όλες τις παρατηρήσεις. Θα συνεργαστούμε για την τελική διαμόρφωση των νομοθετικών ρυθμίσεων.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"76398"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, είκοσι οκτώ μαθητές και μαθήτριες και τέσσερις εκπαιδευτικοί συνοδοί τους από το 1ο Δημοτικό Σχολείο Σούδας Χανίων.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Προχωρούμε στην έκτη με αριθμό 1441/21-5-2013 επίκαιρη ερώτηση δευτέρου κύκλου του Ανεξάρτητου Βουλευτή Β΄ Αθηνών, κ. Οδυσσέα Βουδούρη, προς τους Υπουργούς Υγείας και Εξωτερικών, σχετικά με τη λειτουργία και την προοπτική του κοινωφελούς ιδρύματος «Ερρίκος Ντυνάν». 
Θα απαντήσει ο Υπουργός κ. Λυκουρέντζος.
Ο κ. Βουδούρης έχει το λόγο για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76399"," Ευχαριστώ, κύριε Πρόεδρε. 
Κύριε Υπουργέ, ξέρετε ότι το θέμα του ιδρύματος «Ερρίκος Ντυνάν» βρίσκεται σε μια πολύ κρίσιμη καμπή. Πρόκειται να πωληθεί την ερχόμενη περίοδο. Δεν θα αναφερθώ στο μέγα σκάνδαλο -ίσως το μεγαλύτερο σκάνδαλο- της τελευταίας δεκαετίας στο χώρο της υγείας. Βλέπουμε ένα εξαιρετικά ευγενές εγχείρημα, το οποίο είναι να δημιουργηθεί ένα μη κρατικό, μη κερδοσκοπικό ίδρυμα ανοίγοντας έναν πολύ μεγάλο δρόμο. Αυτό το εγχείρημα εκτροχιάστηκε τελείως και τα χρήματα, τα οποία δόθηκαν από απλούς ανθρώπους για ένα συγκεκριμένο ανθρωπιστικό σκοπό, καταλήγουν τελικά στον εμπορικό χώρο.
Τα ερωτήματά μου είναι τρία:
Το πρώτο ερώτημα θέλω να το θέσω καθαρά σε μια πολιτική βάση. Δεν ενδιαφέρει σε αυτό το ερώτημα η νομότυπη, αν θέλετε, πτυχή του προβλήματος. Πώς νομιμοποιείται πολιτικά ένα ίδρυμα, το οποίο δημιουργήθηκε με χρήματα του Ερυθρού Σταυρού από χρήματα δωρητών, να καταλήγει να χρηματοδοτεί τελικά τον εμπορικό ιδιωτικό τομέα;
Το δεύτερο ερώτημα: Πώς θα διερευνηθούν και πώς θα αποδοθούν οι ευθύνες γι’ αυτό το μεγάλο σκάνδαλο;
Και το τρίτο ερώτημα αφορά τα ερωτήματα που έχουν τεθεί από τη Διεθνή Ομοσπονδία των Ερυθρών Σταυρών όσον αφορά στα διάφορα φαινόμενα κακοδιαχείρισης και τις διάφορες ατασθαλίες, θα λέγαμε, που φαίνονται ότι  υπάρχουν όχι μόνο στο ίδρυμα «Ερρίκος Ντυνάν» αλλά επίσης στον Ελληνικό Ερυθρό Σταυρό.
Αυτές είναι οι τρεις βασικές ερωτήσεις.
Ευχαριστώ.","ΟΔΥΣΣΕΑΣ ΒΟΥΔΟΥΡΗΣ",72
"76400"," Ευχαριστούμε και εμείς. Ο κύριος Υπουργός έχει το λόγο να απαντήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76401"," Ευχαριστώ, κύριε Πρόεδρε. 
Κύριε συνάδελφε, εμείς εδώ συζητούμε πολιτικά, αλλά οι αποφάσεις λαμβάνονται με βάση την ισχύουσα νομοθεσία. Αυτό σημαίνει ότι το νομικό καθεστώς που διέπει το κοινωφελές ίδρυμα «Ερρίκος Ντυνάν» είναι καθεστώς το οποίο ουσιαστικά αφορά τη δραστηριότητα οποιασδήποτε επιχείρησης λειτουργεί με τους κανόνες της ιδιωτικής οικονομίας. Αυτά λέει ο ν.2071/1992 και ο ν.2082/1992 με τον οποίο επίσης αναγνωρίστηκε η σύσταση από τον Ελληνικό Ερυθρό Σταυρό του κοινωφελούς ιδρύματος μη κερδοσκοπικού χαρακτήρα με την επωνυμία «Κοινωφελές Ίδρυμα «Ερρίκος Ντυνάν» ΝΠΙΔ». 
Γνωρίζετε από απαντήσεις που έχω δώσει και άλλη φορά στη Βουλή ότι η επισπεύδουσα αρχή για την αλλαγή του ιδιοκτησιακού καθεστώτος του ιδρύματος «Ερρίκος Ντυνάν» ήταν η Λαϊκή Τράπεζα η οποία το έχει δανειοδοτήσει γενναιόδωρα. Ξεκίνησε τη διαδικασία ούτως ώστε μπροστά στο αδιέξοδο της λειτουργίας του ιδρύματος να εξευρεθεί επενδυτής ο οποίος θα εγγυάτο με την προσφορά του, τη συνέχιση της λειτουργίας του «Ερρίκος Ντυνάν». 
Ατυχώς για όλους μας η Λαϊκή Τράπεζα υφίσταται την περιπέτεια που είναι γνωστή σε όλους μας λόγω των τελευταίων εξελίξεων στην κυπριακή οικονομία. Η όλη υπόθεση περιπλέκεται έτι περισσότερο. Τα δάνεια που είχε συνάψει η Λαϊκή Τράπεζα -με διαφόρους, όχι μόνο με το «Ερρίκος Ντυνάν»- μεταφέρονται στην Τράπεζα Κύπρου. Είμαστε σε συνεχή επικοινωνία για να δούμε ποιος θα είναι ο τελικός διαχειριστής αυτής της υπόθεσης. Δυστυχώς φοβούμαι ότι και αυτή η διαδικασία η οποία ξεκίνησε, δεν θα τελεσφορήσει, εάν δεν υπάρχει η επισπεύδουσα αρχή, η οποία θα επιμείνει στην εξυγίανση και στην αλλαγή του ιδιοκτησιακού καθεστώτος του «Ερρίκος Ντυνάν».
Εμείς από την πλευρά μας ως Κυβέρνηση και χάριν των εργαζομένων, αλλά και της λειτουργίας του νοσοκομείου, για τρίτη φορά εκδώσαμε πράξη νομοθετικού περιεχομένου και εξασφαλίσαμε την ασφαλιστική ενημερότητα, αναλαμβάνοντας τεράστιο βάρος. Το να δίνεις ασφαλιστική ενημερότητα σε ένα ίδρυμα, βεβαίως κοινωφελές, μη κερδοσκοπικό αλλά ιδιωτικού δικαίου, δεν είναι μικρή υπόθεση, διότι υπάρχουν ευθύνες, όπως σωστά αναφέρατε, στη διαχείριση, των οποίων ο έλεγχος αναστέλλεται με τις πράξεις νομοθετικού περιεχομένου. Και δεν είναι αυτό στις προθέσεις μας, αλλά είμαστε υποχρεωμένοι από την άλλη να εξασφαλίζουμε τη λειτουργία του «Ερρίκος Ντυνάν».
Θα αναφερθώ στον Ελληνικό Ερυθρό Σταυρό στη δευτερομιλία μου, αλλά αυτό το οποίο θέλω να σας πω είναι ότι από την πλευρά του Υπουργείου Υγείας, σε ό,τι αφορά τις δικές μου αρμοδιότητες και ευθύνες, οι οποίες περιορίζονται αφ’ ενός στον έλεγχο της ποιότητας των παρεχόμενων υπηρεσιών και αφ’ ετέρου στη διαχείριση της κρατικής επιχορήγησης, όχι προς το «Ερρίκος Ντυνάν», γιατί δεν δίδεται, αλλά προς τον Ελληνικό Ερυθρό Σταυρό, έχουν διαταχθεί οι έλεγχοι ως όφειλα. 
Προσφάτως έφθασε στο Υπουργείο προγενέστερος έλεγχος που είχε διαταχθεί από προηγούμενη πολιτική ηγεσία, από το Υπουργείο Διοικητικής Μεταρρύθμισης, σε ό,τι αφορά τον Ελληνικό Ερυθρό Σταυρό για προηγούμενα έτη. Θα πάρει το δρόμο του προς τη δικαιοσύνη αυτό το πόρισμα του ελέγχου, το οποίο ήρθε από το Υπουργείο Διοικητικής Μεταρρύθμισης. Εν συνεχεία, για οποιονδήποτε έλεγχο έχει ασκηθεί και τίθεται υπ' όψιν μου το πόρισμα των ελεγκτών, εγώ θα πράττω αυτό το οποίο ορίζει ο νόμος ότι πρέπει να πράξω. 
Δεν υπάρχει ανοχή, δεν υπάρχει επιείκεια. Υπάρχει απαίτηση, όπως σωστά το θέσατε, για διαφάνεια, για καταλογισμό ευθυνών, διότι πρόκειται για μία υπόθεση η οποία δεν μπορεί να στιγματίζει τη δημόσια ζωή της χώρας περαιτέρω. 
Ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"76402"," Ευχαριστούμε και εμείς.
Ο κ. Βουδούρης έχει το λόγο για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76403"," Κύριε Υπουργέ, καταγράφω ότι το βασικό θέμα το οποίο επικαλείστε είναι ο ιδιωτικός χαρακτήρας του «Ερρίκος Ντυνάν» και προφανώς αυτό το οποίο λέτε είναι εντελώς βάσιμο. Βέβαια, αυτό είναι μέρος του προβλήματος, διότι είναι εντελώς παράδοξο, για να μην πω παράξενο, να αντιμετωπίζουμε ένα ίδρυμα όπως ο Ερυθρός Σταυρός ή το «Ερρίκος Ντυνάν» με τον ίδιο τρόπο με τον οποίο αντιμετωπίζουμε μία ανώνυμη εταιρεία. Εδώ υπάρχει ένα κενό, αλλά βέβαια, αυτό είναι μία άλλη ιστορία. Ξέρετε ότι εγώ προσωπικά έχω κάνει προτάσεις πάνω σ' αυτό το θέμα. Πιστεύω ότι πρέπει να υπάρξει μία αρχή, η οποία να ρυθμίζει τις σχέσεις μεταξύ κράτους και κοινωφελών ιδρυμάτων, αλλά δεν θέλω να επεκταθώ σ' αυτό.
Θέλω, όμως, να πω τα εξής: Κατ’ αρχάς, για το μέγεθος του σκανδάλου. Εάν αθροίσουμε το έλλειμμα του «Ερρίκος Ντυνάν» και τις οφειλές του, φθάνουμε περίπου στα 300 εκατομμύρια, τα οποία στην ουσία κλάπηκαν από τους δωρητές του Ερυθρού Σταυρού. Θεωρώ ότι η πολιτεία σε καμμία περίπτωση δεν μπορεί να μείνει αδιάφορη. 
Όσον αφορά τώρα την καρδιά του προβλήματος και σχετικά με το ιδιωτικό καθεστώς το οποίο αναφέρατε, το ιδιωτικό καθεστώς δεν αναιρεί δύο βασικά σημεία. Το πρώτο είναι ότι το κράτος συμμετείχε στη διαχείριση αυτού του ιδιωτικού φορέα. Το κράτος είχε τρεις εκπροσώπους στο διοικητικό συμβούλιο και, απ’ όσο ξέρω, από το 2006 και μετά είχε τον Αντιπρόεδρο, ο οποίος είχε και την οικονομική ευθύνη της διαχείρισης. Άρα υπάρχει μία άμεση πολιτική ευθύνη των κυβερνήσεων που διόρισαν αυτούς τους εκπροσώπους. Και αυτό, βέβαια, δεν αναιρείται από το ιδιωτικό καθεστώς του «Ερρίκος Ντυνάν».
Το δεύτερο στοιχείο, κύριε Υπουργέ, είναι ότι το «Ερρίκος Ντυνάν», όπως και ο Ερυθρός Σταυρός, έχουν ένα ιδιαίτερο καθεστώς. Είναι ιδρύματα, τα οποία είναι υπό την εποπτεία του κράτους. Είναι η αρχή του ιδρύματος. 
Η ερώτηση, λοιπόν, είναι η εξής: Πολύ σωστά αναφέρατε τους ελέγχους που έχουν γίνει. Κατ’ αρχάς, γιατί αυτοί οι έλεγχοι άρχισαν μόνο το 2010, ενώ τα προβλήματα ήταν γνωστά από πριν; Ποια είναι τα αποτελέσματα αυτών των ελέγχων, που έγιναν το 2010 από το ΣΔΟΕ, το 2011 από το ΣΕΥΠ και τώρα αυτού του ελέγχου τον οποίο διατάξατε –και σωστά κάνατε- το 2013; Ποια είναι τα αποτελέσματα και κυρίως ποια μέτρα θα πάρει η Κυβέρνηση, όταν είμαστε μπροστά σε ένα πολύ μεγάλο παράδοξο, το οποίο συνίσταται στο ότι αυτή η διοίκηση, που είναι υπεύθυνη γι’ αυτό το θέμα, που είναι υπεύθυνη γι’ αυτές τις σπατάλες, είναι τώρα η διοίκηση η οποία θα διαπραγματευθεί την πώληση; 
Και το λέω, διότι έχω βάσιμες πληροφορίες ότι ο τρόπος που θα διοργανωθεί η πώληση είναι σκανδαλώδης. 
Ακούω ορισμένα ποσά τα οποία είναι συμβολικά, εάν σκεφθούμε ότι αυτό το ίδρυμα είναι ένα νοσοκομείο πενήντα χιλιάδων τετραγωνικών μέτρων, σε ένα οικόπεδο δέκα στρεμμάτων στο κέντρο της Αθήνας, το οποίο, αν αθροίσουμε και τη φήμη την οποία έχει αποκτήσει, έχει μία τεράστια αξία. Είναι, λοιπόν, πάρα πολύ σημαντικό να διαφυλάξουμε τους όρους με τους οποίους θα γίνει αυτή η πώληση. 
Η ερώτηση, λοιπόν, είναι η εξής: Είσαστε διατεθειμένος αυτό το θέμα να το παραπέμψετε στη δικαιοσύνη; Άμεσα, όμως, διότι το θέμα τίθεται τώρα. Εάν ακολουθήσουμε τους ρυθμούς της δικαιοσύνης, το χάσαμε το τρένο. Είσαστε διατεθειμένος να ζητήσετε την αλλαγή της διοίκησης και είσαστε διατεθειμένος να το κάνετε με ασφαλιστικά μέτρα; 
Τέλος, θέλω να πω το εξής: Υπάρχει ένα μεγάλο θέμα και για τους εργαζόμενους. Είναι πάρα πολύ σημαντικό, ειδικά σε αυτήν την περίοδο που διανύουμε, να κάνουμε το παν -και η Κυβέρνηση και το Υπουργείο σας- για να μη χαθούν θέσεις εργασίας. Θα ήθελα, λοιπόν, να ρωτήσω τι σκέφτεστε να κάνετε πάνω σε αυτό το θέμα.
Ευχαριστώ πολύ.","ΟΔΥΣΣΕΑΣ ΒΟΥΔΟΥΡΗΣ",72
"76404"," Ευχαριστούμε κι εμείς. 
Ο Υπουργός Υγείας κ. Ανδρέας Λυκουρέντζος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76405"," Ευχαριστώ, κύριε Πρόεδρε.
Κύριε συνάδελφε, ουδεμία σκανδαλώδης αλλαγή του ιδιοκτησιακού καθεστώτος θα γίνει ανεκτή από τη σημερινή πολιτική ηγεσία του Υπουργείου Υγείας. Καμμία περίπτωση δεν υπάρχει να ανεχθούμε τέτοιες πρακτικές. Θα εξαντλήσουμε όλες τις δυνατότητες τις οποίες έχουμε, για να αποτρέψουμε την οποιαδήποτε μεθόδευση. 
Στη διαχείριση αυτής της κρίσης, επιτρέψτε μου να μην αποκαλύπτω εδώ -όχι για άλλους λόγους, αλλά για λόγους αποτελεσματικότητος- ποιες είναι οι δυνατότητες τις οποίες έχουμε στη διάθεσή μας. Και πρέπει να σας πω ότι βεβαίως διέπεται από τους κανόνες, τις αρχές της ιδιωτικής οικονομίας, αλλά υπάρχει και το δημόσιο συμφέρον.  Επομένως -και με την παρουσία και του αξιότιμου Προέδρου, του κ. Κακλαμάνη, που γνωρίζω την ευαισθησία του- σας διαβεβαιώνω κι εσάς και τον κύριο Πρόεδρο ότι δεν υπάρχει περίπτωση να ανεχθούμε την οποιαδήποτε σκιά. 
Η αλλαγή του ιδιοκτησιακού καθεστώτος θα πρέπει να ολοκληρωθεί με επισπεύδουσα αρχή την τράπεζα, με απόλυτη διαφάνεια, εάν απαιτηθούν νομοθετικές ρυθμίσεις, αυτές θα είναι εκ των προτέρων γνωστές και όχι εκ των υστέρων και βεβαίως με απόλυτο έλεγχο και εν συνεχεία καταλογισμό ευθυνών, όπου υπάρχουν. 
Σε ό,τι αφορά τη διοίκηση του Ελληνικού Ερυθρού Σταυρού, πράγματι συμβαίνουν καταστάσεις οι οποίες δεν εξηγούνται με τη λογική. Δεν είναι ευεξήγητη η συμπεριφορά εκείνων οι οποίοι αναδεικνύονται πρόεδροι του Ελληνικού Ερυθρού Σταυρού. Μετ’ ολίγον κάμπτονται, υπό το βάρος της οποιασδήποτε –ακούστε- προτάσεως μομφής στο Διοικητικό Συμβούλιο του Ελληνικού Ερυθρού Σταυρού και μετά αναδεικνύεται άλλος πρόεδρος, ο οποίος δι’ επιστολής γνωστοποιεί στο Διοικητικό Συμβούλιο του «Ερρίκος Ντυνάν» ότι δεν μπορεί να ασκήσει τα καθήκοντά του, διότι είναι απασχολημένος. 
Αυτά συμβαίνουν στον Ελληνικό Ερυθρό Σταυρό. Διότι υπάρχει καταστατικό, το οποίο έχει απορρίψει ο διεθνής οργανισμός Ερυθρός Σταυρός και δεν συμμορφώνεται η σημερινή διοίκηση του Ελληνικού Ερυθρού Σταυρού.
Μην θεωρεί η διοίκηση του Ελληνικού Ερυθρού Σταυρού και παρακαλώ καμμία και κανένας από εσάς ότι απέναντι σε αυτήν την υπόθεση αδιαφορεί η ελληνική Κυβέρνηση.
Η μεταφορά της Γενικής Γραμματείας Πρόνοιας από το Υπουργείο Υγείας και Κοινωνικής Αλληλεγγύης στο Υπουργείο Εργασίας, καθώς και των οργανισμών που υπάγονται, μετέφερε και την αρμοδιότητα σε ό,τι αφορά τον Ελληνικό Ερυθρό Σταυρό στο Υπουργείο Εργασίας και ο Γενικός Διευθυντής Πρόνοιας εκπροσωπεί την Κυβέρνηση στον Ελληνικό Ερυθρό Σταυρό.
Από την άλλη πλευρά εμείς από τον τακτικό μας προϋπολογισμό επιχορηγούμε με 13 εκατομμύρια τη λειτουργία του Ελληνικού Ερυθρού Σταυρού. Είναι γενναιόδωρη χρηματοδότηση. Αυτές οι συνθήκες συνθέτουν, συγκροτούν το πεδίο εντός του οποίου μπορούν να εκδηλωθούν οι κυβερνητικές πρωτοβουλίες.
Αυτό για το οποίο μπορώ να σας διαβεβαιώσω είναι ότι με αυστηρή προσήλωση στις διατάξεις οι οποίες ισχύουν, στις δυνατότητες που έχει η Κυβέρνηση, είτε στο πρόσωπο του Υπουργού Υγείας είτε στο πρόσωπο του Υπουργού Εργασίας, θα εξαντληθούν τα περιθώρια, ούτως ώστε αυτή η υπόθεση να μην πάρει τις διαστάσεις τις οποίες εσείς περιγράψατε με εξαιρετική ευαισθησία και με μηδενική ανοχή απέναντι σε φαινόμενα διαφθοράς. Αυτή είναι και η δική μας θέση: «μηδενική ανοχή». 
Επειδή, όμως, η υπόθεση δεν αφορά μόνο τα της διαχειρίσεως, αλλά αφορά και το μέλλον χιλίων πενήντα εργαζομένων στο «Ερρίκος Ντυνάν» και περίπου πεντακοσίων εργαζομένων στον Ελληνικό Ερυθρό Σταυρό κάνουμε ό,τι είναι δυνατόν -και σας είπα αναλαμβάνοντας και κόστος με τις πράξεις νομοθετικού περιεχομένου- εξαντλώντας τις δυνατότητες του ΕΟΠΥΥ να μεταβιβάζουμε κατά καιρούς κεφάλαια, για να εξασφαλιστεί η όποια εξόφληση έναντι των οφειλομένων στους εργαζομένους και τα λειτουργικά του νοσοκομείου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Είναι μια εξαιρετικά δύσκολη υπόθεση, η οποία έγινε δυσχερέστερη εξαιτίας των αλλαγών στην Κύπρο. Όπως και να έχει όμως -θα πω μια τελευταία φράση- εμείς θα σταθούμε με ευθύτητα, με παρρησία, με σθένος και δεν θα επιτρέψουμε να μετατραπεί η υπόθεση αυτή σε μια ένοχη υπόθεση για όλους μας και κυρίως δεν θα επιτρέψουμε να διασύρεται η χώρα μας στη διεθνή κοινότητα.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"76406"," Ευχαριστούμε και εμείς.
Προχωρούμε στην τρίτη με αριθμό 1451/21-5-2012 επίκαιρη ερώτηση πρώτου κύκλου του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις προθέσεις της Κυβέρνησης για την κατάργηση διατάξεων του ν.1566/85 που αφορούν την εύρυθμη λειτουργία της δευτεροβάθμιας τεχνολογικής εκπαίδευσης.
Θα απαντήσει ο Υφυπουργός Παιδείας και Θρησκευμάτων, Πολιτισμού και Αθλητισμού κ. Παπαθεοδώρου.
Κύριε Πρόεδρε, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76407"," Κύριε Πρόεδρε, φανταστείτε ένα χώρο με πλήθος πολυτίμων αλλά και εύθραυστων αντικειμένων, στον οποίον εκείνος που έχει κυρίως την ευθύνη της διαφύλαξης της ακεραιότητας αυτών των πολυτίμων αντικειμένων να πετροβολά τους διερχόμενους πολίτες. 
Λυπούμαι γι’ αυτήν την εικόνα -όχι μόνο σήμερα αλλά και άλλες φορές, αφού επί τέσσερα χρόνια θήτευσα στο Υπουργείο Παιδείας ως Υπουργός- που έδωσαν κατά καιρούς οι διάφορες πολιτικές ηγεσίες διαφόρων κυβερνήσεων. Σήμερα, έχουμε απτά δείγματα μιας τέτοιας αντίληψης. Δεν θα την πω ανεύθυνη -γιατί ίσως θα είναι και υποτιμητικό- αλλά χαρακτηριστική της μη αίσθησης των συνεπειών από ενέργειες που πρέπει να προσμετρά κανείς, πριν προχωρήσει σε αυτές, δηλαδή το τι θα ακολουθήσει. Είναι  αυτός ο μύθος του κοινωνικού αυτοματισμού, ότι «εντάξει, εμείς πετάμε πέτρες, αλλά αυτός που θα πάει να μας τις επιστρέψει θα έχει να αντιμετωπίσει τους άλλους πολίτες που διέρχονται και θα τον εμποδίσουν». 
Πριν μπω στο καθαυτό θέμα της ερώτησής μου, θα ήθελα να πω ότι πραγματικά εκπλήσσομαι αυτές τις ημέρες, διότι έζησα, κύριε Υπουργέ, την αγωνία των Γενικών Εξετάσεων επί τέσσερα χρόνια και έπρεπε από τις τέσσερις η ώρα μετά τα μεσάνυχτα να είμαι εκεί, διότι δεν ήξερα όσον αφορά το πλήθος των καθηγητών που συγκροτούσαν την εξεταστική επιτροπή πόση υπευθυνότητα έχουν όλοι και τι απόψεις έχει ο καθένας ή τι μπορεί να κρύβει στο κεφάλι του.
Με εκπλήσσει και με ενοχλεί όταν διαπιστώνω -και πανθομολογείται- ότι ο συνδιαχειριστής ενός site, που ουσιαστικά χρησιμοποιείται από φροντιστές, από άλλους καθηγητές, από μαθητές, με ασκήσεις κ.λπ., βρίσκεται μέλος της Κεντρικής Επιτροπής των Εξετάσεων. Με εκπλήσσει ακόμα περισσότερο μία ανακοίνωση της επιτροπής αυτής, που λέει ότι δεν υπάρχει θέμα ούτε ηθικής τάξεως ούτε δεοντολογίας. 
Εκείνο που με ενοχλεί περισσότερο και προσωπικά, διότι είμαι απόφοιτος νυχτερινού σχολείου, είναι μία άλλη ανακοίνωση αυτής της Κεντρικής Επιτροπής, που λέει ότι ναι μεν ένα θέμα μαθηματικών που δόθηκε για τους αποφοίτους των νυχτερινών σχολείων, των νυχτερινών λυκείων, έχει βάση ασύμβατη, αλλά αφορά πεντακόσιους υποψηφίους. Και λένε «θα δούμε τι θα κάνουμε».
Αυτά δεν χαρακτηρίζουν Υπουργείο Παιδείας. Το Υπουργείο λέγεται «παιδείας» όχι «εκπαίδευσης». Έχει μεγάλη σημασία αυτό. Δεν είναι απλώς ένα παζάρι γνώσεων. Είναι το πώς καλλιεργείται η προσωπικότητα των νέων ανθρώπων, ώστε όταν φτάνουν παραπάνω να μην εγκαταλείπουν τόσο εύκολα και να μην αποβάλλουν ως περιττά βάρη κάποιες αξίες και αρχές που θα έχουν εμπεδώσει στη σχολική περίοδο της ζωής τους. 
Έρχεται και αυτό το θέμα, το οποίο όζει απαράδεκτης γραφειοκρατικής αντίληψης. Τα πρωτεία έχει το Υπουργείο Προεδρίας, όπως λεγόταν παλαιότερα, Διοικητικής Μεταρρύθμισης και Ηλεκτρονικής Διακυβέρνησης, όπως λέγεται τώρα, το οποίο είναι η χαρακτηριστική περίπτωση του υδροκεφαλισμού της διοίκησης, του συγκεντρωτισμού.","ΑΠΟΣΤΟΛΟΣ ΚΑΚΛΑΜΑΝΗΣ",172
"76408"," Κύριε Πρόεδρε, να ακούσουμε τον Υπουργό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76409"," Βεβαίως, τελειώνω, κύριε Πρόεδρε. 
Αντί να παίζει ρόλο επιτελικό, έρχεται, παρεμβαίνει στη λειτουργία του κάθε τομέα. Κι εδώ σας λέει ουσιαστικά να καταργήσετε ένα θεμελιακό νόμο, για τον οποίο εσείς ξέρετε, υποθέτω, ότι αυτόν το χαρακτήρα έχει, το ν.1566 για την τεχνολογική εκπαίδευση, με τον υποβιβασμό, κύριε Πρόεδρε, των τεχνολόγων εκπαιδευτικών, που προφανώς θα προκαλέσει δικαιολογημένες αντιδράσεις, με συνέπειες που –επαναλαμβάνω- δεν τις λαμβάνει πιο πριν το Υπουργείο Παιδείας υπ’ όψιν του, όταν κινεί αυτήν τη διαδικασία.","ΑΠΟΣΤΟΛΟΣ ΚΑΚΛΑΜΑΝΗΣ",172
"76410"," Το λόγο έχει ο Υφυπουργός Παιδείας και Θρησκευμάτων, Πολιτισμού και Αθλητισμού κ. Θεόδωρος Παπαθεοδώρου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76411"," Ευχαριστώ, κύριε Πρόεδρε.
Κύριε Πρόεδρε, σας ευχαριστώ πάρα πολύ για την επίκαιρη ερώτηση που καταθέσατε, γιατί θα μου δώσετε τη δυνατότητα να αποσαφηνίσω κάποια πράγματα. 
Εισαγωγικά θα έλεγα ότι έχετε τεράστια εμπειρία στα ζητήματα που αφορούν και στη διαχείριση αλλά και στη διοίκηση του Υπουργείου Παιδείας, επομένως καταλαβαίνετε ότι, εν μέσω Πανελλαδικών Εξετάσεων, ο Υπουργός ή ο Υφυπουργός Παιδείας δεν τοποθετείται ποτέ για ζητήματα Πανελλαδικών Εξετάσεων, οι οποίες βρίσκονται υπό την απόλυτη διαχείριση της Κεντρικής Επιτροπής των Γενικών Εξετάσεων. 
Ευχαρίστως όμως θα έλεγα ότι παρακολουθούμε και παρακολουθούμε με αμείωτο ενδιαφέρον –και, ξέρετε, με τα ίδια ωράρια τα οποία περιγράψατε προηγουμένως, γιατί αυτά είναι- τόσο τη διεξαγωγή όσο και την ομαλή λειτουργία όλων των επιτροπών. Δεν υπάρχει καμμία αμφιβολία, κύριε Πρόεδρε, ότι ο ν.1566 αποτελεί και αποτέλεσε μία σημαντική τομή σε όλες τις εκφάνσεις της εκπαίδευσης, επομένως και στην τεχνολογική εκπαίδευση.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"76412"," Έχω την πατρότητά του, γι’ αυτό...","ΑΠΟΣΤΟΛΟΣ ΚΑΚΛΑΜΑΝΗΣ",172
"76413"," Γι’ αυτό αναφέρομαι σ’ αυτό. 
Επίσης θεωρώ ότι αυτός ο νόμος θεμελίωσε την επαγγελματική, τεχνική, τεχνολογική εκπαίδευση μέσα στη λυκειακή δομή. 
Επιτρέψτε μου, κύριε Πρόεδρε, να σημειώσω ότι με βάση τα άρθρα 12, 13, 14 καθορίστηκαν οι ειδικές κατηγορίες και τα επιπλέον τυπικά προσόντα για το προσωπικό, το οποίο προσλαμβάνεται βάσει των γενικών ρυθμίσεων για το προσωπικό της δευτεροβάθμιας εκπαίδευσης. 
Οι σχετικές ρυθμίσεις που αφορούν στο εκπαιδευτικό προσωπικό διαφοροποιούνται κατά τρόπο ουσιώδη σε σχέση με τις αντίστοιχες ρυθμίσεις που διέπουν τους λοιπούς πολιτικούς διοικητικούς υπαλλήλους. Είχα την ευκαιρία κι άλλες φορές να σημειώσω ακριβώς ότι εδώ δεν πρόκειται για εξαίρεση, αλλά για προσαρμογή της νομοθεσίας στους εκπαιδευτικούς, οι οποίοι προσλαμβάνονται και έχουν μια εξέλιξη διαφορετική από αυτήν των άλλων συναδέλφων τους στη Δημόσια Διοίκηση. 
Από εκεί και πέρα βεβαίως, μετά το ν. 1566 ακολούθησαν και άλλοι νόμοι που ρυθμίζουν τα θέματα της τεχνολογικής εκπαίδευσης, ωστόσο ο ν. 1566 αποτελεί ακόμα και σήμερα το βασικό κορμό της λειτουργίας της τεχνολογικής εκπαίδευσης. 
Τι έγινε στο ενδιάμεσο; Διότι νομίζω ότι έχετε απόλυτο δίκιο στον τρόπο με τον οποίο περιγράψατε την κατάσταση. Ο ν. 3528/2007 ορίζει ότι οι εκπαιδευτικοί εν μέρει μόνο υπάγονται στο πεδίο εφαρμογής του Υπαλληλικού Κώδικα για όσα θέματα δεν ρυθμίζονται από ειδικές γι’ αυτούς διατάξεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, ζητώ την ανοχή σας για ελάχιστα δευτερόλεπτα.
 Στη συνέχεια αυτής της διαδικασίας θα έλεγα ότι οι ειδικές διατάξεις ρυθμίζουν μεταξύ άλλων τις κατηγορίες του εκπαιδευτικού προσωπικού καθώς και τα τυπικά προσόντα που πρέπει να έχει το προσωπικό αυτό και δη κατά την εξέλιξη της πανεπιστημιακής εκπαίδευσης. Νομίζω ότι θα παραβιάσω ανοικτές θύρες αν επαναλάβω ότι ακόμα και στην περίπτωση των ανώτατων τεχνολογικών ιδρυμάτων αυτή η διαδικασία καλύπτεται πλήρως. 
Έρχεται, λοιπόν, στις 12-02-2013 το ΣΤ΄ Τμήμα του Νομικού Συμβουλίου του Κράτους και αποφαίνεται σχετικά με τη βαθμολογική και κατ’ επέκταση μισθολογική κατάταξη των εκπαιδευτικών που υπηρετούσαν στην πρωτοβάθμια και δευτεροβάθμια εκπαίδευση την 1-11-2011, για το αν τυγχάνει εφαρμογής η διάταξη της παραγράφου 4 του άρθρου 28 του ν. 4024/2011.
Σύμφωνα με τη συγκεκριμένη διάταξη, οι υπάλληλοι οι οποίοι υπηρετούν κατά την έναρξη της ισχύος του παρόντος κατατάσσονται αυτοδικαίως στους βαθμούς της κατηγορίας που υπηρετούν. 
Αυτή η γραμματική διατύπωση και η γραμματική ερμηνεία επιβεβαιώνουν και πάλι ότι η ρύθμιση σε καμμία περίπτωση δεν συνεπάγεται αλλαγή της κατηγορίας, ανεξαρτήτως των εξακολουθούντων να ισχύουν βάσει των ειδικών διατάξεων των τυπικών προσόντων ένταξης σ’ αυτήν την κατηγορία. 
Έτσι, λοιπόν, έρχεται η Γενική Διεύθυνση του Υπουργείου Παιδείας -επειδή αναφερθήκατε στο Υπουργείο Παιδείας- ήδη από το 2011 με εγκύκλιό της να πει ότι μετά την ψήφιση του ν. 4024 οι εκπαιδευτικοί που προανέφερα δεν τυγχάνουν του πεδίου εφαρμογής του ν. 4024. 
Αυτό τι σημαίνει; Σημαίνει ότι κατέχουν τα τυπικά προσόντα διορισμού και κατάταξης των εκπαιδευτικών, τα οποία προβλέπονται στις διατάξεις 12, 13, 14 -γι’ αυτό αναφέρθηκα- του ν. 1566/1985 για την πλήρωση των θέσεων της κατηγορίας στην οποία υπηρετούν. 
Το ΣΤ΄ Τμήμα του Νομικού Συμβουλίου του Κράτους -βεβαίως είναι αυτονόητος ο σεβασμός στις γνωμοδοτήσεις του- γνωμοδοτεί για τους εκπαιδευτικούς που υπηρετούσαν ότι τυγχάνουν τελικά εφαρμογής.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"76414","  Κύριε Υπουργέ, ολοκληρώστε, γιατί έχετε υπερβεί κατά πολύ το χρόνο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76415"," Ολοκληρώνω, κύριε Πρόεδρε. 
Η θέση του Υπουργείου Παιδείας είναι ότι ο ν. 4024 και οι συγκεκριμένες ρυθμίσεις δεν μπορούν σε καμμία περίπτωση να αφορούν σε τυπικά προσόντα εκπαιδευτικών, τα οποία ρυθμίζονται με ειδικότερες διατάξεις. 
Θα επανέλθω στη δευτερολογία μου, κύριε Πρόεδρε.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"76416"," Ο Πρόεδρος κ. Κακλαμάνης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76417"," Ευχαριστώ, κύριε Πρόεδρε. 
Κύριε Υπουργέ, πάντα είστε προσεκτικός, αλλά εδώ αξίζει μια επίταση της προσοχής σας. Προσέξτε! Το Υπουργείο Παιδείας εφαρμόζοντας το νόμο, όπως κάνει το κάθε Υπουργείο για κάθε νόμο που ψηφίζει, για κάθε νομοθετική αλλαγή που επέρχεται, κάνει την εγκύκλιό του και λέει στις υπ’ αυτό, υπό την ηγεσία του, υπηρεσίες πώς θα εφαρμόσουν το νόμο. 
Έχουμε όμως και το Γενικό Λογιστήριο του Κράτους, που είναι κράτος εν κράτει. 
Επίσης -αυτό το παραλείπει ο κύριος Υπουργός και πρέπει να το πει στη δευτερολογία του- έρχεται το ίδιο το Υπουργείο Παιδείας και στέλνει ουσιαστικά ερώτημα στο Υπουργείο Διοικητικής Μεταρρύθμισης, το οποίο δεν χάνει ευκαιρία. 
Χαρτοβασίλειο είναι. Γι’ αυτό μιλάω για υδροκέφαλο αντί για επιτελικό όργανο, που διώχνει και δεν συγκεντρώνει δουλειές. 
Έρχεται, λοιπόν, και στέλνει στο Νομικό Συμβούλιο του Κράτους ερώτημα  για ένα ζήτημα το οποίο το αρμόδιο Υπουργείο το έχει ήδη αντιμετωπίσει. Και γιατί έχει σημασία το ότι το έχει αντιμετωπίσει το αρμόδιο Υπουργείο; Διότι είναι σε θέση να κάνει τη διάκριση μεταξύ τυπικού προσόντος, που ο ν. 4024 και το υδροκέφαλο Υπουργείο Διοικητικής Μεταρρύθμισης το ταυτίζει με το βασικό πτυχίο. Το Υπουργείο Παιδείας ξέρει ότι εδώ το τυπικό προσόν είναι πτυχίο τετραετούς φοίτησης της Σχολής Εκπαίδευσης Λειτουργών της Τεχνολογικής Εκπαίδευσης ή πτυχίο του ανώτατου, πλέον, τεχνολογικού ιδρύματος και ο ένας χρόνος ειδικής τεχνολογικής εκπαιδευτικής κατάρτισης. 
Εδώ, λοιπόν, όπως αντιλαμβάνεστε, κύριε Υπουργέ, υπάρχει και ένα λάθος του Υπουργείου Παιδείας. Δεν κάλεσα εδώ τον αρμόδιο Υπουργό Διοικητικής Μεταρρύθμισης, διότι ξέρω ότι εκεί είναι ένα μπάχαλο. Κάλεσα εσάς. Και μου κάνει εντύπωση, όταν το Υπουργείο έχει αυτήν την άποψη, γιατί στέλνει μετά και προκαλεί αυτήν την αλυσίδα των ερωτημάτων και γνωμοδοτήσεων. 
Θέλω να σας πω ότι σέβομαι τους δικηγόρους και νομικούς. Δικηγόροι του κράτους είναι το Νομικό Συμβούλιο. Επιτέλους, να το λέμε και στο λαό, γιατί ακούει «Νομικό Συμβούλιο του Κράτους», ενώ δεν είναι τίποτε άλλο από το δικηγόρο του δημοσίου και του εκάστοτε Υπουργού, για τις απόψεις του οποίου, μόνο αν είναι εξοφθάλμως αντίθετες με το νόμο, θα γνωμοδοτήσει διαφορετικά. 
Και διερωτώμαι: Εσείς δεν έχετε νομικό σύμβουλο στο Υπουργείο; Προφανώς, για την εγκύκλιό σας θα σας είπε ότι ναι, έτσι έχει ο νόμος. Προς τι, λοιπόν, όλη αυτή η αλυσίδα των ερωτημάτων; 
Σας λέω ότι υπάρχουν δεκατέσσερις χιλιάδες τεχνολόγοι, που έχουν και την αναστάτωση των τεχνολογικών εκπαιδευτικών ιδρυμάτων. Διότι και η δευτεροβάθμια και η τριτοβάθμια τεχνολογική εκπαίδευση είκοσι πέντε χρόνια τώρα -γι’ αυτό έφτασε και η χώρα ως εδώ- και η κοινωνία και η οικονομία δεν έχουν επωφεληθεί αυτών των θεσμών, ούτε καν των τεράστιων δαπανών του κρατικού προϋπολογισμού για το δευτεροβάθμιο και τριτοβάθμιο τομέα της εκπαίδευσης. Δεν ξέρω τι θα πείτε σε δεκατέσσερις χιλιάδες τεχνολόγους, όταν και με την ερμηνεία και την προσπάθεια που κάνετε –θετική και την εκτιμώ- τελικώς δεν τους απαντάτε στο γεγονός ότι είτε θα υποστούν αμέσως μία μείωση 15% με 20% των αποδοχών τους είτε, με την πλασματική τριετία που προβλέπεται, τώρα μπαίνει ένα 3% με 4% και μετά 15% μείωση. 
Και είναι καλό να ακούει ο κόσμος, διότι ο κοινωνικός αυτοματισμός μπορεί να διευκολύνει κάποιες κουτουράδες, όταν γίνονται, αλλά η κοινωνία σιγά-σιγά μαθαίνει. Ή θέλουμε τους εκπαιδευτικούς να κάνουν ιδιαίτερα μαθήματα –που είναι απαράδεκτο- ή πρέπει να σεβόμεθα το λειτούργημά τους και να μην τους εξωθούμε σε κινήσεις και μετά επαφιέμεθα στο λεγόμενο «κοινωνικό αυτοματισμό», για να αντιμετωπίσουμε τις συνέπειες. 
Ευχαριστώ πολύ, κύριε Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"76418"," Ευχαριστούμε και εμείς.
Το λόγο έχει ο κύριος Υφυπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76419"," Ευχαριστώ, κύριε Πρόεδρε. 
Θα μου επιτρέψετε να δώσω τρεις επιγραμματικές απαντήσεις και θα τις στοιχειοθετήσω μετά.
Η πρώτη απάντηση, κύριε Πρόεδρε, είναι ότι στο Νομικό Συμβούλιο του Κράτους δεν έστειλε ερώτημα το Υπουργείο Παιδείας ή οποιαδήποτε υπηρεσία του Υπουργείου Παιδείας.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"76420"," Συγγνώμη, κύριε Πρόεδρε. 
Στο Υπουργείο Διοικητικής Μεταρρύθμισης απευθυνθήκατε. Η υπηρεσία έκανε το ερώτημα.","ΑΠΟΣΤΟΛΟΣ ΚΑΚΛΑΜΑΝΗΣ",172
"76421"," Η υπηρεσία του Υπουργείου Παιδείας απευθύνθηκε στο Υπουργείο Διοικητικής Μεταρρύθμισης και αυτό στο Νομικό Συμβούλιο του Κράτους. Ο δε Υπουργός Διοικητικής Μεταρρύθμισης έκανε δεκτή τη γνωμοδότηση. 
Αυτό, λοιπόν, που θα ήθελα να πω ως δεύτερη παρατήρηση είναι ότι το Υπουργείο Παιδείας δεν πρόκειται να συναινέσει σε καμμία περίπτωση στη διαμόρφωση εκπαιδευτικών πολλών ταχυτήτων εντός της εκπαιδευτικής κοινότητας και αυτό να το θεωρήσετε όχι απλώς ως δέσμευση, αλλά ως πεποίθηση.
Επομένως, είναι μια πολύ σύντομη απάντηση σε αυτό που είπατε για τις δεκατέσσερις χιλιάδες εκπαιδευτικούς.
Τρίτον, θεωρώ ότι προδήλως το Νομικό Συμβούλιο του Κράτους δεν έλαβε υπ’ όψιν του ότι τα τυπικά προσόντα κατάταξης των εκπαιδευτικών σε μείζονες κατηγορίες, ανά επίπεδο μόρφωσης, διαφοροποιούνται, όπως προανέφερα, με βάση το ν. 1566 και μόνο. 
Συνεπώς, για να είμαι απολύτως ξεκάθαρος, τι μένει να γίνει; Για το Υπουργείο Παιδείας η τεχνολογική εκπαίδευση αποτελεί μία από τις βασικές προτεραιότητες. Αυτό θα φανεί και με τις νομοθετικές πρωτοβουλίες για το Λύκειο και το Τεχνολογικό Λύκειο, τις οποίες θα λάβουμε πολύ σύντομα. Όπως γνωρίζετε και στο νομοσχέδιο για το Τεχνολογικό Λύκειο, το οποίο βρίσκεται στο τελικό στάδιο διαμόρφωσής του, για πρώτη φορά…","ΘΕΟΔΩΡΟΣ ΠΑΠΑΘΕΟΔΩΡΟΥ",404
"76422"," Πότε θα γίνει, κύριε Υπουργέ;","ΑΠΟΣΤΟΛΟΣ ΚΑΚΛΑΜΑΝΗΣ",172
"76423"," Άμεσα. Και όταν λέω άμεσα, εννοώ μετά την ολοκλήρωση των πανελλαδικών εξετάσεων, στο χρόνο που μας μένει μέσα στο καλοκαίρι.  
Αυτή, λοιπόν, η τελική διαμόρφωση, οδηγεί στην κατάδειξη της βούλησης να συνδεθεί η τεχνολογική εκπαίδευση με τις ανάγκες της οικονομίας και της κοινωνίας. 
Από την άλλη πλευρά, υπάρχει δέσμευση από τη μεριά του Υπουργείου –και ολοκληρώνω, κύριε Πρόεδρε- για διάλογο και παρέμβαση, έναν ανοικτό δίαυλο με το Υπουργείο Διοικητικής Μεταρρύθμισης, έτσι ώστε να μην υπάρχει πλέον καμμία ανασφάλεια στους τεχνολόγους καθηγητές, στους εκπαιδευτικούς της τεχνολογικής κατεύθυνσης, σχετικά με το θέμα αυτό. 
Θα έλεγα, όμως, ότι πέραν των τοποθετήσεων του Υπουργείου Παιδείας ήδη το προεδρικό διάταγμα 50/2001, το οποίο θα έπρεπε να λάβει υπ’ όψιν το Νομικό Συμβούλιο του Κράτους, ξεκαθαρίζει απολύτως την κατάσταση και χωρίς τις ρυθμίσεις του ν. 4024. Λέει, δηλαδή, ότι το εκπαιδευτικό-διδακτικό προσωπικό ΑΕΙ -ΤΕΙ τότε- και των με οποιαδήποτε ονομασία σχολών ή σχολείων ή υπηρεσιών του δημοσίου, των νομικών προσώπων δημοσίου δικαίου των οργανισμών τοπικής αυτοδιοίκησης Α΄ και Β΄ βαθμού και των νομικών προσώπων εξαιρείται από αυτές τις ρυθμίσεις. 
Υπό αυτήν την έννοια, νομίζω ότι το νομικό καθεστώς των τεχνολόγων καθηγητών είναι απολύτως διαυγές. 
Και επαναλαμβάνω το εξής. Δεν υπάρχουν καθηγητές πολλαπλών ταχυτήτων εντός της εκπαιδευτικής κοινότητας. 
Ευχαριστώ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"76424"," Ευχαριστούμε κι εμείς.
Η πρώτη με αριθμό 1437/21-5-2013 επίκαιρη ερώτηση πρώτου κύκλου της Βουλευτού Α΄ Αθηνών της Νέας Δημοκρατίας κ. Φωτεινής Πιπιλή προς τον Υπουργό Εσωτερικών, σχετικά με το σχέδιο πρόληψης των πυρκαγιών, δεν θα συζητηθεί λόγω αναρμοδιότητας και διαγράφεται.
Η πέμπτη με αριθμό 1453/21-5-2013 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Ναυτιλίας και Αιγαίου, σχετικά με τις διώξεις στελεχών του ναυτεργατικού κινήματος από εφοπλιστές, δεν θα συζητηθεί λόγω κωλύματος του κυρίου Υπουργού και διαγράφεται.
Η πέμπτη με αριθμό 1454/21-5-2013 επίκαιρη ερώτηση δευτέρου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Υγείας, σχετικά με το Κέντρο Υγείας Περιστερίου, δεν θα συζητηθεί λόγω κωλύματος του κυρίου Βουλευτή και διαγράφεται.
Σημειώνω με ικανοποίηση και πάλι τη βελτίωση που έχουμε, με ελάχιστες διαγραφές και αυτές, όπως βλέπουμε. Και από αυτές, μόνο μία είναι με ευθύνη Υπουργού. 
Θα συζητηθεί η τέταρτη με αριθμό 1443/21-5-2013 επίκαιρη ερώτηση πρώτου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη – Αικατερινάρη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την υλοποίηση  της δράσης ενίσχυσης των μικρομεσαίων επιχειρήσεων. 
Θα απαντήσει ο Υφυπουργός κ. Βιρβιδάκης. 
Κυρία Ξηροτύρη, έχετε το λόγο για δύο λεπτά.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Ευχαριστώ, κύριε Πρόεδρε. 
Κύριε Υπουργέ, πρόσφατα ανακοινώθηκε από το Υπουργείο ο αριθμός των αιτήσεων που υποβλήθηκαν από τους υποψήφιους επενδυτές για τη συμμετοχή στη δράση ενίσχυσης των μικρομεσαίων επιχειρήσεων. 
Υπεβλήθησαν, τελικά, πάρα πολλές αιτήσεις -είκοσι τρεις χιλιάδες- προϋπολογισμού επενδύσεων 3,7 δισεκατομμυρίων ευρώ, με αιτούμενη επιχορήγηση 1,5 δισεκατομμύρια ευρώ, έναντι 456 εκατομμυρίων, που είναι ο διαθέσιμος προϋπολογισμός. Οι αριθμοί αυτοί αντικατοπτρίζουν τη μεγάλη ανάγκη των μικρομεσαίων επιχειρήσεων για ρευστότητα, της οποίας, όμως, μόνο ένα μικρό μέρος μπορεί να καλυφθεί. 
Όπως έχω πει και σε προηγούμενες ερωτήσεις μου, η επιτυχία ή η αποτυχία αυτών των προγραμμάτων εξαρτάται, βέβαια, εν πολλοίς από την ενεργή συμμετοχή των μικρομεσαίων σε αυτά, η οποία, όμως, με τη σειρά της εξαρτάται από τη δυνατότητα πρόσβασης σε χρηματοδότηση της ίδιας συμμετοχής.  
Σε ό,τι αφορά το πρώτο, οι μικρομεσαίες επιχειρήσεις φαίνεται να βάζουν στην άκρη τις ιδιαίτερες δυσκολίες που αντιμετωπίζουν και αποφάσισαν να επενδύσουν. 
Σε ό,τι αφορά το δεύτερο, αποτελεί το βασικό εμπόδιο της πλειοψηφίας των υποψηφίων επενδυτών εξαιτίας της αδυναμίας τους στο δανεισμό και της έλλειψης ρευστότητας από τις τράπεζες. 
Η κάλυψη της ίδιας συμμετοχής μπορεί να γίνει με δύο βασικούς τρόπους, μετά και από κάποιες ουσιαστικές πρωτοβουλίες και ρυθμίσεις που έκανε το Υπουργείο Ανάπτυξης: είτε με τη δυνατότητα χρηματοδότησης του δανείου από τα υπάρχοντα εργαλεία του ΕΣΠΑ -μεταξύ αυτών είναι η παροχή εγγύησης από το Εθνικό Ταμείο Επιχειρηματικότητας και Ανάπτυξης, το ΕΤΕΑΝ, για τη λήψη επενδυτικού δανείου ή εγγυητικής επιστολής και την παροχή επιχειρηματικών δανείων με χαμηλό επιτόκιο και ευνοϊκούς όρους, που διατίθενται από τις τράπεζες- είτε μέσω παροχής ρευστότητας από τις τράπεζες. 
Με δεδομένο ότι τα κεφάλαια που διατίθενται από το ΕΤΕΑΝ είναι περιορισμένα για να καλύψουν τις ανάγκες χρηματοδότησης των δανείων, είναι καθοριστικός ο ρόλος των τραπεζών. Είναι σημαντικό να εξασφαλιστεί η συνδρομή αυτών και η παροχή στήριξης προς τις μικρομεσαίες επιχειρήσεις. 
Τα πρώτα, όμως, σημάδια δεν είναι ενθαρρυντικά. Το τραπεζικό σύστημα αντιμετωπίζει μάλλον με αδιαφορία την παροχή ρευστότητας προς την παραγωγική οικονομία, με αποτέλεσμα να υπάρχουν σοβαρές δυσκολίες για την επιτυχία εντέλει των προγραμμάτων ενίσχυσης. 
Εκτός των παραπάνω, βέβαια, θα πρέπει η διαδικασία αξιολόγησης να προχωρήσει με τους γρηγορότερους δυνατούς ρυθμούς. Και είναι αναγκαίο να εξευρεθούν και πρόσθετοι πόροι, ώστε να καλυφθούν όσο το δυνατόν περισσότερες επιχειρήσεις, εφόσον βέβαια πληρούν τις προϋποθέσεις. 
Γι’ αυτό σας ρωτάμε αν υπάρχει σχεδιασμός, με δεδομένη μάλιστα τη μεγάλη συμμετοχή για περαιτέρω αύξηση του προϋπολογισμού, ώστε να αποκτήσουν πρόσβαση σε χρηματοδότηση περισσότερες επιχειρήσεις και αν έχει εξασφαλιστεί -και πώς τελικά θα γίνει αυτό- η συνδρομή των τραπεζών, μετά και την ανακεφαλαιοποίησή τους, για την παροχή ρευστότητας προς τις μικρομεσαίες επιχειρήσεις για την υλοποίηση αυτών των προγραμμάτων ενίσχυσής τους, που τελικά είναι και το τελευταίο πράγμα πριν από το στάδιο της οριστικής αποβίωσής τους, κύριε Υπουργέ και κύριοι συνάδελφοι.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76425"," Το λόγο έχει ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Κυριάκος Βιρβιδάκης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76426"," Κύριε Πρόεδρε, κυρία συνάδελφε, κυρίες και κύριοι συνάδελφοι, θα ήθελα κατ’ αρχάς να σας ευχαριστήσω για την ερώτηση και για το ενδιαφέρον σας, όπως, επίσης, να σας ευχαριστήσω που αναγνωρίζετε τις ενέργειες που έχει κάνει το Υπουργείο μας στα θέματα της ρευστότητας στην αγορά.
Θα αναφερθώ σύντομα σε κάποια σημεία –δεν θα το έλεγα ιδιαιτερότητες- που αφορούν το συγκεκριμένο πρόγραμμα, διότι πιστεύω ότι πρέπει να αναφέρονται. 
Παραδείγματος χάριν, στο δίμηνο της προθεσμίας υπεβλήθησαν μόνο εννιακόσιες έξι προτάσεις, το 4%. Την τελευταία εβδομάδα που έληγε η δεύτερη παράταση -κυρίως αυτήν την εβδομάδα της δεύτερης παράτασης συν μία μέρα από την πρώτη- υπεβλήθησαν δέκα επτά χιλιάδες πεντακόσιες σαράντα επτά προτάσεις. Είναι, δε, χαρακτηριστικό ότι την τελευταία ώρα υπεβλήθησαν περισσότερες προτάσεις από όσες υπεβλήθησαν στο δίμηνο της προθεσμίας.
Σε ό,τι αφορά τα ερωτήματα, τα οποία θέσατε, θέλω να σας πω τα εξής:
Σε ό,τι αφορά το πρώτο ερώτημα με τα δύο σκέλη, όπως αυτά είναι διατυπωμένα στο γραπτό κείμενο, μετά την ολοκλήρωση των αξιολογήσεων και τη διαμόρφωση του προϋπολογισμού των προτάσεων που θα αξιολογηθούν θετικά και της περιφερειακής κατανομής τους και εφόσον κριθεί αναγκαίο, θα εξεταστεί, σε συνεργασία με τις περιφέρειες, η δυνατότητα εντάξεων πάνω από τον αρχικό προϋπολογισμό του προγράμματος, λαμβάνοντας πάντα υπ’ όψιν τους διαθέσιμους πόρους του ΕΣΠΑ, τη διαμόρφωση των πόρων των περιφερειακών επιχειρησιακών προγραμμάτων αλλά και τις αναπτυξιακές ανάγκες κάθε περιφέρειας.
Σε ό,τι αφορά το δεύτερο σκέλος του πρώτου ερωτήματος: στόχος μας είναι οι εντάξεις να ολοκληρωθούν το συντομότερο δυνατό μέσα στο φθινόπωρο και εντός του 2013 να έχει ξεκινήσει η χρηματοδότηση των ενταγμένων επιχειρήσεων. 
Επιτρέψτε μου, όμως, σε αυτό το σημείο να πω ότι η Βουλή την προηγούμενη Πέμπτη καταψήφισε εκείνη την τροπολογία, η οποία έδινε το δικαίωμα στο Υπουργείο να επιταχύνει τις αξιολογήσεις. 
Εάν, λοιπόν, δεν μπορούμε να διαμορφώσουμε το νομοθετικό πλαίσιο, το οποίο βοηθάει στην επιτάχυνση των αξιολογήσεων, δεν μπορούμε να τις επιταχύνουμε. 
Η συγκεκριμένη τροπολογία επανακατατέθηκε την Παρασκευή. Ψηφίστηκε μετά και από νομοτεχνικές βελτιώσεις την Τρίτη στην επιτροπή. Και την ερχόμενη Τρίτη, εξ όσων ξέρω, θα βρίσκεται στην Ολομέλεια για να ψηφιστεί. 
Ελπίζω αυτό να γίνει, για να μπορέσουμε και εμείς να επιταχύνουμε τις διαδικασίες, όπως κι εσείς θέλετε κι εμείς θέλουμε και οι μικρομεσαίοι θέλουν και όλοι θέλουν. 
Σε ό,τι αφορά το δεύτερο ερώτημα: Όπως γνωρίζετε, το ΕΤΕΑΝ δημιουργήθηκε για την παροχή δανείων κεφαλαίων κίνησης χαμηλού επιτοκίου -περίπου 4%- σε μικρομεσαίες επιχειρήσεις. Στο ΕΤΕΑΝ εντάσσονται το Ταμείο Δανειοδοτήσεων Επιχειρηματικής Ανάπτυξης, το Ταμείο Εγγυοδοσίας και ακόμα πέντε ταμεία δανειοδότησης του ΤΕΠΙΧ. Ειδικά το Ταμείο Εγγυοδοσίας αποσκοπεί στην ενίσχυση των μικρομεσαίων επιχειρήσεων, μέσω της παροχής εγγυήσεων, συμπεριλαμβανομένων των προκαταβολών για τη λήψη επιχορηγήσεων. 
Οι ενέργειες από πλευράς Υπουργείου, ΕΤΕΑΝ και ΕΥΔ ΕΠΑΕ προς την κατεύθυνση της ενεργοποίησης των ταμείων, είναι πολλαπλές. Μέσω μιας συνεχούς διεργασίας, προωθούνται προσαρμογές και ρυθμίσεις των υφισταμένων εργαλείων αλλά και σχεδιασμός νέων, προκειμένου οι διαθέσιμοι πόροι να φτάσουν στους δικαιούχους και τα εργαλεία να εκπληρώσουν τους σκοπούς για τους οποίους δημιουργήθηκαν. 
Εν προκειμένω, οι επενδυτές που θα ενταχθούν στην παραπάνω δράση, μπορούν να κάνουν χρήση σειράς χρηματοδοτικών εργαλείων για να διευκολυνθούν ως προς της δανειοδότησή τους. 
Εφόσον χρειαστεί, θα είμαι περισσότερο αναλυτικός στα συγκεκριμένα χρηματοδοτικά εργαλεία στη δευτερολογία μου.","ΚΥΡΙΑΚΟΣ ΒΙΡΒΙΔΑΚΗΣ",61
"76427"," Ευχαριστούμε.
Το λόγο έχει η κ. Ξηροτύρη.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Ευχαριστώ, κύριε Πρόεδρε.
Ξέρετε, οι αιτήσεις της τελευταίας στιγμής δεν είναι θέμα προχειρότητας. Οι άνθρωποι έχουν απογοητευτεί –εγώ, τουλάχιστον, έτσι το εκλαμβάνω- ότι θα γίνει κάτι και έχουν εγκαταλείψει, ενδεχομένως, τον αγώνα. Τελικά, φαίνεται -με την ενεργοποίησή τους- ότι θέλουν να επενδύσουν. Βέβαια, για να επενδύσουν, πρέπει να λύσουμε αυτό το θέμα.
Υπάρχουν, όπως είπαμε, οι πρωτοβουλίες που έχουν γίνει από το Υπουργείο Ανάπτυξης, οι οποίες συνίστανται, πράγματι, στην επιμήκυνση των δανείων που έχουν χορηγηθεί με την εγγύηση του ΕΤΕΑΝ, στο νέο πρόγραμμα για χορήγηση κεφαλαίων κίνησης στις επιχειρήσεις, στην αντιμετώπιση γραφειοκρατικών προβλημάτων για τα λοιπά προγράμματα του ΕΤΕΑΝ, στο πρόγραμμα εγγύησης για την έκδοση εγγυητικών επιστολών.
Το μεγάλο θέμα, κύριε Υπουργέ -και στη δευτερολογία σας μπορείτε να μας πείτε ορισμένα πράγματα- είναι αν τελικά ξεπεράστηκαν όλα τα εμπόδια και θα αρχίσει και η ρευστότητα από αυτήν τη μεγάλη συνεργασία της ελληνικής Κυβέρνησης με την Ευρωπαϊκή Τράπεζα Επενδύσεων για την ενίσχυση των μικρομεσαίων επιχειρήσεων.
Σε όλα αυτά, όμως, όπου στα περισσότερα είναι εγγυητής το δημόσιο, χρειάζεται η συμμετοχή των τραπεζών, που είτε θα δώσουν χρήμα είτε θα συμβάλουν σε ένα πρόγραμμα που τα περισσότερα χρήματα, τους πόρους, τους έχει δώσει το ελληνικό δημόσιο μέσω αυτών των μηχανισμών και των εργαλείων που σας είπα. 
Επομένως, το θέμα της ενεργοποίησης των τραπεζών είναι σημαντικό. Βεβαίως, είχαν το πρόβλημα της ανακεφαλαιοποίησης. Και μετά, όμως, και την ανακεφαλαιοποίηση δεν φαίνεται να ανταποκρίνονται σε αυτό, παρ’ όλο που, όπως σας είπα, το μεγαλύτερο μέρος αυτής της χρηματοδότησης αλλά και της εγγύησης, δηλαδή των εγγυοδοτικών εργαλείων, προέρχεται από το ελληνικό δημόσιο και, κυρίως, από τα προγράμματα του ΕΣΠΑ. 
Εδώ, λοιπόν, τίθεται ένα πολύ μεγάλο θέμα.
Θα ήθελα να αναφερθώ και σε ορισμένα σημεία σχετικά με τις ενέργειες που θα κάνετε από εδώ και πέρα. Αρκετά τα καλύψατε στην πρωτολογία σας. Είναι σημεία που προτείνουν και οι διάφοροι φορείς για τη βελτίωση της ρευστότητας στην αγορά, που είναι ο καλύτερος συντονισμός και η στοχοθέτηση των δράσεων του ΕΣΠΑ.
Σε ό,τι αφορά το συντονισμό, σας είπα και πριν, είναι οι δράσεις που αφορούν τις επιδοτήσεις, είτε αφορούν επιδοτήσεις μέσω του ΕΣΠΑ είτε μέσα από τις τράπεζες, δηλαδή, τραπεζικά προϊόντα μέσω του ΕΤΕΑΝ ή απευθείας από τις τράπεζες.
Θα πρέπει, βέβαια, να τρέχουν παράλληλα και συμπληρωματικές ρυθμίσεις, ούτως ώστε να υπάρχει μέγιστη δυνατή ωφέλεια προς τους δικαιούχους. 
Η καλύτερη στοχοθέτηση των δράσεων προϋποθέτει τη διευκόλυνση στην πρόσβαση των διαθέσιμων πόρων. Έχουμε τους πόρους από το ΕΤΕΑΝ, έχουμε τους διαθέσιμους πόρους από την Ευρωπαϊκή Τράπεζα, που είναι εγγυημένοι στο ελληνικό δημόσιο για επιδοτήσεις επιτοκίων. Χρειάζεται, λοιπόν, όπως πολλές φορές έχω πει και με πολλές ερωτήσεις, η ενεργοποίηση των τραπεζών σε όλο αυτό το σύστημα.
Ζητούν, δε, οι ενδιαφερόμενοι να υπάρχει μία συστηματικότερη και καλύτερη για τις παρούσες συνθήκες αξιολόγηση των προτάσεων, να δοθεί έμφαση και στις μικρές επιχειρήσεις του λιανικού εμπορίου, γιατί έχουν πολύ μεγάλη ανάγκη. Πολύ περισσότερο, όμως, χωρίς να παραβιάζεται καμμία διαδικασία, τίθεται και το αίτημα για μεγαλύτερη ευελιξία στις διαδικασίες των ευρωπαϊκών κανονισμών, της λεγόμενης γραφειοκρατίας που ισχύει και σ’ εμάς και στις Βρυξέλλες, που πολλές φορές μπορεί να λειτουργήσουν ως τροχοπέδη στην απορρόφηση των πόρων. 
Το χρονοδιάγραμμα που θέσατε είναι πάρα πολύ αισιόδοξο και εύχομαι να υλοποιηθεί.
Ευχαριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76428"," Σας ευχαριστούμε.
Το λόγο έχει ο Υπουργός κ. Βιρβιδάκης, για να δευτερολογήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76429"," Ευχαριστώ, κύριε Πρόεδρε.
Θέλω να διευκρινίσω ότι εγώ δεν μίλησα για προχειρότητα σε ό,τι αφορά το θέμα των προτάσεων που άργησαν να κατατεθούν. Αυτό το οποίο ήθελα να τονίσω είναι ότι η δική μας προσπάθεια είναι να μπορούμε μέσα στις προθεσμίες, τις οποίες έχει η κάθε προκήρυξη, η κάθε ανακοίνωση, να ενεργούμε, έτσι ώστε να κερδίζουμε χρόνο, ενώ παράλληλα τόνισα ότι θα πρέπει και οι διαδικασίες να απλοποιούνται και να γίνονται δεκτές οι προτάσεις απλοποίησης διαδικασιών. 
Υπενθυμίζω ότι αυτό το πακέτο για το οποίο μίλησα ήταν το τρίτο πακέτο. Έχουν, ήδη, εγκριθεί δύο πακέτα απλοποιήσεων και επιτάχυνσης των διαδικασιών των ευρωπαϊκών προγραμμάτων και, βεβαίως, θα ακολουθήσει και συνέχεια.
Επίσης, θέλω να υπενθυμίσω ότι και χθες στην επιτροπή που βρεθήκαμε, στην οποία έγινε η παρουσίαση του έργου του αεροδρομίου Χανίων, δεσμεύτηκα ότι θα ζητήσω σε μία συνεδρίαση της επιτροπής να ενημερώσω για την πορεία του ΕΣΠΑ αλλά και για τον προγραμματισμό για τη νέα περίοδο του ΣΕΣ. Το λέω αυτό, με την έννοια ότι πιστεύω πως έχει δοθεί η εντύπωση ότι είναι αδιάθετα, ότι δεν έχουν δεσμευτεί τα περισσότερα χρήματα από όσα είναι στην πραγματικότητα. Και αυτό είναι απαραίτητο να γίνει, για να ξέρουμε και τι περιθώρια έχουμε για τα χρήματα που υπάρχουν.
Από ό,τι κατάλαβα, στην πρώτη ερώτηση έχετε, ουσιαστικά, ικανοποιηθεί από τις απαντήσεις και θέλετε περισσότερη ανάλυση στη δεύτερη ερώτηση. Αναφέρομαι, λοιπόν, στα θέματα της ρευστότητας και στα άλλα θέματα που θέσατε με τη δεύτερη ερώτηση. 
Ξεκίνησε ήδη το πρόγραμμα για την επιχειρηματική επανεκκίνηση. Πρόκειται για ένα εκ των χρηματοοικονομικών εργαλείων του Ταμείου Επιχειρηματικότητας που διαχειρίζεται η ΕΤΕΑΝ, το οποίο παρέχει δάνεια για κεφάλαια κίνησης και χρηματοδότηση επενδύσεων συνολικού ύψους 550 εκατομμυρίων ευρώ σε μικρομεσαίες επιχειρήσεις όλης της χώρας. Τα 275 εκατομμύρια είναι από το ΕΤΕΑΝ και τα άλλα 275 εκατομμύρια από τις τράπεζες.
Οι ενδιαφερόμενες υφιστάμενες, νέες ή υπό σύσταση μικρομεσαίες επιχειρήσεις μπορούν να απευθύνονται σε μία εκ των δεκατριών τραπεζών που συμμετέχουν στο πρόγραμμα, προκειμένου να αξιοποιήσουν τους ιδιαίτερα ευνοϊκούς όρους. Το επιτόκιο διαμορφώνεται στο 50% του κατά περίπτωση ισχύοντος επιτοκίου τραπεζικού δανεισμού της επιχειρήσεως, καθώς το 50% του δανειακού κεφαλαίου, το οποίο καλύπτεται από τη συνεισφορά του ταμείου, είναι άτοκο. 
Παράλληλα, συνεχίζονται στοχευμένες δράσεις του Ταμείου Επιχειρηματικότητας με κεφάλαια συνολικού ύψους 316 εκατομμυρίων ευρώ στους τομείς της «πράσινης» ανάπτυξης, του θεματικού τουρισμού, της εξωστρέφειας, της γενικής επιχειρηματικότητας και της εφοδιαστικής αλυσίδας, στους οποίους με την πράξη νομοθετικού περιεχομένου της 5-12-2012 βελτιώθηκαν οι όροι χορήγησης των δανείων, τροποποιήθηκε ο λόγος της επένδυσης σε ένα προς ένα, αυξάνοντας το άτοκο μέρος του δανείου, με αποτέλεσμα να αυξάνεται η ελκυστικότητα του προϊόντος τόσο για τις επιχειρήσεις όσο και για τις τράπεζες. 
Επίσης, ολοκληρώθηκε η εκδήλωση ενδιαφέροντος των χρηματοπιστωτικών οργανισμών για το «Ταμείο Νήσων» κεφαλαίου 80 εκατομμυρίων ευρώ. Η δράση είναι η «Νησιωτική Επιχειρηματικότητα» του Ταμείου Επιχειρηματικότητας μέσω του οποίου θα δίνονται άτοκα ή πολύ χαμηλού επιτοκίου δάνεια σε νησιωτικές επιχειρήσεις του τουριστικού τομέα, προκειμένου αυτές να διευκολυνθούν οικονομικά τη θερινή τουριστική περίοδο. 
Στο προσεχές διάστημα αναμένεται και η δημοσίευση της σχετικής πρόσκλησης προς τους ενδιαφερόμενους επιχειρηματίες. 
Επίσης, προβλέπεται η λειτουργία του Ταμείου Εγγυοδοσίας, το οποίο θα δημιουργεί προϋποθέσεις και θα εγγυάται για μικρές και μεσαίες επιχειρήσεις, προκειμένου να πάρουν δάνεια, επενδυτικά κεφάλαια κίνησης ή δάνεια έναντι επιχορηγήσεων, εξυπηρετώντας κυρίως εκείνες που έχουν ελλείπουσα φερεγγυότητα. 
Ταυτόχρονα, το ΕΤΕΑΝ με εθνική χρηματοδότηση υλοποιεί πρόγραμμα εγγυοδοσίας με την έκδοση εγγυητικών επιστολών ύψους 90 εκατομμυρίων ευρώ. Με το εν λόγω πρόγραμμα καλύπτεται σε ποσοστό 50% η εγγύηση της έκδοσης εγγυητικών επιστολών, συμπεριλαμβανομένων αυτών για τη λήψη προκαταβολής στο πρόγραμμα κρατικών ενισχύσεων για χρονικό διάστημα δύο ετών και για αξία εγγύησης έως 150.000 ευρώ ανά επιχείρηση. Στο πρόγραμμα έχουν ήδη προσχωρήσει δεκατρείς τράπεζες, στις οποίες μπορούν να απευθύνονται οι ενδιαφερόμενοι για λήψη πληροφοριών και κατάθεση αιτημάτων.
Τέλος, η Ευρωπαϊκή Τράπεζα Επενδύσεων ως διαχειριστής του ΕΛΤΕΠ ΜΜΕ, το Ελληνικό Ταμείο Εγγυοδοσίας της Ευρωπαϊκής Τράπεζας Επενδύσεων για μικρομεσαίες επιχειρήσεις, που συγχρηματοδοτείται από το ΕΣΠΑ, προχώρησε στη σύμβαση δανεισμού δύο ελληνικών τραπεζών ύψους 150 εκατομμυρίων ευρώ. Επιπλέον 440 εκατομμύρια ευρώ συμβασιοποιήθηκαν με την εγγύηση του ελληνικού δημοσίου, τα οποία στη συνέχεια θα διατεθούν για τη χρηματοδότηση των ελληνικών μικρομεσαίων επιχειρήσεων, ενώ αναμένεται μέχρι το τέλος του 2013 να προχωρήσει σε συμβασιοποίηση επιπλέον 400 εκατομμυρίων ευρώ.
Ευχαριστώ.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Το ερώτημα, όμως, είναι τι κάνουν οι τράπεζες;","ΚΥΡΙΑΚΟΣ ΒΙΡΒΙΔΑΚΗΣ",61
"76430"," Δείτε πάντως, κύριε Υπουργέ, αν μου επιτρέπετε, τι από αυτά κάνουν τελικά οι τράπεζες. Δημιουργήσατε ένα μηχανισμό για να σας έρχονται πίσω αν δίνονται αυτά τα δάνεια. Συγγνώμη για την παρέμβαση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76431"," Κύριε Πρόεδρε, ξέρετε πολύ καλά ότι όταν θέλει κανείς να είναι αποτελεσματικός, πάντα έχει ένα feedback. Γι’ αυτό το feedback μιλάτε. Γι’ αυτό  το feedback συμφωνώ κι εγώ και αυτό κάνουμε.","ΚΥΡΙΑΚΟΣ ΒΙΡΒΙΔΑΚΗΣ",61
"76432"," Ωραία, δείτε το. 
Ευχαριστούμε. 
Προχωρούμε τώρα στην πρώτη με αριθμό 1438/21-5-2013 επίκαιρη ερώτηση δευτέρου κύκλου του Βουλευτή Επικρατείας της Νέας Δημοκρατίας κ. Ιωάννη Μιχελάκη προς τον Υπουργό Εθνικής Άμυνας, σχετικά με την απαγόρευση από το Γενικό Επιτελείο Αεροπορίας της διάθεσης του βιβλίου με ιστορικό περιεχόμενο, που συνέγραψε αξιωματικός της Πολεμικής Αεροπορίας.
Θα απαντήσει ο Υφυπουργός Εθνικής Άμυνας κ. Δημήτριος Ελευσινιώτης. 
Κύριε Μιχελάκη, έχετε τον λόγο για να αναπτύξετε την επίκαιρη ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76433"," Ευχαριστώ, κύριε Πρόεδρε. 
Το θέμα είναι απλό, αλλά, δυστυχώς, είναι προσβλητικό για τη δημοκρατική αντίληψη που υπάρχει στις Ένοπλες Δυνάμεις. Ένα βιβλίο ενός απόστρατου αξιωματικού, ο οποίος τίμησε το όπλο το οποίο υπηρέτησε από σημαντικές θέσεις, μία βιωματική καταγραφή γεγονότων της περιόδου που ήταν στο στράτευμα, απαγορεύθηκε από υπηρεσίες του Γενικού Επιτελείου Αεροπορίας να μπει στις προθήκες του ΣΕΠΑ, στο Ελληνικό, από όπου προμηθεύονται οι αξιωματικοί της Αεροπορίας διάφορα πράγματα, μεταξύ αυτών και βιβλία. 
Η ερώτησή μου είναι απλή. Ποιοι είναι αυτοί που σήμερα, το 2013,  παίρνουν βιβλία, τα κρίνουν και τα απαγορεύουν, ουσιαστικά λογοκρίνοντας το περιεχόμενό τους; Νομίζει κάποιος ότι μπορεί να απαγορεύει τη διακίνηση των ιδεών, σε μια εποχή μάλιστα, κύριε Πρόεδρε, όπου η πληθώρα των πληροφοριών και ο τρόπος πρόσβασης σε αυτές είναι ανοιχτός και ελεύθερος; Τέτοιες διαδικασίες στην ουσία δεν εφαρμόζονται στην πράξη είτε αυτά είναι τα έντυπα που κυκλοφορούν είτε τα ηλεκτρονικά μέσα, ίντερνετ, τηλεόραση, ραδιόφωνο. 
Δύσκολα κανείς μπορεί να σταματήσει τη διακίνηση των ιδεών. Και είναι απορίας άξιο πώς ακόμα υπάρχουν τέτοιοι μηχανισμοί μέσα στο Στρατό που απαγορεύουν βιβλία. Δεν ξέρω τι είναι αυτά που ενόχλησαν. Ίσως ο βιωματικός λόγος που στην απάντηση που έδωσαν για την άρνηση να μπει το βιβλίο στις προθήκες του συγκεκριμένου χώρου, είναι ο τρόπος με τον οποίο γινόντουσαν την περίοδο 1981-1985 οι κρίσεις των αξιωματικών στην Πολεμική Αεροπορία, ή κατά τον συγγραφέα ο τρόπος με τον οποίο έγινε η περιβόητη αγορά του αιώνα; 
Θεωρώ ότι αυτά τα πράγματα είναι απαράδεκτα και θα πρέπει το Υπουργείο να δει άμεσα το γεγονός, ποιοι και πώς έκαναν τη λογοκρισία, με ποια εργασιακά κριτήρια και αν αυτό συμβαίνει και σε άλλες περιπτώσεις; Εγώ έχω την καταγγελία από ένα, δεν ξέρω αν συμβαίνει και με άλλα πράγματα και αν υπάρχουν, γιατί αν κάτι συμβαίνει μία φορά, φαντάζομαι ότι μπορεί να συμβαίνει και σε άλλες περιπτώσεις. 
Ευχαριστώ, κύριε  Πρόεδρε.","ΙΩΑΝΝΗΣ ΜΙΧΕΛΑΚΗΣ",323
"76434"," Ευχαριστούμε και εμείς.
Ο κ. Υπουργός έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76435"," Κύριε  Πρόεδρε, κυρίες και κύριοι, ο κύριος Βουλευτής, ο οποίος έθεσε την ερώτηση και ο οποίος είναι γνωστός και επί χρόνια δημοσιογράφος και νυν Πρόεδρος του Ινστιτούτου Δημοκρατίας «ΚΩΝΣΤΑΝΤΙΝΟΣ ΚΑΡΑΜΑΝΛΗΣ», λόγω αυτής της ιδιότητας της επαγγελματικής που έχει, νομίζω ότι επιδεικνύει –και λογικό είναι να επιδεικνύει- μία ιδιαίτερη ευαισθησία σε θέματα που αφορούν την ελεύθερη διακίνηση των απόψεων και των ιδεών.
Στην ερώτησή του, όμως, κάνει λόγο για περίπτωση λογοκρισίας, η οποία αποτελεί και προϊόν του πρόσφατου άρθρου της εφημερίδος, το οποίο προβαίνει σε κάποιους χαρακτηρισμούς εναντίον των αξιωματικών του ΓΕΑ, του Γενικού Επιτελείου Αεροπορίας. Επειδή, όμως, η χρήση του όρου «λογοκρισία» πρέπει να γίνεται με μέτρο και οπωσδήποτε μετά λόγου γνώσης, ειδικά όταν στοχοποιούνται οι Ένοπλες Δυνάμεις της χώρας, οφείλω να ξεκαθαρίσω το εξής: Η Πολεμική Αεροπορία δεν είναι κάποιο βιβλιοπωλείο που έκανε λογοκρισία και δεν το έβαλε ούτε έχει κάποια υποχρέωση να προωθεί συγκεκριμένα βιβλία και πολιτικές απόψεις, μέσω των υπηρεσιών της. Αντιθέτως, η εξυπηρέτηση του θεσμικού ρόλου της Αεροπορίας και οι εγγυήσεις που πρέπει να παρέχει στην κοινωνία ως προς την αφοσίωσή της στο εθνικό καθήκον, επιβάλλει να είναι ιδιαίτερα προσεκτική στην επιλογή των ιδεών, ιστορικών αναλύσεων και ερμηνειών που περιβάλλει με το κύρος της και περιλαμβάνει στο υλικό που διακινείται μέσω των πρατήριών της.
Άλλωστε, η πρωτοβουλία και η πρόταση πώλησης του βιβλίου από το συγκρότημα της Αεροπορίας έγινε με μέριμνα του εκδοτικού οίκου, δηλαδή στο πλαίσιο των πιθανών προσπαθειών διερεύνησης της εμπορικής του εκμετάλλευσης και όχι κατ’ εφαρμογή κάποιας νομικής, ηθικής ή οποιασδήποτε άλλης υποχρέωσης της Αεροπορίας απέναντι στο συγγραφέα.
Το Τμήμα Δημοσίων Σχέσεων, το οποίο είναι και υπεύθυνο του Γενικού Επιτελείου Αεροπορίας αρνήθηκε την ικανοποίηση του αιτήματος, επικαλούμενο πολύ συγκεκριμένους λόγους, οι οποίοι βασίζονται κυρίως στο γεγονός ότι ο συγγραφέας δεν περιορίζεται σε περιγραφή γεγονότων ή στην ιστορική αποτύπωση συγκεκριμένων συμβάντων αλλά όπως πολύ καλά γνωρίζετε, επεκτείνεται στη διατύπωση πολιτικών εκτιμήσεων και απόψεων, επικρίνοντας την πολιτική και στρατιωτική ηγεσία της Αεροπορίας και των Ενόπλων Δυνάμεων, με εκφράσεις απόλυτες και αιχμηρές. 
Είναι αυτονόητο, κύριε  Βουλευτά, ότι σε μία δημοκρατική πολιτεία και στο πλαίσιο που το Σύνταγμα και οι νόμοι καθορίζουν, ο κάθε πολίτης έχει το δικαίωμα να διατυπώνει και να δημοσιεύει τις απόψεις του αλλά αυτό δεν σημαίνει ότι θα πρέπει να γίνονται αποδεκτές από όλους. Ούτε, όμως, υποχρεώνονται οι Ένοπλες Δυνάμεις της χώρας να τις προωθούν μέσω των υπηρεσιών τους.
Σας ευχαριστώ.","ΔΗΜΗΤΡΙΟΣ ΕΛΕΥΣΙΝΙΩΤΗΣ",141
"76436"," Ευχαριστούμε και εμείς.
Ο κ. Μιχελάκης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76437"," Κύριε  Πρόεδρε, άκουσα με προσοχή τον Υπουργό. Θεωρώ ότι όλα αυτά τα οποία είπε, προσδιορίζουν, αν θέλετε, την έννοια της λογοκρισίας. Όχι βέβαια από τον ίδιο –προς θεού- αλλά από τις υπηρεσίες.
Κανείς, κατ’ αρχάς, δεν μιλάει για υποχρέωση προς τον συγγραφέα να προωθήσει το βιβλίο του. Από τη στιγμή όμως, που στο κέντρο εξυπηρέτησης των αξιωματικών το οποίο έχει διάφορα προϊόντα, υπάρχουν και δεκάδες άλλοι τίτλοι βιβλίων, άραγε δεν θα ήταν λογικό ένας απόστρατος αξιωματικός να απευθυνθεί και από εκεί μέσω των συναδέλφων του; Αλλά δεν είναι αυτό το ζήτημα. 
Το ζήτημα είναι αυτό στο οποίο αναφέρθηκε ο Υπουργός και που υπάρχει γραπτώς στην απάντηση που δόθηκε από το ΓΕΑ, που μιλάει για συγκεκριμένα δόγματα της Αεροπορίας. Και θέλω να μάθω ποια είναι αυτά τα δόγματα, με τα οποία κάποιος κρίνει ένα βιβλίο εάν θα πρέπει να κυκλοφορεί ή όχι μέσα στις τάξεις των αξιωματικών.
Χρησιμοποιήσατε τη λέξη «στοχοποίηση των Ενόπλων Δυνάμεων». Μακριά από εμάς –και προσωπικά, μακριά από εμένα- για το θέμα των Ενόπλων Δυνάμεων. Εδώ μιλάμε για συγκεκριμένη δράση κάποιων μέσα στο Γενικό Επιτελείο. Οι κάποιοι, με συγκεκριμένες δράσεις δεν μπορούν να εκφράζουν το σύνολο των ένστολων και το σύνολο των Ενόπλων Δυνάμεων ούτε βέβαια να εκφράζονται τα δόγματα. Εγώ τουλάχιστον, προσωπικά δεν έχω  ακούσει για τέτοια πράγματα. 
Και βέβαια, επειδή αναφερθήκατε και στο περιεχόμενο του βιβλίου από κρίσεις φαντάζομαι υπηρεσιακών παραγόντων του ΓΕΑ, θέλω να σας καταθέσω απόψεις συναδέλφων σας –διότι και εσείς έχετε τιμήσει το Ναυτικό από θέσεις επιτελικές, υψηλόβαθμες που περάσατε, κύριε Υπουργέ- οι οποίοι αναφέρθηκαν στο βιβλίο. Δεν θα τις αναφέρω, γιατί δεν έχουμε το χρόνο, κύριε Πρόεδρε. Θα αναφέρω μόνο τα ονόματά τους, οι οποίοι μίλησαν με επαινετικά σχόλια για το περιεχόμενο του βιβλίου. Κωνσταντίνος Χίου, Αντιπτέραρχος εν αποστρατεία, Επίτιμος Αρχηγός Τακτικής Αεροπορίας. Γρηγόρης Δεμέστιχας, Αντιναύαρχος του Πολεμικού Ναυτικού, Επίτιμος Αρχηγός Στόλου. Ευστάθιος Καπραδέλος, Στρατηγός εν αποστρατεία, Επίτιμος Αρχηγός του Γενικού Επιτελείου Στρατού. Χρήστος Ζαχαράκης, Πρέσβης επί τιμή, πρώην Ευρωβουλευτής. Και ο πρώην Πρωθυπουργός, ο Κωνσταντίνος Μητσοτάκης. 
Άραγε, όλοι αυτοί που σας προανέφερα –σταχυολόγησα, αν θέλετε τους πιο «επώνυμους» που αναφέρθηκαν στο περιεχόμενο του βιβλίου- δεν γνωρίζουν αυτά τα περιβόητα δόγματα τα οποία υπάρχουν στην απάντηση που δόθηκε στο συγγραφέα; Αυτοί οι άνθρωποι, δηλαδή, δεν θέλουν το καλό των Ενόπλων Δυνάμεων; Άραγε και αυτοί που έχουν υπηρετήσει από αυτές τις θέσεις-κλειδιά, στοχοποιούν και αυτοί τις Ένοπλες Δυνάμεις; 
Κύριε Υπουργέ, νομίζω ότι θα πρέπει να το διερευνήσετε. Έχω μια πληθώρα στοιχείων που έχω συγκεντρώσει. Θα μου επιτρέψετε να σας τα στείλω για να έχετε μια πλήρη εικόνα. Φαντάζομαι βέβαια, εσείς από τη δικιά σας έρευνα μπορεί να έχετε περισσότερα αλλά θέλω να σας δώσω και την άλλη άποψη. Να τα συγκεντρώσετε, διότι θεωρώ απαράδεκτη ενέργεια τη λογοκρισία του βιβλίου.
Σε κάθε περίπτωση, θα πρέπει να μάθουμε ποιοι είναι αυτοί που κρίνουν απόψεις απόστρατων αξιωματικών -στην προκείμενη περίπτωση- ή άλλων συγγραφέων στα οποία θα πρέπει να είναι απαγορευμένος χώρος οι Ένοπλες Δυνάμεις για να μην πληροφορούνται κάποια πράγματα.
Ευχαριστώ, κύριε Πρόεδρε.","ΙΩΑΝΝΗΣ ΜΙΧΕΛΑΚΗΣ",323
"76438"," Ευχαριστούμε και εμείς.
Ο κύριος Υπουργός έχει το λόγο για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76439"," Κύριε Βουλευτά, κατ’ αρχάς τιμούμε όλα αυτά τα πρόσωπα τα οποία αναφέρατε. Πολλούς από αυτούς έχω την τύχη και τη χαρά να τους γνωρίζω και ο ίδιος. Όμως, υπάρχει μια επιμονή στη λέξη « λογοκρισία» της Πολεμικής Αεροπορίας ως προς το βιβλίο. Η επιμονή θα έπρεπε να ήταν γιατί δεν αφήνει να μείνει στο συγκεκριμένο. Δεν λογοκρίνει το βιβλίο και απαγορεύει στα στελέχη να το προμηθευτούν, να το διαβάσουν και να το αναγνώσουν. Δεν υπάρχει λογοκρισία του βιβλίου και της απαγόρευσης κυκλοφορίας εντός της Πολεμικής Αεροπορίας. 
Τα δόγματα δεν είναι τίποτε άλλο παρά η στρατιωτική δεοντολογία. Είναι αυτό το οποίο άλλες φορές καταγράφεται ως δόγμα και άλλες φορές είναι η κουλτούρα που έχουν τα διάφορα Σώματα, οι διάφοροι κλάδοι των Ενόπλων Δυνάμεων.
Θα ήθελα, λοιπόν, συμπερασματικά και πριν κλείσω να πω ότι η Πολεμική Αεροπορία πραγματικά δεν κάνει πολιτική κρίση, απλά η επιτροπή θεώρησε ότι το βιβλίο έχει αιχμές εναντίον προσώπων –προσωπικές αιχμές- και θεώρησε ότι δεν πρέπει να το βάλει στη δική της επίσημη βιβλιοθήκη. Επαναλαμβάνω, δεν απαγόρευσε σε κανέναν ποτέ -ούτε με το χαρτί, το οποίο έχετε- να το διαβάσει.
Θα ήταν ευχαρίστησή μου από την άλλη πλευρά να μου στείλετε το υλικό που είπατε, να το επεξεργαστούμε μαζί με όλα τα άλλα τα οποία έχουμε εμείς και ίσως λίαν συντόμως να επανέλθω σε σας κύριε Βουλευτά. 
Ήθελα σε αυτό το σημείο να κλείσω και να πω ότι εάν κανείς το διαβάσει με προσοχή, είναι μια απάντηση σε ένα άλλο βιβλίο το οποίο -δεν θέλω να το αναφέρω εδώ, το γνωρίζετε πολύ καλά, κύριε Βουλευτά- δεν μπήκε ποτέ στο ΣΕΠΑ, ακριβώς για δεοντολογικούς λόγους. 
Ευχαριστώ.","ΔΗΜΗΤΡΙΟΣ ΕΛΕΥΣΙΝΙΩΤΗΣ",141
"76440"," Ευχαριστούμε και εμείς. 
Ίσως μπορεί να υπάρξει μια συνεργασία, κύριε Βουλευτά, από ότι είπε ο κύριος Υπουργός, για να εξεταστούν ακριβώς τα κριτήρια. 
Κυρίες και κύριοι συνάδελφοι, ο Βουλευτής κ. Σκρέκας ζητάει άδεια ολιγοήμερης απουσίας του στο εξωτερικό. 
Η Βουλή εγκρίνει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76441"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"76442"," Η Βουλή ενέκρινε τη ζητηθείσα άδεια. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα έξι μαθητές και μαθήτριες και έξι εκπαιδευτικοί συνοδοί τους από το Ιδιωτικό Δημοτικό Σχολείο «Εκπαιδευτήρια Απόστολος Παύλος» Θεσσαλονίκης. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων. 
Δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"76443"," Μάλιστα, μάλιστα.
Με τη συναίνεση του Σώματος και ώρα 12.16΄ λύεται η συνεδρίαση για τη Δευτέρα 27 Μαΐου  2013 και ώρα 18.00΄, με αντικείμενο εργασιών του Σώματος κοινοβουλευτικό έλεγχο: συζήτηση επίκαιρων ερωτήσεων. 
Ο","ΟΛΟΙ ΟΙ ΒΟΥΛΕΥΤΕΣ",NA
