"","Content","name","ParlmemberID"
"127820","Date","6-3-2012",NA
"127821"," Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 4361/12.2.2012 ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Αχμέτ Χατζή Οσμάν προς τον Υπουργό Αγροτικής Ανάπτυξης και Τροφίμων, σχετικά με τη διεκδίκηση επιστροφής χρημάτων από τους παραγωγούς της Ροδόπης που παρακρατήθηκαν για την ενεργοποίηση των δικαιωμάτων του έτους 2011 δεν συζητείται λόγω κωλύματος του Υπουργού και διαγράφεται.
Ακολουθεί η δεύτερη με αριθμό 4656/19.1.2012 ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Νικολάου Παπακωνσταντίνου προς την Υπουργό Παιδείας, Διά Βίου Μάθησης και Θρησκευμάτων, σχετικά με τους διοριστέους μέσω του διαγωνισμού του ΑΣΕΠ του 2008 και μέσω προϋπηρεσίας (40%).
Στην ερώτηση του κ. Παπακωνσταντίνου θα απαντήσει η Υφυπουργός κ. Παρασκευή Χριστοφιλοπούλου, αφού πρώτα ο κ. Παπακωνσταντίνου μας την παρουσιάσει.
Ορίστε, κύριε συνάδελφε, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127822"," Υπάρχουν χίλιοι οκτακόσιοι διοριστέοι εκπαιδευτικοί μέσω διαγωνισμού του Ανωτάτου Συμβουλίου Επιλογής Προσωπικού, του περιλάλητου ΑΣΕΠ από το 2008 και μέσω προϋπηρεσίας. Πέρασε ενάμισης χρόνος που η Κυβέρνηση όφειλε να έχει προβεί στο διορισμό τους. 
Οι άνθρωποι αυτοί έκαναν ότι τους είπε η πολιτεία –να το πω έτσι- και από την άποψη της προετοιμασίας των εξετάσεών τους και να δώσουν και να πετύχουν, όπως επίσης σε αυτό το χρονικό διάστημα πολλοί από αυτούς μεταφέρθηκαν και από πόλη σε πόλη για να συγκεντρώσουν και τα αντίστοιχα μόρια.
Να και η ηθική, κοινωνική και εκπαιδευτική νομιμοποίηση της απαίτησής, που προβάλουμε μέσω της ερώτησής μας, για την πιεστική αναγκαιότητα η Κυβέρνηση να προβεί στον άμεσο διορισμό όλων των διοριστέων εκπαιδευτικών, να προβεί στη μονιμοποίηση όλων των συμβασιούχων με την κατάργηση του θεσμού του ωρομισθίου και του αναπληρωτή για σταθερή εργασία.
Αντίθετα βλέπουμε και βλέπουν ότι διευρύνεται και γιγαντώνεται το καθεστώς της ελαστικοποίησης των εργασιακών σχέσεων με όλη την ποικιλία και την πολυμορφία από αναπληρωτές με μειωμένο ωράριο σε αναπληρωτές με κανονικό ωράριο, ωρομίσθιοι, μισθοδοτούμενοι από το Υπουργείο Παιδείας ή από τα κονδύλια του ΕΣΠΑ και ήδη φέτος εργάζονται είκοσι δύο χιλιάδες αναπληρωτές και ωρομίσθιοι.
Θεωρώντας ότι είναι απαράδεκτο να πλημμυρίζουν τα σχολεία ωρομίσθιους και αναπληρωτές, σας ρωτούμε και ζητάμε σαφή απάντηση για το τι μέτρα θα λάβετε τώρα αλλά και μπροστά στη νέα σχολική χρονιά για το ζήτημα αυτό.","ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ",407
"127823"," Το λόγο έχει η Υφυπουργός Παιδείας Διά Βίου Μάθησης και Θρησκευμάτων κ. Παρασκευή Χριστοφιλοπούλου.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127824"," Ευχαριστώ, κυρία Πρόεδρε.
Κατ’ αρχάς να δώσω ένα επιπλέον στοιχείο σε αυτά που δώσατε, κύριε συνάδελφε. Φέτος ακριβώς επειδή υπήρξαν οι περιορισμοί στις προσλήψεις μονίμων, υπαλλήλων γενικότερα στο κράτος λόγω των δημοσιονομικών δεσμεύσεων της χώρας που εκπορεύονται από το μεσοπρόθεσμο πλαίσιο, παρατάθηκε η ισχύς του προηγούμενου θεσμικού καθεστώτος. 
Παρατάθηκε δηλαδή η δυνατότητα να διοριστούν και από το ΑΣΕΠ του 2008 όσοι έχουν, όπως είπατε, κατοχυρώσει το δικαίωμα διορισμού και βεβαίως εκείνοι οι οποίοι είχαν μέσω του 40% κατοχυρώσει ένα άλλου είδους δικαίωμα διορισμού που αφορούσε πάλι πίνακες προσλήψεων και εμπειρίες σε εικοσιτετράμηνα με ΑΣΕΠ, τριαντάμηνα με ΑΣΕΠ, όλες αυτές οι κατηγορίες των αναπληρωτών που μοριοδοτούνται, αυτή λοιπόν η περίφημη προϋπάρχουσα κατάσταση του 60% ΑΣΕΠ και 40%.
Όταν θεσμοθετήσαμε το ν. 3848, που φέρνει ένα καθεστώς εξυγίανσης, με την έννοια ότι συνδέει το ΑΣΕΠ με την εμπειρία, την προϋπηρεσία και προσμετρώνται όλα σε έναν ενιαίο πίνακα, είχαμε πει, λόγω των εκτάκτων συνθηκών που έχει η χώρα, ότι δεν μπορεί να απεμπολήσουν το δικαίωμά τους    -και ούτε συνταγματικά δίκαιο και ορθό είναι αυτό- οι άνθρωποι οι οποίοι δικαιούνται να διοριστούν. Έτσι, λοιπόν, ορισμένοι από αυτούς διορίστηκαν το τρέχον σχολικό έτος, αλλά δεν μπορούσαμε να απορροφήσουμε, με βάση τις εκπαιδευτικές ανάγκες, όλους τους διορισμούς από αυτό τον πίνακα ή από τους 60% και 40%.
Θέλω, επίσης, να σας πω -επειδή με ρωτήσατε τι μέτρα θα πάρουμε- ότι η ίδια σκέψη και φέτος είναι στους σχεδιασμούς του Υπουργείου Παιδείας, ότι θα πάμε με το ίδιο σύστημα 60%-40%, έτσι ακριβώς ώστε να μπορέσουμε να καλύψουμε εκπαιδευτικές ανάγκες με τους ανθρώπους αυτούς οι οποίοι είχαν κατοχυρώσει ένα δικαίωμα διορισμού παλαιότερα, έτσι ώστε να υπάρξει πλήρης εξομάλυνση και αντιμετώπιση των ανθρώπων με τη μέγιστη δυνατή ευαισθησία έως ότου εφαρμοστεί για πρώτη φορά το σύστημα 38%-48%, που, όπως είπα, εισάγει, κατά τη γνώμη μας, ένα πιο ορθολογικό, πιο σωστό σύστημα.
Βεβαίως, υπάρχουν και οι αναπληρωτές.
Κύριε συνάδελφε, έχουμε περίπου εκατόν εβδομήντα χιλιάδες εκπαιδευτικούς στη χώρα. Στη μεγάλη τους πλειοψηφία, αυτοί οι άνθρωποι έχουν και μεταπτυχιακά, έχουν και εμπειρία, είναι ένα πολύ αξιόμαχο δυναμικό που σε πάρα πολύ δύσκολες συνθήκες δίνει τον καλύτερό του εαυτό. Σε αυτούς τους εκατόν εβδομήντα χιλιάδες ένα ποσοστό αναπληρωτών, περίπου το 7%, μπορεί να προκύψει από άδειες παντός είδους -ασθένειες, λοχείες ή οτιδήποτε άλλο- αλλά βεβαίως μπορεί να προκύψει και από προβλήματα άλλου είδους, όπως παραιτήσεις, απολύσεις μέσα στο τρέχον σχολικό έτος. Ένα ποσοστό από 5% έως 7% επιπλέον αναπληρωτών χρειάζεται να υπάρχει και έχει κάθε εκπαιδευτικό σύστημα.
Αυτό το 22%, όπως καταλαβαίνετε, υπερβαίνει το 10%, είναι επιπλέον αυτού που αναλογεί στους πραγματικούς αναπληρωτές, αυτούς που καλύπτουν θέσεις όσων ασθενούν, όσων έχουν κάποιο πρόβλημα. Για πολλά χρόνια υπερκαλύπτει δε, διότι δεν έγινε ο σωστός για πολλά χρόνια τώρα σχεδιασμός.
Νομίζω, λοιπόν, ότι στην τρέχουσα συγκυρία γίνεται κάθε τι το δυνατόν να έχουμε την πλήρη εξασφάλιση του υπάρχοντος εκπαιδευτικού δυναμικού, με τον καλύτερο καταμερισμό του και με τη συναίνεση των εκπαιδευτικών -και θα γίνουν τέτοιες προσπάθειες- και παράλληλα, θα αξιοποιηθούν και πάλι κάποιοι αναπληρωτές.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού)
Κυρία Πρόεδρε, θα συνεχίσω στη δευτερολογία μου και σας ευχαριστώ για την ανοχή σας.
Σπεύδω, όμως, να σας πω ότι οι προβλέψεις για φέτος είναι κατά τι καλύτερες των περσινών. Φέτος θα έχουμε ενδεχομένως διπλάσιους περίπου διορισμούς από ό,τι είχαμε πέρυσι. Πέρυσι είχαμε εξαιρετικά λίγους διορισμούς. Φέτος ευελπιστούμε, με βάση τις δεσμεύσεις της χώρας, ότι θα έχουμε σχεδόν διπλάσιους.
Θα συνεχίσω μετά, αφού ακούσω το συνάδελφο.
Ευχαριστώ πολύ.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"127825"," Κι εγώ σας ευχαριστώ.
Το λόγο έχει ο ερωτών Βουλευτής κ. Παπακωνσταντίνου.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127826"," Θέλω να υπογραμμίσω ότι οι περιορισμοί της συγκυρίας, όπως τους αποκαλέσατε, οι περιορισμοί στις προσλήψεις, όπως τους αποκαλέσατε, όπως και η βαθμολόγηση και εκτίμηση των εκπαιδευτικών αναγκών, δεν είναι κάτι έξω, πέρα από τις δικές σας πολιτικές αποφάσεις.
Απ’ αυτή την άποψη, τεκμηριώνω γιατί η απάντησή σας είναι αρνητική. Η εκτίμηση των εκπαιδευτικών αναγκών δεν είναι κάτι έξω από τη δική σας πολιτική κατεύθυνση και τα μέτρα που παίρνετε, όταν οι άνθρωποι αυτοί και από άποψης ηθικής και κοινωνικής και εκπαιδευτικής περνούν μια παρατεταμένη εργασιακή περιπλάνηση στα πελάγη και της ανεργίας και της ημιανεργίας και ουσιαστικά δεν αναγνωρίζεται επί του πρακτέου το δικαίωμά τους για σταθερή εργασία.
Νομίζω ότι στην πράξη φαίνεται ότι δεν μπορούν να θεωρούνται εκπαιδευτικές ανάγκες αφηρημένα. Και το θεωρείτε ως θέσφατο, παραδείγματος χάριν, να καλύπτονται εκπαιδευτικές ανάγκες από ωρομίσθιους, με μειωμένο ωράριο ή με κανονικό ωράριο και όταν, μάλιστα, τα νούμερα υπερβαίνουν την όποια συμβατικότητα υπάρχει του 7% που είπατε από υπηρεσιακά κενά.
Νομίζω ακόμη ότι είναι δική σας επιλογή να το εφαρμόσετε, να εφαρμόσετε δηλαδή την κάλυψη. Το «ευελπιστώ» σημαίνει επί της ουσίας αρνητική απάντηση. Σημαίνει μια ακόμα χρονιά, να το πούμε έτσι, που θα κινηθούν οι άνθρωποι αυτοί, όπως από το 2008, στο ίδιο πέλαγος των ορίων επιβίωσης.
Αυτά ήθελα να πω, κυρία Πρόεδρε.
Ευχαριστώ.","ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ",407
"127827"," Ευχαριστώ.
Η Υφυπουργός Παιδείας, Διά Βίου Μάθησης και Θρησκευμάτων κ. Χριστοφιλοπούλου έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127828"," Ευχαριστώ, κυρία Πρόεδρε.
Δεσμεύτηκα να γίνω πιο συγκεκριμένη στη δευτερολογία μου και θα το κάνω και θα εξηγήσω και το ρήμα «ευελπιστώ» και γιατί το χρησιμοποίησα.
Πρόσφατα η Πράξη Υπουργικού Συμβουλίου που αναφέρεται στους διορισμούς στην πρωτοβάθμια και δευτεροβάθμια εκπαίδευση, μιλάει για χίλιους εξήντα πέντε διορισμούς. Αυτό το νούμερο, όπως καταλαβαίνετε, της ισχύουσας Πράξης Υπουργικού Συμβουλίου είναι λίγο λιγότερο από το διπλάσιο.
Το «ευελπιστώ», λοιπόν, αφορά την εκτίμηση που έχω, ότι σε σχέση και με τον αριθμό των αποχωρούντων -γιατί εκεί είναι η δέσμευση, το ένα προς πέντε- αυτός ο αριθμός με επόμενη Πράξη Υπουργικού Συμβουλίου μπορεί κατά τι να αυξηθεί. Αυτό είναι το «ευελπιστώ». Σας δίνω, όμως, το συγκεκριμένο νούμερο που ισχύει σήμερα.
Από εκεί και πέρα, βεβαίως, οποιαδήποτε βελτίωση είναι ευκταία, όπως καταλαβαίνετε. Γι’ αυτό χρησιμοποίησα, ως οφείλω, το ρήμα «ευελπιστώ», προσπάθειες, επιχειρήματα επεξεργασίας από την πλευρά μας, ώστε όσο είναι δυνατό αυτό, στις παρούσες συνθήκες, να υπάρχει βελτίωση.
Σε ό,τι αφορά αυτό που είπατε αν είναι επιλογή μας, προφανώς οι πολιτικές αντιλήψεις, οι πολιτικές απόψεις, οι πολιτικές πράξεις διαφέρουν εντός του Κοινοβουλίου και αυτό, αν μου επιτρέπετε, είναι και ο πλούτος της δημοκρατίας. Εγώ δεν είπα ότι θα συμφωνήσουμε ούτε για την πορεία της χώρας ούτε ενδεχομένως και για την πορεία του εκπαιδευτικού συστήματος, αν και αυτό με λυπεί, γιατί πιστεύω ότι ένα μίνιμουμ συναίνεσης για την εκπαίδευση οφείλουμε να το έχουμε όλες οι πτέρυγες της Βουλής.
Θέλω, λοιπόν, να σας πω ότι στόχος μας είναι -και έχει επιτευχθεί σε μεγάλο βαθμό αυτό- να περιοριστεί η ωρομισθία και να έχουμε περισσότερο αναπληρωτές ή και αναπληρωτές μειωμένου ωραρίου, ένα θεσμό που τον εισαγάγαμε με το ν. 3848 ακριβώς γιατί, εφόσον δεν υπάρχουν περισσότερες ώρες να κάνει κάποιος, είναι πολύ σημαντικό να έχει μια σύμβαση ορισμένου χρόνου εργασίας και είναι τελείως διαφορετικό να προσλαμβάνεται με την ώρα. Διότι αυτός που είναι αναπληρωτής μειωμένου ωραρίου έχει και όλα τα δικαιώματα, μέρος αυτών, όπως και ο μερικά εργαζόμενος, με μερική εργασία, έχει τα αντίστοιχα δικαιώματα που έχει και ο εργαζόμενος πλήρους ωραρίου.
Άρα, λοιπόν, είμαστε στην κατεύθυνση του σταδιακού, αλλά σταθερού περιορισμού της ωρομισθίας. Βεβαίως, να εκλείψει παντελώς η ωρομισθία είναι δύσκολο, γιατί, αν, παραδείγματος χάριν, σου λείπουν σε ένα μουσικό σχολείο δύο ώρες για το όμποε, δεν μπορείς να προσλάβεις έναν μόνιμο εκπαιδευτικό και να επιβαρύνεις τον κρατικό προϋπολογισμό και τον Έλληνα φορολογούμενο για δύο ώρες με καθεστώς πρόσληψης το οποίο θα ήταν στις είκοσι μία ώρες ή στις δεκαεννέα.
Θέλω, λοιπόν, να σας εξηγήσω ότι ναι μεν εγώ πιστεύω ότι αυτό μπορεί να είναι μερικά ικανοποιητικό για εσάς, αλλά είμαστε στην κατεύθυνση σταθερού περιορισμού της ωρομισθίας και καλύτερου σχεδιασμού, με βάση και το νέο θεσμικό πλαίσιο που ελπίζω ότι από του χρόνου μπορούμε πια να το εφαρμόσουμε ως ελληνική πολιτεία, με όποιες βελτιώσεις ενδεχομένως θα γίνουν στην πορεία στην εφαρμογή του. Οι νόμοι είναι για να αξιολογούνται και να αλλάζουν. Νομίζω ότι με αυτό το νόμο ως εργαλείο από του χρόνου θα έχουμε μια καλύτερη αξιοποίηση του εκπαιδευτικού μας δυναμικού.
Ευχαριστώ πολύ και για την ανοχή σας, κυρία Πρόεδρε.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"127829"," Και εγώ σας ευχαριστώ.
Συνεχίζουμε με την τρίτη με αριθμό 3066/19-12-2011 πρώτου κύκλου ερώτηση του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Εργασίας και Κοινωνικής Ασφάλισης, σχετικά με τις απολύσεις των εργαζομένων στο εργοστάσιο της «ΚΟΝΤΙ».
Στην ερώτηση του κ. Μαρκάκη θα απαντήσει ο Υπουργός κ. Γεώργιος Κουτρουμάνης, αφού πρώτα ο κ. Μαρκάκης μάς την παρουσιάσει.
Έχετε το λόγο, κύριε Βουλευτά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127830"," Ευχαριστώ πολύ, κυρία Πρόεδρε.
Αγαπητέ Υπουργέ, σας ευχαριστώ για την παρουσία σας.
Ξέρετε πάρα πολύ καλά ότι αυτή η ερώτηση στην οποία επανερχόμαστε αφορά ένα εργοστάσιο στην περιοχή της Μαγνησίας, στο Βόλο. Είναι ένα εργοστάσιο, όμως, που έχει αφήσει πολλά ερωτηματικά για τον τρόπο με τον οποίο χειρίζεται το θέμα των εργαζομένων. Θα θυμίσω ότι ήταν ένα εύρωστο εργοστάσιο και από λάθη της διοίκησης έφτασε στο σημείο να θέλει να απολύσει όλο του το προσωπικό.
Ενώ η Κυβέρνηση και το Υπουργείο είναι εν γνώσει των θεμάτων και του τρόπου που τα αντιμετωπίζει η εργοδοσία, σε σημείο, μάλιστα, πολλά από αυτά τα θέματα να είναι παράνομα και να δημιουργούν αίσθηση σκανδάλων, θέλω να θυμίσω ότι η εταιρεία «ΚΟΝΤΙ» ή όπως αλλιώς ονομάζεται σήμερα έχει κάνει ένα εικονικό κλείσιμο εταιρείας, χωρίς να έχει καταθέσει καν το ΑΦΜ της, έχει κάνει εθελούσιες απολύσεις, ενώ τα άτομα τα οποία έχουν πάρει αποζημίωση έχουν πάει στον ΟΑΕΔ και παίρνουν επιδόματα παρανόμως, η εταιρεία, χωρίς να κλείσει, έχει απολύσει όλο το προσωπικό, χωρίς να τηρήσει τίποτα από τη νομοθεσία, που λέει πώς πρέπει να απολύεται το προσωπικό, έχει επιδοτηθεί από προγράμματα της Ευρωπαϊκής Ένωσης και δεν τηρεί την υποχρέωση να τηρεί το προσωπικό, όπως έχουν όλες οι εταιρείες υποχρέωση και τελευταία, επαναπροσέλαβε το προσωπικό που έφυγε με εθελουσία και ετοιμάζεται να λειτουργήσει ξανά. 
Όλα αυτά τα γεγονότα τα έχουν επιβεβαιώσει οι επιθεωρητές εργασίας. Είναι ενήμερος και ο Πρόεδρος του ΟΑΕΔ για τον τρόπο που εισπράττει αυτή η εταιρεία παρανόμως επιδοτήσεις από τον ΟΑΕΔ ή οι εργαζόμενοι και δεν έχει ασκηθεί τίποτε εις βάρος αυτής της εταιρείας. Λειτουργεί σαν κράτος εν κράτει. 
Τώρα τελευταία δε κάμερες παρακολουθούν τους εργαζόμενους, γίνονται δολιοφθορές σε περιουσιακά στοιχεία των πρώην εργαζομένων, γίνονται εκφοβισμοί και το κυριότερο στην τελευταία επιθεώρηση που πήγαν να κάνουν οι επιθεωρητές εργασίας, το ΙΚΑ, συνοδεία και του Προέδρου του Εργατικού Κέντρου, δεν επετράπη να γίνει έλεγχος στο εργοστάσιο.
Επομένως, τίθενται ερωτηματικά τι κάνει η πολιτεία, τι κάνει το Υπουργείο Εργασίας για να αντιμετωπίσει αυτήν την αυθαίρετη λειτουργία της διοίκησης της επιχείρησης.","ΠΑΥΛΟΣ ΜΑΡΚΑΚΗΣ",306
"127831"," Το λόγο έχει ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127832"," Ευχαριστώ, κυρία Πρόεδρε.
Η συγκεκριμένη επιχείρηση, κύριε συνάδελφε, όπως είπατε κι εσείς, δραστηριοποιείται στο Βόλο με αντικείμενο την κατασκευή μεταλλικών πάνελ και απασχολούσε πανελλαδικά, με βάση τα στοιχεία του ΣΕΠΕ το Σεπτέμβριο του 2011, ογδόντα εργαζόμενους, εκ των οποίων οι εβδομήντα στο Βόλο. Ο όμιλος έχει έδρα τη Γαλλία και, εκτός από το εργοστάσιο παραγωγής στο Βόλο, διαθέτει και υποκαταστήματα στην Αθήνα και στη Θεσσαλονίκη, όπου εργάζονται δέκα εργαζόμενοι.
Η τοπική υπηρεσία του Σώματος Επιθεώρησης Εργασίας στις 29-11-2011 πραγματοποίησε έλεγχο στην επιχείρηση, παρουσία της διοίκησης του Εργατικού Κέντρου του Βόλου και της διοίκησης του εργοστασιακού σωματείου προς διαπίστωση των καταγγελλομένων σχετικά με την απαγόρευση εισόδου και ανάληψης υπηρεσίας από άτομα, των οποίων είχαν λήξει οι διαθεσιμότητες στις 25-11-2011. Κατά τον έλεγχο, πράγματι, διαπιστώθηκε απασχόληση μέρους του προσωπικού -δεκαπέντε άτομα- ενώ στα υπόλοιπα δεν επετράπη η είσοδος να εργαστούν.
Δόθηκε τότε γραπτή διαβεβαίωση από το νόμιμο εκπρόσωπο της επιχείρησης ότι θα καταβληθούν τα οφειλόμενα ημερομίσθια υπερημερίας. Την 1η-12-2011, μετά από γραπτή καταγγελία των συνδικαλιστικών οργανώσεων ότι επίκεινται και άλλες απολύσεις, τις οποίες η επιχείρηση τις θεωρεί συναινετικές ή οικειοθελείς, όπως είπατε κι εσείς, ζητήθηκε από την επιχείρηση να γνωρίσει στο Σώμα Επιθεώρησης Εργασίας αναλυτικά το δυναμικό της στο Βόλο και στα υποκαταστήματα στην Αθήνα και στη Θεσσαλονίκη για το δίμηνο Οκτωβρίου-Νοεμβρίου 2011. Στις 7-12-2011 η επιχείρηση γνώρισε με επιστολή της ότι απασχολούσε ογδόντα άτομα στις 30-9-2011, εβδομήντα ένα άτομα στις 31-10-2011 και στις 30-11 είκοσι έξι μόλις άτομα. 
Στις 13-12-2011 αντιπροσωπείες του σωματείου των εργαζομένων στο εργοστάσιο «ΚΟΝΤΙ», του Εργατικού Κέντρου και της Πανελλήνιας Ομοσπονδίας Εργαζομένων στο χώρο του μετάλλου είχαν συνάντηση και με τον ειδικό γραμματέα και στη συνέχεια είχαν συνάντηση –κι εγώ μαζί τους- με τους εκπροσώπους των εργαζομένων για να δούμε ακριβώς ποια είναι η κατάσταση στη συγκεκριμένη επιχείρηση. 
Κατανοώ, λοιπόν, απόλυτα το ενδιαφέρον σας. Είναι υπόθεση που αφορά σημαντικά μεγάλο αριθμό εργαζομένων. Υπήρξε ανάλογο ενδιαφέρον και από συναδέλφους σας από το Βόλο, οι οποίοι ζήτησαν και τη συνάντηση, για να δω τους συγκεκριμένους εργαζόμενους. Οι νομικές υπηρεσίες του Υπουργείου ασχολούνται αυτές τις μέρες, προκειμένου να επιληφθούμε του θέματος.
Βέβαια, καταλαβαίνετε ότι οι δυνατότητες που έχει το Υπουργείο δεν είναι απεριόριστες. Προσπαθούμε να ελέγξουμε και, ταυτόχρονα, να επιβάλουμε τα νόμιμα πρόστιμα ή να κάνουμε οτιδήποτε προβλέπει η νομοθεσία, προκειμένου να προστατεύσουμε τους εργαζόμενους.
Ευχαριστώ.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"127833"," Κι εγώ σας ευχαριστώ.
Το λόγο έχει ο ερωτών Βουλευτής κ. Παύλος Μαρκάκης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127834"," Κύριε Πρόεδρε, κύριε Υπουργέ,  θα ξεκινήσω από το τελευταίο. Και οι εργαζόμενοι και εμείς που ζούμε στην περιοχή ξέρουμε ότι έχετε υποσχεθεί μέσω των νομικών υπηρεσιών σας να εντοπίσετε αυτές τις παρανομίες και να δώσετε ένα χαρτί ή μια γνωμάτευση στους εργαζόμενους, οι οποίοι θα το χρησιμοποιήσουν για να διεκδικήσουν τα δεδουλευμένα τους ή να διεκδικήσουν τις θέσεις εργασίας που έχασαν.
Όμως, αυτό το χαρτί θα παρακαλέσω να προσδιορίσετε πότε θα το δώσετε γιατί πέρασε κάποιο χρονικό διάστημα. Οι ίδιοι οι εργαζόμενοι, που βρίσκονται ακόμα σε αναταραχή, περιμένουν αυτήν την έγγραφη διαβεβαίωση, η οποία είναι ακριβώς αυτό το οποίο έχουν ομολογήσει και όλοι οι επιθεωρητές που έχουν πάει και έχουν επισκεφθεί την επιχείρηση, ακόμα και ο Πρόεδρος του ΟΑΕΔ. Όπως λένε και εδώ και η τοπική υπηρεσία εκτίμησε, τα παραπάνω συνιστούν παράβαση του ν. 1387∕1983 κλπ. και ότι η Κοινωνική Επιθεώρηση Εργασίας συνέστησε στους εκπροσώπους των εργαζομένων να προσφύγουν στα πολιτικά δικαστήρια.
Επομένως, εδώ έχουμε πιστοποιημένες παραβάσεις και παραβιάσεις της νομοθεσίας, οι οποίες έχουν από τα εντεταλμένα όργανα τα δικά σας και από την πολιτεία διαπιστωθεί και, επομένως, αν η τελική απόφαση θα ληφθεί από τα πολιτικά δικαστήρια, πρέπει να διευκολυνθούν οι εργαζόμενοι από την πολιτεία να διαπιστώσουν και να πιστοποιήσουν πράγματι αυτές τις παρανομίες.
Θα σας πληροφορήσω, κύριε Υπουργέ, ότι η κοινωνία της πόλης του Βόλου έχει αναστατωθεί από αυτήν την ανεργία και το κλείσιμο συνέχεια των εργοστασίων, αλλά ειδικά από την περίπτωση της «ΚΟΝΤΙ» επειδή είναι μια         υπόθεση αδικίας και στην ουσία διώξεως εργαζομένων χωρίς λόγο, διότι, όπως σας είπα, αυτή η επιχείρηση και κερδοφόρα μπορεί να είναι και παραγγελίες μπορεί να έχει και προσπαθεί να επαναλειτουργήσει. Δεν δικαιολογείται αυτή η δίωξη των εργαζομένων με επιμονή μάλιστα και –θα έλεγα- σε προσωπικό επίπεδο, καθώς μερικούς τους έχει χωρίσει σε καλούς που κάνουν εθελουσία έξοδο και τους παίρνει ξανά και τους επαναπροσλαμβάνει και άλλους, οι οποίοι έχουν γίνει τα «μαύρα πρόβατα» επειδή ενδεχομένως ήταν συνδεδεμένοι με το συνδικαλιστικό κίνημα. Αυτά δεν είναι κριτήρια για έναν εργοδότη για να λειτουργήσει ή όχι το εργοστάσιο και να τηρήσει τη νομοθεσία.
Καθημερινώς, ακόμη και σήμερα που κουβεντιάζουμε, το πρωί γίνονται επεισόδια έξω από το εργοστάσιο.  Όπως σας είπα η εταιρεία χρησιμοποιεί κάμερες, πηγαίνει η Αστυνομία, γίνονται συμπλοκές. Δηλαδή, υπάρχει μία αναστάτωση στην τοπική κοινωνία, η οποία δεν θα ξεπεραστεί εύκολα. 
Γι’ αυτό θα παρακαλούσα το Υπουργείο σας, όσο το δυνατόν εξαρτάται από εσάς -εγώ καταλαβαίνω ότι αυτό το τελευταίο διάστημα είχατε άλλα θέματα πιο σοβαρά να αντιμετωπίσετε εν όψει του μνημονίου κλπ.- θα παρακαλέσω να μην το ξεχάσετε. Αυτό που μπορεί να κάνει το Υπουργείο είναι νόμιμο να το κάνει και εφόσον είναι διαπιστωμένο να το κάνετε για να μπορέσουν έτσι και οι εργαζόμενοι να δικαιωθούν και τα πολιτικά δικαστήρια να πάρουν μια σοβαρή απόφαση και η εταιρεία, αν έχει παρανομήσει, να τιμωρηθεί.
Ευχαριστώ.","ΠΑΥΛΟΣ ΜΑΡΚΑΚΗΣ",306
"127835"," Κι εγώ σας ευχαριστώ.
Έχετε το λόγο, κύριε Υπουργέ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127836"," Ευχαριστώ, κυρία Πρόεδρε. 
Θα ήθελα να πω, κύριε συνάδελφε, ότι σε καμιά περίπτωση δεν έχω ξεχάσει τις υποχρεώσεις μου και τη δέσμευση που έχω αναλάβει απέναντι στο σωματείο να υπάρξει απάντηση τις επόμενες ημέρες.
Χρειάστηκε μία νομική επεξεργασία και αυτή έχει γίνει και θα είμαστε έτοιμοι τις επόμενες ημέρες να απαντήσουμε στους εργαζόμενους, προκειμένου να ενισχύσουμε την επιχειρηματολογία τους γιατί, δυστυχώς, πολλά από τα θέματα κρίνονται στα δικαστήρια.
Βέβαια, σας είπα και πριν ότι ειδικά με τη συγκεκριμένη εταιρεία έχω ασχοληθεί από τις πρώτες μέρες της θητείας μου και βρήκαμε εκείνη την περίοδο λύσεις για να συνεχίσει τη λειτουργία της. Δεν είναι πάντοτε δυνατόν να βρίσκονται αυτές οι λύσεις, όταν από την άλλη πλευρά δεν υπάρχει η ανάλογη αντιμετώπιση των πραγμάτων με ανάλογη υπευθυνότητα. Πολλές φορές ήταν ασυνεπείς σε αυτά που υποσχέθηκαν. 
Το Υπουργείο με τις υπηρεσίες του επιλύει σε ένα πολύ μεγάλο βαθμό δεκάδες χιλιάδες υποθέσεις που περιλαμβάνουν εργατικές διαφορές με τις διαδικασίες συμφιλίωσης. Επτά από τις δέκα περιπτώσεις που έρχονται στις τριμερείς συναντήσεις επιλύονται. 
Όμως, πολλές και σημαντικές υποθέσεις που αφορούν αρκετούς εργαζόμενους δεν επιλύονται σε αυτό το επίπεδο. Δεν επιλύονται μόνο με τον έλεγχο του Σώματος Επιθεώρησης Εργασίας ούτε με τη συμφιλιωτική διαδικασία ούτε με την τριμερή συνάντηση που γίνεται. Και εμείς επιδιώκουμε να υπάρχει μία αντιμετώπιση των προβλημάτων κάθε φορά. Δυστυχώς, είναι από τις περιπτώσεις που δεν φαίνεται ότι μπορούν να επιλυθούν κατ’ αυτόν τον τρόπο, παρά τις προσπάθειες που κάνουμε και που θα επαναλάβουμε.
Έτσι, λοιπόν, θα επαναλάβω ότι στους εργαζόμενους και στα σωματεία οφείλουμε μία απάντηση. Ουσιαστικά, πρόκειται για ένα πόρισμα μετά τον έλεγχο που έχει πραγματοποιηθεί επανειλημμένα από το ΣΕΠΕ, προκειμένου να τους διευκολύνουμε για να βρουν και αυτοί το δίκιο τους. 
Θέλω να τελειώσω με ένα σχόλιο. Υπάρχουν, βεβαίως, σοβαρά προβλήματα στις επιχειρήσεις. Το αναγνωρίζουμε και έχουμε κάνει σημαντικές προσπάθειες να ενισχύσουμε τις επιχειρήσεις, προκειμένου να παραμείνουν ανοικτές. Βλέπουμε, όμως -και τώρα και στο παρελθόν- ότι υπάρχουν αρκετοί επιχειρηματίες οι οποίοι θεωρούν ότι η κρίση μπορεί να αποτελέσει το άλλοθι για τους ίδιους, για να λύσουν εκκρεμότητες του παρελθόντος ή και απωθημένα, δυστυχώς. Νομίζω ότι δεν είναι ούτε σήμερα ούτε ποτέ η κατάλληλη ώρα για να συμπεριφέρονται με αυτόν τον τρόπο. 
Καλούμε τους επιχειρηματίες που σέβονται το ρόλο τους να αναλάβουν και εκείνοι τις ευθύνες τους τις δύσκολες ώρες. Υπήρξε ελαστικοποίηση των εργασιακών σχέσεων. Αυτό είναι γνωστό. Υπάρχει ενίσχυση των επιχειρήσεων. Υπάρχουν προγράμματα τα οποία μπορούν να αξιοποιήσουν, όπως αυτό που είπατε του ΟΑΕΔ. Επιτέλους, όμως, ας αναλάβουν και εκείνοι τις ευθύνες τους, γιατί το τοπίο στο οποίο θα επιχειρήσουν τα επόμενα χρόνια θα είναι πολύ δύσκολο, αν οι ίδιοι δεν αναλάβουν το μέρος της ευθύνης που τους αναλογεί.
Ευχαριστώ.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"127837"," Και εγώ σας ευχαριστώ.
Η πρώτη με αριθμό 4751/20-1-2012 ερώτηση δευτέρου κύκλου του Βουλευτή του Πανελλήνιου Σοσιαλιστικού Κινήματος κ. Δημητρίου Παπουτσή προς τον Υπουργό Εθνικής Άμυνας, σχετικά με την ίδρυση μονάδας εθνοφυλακής στο Νομό Καβάλας δεν συζητείται κατόπιν συνεννόησης του κυρίου Υπουργού και του κυρίου Βουλευτή και διαγράφεται.
Η δεύτερη με αριθμό 4407/13-1-2012 ερώτηση δευτέρου κύκλου του Ανεξάρτητου Βουλευτή κ. Νικολάου Τσούκαλη προς τον Υπουργό Οικονομικών, σχετικά με την παροχή διευκολύνσεων σε εργαζόμενους του δημοσίου και του ιδιωτικού τομέα σε ανέργους και σε πρόσφατα συνταξιούχους για την αποπληρωμή των υποχρεώσεών τους προς τα πιστωτικά ιδρύματα δεν συζητείται λόγω κωλύματος του κυρίου Βουλευτή και διαγράφεται. 
Κυρία και κύριοι συνάδελφοι, στο σημείο αυτό ολοκληρώθηκε η συζήτηση των αναφορών και ερωτήσεων.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127838"," Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Δίκαιη δίκη και εύλογη διάρκεια αυτής».","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127839"," Κυρία Πρόεδρε, μπορώ να έχω το λόγο;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"127840"," Κύριε Υπουργέ, έχετε διορθώσεις;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127841"," Έχω διορθώσεις τις οποίες έχω διανείμει.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"127842"," Ωραία, κύριε Υπουργέ. Να κατατεθούν στα Πρακτικά. 
(Στο σημείο αυτό ο Υπουργός κ. Μιλτιάδης Παπαϊωάννου                      καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθεί η σελ. 24)","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127843"," Ερωτάται το Σώμα: Γίνεται δεκτό το νομοσχέδιο ως διενεμήθη και με τις νομοτεχνικές βελτιώσεις του κυρίου Υπουργού και στο σύνολο;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127844"," Κυρία Πρόεδρε, υπάρχει μία εκκρεμότητα.","ΑΘΑΝΑΣΙΟΣ ΠΛΕΥΡΗΣ",432
"127845"," Δεν το είχα υπ’ όψιν μου. 
Κύριε Υπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127846"," Στο άρθρο 86 στην παράγραφο 2 το τελευταίο εδάφιο που λέει «ο Υπουργός Δικαιοσύνης μέσα σε ένα μήνα κ.λπ.» να διαγραφεί.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"127847"," Ωραία.","ΑΘΑΝΑΣΙΟΣ ΠΛΕΥΡΗΣ",432
"127848"," Ερωτάται το Σώμα: Γίνεται δεκτό το νομοσχέδιο ως διενεμήθη και με τις νομοτεχνικές βελτιώσεις του κυρίου Υπουργού και στο σύνολο;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127849"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127850"," Κατά πλειοψηφία.","ΑΝΤΩΝΗΣ ΣΚΥΛΛΑΚΟΣ",469
"127851"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Δίκαιη δίκη και εύλογη διάρκεια αυτής» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:  
(Να καταχωριστεί το κείμενο του νομοσχεδίου σελ. 26α)","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127852"," Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127853"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"127854"," Το Σώμα παρέσχε τη ζητηθείσα εξουσιοδότηση. 
Εισερχόμαστε τώρα στη συζήτηση του νομοσχεδίου του Υπουργείου Διοικητικής Μεταρρύθμισης και Ηλεκτρονικής Διακυβέρνησης. 
Συνέχιση της συζήτησης επί των άρθρων και του συνόλου του σχεδίου νόμου: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου». 
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα του νομοσχεδίου και η υπουργική τροπολογία ως μία ενότητα.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127855"," Κυρία Πρόεδρε, μπορώ να έχω το λόγο;","ΚΩΝΣΤΑΝΤΙΝΟΣ ΡΟΒΛΙΑΣ",444
"127856"," Ο κύριος Υπουργός θέλει να κάνει ορισμένες νομοτεχνικές βελτιώσεις.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127857"," Ευχαριστώ, κυρία Πρόεδρε. 
Θέλω να διευκρινίσω μερικά θέματα σχετικά με την τροπολογία και με εύστοχες παρατηρήσεις συναδέλφων. 
Πρώτον, με τις παραγράφους 1 έως 6 ρυθμίζονται θέματα τα οποία προκύπτουν από την ενδεχόμενη κατάργηση ή συγχώνευση οργανικών μονάδων. Για να μην υπάρχει καμμία αμφιβολία με τη νομοτεχνική βελτίωση την οποία θα σας καταθέσω, καθιστούμε σαφές ότι ο προϊστάμενος που κατέχει μία θέση η οποία καταργείται ή συγχωνεύεται υποχρεωτικά περιέρχεται σε θέση προϊσταμένου οργανικής μονάδας κατωτέρου επιπέδου κ.ο.κ.","ΚΩΝΣΤΑΝΤΙΝΟΣ ΡΟΒΛΙΑΣ",444
"127858"," Θα τις καταθέσετε στα Πρακτικά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127859"," Βεβαίως. Σε όσα υπάρχουν αλλαγές θα τις καταθέσω. Κάποια άλλα είναι απλές διευκρινίσεις. 
Δεύτερον, στην παράγραφο 15 προβλέπεται ότι ορισμένοι αποσπασμένοι εξακολουθούν να πληρώνονται από τις υπηρεσίες προέλευσης. Αυτό προεβλέπετο και στο ν. 4024. Εδώ γίνονται διευκρινίσεις, διότι η διατύπωση, όπως είχε γίνει στο προηγούμενο νομοσχέδιο, δεν ήταν εύστοχη. Προσθέτουμε δε μία περίπτωση που αφορά μόνο δύο εργαζόμενους στον Οργανισμό Ανάπτυξης Ανατολικής Κρήτης, οι οποίοι δεν μπορούν να πληρωθούν διότι δεν έχουν προβλεφθεί τα κονδύλια –είναι κάτι το οποίο είχε επισημάνει ο κ. Παυλόπουλος σε γενικότερη μορφή- έτσι ώστε να μην τεθεί θέμα και για αυτούς τους δύο εργαζόμενους. Αυτό περιέχεται ως νομοτεχνική βελτίωση. 
Στην παράγραφο 16, είχε συζητηθεί το θέμα της συνυπογραφής ή μη των όποιων αποσπάσεων, όλων των αποσπάσεων από τον Υπουργό Διοικητικής Μεταρρύθμισης. Επειδή γίνεται μία προσπάθεια, όπως γνωρίζετε και όπως ανέφερε και ο Υπουργός στη χθεσινή του ομιλία, εξορθολογισμού της κατάστασης που υπάρχει στη Δημόσια Διοίκηση και κεντρικής παρακολούθησης όλων των θεμάτων μετακινήσεων των υπαλλήλων, γι’ αυτό θεωρούμε σκόπιμο να εξακολουθήσει να ισχύει η πρότασή μας, η πρόταση της τροπολογίας –και επιμένουμε σε αυτό- οποιαδήποτε απόσπαση οποιουδήποτε υπαλλήλου να συνυπογράφεται από τον Υπουργό Διοικητικής Μεταρρύθμισης. 
Όσον αφορά το άρθρο 18, αυτό εντάσσεται πάλι στη λογική που σας είπα. Δηλαδή, θέλουμε να έχουμε πλέον μία καινούργια εικόνα της Δημόσιας Διοίκησης, με το ενιαίο βαθμολόγιο, το ενιαίο μισθολόγιο, ώστε να ξέρουμε πού βρίσκεται ο κάθε υπάλληλος. Έτσι κι αλλιώς, πληρώνεται από την υπηρεσία υποδοχής του, όταν είναι αποσπασμένος. Λέμε, λοιπόν, ότι όσοι είναι αποσπασμένοι υπάλληλοι και θέλουν να μεταταγούν στις υπηρεσίες στις οποίες υπηρετούν, να καταθέσουν αίτηση και εφόσον εγκριθεί από τα αρμόδια όργανα, να ολοκληρωθεί αυτή η μετάταξη.
Εξφράσθη μία παρατήρηση από τον κ. Παυλόπουλο ότι για να φθάσουμε μέχρι τη σημερινή μέρα, ενδεχομένως δεν ξέρουμε τι έχει γίνει τον τελευταίο καιρό. Αντιλαμβάνομαι τα ερωτηματικά τα οποία τίθενται. Εγώ ενημερώνω το Σώμα και καταθέτω μία βεβαίωση από το δικό μας Υπουργείο που λέει ότι στο χρονικό διάστημα από τη δημοσίευση στο ΦΕΚ του βαθμολογίου-μισθολογίου μέχρι σήμερα έχουμε όλες κι όλες εννέα αποσπάσεις, οκτώ προς το Υπουργείο μας και μία από το Υπουργείο μας προς το ΙΚΑ ΕΤΑΜ Χαλκίδας. 
Αυτά είναι τα επίσημα στοιχεία τα οποία έχω και καταθέτω και κατά τη συζήτηση θα δούμε αν θα χρειαστεί να παρέμβουμε σ’ αυτήν τη διάταξη, έτσι ώστε όλοι σήμερα οι αποσπασμένοι να δικαιούνται μετάταξη ή οι αποσπασμένοι μέχρι την ημερομηνία δημοσίευσης στο ΦΕΚ του νόμου για το βαθμολόγιο-μισθολόγιο.
(Στο σημείο αυτό ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνος Ρόβλιας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Σχετικά με την παράγραφο 19, διευκρινίζω –και προκύπτει και από τις επισυναπτόμενες τροποποιούμενες διατάξεις- ότι με τη ρύθμιση την οποία φέρνουμε, εξομοιώνουμε πλήρως τους ειδικούς επιθεωρητές οι οποίοι υπηρετούν στο Γενικό Επιθεωρητή Δημόσιας Διοίκησης, με τους επιθεωρητές που υπηρετούν στο Σώμα Επιθεωρητών Ελεγκτών Δημόσιας Διοίκησης. Δεν υπάρχει καμμία διαφορά. Είναι απόλυτη εξομοίωση.
Στην παράγραφο 21, εισάγουμε μία διάταξη, σύμφωνα με την οποία οποιαδήποτε τοποθέτηση νεοπροσλαμβανόμενου προϋποθέτει μία απόφαση κατανομής από τον Υπουργό Διοικητικής Μεταρρύθμισης. Και αυτό εντάσσεται στη λογική που σας είπα, ώστε να γνωρίζουμε τι γίνεται, ποιοι υπηρετούν και ποιοι διορίζονται, διότι υπήρχαν περιπτώσεις διορισμών τους οποίους δεν γνωρίζαμε ως Υπουργείο για διάφορους λόγους και λόγω διαφόρων ειδικών διατάξεων.
Εξεφράσθη η άποψη μήπως μ’ αυτήν την απόφαση κατανομής αλλάζαμε την απόφαση του ΑΣΕΠ. Δηλαδή, αν το ΑΣΕΠ έλεγε ότι ο διοριστέος ήταν για το συγκεκριμένο άλφα φορέα, να μην έχει τη δυνατότητα ο Υπουργός να έρθει και να πει ότι αυτός ο διοριστέος θα πάει σε άλλο φορέα. Κάνουμε, λοιπόν, και σ’ αυτό το σημείο μία νομοτεχνική βελτίωση, μία διευκρίνιση και λέμε ότι οι αποφάσεις κατανομής δεν μεταβάλλουν το φορέα διορισμού των πινάκων του ΑΣΕΠ, χωρίς τη σύμφωνη γνώμη του διοριστέου.
Τέλος, στην παράγραφο 33 που αφορά τα προσόντα που πρέπει να έχει ο γενικός διευθυντής, αυτός ο οποίος θα λάβει μέρος στο διαγωνισμό για επιλογή γενικών διευθυντών με το νέο βαθμολόγιο θα πρέπει να έχει βαθμό Β΄. Διευκρινίζουμε ότι αυτός ο βαθμός Β΄ αφορά την επιλογή για θέση προϊσταμένου γενικής διεύθυνσης.","ΚΩΝΣΤΑΝΤΙΝΟΣ ΡΟΒΛΙΑΣ",444
"127860"," Κύριε Υφυπουργέ, μπορείτε να καταθέσετε τις νομοτεχνικές βελτιώσεις, για να διανεμηθούν και στους συναδέλφους.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127861"," Κυρία Πρόεδρε, τις καταθέτω για τα Πρακτικά.
Σας ευχαριστώ.
(Στο σημείο αυτό ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνος Ρόβλιας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
( Να μπει η σελ. 33 )","ΚΩΝΣΤΑΝΤΙΝΟΣ ΡΟΒΛΙΑΣ",444
"127862"," Κι εγώ σας ευχαριστώ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127863"," Κυρία Πρόεδρε, μπορώ να έχω το λόγο;","ΠΡΟΚΟΠΗΣ ΠΑΥΛΟΠΟΥΛΟΣ",424
"127864"," Ερώτηση θέλετε να κάνετε, κύριε Παυλόπουλε;","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127865"," Μόνο μία ερώτηση θα κάνω στον Υφυπουργό, κυρία Πρόεδρε.","ΠΡΟΚΟΠΗΣ ΠΑΥΛΟΠΟΥΛΟΣ",424
"127866"," Ορίστε, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127867"," Κύριε Υφυπουργέ, υπάρχει μία παρατήρηση που θέλω να κάνω, απλώς για να μη σπαταλάμε το χρόνο μας αργότερα. 
Στις παραγράφους 7-13 σας είχα πει ότι σωστά λέτε πως οι αορίστου χρόνου υπάλληλοι περιλαμβάνονται στα υπηρεσιακά συμβούλια που τους αφορούν. Μόνο που ύστερα από τη νομοθετική ρύθμιση του ν. 3018 και το διάταγμα ένταξής τους σε βαθμολογική κλίμακα, πρέπει να προσδιοριστεί κατά την εκτίμησή μου –δείτε το, έχουμε καιρό μέχρι το τέλος της συζήτησης- και τι βαθμού πρέπει να είναι αυτοί οι οποίοι μετέχουν. Ορθώς προηγουμένως δεν υπήρχε κατάταξη σε βαθμό. Τώρα πρέπει να προσδιορίσουμε σε ποιο βαθμό πρέπει να είναι.","ΠΡΟΚΟΠΗΣ ΠΑΥΛΟΠΟΥΛΟΣ",424
"127868"," Μέχρι το τέλος της συνεδρίασης, θα το λύσουμε και αυτό το σημείο, κύριε Παυλόπουλε.","ΚΩΝΣΤΑΝΤΙΝΟΣ ΡΟΒΛΙΑΣ",444
"127869"," Εντάξει, κύριοι συνάδελφοι.
Το λόγο έχει ο εισηγητής του ΠΑΣΟΚ κ. Άγγελος Τόλκας.
Ορίστε, κύριε Τόλκα, έχετε το λόγο για οκτώ λεπτά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127870"," Ευχαριστώ, κυρία Πρόεδρε.
Κυρίες και κύριοι συνάδελφοι, κύριοι Υπουργοί, στην επί των άρθρων σημερινή συζήτηση θα αναφερθούμε στα επτά άρθρα τα οποία αποτελούν το υπό συζήτηση νομοσχέδιο και τα οποία κατά κύριο λόγο τροποποιούν τις διατάξεις των άρθρων 103 μέχρι 146 του Υπαλληλικού Κώδικα, κυρίαρχο μέρος του οποίου είναι το Πειθαρχικό Δίκαιο των δημοσίων υπαλλήλων.
Στο πρώτο άρθρο, τροποποιούνται τα άρθρα 103 μέχρι 105 του Υπαλληλικού Κώδικα που αφορούν την αργία και την αναστολή άσκησης καθηκόντων του δημοσίου υπαλλήλου. Συγκεκριμένα, η σημαντικότερη τροποποίηση που επέρχεται, είναι η αυτοδίκαιη θέση σε αργία για τον υπάλληλο που παραπέμπεται για το αδίκημα της δωροδοκίας, της υπεξαίρεσης, καθώς και για άλλα αδικήματα που κρίνονται ιδιαίτερα σοβαρά, όπως για παράδειγμα για κάτι που δεν υπήρχε μέχρι σήμερα και είναι η ασέλγεια σε ανηλίκους. Τέτοια πρόβλεψη, όπως είπα και πριν, δεν υπήρχε μέχρι σήμερα. Ο υπάλληλος επανέρχεται στην υπηρεσία, μόνο αν εκδοθεί αμετάκλητη δικαστική απόφαση. 
Αυστηροποιούνται, λοιπόν, οι διατάξεις με τις οποίες απομακρύνεται από την υπηρεσία του ένας υπάλληλος αλλά και οι διατάξεις για την αναστολή άσκησης καθηκόντων. Και στις δύο περιπτώσεις, καταβάλλεται το 1/3 των αποδοχών του, από το 1/2 που ήταν μέχρι σήμερα. Για επιβαρυντικές περιπτώσεις καταβάλλεται το 1/4 των αποδοχών ή και καθόλου. Εννοούμε, βέβαια, για τη διάρκεια που ο υπάλληλος βρίσκεται είτε σε αργία είτε σε αναστολή άσκησης των καθηκόντων του.
Με το δεύτερο άρθρο του νομοσχεδίου, τροποποιούνται τα άρθρα 106 μέχρι 146 του Υπαλληλικού Κώδικα, που αποτελεί το καθαυτό Πειθαρχικό Δίκαιο, δηλαδή πειθαρχικά παραπτώματα, ποινές, πειθαρχικά όργανα και διαδικασία. Κατ’ αρχάς, προσδιορίζονται με σαφή και λιτό τρόπο τα υποκειμενικά και αντικειμενικά στοιχεία, εκείνα που συγκροτούν πειθαρχικό παράπτωμα, καθώς στο άρθρο 107, απαριθμούνται αποκλειστικά πλέον τα πειθαρχικά παραπτώματα και δεν αφήνονται στην ευχέρεια ερμηνείας των συμβουλίων.
Απαριθμούνται, λοιπόν, αναλυτικά τα πειθαρχικά παραπτώματα που είχε περιλάβει και ο προηγούμενος Υπαλληλικός Κώδικας, συγκεντρώνονται για λόγους οργανωτικής τάξης και συνέχειας και επίσης περιγράφονται τα παραπτώματα της άρνησης του Συντάγματος και της δημοκρατίας, της παράβασης του υπαλληλικού καθήκοντος για απόκτηση οικονομικού οφέλους από την άσκηση καθηκόντων του υπαλλήλου, καθώς και η αναξιοπρεπής και ανάρμοστη συμπεριφορά εντός και εκτός υπηρεσίας και η αδικαιολόγητα μη έγκαιρη σύνταξη έκθεσης ή μη μεροληπτική σύνταξη έκθεσης.
Το άρθρο 108, επαναλαμβάνει ότι οι αρχές και οι κανόνες του Ποινικού Δικαίου εφαρμόζονται αναλόγως –όχι ευθέως- και στην πειθαρχική διαδικασία.
Όσον αφορά τις πειθαρχικές ποινές του άρθρου 109, αφ’ ενός καθίστανται πιο αυστηρές οι ήδη προβλεπόμενες στο Πειθαρχικό Δίκαιο και, αφ’ ετέρου, θεσπίζονται νέες πειθαρχικές ποινές. Αυτές είναι η στέρηση του δικαιώματος επιλογής ως προϊσταμένου οργανικής μονάδας από ένα έως πέντε χρόνια, καθώς η αφαίρεση καθηκόντων ήδη προϊσταμένου.
Επίσης, το πρόστιμο αυξάνεται από τρεις, σε δώδεκα μήνες. Αυξάνεται και η προσωρινή παύση από έξι, σε δώδεκα μήνες. Ο υποβιβασμός μπορεί να φθάσει τους δύο βαθμούς, αντί για έναν που είναι σήμερα. Ακόμη, το Πειθαρχικό Συμβούλιο έχει την ευχέρεια να επιβάλλει οποιαδήποτε πειθαρχική ποινή για οποιοδήποτε πειθαρχικό παράπτωμα, χωρίς τους περιορισμούς που ίσχυαν μέχρι σήμερα και με σεβασμό στην αρχή της αναλογικότητας.
Επιπλέον, μπορεί να επιβληθεί μαζί με πειθαρχική ποινή και διοικητική κύρωση από 3.000 ευρώ μέχρι και 30.000 ευρώ για ιδιαίτερα σοβαρά πειθαρχικά παραπτώματα, ενώ για όσα παραπτώματα σχετίζονται με οικονομικό αντικείμενο, μπορεί να επιβληθεί επιπλέον διοικητική κύρωση από 10.000 ευρώ, μέχρι 100.000 ευρώ. Τέλος, όσον αφορά τις ποινές, τίθεται για πρώτη φορά ελάχιστο όριο η μικρότερη ποινή που μπορεί να επιβληθεί στον επίορκο δημόσιο υπάλληλο. Έτσι, δεν αποφεύγεται ποτέ η τιμωρία του.
Σημαντική αλλαγή είναι και η διεύρυνση του χρόνου της παραγραφής των πειθαρχικών παραπτωμάτων, τα οποία μέχρι σήμερα ήταν μικρά και οδηγούσαν σε αποφυγή της τιμωρίας. Η παραγραφή αυξάνεται, λοιπόν, από δύο, σε πέντε χρόνια και μπορεί να φθάσει στα επτά χρόνια και μέχρι τα δέκα χρόνια για σοβαρότερα παραπτώματα, κυρίως για όσα έχουν να κάνουν με οικονομικό περιεχόμενο. 
Επίσης, για πρώτη φορά σε συγκεκριμένες περιπτώσεις ορίζεται ως έναρξη της παραγραφής η ημερομηνία κατά την οποία η υπηρεσία έλαβε γνώση της τέλεσης της πράξης και όχι η ημερομηνία της καταυτής τέλεσής της.
Με το άρθρο 116, προβλέπεται μία βασική επιλογή του νομοσχεδίου, η διάκριση συγκεκριμένου οργάνου για την εκδίκαση των πειθαρχικών παραπτωμάτων, αντί των αντίστοιχων υπηρεσιακών συμβουλίων που μέχρι σήμερα λειτουργούν.
Στο άρθρο 117, ορίζονται οι πειθαρχικώς προϊστάμενοι των κεντρικών και περιφερειακών υπηρεσιών.
Στο άρθρο 118, αυξάνεται το εύρος των αρμοδιοτήτων των πειθαρχικώς προϊστάμενων και προβλέπεται κλιμάκωση στα όρια των ποινών που μπορούν να επιβληθούν.
Στο άρθρο 120, του Υπαλληλικού Κώδικα που σήμερα αλλάζει, ορίζεται ότι το Δευτεροβάθμιο Πειθαρχικό Συμβούλιο κρίνει σε πρώτο και δεύτερο βαθμό τους ανώτατους δημοσίους υπαλλήλους.
Ιδιαίτερα σημαντικό είναι ότι με το άρθρο 122, ορίζεται ότι η πειθαρχική διαδικασία ολοκληρώνεται μέσα σε ένα μήνα για μονομελές πειθαρχικό όργανο, ενώ για το πειθαρχικό συμβούλιο, ολοκληρώνεται μέσα σε τρεις μήνες. Αυτές οι προθεσμίες μέχρι σήμερα ήταν τριών και έξι μηνών αντίστοιχα. Επίσης και η ένορκη διοικητική εξέταση, πρέπει να ολοκληρώνεται μέσα σε δύο μήνες με δυνατότητα παράτασης για ένα και μόνο μήνα, ενώ μέχρι σήμερα δεν υπήρχε σχετική χρονική πρόβλεψη. Η ΕΔΕ μπορεί να ανατεθεί ακόμα και σε υπάλληλο άλλου Υπουργείου. 
Με τα επόμενα άρθρα, εμπλουτίζονται οι δυνατότητες που παρέχονται για την πειθαρχική ανάκριση, προσφέρονται ευρύτερες επιλογές ώστε να γίνεται πιο αποτελεσματικά η ανάκριση και ολόκληρη η διαδικασία, ενώ πλημμέλημα και πειθαρχικό παράπτωμα έχει χαρακτηριστεί και η μη εμφάνιση δημόσιου υπαλλήλου ως μάρτυρα. 
Ιδιαίτερα σημαντική μεταρρύθμιση που εισάγει το παρόν σχέδιο νόμου στα άρθρα 146Α και 146Β είναι η αλλαγή στη σύνθεση των υπηρεσιακών συμβουλίων, σ’ αυτά τα οποία και χθες αναφερθήκαμε. Μέχρι σήμερα είχαμε πενταμελή υπηρεσιακά συμβούλια, που δεν είναι αποκλειστικά υπεύθυνα για τις πειθαρχικές υποθέσεις και όπου συμμετέχουν τρεις διευθυντές και δύο αιρετοί εκπρόσωποι των εργαζομένων, όλοι δηλαδή από τη Δημόσια Διοίκηση, προερχόμενοι όλοι από τον ίδιο φορέα. Αυτό όμως δεν εξασφαλίζει την απαιτούμενη αμεροληψία καθώς υπήρχε μία κακώς εννοούμενη αλληλεγγύη ή και σχέση εξάρτησης με τον κρινόμενο, επειδή στα υπηρεσιακά αυτά συμβούλια ο ίδιος ο κρινόμενος είχε εκλέξει και το δικαστή του.
Για το λόγο αυτό, συστήνονται τριμελή πρωτοβάθμια πειθαρχικά συμβούλια αποκλειστικά για πειθαρχικές υποθέσεις αποτελούμενα από δικαστή, μέλος του Νομικού Συμβουλίου του Κράτους και έναν προϊστάμενο διευθυντή άλλης διεύθυνσης κατόπιν κλήρωσης. Με τον τρόπο αυτό επιτυγχάνεται η απαιτούμενη αμεροληψία, η αντικειμενικότητα, η αποφυγή παρεμβάσεων αλλά και η εξειδίκευση με την πλειοψηφία των ανεξάρτητων δικαστών. 
Με την ίδια λογική πλειοψηφία, αποτελούν και στο πενταμελές δευτεροβάθμιο πειθαρχικό συμβούλιο τα μέλη του Νομικού Συμβουλίου του Κράτους, ενώ συμμετέχουν και γενικοί διευθυντές του Υπουργείου Διοικητικής Μεταρρύθμισης. 
Με το άρθρο 3 του παρόντος νομοσχεδίου, γίνονται οι απαραίτητες προσαρμογές της νομοθεσίας στις διατάξεις που σήμερα εισηγούμαστε. 
Το άρθρο 4, ορίζει ότι οι διατάξεις του παρόντος νομοσχεδίου εφαρμόζονται και στο προσωπικό με σχέση εργασίας ιδιωτικού δικαίου αορίστου χρόνου, ώστε το νέο Πειθαρχικό Δίκαιο των δημοσίων υπαλλήλων να καταλάβει περισσότερες κατηγορίες υπαλλήλων. 
Το άρθρο 5 του παρόντος νομοσχεδίου, επεκτείνει τις διατάξεις του στο μόνιμο προσωπικό των δήμων και των νομικών προσώπων δημοσίου δικαίου αυτών. Οι διατάξεις είναι αυτές που αφορούν στις αργίες, στα πειθαρχικά παραπτώματα και στις ποινές, καθώς και για διαδικαστικής φύσης διατάξεις, ενώ για τις πειθαρχικές υποθέσεις έχει αρμοδιότητα ειδικό τμήμα του δευτεροβάθμιου πειθαρχικού συμβουλίου, που επιλαμβάνεται ενστάσεις των υπαλλήλων των δήμων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, τελειώνω σε μισό λεπτό. 
Στο έκτο άρθρο, ρυθμίζονται τα πειθαρχικά θέματα του προσωπικού αρμοδιότητας του Υπουργείου Παιδείας και των εκπαιδευτικών, καθότι η ιδιαίτερη φύση της λειτουργίας των υπαλλήλων του Υπουργείου Παιδείας, αλλά και το εύρος, το μέγεθος του Υπουργείου Παιδείας -καθώς είναι το πρώτο σε επίπεδο απασχόλησης δημοσίων υπαλλήλων- απαιτεί ιδιαίτερη μεταχείριση. 
Συστήνονται, λοιπόν, πρωτοβάθμια πειθαρχικά συμβούλια ανά περιφερειακή διεύθυνση εκπαίδευσης, τα οποία έχουν συγκεκριμένες αρμοδιότητες και στα οποία υπάγονται συγκεκριμένες κατηγορίες προσωπικού. Πρωτοβάθμιο πειθαρχικό συμβούλιο συστήνεται και στο Υπουργείο Παιδείας και ρυθμίζεται επιπλέον η σύνθεσή του. 
Τέλος, προβλέπεται και ειδική πειθαρχική αρμοδιότητα του δευτεροβάθμιου πειθαρχικού συμβουλίου για διευθυντικό προσωπικό του Υπουργείου Παιδείας ή και τους συμβούλους. 
Τέλος, στο τελευταίο άρθρο ορίζεται η έναρξη ισχύος του παρόντος νομοσχεδίου.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΑΓΓΕΛΟΣ ΤΟΛΚΑΣ",504
"127871"," Κι εγώ σας ευχαριστώ.
Ο εισηγητής της Νέας Δημοκρατίας, κ. Προκόπης Παυλόπουλος, έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127872"," Ευχαριστώ πολύ, κυρία Πρόεδρε.
 Να διευκρινίσω ευθύς εξαρχής  ότι ίσως να χρειασθώ ένα μικρό μέρος της δευτερολογίας μου όταν θα μιλήσουμε για τα θέματα της τροπολογίας, μετά τις διευκρινήσεις που έδωσε ο κύριος Υφυπουργός. Θέλω να τονίσω εκ προοιμίου ότι οι αλλαγές που έκανε είναι πολύ θετικές και γι’ αυτόν το λόγο κατ’ αρχάς δεν υπάρχει καμμία αντίρρηση, δεδομένου ότι οι περισσότερες αντιρρήσεις είχαν εκφρασθεί για την τροπολογία. Ευχαριστώ για τη συνεργασία γενικότερα πάνω στο θέμα αυτό.
Θα μου επιτρέψετε να μπω στα άρθρα μετά τις παρατηρήσεις που κάναμε χθες πάνω στα ζητήματα αρχής. 
Είπα και επαναλαμβάνω, ότι ψηφίσαμε «ναι» επί της αρχής, ψηφίζουμε «ναι» και επί των άρθρων σε ό,τι αφορά τα ζητήματα τα σχετικά με το Πειθαρχικό Δίκαιο των δημοσίων υπαλλήλων. Επαναλαμβάνω, όμως, ότι μη φανταζόμαστε, επειδή ψηφίσαμε ορισμένες διατάξεις, ότι τούτο θα λύσει το μεγάλο πρόβλημα το οποίο σχετίζεται με την καλύτερη λειτουργία των υπαλλήλων, με την καλύτερη τουλάχιστον συμπεριφορά τους απέναντι στο διοικούμενο, απέναντι στην κοινωνία γενικότερα. 
Είναι σαφές ότι χρειάζεται αλλαγή νοοτροπίας, που μπορεί να προκύψει μόνο μέσα από την εξασφάλιση της αξιοκρατίας και την απάλειψη κάθε κομματικής παρέμβασης, συν το γεγονός ότι θα πρέπει να εξελιχθεί η ηλεκτρονική διακυβέρνηση, ώστε να έχουμε όσο το δυνατόν λιγότερη συμμετοχή του ανθρώπινου παράγονται στις διοικητικές ενέργειες. Μόνον έτσι μπορούμε να εξασφαλίσουμε περισσότερα θετικά αποτελέσματα. Εν πάση περιπτώσει, έστω και σε επίπεδο συμβολισμού οι ρυθμίσεις που έρχονται είναι ρυθμίσεις θετικές. 
Επιτρέψτε μου όμως ορισμένες παρατηρήσεις επί των άρθρων, τις είχαμε κάνει στην επιτροπή, τις επαναλαμβάνω στον κύριο Υπουργό, τον κ. Σταυρόπουλο, ο οποίος προήδρευε μάλιστα της επιτροπής, η οποία συνέταξε το σχέδιο νόμου ως προς τις διατάξεις του Υπαλληλικού Κώδικα.
Πρώτα-πρώτα να έρθω στο άρθρο 104 παράγραφος 4, κύριε Υπουργέ. 
Σας το είχα ξαναπεί. Λέτε εδώ ότι μετά την πάροδο έτους από τη θέση του υπαλλήλου σε αργία το Πειθαρχικό Συμβούλιο υποχρεούται να αποφαίνεται κάθε έτος αιτιολογημένα για τη συνέχιση ή μη της αργίας. Θυμάστε ότι υπήρχε ανώτατο όριο, το οποίο ήταν η διετία. Έτσι όπως είναι αυτήν τη στιγμή, η αργία μπορεί να παρατείνεται για πάρα πολλά χρόνια.
 Εγώ θεωρώ ότι αυτή η αβεβαιότητα η οποία υπάρχει μέσα από την αβελτηρία των δημοσίων υπηρεσιών, δεν αποβαίνει υπέρ της διαφάνειας και υπέρ της υπηρεσίας, αντιθέτως δημιουργεί περισσότερα προβλήματα. Ίσως θα πρέπει κι εδώ να δούμε ένα ανώτατο όριο. Μπορεί να μην είναι δύο χρόνια, γιατί θεωρούνται λίγα, ας τα κάνουμε πέντε, αλλά πάντως ας μπει ένα χρονικό όριο. Δεν μπορεί να υπάρχει αυτή η εκκρεμότητα γενικότερα με ένα προσωρινό καθεστώς, όπως είναι το καθεστώς της αργίας. Ας αποφασίσει η υπηρεσία τι θα κάνει με τον υπάλληλο γενικότερα. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Το δεύτερο το οποίο θέλω να τονίσω αφορά το άρθρο 106 παράγραφος 1 και το άρθρο 107. 
Εδώ, κύριε Υπουργέ, θα επανέλθω. Θα επανέλθω λέγοντας σας ότι χρειάζεται πρώτον ο ορισμός του πειθαρχικού αδικήματος και τονίζω ότι η ενδεικτική απαρίθμηση πρέπει να επανέλθει, αλλιώς θα φθάσουμε στο σημείο να ανακαλύπτουμε στην πορεία νέες πειθαρχικές συμπεριφορές και να αναγκαζόμαστε να αλλάζουμε κάθε φορά τον κώδικα στα ζητήματα αυτά και να προσθέτουμε πειθαρχικά αδικήματα. Νομίζω ότι αυτό είναι πολύ σημαντικό και πρέπει να το δούμε μέχρι το τέλος της συνεδρίασης. 
Σας έφερα το παράδειγμα, όταν κάποιος αποκτά περιουσία από μη εμφανείς και νόμιμες πηγές. Μου λέτε ότι μπορεί να προκύψει από τις υπόλοιπες διατάξεις. Ναι, αλλά για ένα τόσο σοβαρό αδίκημα, όπως είναι αυτό, το οποίο ισοδυναμεί, όπως καταλαβαίνετε, με ξέπλυμα βρώμικου χρήματος, δεν θα έπρεπε να περιλαμβάνεται ρητώς, σε μία εποχή που ξέρουμε τι σημαίνει αυτό το πράγμα, ιδίως για τα θέματα δωροδοκίας των υπαλλήλων, ενεργητικής ή παθητικής; 
Πέραν τούτου, σας φέρνω ένα άλλο παράδειγμα, το οποίο σχετίζεται με αυτά που λέγαμε για το νομοσχέδιο για τη δίκαιη δίκη προηγουμένως. 
Έχουμε τη διάταξη εκεί, που λέει, ότι αν ο υπάλληλος δεν στείλει το φάκελο, τότε από εκεί και πέρα το Συμβούλιο της Επικρατείας, το Διοικητικό Δικαστήριο, μπορεί να συναγάγει τεκμήριο ομολογίας. Σας είχα πει ότι το τεκμήριο ομολογίας παραβιάζει την αρχή της διάκρισης των εξουσιών και το ανακριτικό σύστημα γενικότερα, το οποίο αποτελεί βασικό πυλώνα της διοικητικής δίκης. Και σας είχα τονίσει ότι θα ήταν καλύτερα να βάλουμε ένα ιδιώνυμο πειθαρχικό και ποινικό αδίκημα για το δημόσιο υπάλληλο στην περίπτωση αυτή. Πού είναι αυτό το πειθαρχικό αδίκημα; Από πού θα το συναγάγουμε μέσα από τις διατάξεις του άρθρου 107; 
Θα μου πείτε ότι μπορούμε να το συναγάγουμε από τις διατάξεις του άρθρου 107, που μιλάνε για την παράλειψη του υπαλλήλου να εκτελέσει τα καθήκοντά του ή, ενδεχομένως, και για την παράβαση καθήκοντος. Εδώ, όμως, επειδή μιλάμε για μία πολύ σοβαρή παράμετρο της διοικητικής δίκης, να που έχουμε ένα σοβαρό παράδειγμα που θα έπρεπε να το προβλέπουμε ρητά. Γι’ αυτό σας είπα ότι η αποκλειστική απαρίθμηση δημιουργεί πάρα πολλά προβλήματα. Δύο ήδη αδικήματα, τα οποία σας διαβεβαιώνω μπορεί να καλύπτονται  lato sensu, μέσα ακριβώς από τις διατάξεις που υπάρχουν, σίγουρα όμως ούτε η παράνομη κτίση τέτοιων περιουσιακών στοιχείων από μη εμφανείς πηγές ούτε βεβαίως το θέμα της τεράστιας ευθύνης του υπαλλήλου, αν δεν στείλει το φάκελο που μπορεί να οδηγήσει σε συναγωγή τεκμηρίου ομολογίας, δεν μπορούν αποτελεσματικά να κριθούν πειθαρχικά μέσα από τις διατάξεις αυτές που υπάρχουν σήμερα. Άρα, λοιπόν, αυτό πρέπει να το δείτε. 
Επόμενη είναι η παρατήρηση η οποία αφορά το άρθρο 109. 
Στο άρθρο 109, προβλέπονται δύο συγκεκριμένες πειθαρχικές ποινές. Σας είχα πει και πάλι, οι πειθαρχικές αυτές ποινές είναι περιττές.
Κοιτάξτε στο τρίτο άρθρο. Εκεί ορίζεται ότι ο υπάλληλος στον οποίο επιβλήθηκε πειθαρχική ποινή προστίμου αποδοχών τεσσάρων μηνών και άνω δεν επιτρέπεται να είναι υποψήφιος για επιλογή σε θέση προϊσταμένου οιουδήποτε επιπέδου οργανικής μονάδας. Αυτό όμως ήδη ρυθμίζεται μέσα στο τρίτο άρθρο. 
Υπάρχει δηλαδή σύγκρουση του άρθρου 109, παράγραφος 1, περίπτωση δ΄ και ε΄ σε σχέση με το τρίτο άρθρο. Γιατί να μην κάνουμε δεκτή αυτή ακριβώς τη ρύθμιση με τη διατύπωση που σας προτείνω; Δηλαδή «Υπάλληλος στον οποίο επιβλήθηκε ποινή ανώτερη του προστίμου αποδοχών τεσσάρων μηνών στερείται του δικαιώματος να είναι υποψήφιος σε διαδικασίες επιλογής προϊσταμένου οιουδήποτε επιπέδου οργανικής μονάδας. Αν ο τιμωρηθείς υπάλληλος ασκεί καθήκοντα ή κατέχει θέση προϊσταμένου, αυτοδικαίως στερείται της ιδιότητας αυτής και δεν μπορεί να είναι εκ νέου υποψήφιος ως τη διαγραφή της ποινής, σύμφωνα με τα οριζόμενα στο άρθρο 145 του παρόντος». Αυτό θα τα ρύθμιζε, αλλιώς θα έχουμε προβλήματα σε ό,τι αφορά την εφαρμογή της σχετικής διάταξης.
Σε ό,τι αφορά το άρθρο 112, ορθώς -το τονίζω- ρυθμίζεται το θέμα της παραγραφής για το ξέπλυμα βρώμικου χρήματος. Το ζήτημα είναι από πότε θεωρείται ότι ο πειθαρχικός προϊστάμενος έλαβε γνώση του αδικήματος που έκανε υπάλληλος. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτού)
Θα χρειαστώ λίγο χρόνο, κύριε Πρόεδρε, γιατί είναι αρκετά τα άρθρα και πολλές οι παρατηρήσεις. 
Εδώ στην περίπτωση αυτή λέμε ποιοι είναι οι πειθαρχικός προϊστάμενοι. Τους λέμε όμως γενικώς. Ο Υπουργός όταν, παραδείγματος χάριν, μάθει κάτι τέτοιο για υπάλληλο, είναι πειθαρχικός προϊστάμενος ή πρέπει να φτάσουμε στο σημείο ο κάθε φορά πειθαρχικός προϊστάμενος εκείνης της στιγμής να το ξέρει; Και αν αλλάζουν οι πειθαρχικός προϊστάμενοι; Ποια είναι η αφετηρία αυτής της παραγραφής; Είναι δυνατόν να υπάρχει αυτού του είδους η αβεβαιότητα; Ειδικά αυτό, για τις περιπτώσεις όπου ουσιαστικά παραγραφή δεν υπάρχει, πρέπει να το δούμε.
Τέλος, επανέρχομαι στα θέματα του Γενικού Επιθεωρητή Δημόσιας Διοίκησης. Έγινε μία βελτίωση. Θεωρώ όμως ότι αυτούσιες οι διατάξεις που υπήρχαν πρέπει να επανέλθουν και σε ό,τι αφορά τη δυνατότητα να ασκεί προσφυγή ο ίδιος και σε ό,τι αφορά τη δυνατότητα να κάνει ενστάσεις κατά των μονομελών και πολυμελών πειθαρχικών συμβουλίων και σε ό,τι αφορά την υποχρέωση που έχει ο εισαγγελέας ποινικής δίωξης να ενημερώνει το γενικό επιθεωρητή για τις περιπτώσεις που έχει ασκηθεί ποινική δίωξη εναντίον του υπαλλήλου. Είναι απαραίτητο να γίνει αυτό. 
Στο άρθρο 115, επαναλαμβάνω ότι υπάρχει ένα κενό που πρέπει να το ρυθμίσουμε. Όταν χαρίζεται η ποινή, δίνεται χάρις, αίρεται το ποινικώς κολάσιμο μέσω χάριτος κατά τις διατάξεις του Συντάγματος, αυτό δεν έχει καμμία επιρροή στο πειθαρχικώς κολάσιμο του υπαλλήλου; Θα έχουμε δηλαδή κάποιον που από πλευράς ποινικής του δόθηκε χάρις. Αυτό δεν έχει καμμία επιρροή; 
Εγώ θα σας πρότεινα στην περίπτωση αυτή να υπήρχε η εξής διατύπωση: «Υπάλληλος που τιμωρήθηκε με πειθαρχική ποινή οριστικής παύσης, σε περίπτωση αποκατάστασης, απονομής χάριτος ή άρσης με οποιοδήποτε άλλο τρόπο του κολασίμου ή μεταβολής των συνεπειών της ποινικής καταδίκης, αν επανέλθει στην υπηρεσία υποχρεούται να εκτελέσει την αμέσως κατώτερη από την επιβληθείσα πειθαρχική ποινή». Δεν εξομοιώνονται τα δύο πράγματα, αλλά τουλάχιστον λαμβάνεται υπόψη η χάρις που δόθηκε. Αλλιώς, δεν έχει νόημα η χάρις που δόθηκε, αν περιορίζεται μόνο στα ποινικά αντικείμενα.
Έρχομαι στο θέμα για το οποίο σας είχα μιλήσει και πάλι, σ’ αυτή την τομή που νομίζετε ότι κάνετε στο άρθρο 146 σχετικά με τη δημόσια συνεδρίαση του Δευτεροβάθμιου Πειθαρχικού Συμβουλίου.
Κυρίες και κύριοι συνάδελφοι, σκεφτείτε. Λέμε ότι πρέπει να συνεδριάζει δημόσια. Για ποιο λόγο; Τι κερδίζουμε μ’ αυτό; Για να μπορεί, λέει, ο καθένας να παρακολουθεί τι συμβαίνει. Μα, εκεί είναι το ζήτημα; Η δημοσιότητα εξασφαλίζει την αντικειμενικότητα του Πειθαρχικού Συμβουλίου; 
Δεν αντιλαμβάνεται κανείς πώς όταν μιλάμε για δημόσια συνεδρίαση, ο οποιοσδήποτε μπορεί να πάει; Δεν αντιλαμβάνεται κανείς ότι μπορεί να δημιουργηθούν επεισόδια; Ποιος είναι εκείνος που θα αποκαταστήσει την τάξη; Θα πρέπει να έχει ο Πρόεδρος σε αυτές τις περιπτώσεις αστυνομική δύναμη; Στα δικαστήρια τουλάχιστον βλέπουμε ότι υπάρχει αστυνομική δύναμη όταν συμβαίνει κάτι τέτοιο. 
Γιατί άραγε χρειάζεται αυτή η δημόσια συνεδρίαση; Για να υπάρχει ο δημόσιος έλεγχος, μήπως το Πειθαρχικό Συμβούλιο δεν κάνει τη δουλειά του; Τέτοιες διατάξεις, το τονίζω, λειτουργούν περισσότερο επικοινωνιακά παρά ουσιαστικά. Επανέρχομαι και λέω ότι πολλά προβλήματα θα δημιουργήσουν στην πράξη.
Κύριε Υπουργέ, παρά το γεγονός πως μου είπατε ότι θα έρθει ο Κώδικας Δημοτικών Υπαλλήλων αργότερα για να προσδιορίσει ποιες από τις διατάξεις του Πειθαρχικού Δικαίου εφαρμόζονται και σ’ αυτούς, εγώ νομίζω ότι, επειδή ούτως ή άλλως σήμερα είναι οριοθετημένα τα αντικείμενα με τον πρώτο Υπαλληλικό Κώδικα και τον Κώδικα Δημοτικών Υπαλλήλων, γιατί δεν το βάζαμε από τώρα; Πρέπει να περιμένουμε πότε θα τροποποιηθεί ο Κώδικας; Αφού ξέρουμε ποιες διατάξεις τροποποιούμε. Γιατί δεν λέμε ποιες είναι, τουλάχιστον να μην επανερχόμαστε και να αφήνουμε κενά προς την κατεύθυνση αυτή; 
Τέλος, δύο παρατηρήσεις. Η μία αφορά το συγκεκριμένο νομοσχέδιο και η άλλη την τροπολογία. Η πρώτη παρατήρηση είναι αυτή που αφορά τη συμμετοχή των εργαζομένων στα πειθαρχικά συμβούλια. Απαλείφθηκε εντελώς η δυνατότητα συμμετοχής. 
Εγώ σας λέω και πάλι πως βεβαίως υπάρχει διαφορά μεταξύ υπηρεσιακού και πειθαρχικού. Βεβαίως σε όλα τα συμβούλια, πολύ περισσότερο στα πειθαρχικά, δεν μπορούν οι εκπρόσωποι των εργαζομένων να συμπεριφέρονται ως συνδικαλιστικοί εκπρόσωποι, δηλαδή να διεκδικούν συνδικαλιστικά δικαιώματα.
Πήγαμε όμως από το ένα άκρο στο άλλο. Εδώ είναι απαραίτητο –σας το λέω- υπάλληλος που εκπροσωπεί την υπηρεσία να μετέχει στα πειθαρχικά, γιατί έτσι που το κάνουμε αυτή τη στιγμή, έτσι όπως ρυθμίζουμε με τη σχετική διάταξη το όλο ζήτημα, φτάνουμε στο εξής: Το Πειθαρχικό Συμβούλιο μπορεί να έχει μέλη που δεν έχουν καν εικόνα του υπαλλήλου. Κρίνουν μόνο από το φάκελο που έχουν μπροστά τους. Πρέπει να υπάρχει ένας άνθρωπος να τους πει ποιος είναι από πλευράς προσωπικότητας. Δεν μιλάω πάντα για τα υπέρ του, αλλά ενδεχομένως και για τα κατά. Τουλάχιστον εκείνα τα επιβαρυντικά ή ελαφρυντικά στοιχεία που πρέπει να ληφθούν υπόψη από πλευράς προσωπικότητας. Ποιος θα τους τα πει; 
Τι είναι το Πειθαρχικό Δίκαιο; Είναι απλά και μόνο ένα point system, ένα αντικειμενικό σύστημα; Δεν λαμβάνεται υπόψη ο κατηγορούμενος π.χ. σε καμμία περίπτωση; Πάρτε, παραδείγματος χάρη, το θέμα των εκπαιδευτικών. Ξέρετε ότι με τη διάταξη που βάζουμε τώρα, τον εκπαιδευτικό θα τον κρίνει κάποιος που δεν έχει εικόνα από την εκπαιδευτική διαδικασία μέσα στο σχολείο. Τι θα γίνει σε αυτές τις περιπτώσεις; 
Φοβάμαι πολύ ότι υποκύπτουμε στο λαϊκισμό και στην επικοινωνία που εξοβέλισε τους συνδικαλιστές, φυσικά με δική τους ευθύνη. Γιατί όταν έφτασε σε τέτοιες ακρότητες, ορθώς εξανέστη η κοινωνία. Εμείς όμως εδώ υποχρεούμαστε να νομοθετούμε νηφάλια. 
Αυτό το ζήτημα πρέπει να το ξαναδούμε, όχι πλέον από πλευράς συνδικαλιστικού δικαιώματος, αλλά από πλευράς ανθρώπων που μπορεί να έχουν εικόνα των πειθαρχικώς διωκομένων, όσον αφορά την προσωπικότητά τους. 
Τελευταία παρατήρηση που θα την δούμε και στο ζήτημα της τροπολογίας. Κύριε Υπουργέ, θα το δούμε μέχρι το τέλος της συζήτησης, αλλά εκείνη η διάταξη της παραγράφου 18 της τροπολογίας, που δίνει τη δυνατότητα μετάταξης των αποσπασμένων, πρέπει να έχει ένα χρονικό όριο.
Βεβαίως, μας φέρατε τις διατάξεις και είδαμε ότι οι διατάξεις αυτές αφορούν πολύ λίγα πρόσωπα. Δεν είναι εκεί το ζήτημα όμως. Σας θυμίζω ότι μέχρι σήμερα, για να υπάρξει μετάταξη του αποσπασμένου υπαλλήλου, χρειάζονταν δύο χρόνια προϋπηρεσίας. Γιατί; Για να μπορεί να ξέρει η υπηρεσία, αν αυτός που είναι αποσπασμένος εκεί, ενσωματώνεται στην υπηρεσία. Τώρα θα γίνεται χωρίς κανένα χρονικό όριο; Εγώ λέω από τα δύο χρόνια, να πάμε στον έναν χρόνο. 
Καταλαβαίνω ότι ζούμε σε καιρούς που τα πράγματα τρέχουν γρήγορα. Καταλαβαίνω ότι έχουμε την ανάγκη αυτή τη στιγμή στελέχωσης των δημόσιων υπηρεσιών, ύστερα από όσα συμβαίνουν γενικότερα με τις συγχωνεύσεις των υπηρεσιών, αλλά ένας μεταβατικός χρόνος για τον υπάλληλο, ώστε να μπορεί να κρίνεται σχετικά με τη προσαρμοστικότητά του και την προσαρμογή του μέσα στην υπηρεσία, πρέπει να υπάρχει. Γι’ αυτό είναι αναγκαίο να δούμε αν πρέπει να βάλουμε ότι θα πρέπει ο υπάλληλος που μετατάσσεται, να έχει τουλάχιστον ένα χρόνο παρουσίας στην υπηρεσία αυτή και να έχει κριθεί για την απόδοσή του μέσα στην ίδια αυτή υπηρεσία. 
Ευχαριστώ πολύ, κύριε Πρόεδρε και για την ανοχή του χρόνου.
(Χειροκροτήματα από την πτέρυγα της Νέας Δημοκρατίας)","ΠΡΟΚΟΠΗΣ ΠΑΥΛΟΠΟΥΛΟΣ",424
"127873"," Το λόγο έχει η ειδική αγορήτρια του Κομμουνιστικού Κόμματος Ελλάδας κ. Βέρα Νικολαΐδου.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127874"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, στη χθεσινή συνεδρίαση καταψηφίσαμε το νομοσχέδιο επί της αρχής και σήμερα φυσικά είπαμε ότι θα τοποθετηθούμε στα άρθρα και στην τροπολογία. Ζητήσαμε βέβαια, να αποσυρθεί από τους Υπουργούς. Δεν έχουμε αυταπάτες και γι’ αυτό το καταψηφίζουμε.
Το καταψηφίζουμε, γιατί το συγκεκριμένο νομοσχέδιο αναδιαμορφώνει το πειθαρχικό δίκαιο των δημοσίων υπαλλήλων σαν τμήμα του Κώδικα των Δημοσίων Υπαλλήλων, αλλά αυτό γίνεται σε μία αντιδραστικότερη κατεύθυνση, εναρμονιζόμενο επί της ουσίας και με το νέο πλαίσιο που διαμορφώνεται στο χώρο της δημόσιας διοίκησης και σε ό,τι αφορά τα μισθολογικά, βαθμολογικά, συνταξιοδοτικά και εν γένει υπηρεσιακά δικαιώματα των δημοσίων υπαλλήλων, όσο και σε ότι αφορά το χαρακτήρα της δημόσιας διοίκησης, σαν μηχανισμό στενά συνυφασμένο με την κερδοφορία του μεγάλου κεφαλαίου, όσο και αν αυτό ενοχλεί ορισμένους. Αυτή όμως είναι η πραγματικότητα. 
Σε αυτά τα γενικά πλαίσια, κύρια επιδίωξη είναι η αυστηροποίηση του νομοθετικού πλαισίου με τη διαμόρφωση ενός Πειθαρχικού Δικαίου που θα καθιστά το δημόσιο υπάλληλο έρμαιο στις διαθέσεις της εκάστοτε κυβέρνησης και εννοείται και της πλουτοκρατίας, την οποία υπηρετούν μέσω μιας διαδικασίας χειραγώγησης και εκφοβισμού, πολύ περισσότερο, από τη στιγμή που η δυσαρέσκεια θα διογκώνεται ολοένα και περισσότερο ιδιαίτερα αυτήν την περίοδο από την κόλαση των αντιλαϊκών μέτρων που έρχονται με τα επαναλαμβανόμενα μνημόνια και από την ολοένα και μεγαλύτερη ένταξη της δημόσιας διοίκησης στους αντιδραστικούς σχεδιασμούς. 
Θα σταθούμε σε ορισμένα άρθρα, ξεκινώντας από το άρθρο 103 που αφορά την αυτοδίκαιη θέση σε αργία. Σ’ αυτό το άρθρο προστίθεται η δυνατότητα να τεθεί σε αργία εκείνος που διώκεται και αφήνεται ελεύθερος με εγγύηση. Επίσης, προστίθενται τα σοβαρά ποινικά αδικήματα, για τα οποία ο υπάλληλος τίθεται σε αυτοδίκαιη αργία. Φυσικά, αυτό θεωρούμε ότι ένα από τα λίγα θετικά σημεία που έχει το σχέδιο νόμου, γιατί πιστεύουμε ότι αυτά τα αδικήματα είναι αυτά που έχουν προκαλέσει κοινωνική αταξία, ασέβεια, παιδική πορνογραφία και πολλά άλλα παρόμοια. Επίσης, ορίζεται το όργανο που εκδίδει την πράξη επανόδου του υπαλλήλου στην υπηρεσία, καθώς και ο χρόνος επανόδου του στην υπηρεσία. 
Το άρθρο 104 έχει τίτλο «Δυνητική θέση σε αργία-Αναστολή άσκησης καθηκόντων». Με την επίκληση της βλάβης του δημοσίου συμφέροντος και με βάση το συγκεκριμένο άρθρο, μπορεί να απολύονται οι υπάλληλοι που απεργούν ή απειθαρχούν σε αντιλαϊκά μέτρα, σε αντεργατικούς νόμους, σε διατάξεις και εντολές, αφού όλα αυτά θα επιφέρουν βλάβη με μια γενική έννοια και ερμηνεία του δημοσίου συμφέροντος. 
Παραπέρα το άρθρο αυστηροποιείται περισσότερο, αφού προστίθεται η ευχέρεια του Πειθαρχικού Συμβουλίου να επιβάλει την οριστική παύση στον υπάλληλο για οποιοδήποτε παράπτωμα και όχι μόνο γι’ αυτό που προβλέπει σήμερα ο Υπαλληλικός Κώδικας, ακόμα και μόνο με επαρκείς και όχι με σοβαρές ενδείξεις. Δηλαδή, όλοι οι δημόσιοι υπάλληλοι ουσιαστικά θα είναι εν δυνάμει ύποπτοι στον προθάλαμο της απόλυσης. 
Επίσης, τιμωρείται η χρονοτριβή του πειθαρχικού προϊσταμένου να επιβάλλει την ποινή της προσωρινής αναστολής των καθηκόντων στον υπάλληλο. Την ποινή αυτή μπορεί επίσης να την επιβάλλει στον υπάλληλο άλλος πειθαρχικός προϊστάμενος. Επίσης, αυξάνεται από δεκαπέντε σε τριάντα μέρες η διάρκεια της προθεσμίας αναστολής της άσκησης των καθηκόντων στον υπάλληλο. 
Με το άρθρο 105 αυξάνεται το ποσό του μισθού που περικόπτεται από τον υπάλληλο που έχει τεθεί σε αργία ή σε αναστολή άσκησης των καθηκόντων του και η αύξηση είναι αρκετά μεγάλη. 
Επίσης το άρθρο που έχει τίτλο «Συνέπειες αργίας-αναστολής άσκησης καθηκόντων» καθορίζει την υπαιτιότητα του υπαλλήλου στο παράπτωμα που μπορεί να συντελείται είτε με πράξη είτε με παράλειψη. 
Το άρθρο 107 καταγράφει τα πειθαρχικά αδικήματα. Ως σοβαρότατο, βέβαια, πειθαρχικό παράπτωμα καθορίζεται η άρνηση αναγνώρισης του Συντάγματος, η έλλειψη αφοσίωσης στην πατρίδα και τη δημοκρατία και η παράβαση του υπαλληλικού καθήκοντος, των εντολών, ακόμα και των οδηγιών. Όλα αυτά αναγορεύονται σε ιδιαίτερα πειθαρχικά παραπτώματα. 
Σοβαρό παράπτωμα θεωρείται και η ανάρμοστη συμπεριφορά του υπαλλήλου, την οποία σχολιάσαμε χθες. Αυτό, πέρα από το γενικόλογο της έκφρασης, πιστεύουμε ότι καλλιεργεί και ένα χαφιεδισμό, εντός και εκτός υπηρεσίας. 
Ως ιδιαίτερο πειθαρχικό αδίκημα θεωρείται και η αδικαιολόγητα μη έγκαιρη σύνταξη έκθεσης αξιολόγησης. Πειθαρχικό αδίκημα, επίσης, θεωρείται και η προφορική ή γραπτή κριτική που ασκεί ο υπάλληλος στην υπηρεσία. 
Με όλα αυτά εμείς εκτιμούμε ότι διώκεται το φρόνημα, η ιδεολογία και η πολιτική και συνδικαλιστική δράση του δημοσίου υπαλλήλου.
Το άρθρο 108 αφορά τη σύνδεση του Πειθαρχικού με το Ποινικό Δίκαιο. 
Σχετικά τώρα με την αυστηροποίηση των ποινών, χαρακτηριστικό παράδειγμα αποτελεί η ρύθμιση του άρθρου 109, όπου το πρόστιμο μπορεί να φτάσει μέχρι και δώδεκα μηνιάτικα από τρία που ήταν προηγούμενα. 
Επίσης, το άρθρο 109 θεσπίζει νέες πειθαρχικές ποινές, όπως τη στέρηση του δικαιώματος για επιλογή προϊσταμένου, την ανάκληση από τη θέση του προϊσταμένου και καθιστά πιο αυστηρές τις προβλεπόμενες. Στα περισσότερα άρθρα φαίνεται η τάση μεγαλύτερης αυστηροποίησης, όπως και στο άρθρο 112, που αφορά τα χρονικά όρια παραγραφής των πειθαρχικών παραπτωμάτων. 
Το άρθρο 115 ορίζει ότι η άρση των συνεπειών της ποινικής καταδίκης δεν έχει ως συνέπεια και την άρση του πειθαρχικώς κολασίμου της πράξης. 
Με τα άρθρα 116, 117, μέχρι και 120 ορίζονται τα πειθαρχικά όργανα, οι πειθαρχικοί προϊστάμενοι και οι αρμοδιότητές τους, οι αρμοδιότητες των διοικητικών συμβουλίων των νομικών προσώπων δημοσίου δικαίου και οι αρμοδιότητες των πειθαρχικών συμβουλίων. 
Με το άρθρο 122 συντομεύονται οι προθεσμίες ολοκλήρωσης της πειθαρχικής διαδικασίας. 
Τα άρθρα 123 μέχρι 145 καθορίζουν κάποια διαδικαστικά θέματα και διαδικαστικές λειτουργίες. 
Το άρθρο 146Α που αφορά τη συγκρότηση και λειτουργία του Δευτεροβάθμιου Πειθαρχικού Συμβουλίου, καταργεί τη μέχρι σήμερα σ’ αυτό συμμετοχή της ΑΔΕΔΥ. Μα, σας ενοχλεί σήμερα ακόμα και η μέχρι σήμερα μειοψηφική και ανώδυνη συμμετοχή της ΑΔΕΔΥ; Δεν πιστεύουμε ότι σας δημιουργούσε προβλήματα. 
Με τα επόμενα άρθρα καταργούνται οι πειθαρχικές αρμοδιότητες των πειθαρχικών συμβουλίων στο δημόσιο και αυτές ανατίθενται σε νεοσύστατα πρωτοβάθμια πειθαρχικά συμβούλια, από τη σύνθεση των οποίων αποκλείονται οι αιρετοί εκπρόσωποι των εργαζομένων που υπάρχουν στα υπηρεσιακά συμβούλια. Αυτό είναι ένα σημείο με το οποίο διαφωνούν και άλλες πτέρυγες της Βουλής. 
(Στο σημείο αυτό χτυπάει το κουδούνι λήξεως του χρόνου ομιλίας της κυρίας Αντιπροέδρου)
Επίσης, στη δικαιοδοσία αυτών των συμβουλίων υπάγονται και οι μόνιμοι, οι ορισμένου και αορίστου χρόνου υπάλληλοι του δημοσίου, των ΟΤΑ και των νομικών προσώπων δημοσίου δικαίου. Ανάλογα συμβούλια συστήνονται και για τους χώρους της εκπαίδευσης. Αυτός ο αποκλεισμός των αιρετών εκπροσώπων από τα πειθαρχικά συμβούλια σηματοδοτεί, κατά την άποψή μας, την παραπέρα αντιδραστικοποίηση του Υπαλληλικού Κώδικα. Γι’ αυτό φυσικά και δεν μπορούμε να συμφωνήσουμε ούτε επί των άρθρων. 
Όσον αφορά την τροπολογία, δεν συμφωνούμε επί της ουσίας, γιατί πέρα από τον τρόπο με τον οποίο ήρθε και θα μπορούσε να ήταν ένα ακόμα νομοσχέδιο, περιέχει ουσιαστικά προσαρμογές επιμέρους διατάξεων του Κώδικα Δημοσίων Πολιτικών και Διοικητικών Υπαλλήλων και υπαλλήλων νομικών προσώπων δημοσίου δικαίου του ν. 3528/2007 με τις ρυθμίσεις του ν. 4024/2011 που αφορά το ενιαίο μισθολόγιο, το βαθμολόγιο, την εργασιακή εφεδρεία, την προσαρμογή στις διατάξεις του μεσοπρόθεσμου 2012-2015 και διατάξεις που έχουν σχέση με το ΑΣΕΠ. Ποιος είναι ο χαρακτήρας αυτών των προσαρμογών; Όλα να υπηρετήσουν τα μνημόνια και το μεσοπρόθεσμο πλαίσιο δημοσιονομικής στρατηγικής 2012-2015. Αυτός είναι και ο κύριος στόχος της τροπολογίας. 
Θα σας πω και ένα ενδεικτικό παράδειγμα. Χθες ο κ. Ρέππας μας είπε ότι μπαίνει το βαθμολόγιο και η αξιολόγηση, προκειμένου να επιβάλλεται ο καλύτερος. Αυτό, σε συνδυασμό με τον Κώδικα Μισθολογίου, δηλαδή τη σύνδεση του μισθολογίου με το βαθμό, σημαίνει ότι αν κάποιος δεν πάρει βαθμό, δεν παίρνει ούτε την ωρίμανση. Θα είναι αυτό που λέμε «στάσιμος» για όσα χρόνια βρίσκεται στην υπηρεσία, γιατί δεν περνάνε και όλοι αυτοί που εξετάζονται. Θα περνάει μόνο ένα μικρό ποσοστό. Οι υπόλοιποι, με διάφορους τρόπους φεύγουν από την υπηρεσία, απολύονται ή συνταξιοδοτείται ένας μικρός αριθμός. Αυτό σημαίνει ότι εκτός από τις περικοπές και το «πάγωμα» των μισθών για πολλά χρόνια, έρχεστε και μας λέτε να εγκρίνουμε τι; 
Είναι γνωστό, κυρίες και κύριοι Βουλευτές -και θα σας πω ένα παράδειγμα για να γίνει κατανοητό- πως ένας νεοδιορισμένος καθηγητής λυκείου είχε το 2010 μισθό 1100 ευρώ. Δεν είναι και κανένας από τους μεγάλους μισθούς. Σήμερα, μετά τις περικοπές και με όλη αυτήν την κατάσταση, έχει φτάσει στα 700 ευρώ. Είναι δυνατόν ένας άνθρωπος που έχει κάτσει τόσα χρόνια στα θρανία και που λέμε ότι επιτελεί ένα λειτούργημα και όχι ένα επάγγελμα, να μπορεί να ζήσει μ’ αυτό το ποσό; Μάλιστα, όταν διορίζεται σε επαρχιακές πόλεις, στις οποίες είναι  και υποχρεωμένος να πάει για αρκετά χρόνια, καταλαβαίνετε τι προβλήματα δημιουργούνται.
Δεν μπορούμε, λοιπόν, να συμφωνήσουμε με την ουσία και με αυτή τη λογική, την οποία θέλετε να επιβάλετε.
Όσο για το ν. 2190, για την προσαρμογή προς το ΑΣΕΠ, θα μπορούσε κανείς αρχικά να συμφωνήσει ότι το ΑΣΕΠ είχε αντικειμενικά και μετρήσιμα στοιχεία για τις προσλήψεις. Δεν εφαρμόστηκαν, όμως. Και ξέρετε πολύ καλά -και είστε υπεύθυνοι -και τα δύο μεγάλα κόμματα- τι έγινε στην εφαρμογή, πώς έγιναν οι προσλήψεις: Από «τα παράθυρα» οι ρουσφετολογικές προσλήψεις, η επιβολή των «Stage», ελαστικές σχέσεις εργασίας, προσλήψεις με προσωπικές συνεντεύξεις. Έγιναν συνολικά τριακόσιες χιλιάδες προσλήψεις χωρίς ΑΣΕΠ.
Για όλους αυτούς του λόγους το συγκεκριμένο νομοσχέδιο το καταψηφίζουμε και επί των άρθρων και δεν συμφωνούμε με την τροπολογία την οποία καταθέσατε.
Ευχαριστώ.","ΒΕΡΑ ΝΙΚΟΛΑΪΔΟΥ",362
"127875"," Ο ειδικός αγορητής του ΛΑΟΣ κ. Άγγελος Κολοκοτρώνης καλείται στο Βήμα.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127876"," Ευχαριστώ, κύριε Πρόεδρε.
Κυρίες και κύριοι συνάδελφοι, επικρίναμε χθες τον τρόπο με τον οποίο ήρθε η τροπολογία και νομίζουμε δικαίως και επιμένουμε σε όλα όσα έχουμε καταθέσει, γιατί μόλις πριν από λίγες εβδομάδες με το ίδιο Υπουργείο είχαμε ψηφίσει τις αρχές καλής νομοθέτησης. Το να έρχεται μία τροπολογία και σε ελάχιστο χρονικό διάστημα να χρειάζεται οι ειδικοί αγορητές να την έχουν μελετήσει και να εκφράσουν έγκυρη άποψη, νομίζουμε ότι είναι κάτι που δεν συνάδει με τις αρχές της καλής νομοθέτησης. Βεβαίως, καταλαβαίνουμε, ειδικότερα για την τροπολογία αυτή, ότι θα έπρεπε να περιμαζέψει τα απόνερα του «Καλλικράτη» του κ. Ραγκούση. 
(Στο σημείο αυτό την Προεδρική Έδρα καταλαμβάνει η Ε’ Αντιπρόεδρος της Βουλής κ. ΒΕΡΑ ΝΙΚΟΛΑΪΔΟΥ )
Είναι γεγονός ότι ο αρμόδιος Υπουργός επέδειξε πράγματι καλή θέληση, την οποία, όχι για λόγους αβρότητας βέβαια, αλλά για λόγους κοινοβουλευτικής ευπρέπειας, την επιδεικνύουμε κι εμείς. Μελετήσαμε το σύνολο των τροπολογιών, τις οποίες έχει επιφέρει και είναι προφανές ότι μας καλύπτει απολύτως και θα ψηφίσουμε την τροπολογία αυτή, που θεωρούμε ότι είναι ένα κάποιο βήμα, ώστε να διορθωθούν ορισμένα πράγματα στη δημόσια διοίκηση και να ανακτήσει το κύρος που έχει χάσει απέναντι στον ελληνικό λαό.
Βέβαια, επειδή υπάρχει και μια πιθανότητα να παρεξηγηθούν τα λόγια μας, εμείς δεν αναφερόμαστε στους φιλότιμους υπαλλήλους, αλλά σε εκείνους που είναι επιλήσμονες του καθήκοντός τους και προσθέτουν στις πλάτες των φιλότιμων υπαλλήλων τη δική τους δουλειά, γιατί είναι φυσικό ότι δεν είναι όλοι οι δημόσιοι υπάλληλοι ίδιοι. Αυτό δεν θα μπορούσε να το ισχυριστεί κανείς.
Πάω αμέσως στα άρθρα του νομοσχεδίου, για να πω ότι μας προκάλεσε κάποια εντύπωση το γεγονός, κύριε Υπουργέ, πως ενώ προβλέπεται η θέση του υπαλλήλου σε κατάσταση αργίας, διότι υπέπεσε σε σεξουαλικά κυρίως αδικήματα και παραπέμπεται στη συνέχεια αμετακλήτως να δικαστεί εξ αυτού του λόγου, δεν προβλέπεται το ίδιο και για άλλα αδικήματα, όπως της εγκληματικής οργάνωσης, της συμμετοχής σε αθέμιτο σωματείο –εκτός και αν προβλέπεται άλλο στον Ποινικό Κώδικα, οι νομικοί θα τα ξέρουν καλύτερα- της υπόθαλψης εγκληματία, της παρασιώπησης εγκλημάτων, της κατάχρησης εξουσίας, της απιστίας σχετικής με την υπηρεσία, της παρότρυνσης υφισταμένων και ανοχής, όπως και της εκβίασης.
Ας αναρωτηθούμε τι θέτει περισσότερο σε κίνδυνο την ορθή διεξαγωγή της υπηρεσίας: ένα σεξουαλικής φύσεως αδίκημα ή αδικήματα όπως τα προαναφερθέντα, που αν μη τι άλλο προκαλούν ποικιλότροπα οικονομική και όχι μόνο ζημία στο κράτος;
Η απονομή της δικαιοσύνης, όπως είναι γνωστό, στη χώρα μας είναι πάρα πολύ αργή, δυστυχώς. Θα πρέπει να τεθεί μία δικλίδα ασφαλείας, έτσι ώστε το επαχθές μέτρο της θέσης του υπαλλήλου σε κατάσταση αργίας, για τους λόγους που προαναφέρθηκαν, να διαρκεί το πολύ δύο χρόνια από την τέλεση της πράξης ή της διαπίστωσής της. Κατά λογική αναγκαιότητα και συνέπεια, αυτός να είναι και ο χρόνος που θα πρέπει υποχρεωτικά οιαδήποτε απόφαση να έχει καταστεί με απόφαση του Αρείου Πάγου αμετάκλητη, άλλως να επανέρχεται στην υπηρεσία του. Η πρόβλεψη για ταχεία εκδίκαση αποτελεί τη χρυσή τομή που διασφαλίζει, τόσο τα συμφέροντα του δημοσίου, όσο και τα συμφέροντα του ιδίου του δημοσίου υπαλλήλου.
Σε ό,τι αφορά τώρα τη δυνητική αργία και την αναστολή άσκησης καθηκόντων, προβλέπεται σε περίπτωση κατεπειγουσών περιπτώσεων και όταν έχει επιβληθεί στον υπάλληλο από τον προϊστάμενό του η επιβολή του μέτρου της αναστολής άσκησης καθηκόντων, να συνέρχεται ακολούθως και εντός τριάντα ημερών από τη λήψη του μέτρου αυτού το Πειθαρχικό Συμβούλιο. Με το ισχύον καθεστώς η σύγκληση του Συμβουλίου λαμβάνει χώρα εντός δεκαπέντε ημερών. Δεν μπορούμε να καταλάβουμε τι επέβαλε την παράταση της προθεσμίας. Πιστεύουμε ότι κατεπειγόντως θα πρέπει να συνέρχεται το Πειθαρχικό Συμβούλιο. 
Γίνεται, επίσης, λόγος για αυτοδίκαιη άρση του μέτρου της αναστολής εκτέλεσης καθηκόντων, αν το Πειθαρχικό Συμβούλιο δεν επιληφθεί εντός της προαναφερθείσης προθεσμίας. Δεν συνιστά, όμως, αντίφαση πως αν και υπάρχει κατεπείγουσα περίπτωση, τελικά το Πειθαρχικό Συμβούλιο να έχει την ευχέρεια να αποφασίζει και μετά την πάροδο τριακονθήμερης προθεσμίας; Έτσι πιστεύουμε ότι επαυξάνεται απαράδεκτα η αβεβαιότητα σε βάρος του δημοσίου υπαλλήλου, που και αυτός –ας μην το ξεχνάμε- είναι πολίτης. Γι’ αυτό, δεν θα πρέπει να έχει δοθεί στο Πειθαρχικό Συμβούλιο δυνατότητα να αποφανθεί μετά την πάροδο της προθεσμίας αυτής. Απεναντίας, τα μέλη του θα πρέπει να ελέγχονται πειθαρχικά, αφού και οι κρίνοντες κρίνονται. Στο νομοσχέδιο δεν υπάρχει μία τέτοια πρόνοια. 
Θα πρέπει, επίσης, να αρκεί και μόνο η πράξη του Πειθαρχικού Συμβουλίου ή του οργάνου διοίκησης του νομικού προσώπου δημοσίου δικαίου για τη θέση του υπαλλήλου σε καθεστώς δυνητικής αργίας ή την επάνοδό του στην υπηρεσία. Με αυτόν τον τρόπο αποφεύγονται φαινόμενα του παρελθόντος, οπότε πρόσωπα αθωώνονταν ή τιμωρούνταν πειθαρχικά και η πρόοδος της διαδικασίας αργούσε απαράδεκτα και δεν προχωρούσε, διότι προσέκρουε σε δυστροπία ή εμπάθεια του αρμοδίου Υπουργού. Αντικαθίσταται έτσι η όποια σκοπιμότητα από τη νομιμότητα.
Σε ό,τι αφορά τώρα τις συνέπειες της αργίας και της αναστολής άσκησης καθηκόντων, δηλαδή το άρθρο 105 του Υπαλληλικού Κώδικα, που περιλαμβάνεται στο άρθρο 1 του νομοσχεδίου, θα το καταψηφίσουμε. Με δεδομένη τη δύσκολη για τα νοικοκυριά οικονομική συγκυρία θα έπρεπε η οικονομική επίπτωση των καθεστώτων αργίας και αναστολής άσκησης καθηκόντων να παραμείνει, όπως παλιά. Καλό θα ήταν επίσης, να προστεθεί, να γίνει ρητή πρόβλεψη στη σχετική διάταξη γι’ αυτό που θα ταίριαζε σε ένα κράτος δικαίου. Δηλαδή, ότι αποδίδεται υποχρεωτικά στον υπάλληλο το μέρος των αποδοχών που παρακρατήθηκαν, όταν με τελεσίδικη δικαστική απόφαση απαλλαγεί από κάθε πειθαρχική ευθύνη ή αν με τέτοια απόφαση αποδειχθεί αβάσιμη η υπόνοια για άτακτη διαχείριση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ την ανοχή σας, κυρία Πρόεδρε, για λίγο χρόνο.","ΑΓΓΕΛΟΣ ΚΟΛΟΚΟΤΡΩΝΗΣ",232
"127877"," Βεβαίως.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127878"," Σε ό,τι αφορά τους πειθαρχικούς προϊσταμένους, πιστεύουμε ότι ο Υπουργός δεν θα πρέπει να είναι πειθαρχικός προϊστάμενος, για τους λόγους που σύμφωνα με την αιτιολογική έκθεση του σχεδίου νόμου αποτελούν παρελθόν οι εκπρόσωποι των συνδικαλιστικών οργανώσεων από τα Πειθαρχικά Συμβούλια. 
Για λόγους δικαιοσύνης, ισότητας και προστασίας του δημοσίου υπαλλήλου, θα πρέπει αυτός που επιβάλλει πειθαρχική ποινή να είναι πρόσωπο που δεν απολαμβάνει ποινικής ασυλίας και που θα στερείται κομματικής ιδιότητας, την οποία πειθαρχική εξουσία του Υπουργού να αναλάβει ο Γενικός Γραμματέας του Υπουργείου. Ίσως αυτό γίνει σε κάποιο άλλο νομοσχέδιο.
Σε ό,τι αφορά την ένορκη διοικητική εξέταση, η κλήρωση είναι ο ασφαλέστερος τρόπος για την αποφυγή της κακοδικίας στην πειθαρχική δίκη. 
Ως προς τα λοιπά, σε κάθε περίπτωση, να απαιτείται η επίδοση κλήσης προς απολογία, χάριν βεβαίως, της προστασίας των έστω και λίγων αφελών. Θα πρέπει η διοίκηση και ο υπάλληλος να έχουν τις ίδιες δικονομικές δυνατότητες. Θα πρέπει να παρέχεται πάντοτε η δυνατότητα της δικαστικής προστασίας. 
Επίσης, η παρουσία δικαστικού λειτουργού θεωρούμε ότι αποτελεί εγγύηση. Τη διάταξη επομένως, που δεν προβλέπει τη συμμετοχή δικαστικού λειτουργού στα Δευτεροβάθμια Πειθαρχικά Συμβούλια, την καταψηφίζουμε. Δεν κατανοούμε την εμμονή της πολιτικής ηγεσίας του Υπουργείου να μην υπάρχει δικαστικός λειτουργός στο Δευτεροβάθμιο Πειθαρχικό Συμβούλιο και αυτό να κρίνει τις αποφάσεις του Πρωτοβάθμιου, στο οποίο υπάρχει δικαστικός λειτουργός. 
Αντί να υπάρχουν δυο δικαστικοί λειτουργοί στο Πρωτοβάθμιο –αυτό θα μπορούσατε να το δείτε, κύριε Υφυπουργέ- και κανένας δικαστικός λειτουργός στο Δευτεροβάθμιο, να υπάρχει ένας στο Πρωτοβάθμιο και ένας στο Δευτεροβάθμιο. 
Καταψηφίζουμε τη διάταξη του άρθρου 105 του Υπαλληλικού Κώδικα που περιλαμβάνεται στο άρθρο 1. 
Καταψηφίζουμε το άρθρο τέταρτο στο βαθμό που εισάγει αναδρομικά βλαπτική, ουσιώδη μεταβολή σε βάρος των ήδη συμβασιούχων με σύμβαση ιδιωτικού δικαίου υπαλλήλων. 
Καταψηφίζουμε και τη διάταξη του άρθρου 146Β του Υπαλληλικού Κώδικα, που δεν προβλέπει τη συμμετοχή δικαστικού λειτουργού στα Δευτεροβάθμια Πειθαρχικά Συμβούλια. 
Σας ευχαριστώ.
(Χειροκροτήματα από την πτέρυγα του ΛΑΟΣ)","ΑΓΓΕΛΟΣ ΚΟΛΟΚΟΤΡΩΝΗΣ",232
"127879"," Το λόγο έχει ο ειδικός αγορητής του ΣΥΡΙΖΑ κ. Βασίλειος Μουλόπουλος.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127880"," Ευχαριστώ, κυρία Πρόεδρε.
Πιστεύω ότι χθες η ομιλία του κυρίου Υπουργού ήταν και ειλικρινής και αποκαλυπτική για το στόχο αυτού του νομοσχεδίου. Μας είπε ο κύριος Υπουργός ότι η κατάσταση της χώρας χρειάζεται ένα άλλο δημόσιο, ότι η επιτυχία των μνημονιακών πολιτικών εξαρτάται από το πώς αυτό το δημόσιο θα λειτουργήσει. Συμφωνούμε απολύτως.
Αυτές οι πολιτικές που αποδομούν τους μισθούς, τις συντάξεις, το κοινωνικό κράτος, που εξαθλιώνουν τους μισθωτούς και του δημοσίου και του ιδιωτικού τομέα και σπρώχνουν στη φτώχεια το 80% των πολιτών, μπορούν να επιβληθούν μόνο με αυταρχικές μορφές διακυβέρνησης, με ένα μικρό, ευέλικτο, με στρατιωτική πειθαρχία δημόσιο. Αυτό είναι και το περίφημο επιτελικό κράτος, το οποίο προπαγανδίζετε. Και αυτό το κράτος μπορεί να φέρει εις πέρας την αποστολή του μόνο με φοβισμένους, υπάκουους, με στρατιωτική πειθαρχία δημοσίους υπαλλήλους. Αυτό είναι το νομοσχέδιο και αυτό είναι και το συμπέρασμα διαβάζοντας και τα άρθρα. 
Άρθρο 107. Θεσμοθετείται ως πειθαρχικό αδίκημα η παράβαση καθήκοντος. Υπάρχει και αυτή η περίφημη «ανάρμοστη συμπεριφορά εκτός υπηρεσίας». Το είπαμε και χθες, το είπαν κι άλλοι συνάδελφοι, πως δεν έχουμε κάτι το χειροπιαστό: ποια είναι δηλαδή αυτή η ανάρμοστη συμπεριφορά. Είναι κάτι το νεφελώδες, το οποίο μπορεί να χρησιμοποιηθεί δυστυχώς, για πολλές περίεργες περιπτώσεις αυτή την περίεργη εποχή που ζούμε. Δεν διευκρινίζεται ποιες περιπτώσεις στοιχειοθετούν αυτή την ανάρμοστη συμπεριφορά και ποιες είναι οι παραβάσεις καθήκοντος. 
Άρθρο 106. Προβλέπεται ότι το πειθαρχικό αδίκημα συντελείται είτε με πράξη είτε με παράλειψη, στοιχείο που εύκολα μπορεί να οδηγήσει σε παραπομπή. 
Άρθρο 109. Εισάγεται η ευχέρεια του Πειθαρχικού Συμβουλίου να επιβάλει οποιαδήποτε πειθαρχική ποινή για οποιοδήποτε πειθαρχικό παράπτωμα, γεγονός που μπορεί να οδηγήσει σε μεροληπτικές αποφάσεις και διακρίσεις μεταξύ παρόμοιων παραπτωμάτων. 
Άρθρο 104. Καθιερώνεται πλέον η ευχέρεια του Πειθαρχικού Συμβουλίου να επιβάλει την πειθαρχική ποινή της οριστικής παύσης για οποιοδήποτε πειθαρχικό παράπτωμα. Αυτό μπορεί να οδηγήσει και σε μεθόδευση γενικευμένων απολύσεων από το δημόσιο. Είναι ένας άλλος από τους στόχους σας, κύριε Υπουργέ.
Ολόκληρο το νομοσχέδιο διαπνέεται από εισπρακτική λογική, αφού κυρίαρχη ποινή σε διάφορα παραπτώματα θα είναι η επιβολή προστίμων. Αναφέρομαι στα άρθρα 105, 109 και 113.
Εξοβελίζονται από τα πειθαρχικά συμβούλια στα Πρωτοβάθμια –άρθρο 146Β- και στα Δευτεροβάθμια –άρθρο 146Α- οι εκπρόσωποι των εργαζομένων με το σκεπτικό –το ακούσαμε χθες- ότι δεν μπορούν λόγω της συνδικαλιστικής τους ιδιότητας, να κρίνουν αντικειμενικά.
Επαναλαμβάνουμε για μια ακόμη φορά ότι παραγνωρίζεται πως όποια ατιμωρησία του παρελθόντος δεν οφείλεται στη συμμετοχή των εργαζομένων -αφού πάντα αποτελούσαν τη μειοψηφία του συμβουλίου- αλλά στην πολιτική βούληση αντιμετώπισης πειθαρχικών αδικημάτων. Η πειθαρχική δίωξη ή μη υπαλλήλου στα πλαίσια μιας κομματικοποιημένης δημόσιας διοίκησης, είναι βέβαιο ότι συχνά δεν σχετίζεται με την τέλεση ή τη σοβαρότητα πειθαρχικού παραπτώματος, αλλά με βάση πολιτικές απόψεις ή προσωπικές προτιμήσεις. 
Άρθρο 125. Προβλέπεται ότι για λόγους επίσπευσης των διαδικασιών κάθε πειθαρχικός προϊστάμενος έχει την ευχέρεια είτε να διεξάγει ο ίδιος την προκαταρκτική εξέταση είτε να την αναθέσει σε άλλο υπάλληλο, που μπορεί να οδηγήσει σε μεροληπτική αντιμετώπιση. 
Άρθρο 123. Εξακολουθεί να ισχύει η διαδικασία παραπομπής των πειθαρχικών υποθέσεων από τους Υπουργούς και όχι από τη διοικητική ιεραρχία, γεγονός που διατηρεί τον ασφυκτικό κομματικό εναγκαλισμό της δημόσιας διοίκησης.
Άρθρο 141. Συρρικνώνεται η δυνατότητα του υπαλλήλου να ασκήσει ένσταση και να προσφύγει στο Δευτεροβάθμιο Πειθαρχικό Συμβούλιο.
Καταψηφίσαμε επί της αρχής το νομοσχέδιο, θα το καταψηφίσουμε και επί των άρθρων.
Θα κάνω μια παρατήρηση, κύριε Υπουργέ, όσον αφορά την τροπολογία.
Η τροπολογία «ήρθε νύκτα». Όλες οι πτέρυγες της Βουλής είπαν ότι η μεθόδευση ήταν απαράδεκτη. Ήρθαν κάποιες τροπολογίες και η Νέα Δημοκρατία είπε ότι το ψηφίζει. Θα σας κάνω μια παράκληση για να απαλλάξετε και εμάς από την ταλαιπωρία και από το θέαμα που παρουσιάζει πλέον το Κοινοβούλιο: Αφού συγκυβερνάτε που συγκυβερνάτε με τη Νέα Δημοκρατία, συνεννοηθείτε λίγο πριν να φέρνετε αυτά που φέρνετε, για να μην παίζετε αυτό το θέατρο μέσα στην Αίθουσα.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"127881"," Επί της ουσίας…","ΚΩΝΣΤΑΝΤΙΝΟΣ ΡΟΒΛΙΑΣ",444
"127882"," Τι να σας πω επί της ουσίας; Να την αποσύρετε διότι καταρρακώνει ακόμη μια φορά την κοινοβουλευτική διαδικασία. Αρνούμαι να μπω επί της ουσίας. Η ουσία είναι ότι εδώ παίζουμε ένα θέατρο. Εμείς αρνιόμαστε να πάρουμε μέρος σε αυτό το θέατρο. Αυτή είναι η ουσία.
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΒΑΣΙΛΕΙΟΣ ΜΟΥΛΟΠΟΥΛΟΣ",330
"127883"," Και εγώ σας ευχαριστώ.
Το λόγο έχει ο Βουλευτής του ΠΑΣΟΚ κ. Κωνσταντίνος Γείτονας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127884"," Κυρία Πρόεδρε, αναφέρθηκα και χθες στις διατάξεις του νομοσχεδίου. Δεν έχω να προσθέσω κάτι. Οι διατάξεις αυτές έχουν την ευρύτερη δυνατή αποδοχή. Θα αναφερθώ μόνο στην τροπολογία. 
Στην παράγραφο 18 της τροπολογίας προβλέπεται, η δυνατότητα μετάταξης των αποσπασμένων υπαλλήλων στην υπηρεσία που υπηρετούν, μετά από αίτησή τους. Δεν υπάρχει κανένα χρονικό περιθώριο. Δηλαδή ένας που αποσπάστηκε χθες, με τη δημοσίευση του νόμου αύριο, μπορεί να μεταταγεί. Υπάρχουν όμως αιτήματα -κι έχουν φθάσει και σ’ εμάς τους Βουλευτές από καιρό- για θέσεις σε φορείς όπως είναι οι ανεξάρτητες αρχές, επί παραδείγματι, για μετατάξεις και άλλων υπαλλήλων. Εγώ δεν θέλω να πω ότι έχετε υπ’ όψη σας συγκεκριμένα πρόσωπα που θα εξυπηρετηθούν μέσα απ’ αυτή τη διαδικασία, αλλά η διάταξη με το να μην αναφέρει καθόλου ελάχιστο χρόνο απόστασης φαίνεται «φωτογραφική» και είναι σίγουρα άδικη ως προς άλλους υπαλλήλους, οι οποίοι μπορεί να έχουν τα προσόντα και θα μπορούσαν κάλλιστα να μεταταγούν, διότι έχουν μεταπτυχιακά κ.λπ.. Ας φέρω ως παράδειγμα τις ανεξάρτητες αρχές. Δεν μπορεί σ’ έναν υπάλληλο που αποσπάστηκε χθες, αύριο το πρωί να του δώσουμε το δικαίωμα μετάταξης, ενώ υπάρχουν ενδεχομένως αιτήματα μετάταξης κι από άλλους υπαλλήλους σ’ αυτήν την αρχή ή σε κάποια άλλη δημόσια θέση. Τουλάχιστον βάλτε ένα ελάχιστο χρόνο, για να μην μπορεί να θεωρηθεί από κανέναν –άκουσα και τους υπαινιγμούς του κ. Παυλόπουλου- ότι πρόκειται περί «φωτογραφικών» διατάξεων.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"127885"," Εγώ δεν έκανα κανέναν υπαινιγμό. Θεσμικό πρόβλημα έθεσα.","ΠΡΟΚΟΠΗΣ ΠΑΥΛΟΠΟΥΛΟΣ",424
"127886"," Εγώ έτσι το ερμήνευσα. 
Εγώ, λοιπόν, τι θα έλεγα; Βάλτε τουλάχιστον ότι θα έχουν αυτό το δικαίωμα, εφόσον έχουν υπηρετήσει έναν συγκεκριμένο χρόνο –έστω για ένα εξάμηνο, ώστε να μην μπορεί να ισχυρισθεί κάποιος ότι και εν όψει της κατάθεσης της τροπολογίας μπορεί να έγιναν αποσπάσεις.  Αυτό πρέπει να γίνει, αν θέλουμε να είμαστε καθαροί. 
Δεύτερο σημείο, παράγραφοι 24 - 25. Λέτε: «Με την παράγραφο 24 αναδιατυπώνεται η περίπτωση δ΄ της παραγράφου 4 του άρθρου 6 του ν. 2527/1997, ώστε να συμπεριλαμβάνει τα εκπαιδευτικά προγράμματα, ενώ επίσης προβλέπεται ότι η εξαίρεση που εισάγεται στην περίπτωση δ΄ ισχύει όχι μόνο για τα συγχρηματοδοτούμενα προγράμματα, αλλά και για εκείνα που χρηματοδοτούνται πλήρως από ευρωπαϊκούς ή διεθνείς πόρους ή ιδιωτικά κονδύλια. 
Εδώ είναι το ερώτημά μου. Πρόκειται για τις συμβάσεις έργου. Εξαιρείτε ορισμένες κατηγορίες από τη διαδικασία. Ποιες είναι οι περιπτώσεις που χρηματοδοτούνται εξ ολοκλήρου προγράμματα από ιδιωτικά κονδύλια, όταν έχουμε δημόσιο φορέα; Μου είναι δύσκολο να το αντιληφθώ. Δώστε μας αυτή την πληροφορία.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"127887","  Μου επιτρέπετε να σας διακόψω;","ΚΩΝΣΤΑΝΤΙΝΟΣ ΡΟΒΛΙΑΣ",444
"127888"," Βεβαίως, αν το επιτρέπει η κυρία Πρόεδρος.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"127889"," Ορίστε, κύριε Υπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127890"," Ικανοποιήσαμε αίτημα της πανεπιστημιακής κοινότητας. Διότι υπήρχαν χορηγοί που χρηματοδοτούσαν ερευνητικά προγράμματα με καθαρά ιδιωτικά κονδύλια και βέβαια δεν ήθελαν να καθυστερούν από τις διαδικασίες του ΑΣΕΠ. Δεν είναι δημόσιο χρήμα.","ΚΩΝΣΤΑΝΤΙΝΟΣ ΡΟΒΛΙΑΣ",444
"127891"," Εξ ολοκλήρου χρηματοδότηση;","ΚΩΝΣΤΑΝΤΙΝΟΣ ΓΕΙΤΟΝΑΣ",82
"127892"," Ναι.","ΚΩΝΣΤΑΝΤΙΝΟΣ ΡΟΒΛΙΑΣ",444
"127893"," Αυτό όμως για τα ιδιωτικά κονδύλια το επαναλαμβάνετε και στην παράγραφο 25. Με την παράγραφο 25 προσδιορίζετε ως χρόνο τις δέκα ημέρες όπου πρέπει το ΑΣΕΠ να δώσει τη βεβαίωση ότι πρόκειται πραγματικά για σύμβαση έργου και δεν καλύπτονται εμμέσως πάγιες ανάγκες μέσα απ’ αυτήν τη σύμβαση που γίνεται. Εκεί πάλι λέτε για την περίπτωση αυτή και για ολοκλήρωση χρηματοδότησης από ιδιωτικά κονδύλια...","ΚΩΝΣΤΑΝΤΙΝΟΣ ΓΕΙΤΟΝΑΣ",82
"127894"," Η εξαίρεση ισχύει μόνο για τους ερευνητές. Δηλαδή για μία υπάλληλο, για μια δακτυλογράφο, για το διοικητικό προσωπικό, παρότι είναι ιδιωτικό το κονδύλι, εξακολουθεί να περνάει από το ΑΣΕΠ. Εξακολουθεί να περνάει από διαδικασία δημόσιας διακήρυξης.","ΚΩΝΣΤΑΝΤΙΝΟΣ ΡΟΒΛΙΑΣ",444
"127895"," Δεν αναφέρομαι σ’ αυτό. Σωστά το κάνετε.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"127896"," Κύριε Υπουργέ, για να μην συνεχιστεί ο διάλογος μεταξύ σας, θα έλεγα να ολοκληρώσει ο κ. Γείτονας και να απαντήσετε στη συνέχεια συνολικά. Δεν είναι δυνατόν να απαντάτε σε κάθε φράση του.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127897"," Ολοκληρώνω, κυρία Πρόεδρε. Δεν θα επεκταθώ. Εγώ θέλω να δω ποιες είναι οι περιπτώσεις που υπάρχει στο δημόσιο, και σε δημόσιους οργανισμούς, εξ ολοκλήρου χρηματοδότηση από ιδιωτικά κονδύλια και για τις οποίες περιπτώσεις προβλέπετε αυτές τις διαδικασίες. Συμφωνώ κατά τα άλλα με τον προσδιορισμό της προθεσμίας των δέκα ημερών για να δοθεί η βεβαίωση.  
Η τελευταία παρατήρησή μου, κύριε Υπουργέ, είναι η εξής. Σε όλα αυτά τα χρόνια από τότε που έγινε το ΑΣΕΠ, αυτή η Ανεξάρτητη Αρχή, και μπήκε σε μία διαδικασία κατά κάποιο τρόπο αντικειμενική και αξιοκρατική το θέμα των προσλήψεων στο δημόσιο είχαμε ένα ανοικτό «παράθυρο». Εγώ το έλεγα αυτό κι όταν ήταν οι κυβερνήσεις του ΠΑΣΟΚ, κυρία Πρόεδρε. Το μεγάλο «παράθυρο» ήταν οι συμβάσεις έργου. Μέσα από τις συμβάσεις έργου, που ήταν η «κερκόπορτα», γίνονταν οι καταστρατηγήσεις σε σχέση με χιλιάδες προσλήψεις που ουσιαστικά ήταν εκτός ΑΣΕΠ. Μπήκαν διαδικασίες όπου πραγματικά και για τις επιλογές με συμβάσεις έργου εφαρμόζεται η διαδικασία του άρθρου 21 του ν. 2190. Είναι ο νόμος για τις προσλήψεις. Τώρα, με τις διατάξεις αυτές ενισχύεται όλη αυτή η προσπάθεια, έτσι ώστε και όσον αφορά τις συμβάσεις έργου να είναι ξεκαθαρισμένο ότι είναι πραγματικές συμβάσεις έργου και δεν υποκρύπτουν εμμέσως προσλήψεις για πάγιες ή διαρκείς ανάγκες. Αυτό ενισχύεται με όλες αυτές τις διατάξεις. Απλώς ήθελα να επισημάνω αυτό το σημείο, ώστε να εξηγηθεί σε ποιες περιπτώσεις έχουμε δημόσιους φορείς που χρηματοδοτούνται εξ ολοκλήρου από ιδιωτικούς πόρους –ασφαλώς ήξερα για τα συγχρηματοδοτούμενα- για να γίνει σαφές αυτό το ζήτημα. 
Πάντως, θεωρώ θετική τη διάταξη αυτή, με την έννοια ότι ενισχύει τις διατάξεις εκείνες που προσδιορίζουν πλέον ότι οι συμβάσεις έργου δεν θα είναι «μαϊμού» συμβάσεις έργου και δεν θα υποκρύπτουν έμμεσες προσλήψεις, κατά παρέκκλιση του ΑΣΕΠ, για μόνιμες ή πάγιες ανάγκες του δημοσίου. 
Ευχαριστώ.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"127898","  Κι εμείς σας ευχαριστούμε. 
Το λόγο έχει η Ανεξάρτητη Βουλευτής κ. Μαρία Κυριακοπούλου.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"127899"," Ευχαριστώ πολύ, κυρία Πρόεδρε. 
Κυρία και κύριοι συνάδελφοι, επιχειρώντας έναν ορισμό θα έλεγα ότι πειθαρχικό παράπτωμα συνιστά κάθε παράβαση του υπαλληλικού καθήκοντος, από την ανάρμοστη συμπεριφορά και την αποχή από την εκτέλεση των καθηκόντων μέχρι το χρηματισμό ή την εκμετάλλευση της δημοσιοϋπαλληλικής ιδιότητας για εξυπηρέτηση ξένων συμφερόντων. 
(Στο σημείο αυτό την Προεδρική Έδρα καταλαμβάνει ο  Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Σημαντικότερα εξ όλων βέβαια είναι τα φαινόμενα διαφθοράς, που τραυματίζουν την κοινωνική δικαιοσύνη και πλήττουν ταυτόχρονα την εθνική οικονομία. 
Στην άμεση ζημία από πιθανό χρηματισμό υπαλλήλου με βεβαίωση προστίμων, υπεξαίρεση χρημάτων από το δημόσιο ταμείο κ.λπ., πρέπει να συνυπολογίσουμε και τη ζημιά από το αίσθημα ανασφάλειας και αβεβαιότητας που δημιουργείται και απωθεί τους όποιους πιθανούς επενδυτές, αλλά και το κόστος από την αστική ευθύνη του δημοσίου. Πρέπει επίσης, να τονίσουμε στο σημείο αυτό την ανάγκη να ενεργοποιηθεί κι ο μηχανισμός αναζήτησης από τους υπαίτιους υπαλλήλους των καταβαλλόμενων από το κράτος αποζημιώσεων. 
Το πειθαρχικό βέβαια φαινόμενο, πέρα από την κυρωτική του διάσταση, την αποδοκιμασία δηλαδή και τιμωρία μιας συμπεριφοράς, έχει και την ουσιαστική διάσταση, που είναι και η βασικότερη, δηλαδή τήρηση από τα όργανα του κράτους  συμπεριφοράς σύννομης και προσήκουσας, ώστε να εκπληρώνεται ο σκοπός της υπηρεσίας, δηλαδή η ομαλή δράση του κράτους και η εξυπηρέτηση του δημοσίου συμφέροντος. 
Την καταστολή των φαινομένων διαφθοράς στον δημόσιο τομέα δυσχεραίνει σημαντικά η απροθυμία βεβαίως, των πολιτών να προβούν σε σχετικές καταγγελίες, όντας απογοητευμένοι από τη γενική ατιμωρησία και συγκάλυψη ως απόρροια της συνήθους αλληλοϋποστήριξης των συναδέλφων.  
Πρέπει, λοιπόν, να γίνει κατανοητό ότι για την επιτυχία της όποιας προσπάθειας -και είναι γεγονός ότι με το σημερινό νομοσχέδιο γίνεται μια αξιόλογη προσπάθεια αναβάθμισης των διατάξεων του Πειθαρχικού Δικαίου- είναι αναγκαία και η ευαισθητοποίηση και κινητοποίηση των πολιτών. 
Θα επικεντρωθώ σε ορισμένα άρθρα και στις βασικές τροποποιήσεις που επέρχονται με το σημερινό νομοσχέδιο. 
Ξεκινώντας από το άρθρο πρώτο να επισημάνω ότι οι διατάξεις του κινούνται προς τη σωστή κατεύθυνση. Επέρχονται τροποποιήσεις για τη δυνητική θέση σε αργία. Η θέση βεβαίως σε αργία δεν συνιστά πειθαρχική ποινή αλλά ένα εξαιρετικό διοικητικό μέτρο προσωρινού χαρακτήρα που, χωρίς να προδικάζει ενοχή, αποσκοπεί στην άμεση απομάκρυνση του υπαλλήλου από την υπηρεσία για λόγους δημοσίου συμφέροντος, χωρίς να λύεται βέβαια η υπαλληλική σχέση και μέχρι να αποφανθεί το Πειθαρχικό Συμβούλιο για την ενοχή. 
Στο πλαίσιο αυτό σωστά το μέτρο της δυνητικής θέσης σε αργία πλέον, μπορεί να ληφθεί σε κάθε περίπτωση άσκησης πειθαρχικής δίωξης και κρίνεται ανά έτος η συνέχιση ή η άρση του μέτρου, με γνώμονα πάντοτε την προστασία του δημοσίου συμφέροντος.
Όσον αφορά τώρα τις βασικές αλλαγές που επέρχονται είναι οι εξής: 
η σύσταση πειθαρχικών συμβουλίων ανεξάρτητων από τα υπηρεσιακά, ώστε να μην μετέχουν πλέον συνδικαλιστές η αμερόληπτη κρίση των οποίων ήδη βρίσκεται σε αμφισβήτηση, 
η θέσπιση σύντομων προθεσμιών περάτωσης της προκαταρκτικής εξέτασης, της ένορκης διοικητικής εξέτασης, της πειθαρχικής ανάκρισης και της όλης πειθαρχικής διαδικασίας,
η αύξηση του χρόνου παραγραφής, 
ο εξορθολογισμός των ποινών με την ευχέρεια επιβολής της αρμόζουσας κάθε φορά ποινής ανάλογα με τις συνθήκες τέλεσης και την προσωπικότητα του υπαλλήλου, 
η ενιαία ρύθμιση και για τους υπαλλήλους των δήμων και των νομικών προσώπων τους, για υπαλλήλους με σχέση εργασίας ιδιωτικού δικαίου και άλλων.
Συγκεκριμένα, όσον αφορά, στην περιοριστική πλέον απαρίθμηση των παραπτωμάτων (στο άρθρο 107), αυτή ήταν αναγκαία προκειμένου να είναι απολύτως σαφές και ορισμένο τι συνιστά πειθαρχικό παράπτωμα. 
Στον ισχύοντα σήμερα Υπαλληλικό Κώδικα γίνεται ενδεικτική αναφορά πειθαρχικών παραπτωμάτων έχοντας προκαλέσει διχογνωμία κατά πόσο η συνταγματική αρχή του άρθρου 7 παράγραφος 1 του Συντάγματος ισχύει και στο Πειθαρχικό Δίκαιο. 
Πολύ ορθά, λοιπόν, επελέγη η περιοριστική απαρίθμηση, άρα η εκ των προτέρων πλήρης γνώση του τι συνιστά πειθαρχικό παράπτωμα, δεδομένου ότι μια πειθαρχική ποινή ή επιβολή διοικητικής κύρωσης μπορεί να είναι ιδιαιτέρως αυστηρή και ορθό είναι να υπάρχει εκ των προτέρων πρόβλεψη από τον υπάλληλο των πιθανών επιπτώσεων των πράξεών του. Έτσι προστατεύεται από αυθαίρετες κρίσεις και διώξεις. 
Ορθά επίσης, στις πειθαρχικές ποινές, στο άρθρο 109 δεν τίθεται πλέον περιορισμός ανώτερης, αλλά κατώτατης ποινής για ορισμένα πιο σοβαρά παραπτώματα. 
Οι δυο νέες αυτές ποινές που  προστέθηκαν, η στέρηση του δικαιώματος συμμετοχής σε διαδικασία επιλογής προϊσταμένου και η αφαίρεση άσκησης καθηκόντων προϊσταμένου είναι επιβεβλημένες, προκειμένου σε θέσεις ευθύνης να τοποθετούνται άτομα με ικανότητες και ήθος. 
Σημαντικό είναι πλέον ότι τα αδικήματα που τέλεσε ο υπάλληλος σε προηγούμενη υπηρεσία τιμωρούνται πειθαρχικά αν δεν έχουν παραγραφεί σύμφωνα με το άρθρο 110, που είναι και το απολύτως λογικό. 
Όπως επίσης, αν λυθεί η υπαλληλική σχέση, άρθρο 113, η  πειθαρχική διαδικασία που έχει αρχίσει δεν τερματίζεται και η ποινή εκτίεται μετατρεπόμενη σε ποινή προστίμου. Έτσι σε αντίθεση με τα μέχρι σήμερα ισχύοντα, όπου η όποια καταδικαστική απόφαση δεν εκτελείτο, μετά τη λύση της υπαλληλικής σχέσης πλέον, ορθά ο υπάλληλος δεν απαλλάσσεται των ευθυνών του. 
Στο θέμα της παραγραφής, άρθρο 112, πέρα από την αύξηση του χρόνου από δυο (2) σε πέντε (5) έτη και για ορισμένα σοβαρά παραπτώματα από πέντε (5) σε επτά (7) έτη, σημαντική καινοτομία είναι ότι στο παράπτωμα απόκτησης οικονομικού οφέλους ή ανταλλάγματος προς το συμφέρον του υπαλλήλου ή τρίτου, η παραγραφή αρχίζει από την ημερομηνία που ο αρμόδιος πειθαρχικώς προϊστάμενος έλαβε γνώση της τέλεσης της πράξης. Διότι στόχος είναι η πάταξη της διαφθοράς με την υποδειγματική τιμωρία υπαλλήλων που έχουν υποπέσει σε τέτοιου είδους παραπτώματα.
Ουσιαστική τροποποίηση έχουμε και στα πειθαρχικά όργανα, (άρθρα 116 έως 121), όπου πλέον υπάρχουν διακριτά Πειθαρχικά Συμβούλια, τα οποία δεν ταυτίζονται με τα υπηρεσιακά. Είναι μια καίρια αλλαγή με διττή σκοπιμότητα, την ταχύτητα της πειθαρχικής διαδικασίας και την εξασφάλιση πιο αμερόληπτης κρίσης των πειθαρχικών οργάνων. 
Βασικό επίσης, είναι ότι τίθενται προθεσμίες περάτωσης της πειθαρχικής διαδικασίας και της έκδοσης απόφασης, σύμφωνα με το άρθρο 122, της προκαταρκτικής εξέτασης, της ένορκης διοικητικής εξέτασης και της ανακριτικής διαδικασίας, προκειμένου να μη χρονίζουν, διότι η ταχεία εκκαθάριση βοηθά στον παραδειγματισμό των υπαλλήλων με τον άμεσο συσχετισμό παραπτώματος-τιμωρίας. 
Στο σημείο αυτό πρέπει να βρούμε σύμμαχο και τη δικαιοσύνη ώστε να εκδικάζονται χωρίς καθυστέρησης οι σχετικές υποθέσεις, που καταλήγουν στα δικαστήρια, αναγνωρίζοντας τη μεγάλη σημασία που έχει η ταχεία εκκαθάριση για την εύρυθμη λειτουργία της Δημόσιας Διοίκησης.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Παράλληλα, η ευρεία ευχέρεια ανάθεσης ενέργειας ένορκης διοικητικής εξέτασης σε υπάλληλο άλλου Υπουργείου, η συμμετοχή δικαστικού λειτουργού στο Πειθαρχικό Συμβούλιο και η μη συμμετοχή εκπροσώπων της ΑΔΕΔΥ στο Δευτεροβάθμιο Πειθαρχικό, συνιστούν τομές στο Πειθαρχικό Δίκαιο για τη μέγιστη δυνατή διασφάλιση μιας διαφανούς διαδικασίας και μιας αμερόληπτης κρίσης. 
Ήταν παράδοξο αυτό που επί τόσα χρόνια ίσχυε: συνδικαλιστικοί εκπρόσωποι να καλούνται να κρίνουν πειθαρχικά παραπτώματα υπαλλήλων. Η συμμετοχή μάλιστα δικαστή ή εισαγγελέα και ενός παρέδρου του Νομικού Συμβουλίου στο Πρωτοβάθμιο Πειθαρχικό εξασφαλίζει ορθότερη κρίση και αναμένεται να μειωθούν και οι υποθέσεις που θα εισάγονται στο Δευτεροβάθμιο Πειθαρχικό.
Τέλος, η επέκταση της εφαρμογής των διατάξεων αυτών σε όσο το δυνατόν περισσότερες κατηγορίες υπαλλήλων, (στο προσωπικό με σχέση εργασίας ιδιωτικού δικαίου αορίστου χρόνου, στο μόνιμο προσωπικό των δήμων και των νομικών προσώπων δημοσίου δικαίου αυτών), ήταν μια ανάγκη επιβαλλόμενη από την ενιαία θεώρηση της δράσης της Διοίκησης και τη δίκαιη αντιμετώπιση όσων την υπηρετούν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Κλείνοντας, κυρίες και κύριοι συνάδελφοι, θα ήθελα να  κάνω και μια παρατήρηση. Ο δημόσιος υπάλληλος έχει υποχρέωση αλλά έχει και δικαίωμα να ασκεί τα καθήκοντά του με επιμέλεια και ευσυνειδησία μέσα στο πλαίσιο της νομιμότητος. Και αυτό θα πρέπει να το έχουν πάνω από όλους υπόψιν τους οι επικεφαλής, οι οποίοι πρέπει να δείχνουν το δρόμο της νομιμότητας και της επαγγελματικής αφοσίωσης και όχι επικαλούμενοι λόγους πολιτικούς ή άλλους, να δρουν χωρίς περιορισμούς και να ασκούν ανέλεγκτα την αποφασιστική τους εξουσία. 
Με αυτές τις σκέψεις υπερψηφίζω και τα άρθρα.
Κύριε Πρόεδρε, συγγνώμη για την κατάχρηση του χρόνου.
Σας ευχαριστώ πολύ.","ΜΑΡΙΑ ΚΥΡΙΑΚΟΠΟΥΛΟΥ",265
"127900"," Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στην πρόταση νόμου του Υπουργείου Οικονομικών: «Για την κατάργηση της λεγόμενης «ειδικής εισφοράς αλληλεγγύης», του λεγόμενου «τέλους επιτηδεύματος» και του λεγόμενου «έκτακτου ειδικού τέλους ηλεκτροδοτούμενων δομημένων επιφανειών»». 
Ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος, έχει ζητήσει το λόγο.
Ορίστε, κύριε Χρυσανθακόπουλε, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127901"," Ευχαριστώ, κύριε Πρόεδρε.
Κατ’ αρχάς θέλω να πω ότι είναι ιδιαίτερα σημαντικό για την εύρυθμη λειτουργία του δημόσιου τομέα να υπάρχουν οι σχέσεις διαφάνειας και να λειτουργούν τα όργανα κατά τρόπο που θα υπερβαίνει τα συντεχνιακά συμφέροντα, τις διαδικασίες αλληλεγγύης και τα λάθη από ομάδες, οι οποίες φέρονται αλληλέγγυα σε οποιονδήποτε υπάλληλο για οιοδήποτε παράπτωμα, τη στιγμή που το δημόσιο πρέπει να αποτελεί παράδειγμα, καθρέφτη ηθικής και όχι χώρο που η ανομία και η παρέκκλιση διαρκώς θα κυριαρχεί. Βάσει τούτου, λοιπόν, επί της αρχής σταθήκαμε υπέρ για το συγκεκριμένο νομοσχέδιο. 
Θέλουμε, όμως, να κάνουμε και κάποιες ιδιαίτερες επισημάνσεις. Στην προσπάθεια να ασκήσουμε εποικοδομητική παρουσία στην ψήφιση αυτού του νομοσχεδίου, εισάγουμε μια πρόταση περί ατομικής ευθύνης. Η ατομική ευθύνη δεν μπορεί να εκλείπει του δημοσίου υπαλλήλου πίσω από το γενικό όρο του δημοσίου, πίσω από την ασάφεια των ευθυνών, πίσω από την ερμηνεία των νόμων, πίσω από την αμέλεια και την άρνηση εφαρμογής τους σε αναμονή υποτιθέμενης εγκυκλίου και πίσω από την άρνηση έκδοσης εγκυκλίου από υπηρεσιακούς παράγοντες ύστερα από τη νομοθέτηση μέσα στη Βουλή. 
Σε περιπτώσεις, λοιπόν, που κάποιοι από δόλο που μπορεί να αποδειχθεί σε κάποια δικαστήρια, προβαίνουν σε ενέργειες, οι οποίες βλάπτουν τις υπηρεσίες και τον υπηρετούμενο ελληνικό λαό, ο οποιοσδήποτε προσφεύγει έχει δικαίωμα και οφείλει να δικαιούται αποζημιώσεως απ’ αυτόν που εσκεμμένα τον έβλαψε. Διότι στην πάλη συμφερόντων που διεξάγεται σε κάποιους τομείς των υπηρεσιών ένας υπάλληλος, όταν κάνει τα στραβά μάτια και διευκολύνει κάποιον που έχει αντιτιθέμενα συμφέροντα με τον εξυπηρετούμενο πολίτη, ο οποίος νομίμως διεκδικεί τα συμφέροντά του, οφείλει να πληρώνει και ο ίδιος προσωπικά τις συνέπειες. 
Γι’ αυτό προτείνουμε ένα συγκεκριμένο άρθρο, το οποίο θα πρέπει να συμπεριληφθεί στον υπό ψήφιση Κώδικα, που είναι το εξής:
«Για παράνομες πράξεις, για αμέλεια και παραλείψεις, για τη μη τήρηση νομοθετικών διατάξεων ή εκτελεστών υπουργικών αποφάσεων από δημοσίους υπαλλήλους αλλά και από τα όργανα διοίκησης στην εκτέλεση των καθηκόντων τους πέραν του δημοσίου, υποχρεούται σε αποζημίωση έναντι του ζημιωθέντος, ο δημόσιος υπάλληλος ή τα μέλη οιασδήποτε μορφής συλλογικού οργάνου, που προκάλεσαν τη ζημία».
Αυτό είναι ισότητα απέναντι στους πολίτες. Αυτό είναι συνταγματική επιταγή. Η άρνηση ανάληψης αυτής της ευθύνης δείχνει ότι τελικά νομοθετούμε χωρίς το διά ταύτα. 
Ξέρουμε ότι η μεγαλύτερη μομφή και η χειρότερη για την αξιοπιστία του πολιτικού κόσμου είναι ότι στήνει μια πυραμίδα διαφθοράς που δομείται από τα πάνω προς τα κάτω, αλλά και επαναδρά από τα κάτω προς τα πάνω. Άρα, εάν θέλουμε να είμαστε εντάξει απέναντι στους πολίτες, θα πρέπει να δίνουμε αυτήν τη δυνατότητα κατόπιν αμετακλήτου δικαστικής αποφάσεως σε όλα τα επίπεδα, να έχει συνέπειες ο υπάλληλος ο οποίος παρέβη τους νόμους συνειδητά με ίδια ωφέλεια εξαιτίας αμελείας ή άλλων λόγων, διά δόλου και θα πρέπει να υπόκειται στις συνέπειες ακόμη και της αποζημιώσεως. 
Να δείτε τότε πώς δεν θα συμβαίνει αυτό που συνέβη προ ημερών. Εγώ ήρθα εδώ και έκανα επίκαιρη ερώτηση σχετικά με αποφάσεις του ΥΠΕΧΩΔΕ. Η Δασική Υπηρεσία δεν εφαρμόζει εγκύκλιο του Υπουργείου εδώ και τρία χρόνια, αρνείται να απαντήσει στον αιτούντα επί τρία χρόνια, εξηγεί ο Υπουργός ότι το θέμα είναι λυμένο και δεν πρέπει παρά μόνο να γίνει μια διευκρίνιση και εξακολουθούν οι υπηρεσιακοί παράγοντες να διευθετούν το ζήτημα. 
Θα πάρει ποτέ κάποιος την ευθύνη επάνω του; Θα έχει συνέπειες; Θα υποστεί πραγματικές συνέπειες; Ή θα λέμε στον ελληνικό λαό ότι φτιάχνουμε όργανα γραφειοκρατικά τα οποία απλά κωλυσιεργούν την απονομή δικαιοσύνης;
Όταν ψηφίζεις έναν κώδικα πρέπει να είναι πλήρης. Η συγκεκριμένη διάταξη, την οποία θα καταθέσω και στα Πρακτικά και στους κυρίους Υπουργούς, ευελπιστώ να γίνει δεκτή με τη γενναιότητα που απαιτείται χωρίς κανένα φόβο απέναντι σε οποιονδήποτε. Δεν θα μας μεμφθούν οι ομάδες συμφερόντων. Θα μας επαινέσει ο ελληνικός λαός όταν είμαστε όρθιοι και τον κοιτάζουμε στα μάτια.
Γι’ αυτό και η πρότασή μας θα κατατεθεί και γραπτά μετά το πέρας της ομιλίας μου. 
Βέβαια, πρέπει να πούμε ότι κάποιες βελτιώσεις πρέπει να γίνουν δεκτές. Όταν στο άρθρο 4 αναφέρεται ότι σπουδαίο λόγο για την καταγγελία μιας σύμβασης είναι η τέλεση οιουδήποτε πειθαρχικού παραπτώματος, τίθεται το εξής ζήτημα. Δηλαδή το παράπτωμα που επισείει την ποινή της επίπληξης, αυτό που λέμε «συμμορφώσου γιατί έκανες λάθος στη δουλειά σου, σου υποδεικνύουμε να την πράξεις έτσι», θα αποτελεί λόγο για να λύεται μια σύμβαση; Δηλαδή, αυστηρότητα στους αδύναμους και ανοχή στους άλλους;
 Αυτή η διατύπωση του άρθρου 4 χρειάζεται διόρθωση. Πρέπει να υπάρχει τέλεση σοβαρού πειθαρχικού παραπτώματος, διαβαθμισμένου ως προς τη σοβαρότητά του και όχι μια απλή επίπληξη ή μια απλή επισήμανση σε έναν υπάλληλο να αποτελεί αιτία που ένας προϊστάμενος θα κρεμάει από πάνω του τη δαμόκλειο σπάθη και θα τον απειλεί. 
Επίσης, θεωρούμε ότι η συμμετοχή στα δευτεροβάθμια όργανα δικαστικού λειτουργού είναι απαραίτητη. Πρέπει να πούμε ότι τα πειθαρχικά συμβούλια που ορίζονται με ειδικές διατάξεις, δεν καταργούνται με το συγκεκριμένο νόμο και εξακολουθούν να υφίστανται, εφ’ όσον συμμετέχει δικαστικός λειτουργός. Μέχρι τώρα έχουμε ζήσει τι θα πει Πειθαρχικό Συμβούλιο σε δευτεροβάθμιο επίπεδο. Το μεγάλο μέσον! Όποιος είχε κολλητό μεγάλο συνδικαλιστή, ο συνδικαλιστής είχε συμμετοχή στο Πειθαρχικό Συμβούλιο και εκπροσωπούσε κατά κανόνα το συμφέρον του εργαζόμενου ακόμα και αν ο εργαζόμενος είχε προβεί σε μέγιστη απρέπεια και σε βλάβη υπηρεσιακή πολύ σημαντική. 
Ακόμα θα πρέπει να δεχθούμε ότι αυτές οι καταστάσεις τελειώνουν, για να τελειώσουν και στα πειθαρχικά συμβούλια που δεν περιγράφονται εδώ. Θα πρέπει να υπάρχει πάντα ένας δικαστικός. 
Είναι ξεκάθαρη η διάθεσή μας να στηρίξουμε νομοθετικές πρωτοβουλίες διαφάνειας. Το κάνουμε και σήμερα. Θέλουμε να δεχθείτε με καλή πίστη και τις προτάσεις μας. 
Να σας πω κάτι; Μην περιμένετε να ωριμάσει σε βαθμό σαπίσματος η γνώμη αυτών που μέχρι τώρα στηρίχθηκαν στο σαθρό σύστημα της διαφθοράς. Θα πρέπει να τους επιβληθεί η θέληση του ελληνικού λαού και η βούληση, γιατί εδώ δεν θεσπίζουμε απλά, δεν νομοθετούμε απλά, εκφράζουμε βούληση. Η βούληση, που μας ωθεί ο ελληνικός λαός στο να εισηγηθούμε απόψεις, είναι ξεκάθαρη. Θέλει να απονέμεται η δικαιοσύνη. 
Παρακαλώ να δεχθείτε και την τροποποίηση-προσθήκη την οποία σας πρότεινα και την οποία σας καταθέτω. 
 (Στο σημείο αυτό ο Βουλευτής κ. Αλέξανδρος Χρυσανθακόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"127902"," Το λόγο έχει ο Βουλευτής Κοζάνης του ΠΑΣΟΚ κ. Ιωάννης Βλατής.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127903"," Ευχαριστώ, κύριε Πρόεδρε. 
Κυρίες και κύριοι συνάδελφοι, η περίοδος αυτή είναι μια δραματική περίοδος για τη χώρα μας. Οι ώρες, οι εβδομάδες, οι μήνες που περνούμε είναι μήνες ευθύνης για τον πολιτικό κόσμο. Ευθύνη που έγκειται όχι στο ποιος θα κυβερνήσει, αν θα είναι το ένα κόμμα και με ολίγη από το δεύτερο και λιγότερη από το τρίτο, αν θα είναι μια συγκυβέρνηση ή μια κυβέρνηση ανοχής ή όπως θέλουν να την ονομάσουν, αλλά το πώς θα κυβερνηθεί αυτή η χώρα. Ευθύνη για το αν θα αποφασίσει ο πολιτικός κόσμος να χαράξει στρατηγικές γι’ αυτήν τη χώρα, στρατηγικές που θα τις τηρήσει με ευλάβεια για να δημιουργήσει ένα δρόμο με στόχους, μια πορεία με ένα τέρμα γι’ αυτήν τη χώρα και τους πολίτες αυτής της χώρας, πράγματα που δεν τα κάναμε μέχρι τώρα. 
Κυρίες και κύριοι συνάδελφοι, το νομοσχέδιο που σήμερα συζητούμε αποτελεί μέρος της απάντησης της σημερινής Βουλής στο ερώτημα, πώς θα αλλάξει το κατά άλλους χρεοκοπημένο, κατά άλλους ξεπερασμένο, πάντως κρινόμενο εκ του αποτελέσματος, πολιτικό μοντέλο της Μεταπολίτευσης. Ένα μοντέλο το οποίο αναμφισβήτητα βασίστηκε σε μεγάλο βαθμό στο λαϊκισμό, στην εξυπηρέτηση μικροπολιτικών συμφερόντων, στην αδιαφάνεια, στην αναξιοκρατία, σε ένα πελατειακό κράτος που πολλές δεκαετίες έχει εφαρμοστεί σε αυτήν τη χώρα. 
Σχεδόν δυο χρόνια τώρα, κυρίες και κύριοι συνάδελφοι, συζητούμε μέσα σ’ αυτήν την Αίθουσα για το πού οδήγησε τη χώρα μας η ανομία, η διαφθορά και η ασυλία του κρατικού μηχανισμού, ένα από τα προβλήματα.
Είναι σίγουρο ότι υπάρχουν δύο τρόποι αντιμετώπισης της ασυδοσίας που παρατηρείται στο δημόσιο τομέα. Ο ένας, που φοβάμαι ότι δυστυχώς είχε επικρατήσει μέχρι σήμερα, ήταν η απόλυτη ανοχή, η πλήρης ατιμωρησία, η αποδοχή ότι η παραβατικότητα είναι έμφυτη στον Έλληνα και κατά συνέπεια ο δημόσιος υπάλληλος όντας και μόνιμος, όντας και Έλληνας μπορεί κάλλιστα να χρηματίζεται, να κωλυσιεργεί, να μην κάνει τη δουλειά του και να παραμένει ατιμώρητος. 
Δεν πιστεύω ότι χρειάζεται να αναλύσω τα αποτελέσματα αυτού του τρόπου αντιμετώπισης της κατάστασης. Τα έχουμε μπροστά μας, τα ζούμε, είναι εμφανή σε όλο το μήκος και το πλάτος της κρατικής μηχανής. 
Ο άλλος τρόπος αντιμετώπισης, αυτός που τώρα επιδιώκουμε να εφαρμόσουμε -και ελπίζω να τον εφαρμόσουμε, όχι μόνο να νομοθετήσουμε- και που αναμφισβήτητα θα εξυπηρετηθεί από τις διατάξεις του παρόντος νομοσχεδίου που χαρακτηρίζεται από μία μεγάλη ωριμότητα, στηρίζεται στη θεμελιώδη θέση ότι η ανομία είναι αρρώστια μεταδοτική και πρέπει να αντιμετωπισθεί έγκαιρα. Πρέπει να υπάρξει πρόληψη, αλλά απαιτείται και έλεγχος, άμεση απόδοση ευθυνών και κατ’ επέκταση τιμωρία όσων παρανομούν, προκειμένου να αποφευχθούν παραβατικές συμπεριφορές στο μέλλον.
Είναι γεγονός ότι θα ήταν ευχής έργον να μπορούσαμε να λύσουμε το πρόβλημα με την πρόληψη. Αυτό, όμως, δεν είναι εφικτό ούτε είναι αρκετό. Προς γνώση και συμμόρφωση, λοιπόν, κρίθηκε απαραίτητο να τροποποιηθεί το Πειθαρχικό Δίκαιο των δημοσίων υπαλλήλων, καθώς και των υπαλλήλων των νομικών προσώπων δημοσίου δικαίου για την αποφυγή φαινομένων διαφθοράς στο δημόσιο από εδώ και στο εξής.
Δεν χρειάζεται να σταθώ στην ανάλυση των άρθρων του νομοσχεδίου, που έχει γίνει επαρκώς και από τον εισηγητή μας, αλλά και από άλλους ομιλητές. Θέλω, όμως, να σταθώ στις αντιδράσεις μιας μερίδας της Βουλής, στις αντιδράσεις του ΚΚΕ, του ΣΥΡΙΖΑ, οι οποίοι απέρριψαν συλλήβδην το νομοσχέδιο, ισχυριζόμενοι οι μεν του ΚΚΕ ότι κάνει πιο αντιδημοκρατικό και εχθρικό το επίπεδο εργασίας του δημοσίου υπαλλήλου, οι άλλοι δε του ΣΥΡΙΖΑ ότι αποτελούν οι διατάξεις του πράξη του δράματος εξόντωσης των δημοσίων υπαλλήλων.
Θα ήθελα να υπενθυμίσω στους συναδέλφους των δύο κομμάτων ότι με το να κλείνουμε τα μάτια μας στην πραγματικότητα ούτε βοηθούμε τους δημοσίους υπαλλήλους, αλλά ούτε και το σύνολο της ελληνικής κοινωνίας υπερασπιζόμαστε. Γιατί, δηλαδή, αποτελεί εξόντωση των υπαλλήλων ή εχθρική συμπεριφορά η απόφαση της πολιτείας να τιμωρούνται αυστηρά όσοι υπάλληλοι, καταχρώμενοι της θέσης τους, λειτουργούν σε βάρος του κοινωνικού συνόλου, αλλά και των συναδέλφων που κάνουν ευσυνείδητα τη δουλειά τους; Μέχρι πότε θα επιτρέπουμε την ύπαρξη υπηρεσιακών και πειθαρχικών συμβουλίων που αντί τελικά να εφαρμόζουν τους νόμους, προστατεύουν τους ανέντιμους δημοσίους υπαλλήλους;
Κυρίες και κύριοι συνάδελφοι, καλούμαστε σήμερα να υπερασπίσουμε ένα σχέδιο νόμου το οποίο, κατά τη γνώμη μου, είναι απολύτως απαραίτητο προκειμένου να χτυπηθεί ουσιαστικά η διαφθορά στο δημόσιο τομέα. Εάν κάποιος συνεχίζει να έχει αμφιβολίες για τη σημασία του, θα ήθελα να σημειώσω ότι υπάρχουν δύο βασικοί λόγοι που το καθιστούν όχι μόνο σημαντικό, αλλά και απολύτως απαραίτητο για την αλλαγή κατεύθυνσης που επιδιώκει η χώρα μας την υπάρχουσα, την παρούσα χρονική στιγμή. Το ένα είναι η σύνθεση και ο αριθμός των μελών των Πειθαρχικών Συμβουλίων. Η συμμετοχή και η αριθμητική υπεροχή των δικαστικών λειτουργών στα συμβούλια θα μας εξασφαλίσει την αμερόληπτη εφαρμογή του νόμου. Διότι πολλοί λένε το εξής: Μα, ποιοι είναι αυτοί τελικά που θα αποφασίζουν;
Το δεύτερο είναι ότι η επιμήκυνση του χρόνου παραγραφής των αδικημάτων και η αυστηροποίηση των ποινών θα λειτουργήσει αποτρεπτικά, αποτελώντας το κατ’ εξοχήν εργαλείο πρόληψης φαινομένων διαφθοράς και παράνομης συναλλαγής στο δημόσιο τομέα.
Κάτι τελευταίο: Θα ήθελα να διαβεβαιώσω όλους ότι κανείς από όσους σήμερα θα υπερψηφίσουμε το παρόν νομοσχέδιο δεν το κάνει γιατί εχθρεύεται τους δημοσίους υπαλλήλους, όπως κάποιοι υποστηρίζουν. Αντιθέτως, στόχος μας είναι να προστατεύσουμε την αξιοπρέπεια όσων ευσυνείδητα κάνουν τη δουλειά τους, να αποκαταστήσουμε την εικόνα του δημοσίου υπαλλήλου στα μάτια της κοινωνίας, που τον στοχοποιεί καθημερινά για ό,τι πάει στραβά σε αυτήν τη χώρα.
Αυτοί που τάσσονται κατά της αυστηροποίησης του Πειθαρχικού Δικαίου είναι αυτοί που ουσιαστικά αφήνουν απροστάτευτους τους ευσυνείδητους δημοσίους υπαλλήλους, άγνωστο για ποιο σκοπό, αλλά και ανοχύρωτη ολόκληρη την κοινωνία απέναντι σε υπαλλήλους που καταπατούν απροκάλυπτα το Σύνταγμα, παραβαίνουν το καθήκον τους και τους νόμους και παρασιτούν τελικά σε βάρος της πολιτείας και των πολιτών, καταχρώμενοι της εξουσίας που τους δίνει η θέση τους.
Κυρίες και κύριοι συνάδελφοι, νομίζω ότι στο συγκεκριμένο ζήτημα δεν χωρούν ούτε λαϊκισμοί ούτε συγχωροχάρτια. Γι’ αυτό, καλώ όλους όχι μόνο να στηρίξουμε αυτό το νομοσχέδιο, αλλά και να φροντίσουμε για την απρόσκοπτη εφαρμογή του.
Σας ευχαριστώ.
(Χειροκροτήματα)","ΙΩΑΝΝΗΣ ΒΛΑΤΗΣ",62
"127904"," Κυρίες και κύριοι συνάδελφοι, επί της προηγουμένης ανακοινώσεως προς το Σώμα, διευκρινίζω ότι η Διαρκής Επιτροπή Οικονομικών Υποθέσεων κατέθεσε την έκθεσή της στην πρόταση νόμου Βουλευτών του Κομμουνιστικού Κόμματος Ελλάδος, αρμοδιότητος του Υπουργείου Οικονομικών, που αφορά την κατάργηση της λεγόμενης «ειδικής εισφοράς αλληλεγγύης», του λεγόμενου «τέλους επιτηδεύματος» και του λεγόμενου «εκτάκτου ειδικού τέλους ηλεκτροδοτούμενων δομημένων επιφανειών».
Ο Βουλευτής Α΄ Θεσσαλονίκης της Νέας Δημοκρατίας κ. Ιωάννης Ιωαννίδης έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127905"," Ευχαριστώ, κύριε Πρόεδρε.
Κυρίες και κύριοι Βουλευτές, είναι γεγονός ότι αποτελεί πάγια και γενική απαίτηση όλων των συναλλασσόμενων με το δημόσιο πολιτών η βελτίωση της ποιότητας των παρεχόμενων υπηρεσιών εκ μέρους του κράτους και των δημοσίων υπαλλήλων που το εκπροσωπούν. Σε αυτό συμβάλλει η θέσπιση κανόνων που αποτελούν το λεγόμενο Δημοσιοϋπαλληλικό Κώδικα, όπως επικράτησε να αποκαλείται, ο οποίος διέπει τη συμπεριφορά των δημοσίων υπαλλήλων, καθώς και τον πειθαρχικό έλεγχό τους, όπως άλλωστε συμβαίνει σε κάθε σύγχρονο κράτος.
Βασικές αρχές του Κώδικα αυτού θα πρέπει να είναι, πρώτον, γενικά η μείωση των παθογενειών που ταλαιπωρούν δεκαετίες το δημόσιο τομέα σε ό,τι τουλάχιστον αφορά την εμπλοκή των δημοσίων υπαλλήλων και ταυτόχρονα, η προστασία της προσωπικότητας και της εργασιακής υπόστασης όσων υπαλλήλων ελέγχονται πειθαρχικά.
Ο κύριος Υπουργός χαρακτήρισε το νομοσχέδιο ως ένα βασικό πυλώνα καταπολέμησης της διαφθοράς στη Δημόσια Διοίκηση. Δεν είναι, όμως, μόνο θέμα διαφθοράς δημοσίων υπαλλήλων. Σε όλους είναι γνωστό ότι πολλά προβλήματα που υπάρχουν στη λειτουργία του δημοσίου δεν οφείλονται μόνο στην παραβατική συμπεριφορά των δημοσίων λειτουργών, αλλά και στις συχνότατες παρεμβάσεις της πολιτικής εξουσίας, παρεμβάσεις που δεν προβλέπονται υπηρεσιακά.
Με τα άρθρα του παρόντος νομοσχεδίου επιχειρούνται τροποποιήσεις επιμέρους διατάξεων του υφιστάμενου ν. 3528/2007. Πάνω σ’ αυτές τις αλλαγές θα ήθελα να κάνω κάποιες παρατηρήσεις. Πρώτον, η υιοθέτηση ταχύτερης διαδικασίας για την έκδοση των αποφάσεων των Πειθαρχικών Συμβουλίων είναι κάτι που όλοι αποζητούσαν.
Δεύτερον, η διαφοροποίηση των Πειθαρχικών Συμβουλίων από τα υπηρεσιακά, όπως αναφέρεται στην αιτιολογική έκθεση, ήταν απαραίτητη προκειμένου να είναι απόλυτα διακριτά η λειτουργία και το αντικείμενό τους.
Τρίτον, η αυστηροποίηση των ποινών, ακόμα και η επιβολή διοικητικών προστίμων με βρίσκει εν πρώτοις σύμφωνο. Όμως, ο πραγματικά εξοντωτικός βαθμός αυστηροποίησης που προβλέπεται στα νέα άρθρα 4 και 5, με τα οποία η τέλεση κάθε πειθαρχικού παραπτώματος καθίσταται μοναδικός σπουδαίος λόγος για καταγγελία της σύμβασης πρέπει να μας προβληματίσει πολύ περισσότερο, διότι, σύμφωνα με όσα αναφέρθησαν στην επιτροπή, από το 2008 οι δεκαεπτά από τις τριάντα τρείς προσφυγές υπαλλήλων, ακόμη και στο Συμβούλιο της Επικρατείας, κατά αποφάσεων πειθαρχικών οργάνων, δηλαδή, η πλειοψηφία κατέληξαν σε αθώωσή τους.
Τέταρτον, η εξαίρεση πλέον των εκπροσώπων των υπαλλήλων από τη σύνθεση των πειθαρχικών συμβουλίων στο άρθρο 146Β ίσως επιτρέψει αυτά να λειτουργήσουν καλύτερα, αν και σε αρκετές περιπτώσεις δεν είναι αυτοί το εμπόδιο στη λήψη σωστών αποφάσεων, δεδομένου ότι αποτελούσαν τη μειοψηφία. Δεδομένου όμως ότι συχνά οι υπάλληλοι και οι εκπρόσωποί τους γνωρίζουν πολύ καλύτερα από τον καθένα τις ιδιαιτερότητες λειτουργίας τής κάθε υπηρεσίας, ίσως να ήταν πιο δίκαιο να προβλέπεται η συμμετοχή τους, για να εκθέσουν τις απόψεις τους, όμως χωρίς δικαίωμα ψήφου.
Πέμπτον, στο άρθρο 142 του τροποποιούμενου παλαιού νόμου δεν με βρίσκει σύμφωνο η διάταξη που προβλέπει ότι ο Γενικός Επιθεωρητής Δημόσιας Διοίκησης θα έχει δικαίωμα προσφυγής μόνο κατά των αποφάσεων τού Δευτεροβάθμιου Πειθαρχικού Συμβουλίου, που επιβάλλουν τις πειθαρχικές ποινές της προσωρινής παύσης και του υποβιβασμού με αίτημα την επιβολή της οριστικής παύσης.
Εκτίμησή μου είναι ότι ο θεσμός του γενικού επιθεωρητή έχει αποδειχθεί ιδιαίτερα επιτυχημένος και έχει συμβάλει ουσιαστικά στην αποκάλυψη πολλών περιπτώσεων διαφθοράς. Επομένως δεν θα πρέπει το δημόσιο χωρίς λόγο να αυτοπεριορίζεται, αλλά να επιτρέπει στο όργανο αυτό να ασκεί προσφυγή κατά οποιασδήποτε απόφασης Πειθαρχικού Συμβουλίου κρίνει ότι είναι προβληματική.
Έκτον, η επιμήκυνση του χρόνου παραγραφής στο άρθρο 112 αποτελεί ένα μέτρο που επιβαλλόταν να θεσπιστεί. Σε αρκετές περιπτώσεις βέβαια αυτή η επιμήκυνση είναι άνευ λόγου, όπως σε αυτές κατά τις οποίες το πειθαρχικό παράπτωμα αποτελεί και ποινικό αδίκημα και δεν δύναται να παραγραφεί, αν πρώτα δεν παραγραφεί το ποινικό μέρος.
Έβδομον, στα άρθρα 146Α και 146Β θετικό στοιχείο είναι και η συμμετοχή δικαστικών στα Πρωτοβάθμια Πειθαρχικά Συμβούλια. Όμως δεν μπορώ να αντιληφθώ ποια ανάγκη εξυπηρετεί η μη συμμετοχή τους στα αντίστοιχα Δευτεροβάθμια.
Δεν είναι δεοντολογικά ορθό αποφάσεις δικαστικών λειτουργών, που πιθανόν να κατέχουν και το βαθμό του εφέτη, να κρίνονται ή και να ακυρώνονται από μέλη του Νομικού Συμβουλίου του Κράτους. Αυτό ακούω ότι το ζήτησαν και άλλες πτέρυγες.
Όγδοον, τέλος για τις περιπτώσεις υπαλλήλων που εκλέγονται ως αιρετοί, θα έπρεπε ρητά να διευκρινιστεί ότι θα κρίνονται μόνο με βάση τυχόν πειθαρχικά παραπτώματα, που συνδέονται με την άσκηση υπηρεσιακών καθηκόντων μόνο και όχι κατά την άσκηση των αλλότριων καθηκόντων. Έτσι, θα αποφευχθεί σειρά επιπλοκών στην υπηρεσιακή διαδρομή των υπαλλήλων εκείνων που εκλέγονται ως αιρετοί.
Κύριοι συνάδελφοι, το παρόν σχέδιο νόμου γενικά κινείται προς τη σωστή κατεύθυνση. Όπως ανέφερα και παραπάνω στην ομιλία μου, περιέχει αρκετά βελτιωτικά στοιχεία, που αναπτύχθηκαν αναλυτικότερα από τον εισηγητή μας, τον κ. Παυλόπουλο, αλλά και από τους λοιπούς ομιλητές μας.
Λαμβάνοντας υπ’ όψιν και τις διαβεβαιώσεις που παρείχε στην αρμόδια επιτροπή ο κύριος Υπουργός, ότι θα ενσωματωθούν επιπλέον νομοτεχνικές βελτιώσεις και προτάσεις που έχουν υποβληθεί, είμαστε θετικοί στην πλειοψηφία των άρθρων και αναμένουμε την τελική μορφή των υπολοίπων για να τοποθετηθούμε.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΙΩΑΝΝΙΔΗΣ",169
"127906"," Ευχαριστούμε τον κ. Ιωαννίδη.
Καλούμε στο Βήμα τον κ. Κωνσταντίνο Μουσουρούλη, Βουλευτή Χίου της Νέας Δημοκρατίας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127907"," Ευχαριστώ, κύριε Πρόεδρε.
Όπως σε κάθε πρόβλημα, έτσι και στη Δημόσια Διοίκηση υπάρχουν δύο όψεις: στη μία βρίσκονται οι δημόσιοι υπάλληλοι που αντιμετωπίζουν το καθήκον τους με αυτοθυσία, με φιλοτιμία, με ευσυνειδησία. Στην άλλη όψη, είναι εκείνοι που αντιμετωπίζουν το καθήκον τους, με αλαζονεία, με αδιαφορία ή ευθυνοφοβία. Αν συμφωνήσουμε ότι σχεδόν κάθε επαφή του πολίτη με το δημόσιο αποτελεί γι’ αυτόν και μία ήττα, τότε είναι βέβαιο ότι κερδίζει η δεύτερη όψη. Φταίει βεβαίως και το σύστημα που έχει δημιουργηθεί, το οποίο υπηρετούν μέσα από απαρχαιωμένες δομές, διαδικασίες και κανόνες.
Θέλω, επίσης, να βάλω στη συζήτηση, κύριε Υπουργέ, την ευρωπαϊκή διάσταση. Πριν από λίγες ημέρες, το Ευρωπαϊκό Συμβούλιο υιοθέτησε πέντε προτεραιότητες, όπως ακριβώς, προτάθηκαν από την Ευρωπαϊκή Επιτροπή, στο πλαίσιο της ετήσιας επισκόπησης ανάπτυξης στην Ευρώπη. Μία από τις πέντε προτεραιότητες για την έξοδο από την κρίση, είναι και ο εκσυγχρονισμός της Δημόσιας Διοίκησης. Δεν θα σταθώ στην υποχρέωση μας να μετουσιώσουμε σε πράξη τον εκσυγχρονισμό αυτό. 
Έχω την αίσθηση ότι όλες οι ρυθμίσεις που κατά καιρούς γίνονται –πριν από τρεις μήνες είχαμε το βαθμολόγιο, τώρα το θέμα των πειθαρχικών διώξεων των δημοσίων υπαλλήλων κ.τ.λ.- προσπαθούν να «τυλίξουν» τη χρεοκοπία της Δημόσιας Διοίκησης –γιατί περί αυτού πρόκειται- με ένα νομοθετικό μανδύα που να αποπνέει εκσυγχρονιστικό άρωμα. Απουσιάζουν, όμως, στοιχειώδη πράγματα.
Πέρα από τη νομοθετική πλευρά, εγώ δεν έχω καμμία αντίρρηση για την αναγκαιότητα των ρυθμίσεων, στο δημόσιο τομέα, υπάρχει το θέμα της εμπέδωσης μιας νοοτροπίας ατιμωρησίας. Από τη μία πλευρά, το σφάλμα, το λάθος του υπαλλήλου περνά απαρατήρητο και από την άλλη, αν αποκαλυφθεί ο υπάλληλος αισθάνεται ότι θα έχει κομματική ή συνδικαλιστική κάλυψη.
Με αυτήν την αφορμή, καταθέτω μία συγκεκριμένη πρόταση. Να σκεφθούμε σοβαρά την κατάργηση του κομματικού συνδικαλισμού στη Δημόσια Διοίκηση. Υπάρχει μοντέλο. Το μοντέλο της Ευρωπαϊκής Επιτροπής. Η ενιαία λίστα. Ο κάθε υπάλληλος που θέλει να εκλεγεί στο ενιαίο συλλογικό συνδικαλιστικό όργανο εντάσσεται σε ενιαία λίστα, διατηρώντας τις κομματικές του «αποσκευές» ή  τις πεποιθήσεις του. Νομίζω ότι μια τέτοια πρόταση θα αποτελέσει σημαντικό βήμα, για να απεμπλέξουμε τη Δημόσια Διοίκηση από το φαύλο κύκλο της κομματικοποίησης.
Είναι γνωστό ότι ο πολίτης κάνει ό,τι δεν του απαγορεύεται. Είναι επίσης γνωστό ότι ο δημόσιος υπάλληλος κάνει μόνον ό,τι του επιτρέπεται. Ανάμεσα σε αυτές τις δύο μυλόπετρες αντιλήψεων, αλέθεται η σημερινή ελληνική κοινωνία. Και αυτό έχει βεβαίως να κάνει, με το πλέγμα των συναρμοδιοτήτων, και κυρίως, με τη διάχυση της ευθύνης σε όλα τα επίπεδα της διοίκησης.
Και θα ήθελα εδώ να σας ρωτήσω: όταν μία συγκεκριμένη αρμοδιότητα, διαχέεται σε πάρα πολλούς υπαλλήλους και σε πάρα πολλές υπηρεσίες, ποιον να τιμωρήσεις; Και δεν αναφέρομαι στο «πώς».
Θα σας δώσω ένα χαρακτηριστικό παράδειγμα που είχα ζήσει στο Υπουργείο Οικονομίας, όταν υπηρετούσα ως γενικός γραμματέας με μία διεύθυνση, η οποία είχε συναρμοδιότητα για τη νηολόγηση των πλοίων, με το Υπουργείο Οικονομικών και το Υπουργείο Εμπορικής Ναυτιλίας, που ήταν και το επισπεύδον Υπουργείο. Έχω κρατήσει -έψαχνα σήμερα να το βρω- ένα σχέδιο υπουργικής απόφασης, το οποίο, στην τελευταία του σελίδα, πριν την υπογραφή του Υπουργού, έφερε πάνω από πενήντα σφραγίδες από διάφορες υπηρεσίες. Θυμάμαι δε, ότι δίπλα στη μονογραφή υπαλλήλου υπήρχε η ένδειξη «με την επιφύλαξη του σημειώματος τάδε», σε σφραγίδα. 
Η όλη διαδικασία συλλογής υπογραφών ήταν τυπική και διαρκούσε πάρα πολύ καιρό. Κάποια στιγμή, έφτασε στο γραφείο μου ένα σχέδιο υπουργικής απόφασης σχετικά με το πλοίο που είχε ήδη ναυαγήσει στη Σαντορίνη. Δεν θυμάμαι αυτήν τη στιγμή το όνομα του πλοίου. Το έγγραφο έφτασε στο γραφείο μου ενάμιση περίπου μήνα μετά το ναυάγιο. Το πλοίο ήταν στο βυθό της θάλασσας και η διοίκηση συνέχισε να μαζεύει υπογραφές.
Η μεταρρύθμιση της διοίκησης είναι συνάρτηση πολλών παραμέτρων. Με δυο λόγια, κύριοι Υπουργοί, το «καινούργιο κρασί θέλει και καινούργιους ασκούς». Ποιοι, όμως, είναι αυτοί; Είναι οι δομές, η απλούστευση των διαδικασιών και των νόμων, ο εξορθολογισμός των συναρμοδιοτήτων, η διαμόρφωση καθηκοντολογίου για κάθε θέση πέρα από το κίνητρο ή τις ποινές.
Και επειδή μιλάμε για τα πειθαρχικά παραπτώματα, έχω εδώ ένα πάρα πολύ ενδιαφέρον κείμενο του γραφείου του Επιτρόπου νομοθεσίας της Κυπριακής Δημοκρατίας με τίτλο: «Οι περί δημόσιας υπηρεσίας νόμοι του 1990-2006». Πρόκειται για ένα ενοποιημένο κείμενο. Σας διαβάζω τι αναφέρει σχετικά με τις κατά σειρά πειθαρχικές ποινές -και νομίζω ότι έχει σημασία να τις προσέξετε: «επίπληξη, αυστηρή επίπληξη, πειθαρχική μετάθεση, διακοπή ετήσιας προσαύξησης, αναβολή ετήσιας προσαύξησης, χρηματική ποινή που δεν υπερβαίνει τις απολαβές τριών μηνών, υποβιβασμός στη μισθολογική κλίμακα, υποβιβασμός σε κατώτερη θέση, αναγκαστική αφυπηρέτηση και απόλυση. Αυτές είναι οι ξεκάθαρες ποινές. Και αυτές οι ποινές, συσχετίζονται με συγκεκριμένα παραπτώματα, που είναι πολύ εύκολο να τα καταλογίσεις επειδή στην Κυπριακή Δημοκρατία υπάρχει σαφέστατη περιγραφή καθηκόντων και αρμοδιοτήτων.
Αξίζει τον κόπο επίσης να ρίξετε μία ματιά και σ’ αυτό εδώ το κείμενο με τίτλους: «Κυπριακή Δημόσια Διοίκηση, καινοτόμες και άλλες εκσυγχρονιστικές πρακτικές». Μπορείτε να το αναζητήσετε στο διαδίκτυο. Υπάρχει αυτό εδώ το τυποποιημένο οργανόγραμμα για κάθε Υπουργείο. Το πιο ενδιαφέρον στοιχείο είναι, ότι την πολιτική διοίκηση του ανθρωπίνου δυναμικού, την ασκεί ένα ανεξάρτητο συλλογικό όργανο, η Επιτροπή Δημόσιας Υπηρεσίας. Η Επιτροπή αυτή έχει αρμοδιότητα για το διορισμό, την προαγωγή, τη μετάθεση, την απόσπαση, την αφυπηρέτηση και την άσκηση πειθαρχικού ελέγχου στους δημοσίους υπαλλήλους, περιλαμβανομένου και του καταλογισμού αυτών των ποινών.
Υπάρχει λοιπόν μία ανεξάρτητη επιτροπή –και έχει σημασία να δούμε ποιοι συμμετέχουν, μετέχουν και δικαστικοί- η οποία ασκεί όλο αυτό το πλέγμα αρμοδιοτήτων. Δηλαδή, ο καταλογισμός μιας ποινής δεν γίνεται από ένα συμβούλιο, το οποίο άλλοτε είναι πειθαρχικό και άλλοτε υπηρεσιακό, όπως εδώ.
Υπάρχει ο κίνδυνος κατάχρησης των ρυθμίσεων του παρόντος νομοσχέδιου λόγω ταυτοπροσωπίας. Ο Υπουργός έχει τη δυνατότητα να είναι και πειθαρχικός και διοικητικός προϊστάμενος, να μετακινεί δημοσίους υπαλλήλους, να αξιολογεί την επίδοσή τους, να επηρεάζει τη βαθμολογική τους εξέλιξη. Δεν ξέρω αν η συμμετοχή δικαστικών στο συμβούλιο μπορεί να αντιμετωπίσει το πρόβλημα στο σύνολό του.
Κυρίες και κύριοι συνάδελφοι, για την παράβαση του υπαλληλικού καθήκοντος και την για πρώτη φορά, απαρίθμηση των πειθαρχικών παραπτωμάτων, όπως αναφέρει η αιτιολογική έκθεση, επανέρχομαι σ’ αυτό που είπα και πριν: όταν δεν υπάρχει σαφής περιγραφή της θέσης και της αρμοδιότητας, πώς και ποιος μπορεί να κρίνει την παράβαση;
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"127908"," Στο σημείο αυτό το λόγο έχει ο Υπουργός Επικρατείας, ο κ. Γεώργιος Σταυρόπουλος.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127909"," Κύριε Πρόεδρε, κύριοι Βουλευτές, αρχικά καταθέτουμε νομοθετικές βελτιώσεις και τροποποιήσεις στο σχέδιο νόμου. 
Στο άρθρο δεύτερο γίνεται η εξής τροποποίηση: Στο άρθρο 146Α, παράγραφος 2, εδάφιο πρώτο, μετά το στίγμα «,» προστίθενται οι λέξεις «καθένα από τα οποία».
Στο άρθρο πέμπτο, παράγραφος 4, εδάφιο τελευταίο, μετά τη λέξη «Βορείου» διαγράφεται η λέξη «Αιγαίου» κ.λπ..","ΓΕΩΡΓΙΟΣ ΣΤΑΥΡΟΠΟΥΛΟΣ",483
"127910"," Κύριε Υπουργέ, παρακαλώ να κατατεθούν αυτά και να διανεμηθούν.
(Στο σημείο αυτό ο Υπουργός κ. Γεώργιος Σταυρόπουλος καταθέτει για τα Πρακτικά τις προαναφερθείσες νομοθετικές βελτιώσεις και τροποποιήσεις, οι οποίες έχουν ως εξής:
(Να φωτογραφηθεί η σελ. 112)","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127911"," Κύριοι Βουλευτές, το νομοσχέδιο αυτό είναι το αποτέλεσμα της μελέτης μιας νομοπαρασκευαστικής επιτροπής, η οποία λειτούργησε υπό την προεδρία μου στο παρελθόν, αλλά κυρίως είναι το απαύγασμα της εμπειρίας μιας ζωής στο Συμβούλιο της Επικρατείας –επιτρέψτε μου τον προσωπικό τόνο- και εμπειρίας μιας ζωής, επίσης, δέκα ετών –θα έλεγε κανείς- ως Πρόεδρος του Γ΄ Τμήματος του Συμβουλίου της Επικρατείας, το οποίο ασχολείται με θέματα Πειθαρχικού Δικαίου. Αυτήν την εμπειρία προσπαθήσαμε να χρησιμοποιήσουμε, να αποτυπώσουμε στο νέο Πειθαρχικό Δίκαιο που προτείνουμε. 
Θα προσπαθήσω να απαντήσω στις παρατηρήσεις που έγιναν από τους κύριους Βουλευτές. 
Σε σχέση με την παρατήρηση περί της κατ’ έτος κρίσεως της αργίας. Η αργία, βέβαια, όπως είναι γνωστό, δεν είναι πειθαρχική ποινή. Είναι ένα διοικητικό μέτρο. Απλώς συνέρχεται το συμβούλιο κάθε χρόνο, προκειμένου να κρίνει, εάν πρέπει να παρατείνει ή όχι τη θέση του υπαλλήλου σε αργία, εν όψει του ότι υπάρχει μία πειθαρχική εξέλιξη. Γι’ αυτό και γίνεται κάθε χρόνο αυτός ο έλεγχος, προκειμένου να δει αν συντρέχουν οι προϋποθέσεις εκείνες οι οποίες θα επέβαλαν την παράταση της θέσεως σε αργία, εν όψει του ότι πάντα υπάρχει εκκρεμής μία άλλη διαδικασία η οποία προχωρεί. Αυτή η παράταση και η νέα κρίση κάθε έτος είναι χρήσιμη, είναι προς την τάση της αυστηροποίησης.
Προστατεύει, όμως και τον υπάλληλο κατ’ εξοχήν, διότι του δίνει τη δυνατότητα να κριθεί κάθε τόσο από ένα συμβούλιο -προφανώς και από άλλα συμβούλια- για να κριθεί αν πρέπει να παραμένει στην κατάσταση της αργίας ή όχι. Ο λόγος για τον οποίο γίνεται αυτό συναρτάται και με την επιτάχυνση των λοιπών πειθαρχικών διαδικασιών. 
Τελικώς, δεν έχει τόσο μεγάλη σημασία, διότι από τη στιγμή που τα πειθαρχικά συμβούλια τελειώνουν γρήγορα τη δουλειά τους, από τη στιγμή που θα τελειώνουν το έργο τους σε τόσο σύντομο χρονικό διάστημα όσο λέμε, από τη στιγμή που προτείνουμε πειθαρχικές διώξεις κατά των μελών των συμβουλίων που καθυστερούν να κάνουν τη δουλειά τους, δεν έχει νόημα πια η όποια παρατήρηση στο σημείο αυτό. Δεν θα λειτουργήσει καν. Θέλω να καθησυχάσω, δηλαδή, τις ανησυχίες εκείνων που θεωρούν ότι υπάρχει πρόβλημα εν προκειμένω.
Όσον αφορά το θέμα του ορισμού του πειθαρχικού παραπτώματος, είπα και χθες ότι η άποψή μου είναι ότι οι ορισμοί καλό είναι να αποφεύγονται. Είναι πολύ χρήσιμοι στα εγχειρίδια των πανεπιστημιακών καθηγητών, αλλά στους νόμους, κατά την προσωπική μου άποψη τουλάχιστον, πρέπει να αποφεύγονται, γιατί –όχι τίποτα άλλο- μπορεί να αποτελέσουν την αιτία παραλείψεων ή και λαθών. 
Όσον αφορά την ενδεικτική απαρίθμηση, νομίζω ότι είναι πολύ μεγάλη πρόοδος το γεγονός ότι δεν είναι ενδεικτική η απαρίθμηση. Προστατεύεται ο υπάλληλος, ξέρει τι πρέπει να αποφεύγει, ξέρει τι πρέπει να κάνει. Πριν, με την ενδεικτική –απαρίθμηση- ήταν στο έλεος του εκάστοτε προϊσταμένου, στο έλεος του εκάστοτε Υπουργού. Είναι μία πολύ μεγάλη πρόοδος αυτό το οποίο συμβαίνει τώρα. 
Στο σημείο αυτό θα ήθελα να επισημάνω, επίσης, ότι όσον αφορά τις επιφυλάξεις για την αναξιοπρεπή συμπεριφορά, πράγματι υπάρχει ένα παράπτωμα το οποίο τιμωρείται και αφορά την αναξιοπρεπή συμπεριφορά εκτός υπηρεσίας. Στο Πειθαρχικό Δίκαιο δεν μπορεί κανείς να προσδιορίσει εκ των προτέρων πλήρως και αναλυτικότατα τις παραβατικές συμπεριφορές. Αυτό είναι αδύνατο να γίνει. Γι’ αυτό θα δείτε καμμιά φορά γενικές διατάξεις, οι οποίες ίσως προκαλούν ερωτηματικά, στην πράξη, όμως, λειτουργούν πολύ θετικά. 
Πρέπει να σας πω από την πείρα μου στο Συμβούλιο της Επικρατείας –και επιτρέψτε μου την προσωπική αναφορά, δεν μου αρέσει, αλλά θέλω να μεταφέρω την πείρα μου τόσων ετών, όπου ακριβώς δικάζαμε τέτοιες πειθαρχικές υποθέσεις- ότι αυτές οι διατάξεις για την ανάρμοστη συμπεριφορά είναι πάρα πολύ χρήσιμες. Δηλαδή, πάρα πολλές φορές δεν μπορούσε κανείς τους υπαλλήλους που έχουν κάνει πράγματι έντονες παραβάσεις, οι οποίες δεν υπάγονται σε ποινικές ρυθμίσεις και διατάξεις, να τους υπαγάγει σε αυτές τις διατάξεις. Επιτέλους –σκέφτεται κανείς- δεν πρέπει να τιμωρείται κάποτε και το ανήθικο εκτός από το παράνομο; Εδώ είναι –αν θέλετε- ένα άνοιγμα προς το να τιμωρείται και το μη ηθικό με τη συμπεριφορά αυτή την επίμεμπτη, όχι δηλαδή μόνο το στενά παράνομο-ποινικά κολάσιμο, αλλά και κάτι άλλο. Ίσως είναι πολύ χρήσιμο. 
Εν πάση περιπτώσει, όλα αυτά μην ξεχνάμε ότι θα τα κρίνουν τα αρμόδια συμβούλια. Τα αρμόδια συμβούλια πλέον, νομίζω ότι με τη σύνθεσή τους έχουν όλα τα εχέγγυα της αμεροληψίας με δικαστικούς λειτουργούς, με μέλη του Νομικού Συμβουλίου του Κράτους, με το Δευτεροβάθμιο Συμβούλιο, το οποίο έχει μία σύνθεση –και αυτό κατά πλειοψηφία- από μέλη του Νομικού Συμβουλίου του Κράτους. Έχω την εντύπωση ότι δεν πρέπει να είμαστε τόσο επιφυλακτικοί για το τι θα συμβεί στο μέλλον. 
Προχωρώ σε άλλη παρατήρηση. Όσον αφορά το θέμα τού για ποιο λόγο η διάταξη για τη χάριν δεν έχει επιρροή και στην πειθαρχική τιμωρία. Δεν πρέπει να έχει επιρροή ακριβώς για το λόγο ότι η χάρις αφορά ποινικό αδίκημα, αφορά πάντα ένα ποινικό παράπτωμα για το οποίο δίνεται χάρις από τον Πρόεδρο της Δημοκρατίας. Η πειθαρχική δίκη είναι διαφορετική από την ποινική. Και το λέει σαφώς και ο νόμος. Άλλη είναι η ποινική δίκη, άλλη η πειθαρχική δίκη. Ο Πρόεδρος της Δημοκρατίας όταν δίνει τη χάρι, τη δίνει για τα ποινικά αδικήματα. Άλλη είναι η μορφή των πειθαρχικών παραπτωμάτων. Δεν μπορεί να έχει ανάμειξη ο Πρόεδρος της Δημοκρατίας και σε αυτά τα θέματα. Νομίζω ότι αυτό το πράγμα είναι σαφές, είναι ένας σαφής εννοιολογικός διαχωρισμός. Δεν νομίζω ότι μπορούμε να πούμε κάτι περισσότερο πάνω σε αυτό. 
Είπα και χθες σχετικά με τη δημόσια συνεδρίαση. Είναι δείγμα δημοκρατίας. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, θα ήθελα λίγο χρόνο ακόμα, για να μπορέσω να ολοκληρώσω.","ΓΕΩΡΓΙΟΣ ΣΤΑΥΡΟΠΟΥΛΟΣ",483
"127912"," Κύριε Υπουργέ, έχετε χρόνο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127913"," Όσον αφορά τη δημόσια συνεδρίαση, η δημόσια συνεδρίαση πάντα, σε όλα τα συλλογικά όργανα αποτελεί ένα στοιχείο δημοσιότητας –το λέει η λέξη- αμεροληψίας, διαφάνειας. Είναι δυνατόν να μη θέλουμε τη δημόσια συνεδρίαση; Η δημόσια συνεδρίαση δείχνει ακριβώς ότι δεν έχει να κρύψει τίποτα κανείς. Νομίζω ότι μόνο θετικά στοιχεία μπορεί να συνάγει κανείς από αυτήν την επιλογή. 
Επιπλέον, επηρεαστήκαμε πολύ και από το γεγονός ότι με αρκετές αποφάσεις το Δικαστήριο Ανθρωπίνων Δικαιωμάτων του Στρασβούργου –το είπα και την προηγούμενη φορά- θεωρεί ότι σε περιπτώσεις όπου έχουμε να κάνουμε με πειθαρχικές υποθέσεις, επιβάλλεται από τη Σύμβαση της Ρώμης για τα ανθρώπινα δικαιώματα, η διαφάνεια, η δημοσιότητα. Είναι κάτι καλό.
Όσον αφορά τον Γενικό Επιθεωρητή, ο Γενικός Επιθεωρητής –είπα και χθες- είναι ένας θεσμός εξαιρετικά χρήσιμος. Έχει προσφέρει πάρα πολλά ο θεσμός αυτός. Όμως από τη στιγμή που δημιουργούμε ένα νέο σύστημα πειθαρχικού δικαίου με αμερόληπτα συμβούλια πρώτου και δεύτερου βαθμού, ο θεσμός αυτός δεν χρειάζεται να αναμειγνύεται τόσο, στη φάση τού να ασκεί ενστάσεις ή να ασκεί προσφυγές ή να ασκεί ένδικα μέσα. Πλέον πρέπει να στραφεί στο να ψάχνει, στο να ερευνά. Αυτός είναι ο κύριος ρόλος του. Αυτός είναι ο βασικός του ρόλος. 
Όσον αφορά τις αρμοδιότητές του, παραμένουν. Μπορεί να ασκήσει πειθαρχική δίωξη ο Γενικός Επιθεωρητής κατά παντός δημοσίου υπαλλήλου. Για τις περιπτώσεις αυτές που ασκεί, μπορεί να ασκήσει όλα τα ένδικα βοηθήματα, όλα τα ένδικα μέσα, όλες τις ενστάσεις μέχρι το τέλος. Επιπλέον, μπορεί, φυσικά, να προσφεύγει στο Συμβούλιο Επικρατείας, αν θεωρεί ότι μία απόφαση του Δευτεροβάθμιου Πειθαρχικού Συμβουλίου είναι εξαιρετικά επιεικής. Άρα το οπλοστάσιο είναι επαρκές για τον Γενικό Επιθεωρητή.  
Τώρα ελέχθη ότι το καλύτερο είναι ο εχθρός του καλού. Πράγματι, θα ήταν καλό να υπήρχε η δυνατότητα να υπάρχει ένας κώδικας υπαλλήλων ΟΤΑ. Βεβαίως πρέπει να γίνει ένας τέτοιος κώδικας υπαλλήλων ΟΤΑ. Δεν μπορεί, όμως, να γίνει τώρα. Υποθέτω ότι η παρούσα Κυβέρνηση, η μελλοντική θα το φτιάξει στο μέλλον. Νομίζω ότι είναι κάτι το οποίο είναι στις προθέσεις των Υπουργών. 
Επίσης νομίζω –το είπα και χθες- θα πρέπει να αλλάξουν και οι διατάξεις –προσωπική γνώμη εκφράζω εδώ- για το πειθαρχικό δίκαιο των γιατρών του ΕΣΥ. Και εκεί θα μπορούσε να υπάρξει μία τροποποίηση όσον αφορά το όργανο ή τα όργανα που πρέπει να υπάρξουν. Θυμίζω, όμως, ότι και εκεί και για τα πειθαρχικά των γιατρών του ΕΣΥ προεδρεύει μέλος του Νομικού Συμβουλίου του Κράτους και εκεί μετέχουν μέλη του Νομικού Συμβουλίου του Κράτους. Άρα και εκεί υπάρχει μία εξασφάλιση. 
Ελέχθη μήπως υπάρχουν πειθαρχικά συμβούλια, τα οποία σε άλλους τομείς δεν προεδρεύονται από δικαστικούς λειτουργούς. Από ό,τι ξέρω δεν υπάρχουν συμβούλια που δεν προεδρεύονται από δικαστικούς λειτουργούς ή από μέλη του Νομικού Συμβουλίου του Κράτους. 
Και στο Υπουργείο Εξωτερικών, το Πειθαρχικό Συμβούλιο προεδρεύεται από Σύμβουλο της Επικρατείας, όπως και στο Πειθαρχικό Συμβούλιο των Γιατρών του ΕΣΥ, όπως είπα. Άρα υπάρχει μία εξασφάλιση ότι υπάρχει εγγύηση πως είτε οι δικαστικοί λειτουργοί είτε τα μέλη του Νομικού Συμβουλίου του Κράτους, προεδρεύουν σε κάθε περίπτωση των Πρωτοβάθμιων Συμβουλίων.
Να σας πω γιατί δεν το έχουμε στο Δευτεροβάθμιο Συμβούλιο; Θα ήταν σκόπιμο, ίσως, να υπήρχε και εκεί. Δυστυχώς, όμως, είναι δύσκολο να απασχολήσεις ανώτατους δικαστές είτε Συμβούλους Επικρατείας είτε Αεροπαγίτες, σε τέτοια πειθαρχικά καθήκοντα, όταν είναι γνωστό ότι τα δικαστήρια κατακλύζονται από χιλιάδες υποθέσεις και αδυνατούν τα ίδια να βγάλουν πέρα το έργο τους. Δεν νομίζω ότι τώρα, στη φάση αυτή τουλάχιστον, είναι σκόπιμο να προχωρήσει κανείς σ’ αυτό. Ίσως στο μέλλον θα ήταν σκόπιμο. Όταν θα μειωθεί ο φόρτος της εργασίας στα ανώτατα δικαστήρια, ίσως θα ήταν σκόπιμο τότε να υπάρχουν και εκεί ανώτατοι δικαστές.
Επισημαίνω και κάτι ακόμα. Κατά το Σύνταγμα, δεν μπορεί κανείς να επιβάλει εκεί αποκλειστική απασχόληση δικαστικού λειτουργού. Δεν μπορεί, δηλαδή, ο δικαστικός λειτουργός αποκλειστικά να απασχολείται σε πειθαρχικά συμβούλια. Αυτό θα ήταν αντισυνταγματικό. Σήμερα, τουλάχιστον, ξέρουμε ότι στα Δευτεροβάθμια Πειθαρχικά Συμβούλια της Διοίκησης, όπου προεδρεύει Αντιπρόεδρος του Νομικού Συμβουλίου του Κράτους, αυτό το μέλος του Νομικού Συμβουλίου του Κράτους έχει πλήρη απασχόληση, κάτι που σημαίνει ότι κάνει καλύτερα τη δουλειά του, αποδίδει καλύτερη υπηρεσία και συνεπώς οι αποφάσεις βγαίνουν με έναν ταχύτερο ρυθμό.
Απ’ όσα ελέχθησαν προηγουμένως, συγκρατώ το ερώτημα, γιατί στο Συμβούλιο της Επικρατείας συχνά, σ’ ένα μεγάλο ποσοστό, «αθωώνονται» -εντός εισαγωγικών- όσοι παραπέμπονται. Η λέξη «αθωώνονται» μπαίνει εντός εισαγωγικών, γιατί δεν αθωώνονται. Ακυρώνονται, βέβαια, πολλές φορές αποφάσεις Συμβουλίων της Διοίκησης, για λόγους καθαρά τυπικούς τις περισσότερες φορές. Δηλαδή, δεν πρέπει να εκλαμβάνετε αυτές τις ακυρώσεις των αποφάσεων ως αθωώσεις των εγκαλουμένων. Τι γίνεται πολλές φορές; Κάποιος διαδικαστικός τύπος δεν έχει τηρηθεί και για κάποιο λόγο μία πειθαρχική απόφαση ακυρώνεται και αναπέμπεται στο αρμόδιο όργανο, για να επιληφθεί και πάλι, προκειμένου ενδεχομένως, να επιβάλει την ίδια ποινή. 
Επομένως δεν πρόκειται περί αθωώσεως. Αυτό είναι σαφές. Και αν δει κανείς τα στατιστικά στοιχεία, θα καταλάβει ότι αυτό το οποίο λέμε είναι αληθές.
Θα ήθελα να πω και κάτι τελευταίο. Τα διοικητικά όργανα, δηλαδή τα πειθαρχικά συμβούλια Α΄ και Β΄ Βαθμού, οπωσδήποτε δεν είναι δικαστήρια. Είναι πειθαρχικά όργανα. Είναι διοικητικά όργανα. Έχουν μία ειδική αρμοδιότητα. Πιστεύω ότι το γεγονός ότι μετέχει δικαστικός λειτουργός στο πρωτοβάθμιο και δεν μετέχει στο δευτεροβάθμιο δεν δημιουργεί κανένα συνταγματικό πρόβλημα, από τη στιγμή που το έργο είναι καθαρά διοικητικό. Ο δικαστικός λειτουργός δεν ασκεί δικαστικά καθήκοντα, μετέχοντας στο πρωτοβάθμιο συμβούλιο και εν πάση περιπτώσει όλη αυτή η διαδικασία υπόκειται –ας μην το ξεχνάμε- στον έλεγχο των δικαστηρίων είτε του Συμβουλίου της Επικρατείας είτε των άλλων διοικητικών δικαστηρίων.
Κύριοι Βουλευτές, σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΓΕΩΡΓΙΟΣ ΣΤΑΥΡΟΠΟΥΛΟΣ",483
"127914"," Ευχαριστούμε.
Ο Κοινοβουλευτικός Εκπρόσωπος της Νέας Δημοκρατίας, κ. Δένδιας έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127915"," Κύριε Πρόεδρε, για το τυπικόν, κατ’ αρχάς νομίζω ότι έχουμε φθάσει σε ένα σημείο περίπου συνεννόησης γι’ αυτές τις διατάξεις. Βεβαίως, εμείς είχαμε κατ’ αρχάς την επιφύλαξη για τη μη συμμετοχή δικαστικών στο Δευτεροβάθμιο Πειθαρχικό, αλλά εν πάση περιπτώσει ο Υπουργός έδωσε τις εξηγήσεις που έκρινε. Αντιλαμβανόμαστε τα πρακτικά προβλήματα. Αντιληφθήκαμε και την απάντησή του για την πρόταση του κ. Παυλόπουλου για τους συνταξιούχους δικαστικούς λειτουργούς. Ας δούμε πώς θα λειτουργήσει. Υπάρχει η δυνατότης, αν δούμε ότι το πράγμα δεν εξελίσσεται καλά από την εφαρμογή του, να το βελτιώσουμε στο μέλλον.
Επίσης υπήρξε μία συνεννόηση για την τροπολογία, στην οποία υπήρξαμε κατ’ αρχάς ευθέως αντίθετοι. Νομίζω ότι οι εξηγήσεις που δόθηκαν και οι διορθώσεις τις οποίες θα κάνει ο Υπουργός και ο Υφυπουργός κ. Ρόβλιας, θα συναντήσουν και τη δική μας αποδοχή.
Διατηρήσαμε επίσης μία επιφύλαξη στο θέμα της διαδικασίας στην οποία δεν είχε την πρωτοβουλία ο Γενικός Διευθυντής Δημόσιας Διοίκησης. Η γενική άποψη της Νέας Δημοκρατίας ήταν και παραμένει ότι ο Γενικός Επιθεωρητής οφείλει να έχει την κατά το δυνατόν μεγαλύτερη ανάμειξη σ’ όλες αυτές τις διαδικασίες, αλλά και εδώ μπορούμε να δοκιμάσουμε αυτό το σχήμα και να δούμε πώς λειτουργεί στην πράξη και αναλόγως να κάνουμε διορθώσεις. Ούτως ή άλλως, ο ευρύτερος και ο στενός δημόσιος τομέας είναι κύριο σημείο, στο οποίο θα απαιτηθούν ριζικές μεταβολές στο άμεσο μέλλον. 
Νομίζω ότι η συγκεκριμένη αυστηροποίηση του καθεστώτος, όπως εισάγεται από την Κυβέρνηση και όπως βρίσκει κατ’ ουσίαν και τη δική μας αποδοχή, είναι προς την ορθή κατεύθυνση. Ελπίζω ότι θα μπορέσει να βοηθήσει στην αντιμετώπιση των προβλημάτων των καιρών που ζούμε και να εξυπηρετήσει τελικά τον Έλληνα πολίτη στο επίπεδο τού να έχει τις υπηρεσίες μίας καλύτερης, μίας σοβαρότερης και πιο έντιμης Δημόσιας Διοίκησης.","ΝΙΚΟΛΑΟΣ ΔΕΝΔΙΑΣ",122
"127916"," Ο Κοινοβουλευτικός Εκπρόσωπος του ΠΑΣΟΚ, κ. Εμμανουήλ Μπεντενιώτης έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127917"," Ευχαριστώ, κύριε Πρόεδρε.
Μόνο μία επισήμανση θα ήθελα να κάνω, κύριε Πρόεδρε. Πρέπει να δεχθούμε ότι το νομοσχέδιο που ψηφίζεται είναι μία βαθιά μεταρρύθμιση. Είναι μία δικαίωση ενός έργου ζωής, θα έλεγα, για τον κύριο Υπουργό και μία έκφραση του περί δικαίου αισθήματος της κοινωνίας, που ειδικότερα αυτές τις στιγμές, αναμένει αυτήν την αυστηροποίηση των διατάξεων, όπως και την ηθική στην πολιτική και τη διαφάνεια στη διακυβέρνηση.
Πιστεύουμε ότι μ’ αυτό το βήμα μετουσιώνεται εκείνο που η κοινωνία έχει ως απαίτηση, δηλαδή μία ευνομούμενη κοινωνία και ένα κράτος δικαίου.
Σας ευχαριστώ.","ΜΑΝΩΛΗΣ ΜΠΕΝΤΕΝΙΩΤΗΣ",346
"127918"," Κι εγώ σας ευχαριστώ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127919"," Κύριε Πρόεδρε, θα μπορούσα να έχω το λόγο;","ΚΩΝΣΤΑΝΤΙΝΟΣ ΡΟΒΛΙΑΣ",444
"127920"," Κύριε Υπουργέ, θέλετε να μιλήσουμε και εμείς και να απαντήσετε συνολικά;","ΣΠΥΡΙΔΩΝ ΧΑΛΒΑΤΖΗΣ",534
"127921"," Δεν έχω αντίρρηση, αν είναι θέμα διαδικαστικό. Απλώς, μου είπαν ότι πρέπει να μιλήσω τώρα","ΚΩΝΣΤΑΝΤΙΝΟΣ ΡΟΒΛΙΑΣ",444
"127922"," Το πότε θα μιλήσετε, αυτό το επιλέγετε. Όμως, αν ο κ. Χαλβατζής επείγεται, επίσης θα παρακαλούσα να διευκολυνθεί.
Κύριε Χαλβατζή, θέλετε να μιλήσετε τώρα;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127923"," Δεν έχω πρόβλημα, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"127924"," Μόνο μία βελτίωση θα ήθελα να δώσω. Αν υπάρχει διαδικαστικό πρόβλημα, εγώ περιμένω.","ΚΩΝΣΤΑΝΤΙΝΟΣ ΡΟΒΛΙΑΣ",444
"127925"," Δεν υπάρχει διαδικασία, κύριε Υπουργέ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127926"," Καμμία αντίρρηση δεν έχω κι εγώ, κύριε Υπουργέ! Μπορείτε να λάβετε το λόγο.","ΣΠΥΡΙΔΩΝ ΧΑΛΒΑΤΖΗΣ",534
"127927"," Τότε, κάντε τη βελτίωση που θέλετε να κάνετε, κύριε Υπουργέ, γιατί χρειαζόμαστε να την ακούσουμε και να τη λάβει και υπ' όψιν του και ο κ. Χαλβατζής.
Ορίστε, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127928"," Νομίζω ότι πρέπει τώρα να παρέμβω, κύριε Πρόεδρε. Γι’ αυτό ζήτησα το λόγο και ευχαριστώ πολύ.
Σχετικά με τη συζήτηση που έγινε για την παράγραφο 18, αυτή αφορά τους αποσπασμένους οι οποίοι αποκτούν δικαίωμα μετάταξης στις υπηρεσίες τις οποίες υπηρετούν. Θέλω να ενημερώσω το Σώμα ότι αυτή η διάταξη αφορά αποσπασμένους που προέρχονται από το στενό δημόσιο τομέα, νομικά πρόσωπα δημοσίου δικαίου, ΟΤΑ Α΄ και Β΄ Βαθμού και είναι αποσπασμένοι πάλι στο στενό δημόσιο τομέα ή στα νομικά πρόσωπα δημοσίου δικαίου, ΟΤΑ Α΄ και Β΄ Βαθμού. Δεν μιλάμε για υπαλλήλους οι οποίοι προέρχονται από ΔΕΚΟ ή νομικά πρόσωπα ιδιωτικού δικαίου ή είναι αποσπασμένοι σε ΔΕΚΟ ή νομικά πρόσωπα ιδιωτικού δικαίου. Μιλάμε για υπαλλήλους οι οποίοι κινούνται μέσα στο στενό δημόσιο τομέα και γι’ αυτό, αυτή η μετάταξή τους δεν επηρεάζει την υποχρεωτικότητα του λόγου ένα προς πέντε, δηλαδή πέντε αποχωρήσεις-μία πρόσληψη.
Κατά δεύτερο λόγο, θέλω να θυμίσω ότι δεν υπάρχουν πλέον υπηρεσίες με καλύτερους μισθούς ή καλύτερα επιδόματα, ώστε να θεωρηθεί ότι κάποιοι επωφελήθηκαν από μία μελλοντική –ήδη σημερινή- νομοθετική ρύθμιση και ζήτησαν και πέτυχαν αποσπάσεις αυτούς τους τελευταίους μήνες, ώστε να μπορέσουμε να υποθέσουμε ότι κρύβεται κάποιου είδους σκοπιμότητα είτε στις αιτήσεις αυτών των ανθρώπων, είτε στη ρύθμιση την οποία φέρνουμε εμείς σήμερα.
Τρίτον, όπως προκύπτει από το έγγραφο του Υπουργείου μας, που κατέθεσα, από τα επίσημα στοιχεία που έφερα από το Υπουργείο, σ’ αυτούς τους τελευταίους μήνες, από την ψήφιση του ν. 4024 και μετά, όπου ετέθη ένα χρονικό όριο κατά το οποίο θα έπρεπε να ξεκινά η δυνατότητα εφαρμογής αυτής της διάταξης, εννέα υπάλληλοι είναι όλοι κι όλοι αυτοί, οι οποίοι σ’ αυτούς τους πέντε τελευταίους μήνες έχουν αποσπαστεί, βάσει ειδικών ή γενικών διατάξεων.
Γιατί προτείνουμε αυτήν την παράγραφο; Το είπα και προηγουμένως. Την προτείνουμε έτσι ώστε πλέον κάθε υπάλληλος να επιλέξει, εφόσον είναι αποσπασμένος, αν θα παραμείνει στην υπηρεσία που είναι αποσπασμένος ή όχι. Έτσι κι αλλιώς πλέον τον πληρώνει η υπηρεσία στην οποία είναι αποσπασμένος, έτσι κι αλλιώς στο σύνολο των περιπτώσεων δεν έχει μισθολογική διαφορά από την άλλη θέση. Κι επειδή γίνεται μία πλήρης χαρτογράφηση πλέον της Δημόσιας Διοίκησης να ξέρουμε πού είναι ο καθένας. Επειδή θα αξιολογηθούν και αξιολογούνται ήδη, οι δομές των υπηρεσιών, να ξέρουμε αν το ανθρώπινο δυναμικό που είναι σε αυτές τις υπηρεσίες ανήκει πράγματι σε αυτές ή σε λίγο θα φύγει. Αυτός είναι ο λόγος για τον οποίο ζητάμε να εγκρίνει το Σώμα αυτήν τη ρύθμιση. 
Για να μην υπάρχει όμως η παραμικρή αμφιβολία στον οποιονδήποτε, ότι κάτι κρύβεται πίσω απ’ αυτήν τη ρύθμιση, αποδεχόμαστε την αρχική πρόταση του εισηγητή της Νέας Δημοκρατίας, με την οποία νομίζω ότι ταυτίστηκε -αν θυμάμαι καλά- και ο ομιλητής του ΠΑΣΟΚ κ. Γείτονας, να θέσουμε ένα χρονικό όριο και να πούμε ότι αυτή η διάταξη εφαρμόζεται για όσους υπαλλήλους έχουν αποσπαστεί μέχρι τη δημοσίευση του ν.4024, του νόμου για το βαθμολόγιο-μισθολόγιο. 
Αυτό σημαίνει ότι αν λάβουμε υπ’ όψιν και τη διαδικασία που ακολουθεί, θα εργάζεται τουλάχιστον έξι-επτά μήνες ο καθένας στην Υπηρεσία Υποδοχής. Είναι όμως άνθρωποι οι οποίοι εργάζονται χρόνια στις Υπηρεσίες Υποδοχής και αυτούς τους ανθρώπους θέλουμε να τους καταγράψουμε πλέον σαν το πραγματικό δυναμικό της υπηρεσίας στην οποία υπηρετούν.
Αυτήν τη νομοθετική βελτίωση-διευκρίνιση καταθέτω. Όπως επίσης και ένα άλλο σημείο στην παράγραφο 13 που αφορά τους υπαλλήλους ιδιωτικού δικαίου αορίστου χρόνου, οι οποίοι έχουν το δικαίωμα συμμετοχής στα υπηρεσιακά συμβούλια. 
Ευχαριστώ πολύ.","ΚΩΝΣΤΑΝΤΙΝΟΣ ΡΟΒΛΙΑΣ",444
"127929"," Να κατατεθεί και να διανεμηθεί παρακαλώ. 
Κύριε Υφυπουργέ, παρακαλώ υπογράψτε και καταθέστε τις τροποποιήσεις.
(Στο σημείο αυτό ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνος Ρόβλιας καταθέτει για τα Πρακτικά τις προαναφερθείσες τροποποιήσεις-βελιτώσεις, οι οποίες έχουν ως εξής:  
 
(Να φωτογραφηθεί η σελίδα 130)","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127930"," Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"127931"," Θα κάνω μερικές παρατηρήσεις, κύριε Πρόεδρε.
Η εισηγήτριά μας τοποθετήθηκε και επί των άρθρων. Ακούστηκαν βέβαια και σήμερα πολλά όχι τόσα όσα χθες. Να επαναλάβουμε ορισμένα πράγματα. Η γραφειοκρατία και η διαφθορά είναι δίδυμες αδερφές. Η μία τροφοδοτείται από την άλλη, η μία στηρίζει, καλύπτει, αναπαράγει, αναπτύσσει την άλλη. Αυτή είναι  πραγματικότητα. 
Τελικά κάνατε καμμία ανακάλυψη, ότι συναντήσατε σήμερα τη διαφθορά; Τονίζουμε ξανά ότι η διαφθορά είναι σύμφυτη με το καπιταλιστικό σύστημα. Το είπαμε ξανά, είναι το λάδι για να κινούνται τα γρανάζια του κρατικού μηχανισμού. Αυτή είναι η πραγματικότητα. Και στη διαφθορά εμπλέκονται πάρα πολλοί και υπάλληλοι και στελέχη της διοίκησης και κυβερνητικά στελέχη και γενικότερα του κρατικού μηχανισμού και άνθρωποι, όπως λέτε «υπεράνω πάσης υποψίας». 
Όταν ο εργαζόμενος αντιμετωπίζεται από το κράτος απάνθρωπα στον εργασιακό του χώρο, όταν δεν υπάρχουν κρατικές δομές για τα ζητήματα υγιεινής και ασφάλειας στα εργοστάσια, όταν δεν υπάρχουν επιθεωρήσεις εργασίας, αυτό που υπάρχει, αυτό που αυξάνεται με γεωμετρική πρόοδο, είναι οι δυνάμεις καταστολής, αλλά γιατροί εργασίας δεν υπάρχουν, αθλητίατροι δεν υπάρχουν για τα σχολεία, επιθεωρήσεις εργασίας δεν υπάρχουν. Για τι κράτος μιλάμε δηλαδή; 
Και είναι μερικά πράγματα που είναι πασίδηλα. Όταν με τις πολιτικές αποφάσεις των κυβερνήσεων αποστερείτε από βασικά δικαιώματα τους εργαζόμενους, όταν στερείτε το δικαίωμα στη δουλειά σε πάνω από ένα εκατομμύριο ανθρώπους, όταν τους στερείτε την ίδια τη ζωή, δεν μπορείτε να λέτε ότι ανακαλύψετε τους μηχανισμούς εκείνους με τη βοήθεια Γάλλων και Γερμανών για την αντιμετώπιση της διαφθοράς και την οργάνωση του κράτους. 
Το δεύτερο, να το ξεκαθαρίσουμε, επειδή έγιναν ορισμένες παρατηρήσεις-τοποθετήσεις. Ούτε λίγο ούτε πολύ μας είπαν κάποιοι συνάδελφοι ότι εμείς ανεχόμαστε πράξεις παρανομιών στο δημόσιο. Με ποια έννοια; Το είπαμε και χθες, αλλά πολλές φορές το είπαμε δημόσια. Το Κομμουνιστικό Κόμμα Ελλάδας ήταν και παραμένει κατηγορηματικά αντίθετο με όποια εκφυλιστικά φαινόμενα εμφανίζονταν και εμφανίζονται και στο χώρο των δημοσίων υπαλλήλων. Η στάση απέναντι στην εργασία και στην εξυπηρέτηση των συναλλασσομένων με το δημόσιο είναι πολύ σοβαρή υπόθεση. Ήμασταν και είμαστε ενάντια στη λούφα -να χρησιμοποιήσω αυτήν την έκφραση- είμαστε σε ριζική αντίθεση με λογικές ανθρώπων στο δημόσιο όσοι λίγοι κι αν είναι αυτοί ή αν είναι πολλοί, οι οποίοι αντιμετωπίζουν τον εργαζόμενο, το συνταξιούχο, τον άνεργο που συναλλάσσεται με το δημόσιο με υπεροψία, με αδιαφορία, ακόμα και με αυταρχική συμπεριφορά. Είμαστε κατηγορηματικά αντίθετοι. Δεν μπορούν να επιτρέπονται τέτοια φαινόμενα. 
Δεν μπορούμε όμως να μην επισημάνουμε ότι αυτό το κράτος, αυτήν τη λειτουργία, αυτούς τους τρόπους συμπεριφοράς εσείς τους διαμορφώσατε. Δεν λέω ότι βγάλατε μία εγκύκλιο και υποδείξατε. Τους ανεχτήκατε, τους καλλιεργήσατε, τους τροφοδοτήσατε όλα αυτά τα χρόνια σε όλες τις διακυβερνήσεις και της Νέας Δημοκρατίας και τoυ ΠΑΣΟΚ. Υπάρχουν συγκεκριμένες και αποδεδειγμένες ευθύνες γι’ αυτήν την κατάσταση. 
Σχετικά με τους παρανομούντες. Είναι ψέμα; Παρανομούντες δημόσιοι υπάλληλοι και η αντιμετώπισή τους. Οι πιο πολλοί που παρανομούν, το κάνουν έχοντας κάποιες πλάτες -πλάτες πολιτικές- γι’ αυτό δεν τιμωρούνται. Αυτό το χυδαίο που εκφράζεται γενικώς «ξέρεις ποιος είμαι εγώ;», σιγά, ποιος είσαι; Ένας άνθρωπος είσαι που κάνεις μία συναλλαγή. Αυτόν κάποιος τον θρέφει να καλλιεργεί την αντίληψη «ξέρεις ποιος είμαι εγώ;». 
Όμως, κύριε Πρόεδρε, θέλουμε να πούμε ότι πολλές φορές υπήρξαν περιπτώσεις ανθρώπων με ηθικό ανάστημα και στο χώρο των δημοσίων υπαλλήλων, οι οποίοι αντιτάχθηκαν και στις παρεμβάσεις και στη διαφθορά και στην αυθαιρεσία. Πολλές τέτοιες περιπτώσεις ανθρώπων τίμιων και ηθικών είδαν το φως της δημοσιότητας και μετά τους έφαγε το σκοτάδι. Με ευθύνες κυβερνητικών στελεχών, διαφόρων κυβερνήσεων, αυτοί οι ηθικοί άνθρωποι βρέθηκαν στο Σουφλί, στο Διδυμότειχο, στη Μεσοποταμία ως τιμωρία. Βεβαίως, όταν τιμωρούνται άνθρωποι οι οποίοι έχουν μία ηθική υπόσταση, περνάει το κλίμα αυτό της τρομοκρατίας. 
Μην κάνετε τώρα ότι ανακαλύψατε όλη τη διαφθορά και κάποιοι πέφτουν κι από τα σύννεφα, αφού γι’ αυτήν την κατάσταση εσείς έχετε την ευθύνη για τα σαράντα περίπου χρόνια που κυβερνάτε. Γιατί άραγε σήμερα να σας εμπιστευθούμε όχι μόνο εμείς, αλλά και ο εργαζόμενος και ο λαός, ότι έχετε συνειδητή πρόθεση να αλλάξετε κάτι προς όφελος των εργαζομένων, όταν αποδεδειγμένα -η εισηγήτριά μας τοποθετήθηκε- πολλές από αυτές τις αλλαγές αντιδραστικοποιούν τον Πειθαρχικό Κώδικα των Δημοσίων Υπαλλήλων;
Τέλος, μία παράμετρος η οποία σχετίζεται και με το σημερινό νομοσχέδιο αφορά τη συρρίκνωση μονάδων, οργάνων, φορέων και υπηρεσιών του δημοσίου. 
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ.  ΑΝΑΣΤΑΣΙΟΣ ΚΟΥΡΑΚΗΣ )
Τα πάντα πλέον οδηγούνται στη σχέση κόστους-οφέλους. Οι υπηρεσίες, οι φροντίδες και οι μονάδες τις οποίες έχει υποχρέωση το κράτος να τις παρέχει δωρεάν και μάλιστα σε υψηλό επίπεδο προς τους εργαζόμενους, τους συνταξιούχους, τους νέους, τους ανέργους και γενικότερα στον εργαζόμενο λαό συρρικνώνονται, καταργούνται, υποκαθίστανται από ιδιώτες ή ιδιωτικοποιούνται κατευθείαν. Παραδείγματα υπάρχουν πολλά στην παιδεία, την υγεία, την πρόνοια, τους παιδικούς σταθμούς, τις μονάδες λειτουργίας των ΑΜΕΑ. Υπάρχει μια κατάσταση εξαθλίωσης για τα άτομα με ειδικές ανάγκες που έχουν τεράστια προβλήματα. Και αυτά τα άτομα εγκαταλείπονται. 
Το ξέρετε, κύριε Πρόεδρε και κύριοι Υπουργοί, ότι το ΚΑΤ, το πρώτο νοσοκομείο ατυχημάτων, δεν έχει σήμερα οφθαλμίατρο; Υπήρχαν δύο οι οποίοι συνταξιοδοτήθηκαν. Και μιλάμε για θαύματα στην υγεία; 
Το ξέρετε ότι στο Γενικό Κρατικό της Αθήνας που σήμερα πήγα εκεί, δεν έχουν μηχάνημα για τα ακουογράμματα; Μου το κατήγγειλε ο διευθυντής ΩΡΥΛΑ. Μιλάμε, λοιπόν, για κράτος και για πειθαρχίες; Και αυτό το μηχάνημα, κύριε Πρόεδρε, κοστίζει 12.000 ευρώ και δεν το παίρνουν, με αποτέλεσμα να μην μπορούν να κάνουν τη δουλειά τους στο νοσοκομείο. 
Το σχέδιο νόμου, λοιπόν, το οποίο κινείται σ’ αυτήν τη λογική της εναρμόνισης μ’ αυτήν τη στρατηγική αντίληψη της συρρίκνωσης κοινωνικών δικαιωμάτων, φορέων και υπηρεσιών, που είναι η πολιτική την οποία εκφράζει σήμερα και το ΠΑΣΟΚ και η Νέα Δημοκρατία στο πλαίσιο της συγκυβέρνησης, μας βρίσκει κατηγορηματικά αντίθετους, γιατί εδώ συμπυκνώνεται η πολιτική της Ευρωπαϊκής Ένωσης και των μονοπωλίων που ιδιωτικοποιεί και εμπορευματοποιεί τα πάντα και όλα τα λογαριάζει με βάση το τι κοστίζουν και τι ωφελούν. Ε, δεν πουλιούνται και δεν αγοράζονται όλα σ’ αυτόν τον τόπο! 
Ευχαριστώ πολύ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"127932"," Ευχαριστούμε τον Κοινοβουλευτικό Εκπρόσωπο του Κομμουνιστικού Κόμματος Ελλάδας κ. Χαλβατζή. 
Το λόγο έχει ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Θεόδωρος Δρίτσας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127933"," Ευχαριστώ, κύριε Πρόεδρε.  
Ήδη από χθες στη συζήτηση επί της αρχής, δόθηκε η ευκαιρία από την πλευρά του ΣΥΡΙΖΑ και στον κ. Μουλόπουλο και σε μένα να θέσουμε τις βασικές θέσεις και απόψεις του ΣΥΡΙΖΑ για το συζητούμενο σχέδιο νόμου. Δεν χρειάζεται να επαναλάβω τα ίδια πράγματα. 
Δεν συμφωνούμε καθόλου ότι αυτή η αυταρχοποίηση μπορεί να εξυγιάνει τη Δημόσια Διοίκηση και να δώσει πραγματικά μια ώθηση στην ενθάρρυνση των άξιων, των έντιμων, των δημιουργικών υπαλλήλων, αυτών που έχουν αυξημένη κοινωνική ευαισθησία και αποτελεσματικότητα. Το αντίθετο μάλιστα, προετοιμάζει μια νέα Δημόσια Διοίκηση στις σύγχρονες, όπως είπα και πριν, μορφές της νομοθεσίας «fasttrack» υποταγμένων και πειθήνιων υπαλλήλων και μάλιστα ενδεχομένως και απολυμένων μέσα και από τις πειθαρχικές διαδικασίες. 
Θα έλεγα ότι έγινε μια προσπάθεια χαμηλών τόνων, όχι και πολύ φανατική, όμως, ειπώθηκαν μερικά σχόλια από ομιλητές που επιδίωξαν να ερμηνεύσουν αυτήν τη στάση μας ως αποδοχή της ατιμωρησίας ή της ανοχής ή, εν πάση περιπτώσει, να αποδώσουν τέτοιου είδους κατηγορίες στην Αριστερά. 
Εγώ θα έλεγα ότι όλοι αυτοί επιμένουν να αξιοποιούν ένα κλίμα εναντίον του δημοσίου για ορισμένους από την ελληνική κοινωνία το οποίο καλλιεργείται συστηματικά και από Μέσα Μαζικής Επικοινωνίας και από εφημερίδες και από άλλους παράγοντες και που βέβαια δεν είναι καθόλου τυχαίο. Οι σκοπιμότητες είναι πλέον εμφανείς, προφανείς και τραγικές στα αποτελέσματά τους με τις περίφημες ιδιωτικοποιήσεις και όλα αυτά. 
Εγώ θα έλεγα απλώς σε όσους επιμένουν να κάνουν τόσο επιπόλαιη και τόσο σκοπιμοθηρική κριτική στην Αριστερά, να διαβάσουν λίγα από αυτά που λέει η έκθεση της Οικονομικής και Κοινωνικής Επιτροπής, της ΟΚΕ, που δεν είναι του ΣΥΡΙΖΑ και της Αριστεράς. 
Η ΟΚΕ, λοιπόν, κύριε Πρόεδρε, λέει τα εξής: «Το πρόβλημα της παθογένειας της Δημόσιας Διοίκησης δεν έγκειται στην έλλειψη αυστηρών ποινών και στην τιμωρία των ενόχων, αλλά στη στενή σχέση της με την πολιτική εξουσία». 
Αυτό το αυτονόητο, το πολύ βιωμένο συμπέρασμα -που δεν χρειάζεται να το προσεγγίσει κανείς με τη στατιστική ή με την όποια άλλη διάσταση- αποτελεί πια βίωμα και των πολιτικών και των πολιτών και δεν μπορεί να αγνοηθεί από ένα νομοσχέδιο -και μεθαύριο νόμο- που θα αφορά τα πειθαρχικά παραπτώματα των δημοσίων υπαλλήλων και να μην υπάρχει σ’ αυτό η παραμικρή ευαισθησία από αυτό το πολιτικό προσωπικό όχι να απολογηθεί, αλλά να θέσει τους όρους προστασίας της Δημόσιας Διοίκησης από αυτού του είδους τον πολιτικό –κομματικό έλεγχο. Από εκεί θα έπρεπε να ξεκινήσει ένα νομοσχέδιο και μια νομοθετική μεταρρύθμιση για την εξυγίανση της Δημόσιας Διοίκησης και όχι από τη στοχοποίηση των δημοσίων υπαλλήλων.
Η ΟΚΕ, λοιπόν, προσθέτει και κάτι ακόμα: «Η ευρωπαϊκή εμπειρία στο θέμα αυτό έχει αποδείξει ότι η Δημόσια Διοίκηση είναι πολύ πιο αποτελεσματική και διαφανής όταν λειτουργεί αυτοτελώς και χωρίς ουσιαστική εμπλοκή των πολιτικών προσώπων στις εσωτερικές της διαδικασίες και στην επιλογή των προσώπων που τη στελεχώνουν». Αυτό ισχύει πολύ περισσότερο στην περίπτωση που δεν μιλάμε για ουδέτερα πολιτικά πρόσωπα, αλλά για πολιτικά πρόσωπα και πολιτικά κόμματα και οργανισμούς που προωθούν επιχειρηματικά και οικονομικά συμφέροντα και συνδέονται μ’ αυτά. 
Αυτή την πραγματικότητα, λοιπόν, θα την ανατρέψουμε στοχοποιώντας τους δημοσίους υπαλλήλους; Βεβαίως και να τιμωρηθούν οι επίορκοι, βεβαίως και να ελεγχθούν οι δημόσιοι υπάλληλοι. Όμως, μ’ αυτήν τη ρύθμιση και μ’ αυτήν την αιτιολογία που εκθέτει η αιτιολογική έκθεση μπορεί να γίνει πραγματικά μια επιλογή προς αυτήν την κατεύθυνση ή είναι απλώς επιλογή προς την υποταγή και το «κλείσιμο του ματιού» στους πονηρούς; 
Όσον αφορά τώρα την αποκλειστική απαρίθμηση των πειθαρχικών παραπτωμάτων, εγώ δεν μπορώ να κατανοήσω πώς μπορεί να γίνονται αποδεκτά και από τη νομική επιστήμη, αλλά και από την εμπειρία της ζωής τέτοιους είδους περιγραφές παραπτωμάτων, όπως είναι η «παράβαση υπαλληλικού καθήκοντος, που προσδιορίζονται από τις υποχρεώσεις που επιβάλλουν στον υπάλληλο οι κείμενες διατάξεις ή οι εντολές και οι οδηγίες». Εδώ πρόκειται περί αριστοκρατικής αντίληψης της Δημόσιας Διοίκησης. Αναφέρονται οι εντολές και οι οδηγίες. Ποιου; Του άρχοντα! «Αναξιοπρεπής ή ανάρμοστη ή ανάξια για υπάλληλο η συμπεριφορά εντός ή εκτός υπηρεσίας». Τι είναι αυτό; Πώς καθορίζονται αυτές οι έννοιες; 
Ποιος έχει το προνόμιο να τις προσδιορίσει και να τις περιγράψει και να τις αξιολογήσει;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
«Παράβαση της αρχής της αμεροληψίας»: Αποθέωση της αοριστίας, δυνατότητα για αξιοποίηση με σκοπιμότητες από κάθε πλευρά. 
«Αδικαιολόγητη άρνηση προσέλευσης για ιατρική εξέταση». Τι σημαίνει «αδικαιολόγητη»; Πώς νοείται το αδικαιολόγητο;
«Άσκηση κριτικής των πράξεων της προϊσταμένης αρχής, που γίνεται δημοσίως ή γραπτώς» κ.λπ.. Και δεν υπάρχει σε αυτό εδώ το νομοσχέδιο πουθενά μία φράση, όχι ένα άρθρο, που στοιχειωδώς να αξιοποιεί ή να ενσωματώνει κάποιες διατάξεις κατοχύρωσης δικαιωμάτων των δημοσίων υπαλλήλων. Θεωρείται ότι αυτά είναι κατοχυρωμένα από την κείμενη νομοθεσία. Μα εδώ τίθενται σε αμφισβήτηση από μια σειρά τέτοιες αοριστίες και άλλες πολλές που περιέγραψα και από την αυταρχοποίηση. Πώς μπορούν, λοιπόν, να ισχύουν; 
Γιατί δεν υπάρχει ξανά σ’ αυτόν το νόμο η ίδια ή μια παρεμφερής περιγραφή του άρθρου 45 του ν. 3528 για την ελευθερία της έκφρασης, που αναφέρθηκα σ’ αυτήν και χθες, όπου «η ελευθερία της έκφρασης των πολιτικών, φιλοσοφικών και θρησκευτικών πεποιθήσεων, όπως και των επιστημονικών απόψεων και της υπηρεσιακής κριτικής των πράξεων της προϊσταμένης αρχής αποτελεί δικαίωμα των υπαλλήλων και τελεί υπό την εγγύηση του κράτους»; Το επιχείρημα ότι αυτή η διάταξη δεν καταργείται και ισχύει, δεν λέει τίποτα, γιατί η αποκλειστική απαρίθμηση των παραπτωμάτων δίνει άλλη δυνατότητα ενεργοποίησης άλλων αξιολογήσεων και άλλης ιεράρχησης και όχι την κατοχύρωση των δικαιωμάτων. 
Αυτά –συμπαθάτε με, εγώ νομικός δεν είμαι- κατά τη γνώμη μου συνιστούν καραμπινάτη περίπτωση ανασφάλειας δικαίου. Κι αυτό θα το επιβάλλει ποιο κράτος; Το κράτος τιμωρός; Εξυγιαντής ποιανού; Λένε πολλοί ότι η προτεσταντική ηθική της κ. Μέρκελ τιμωρεί τους Έλληνες. Τώρα έρχονται προτεστάντες ορθόδοξοι χριστιανοί πολιτικοί να τιμωρήσουν τους δημοσίους υπαλλήλους; Αυτό είναι το πνεύμα της νέας κρατικής διοίκησης; Κι αυτό αποτελεί κάθαρση, εξυγίανση, ανάδειξη και ενθάρρυνση των εντίμων, ικανών και δημιουργικών δημοσίων υπαλλήλων;
Τελείωσα, κύριε Πρόεδρε. Νομίζω ότι θα σκοντάψει αυτή η ιστορία σε υγιείς πραγματικά αντιδράσεις των εργαζομένων αλλά και των πολιτών. Δεν είναι δυνατόν η Δημόσια Διοίκηση να λειτουργήσει υπό τέτοιο ασφυκτικό καθεστώς. Η ενθάρρυνση είναι το φάρμακο. Η ενίσχυση, η στελέχωση, η αξιοκρατία, η δικαιοσύνη είναι το φάρμακο της εξυγίανσης, δεν είναι η καταστολή. Αυτό είναι για το κράτος fast track, τους Σαουδάραβες επενδυτές και για κάθε άλλη τέτοια νέα μορφή του «επιτελικού κράτους».
Ευχαριστώ.","ΘΕΟΔΩΡΟΣ ΔΡΙΤΣΑΣ",139
"127934"," Ευχαριστούμε τον Κοινοβουλευτικό Εκπρόσωπο του Συνασπισμού Ριζοσπαστικής Αριστεράς κ. Θεόδωρο Δρίτσα. 
Το λόγο έχει για τη δευτερολογία του ο εισηγητής της Νέας Δημοκρατίας κ. Προκόπης Παυλόπουλος.
Κύριε Παυλόπουλε, έχετε το λόγο για τέσσερα λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127935"," Ευχαριστώ πάρα πολύ, κύριε Πρόεδρε.
Δύο σημεία θα ήθελα να επισημάνω δευτερολογώντας. Πρώτα-πρώτα διευκρινιστικά σε ό,τι αφορά την τροπολογία και μετά τις αλλαγές τις οποίες επέφερε ο κύριος Υπουργός. 
Στις γενικές της γραμμές γίνεται αποδεκτή, αν και το τονίζω σε ό,τι αφορά την εφαρμογή της να με θυμάστε ότι η εφαρμογή αυτή θα χρειαστεί να μετατεθεί, δεδομένου ότι όλα αυτά τα ζητήματα πρέπει να ρυθμιστούν συνολικά και να αποκατασταθεί μία τάξη που διασαλεύτηκε μέσα από μία δήθεν μεταρρύθμιση που συνέβη και που στην ουσία εξάρθρωσε στην κυριολεξία όλους τους αρμούς της Δημόσιας Διοίκησης. Μιλάω για τη μεταρρύθμιση που αφορά δήθεν το Υπαλληλικό Δίκαιο, θέματα προαγωγών κ.λπ. την εποχή της περιόδου Ραγκούση. 
Το είπα και το επαναλαμβάνω ότι στην ουσία «μπαλώνουμε τρύπες», «μαζεύουμε μπάζα» και επομένως αυτές είναι ρυθμίσεις ανάγκης. Χρειάζεται μια πολύ ευρύτερη μεταρρύθμιση, η οποία βέβαια θα γίνει μετά τις εκλογές από όποια κυβέρνηση επιλέξει ο ελληνικός λαός.
Δεύτερον –κι αυτό αφορά το κυρίως νομοσχέδιο- θα ήθελα να επαναλάβω στον κύριο Υπουργό –έτσι για να μένουν αυτά τα πράγματα, γιατί θα δείτε ότι στην πορεία θα το δείξει η πράξη- ότι, πρώτον, η υπαγωγή, κατά κάποιον τρόπο, στην κρίση μελών του Νομικού Συμβουλίου του Κράτους, δικαστικών λειτουργών που εκδικάζουν, τρόπος του λέγειν φυσικά, πειθαρχικές διαφορές στον πρώτο βαθμό –το εκδικάζουν» είναι κάπως αυθαίρετο, αλλά, εν πάση περιπτώσει, μετέχουν στα πρωτοβάθμια αυτά όργανα- είναι εντελώς ανακόλουθο, πέρα και έξω από τη λογική της δικαιοσύνης και πέρα και έξω από τη λογική γενικότερα που υπάρχει σε ό,τι αφορά τη συμμετοχή δικαστικών οργάνων στα διοικητικά όργανα, όποτε κατ’ εξαίρεση αυτό το επιτρέπει το Σύνταγμα. 
Επιμένω, επίσης, στο γεγονός ότι η δημοσιότητα της συνεδρίασης του δευτεροβάθμιου δεν πρόκειται να ωφελήσει κανέναν. Αντιθέτως, θα δημιουργήσει εντάσεις, οι οποίες –επαναλαμβάνω- θα μας οδηγήσουν το συντομότερο δυνατό να αλλάξουμε αυτήν τη διάταξη. Κι επιμένω ότι ο Γενικός Επιθεωρητής Δημόσιας Διοίκησης απέκτησε αυτές τις εξουσίες και τις αρμοδιότητες –ήμουν Υπουργός όταν έγιναν αυτές οι αλλαγές- για να μπορέσει να λειτουργήσει αποτελεσματικότερα. Αυτά που του παίρνουμε πίσω είναι ρυθμίσεις οι οποίες, το τονίζω, θα έπρεπε να ανήκουν στο Γενικό Επιθεωρητή, ιδίως η δυνατότητα να ασκεί ενστάσεις κατά των πρωτοβάθμιων γενικότερα συλλογικών οργάνων ή και μονομελών οργάνων πειθαρχικής δίωξης, όπως επίσης και το μεγάλο ζήτημα το οποίο αφορά την προσφυγή για κάθε απόφαση ενώπιον του Συμβουλίου της Επικρατείας και όχι μόνο να το περιορίσουμε σε εκείνες που αφορούν την παύση ή τον υποβιβασμό.
Αυτά σε ό,τι αφορά τις γενικές γραμμές του Πειθαρχικού Δικαίου. Επαναλαμβάνω, κύριε Υπουργέ, ότι οι ρυθμίσεις αυτές στις οποίες επιμένω, είναι ρυθμίσεις οι οποίες δεν έπρεπε γενικότερα να αλλάξουν.
Θα ήθελα όμως στο ένα ή δύο λεπτά που μου απομένουν και επειδή η Βουλή είναι ένα φόρουμ το οποίο δεν μπορεί να μένει αδιάφορο σε μία επικαιρότητα η οποία δημιουργείται ιδίως για θέματα συμπεριφοράς –μιας και μιλάμε για δίκαιο, για διαφάνεια, όλα αυτά τα πράγματα- να τονίσω το εξής: Θεωρώ μείζον ζήτημα αυτό το οποίο ανέκυψε από την αποκάλυψη του συναδέλφου κ. Κουρουμπλή στην εξεταστική επιτροπή, η οποία ερευνά το θέμα της ΕΛΣΤΑΤ. Νομίζω πως θα είδατε όλοι περί τίνος πρόκειται.
Ο κ. Κουρουμπλής, όταν εξεταζόταν ο κ. Γεωργίου, έφερε μία επιστολή που είχε αποσταλεί ηλεκτρονικώς προς τον κ. Τόμσεν. Βεβαίως ο κ. Γεωργίου είπε ότι δεν τη σχολιάζει. Δεν διέψευσε ότι είναι επιστολή που την έστειλε ηλεκτρονικά. Είπε, όμως, ότι δεν τη σχολιάζει γιατί είναι προϊόν υποκλοπής. Δεν θα ερευνήσω το νομικό ζήτημα. Από τη στιγμή που ήρθε στη δημοσιότητα, από τη στιγμή που ο συνάδελφος κ. Κουρουμπλής την έφερε, από τη στιγμή που δεν διαψεύστηκε το περιεχόμενο, εγώ θεωρώ ότι υπάρχει ένα μείζον ζήτημα σε ό,τι αφορά το θέμα αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριοι συνάδελφοι, αυτό που συνέβη είναι ότι μέσα στην επιστολή αυτή, που δεν διαψεύστηκε το περιεχόμενό της -και που τονίζω ότι το χρησιμοποιώ επειδή το έφερε ο συνάδελφος κ. Κουρουμπλής και αποτελεί ήδη αντικείμενο δημοσιότητας- εμφανίζεται ο κ. Γεωργίου πριν γίνει η αλλαγή του αρχικού νόμου περί ΕΛΣΤΑΤ, να έχει ζητήσει από την κυβέρνηση αλλαγή του νόμου ώστε να μπορεί να λειτουργεί ως μονοπρόσωπη πλέον αρχή. Και στέλνει στον κ. Τόμσεν επιστολή λέγοντας, περίπου «φοβάμαι πολύ ότι δεν θα την περάσει η κυβέρνηση αυτήν την τροπολογία όπως πρέπει να γίνει και επομένως πρέπει να περάσει αυτή όπως είναι»! 
Σκεφτείτε, αυτά έγιναν τον Οκτώβριο του 2010. Και, ω του θαύματος, λίγους μήνες μετά έγινε η τροπολογία αυτή, με την οποία η αρχή που μας έφεραν τότε εν χορδαίς και οργάνοις εδώ ως συλλογικό όργανο -το οποίο μάλιστα πέρασε από ακρόαση της Βουλής και που το θεώρησε τότε η κυβέρνηση Παπανδρέου ως μείζονα εγγύηση- άρχισε να λειτουργεί ως μονοπρόσωπη αρχή, πράγμα που ισχύει μέχρι και σήμερα.
Αλλά δεν είναι μόνο αυτό το γεγονός. Σκεφτείτε ότι το μείζον γεγονός είναι ότι το εισηγήθηκε ο κ. Γεωργίου, το έστειλε στην Κυβέρνηση και φοβούμενος ότι δεν θα περάσει όπως το ήθελε, ζήτησε από τον κ. Τόμσεν της τρόικας να παρέμβει για να περάσει όπως το θέλει! Είναι Πρόεδρος ανεξάρτητης αρχής που διορίστηκε από τη Βουλή.
Επιτέλους, έχει μείνει τίποτα όρθιο σε αυτόν τον τόπο; Είμαστε Κοινοβούλιο, εκπρόσωποι –όσο είμαστε ακόμη εδώ μέχρι τις εκλογές- του ελληνικού λαού. Είναι δυνατόν να μείνουμε αδιάφοροι σε κάτι τέτοιο; Βεβαίως, θα μου πείτε ότι ο κατήφορος έχει προχωρήσει πολύ. Εγώ όμως δεν πίστευα ότι έχει προχωρήσει τόσο, ιδίως από όργανα –και το τονίζω- που πέρασαν από τη Βουλή και ο διορισμός τους φέρει τη σφραγίδα της νομιμοποίησης της Εθνικής Αντιπροσωπείας. Και ανεχόμαστε να είναι μονοπρόσωπη αρχή μέσα από αυτή τη ρύθμιση, η οποία ψηφίστηκε υπό αυτούς τους όρους. 
Συγγνώμη, κύριε Πρόεδρε, είναι έξω από την ημερήσια διάταξη. Συγγνώμη, κύριοι Υπουργοί, είναι έξω από το αντικείμενο που συζητάμε. Αλλά ως Βουλευτής, και όχι μόνον ως εισηγητής της Νέας Δημοκρατίας, θέλω να πω ότι αισθάνομαι πραγματικά ταπεινωμένος. Δεν μπορεί να συνεχιστεί αυτή η κατάσταση.
Ευχαριστώ.","ΠΡΟΚΟΠΗΣ ΠΑΥΛΟΠΟΥΛΟΣ",424
"127936"," Ευχαριστούμε τον εισηγητή της Νέας Δημοκρατίας κ. Προκόπη Παυλόπουλο.
Ολοκληρώνουμε τη συζήτηση με την τοποθέτηση του Υπουργού Επικρατείας κ. Γεωργίου Σταυρόπουλου.
Ορίστε, κύριε Υπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127937"," Ευχαριστώ πολύ, κύριε Πρόεδρε.
Θα ήθελα να κάνω δυο-τρεις παρατηρήσεις.
Να θυμίσω ότι οι γενικές αρχές του Ποινικού Δικαίου εφαρμόζονται και στον Πειθαρχικό Δίκαιο και γι’ αυτό υπάρχει η ρητή αναφορά στον Υπαλληλικό Κώδικα. Αυτό σημαίνει ότι αν υπάρχουν περιπτώσεις όπου πρέπει να αρθεί η αρχή της δημοσιότητας και στην πειθαρχική δίκη, αυτό μπορεί να γίνει κατ’ επίκληση αυτών των γενικών αρχών. Δηλαδή αν υπάρχει λόγος, κάποιος ο οποίος θα το απαιτήσει –παραδείγματος χάριν αν επιδικάζεται κάποιος που έχει σχέση με ανηλίκους ή με άλλες αιτίες για τις οποίες δεν πρέπει για κάποιο λόγο να υπάρχει δημοσιότητα- τότε κατ’ επίκληση των γενικών αρχών του Ποινικού Δικαίου που εφαρμόζονται ως γενικές αρχές και του Πειθαρχικού Δικαίου, μπορεί να αρθεί αυτή η δημοσιότητα.
Όσον αφορά την πρόταση του κ. Χρυσανθακόπουλου σε σχέση με την αστική ευθύνη των υπαλλήλων, να πω ότι είναι μία ενδιαφέρουσα πρόταση. Όμως, το καθεστώς που σήμερα ισχύει καλύπτει κατά ένα μεγάλο μέρος τις ανησυχίες του κυρίου Βουλευτή. Ήδη το άρθρο 38 παράγραφος 1 του Υπαλληλικού Κώδικα -και παλαιότερα ο εισαγωγικός νόμος του Αστικού Κώδικα, το άρθρο 105- δίνει τη δυνατότητα τέτοιας αναζήτησης ευθυνών –αστικών ευθυνών βεβαίως- από τον υπάλληλο για κάθε ζημιά που προξενεί. Αυτό σημαίνει ότι υπάρχει ήδη κατά μέγα μέρος το νομικό οπλοστάσιο που καλύπτει αυτές τις ανησυχίες. Βεβαίως αυτό το οπλοστάσιο αφορά μόνο περιπτώσεις όπου έχουμε να κάνουμε με δόλο ή με βαριά αμέλεια κατά την εκτέλεση των καθηκόντων του υπαλλήλου. Ο κύριος Βουλευτής θα ήθελε αυτό να επεκταθεί και γενικώς στην αμέλεια, να αφορά δηλαδή και την ελαφρά αμέλεια του υπαλλήλου. Είναι κάτι το οποίο αξίζει να μελετηθεί, αλλά όχι τώρα. Δεν αφορά το Πειθαρχικό Δίκαιο. Είναι ως ύλη εκτός του Πειθαρχικού Δικαίου σε άλλο άρθρο του Αστικού Κώδικα. Είναι πολύ ενδιαφέρουσα πρόταση. Αξίζει να μελετηθεί σε μία άλλη όμως περίσταση. 
Τελειώνοντας, δεν μπορώ παρά να εκφράσω τη μεγάλη μου χαρά που η Βουλή ψηφίζει ένα πολύ σημαντικό νομοσχέδιο, το οποίο νομίζω θα βοηθήσει αποτελεσματικά στην καταπολέμηση της διαφθοράς. Εναπόκεινται σε όσους θα το εφαρμόσουν στο μέλλον, να δικαιώσουν τις ελπίδες όλων μας. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΓΕΩΡΓΙΟΣ ΣΤΑΥΡΟΠΟΥΛΟΣ",483
"127938"," Ευχαριστούμε τον κύριο Υπουργό.
Κηρύσσεται περαιωμένη η συζήτηση επί των άρθρων και των τροπολογιών του νομοσχεδίου του Υπουργείου Διοικητικής Μεταρρύθμισης και Ηλεκτρονικής Διακυβέρνησης και η ψήφισή τους θα γίνει χωριστά. 
Ερωτάται το Σώμα: Γίνεται δεκτό το άρθρο πρώτο ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127939"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127940"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127941"," Κατά πλειοψηφία.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"127942"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127943"," Συνεπώς το άρθρο πρώτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο δεύτερο όπως τροποποιήθηκε από τον κύριο Υπουργό;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127944"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127945"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127946"," Κατά πλειοψηφία.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"127947"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127948"," Συνεπώς το άρθρο δεύτερο έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο τρίτο ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127949"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127950"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127951"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127952"," Συνεπώς το άρθρο τρίτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο τέταρτο ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127953"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127954"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127955"," Κατά πλειοψηφία.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"127956"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127957"," Συνεπώς το άρθρο τέταρτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο πέμπτο όπως τροποποιήθηκε από τον κύριο Υπουργό;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127958"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127959"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127960"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127961"," Συνεπώς το άρθρο πέμπτο έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο έκτο ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127962"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127963"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127964"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127965"," Συνεπώς το άρθρο έκτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο έβδομο ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127966"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127967"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127968"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127969"," Συνεπώς το άρθρο έβδομο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο όγδοο ως έχει;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127970"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127971"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127972"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127973"," Συνεπώς το άρθρο όγδοο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 793 και ειδικό 1, όπως τροποποιήθηκε από τον κύριο Υπουργό;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127974"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127975"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127976"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127977"," Συνεπώς η τροπολογία με γενικό αριθμό 793 και ειδικό 1 έγινε δεκτή, όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου. 
Ερωτάται το Σώμα: Γίνεται δεκτό το ακροτελεύτιο άρθρο;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127978"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"127979"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"127980"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"127981"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου» έγινε δεκτό κατά πλειοψηφία επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"127982"," Μάλιστα, μάλιστα.
Με τη συναίνεση του Σώματος και ώρα 21.25΄ λύεται η συνεδρίαση για αύριο, ημέρα Τετάρτη 7 Μαρτίου 2012 και ώρα 10.00΄, με αντικείμενο εργασιών του Σώματος νομοθετική εργασία: μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Ρυθμίσεις για την κτηνοτροφία και τις κτηνοτροφικές εγκαταστάσεις». 
Ο","ΟΛΟΙ ΟΙ ΒΟΥΛΕΥΤΕΣ",NA
