"","Content","name","ParlmemberID"
"16257","Date","11-4-2013",NA
"16258"," Σύμφωνα με την από 10-4-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΞΒ΄ συνεδριάσεώς του, της Τετάρτης 10 Απριλίου 2013, σε ό,τι αφορά την ψήφιση στο σύνολο του σχεδίου νόμου: «Διαμόρφωση Φιλικού Αναπτυξιακού Περιβάλλοντος για τις Στρατηγικές και Ιδιωτικές Επενδύσεις και άλλες διατάξεις.»)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Νικόλαο Συρμαλένιο, Βουλευτή Κυκλάδων, τα ακόλουθα:
	Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  ο κ. Στυλιανός Λογοθέτης αιτείται την επίλυση θέματος που αφορά παραβίαση της περιβαλλοντικής νομοθεσίας στον κόλπο της Ελευσίνας.
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Ειρήνη Ντούνη εκφράζει τη διαμαρτυρία της για την κατάσχεση του σπιτιού της από την εφορία λόγω  αδυναμίας πληρωμής των δόσεων.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Σωματείο Εργαζομένων των Ελληνικών Αμυντικών Συστημάτων (ΕΑΣ) ΑΒΕΕ επισημαίνει την ανάγκη στήριξης της εταιρείας από το κράτος.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Jason Konstas διαμαρτύρεται για  τη συνεχόμενη ανακεφαλαιοποίηση των τραπεζών με χρήματα των Ελλήνων πολιτών.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα της παράνομης είσπραξης συντάξεων οικογενειών αποθανόντων Βουλευτών.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε σχόλια στο εξωτερικό  που εκθέτουν τον Πρωθυπουργό και τη χώρα μας.
7) Οι Βουλευτές Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  η κουρδική κοινότητα της Ελλάδας αιτείται την αναγνώριση της 14ης Απριλίου ως ημέρας μνήμης της  γενοκτονίας του κουρδικού λαού (Ανφάλ).
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το θέμα της επιστροφής στη χώρα των χρημάτων όσων μετέφεραν τις καταθέσεις τους στο εξωτερικό.
9) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία  η Ένωση Αγροτικών Συνεταιρισμών Επαρχίας Θηβών ΣΥΝ ΠΕ αιτείται την αποτροπή διακοπής του ηλεκτρικού ρεύματος σε γεωτρήσεις, με ρύθμιση της πληρωμής των λογαριασμών.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις σοβαρές καταγγελίες για υπαλλήλους του Υπουργείου Οικονομικών που πλασταγραφούσαν την υπογραφή του πρωην Υπουργού κ. Γεωργίου  Παπακωνσταντίνου.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Συλλόγων Διδακτικού και Ερευνητικού Προσωπικού αιτείται την άμεση ολοκλήρωση των διαδικασιών διορισμού εκλεγμένων μελών ΔΕΠ.
12) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Δήμος Κιλελέρ της Περιφέρειας Θεσσαλίας αιτείται την προσαρμογή των ακτημόνων των παρακάρλιων χωριών, της λίμνης Κάρλας, στο ν.4061/2012 για τη διαδικασία ενοικίασης δημόσιας γης.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην ανάγκη διαπλάτυνσης και εκβάθυνσης της διώρυγας της Κορίνθου.
14) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία  ο Δήμος Κιλελέρ της Περιφέρειας Θεσσαλίας αιτείται την προσαρμογή των ακτημόνων των παρακάρλιων χωριών, της λίμνης Κάρλας,  στο ν.4061/2012 για τη διαδικασία ενοικίασης γης.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.  Στράτος Μολυβάς αιτείται τη διενέργεια διαχειριστικού ελέγχου του 6ου Παγκόσμιου Πρωταθλήματος Κλασικού Αθλητισμού «ΑΘΗΝΑ 1997».
16) Ο Βουλευτής Νομού Αττικής κ. ΗΛΙΑΣ ΚΑΣΙΔΙΑΡΗΣ κατέθεσε αναφορά με την οποία  η κ. Διαμαντούλα Μαρούλη, εκπρόσωπος του Πανντραφιωτικού Συλλόγου «Πρότυπος Πολιτεία» αιτείται ενημέρωσης για τις ενέργειες στις οποίες προτίθεται να προβεί ο Δήμος Ραφήνας-Πικερμίου για την αντιμετώπιση των καταστροφών της οδού Αχαιών στο Ντράφι.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Θεοδώρα Νάτσου παραθέτει το κοινό δελτίο Τύπου της WWF και της Εταιρείας Προστασίας Πρεσπών με θέμα την αδικαιολόγητη κωλυσιεργία του Υπουργείου Περιβάλλοντος, Ενέργειας και Κλιματικής Αλλαγής  στην κύρωση συμφωνίας για το Πάρκο Πρεσπών.
18) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία  η ΄Ενωση Εργαζομένων Καταναλωτών Ελλάδας του Παραρτήματος Ελευσίνας παραθέτει τα αποτελέσματα έρευνας με σκοπό τη σύγκριση των τιμών δεκατεσσάρων προϊόντων της ιδίας αλυσίδας super market. 
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Συνομοσπονδία Ατόμων με Αναπηρία παραθέτει τη συμπληρωματική της πρόταση  επί του άρθρου 25 παράγραφος 2 του σχεδίου νόμου «Ρυθμίσεις για την τροποποίηση και  βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών».
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Νατάσσα Μήτσου παραθέτει τις θέσεις της σχετικά με τις επιπτώσεις του ν. 4093/2012 (ΦΕΚ 222 Α¨) σχετικά με την οργάνωση της λιανικής αγοράς καπνού στα θέματα πρόληψης της δημόσιας υγείας, σχετικά με το κάπνισμα και με γενικότερα ζητήματα υγειονομικού ενδιαφέροντος.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Μαντώ Καϊάφα αιτείται την επίλυση του θέματος διορισμού των επιτυχόντων της προκήρυξης  6Κ/2008.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Υποστήριξης και Συνεργασίας Μελών Ενόπλων Δυνάμεων αιτείται την επίλυση του ζητήματος τήρησης του ωραρίου εργασίας για το στρατιωτικό και πολιτικό προσωπικό των Ενόπλων Δυνάμεων. 
23) Ο Βουλευτής Πιερίας κ. ΔΗΜΗΤΡΙΟΣ ΧΡΙΣΤΟΓΙΑΝΝΗΣ κατέθεσε αναφορά με την οποία  ο Οδοντιατρικός Σύλλογος Πιερίας αιτείται τη νομοθετική ρύθμιση του θέματος των ασφαλισμένων του τομέα υγειονομικών του ΕΤΑΑ.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα της συζήτησης κατά τη συνάντηση  που πραγματοποιήθηκε μεταξύ των Πρωθυπουργών Ελλάδας και Τουρκίας.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έξαρση του φαινομένου της παράνομης εξόρυξης αδρανών υλικών στην Αιγιάλεια Αχαΐας.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Ευδοξία Δημάρχου  αιτείται την επίλυση θέματος που προέκυψε από τη συμμετοχή της στην προκήρυξη 9Κ/2008 του ΑΣΕΠ για την Αγροτική Τράπεζα, το διορισμό της στο ΙΚΑ και τελικά την απόλυσή της.
27) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  η κ. Νίκη Μποτωνάκη διαμαρτύρεται για καθυστέρηση στην εκταμίευση αποζημίωσης, εξαιτίας στερήσεως χρήσης γης που κατέχει, λόγω σχετικής απόφασης της ΚΕ΄ Εφορείας Προϊστορικών και Κλασικών Αρχαιοτήτων.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη μηδενικής ανοχής  σε θέματα συγκάλυψης επίορκων υπαλλήλων του Υπουργείου Εξωτερικών που πωλούσαν θεωρήσεις από τις πρεσβείες ή τα προξενεία.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη συνάντηση των Υπουργών Εξωτερικών Ελλάδας και Σουηδίας κυρίων Αβραμόπουλου και Μπιλντ αντίστοιχα.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην υπόθεση δολοφονίας των δύο αστυνομικών της Ομάδας «ΔΙΑΣ» και την επιστολή του κ. Καρατζογιάννη στον Άρειο Πάγο.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ηλεκτρονικά μηνύματα, σχετικά με τη λίστα «Λαγκάρντ», που παρέδωσε στην εξεταστική επιτροπή της Βουλής ο πρώην γενικός γραμματέας του ΣΔΟΕ κ. Ιωάννης Διώτης.
32) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  οι εργαζόμενοι στα Νοσοκομεία «Θεογένειο» και «Ιπποκράτειο» Θεσσαλονίκης παραθέτουν τις θέσεις τους και τα αιτήματα που αφορούν τον κλάδο τους, όπως μεταξύ άλλων, την καταβολή των δεδουλευμένων τους, τη διατήρηση της κλινικής και την εξασφάλιση αποκλειστικά δημόσιας και δωρεάν υγείας.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Δανειοληπτών και Προστασίας Καταναλωτών Βορείου Ελλάδος  επισημαίνει την ανάγκη υποστήριξης των πολιτών από την Κυβέρνηση και όχι των τραπεζών.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεράσιμος Φεσσιάν παραθέτει τις θέσεις του για την κατάσταση που επικρατεί στα Κέντρα Πιστοποίησης Αναπηρίας του ΕΟΠΥΥ.
35) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  οι ιδιοκτήτες των ραδιοφωνικών σταθμών «Ερωτόκριτος» και «Λαϊκός» της Κρήτης αιτούνται την επίλυση θέματος που αφορά την εκπομπή των εν λόγω σταθμών από δεύτερο κέντρο πέραν εκείνου στο οποίο εξέπεμπαν την 1-11-1999.
36) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία  ο Αμπελουργικός Σύλλογος Ζίτσας Νομού Ιωαννίνων επισημαίνει την ανάγκη διατήρησης του Περιφερειακού Κέντρου Προστασίας Φυτών και Ποιοτικού Ελέγχου Ιωαννίνων και του Περιφερειακού Εργαστηρίου Γεωργικών Εφαρμογών και Ανάλυσης Λιπασμάτων Ιωαννίνων, ως αυτόνομων διοικητικών μονάδων.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καθυστέρηση εφαρμογής δικαστικής απόφασης από τη Διοίκηση του Νοσοκομείου Ρίου, για την επαναπρόσληψη σταζιέρ, οι οποίοι έχουν δικαιωθεί από τα δικαστήρια.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη λειτουργία περιπτέρων σε στεγασμένες εγκαταστάσεις. 
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαδικασία πώλησης αρκετών ακινήτων που ανήκουν στις Ένοπλες Δυνάμεις.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ομοσπονδία Λειτουργών Τεχνικής Επαγγελματικής Εκπαίδευσης εκφράζει τη διαμαρτυρία της για την έλλειψη μόνιμων και αναπληρωτών εκπαιδευτικών στα ΕΠΑΛ και ΕΠΑΣ.
41) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Εθνική Συνομοσπονδία Ατόμων με Αναπηρία αιτείται διευκρινίσεων για τη φημολογούμενη θέσπιση νέου φόρου στις ιατρικές δαπάνες που καλύπτουν τα ασφαλιστικά ταμεία.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πρόεδρος του ΤΕΙ Πάτρας εκφράζει την αντίθεσή του στο σχέδιο «Αθηνά» και ειδικά στην απόφαση μεταφοράς της έδρας του ΤΕΙ Δυτικής Ελλάδος από την Πάτρα στο Μεσολόγγι.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε παρέμβαση του κ. Θρ. Μαυρομάτη προς τον Πρωθυπουργό για το  θέμα του ΑΤΕΙ Αιγίου.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμαρχος Ερυμάνθου Αχαΐας αιτείται τη προστασία και αποκατάσταση του Ιερού Ναού Αγίου Κωνσταντίνου και Ελένης της Τοπικής Κοινότητας Σπαρτιάς του Δήμου Ερυμάνθου Αχαΐας.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά  σε ένσταση κατά της απόφασης του δημοτικού συμβουλίου του Δήμου Αιγιαλείας για τον καθορισμό του τιμολογίου ύδρευσης.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην παραμονή του Θεραπευτηρίου της Λέρου στο νησί.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε παρέμβαση της Οικολογικής Δυτικής Ελλάδος για καταστροφές στο παραλιακό τμήμα της Αιγιάλειας.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε Βουλευτές που δεν παρίστανται σε συνεδριάσεις της Βουλής και δεν απαντούν στον κοινοβουλευτικό έλεγχο των Βουλευτών.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην ολιγωρία προώθησης του θέματος των αρχαιοτήτων του Δήμου Δυμαιών της Πάτρας.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αναγκαιότητα κατασκευής γέφυρας, η οποία θα συνδέει τα Λουσικά και πολλά χωριά της Ωλενίας στο Νομό Αχαΐας.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην πρόθεση πώλησης των Ελληνικών Αμυντικών Συστημάτων (ΕΒΟ/ΠΥΡΚΑΛ).
52) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  μέλη της <Πρωτοβουλίας για την Ποιοτική Παραγωγή Ελαιολάδου στο Νομό Ηλείας> αιτούνται την αύξηση του προϋπολογισμού της δολωματικής δακοκτονίας.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε επιστολή της ΟΙΚΙΠΑ σχετικά με τη νομιμότητα και αρμοδιότητα των επιτροπών τόσο για τον καθορισμό των ορίων Αχαΐας και Ηλείας όσο και για την αναδάσωση της έκτασης των Σαμαραίικων. 
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμαρχος Ερυμάνθου Αχαΐας αιτείται την παραμονή του ιατρού ακτινολόγου στο Κέντρο Υγείας Χαλανδρίτσας.
55) Η Βουλευτής Ηλείας κ. ΔΙΟΝΥΣΙΑ ΑΥΓΕΡΙΝΟΠΟΥΛΟΥ κατέθεσε αναφορά με την οποία  μέλη της «Πρωτοβουλίας για την ποιοτική παραγωγή ελαιολάδου στο Νομό Ηλείας» αιτούνται την επίλυση θέματος που αφορά τη σημαντική μείωση του προϋπολογισμού για την παραγωγή ποιοτικού ελαιολάδου στο Νομό Ηλείας.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε διαφωνία μεταξύ ιατρών και Διοικητή του Νοσοκομείου Ρίου σχετικά με τον αριθμό των κλινών στη μονάδα εντατικής θεραπείας.
57) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  η Ομοσπονδία Πολυμελών Οικογενειών με Τρία Τέκνα Ελλάδος εκφράζει τη διαμαρτυρία της σχετικά με το επίδομα των 500 ευρώ και τα κριτήρια για τη χορήγηση δωρεάν τροφίμων από την Ευρωπαϊκή Ένωση.
58) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται την τοποθέτηση ιατρικού προσωπικού, ώστε να τεθούν άμεσα σε λειτουργία τα ιατρεία στις Στάβιες του Δήμου Γόρτυνας και της Άρβης του Δήμου Βιάννου του Νομού Ηρακλείου.
59) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο Πανελλήνιος Σύλλογος Αναπληρωτών Θεολόγων παραθέτει σειρά προβλημάτων που απασχολούν τον κλάδο και αιτείται τη συνδρομή της πολιτείας για την επίλυσή τους
60) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  οι κάτοικοι και οι διαμένοντες στο νησί των Λεβίθων εκφράζουν τη διαμαρτυρία τους για την τοποθέτηση ανεμογεννητριών στο νησί Λέβιθα του Δήμου Λέρου.
61) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Δήμαρχος Κιλελέρ της Περιφέρειας Θεσσαλίας αιτείται την επίλυση θέματος που  αφορά στην προσαρμογή των ακτημόνων των παρακάρλιων χωριών, της λίμνης Κάρλας,  στο ν.4061/2012 για τη διαδικασία ενοικίασης δημόσιας γης.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην εμφάνιση κυκλώματος που παρέχει «προστασία» σε αθλητικά σωματεία της περιοχής των Πατρών.
63) Η Βουλευτής Β΄ Αθηνών κ. ΕΛΕΝΗ ΖΑΡΟΥΛΙΑ κατέθεσε αναφορά με την οποία  η Ομοσπονδία Εργαζομένων ΟΤΕ  αιτείται την επίλυση θέματος που αφορά την εφάπαξ καταβολή χρηματικού ποσού από το «Λογαριασμό Νεότητας Προσωπικού ΟΤΕ».
64) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Πανελλήνια Διαδικτυακή Ένωση  τριακονταεπταετίας αιτείται την επίλυση θέματος που αφορά την άμεση κατάργηση των τριάντα επτά ετών πραγματικής υπηρεσίας στον ιδιωτικό τομέα.
65) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  ο Πρόεδρος του Διοικητικού Συμβουλίου του Κέντρου  Ημέρας Alzheimer Χανίων επισημαίνει την ανάγκη επαρκούς χρηματοδότησης του Κέντρου για την εξασφάλιση της εύρυθμης λειτουργίας του.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε συζητήσεις για πολιτικές παρεμβάσεις για το θέμα παραμονής των σχολών του ΑΤΕΙ Αιγίου στην πόλη.
67) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Ομοσπονδία Λειτουργών Τεχνικής Επαγγελματικής Εκπαίδευσης αιτείται την επίλυση θεμάτων που αφορούν  στην ανεπάρκεια των κτηριακών υποδομών και στην έλλειψη εκπαιδευτικού προσωπικού στα σχολεία της Τεχνικής Επαγγελματικής Εκπαίδευσης.
68) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία  η κ. Σπυριδούλα Καραχάλιου αιτείται την παρέμβαση της πολιτείας για την ανάληψη χρημάτων από ατομικό ερανικό τραπεζικό λογαριασμό, για τη θεραπεία του τετραπληγικού τέκνου της.
69) Οι Βουλευτές Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ, Λαρίσης κ. ΔΗΜΗΤΡΗΣ ΓΕΛΑΛΗΣ και κ. ΗΡΩ ΔΙΩΤΗ κατέθεσαν αναφορά με την οποία  ο Δήμαρχος  Κιλελέρ της Περιφέρειας Θεσσαλίας αιτείται να δοθεί τριετής περίοδος προσαρμογής στους ακτήμονες των παρακάρλιων χωριών, της λίμνης Κάρλας, στο νέο καθεστώς του ν. 4061/2012, που αφορά την ενοικίαση της δημόσιας γης. 
70) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  το Σωματείο Εργαζομένων Λειτουργίας Μετρό Αθηνών διαμαρτύρεται για το διορισμό ατόμου που δεν ανήκει στα στελέχη της ΣΤΑΣΥ ως Γενικού Διευθυντή της Γενικής Διεύθυνσης Οικονομικών, Υποστηρικτών και Διοικητικών Υπηρεσιών της Εταιρείας.
71) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία  ο Σύλλογος Πολυτέκνων Σάμου- Ικαρίας και Φούρνων αιτείται τη χορήγηση έκπτωσης αεροπορικών και ακτοπλοϊκών εισιτηρίων στις τρίτεκνες και πολύτεκνες οικογένειες.
72) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Σύλλογος Διατελούντων και Διατελεσάντων Προέδρων Κοινοτήτων Νομού Μεσσηνίας «Παμμεσσηνιακός» επισημαίνει την ανάγκη συμπλήρωσης των διατάξεων του άρθρου 1 παράγραφος Β΄, υποπαράγραφος Β΄ περίπτωση Θ΄ του ν. 4093/2012, που αφορούν τις συντάξεις των Βουλευτών και των αιρετών οργάνων των ΟΤΑ που λαμβάνουν και δεύτερη σύνταξη.
73) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο Ιατρικός Σύλλογος Μαγνησίας αιτείται την αποπληρωμή από τον ΕΟΠΥΥ των δεδουλευμένων των ιατρών ελευθέρων επαγγελματιών για τα έτη 2010-2011.
74) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  ο Δήμος Λυκόβρυσης-Πεύκης εκφράζει την αντίθεσή του σε οποιαδήποτε απόπειρα δημιουργίας ή μετεγκατάστασης καταυλισμού Ρομά στα όρια του δήμου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5566/08-01-2013 ερώτηση του Βουλευτή κ. Κεγκέρογλου Βασίλειου δόθηκε με το υπ’ αριθμ. 983 β-4-3-2013 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
2. Στην με αριθμό 6447/29/01/2013 ερώτηση του Βουλευτή κ. Μιχελάκη Ιωάννη δόθηκε με το υπ’ αριθμ. 890β/4-3-2013 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
3. Στην με αριθμό 6647/04-02-2013 ερώτηση των Βουλευτών κυρίων Γκιόκα Ιωάννη, Κατσώτη Χρήστου και Παφίλη Αθανάσιου δόθηκε με το υπ’ αριθμ. 911/β/4-3-2013 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
4. Στην με αριθμό 6918/08-02-2013 ερώτηση του Βουλευτή κ. Αναστασιάδη Σάββα δόθηκε με το υπ’ αριθμ. 951/β/4-3-2013 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
5. Στην με αριθμό 7107/12-02-2013 ερώτηση του Βουλευτή κ. Παππά Χρήστου δόθηκε με το υπ’ αριθμ. 21/61/ΑΣ 8814/4-3-2013 έγγραφο  από τον Υπουργό Εξωτερικών η ακόλουθη απάντηση:
6. Στην με αριθμό 7128/13-02-2013 ερώτηση της Βουλευτού κ. Δούρου Ειρήνης (Ρένας) δόθηκε με το υπ’ αριθμ. 21/62/ΑΣ 9676/4-3-2013 έγγραφο  από τον Υπουργό Εξωτερικών η ακόλουθη απάντηση:","ΕΠΙΚΥΡΩΣΗ ΠΡΑΚΤΙΚΩΝ",NA
"16259"," Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 12 Απριλίου 2013.
«Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 1286/9-4-2013 επίκαιρη ερώτηση του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Οικονομικών, σχετικά με τη ρύθμιση δανειακών συμβάσεων της Συνεταιριστικής Τράπεζας Λέσβου-Λήμνου που τελεί υπό εκκαθάριση.
  2. Η με αριθμό 1291/9-4-2013 επίκαιρη ερώτηση του Βουλευτή Δράμας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Χρήστου Καραγιαννίδη προς τον Υπουργό Δημόσιας Τάξης και Προστασίας του Πολίτη, σχετικά με τη χορήγηση του επιδόματος επικίνδυνης και ανθυγιεινής εργασίας στο πυροσβεστικό προσωπικό.
  3. Η με αριθμό 1295/9-4-2013 επίκαιρη ερώτηση του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με τη λήψη μέτρων για την προστασία των μικρομετόχων της Λαϊκής Τράπεζας αλλά και των ελληνικών εξαγωγικών επιχειρήσεων, των οποίων οι καταθέσεις «κουρεύτηκαν», μετά τις πρόσφατες αποφάσεις του Eurogroup.
  4. Η με αριθμό 1303/9-4-2013 επίκαιρη ερώτηση του Βουλευτή Μεσσηνίας του Λαϊκού Συνδέσμου - Χρυσή Αυγή κ. Δημητρίου Κουκούτση προς τον Υπουργό Οικονομικών, σχετικά με τη φορολόγηση Ελλήνων της αλλοδαπής.
  5. Η με αριθμό 1299/9-4-2013 επίκαιρη ερώτηση της Βουλευτού Α΄ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Υγείας, σχετικά με τη λειτουργία του Νοσοκομείου «ΜΕΤΑΞΑ».
  Β. ΕΠΙΚΑΙΡΕΣ ΕΡΩΤΗΣΕΙΣ  Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής)
  1. Η με αριθμό 1287/9-4-2013 επίκαιρη ερώτηση της Βουλευτού Καρδίτσας της Νέας Δημοκρατίας κ. Ασημίνας Σκόνδρα προς τον Υπουργό Αγροτικής Ανάπτυξης και Τροφίμων, σχετικά με τη χορήγηση της συνδεδεμένης ενίσχυσης σε βαμβακοπαραγωγούς της Καρδίτσας.
 2. Η με αριθμό 1292/9-4-2013 επίκαιρη ερώτηση της Βουλευτού Χαλκιδικής του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αικατερίνης Ιγγλέζη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τις υψηλές συγκεντρώσεις βαρέων μετάλλων και αρσενικού σε εκροές αποβλήτων στην περιοχή της Ολυμπιάδας.
  3. Η με αριθμό 1296/9-4-2013 επίκαιρη ερώτηση του Βουλευτή Αττικής των Ανεξάρτητων Ελλήνων κ. Παύλου Χαϊκάλη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ανάθεση υπηρεσιών υποστήριξης έργων χωρίς διαγωνισμό στην εταιρεία «ΕΥΠΟΛΙΣ» από τη διοίκηση του  Κρατικού Θεάτρου Βορείου Ελλάδος.
  4. Η με αριθμό 1305/9-4-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τους Υπουργούς  Οικονομικών και Διοικητικής Μεταρρύθμισης και Ηλεκτρονικής Διακυβέρνησης, σχετικά με τη δημοσιοποίηση από την Ελληνική Στατιστική Αρχή του αριθμού  των μεταναστών στην ελληνική επικράτεια.
  5. Η με αριθμό 1302/9-4-2013 επίκαιρη ερώτηση του Βουλευτή Λάρισας της Δημοκρατικής Αριστεράς κ. Θωμά Ψύρρα προς τους  Υπουργούς  Αγροτικής Ανάπτυξης και Τροφίμων και Οικονομικών, σχετικά με τη συγχώνευση του Εθνικού Ιδρύματος Αγροτικής Έρευνας στον Ελληνικό Γεωργικό Οργανισμό «Δήμητρα».
  6. Η με αριθμό 1290/9-4-2013 επίκαιρη ερώτηση του Ανεξάρτητου Βουλευτή Εύβοιας κ. Κωνσταντίνου Μαρκόπουλου προς τον Υπουργό Υγείας, σχετικά με τις δυσλειτουργίες στο ΕΚΑΒ και στη διακομιδή των ασθενών στο Νομό Ευβοίας.»","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16260"," Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η δεύτερη με αριθμό 1281/8-4-2013 επίκαιρη ερώτηση πρώτου κύκλου του Βουλευτή Κυκλάδων του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Νικολάου Συρμαλένιου προς τον Υπουργό Υγείας , σχετικά με τη ματαίωση  της συγχώνευσης των Νοσοκομείων Σύρου και Νάξου.
Το λόγο έχει ο κ. Συρμαλένιος για δύο λεπτά, για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16261"," Κύριε Υπουργέ, μετά το τρίτο μνημόνιο προχωράτε ραγδαία και στο χώρο της υγείας σε νέες περικοπές δαπανών, οι οποίες επιτυγχάνονται, πέραν από τις περικοπές εισοδημάτων, μισθών, συντάξεων, από τον ασφυκτικό περιορισμό των προσλήψεων, την αύξηση της συμμετοχής των ασφαλισμένων στην αγορά φαρμάκων και με συγχωνεύσεις μονάδων υγείας νοσοκομείων κ.λπ. Τα μέτρα αυτά επιβάλλονται οριζόντια και ισοπεδωτικά ανεξάρτητα από τις όποιες ιδιαιτερότητες, ανεξάρτητα από περιοχές, είτε αφορούν την ηπειρωτική είτε τη νησιωτική Ελλάδα.
Η συνταγματικά κατοχυρωμένη και θεσμοθετημένη και μέσα από τις ευρωπαϊκές συνθήκες νησιωτικότητα, έχει πεταχτεί στον «κάλαθο των αχρήστων», με αποτέλεσμα οι αποφάσεις που προωθούνται, να αγνοούν παντελώς την πραγματικότητα της ζωής στα νησιά.
Θύμα αυτής της πολιτικής είναι και η περίφημη συγχώνευση των Νοσοκομείων της Σύρου με το Νοσοκομείο-Κέντρο Υγείας της Νάξου, προτού καν το τελευταίο προλάβει να λειτουργήσει ως νοσοκομείο, σύμφωνα και με τις από πολλών ετών ειλημμένες αποφάσεις.
Το Νοσοκομείο-Κέντρο Υγείας της Νάξου, δυστυχώς, μέχρι σήμερα παραμένει ως αναβαθμισμένο κέντρο υγείας και λειτουργεί χωρίς χειρουργείο, χωρίς αιμοδοσία, χωρίς μονάδα νεφρού, με σοβαρές ελλείψεις σε ιατρικό, νοσηλευτικό και διοικητικό προσωπικό, με εργαστήρια που παραμένουν επί χρόνια σε αποθηκευτικούς χώρους, με δύο ασθενοφόρα και μόλις δύο οδηγούς -το καθένα, λοιπόν, μιας βάρδιας- σε ένα νησί με αποστάσεις σε ορεινούς χώρους πενήντα- εβδομήντα χιλιομέτρων, που μπορεί να χρειαστεί να καλυφθούν οποιαδήποτε ώρα σε περίπτωση κλήσης για έκτακτο περιστατικό.
Οι γιατροί φεύγουν ο ένας μετά τον άλλον λόγω υποχρηματοδότησης και της μη λειτουργίας των υφιστάμενων δομών. Αυτήν τη στιγμή εργάζονται μόνο δεκαπέντε γιατροί. Με αυτό το δυναμικό η εικοσιτετράωρη λειτουργία του νοσοκομείου καταρρέει, οι εφημερίες είναι επισφαλείς και διεκπεραιώνονται από αγροτικούς γιατρούς με τους ειδικευμένους σε ετοιμότητα. 
Τμήματα συγχωνεύονται, υπηρεσίες δυσλειτουργούν, οι νέες προσλήψεις έχουν «παγώσει» και δώδεκα διορισμοί εκκρεμούν από ενάμιση χρόνο.
Εδώ θα πρέπει να γίνει γνωστό ότι το Νοσοκομείο της Νάξου, εφόσον λειτουργήσει, θα απευθύνεται σε έναν πληθυσμό, όχι μόνο των κατοίκων του νησιού, που ανέρχονται σε περίπου είκοσι χιλιάδες, αλλά συμπεριλαμβάνει και με τις μικρές Κυκλάδες –Ηρακλειά, Σχοινούσα, Κουφονήσι, Δονούσα- την Αμοργό, την Πάρο, την Αντίπαρο και ακόμη την Ίο, τη Σίκινο, τη Φολέγανδρο, δηλαδή σε πληθυσμό πάνω από σαράντα χιλιάδες μονίμους κατοίκους συνολικά, που αν συνυπολογιστούν και οι επισκέπτες τουρίστες, ανέρχεται σε πάνω από εκατόν πενήντα χιλιάδες.
Όλα τα παραπάνω στοιχεία συνηγορούν στο να οδηγείται -με τη συγχώνευση των Νοσοκομείων Σύρου και Νάξου, που έγινε με τον απίστευτης προχειρότητας Οργανισμό της 31ης Δεκεμβρίου 2012- το Νοσοκομείο της Νάξου σε συρρίκνωση.","ΝΙΚΟΛΑΟΣ ΣΥΡΜΑΛΕΝΙΟΣ",488
"16262"," Κύριε συνάδελφε, μπορείτε να συνεχίσετε στη δευτερολογία σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16263"," Κύριε Πρόεδρε, θα ήθελα να καταλήξω στο ερώτημα. 
Επιπλέον, η μείωση των γιατρών του νοσοκομείου από σαράντα έξι σε δεκαεννιά δείχνει ότι η περίφημη υγειονομική αυτονομία, που ξέρω ότι επικαλείστε και την οποία αντιδιαστέλλετε στη διοικητική συγχώνευση, αποβαίνει υπέρ της συρρίκνωσης και όχι υπέρ της ανάπτυξης και της λειτουργικότητάς του. 
Θα ήθελα να αναφέρω δύο ακόμη στοιχεία.","ΝΙΚΟΛΑΟΣ ΣΥΡΜΑΛΕΝΙΟΣ",488
"16264"," Όχι, μην αναφέρετε στοιχεία. Βλέπετε ότι ο χρόνος έχει περάσει. Θέστε, παρακαλώ, την ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16265"," Ρωτάμε, λοιπόν, γιατί επιμένετε πεισματικά στη συγχώνευση των Νοσοκομείων Σύρου και Νάξου που μόνο δεινά και ανασφάλεια θα επιφέρει στους κατοίκους αλλά και στους εκατοντάδες χιλιάδες επισκέπτες των συγκεκριμένων νησιών και των γειτονικών τους.","ΝΙΚΟΛΑΟΣ ΣΥΡΜΑΛΕΝΙΟΣ",488
"16266"," Ο Υπουργός κ. Λυκουρέντζος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16267"," Ευχαριστώ, κύριε Πρόεδρε. 
Κύριε συνάδελφε, επιμένω στην υγειονομική αυτοτέλεια κάθε νοσηλευτικής μονάδος. Αποφασίσαμε να θωρακίσουμε υγειονομικά το Αιγαίο. Η έγκριση προσλήψεων τακτικού προσωπικού θα ικανοποιήσει κατά προτεραιότητα τις ανάγκες της νησιωτικής Ελλάδος και των ορεινών περιοχών αλλά κυρίως του Αρχιπελάγους, του Αιγαίου. Από τις εγκρίσεις τις οποίες αναμένουμε εντός των ημερών, θα καλυφθούν οι θέσεις των ιατρών, οι οποίοι ήδη έχουν κριθεί. Όλες οι θέσεις στο Αιγαίο στις νοσηλευτικές μονάδες θα καλυφθούν, εφόσον έχουν κριθεί ιατροί για τις συγκεκριμένες θέσεις. 
Αυτή είναι η προτεραιότητα και η επιλογή του Υπουργείου Υγείας για τους λόγους που αναφέρατε βεβαίως, για τις ανάγκες του πληθυσμού, για την αύξηση του πληθυσμού κατά τη διάρκεια της θερινής περιόδου, της τουριστικής περιόδου, για το ενδιαφέρον που έχουμε να παρέχει η πολιτεία υπηρεσίες υγείας στους πολίτες της χώρας, αλλά και σε υπηκόους τρίτων χωρών, οι οποίοι είτε νομίμως είτε παρανόμως βρίσκονται στη χώρα. Όταν έχουν ανάγκη και πάσχουν, νοσηλεύονται στο Εθνικό Σύστημα Υγείας. Άρα έχουμε θέσει ως προτεραιότητα την κάλυψη των αναγκών. 
Συνάντησα προ ημερών το Δήμαρχο της Νάξου. Με αντιπροσωπεία με επισκέφτηκαν στο Υπουργείο. Τους εξήγησα αυτήν την επιλογή μας και την πολιτική μας. Επέμεινα σε αυτό, διότι όλα τα υπόλοιπα μπορούμε να τα συζητούμε, πλην του μεγάλου επιχειρήματος της διοικητικής συνένωσης. 
Η διοικητική συνένωση αποσκοπεί στην ορθολογική διαχείριση των πόρων, στην πάταξη της σπατάλης, στη διοικητική αποτελεσματικότητα. Σε αυτό δεν θα αλλάξουμε θέση. Είναι και αυτό το ίδιο ξεκάθαρο όσο και το προηγούμενο. 
Αν οι κύριοι δήμαρχοι φαντάζονται ότι μπορούν να κινητοποιούν τους πολίτες άνευ λόγου, να υπόσχονται παραδείσους, χωρίς να μπαίνουν σε καμμία υποχρέωση υπολογισμού κόστους, λυπούμαι αλλά δεν ανταποκρίνονται στις σημερινές περιστάσεις. 
Αυτή είναι η απάντησή μου. Εδώ θα είμαστε και θα δείτε ότι κατά προτεραιότητα θα καλυφθούν οι ανάγκες, τόσο με τακτικό προσωπικό όσο και με επικουρικό. 
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"16268"," Ευχαριστούμε και εμείς. 
Ο κ. Νικόλαος Συρμαλένιος έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16269"," Κύριε Υπουργέ, δυστυχώς, από την απάντηση που μου δώσατε αντιλαμβάνομαι ότι δεν καταλαβαίνετε τη διαφορά μεταξύ ηπειρωτικής Ελλάδας –τουλάχιστον- και νησιών. Τα νησιά έχουν πρόβλημα μεταξύ τους σύνδεσης λόγω ελλιπέστατης ακτοπλοϊκής διασύνδεσης, τουλάχιστον στην ενδοεπικοινωνία των Κυκλάδων. Πρέπει να ξέρετε ότι φέτος από τα τρία πλοία που εκτελούσαν τις ενδοκυκλαδικές γραμμές έχουμε μόνο δύο. 
Επιπλέον, μιλάμε για τουριστικούς προορισμούς, οι οποίοι το καλοκαίρι πολλαπλασιάζουν τους πληθυσμούς τους. Και δεν μιλάμε μόνο για τη Νάξο. Σας είπα ότι δεν αναφερόμαστε μόνο στη Νάξο, αλλά και στα γύρω νησιά, την Παροναξία, τα μικρά νησιά, την Αμοργό, ακόμα και την Ίο, τη Φολέγανδρο και τη Σίκινο, των οποίων όλων μαζί ο πληθυσμός θα ανέρχεται σε πάνω από εκατόν πενήντα χιλιάδες κατοίκους. 
Μιλάτε για διοικητική συνένωση, αλλά για να λειτουργήσουν τα νοσοκομεία πρέπει να έχουν δικό τους προϋπολογισμό, δικές τους προμήθειες, δικές τους διαδικασίες πρόσληψης γιατρών, νοσηλευτικού και διοικητικού προσωπικού, δικές τους τεχνικές υπηρεσίες. Ακόμα και μια ζημιά, μια βλάβη να γίνει στο Νοσοκομείο της Νάξου, εφόσον είναι διοικητικά ενωμένο με το Νοσοκομείο Σύρου, πρέπει να ταξιδέψει συνεργείο της τεχνικής υπηρεσίας του Νοσοκομείου Σύρου για να πάει στη Νάξο. Εφόσον δεν υπάρχουν πλοία, αυτή η βλάβη θα μπορέσει να καλυφθεί μετά από τρεις, τέσσερις μέρες ή ίσως και μετά από μια βδομάδα.
Καταλαβαίνετε, λοιπόν, ότι -όταν μιλάτε για υγειονομική θωράκιση του Αιγαίου, αυτή είναι μια πολύ ωραία κουβέντα, αλλά στην πράξη συμβαίνει τελείως το αντίθετο. Είχαν εγκριθεί από τον Οκτώβριο του 2011 θέσεις δώδεκα γιατρών στο Νοσοκομείο της Νάξου. Δυστυχώς αυτές οι θέσεις δεν εγκρίθηκαν από το Υπουργείο Οικονομικών, ενώ δώσατε την έγκριση ως Υπουργείο Υγείας. Δεν ήσασταν εσείς τότε, ήταν κάποιος άλλος Υπουργός. 
Οι προσλήψεις δεν προχώρησαν και τώρα μαθαίνουμε ότι από τους δώδεκα γιατρούς, οι πέντε τουλάχιστον έχουν βρει δουλειά σε άλλες θέσεις. Κατά συνέπεια, πάλι θα υπάρξει το πρόβλημα να μην ανταποκριθούν σε νέα προκήρυξη που θα γίνει. Αυτό σημαίνει ότι θα βαδίσουμε και πάλι σε μια υποστελέχωση. 
Επιπλέον –και κλείνω- υπάρχει το τεράστιο πρόβλημα των διακομιδών. Ξέρετε ότι οι διακομιδές δεν γίνονται όπως θα έπρεπε να γίνονται με πτητικά μέσα, γιατί πολλές φορές δεν πετάνε τη νύχτα. Υπάρχουν σοβαρά προβλήματα κάλυψης των περιστατικών. Το 2012 μόνο είχαμε τριακόσια σαράντα ένα περιστατικά από τη Νάξο που στοίχισαν γύρω στο 1,5 εκατομμύριο ευρώ. Αυτή είναι η πραγματικότητα και σε αυτήν την πραγματικότητα δεν μπορείτε να απαντάτε με γενικά ευχολόγια του τύπου «υγειονομική θωράκιση Αιγαίου».
Ευχαριστώ.","ΝΙΚΟΛΑΟΣ ΣΥΡΜΑΛΕΝΙΟΣ",488
"16270"," Και εμείς ευχαριστούμε.
Το λόγο έχει ο Υπουργός για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16271"," Κύριε συνάδελφε, στην απάντησή μου απέφυγα και αιχμές και προσωπικούς χαρακτηρισμούς και οποιαδήποτε διάθεση σύγκρουσης. Αντιπαρέρχομαι, λοιπόν, τα «δεν καταλαβαίνω» και ότι λέω ωραία λόγια. Τα αντιπαρέρχομαι.","ΑΝΔΡΕΑΣ ΛΥΚΟΥΡΕΝΤΖΟΣ",288
"16272"," Δεν είναι προσωπικά, ως Κυβέρνηση αναφέρομαι.","ΝΙΚΟΛΑΟΣ ΣΥΡΜΑΛΕΝΙΟΣ",488
"16273"," Θα γίνουν προσλήψεις, όπως ανέφερα προηγουμένως. Αν δεν καλυφθούν οι ανάγκες, με επικουρικό προσωπικό θα τις καλύψουμε. 
Παρακολουθούμε από κοντά την υπόθεση διαχείρισης των διακομιδών. Περιορίζομαι σε αυτό γιατί υπάρχουν και άλλα ζητήματα εκεί, όπως για ποιο λόγο γίνονται διακομιδές, με ποια μέσα και πόσο στοιχίζουν. Το παρακολουθούμε και αυτό το θέμα.
Αυτοί που ορίζονται διοικητές και υποδιοικητές είναι για να λύνουν προβλήματα, δεν είναι για να κάνουν εσωτερικό συνδικαλισμό στον Υπουργό που τους όρισε. Αν κάποιος δεν θέλει να είναι διοικητής ή υποδιοικητής, ευχαρίστως να μας δώσει την παραίτησή του. Γι’ αυτό εκείνοι που θα επιλεγούν τώρα, με την καινούργια διαδικασία, με επιτροπή που συμμετέχει και εκπρόσωπος του ΑΣΕΠ, θα αναλάβουν πλήρως τα καθήκοντά τους και γραπτώς. Δεν υποχρεώνουμε κανέναν να γίνει διοικητής ή υποδιοικητής, μόνοι τους προσφέρονται.  Αν δεν είναι διατεθειμένοι και δεν είναι ικανοί να εκπληρώσουν τα καθήκοντά τους, υπάρχουν και άλλες επιλογές.
Τελευταία λέξη: εμείς θα είμαστε συνεπείς στη δέσμευση που αναλάβαμε. Με την έγκριση των πιστώσεων θα καλυφθούν οι ανάγκες των νοσηλευτικών μονάδων στο Αιγαίο.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"16274"," Και εμείς ευχαριστούμε.
Κυρίες και κύριοι συνάδελφοι, ο Βουλευτής κ. Ιωάννης Μιχελάκης ζητεί άδεια ολιγοήμερης απουσίας στο εξωτερικό. Η Βουλή εγκρίνει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16275"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"16276"," Συνεπώς η Βουλή ενέκρινε τη ζητηθείσα άδεια.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα έξι μαθητές και μαθήτριες και δύο εκπαιδευτικοί συνοδοί τους από το 11ο Δημοτικό Σχολείο Νέας Ιωνίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα συζητηθεί η τρίτη με αριθμό 1285/8-4-2013 επίκαιρη ερώτηση δευτέρου κύκλου του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Γεωργίου Γερμενή προς τους Υπουργούς Υγείας και Διοικητικής Μεταρρύθμισης και Ηλεκτρονικής Διακυβέρνησης, σχετικά με το εργασιακό καθεστώς στο Κέντρο Πρόληψης και Ελέγχου Νοσημάτων.
Το λόγο έχει ο κ. Γερμενής για δύο λεπτά, για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16277"," Ευχαριστώ, κύριε Πρόεδρε.
Κύριε Υπουργέ, φημολογείται έντονα ότι τα τελευταία χρόνια στο ΚΕΕΛΠΝΟ έχουν γίνει χιλιάδες ρουσφέτια και αδιαφανείς προσλήψεις κι όλα αυτά με το πρόσχημα κάποιας επείγουσας περίστασης, όπως η γρίπη των πτηνών, η πανδημία του ιού H1N1 και πολλών άλλων.
Αξίζει να σημειωθεί ότι από το 2000 και μετά δεν υπάρχει ακριβής αριθμός των εργαζομένων και κανείς δεν γνωρίζει τον τρόπο που προσλαμβάνονται, καθώς δεν έχουν γίνει κάποιες αντίστοιχες προκηρύξεις μέσω ΑΣΕΠ.
Εξάλλου, με τη φωτογραφική διάταξη της παραγράφου 6 του άρθρου 6 του ν. 3527/2007, ο οποίος ψηφίστηκε από τον κ. Αβραμόπουλο όταν ήταν στο Υπουργείο Υγείας, έδωσε τη δυνατότητα σε όσους παράνομα είχαν προσληφθεί, να μεταταχθούν σε άλλους φορείς του δημοσίου, με αποτέλεσμα να μην μπορούν να εντοπισθούν.
Η διάταξη αυτή είναι φανερά παράνομη, καθώς επέτρεπε στο προσωπικό ενός νομικού προσώπου ιδιωτικού δικαίου, όπως είναι το ΚΕΕΛΠΝΟ, να μετατάσσεται στο στενό δημόσιο τομέα και σε νομικά πρόσωπα δημοσίου δικαίου κατά παρέκκλιση κάθε σχετικής απαγόρευσης.
Στο ΚΕΕΛΠΝΟ γίνεται πάρτι κατασπατάλησης ευρωπαϊκών κονδυλίων με πανάκριβες δράσεις και διαφημίσεις, συνέδρια σε Ελλάδα και εξωτερικό και φυσικά, δεν λείπουν και οι αργομισθίες των υπαλλήλων.
Όλα αυτά έχουν προκαλέσει την παρέμβαση του εισαγγελέα, με σκοπό να εξακριβώσει τις πιθανές ευθύνες των μελών του διοικητικού συμβουλίου και των λοιπών προσώπων που είχαν στα χέρια τους τη διοίκηση του ΚΕΕΛΠΝΟ τα τελευταία χρόνια.
Τέλος, τη στιγμή που γίνονται μαζικές απολύσεις στο δημόσιο, το ΚΕΕΛΠΝΟ εξακολουθεί να προχωρά σε προσλήψεις εκτός ΑΣΕΠ, αναρτώντας σχετικές προκηρύξεις στην επίσημη ιστοσελίδα του.
Ερωτάσθε, λοιπόν:
Ποιος είναι ο συνολικός αριθμός των εργαζομένων στο ΚΕΕΛΠΝΟ αυτήν τη στιγμή; Πόσοι μετατάχθηκαν και σε ποιες υπηρεσίες εν δυνάμει της διάταξης της παραγράφου 6 του άρθρου 6 του ν. 3527/2007;
Ποια η τύχη της ποινικής διερεύνησης των ευθυνών των προσώπων που συμμετείχαν στο Διοικητικό Συμβούλιο του ΚΕΕΛΠΝΟ;
Ευχαριστώ.","ΓΕΩΡΓΙΟΣ ΓΕΡΜΕΝΗΣ",90
"16278","  Ευχαριστούμε κι εμείς.
Ο  κύριος Υπουργός έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16279","  Ευχαριστώ, κύριε Πρόεδρε.
Κύριε συνάδελφε, και μόνο ότι χρησιμοποιήσατε το ρήμα «φημολογείται» πρέπει εσάς τον ίδιο να σας κάνει περισσότερο προσεκτικό κι επιφυλακτικό σε όσα λέγονται. Γιατί πολλά λέγονται για να δημιουργούνται εντυπώσεις κι ελάχιστη σχέση έχουν με την πραγματικότητα.
Το ΚΕΕΛΠΝΟ, λοιπόν, έχει κατά καιρούς ελεγχθεί από το ΣΕΥΥΠ, το ΣΔΟΕ, το Σώμα Επιθεωρητών Δημόσιας Διοίκησης και από όλους αυτούς δεν έχει καταλογιστεί κάποια παράβαση ή δεν έχει κοινοποιηθεί στο ΚΕΕΛΠΝΟ η οποιαδήποτε παραπομπή.
Σε μία υπόθεση για την οποία έχει σχηματιστεί δικογραφία και με την οποία ασχολείται ο αρμόδιος εισαγγελέας πρωτοδικών –κι εγώ δεν είμαι σε θέση να απαντήσω για την πρόοδο των εργασιών του κυρίου εισαγγελέως- από όσα είναι γνωστά, δεν συμπεριλαμβάνονται στην άσκηση ελέγχου -και διώξεως, φαντάζομαι εν συνεχεία- κάποια από τα μέλη του διοικητικού συμβουλίου.
Σε όλα όσα αναφέρατε σχετικά με τις προσλήψεις στο ΚΕΕΛΠΝΟ να αναφέρω τα εξής: 
Στις 30-7-2010, τρία χρόνια μετά από την περίοδο στην οποία αναφέρεστε, με έκθεση της επιθεώρησης ελέγχου των Επιθεωρητών Δημόσιας Διοίκησης, επιβεβαιώνεται απολύτως η νομιμότητα αυτών των προσλήψεων. 
Το ΚΕΕΛΠΝΟ είναι υποχρεωμένο να υποβάλει μηνιαίως τα στοιχεία και στο Υπουργείο Υγείας και στο Υπουργείο Οικονομικών. Τελευταία έχει ενταχθεί στην υποχρέωση τήρησης όλων των δημοσιονομικών υποχρεώσεων, όπως έχουν όλοι οι οργανισμοί του Υπουργείου Υγείας και οι άλλοι οργανισμοί των άλλων Υπουργείων.  
Στο ΚΕΕΛΠΝΟ δεν υπάρχει άγνωστος αριθμός εργαζομένων. Υπάρχουν εξακόσια ογδόντα δύο άτομα, τα οποία εργάζονται με συμβάσεις αορίστου χρόνου και είναι ιατρονοσηλευτικό προσωπικό μονάδων εντατικής θεραπείας και λοιπών μονάδων του ΕΣΥ. Οι διακόσιοι ενενήντα εννέα απ’ αυτούς έχουν κατανεμηθεί στην επικράτεια πάλι σε μονάδες εντατικής θεραπείας, μονάδες ειδικών λοιμώξεων, τμήματα νοσοκομείων του ΕΣΥ, κ.λπ.. Έχουν υπάρξει μετατάξεις εκατόν έξι υπαλλήλων –τα στοιχεία που σας δίνω είναι ακριβή- εκ των οποίων οι εβδομήντα τέσσερις στην κεντρική υπηρεσία και οι υπόλοιποι τριάντα δύο σε άλλες νοσηλευτικές μονάδες, νοσοκομεία, όπως διαβάζω από τα στοιχεία που μου δίνει η υπηρεσία και έχω μαζί μου για να σας απαντήσω.
Πάντως, σας διαβεβαιώνω ότι η σημερινή πολιτική ηγεσία -αλλά και οι προηγούμενες πολιτικές ηγεσίες- ουδεμία επιείκεια έχουν επιδείξει σε οποιαδήποτε συμπεριφορά ή πρακτική, η οποία να δημιουργεί προβλήματα σε σχέση με τη νομιμότητα των πράξεων των οργάνων. Όμως, τέτοια κρούσματα, όπως σας είπα, παρά τους ελέγχους, δεν διαπιστώθηκαν, πλην μίας περίπτωσης. Αυτή είναι η πραγματικότητα.
Όσον αφορά τις προσλήψεις στις οποίες αναφερθήκατε τώρα, αυτές είναι για τους ιατρούς και τους νοσηλευτές που εργάζονται στις μονάδες εντατικής θεραπείας, στις μονάδες ειδικών λοιμώξεων και στο Κέντρο Υγείας Αστικού Τύπου του Περιστερίου.
Όπως είπατε, είναι όλα στο internet με διαφάνεια και για την επιλογή τους θα εφαρμοστούν τα αντικειμενικά κριτήρια, όπως ορίζει το ΑΣΕΠ. Μάλιστα, στην έξοδο του Κοινοβουλίου έκανα προσωπικά δήλωση ότι θα εφαρμοστούν αυτά τα αντικειμενικά κριτήρια, η μοριοδότηση και για πρώτη φορά ζήτησα να διαγράψουν από την προκήρυξη τη συνέντευξη, παρά το γεγονός ότι για να επιλεγεί ένας γιατρός για μονάδα εντατικής θεραπείας χρειάζεται η συνέντευξη, προκειμένου να δούμε και κάποια άλλα πράγματα. Όμως, συνέστησα στη Διοίκηση του ΚΕΕΛΠΝΟ και διέγραψε τη συνέντευξη. Μπορείτε να συγκρίνετε τις προκηρύξεις του παρελθόντος και τις σημερινές. Αυτή είναι η πραγματικότητα.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"16280"," Ευχαριστούμε κι εμείς.
Ο κ. Γερμενής έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16281"," Συνήθως όπου υπάρχει φωτιά υπάρχει και καπνός. Σίγουρα ο εισαγγελέας δεν παρενέβη τυχαία. Το πρόβλημα είναι γνωστό εδώ και χρόνια, οπότε θα έπρεπε να είχατε προχωρήσει σε δραστικές παρεμβάσεις, κύριε Υπουργέ. Χαίρομαι που κι εσείς ο ίδιος ομολογείτε ότι έχουν αλλάξει πολλά πράγματα από τότε που αναλάβατε εσείς από τους προκατόχους σας. Αυτό το εκτιμούμε. 
Όμως, το ΚΕΕΛΠΝΟ επί κυβερνήσεως, τόσο της Νέας Δημοκρατίας όσο και του ΠΑΣΟΚ, αποτέλεσε τη μαύρη τρύπα για διορισμούς-ρουσφέτια, οι οποίοι έγιναν χωρίς καμμία προκήρυξη, χωρίς διαδικασία ΑΣΕΠ, χωρίς μόρια και χωρίς απαιτούμενα προσόντα. 
Στην πορεία, τα άτομα αυτά με τις παράνομες προσλήψεις μετατάχθηκαν ή αποσπάσθηκαν σε άλλες υπηρεσίες του δημοσίου, χωρίς μάλιστα να παρέλθει η απαιτούμενη διετία στην οργανική τους θέση, όπως ορίζει ο νόμος. Πολλοί από τους προσληφθέντες έχουν μηδενικά προσόντα, ενώ καλύπτουν θέσεις διευθυντή ή τομεάρχη όπου, όπως γνωρίζετε καλύτερα από εμένα, απαιτείται βαθμολογική εξέλιξη. Στην περίπτωση τη δική τους αυτό έγινε από την πρώτη κιόλας μέρα πρόσληψής τους. Αυτά συμβαίνουν στην Ελλάδα που μπορεί κάποιος να δουλεύει δώδεκα ώρες την ημέρα και να παίρνει 500 ευρώ και κάποιοι που έχουν φιλίες με Υπουργούς και Πρωθυπουργούς να γίνονται κατευθείαν τομεάρχες.
Για να μιλήσουμε, μάλιστα, για τους αργόμισθους, πόσοι είναι αυτοί που ο θυρωρός του ΚΕΕΛΠΝΟ ούτε καν τους γνωρίζει; Πόσοι είναι αυτοί που προσέρχονται στην υπηρεσία τους δώδεκα η ώρα το μεσημέρι και φεύγουν στις τρεις η ώρα; Δεν εκπλήσσομαι καθόλου που πολλοί απ’ όσους είχαν διοριστεί στο ΚΕΕΛΠΝΟ, σήμερα βρίσκονται αποσπασμένοι στο Μαξίμου, στη Συγγρού και σε διάφορα πολιτικά και υπουργικά γραφεία. 
Επίσης, δεν εκπλήσσομαι που η αντισυνταγματική εργασιακή εφεδρεία, σύμφωνα με το Συμβούλιο της Επικρατείας, δεν ισχύει στην περίπτωση του ΚΕΕΛΠΝΟ.
Τη στιγμή που χιλιάδες Έλληνες εργαζόμενοι απολύονται, θεωρείτε ηθικό το ΚΕΕΛΠΝΟ να προχωρά σε φωτογραφικές προσλήψεις έστω και ορισμένου χρόνου; 
Θα ρωτήσω και κάτι ακόμα. Πώς ακριβώς διαχειρίζεται το ΚΕΕΛΠΝΟ  τα ευρωπαϊκά κονδύλια; Πότε έγινε έλεγχος στα οικονομικά του; Θεωρείτε απαραίτητο τη στιγμή που ο Έλληνας φορολογούμενος εξαντλείται οικονομικά λόγω της μνημονιακής πολιτικής σας, το ΚΕΕΛΠΝΟ να κατασπαταλά ευρωπαϊκά κονδύλια σε συνέδρια, σε διαφημίσεις και αργομισθίες;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Η υπόθεση αυτή, όπως προείπα, έχει φτάσει στα χέρια του εισαγγελέα. 
Απαιτούμε να εξακριβωθούν διαχρονικά οι ευθύνες της διοίκησης του ΚΕΕΛΠΝΟ και να αποδοθούν ευθύνες και να ασκηθούν ποινικές διώξεις κατά παντός υπευθύνου. 
Ο ελληνικός λαός δεν δέχεται πλέον καμμία κοροϊδία. Η Χρυσή Αυγή απαιτεί να γίνει διαχειριστικός έλεγχος στην εν λόγω Υπηρεσία, να γίνει καταμέτρηση του αποσπασμένου και του εξαφανισμένου προσωπικού και οι αργόμισθοι να επιστρέψουν στην εργασία τους.
Ο ελληνικός λαός δεν αντέχει να πληρώνει τους αργόμισθους επειδή τυγχάνει να έχουν φιλικές ή άλλου είδους σχέσεις με υψηλά στελέχη της μνημονιακής και άκρως καταστροφικής συγκυβέρνησης.
Ευχαριστώ.","ΓΕΩΡΓΙΟΣ ΓΕΡΜΕΝΗΣ",90
"16282","  Ευχαριστούμε και εμείς. 
Ο κύριος Υπουργός έχει το λόγο για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16283"," Αυτήν την Κυβέρνηση που καταγγέλλετε και εσείς και άλλες πτέρυγες της Βουλής με σύμπτωση επιχειρημάτων, παρά τις τεράστιες ιδεολογικές διαφορές, θα την κρίνει η Ιστορία και ο ελληνικός λαός…","ΑΝΔΡΕΑΣ ΛΥΚΟΥΡΕΝΤΖΟΣ",288
"16284"," Σ’ αυτό συμφωνούμε και εμείς.","ΓΕΩΡΓΙΟΣ ΓΕΡΜΕΝΗΣ",90
"16285"," …και θα επιβραβεύσει αυτό το οποίο γίνεται. Διότι με τη διορατικότητα και τις αποφάσεις αυτής της Κυβέρνησης δεν θα έχουμε την τύχη, την οποία εργαζόμαστε για να μην την έχουμε ποτέ. Κάποια πρώτα μηνύματα του τι θα σήμαινε αν δεν υπήρχε αυτή η Κυβέρνηση, νομίζω ότι πήραμε από την Κυπριακή Δημοκρατία -και είναι εξαιρετικά διδακτικά- όπως το να μην μπορούν οι πολίτες να πάρουν από τις καταθέσεις τους. 
Όμως, επειδή εδώ ζούμε στην κοινωνία των εντυπώσεων και όχι της ουσίας και του διαλόγου, αυτά τα αντιπαρέρχονται οι ειδήμονες επί των μέσων επικοινωνίας και δυστυχώς συμπράττουν και πολιτικοί, οι οποίοι προτάσσουν το κομματικό συμφέρον αντί του μέλλοντος της χώρας.
Τώρα όλα αυτά τα οποία είπατε, τα περισσότερα, τα διοικητικού χαρακτήρα, προφανώς και αφορούν το διοικητικό συμβούλιο. Εγώ γνωρίζω αυτό που μου έδωσε η υπηρεσία, ότι διακόσιοι ενενήντα εννιά υπάλληλοι βρίσκονται σε μονάδες ανά την επικράτεια. Αν δεν τους γνωρίζει αυτούς ο θυρωρός του ΚΕΕΛΠΝΟ, αυτό είναι άλλη ιστορία και δεν είναι για να απαντήσει ο Υπουργός.
Πάντως, σε ό,τι αφορά την υπόθεση με την οποία ασχολείται ο εισαγγελέας, όπως σας είπα και προηγουμένως, είναι μία συγκεκριμένη περίπτωση. Δεν αφορά γενικά το ΚΕΕΛΠΝΟ, όπως το γενικεύσατε, ούτε υπάρχει και κάποια διαφοροποίηση μεταξύ του παρόντος και του χθες.
Εγώ κοιτάζω μπροστά. Έχουμε κάνει επιλογές με τις οποίες επιβάλλουμε τη διαφάνεια παντού στη λειτουργία του Υπουργείου Υγείας. Αυτή είναι η βούληση των εκάστοτε πολιτικών ηγεσιών.
Σας διαβεβαιώνω, κύριε συνάδελφε, ότι δεν υπάρχει Υπουργός ο οποίος επιθυμεί να συγκαλύψει κάτι, γιατί δεν έχει να κερδίσει απολύτως τίποτα ο εκάστοτε Υπουργός. Αυτό είναι βέβαιο. Ο Υπουργός θέλει να έρχεται εδώ, να έχει την ηθική και πολιτική ακεραιότητα να απαντά στις ερωτήσεις σας, να λειτουργούν το Υπουργείο και οι οργανισμοί του με διαφάνεια, να προστατεύει το δημόσιο χρήμα, να κτυπά τη σπατάλη του δημοσίου χρήματος όπου αυτή εκδηλώνεται. Αυτή είναι η βούληση του εκάστοτε Υπουργού Υγείας. Δεν έχει λόγους να συγκαλύψει οποιαδήποτε πρακτική. Αντιθέτως, επιμένει στο να τηρείται απολύτως η νομιμότητα.
Θα αναφέρω και μία τελευταία φράση σε ό,τι αφορά τους ευρωπαϊκούς πόρους που αξιοποιούνται στο πλαίσιο προγραμμάτων από το ΚΕΕΛΠΝΟ και άλλους οργανισμούς. Το ΚΕΕΛΠΝΟ έχει μία συνεργασία με την Εθνική Σχολή Δημόσιας Υγείας. Πήγα ο ίδιος στην Εθνική Σχολή Δημόσιας Υγείας. Συγκάλεσα σύσκεψη και κάναμε διεξοδική ανάλυση των προγραμμάτων. Υπήρξαν προγράμματα, τα οποία ήταν επιλογές που δεν ανταποκρίνονταν στις σημερινές ανάγκες του Υπουργείου. Αυτά ετέθησαν εκτός και δεν θα υλοποιηθούν. Επίσης, αν δεν προχωρήσουν στα παραδοτέα, δεν καταβάλλονται στη συνέχεια πόροι από το Υπουργείο, από τη διαχειριστική αρχή. Εάν δηλαδή δεν παραδώσουν τον υγειονομικό χάρτη της χώρας, δεν πρόκειται να καταβληθούν ποσά.
Σας βεβαιώνω γι’ αυτό. Ασχολούνται –έχετε δίκιο-  από ετών με αυτό το θέμα. Ε, λοιπόν, σας λέω ότι δεν θα πάρουν 1 ευρώ, εάν δεν παραλάβουμε το παραδοτέο. Έχει ξεκαθαρίσει. Αυτή είναι η αλήθεια.
Σας ευχαριστώ για τις παρατηρήσεις που κάνατε, αλλά παρακαλώ να μείνουμε στα πραγματικά, στα αντικειμενικά στοιχεία.
Σας ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"16286"," Ευχαριστούμε τον κύριο Υπουργό.
Η πρώτη με αριθμό 1279/ 8-4-2013 επίκαιρη ερώτηση πρώτου κύκλου του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα κριτήρια και την αυστηρότητα στην εφαρμογή τους από τις Επιτροπές των Κέντρων Πιστοποίησης Αναπηρίας (ΚΕΠΑ), δεν θα συζητηθεί λόγω κωλύματος του κυρίου Υπουργού και διαγράφεται.
Η τέταρτη με αριθμό 1275/8-4-2013 επίκαιρη ερώτηση πρώτου κύκλου του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Οικονομικών, σχετικά με την πώληση της Ελληνικής Βιομηχανίας Ζάχαρης, δεν θα συζητηθεί λόγω κωλύματος του κυρίου Υπουργού και διαγράφεται.
Η τρίτη με αριθμό 1278/8-4-2013 επίκαιρη ερώτηση πρώτου κύκλου της Βουλευτού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τους νέους οργανισμούς των Υπουργείων, δεν θα συζητηθεί λόγω κωλύματος του κυρίου Υπουργού και διαγράφεται.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16287"," Κύριε Πρόεδρε, θα ήθελα το λόγο.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"16288"," Ορίστε, έχετε το λόγο, κυρία Χριστοφιλοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16289"," Κύριε Πρόεδρε, το φαινόμενο των άφαντων Υπουργών στο Κοινοβούλιο και στον κοινοβουλευτικό έλεγχο πρέπει να σταματήσει, γιατί έχει πάρει ανησυχητικές διαστάσεις. Το γνωρίζετε και εσείς, το γνωρίζουν και όλες οι πτέρυγες της Βουλής. Εν προκειμένω, κύριε Υπουργέ -σας τιμά η παρουσία σας εδώ- δεν μπορεί να καταστρατηγείται η ίδια η ουσία και η έννοια των επικαίρων ερωτήσεων. Επίκαιρη ερώτηση είναι ακριβώς αυτό που λέει το επίθετο που την προσδιορίζει, δηλαδή «επίκαιρη». Στη συγκεκριμένη, δε, περίπτωση αφορά μείζον θέμα. Ο Υπουργός βρίσκεται σε απόσταση μικρότερη των τριών λεπτών από τη Βουλή. Δεν μπορεί για ένα τέταρτο να αφήσει το Υπουργείο, για να απαντήσει στις ερωτήσεις; Υπάρχουν Υπουργοί των οποίων τα Υπουργεία βρίσκονται πολύ πιο μακριά και όμως κάνουν τον κόπο και χάνουν και μισή μέρα δουλειάς για να είναι εδώ παρόντες στο Κοινοβούλιο. 
Κύριε Πρόεδρε, σας παρακαλώ θερμά να θέσετε και πάλι ως Προεδρεύων σήμερα αυτό το θέμα. Οι επίκαιρες ερωτήσεις που ακυρώθηκαν είναι τρεις κι εγώ εκ μέρους όλων των συναδέλφων και λόγω όλων των ακυρώσεων ζητώ από εσάς να θέσετε το θέμα στη Διάσκεψη των Προέδρων.
Ευχαριστώ.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"16290"," Μάλιστα.
Θα γίνει. Και, όπως γνωρίζετε ήδη, έχω ανακοινώσει και κάποια στοιχεία, διότι επαναλαμβάνω στερεότυπα ότι μπορούμε να δείξουμε όλοι κατανόηση σε μια δυσκολία, σε ένα κώλυμα, αλλά όχι σε μία συστηματική απουσία, όπως προκύπτει από τα στοιχεία. Εν πάση περιπτώσει, οι Υπουργοί καλό είναι να επικοινωνούν και με τους Βουλευτές, ούτως ώστε να επέρχεται μία συνεννόηση έστω για το πότε θα συζητηθεί η ερώτηση η οποία δεν συζητείται στην ώρα της.
Προχωρούμε στην πέμπτη με αριθμό 1284/8-4-2013 επίκαιρη ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τον Υπουργό Οικονομικών, σχετικά με την είσπραξη του έκτακτου Ειδικού Τέλους Ηλεκτροδοτούμενων Δομημένων Επιφανειών μέσω της ΔΕΗ και το 2013. 
Θα απαντήσει ο Υφυπουργός Οικονομικών κ. Μαυραγάνης.
Ο κ. Παναγιώταρος έχει το λόγο για να αναπτύξει την επίκαιρη ερώτησή του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16291"," Ευχαριστώ, κύριε Πρόεδρε.
Πριν ξεκινήσω θα ήθελα να επισημάνω ότι την Τρίτη είχα και εγώ μία επίκαιρη ερώτηση. Δεν ήρθε ο Υπουργός, ζήτησα για ένα λεπτό το λόγο και ο κ. Τραγάκης είπε ότι δεν προβλέπεται. Διαπιστώνω ότι όποιος είναι στο Προεδρείο εφαρμόζει κατά περίπτωση τον Κανονισμό.
Θα θέλαμε να μας πείτε μετά ποιος είναι ο Κανονισμός όταν θέλουμε να μιλήσουμε για ένα λεπτό, στην περίπτωση που έχουμε επίκαιρη ερώτηση και δεν έρχεται ο Υπουργός.","ΗΛΙΑΣ ΠΑΝΑΓΙΩΤΑΡΟΣ",385
"16292"," Να σας πω δύο λόγια. Δεν μπορεί ο Βουλευτής να μπει στην ουσία της επίκαιρης ερώτησης, αλλά εφόσον ζητήσει το λόγο ή επικαλεστεί προσωπικό ζήτημα  ή οτιδήποτε άλλο, θεωρώ ότι μπορεί…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16293"," Ήταν ίδια περίπτωση με την κ. Χριστοφιλοπούλου, αλλά εμάς μας γειώσανε!","ΗΛΙΑΣ ΠΑΝΑΓΙΩΤΑΡΟΣ",385
"16294"," Μπορεί να υπήρχε κάποιος λόγος σχετικά με το πρόγραμμα. Ανάλογα με το πρόγραμμα και εγώ άλλοτε είμαι πιο χαλαρός και άλλοτε πιο σφιχτός. Γενικά, πάντως, είμαστε εδώ για να βοηθούμε τη λειτουργία της Βουλής και των Βουλευτών. Αυτός είναι ο ρόλος μας εδώ. 
Συνεχίστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16295"," Ευχαριστώ, κύριε Πρόεδρε.
Κύριε Υπουργέ, η ΔΕΗ έχει περί το ένα εκατομμύριο πελάτες οι οποίοι κάνουν συνεχώς διακανονισμούς, επειδή αδυνατούν να εξοφλήσουν τους λογαριασμούς τους. Πάνω από σαράντα χιλιάδες οικογένειες οριστικά δεν έχουν ρεύμα διότι έχει κοπεί και τους έχουν πάρει –στις περισσότερες των περιπτώσεων- και τα ρολόγια.
Την ίδια στιγμή το ελληνικό κράτος είχε μία «φαεινή» ιδέα να επιβάλει ένα ειδικό τέλος, το γνωστό χαράτσι –τούρκικη λέξη, θα μπορούσαν να το ονομάσουν και βαρλίκι- το οποίο έχει πέσει σαν λαιμητόμος πάνω στις πλάτες εκατομμυρίων νοικοκυριών.
Ισχυριστήκατε ότι θα είναι μόνο για δύο χρόνια, για το 2011 και το 2012,            και ότι θα είναι έκτακτο. 
Από τα δικαστήρια, ο μεν Άρειος Πάγος έβγαλε απόφαση ότι δεν πρέπει να εισπράττεται μέσω της ΔΕΗ αλλά μέσω της εφορίας, το δε Συμβούλιο της Επικρατείας το ενέκρινε ως έκτακτο μόνο για τα δύο έτη, το 2011 και το 2012. Εσείς -κατόπιν δικών σας αποφάσεων ή της τρόικας;- θα το συνεχίσετε και για το 2013 και από το 2014 όλοι οι Έλληνες θα πληρώνουν ένα σούπερ χαράτσι με τη μορφή ενός ειδικού τεράστιου φόρου ακίνητης περιουσίας. 
Είπατε ότι θα μειώσετε το χαράτσι. Αυτή είναι η νίκη, την οποία πέτυχε η Κυβέρνηση με την τρόικα: ότι θα μειωθεί το χαράτσι. Κανείς δεν ξέρει αν θα μειωθεί και πόσο θα μειωθεί. Το σίγουρο είναι, σύμφωνα με όλες τις πληροφορίες –όπως πληροφορία είναι και το ότι θα μειωθεί- ότι το χαράτσι θα επεκταθεί και σε άλλες δομημένες ή αδόμητες επιφάνειες. 
Θα θέλαμε να μας πείτε κάποια στιγμή τι επιτέλους σκοπεύετε να κάνετε με το χαράτσι, σε σχέση με την οικτρή οικονομική κατάσταση που βρίσκεται ο ελληνικός λαός, ο οποίος δεν μπορεί να αντεπεξέλθει στις στοιχειώδεις ανάγκες του, στις πληρωμές βασικών λογαριασμών, όπως είναι της ΔΕΗ και αν έχετε κάποια πρόθεση να εφαρμόσετε επιτέλους και το Σύνταγμα, το οποίο λέει ότι πρωταρχικός στόχος της πολιτείας, του κράτους, είναι να μεριμνά για την αξιοπρεπή διαβίωση των Ελλήνων πολιτών.
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"16296"," Ευχαριστούμε κι εμείς.
Ο Υφυπουργός Οικονομικών κ. Γεώργιος Μαυραγάνης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16297"," Κύριε Πρόεδρε, κύριε Βουλευτά, να διευκρινίσουμε κατ’ αρχάς ότι το ρεύμα δεν κόβεται για μη πληρωμή του τέλους, που έχει επιβληθεί. Είναι ξεκάθαρο. Επίσης, να διευκρινίσουμε ότι υπάρχει το δικαίωμα αυτό το τέλος να αποκόπτεται και να πληρώνεται με διακανονισμό μέσω των εφοριών. Άρα, λοιπόν, ως προς τα δύο αυτά θέματα που θέσατε, υπάρχει πλέον μία συγκεκριμένη και καλυμμένη νομοθετικά ρύθμιση.
Όσον αφορά το θέμα που είχε δημιουργηθεί με τα δικαστήρια, υπάρχει η απόφαση του Συμβουλίου της Επικρατείας, την οποία η ελληνική πολιτεία έχει σεβαστεί και με την οποία έχει συμμορφωθεί. Υπάρχει, επίσης, και μία υπόθεση αναίρεσης ενώπιον του Αρείου Πάγου απόφασης του Πρωτοδικείου. Και εκεί υπάρχει εισήγηση, σε σχέση με την απόφαση αυτή του Πρωτοδικείου και αναμένεται η τελική κρίση του Αρείου Πάγου.
Αυτό που ενδιαφέρει τον Έλληνα πολίτη είναι να πληρώσει λιγότερο φόρο ακινήτων. Και η Κυβέρνηση, αντιλαμβανόμενη τις δυσκολίες που υπάρχουν στην ελληνική κοινωνία και τα προβλήματα των Ελλήνων πολιτών, έχει και διά στόματος του Πρωθυπουργού ανακοινώσει ότι αυτό που επιβάλλεται για το 2013 θα είναι μειωμένο. Οι οριστικές αποφάσεις θα ανακοινωθούν εντός των επομένων ημερών.
Επανέρχομαι, όμως, σε αυτό που προείπα, ότι είναι πάρα πολύ σημαντικό για τον Έλληνα πολίτη να πληρώσει λιγότερα. Και η Κυβέρνηση έχει ανακοινώσει ότι κινείται στην κατεύθυνση του ενιαίου φόρου ακινήτων. Υπάρχει βέβαια ένα θέμα για μετάβαση σε αυτόν τον ενιαίο φόρο ακινήτων. Και γι’ αυτό έχει ειπωθεί ότι μέσα στο 2013 η ΔΕΗ μπορεί να χρησιμοποιηθεί και πάλι για τη συλλογή αυτού του φόρου με τις προϋποθέσεις, όμως, και τις ασφαλιστικές δικλίδες, τις οποίες σας ανέφερα.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"16298"," Ευχαριστούμε κι εμείς.
Ο κ. Παναγιώταρος έχει το λόγο για να δευτερολογήσει για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16299"," Ευχαριστώ, κύριε Πρόεδρε. 
Κύριε Υπουργέ, κατ’ αρχάς το ρεύμα κόβεται και παρακόβεται για το ΕΕΤΗΔΕ, έμμεσα ή άμεσα. Αφού μας προκαλέσατε, θα σας φέρουμε ένα μάτσο λογαριασμούς και αποδείξεις ότι κόβεται και λόγω ΕΕΤΗΔΕ. Πολλές φορές κόβεται και έμμεσα. Και λέγοντας «έμμεσα», τι εννοούμε; Υπάρχουν δεκάδες χιλιάδες συμπολιτών μας, πολύ μεγάλοι σε ηλικία, οι οποίοι δεν έχουν την ικανότητα να μπορούν να δουν αυτό το χαρτί, όπου πρέπει να είσαι απόφοιτος του MIT για να καταλάβεις τι ακριβώς πληρώνεις. Οι άνθρωποι αυτοί πάνε και πληρώνουν και μετά φυσικά δεν μπορούν να πάρουν πίσω τα λεφτά τους και να πουν «θέλουμε να πληρώσουμε μόνο το ρεύμα και όχι το ΕΕΤΗΔΕ». Πρώτον αυτό. 
Δεύτερον, δεν σεβαστήκατε το Συμβούλιο της Επικρατείας. Το Συμβούλιο της Επικρατείας έβγαλε απόφαση για το 2011 και για το 2012. Εσείς αποφασίσατε ότι θα υπάρχει χαράτσι και για το 2013, έστω και μειωμένο, όπως λέτε, το οποίο βέβαια στο τέλος της ημέρας δεν θα είναι έτσι. Δυστυχώς, η πρακτική σας των τελευταίων ετών δείχνει ότι άλλα λέτε και άλλα πράττετε. 
Επίσης, η απόφαση του Αρείου Πάγου που ισχύει μέχρι στιγμής λέει να εισπράττεται, ενώ στην αρχή έλεγε να μην εισπράττεται. Στο τέλος δικαιώθηκε ο κ. Στουρνάρας, που εν τω μεταξύ βέβαια είχε γράψει τον Άρειο Πάγο στα παλαιότερα των υποδημάτων του. Στο τέλος ο Άρειος Πάγος είπε ότι μπορεί να εισπράττεται το χαράτσι μέσω των εφοριών και όχι μέσω της ΔΕΗ. 
Τρίτον, τη στιγμή που η ΔΕΗ υπογράφει πανάκριβες συμβάσεις δισεκατομμυρίων ευρώ, τη στιγμή που δεν έχει κάνει κάποιον έλεγχο και δεν έχει επιβάλει κάποια τιμωρία, έστω και για τα μάτια του κόσμου και για το περί κοινού δικαίου αίσθημα, σε μεγαλοεπιχειρηματίες, μεγαλοκαναλάρχες και μεγαλοεργολάβους από τις γνωστές οικογένειες –αυτές που, τέλος πάντων, βρίσκονται στο σβέρκο της χώρας και οι οποίες κατάφεραν αυτές και μόνο αυτές να μειώνουν τα τετραγωνικά τους στις επαύλεις τους και σε μεγάλους επιχειρηματικούς χώρους τους οποίους έχουν- δεν είναι σωστό να μην μπορεί ο απλός καταναλωτής να πάρει μια επιστροφή του ΕΕΤΗΔΕ σε περίπτωση λάθους.
Και κάτι τελευταίο, κύριε Υπουργέ. Τι γίνεται με τους λογαριασμούς ρεύματος των γραφείων των κομμάτων που είναι απλήρωτοι και που ούτως ή άλλως θα έπρεπε να έχουν κοπεί, αφού δεν έχουν πληρώσει τίποτα; Και δεν μιλάμε μόνο για το ΕΕΤΗΔΕ αλλά και για το απλό ρεύμα. 
Σας ευχαριστώ πολύ.","ΗΛΙΑΣ ΠΑΝΑΓΙΩΤΑΡΟΣ",385
"16300"," Ευχαριστούμε, κύριε Παναγιώταρε. 
Το λόγο έχει ο Υφυπουργός Οικονομικών κ. Γεώργιος Μαυραγάνης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16301"," Κύριε Πρόεδρε, κύριε Βουλευτά, θα ήθελα να διευκρινίσουμε αυτό που είπα. Βεβαίως και να δούμε τέτοιες περιπτώσεις, αλλά το ρεύμα δεν κόβεται για τη μη πληρωμή ΕΕΤΗΔΕ. Αυτό είναι θεσμοθετημένο πλέον.","ΓΕΩΡΓΙΟΣ ΜΑΥΡΑΓΑΝΗΣ",312
"16302"," Δεσμευόμαστε να σας φέρουμε τους λογαριασμούς.","ΗΛΙΑΣ ΠΑΝΑΓΙΩΤΑΡΟΣ",385
"16303"," Και οποιεσδήποτε τέτοιες περιπτώσεις πρέπει να αντιμετωπίζονται από τις αρμόδιες υπηρεσίες. 
Το άλλο θέμα στο οποίο αναφερθήκατε έχει σχέση με τα τετραγωνικά. Αυτό είναι θέμα των δήμων, διότι η ΔΕΗ όταν εκδίδει το λογαριασμό, διαβάζει τα τετραγωνικά που της έχει δώσει ο δήμος. Πρόκειται για ένα σοβαρό θέμα, επί του οποίου έχουμε προσπαθήσει και βρισκόμαστε στην κατεύθυνση να το διορθώσουμε. 
Επίσης, υπάρχει και ένα άλλο θέμα το οποίο εντοπίσαμε και σ’ αυτό γίνεται έλεγχος. Αυτό είναι το θέμα της ενοικίασης από το δημόσιο, όταν δηλαδή το δημόσιο είναι μισθωτής και εκμισθωτής κάποιος ιδιώτης. Εκεί πάλι μπορεί μέσα στο λογαριασμό να μην υπάρχει το ΕΕΤΗΔΕ, λόγω του ότι απαλλάσσεται το δημόσιο και είναι εγγεγραμμένο το ρολόι στο δημόσιο. Και αυτήν την περίπτωση την εξετάζουμε, προκειμένου να μην υπάρχουν απώλειες και διακριτικές μεταχειρίσεις. 
Όσον αφορά αυτό το οποίο είπατε για τη μείωση, θα σας έλεγα να περιμένετε. Η μείωση θα είναι δεδομένη και θα ανακοινωθεί και θα δείτε ότι προσπαθούμε να ανακουφίσουμε τους Έλληνες πολίτες, διότι καταλαβαίνουμε ότι ο Έλληνας πολίτης έχει φορολογηθεί σε μεγάλο βαθμό για τα ακίνητα. Επομένως θα πρέπει η πολιτική μας από εδώ και πέρα να είναι μια πολιτική κατανόησης και λογικής σε σχέση με τη φορολόγηση των ακινήτων. 
Σας ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"16304"," Ευχαριστούμε, κύριε Υπουργέ. 
Επόμενη είναι η πρώτη με αριθμό 1280/8-4-2013 επίκαιρη ερώτηση δευτέρου κύκλου του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Οικονομικών, σχετικά με την επαναφορά των τμημάτων Δικαστικού και Ελέγχου στη ΔΟΥ Αμαλιάδας. 
Στην επίκαιρη ερώτηση θα απαντήσει και πάλι ο Υφυπουργός Οικονομικών κ. Γεώργιος Μαυραγάνης. 
Το λόγο έχει τώρα για δύο λεπτά ο κ. Μαρίνος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16305"," Ευχαριστώ, κύριε Πρόεδρε. 
Κύριε Υπουργέ, από την 1η Ιανουαρίου 2012 στη ΔΟΥ Αμαλιάδας δεν λειτουργούν τα Τμήματα του Δικαστικού και του Ελέγχου, τη λειτουργία των οποίων έχει αναλάβει η ΔΟΥ Πύργου. Στην Εφορία Αμαλιάδας συγχωνεύθηκαν οι καταργηθείσες ΔΟΥ των Λεχαινών, της Βάρδας και της Γαστούνης και η αναγκαιότητα ύπαρξης δεύτερης ΔΟΥ, πέραν της μιας που λειτουργεί στην πρωτεύουσα, ήταν επιβεβλημένη λόγω του πληθυσμού και του τρόπου διασποράς στο νομό, όπως επίσης και του όγκου των φορολογικών δηλώσεων. 
Κύριε Υπουργέ, με το νέο χάρτη των ΔΟΥ -που παραμένουν ανά την Ελλάδα εκατόν είκοσι τον αριθμό, όπως όλοι ξέρουμε- πουθενά δεν αναφέρεται ο διαχωρισμός τους σε ΔΟΥ Α΄ και Β΄ τάξης. Βεβαίως με την κατάργηση των τμημάτων του Δικαστικού και του Ελέγχου, η ΔΟΥ Αμαλιάδας στην ουσία γίνεται ΔΟΥ Β΄ τάξης και η παραμονή της η οποία ήταν επιβεβλημένη δεν διευκολύνει τους κατοίκους της πεδινής Ηλείας, ενώ επίσης από την άλλη μεριά δυσχεραίνονται σημαντικά οι εργασίες των εφοριακών υπαλλήλων Αμαλιάδας και Πύργου. 
Σε τίποτα, λοιπόν, δεν διαφέρει η ΔΟΥ Αμαλιάδας από ένα μεγάλο Κέντρο Εξυπηρέτησης Φορολογούμενων δίχως τα προαναφερθέντα τμήματα.
Συμπληρωματικά αναφέρω ότι με την υπάρχουσα κατάσταση, δηλαδή με τη συμφόρηση που δημιουργείται στη ΔΟΥ Πύργου λόγω της μη ύπαρξης των τμημάτων αυτών στην Αμαλιάδα, η υπηρεσία του Πύργου δεν μπορεί να ανταποκριθεί στις υποχρεώσεις που έχει απέναντι στους φορολογούμενους, αφού ο μικρός αναλογικά αριθμός των υπαλλήλων δεν δύναται να θεραπεύσει τις ανάγκες των Τμημάτων Δικαστικού και Ελέγχου για όλον το νομό.
Σας ερωτώ, λοιπόν, κύριε Υπουργέ: Προτίθεστε και αν ναι, πότε θα επαναφέρετε τα Τμήματα Δικαστικού και Ελέγχου στη ΔΟΥ Αμαλιάδας, ώστε η εξυπηρέτηση των φορολογούμενων να εκτελείται απρόσκοπτα;","ΑΝΔΡΕΑΣ ΜΑΡΙΝΟΣ",305
"16306"," Το λόγο έχει ο κύριος Υπουργός για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16307"," Κύριε Πρόεδρε, κύριε Βουλευτή, στο πλαίσιο της αναδιοργάνωσης των φορολογικών υπηρεσιών με στόχο τη βελτίωση της ποιότητας, τη μείωση του κόστους των παρεχόμενων προς τους πολίτες υπηρεσιών και τη δημιουργία νέων και ευέλικτων μονάδων, καθώς και την εξοικονόμηση ανθρώπινων πόρων για τη δραστηριοποίησή τους στο νευραλγικό τομέα των ελέγχων και την ενίσχυση των Δικαστικών Τμημάτων, έχει ανασταλεί μέχρι σήμερα η λειτουργία εκατόν σαράντα οκτώ ΔΟΥ.
Σε μεγάλο αριθμό ΔΟΥ –μεταξύ των οποίων και η ΔΟΥ Αμαλιάδας, η οποία περιλαμβάνει κάποιες ΔΟΥ που έχουν ήδη καταργηθεί- έχουν καταργηθεί τα Τμήματα Ελέγχου και έχει ανασταλεί, όντως, η λειτουργία των Τμημάτων Δικαστικού, όπως συνέβη με όλες τις ΔΟΥ του νομού και η αρμοδιότητά τους περιήλθε στη ΔΟΥ Πύργου.
Στόχος του Υπουργείου Οικονομικών είναι η κεντρικοποίηση των ελέγχων σε ορισμένα σημεία, έτσι ώστε να διευκολύνεται το ελεγκτικό έργο, να υπάρχει δηλαδή καλύτερος συντονισμός και επίβλεψη για να μπορέσει έτσι να λειτουργήσει πιο αποτελεσματικά το ελεγκτικό έργο.
Τα σημεία ελέγχου τα οποία αυτήν τη στιγμή θα αποφασιστούν –και εννοώ στο επόμενο διάστημα-  με βάση τις αντίστοιχες εισηγήσεις των υπηρεσιών και τις μελέτες, θα οριστικοποιηθούν –όπως σας είπα- και θα ανακοινωθούν με βάση πάντα γεωγραφικά κριτήρια και κριτήρια που έχουν σχέση με τον καλύτερο συντονισμό αλλά και τη συγκέντρωση των ελεγκτών σε ορισμένα κέντρα για τη διευκόλυνση και την καλύτερη αποτελεσματικότητα στο ελεγκτικό έργο.
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"16308"," Ευχαριστούμε κι εμείς.
Το λόγο έχει ο κ. Μαρίνος για να δευτερολογήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16309"," Κύριε Υπουργέ, δεν έχω καμμία αντίρρηση ότι καταργήθηκαν τα Τμήματα Ελέγχου και Δικαστικού από πολλές ΔΟΥ. Όμως εδώ στην Αμαλιάδα, ενώ ήταν η ΔΟΥ υπό κατάργηση, παρέμεινε, γιατί συμπλήρωσε τις έξι ΔΟΥ –εκατόν δεκατέσσερις και έξι σύνολο εκατόν είκοσι- που έμειναν τελικά. Γι’ αυτό δημιουργείται το πρόβλημα το οποίο είναι τεράστιο για την περιοχή της πεδινής Ηλίας και γι’ αυτό αναφέρομαι σήμερα με την επίκαιρη ερώτησή μου.
Με βάση το νέο οργανόγραμμα των ΔΟΥ ανά την Ελλάδα, το Υπουργείο Οικονομικών εφήρμοσε την πολιτική των συγχωνεύσεων των οικονομικών υπηρεσιών με βασικό ζητούμενο τη μείωση των δαπανών και την καλύτερη εξυπηρέτηση των φορολογουμένων. Τουλάχιστον αυτός ήταν ο στόχος.
Σήμερα δεν είναι έτσι τα πράγματα, δεν εμφανίζονται έτσι. Υπάρχουν ουσιαστικά προβλήματα, αφού η λειτουργία των ΔΟΥ που παρέμειναν –μεταξύ αυτών και της Αμαλιάδας- δεν ανταποκρίνεται στις απαιτήσεις του κοινού που εξυπηρετεί. Καμμία εφορία δεν μπορεί να δουλέψει φυσιολογικά –τα γνωρίζετε καλύτερα από μένα- όταν δεν υπάρχουν τα Τμήματα του Δικαστικού και του Ελέγχου, γιατί αυτά αφορούν στις περισσότερες υποχρεώσεις των φορολογουμένων.
Στην περίπτωση της Ηλίας όλες οι περιπτώσεις των πολιτών οι οποίες χρειάζεται να περάσουν από τα τμήματα αυτά, διαβιβάζονται αμέσως στη ΔΟΥ Πύργου, με αποτέλεσμα να υπάρχει εκεί συμφόρηση των εργασιών, ταλαιπωρία και βραδυπορία στην εξυπηρέτηση των φορολογουμένων.
Αυτό, λοιπόν, σημαίνει ότι λόγω του όγκου των εργασιών που υποχρεούται να εξετάσει η κεντρική ΔΟΥ στην πρωτεύουσα, αλλά και από την άλλη, λόγω της έλλειψης προσωπικού στη ΔΟΥ Πύργου, είναι ανθρωπίνως αδύνατο οι υπάρχοντες και οι υπάρχουσες υπάλληλοι να ανταποκριθούν στις αυξημένες και συσσωρευμένες απαιτήσεις των φορολογουμένων.
Επίσης, σοβαρά προβλήματα προκαλούνται λόγω των υπαλληλικών αναγκών σε υποχρεώσεις επιστροφών του δημοσίου προς ιδιώτες, αλλά και στη διεκπεραίωση υποχρεώσεων τρίτων προς το δημόσιο, αφού δεν είναι δυνατόν να ελεγχθούν αυτές και να βεβαιωθούν οφειλές για να εισπραχθούν.
Αυτές οι περιπτώσεις, όπως ξέρετε και πάλι καλύτερα από εμένα, κύριε Υπουργέ, κινδυνεύουν να παραγραφούν, γιατί αφορούν ακριβώς περιπτώσεις του 2008, του 2009.
Αντιλαμβανόμαστε, λοιπόν, όλοι ότι πρέπει να δοθεί μία άμεση και σοβαρή λύση μέχρι να οριστικοποιηθεί το καινούργιο οργανόγραμμα και να μπορέσουμε να ανταποκριθούμε στις απαιτήσεις της οικονομικής υπηρεσίας, έτσι ώστε να μη βλάπτονται τα δημόσια έσοδα.
Είναι χαρακτηριστικό, κύριε Υπουργέ, ότι μέχρι το τέλος του 2011 στη ΔΟΥ Πύργου υπηρετούσαν σαράντα εννέα υπάλληλοι. Από την 1η Ιανουαρίου του 2012 και μέχρι το τέλος του χρόνου που είχαν έλθει και το Τμήμα Δικαστικού της Αμαλιάδος και το Τμήμα Ελέγχου στον Πύργο, δεν υπήρξε καμμία μεταβολή στον αριθμό των υπαλλήλων, αν και η ΔΟΥ Πύργου επιφορτίστηκε με το έργο του ελέγχου και του δικαστικού της ΔΟΥ Αμαλιάδας και των υπόλοιπων ΔΟΥ του νομού, που καταργήθηκαν.
Επίσης, κύριε Υπουργέ, τα προβλήματα που αντιμετωπίζουν σήμερα οι εφορίες του νομού επιβαρύνονται επιπλέον από το γεγονός ότι το σύστημα TAXIS 2 -το οποίο αφ’ ενός θα περιλαμβάνει διευρυμένες δυνατότητες ηλεκτρονικών εφαρμογών για τους πολίτες και αφ’ ετέρου, θα αφορά τη συνολική εσωτερική ηλεκτρονική επικοινωνία των εφοριών και των ΚΕΦ- δεν λειτουργεί ακόμα. Υπάρχει τεράστιο ζήτημα με τη λειτουργία των ΚΕΦ. Έτσι, λοιπόν, καθίσταται αναποτελεσματική η λειτουργία κυρίως των ΚΕΦ, με αποτέλεσμα τη δοκιμασία των συμπατριωτών μου που προέρχονται από τις περιοχές μακριά από τον Πύργο και την Αμαλιάδα και πιστεύω και από την υπόλοιπη Ελλάδα, από περιοχές απομακρυσμένες από τα κέντρα που βρίσκονται οι εφορίες ή τα ΚΕΦ.
Όντας υπάλληλος του Υπουργείου Οικονομικών και έχοντας γνώση, πιστεύω, των ζητημάτων που απασχολούν κάθε οικονομική υπηρεσία, θεωρώ επιβεβλημένη, κύριε Υπουργέ, την άμεση επαναφορά των καταργηθέντων Τμημάτων στην Εφορία της Αμαλιάδας για δύο λόγους: Αφ’ ενός για τη διευκόλυνση του έργου των ΔΟΥ, που στις σημερινές συνθήκες αποτελούν τον ακρογωνιαίο λίθο της κρατικής μηχανής για την είσπραξη των δημοσίων εσόδων και αφ’ ετέρου για την καλύτερη εξυπηρέτηση των φορολογουμένων συμπατριωτών μου, που αυτήν τη στιγμή ταλαιπωρούνται και δοκιμάζονται σε μεγάλο βαθμό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΝΔΡΕΑΣ ΜΑΡΙΝΟΣ",305
"16310"," Παρακαλώ, ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16311"," Τελειώνω, κύριε Πρόεδρε.
Είμαι βέβαιος ότι πάντα σκέπτεστε ορθά. Έτσι θα ενεργήσετε και σε αυτήν την περίπτωση και θα επαναφέρετε άμεσα τα Τμήματα Δικαστικού και Ελέγχου στη ΔΟΥ Αμαλιάδας, έτσι ώστε να επανέλθει η ομαλή λειτουργία της υπηρεσίας.","ΑΝΔΡΕΑΣ ΜΑΡΙΝΟΣ",305
"16312"," Ο κύριος Υφυπουργός έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16313"," Δεν θα μακρηγορήσω. Θα σας πω ότι ο έλεγχος, όπως πολύ καλά γνωρίζετε, δεδομένου ότι ήσαστε μέσα στον κλάδο των εφοριακών πριν γίνεται Βουλευτής, δεν μπορεί να ασκηθεί από κάθε ΔΟΥ που υπάρχει. Και στο παρελθόν, όπως θυμάστε, ένα κομμάτι του ελεγκτικού έργου είχε κατανεμηθεί στα ΠΕΚ, τα οποία καταργήθηκαν βέβαια. Αυτό σημαίνει -και το είπα- ότι δεν μπορεί ο έλεγχος να είναι διάσπαρτος.
Ο έλεγχος πρέπει να γίνεται με σωστή υλικοτεχνική υποδομή, με σωστό ανθρώπινο δυναμικό και από κάποια σημεία τα οποία προσδιορίζονται με γεωγραφικά κριτήρια και με κριτήρια αριθμού επιχειρήσεων, ελεγχομένων και αντικειμένου, δηλαδή.
Άρα αυτό το μοντέλο, το οποίο υπήρχε το 2011, κάθε ΔΟΥ να έχει Τμήματα Δικαστικού και Ελέγχου, δεν μπορεί να συνεχιστεί. Αυτό το οποίο μπορεί να γίνει είναι το Υπουργείο Οικονομικών, με βάση εμπεριστατωμένη έρευνα, μελέτη, η οποία αυτήν τη στιγμή είναι σε εξέλιξη, να αποφασίσει ποια θα είναι τα σημεία, τα κέντρα ελέγχου σε όλη την Ελλάδα.
Αυτά τα οποία είπατε, τα ακούω με προσοχή. Πλην, όμως, θέλω να σημειώσω και πάλι ότι δεν μπορούμε να επανέλθουμε στο μοντέλο κάθε ΔΟΥ και έλεγχος. Αυτό το μοντέλο δεν υπάρχει σε καμμία χώρα και δεν μπορεί να διευκολύνει τη στόχευση και την εκτέλεση του σωστού ελεγκτικού έργου.
Σας ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"16314"," Σας ευχαριστούμε κι εμείς.
Εισερχόμεθα στην έκτη με αριθμό 1282/8-4-2013 επίκαιρη ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την επέκταση του δικτύου φυσικού αερίου στη δυτική Ελλάδα.
Θα απαντήσει ο Υφυπουργός κ. Ασημάκης Παπαγεωργίου.
Κύριε Τσούκαλη, έχετε το λόγο για δυο λεπτά να αναπτύξετε την επίκαιρη ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16315"," Ευχαριστώ πολύ, κύριε Πρόεδρε. 
Κύριε Υπουργέ, οι λεπτομέρειες της ερώτησης περιέχονται στο κείμενο. Πρόκειται για ένα διαχρονικό ζήτημα μεγάλης σημασίας, μείζονος αναπτυξιακής προοπτικής και υποδομής περιφερειακής σύγκλισης. Και γι’ αυτό ακριβώς από το 2006 το έργο αυτό έχει ενταχθεί ως σχεδόν πρωτεύον στα διευρωπαϊκά ενεργειακά δίκτυα. 
Ήδη από το 2006, λοιπόν, προβλέπεται κλάδος υψηλής πίεσης προς Πάτρα -βλέπε δυτικό άξονα- με αριθμό 6.14 και μάλιστα προβλέπονται και συγκεκριμένα χρηματοδοτικά εργαλεία και τρόποι υλοποίησης. 
Στη συνέχεια υπήρξε μια μελέτη ή προσέγγιση του Τεχνικού Επιμελητηρίου, όπου εκεί αναφέρεται ο χρόνος απόσβεσης του κεφαλαίου κατασκευής. Κατόπιν έρχεται μια νέα έκθεση της Ευρωπαϊκής Επιτροπής του 2010-τον κωδικό αριθμό τον αναφέρω μέσα στην ερώτηση- όπου θεωρείται ότι είναι εκτός των άλλων και απαραίτητος αυτός ο αγωγός, προκειμένου να συνδεθεί με την προοπτική ανεύρεσης πιθανής εξόρυξης φυσικού αερίου από τις γεωτρήσεις του Κατάκολου και του Πατραϊκού Κόλπου.
 Δεν πρόκειται για τοπικό συντεχνιακό αίτημα. Πρόκειται για ένα αίτημα το οποίο είναι εκ των ων ουκ άνευ για την ισόρροπη ανάπτυξη της χώρας. Είναι στοιχείο υψίστης συγκριτικής αξιολόγησης σε σχέση με την ανάπτυξη ολόκληρου του δυτικού άξονα. Ουσιαστικά, η μη κατασκευή του δεν συμβαδίζει με τους βασικούς κανόνες και τις αρχές της Ευρωπαϊκής Ένωσης περί της σύγκλισης των περιφερειών. 
Οι ερωτήσεις είναι σαφείς: Για ποιο λόγο μέχρι τώρα δεν έχουν αξιοποιηθεί τα χρηματοδοτικά εργαλεία της Ευρωπαϊκής Ένωσης; Μια τελευταία ερώτηση, η οποία προστέθηκε πρόσφατα: Εν όψει της ιδιωτικοποίησης και αποκρατικοποίησης της ΔΕΠΑ και της ΔΕΣΦΑ, θεωρούμε ότι είναι κρίσιμο και διαπραγματευτικό στοιχείο μέσα στη σύμβαση να προστεθεί όρος, ούτως ώστε ο ανάδοχος να ολοκληρώσει το συγκεκριμένο έργο. Οι αιτιάσεις περί μη βιωσιμότητας του συγκεκριμένου έργου δεν μπορούν να τύχουν σοβαρής επιχειρηματολογίας, με την έννοια ότι το συγκεκριμένο έργο ή το εντάσσει συνολικά στο ενεργειακό δίκτυο της χώρας μέσα από το οποίο θα φανεί εάν είναι βιώσιμο ή τότε πλέον δεν μπορεί να αντιμετωπιστεί ως μεμονωμένο στοιχείο της αναπτυξιακής πορείας ολόκληρου του δυτικού άξονα. Επιφυλάσσομαι από την απάντησή σας να τοποθετηθώ και στη δευτερολογία μου.
Σας ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"16316"," Ο κύριος Υπουργός έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16317"," Ευχαριστώ πολύ, κύριε Πρόεδρε. 
Με την ευκαιρία αυτής της επίκαιρης ερωτήσεως, κύριε Βουλευτά, μου θυμίσατε το γεγονός ότι το 2006 ήμουν αυτός που υπέβαλε την αίτηση. Τότε ήμουν Πρόεδρος και Διευθύνων Σύμβουλος της ΔΕΠΑ, της ενιαίας ΔΕΠΑ. Δεν είχε δημιουργηθεί ακόμα ο ΔΕΣΦΑ. 
Όλο αυτό το διάστημα το σκεπτικό ήταν να υπάρξει επέκταση του δικτύου υψηλής πίεσης προς βασικές περιοχές ανά την Ελλάδα και εννοώ από το βόρειο και το κεντρικό κομμάτι. Τότε ήταν που σχεδιάστηκε και ο αγωγός υψηλής πίεσης προς τη Μεγαλόπολη, όπως ξέρετε, και προς την Πάτρα.
Η διαφορά, όμως που υπήρξε υπάρχει ακόμα, βάσει και της οδηγίας και βάσει των δεδομένων μέσω της ΡΑΕ, απ’ όπου, όπως ξέρετε, ελέγχονται όλα τα επενδυτικά σχέδια. Δηλαδή, ο ΔΕΣΦΑ και η ΔΕΠΑ –ειδικά, όμως, ο ΔΕΣΦΑ για τον οποίον μιλούμε αυτήν τη στιγμή- υποβάλλουν τα επενδυτικά σχέδια επταετίας –μάλιστα, πλέον είναι δεκαετίας- στη ΡΑΕ, ώστε να αιτιολογηθούν και τα κόστη και οι χρηματοδοτήσεις αυτών. Διότι, όταν γίνεται επέκταση ενός τέτοιου συστήματος υψηλής πίεσης, τα κόστη είναι πάρα πολύ μεγάλα και αυτό το οποίο είναι σημαντικό είναι ότι θα πρέπει αυτός ο αγωγός να αποσβεστεί. Αποσβένεται μέσω των τελών, μέσω της χρέωσης του συστήματος μεταφοράς προς τους πελάτες φυσικά. Είναι υποχρεωτικό. Άρα, για να είναι βιώσιμος, πρέπει να έχει αυτά τα δεδομένα.
Στην προκειμένη περίπτωση της Δυτικής Ελλάδος -μιλάμε αυτή τη στιγμή τουλάχιστον για την Πάτρα, γιατί υπήρχε και ο σχεδιασμός για όλη την υπόλοιπη Δυτική Ελλάδα λόγω TGI- δεν υπήρξε τελικά απόφαση προς δημιουργία μιας μονάδας ηλεκτροπαραγωγής τουλάχιστον 400MW, για να δικαιολογήσει το κόστος και να μην επιβαρυνθούν οι υπόλοιποι πελάτες το κόστος αυτού του αγωγού, δεν τελεσφόρησε αυτό το σχέδιο. Γίνεται μόνο ο αγωγός προς Μεγαλόπολη, όπως ξέρετε, λόγω του ότι εκεί τελειώνουν δυο μονάδες της ΔΕΗ 400MW η καθεμία. Αυτό, βεβαίως, δίνει δυνατότητα στο να καλυφθεί όλο το κόστος αυτού του αγωγού. Στην προκειμένη περίπτωση, όμως, ο ΔΕΣΦΑ είναι υποχρεωμένος μέσα από τους κανόνες και τις οδηγίες της Ρυθμιστικής Αρχής να καλύπτει όλα τα δεδομένα. Δεν καλύφθηκαν αυτά τα δεδομένα και γι’ αυτό δεν υλοποιήθηκε μέχρι σήμερα αυτός ο αγωγός.
Ευχαριστώ.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"16318"," Ο κ. Τσούκαλης έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16319"," Ευχαριστώ, κύριε Πρόεδρε.
Κύριε Υπουργέ, είναι ευχής έργο ότι είστε ενήμερος για την πορεία αυτής της μη εξέλιξης. Όμως, δεν είναι βιώσιμος ο αγωγός, δεν είναι βιώσιμη η ανάπτυξη σε ολόκληρο το δυτικό άξονα; Δείτε το παράδοξο τώρα, το πώς τοποθετείται μια πολιτική ηγεσία απέναντι σε ένα μείζον ζήτημα, που απασχολεί ολόκληρη τη χώρα και δεν απασχολεί μόνο το δυτικό άξονα. 
Δεν είναι βιώσιμος ο αγωγός. Η ίδια η Ευρωπαϊκή Ένωση θεωρεί μείζονος σημασίας το συγκεκριμένο αγωγό, γιατί εκπληροί μια από τις βασικές αρχές-νόμους των Ευρωπαϊκών Κοινοτήτων, που είναι η σύγκλιση. Και πείτε μου εσείς, για παράδειγμα, ποιο είναι το συγκριτικό πλεονέκτημα των εγκατεστημένων επιχειρήσεων στη βιομηχανική περιοχή της Πάτρας με τις αντίστοιχες επιχειρήσεις στη βιομηχανική περιοχή Λαμίας, Αθηνών κ.λπ.. Εάν δεν αποκτήσουμε ολοκληρωμένη αντίληψη περιφερειακής ανάπτυξης και σύγκλισης, τότε πλέον αυτό το επιχείρημα θα είναι έωλο, θα είναι μετέωρο. Εάν αντιμετωπίσουμε το συγκεκριμένο άξονα ως μεμονωμένο, ότι η κατασκευή του από την Κόρινθο μέχρι την Πάτρα δεν είναι βιώσιμη και δεν τον εντάξουμε μέσα στο συνολικό δίκτυο ολόκληρης της χώρας, τότε πλέον θα οδηγούμαστε σε αυτό το αδιέξοδο. 
Με αυτήν τη λογική, κύριε Υπουργέ, δεν υπήρχε περίπτωση εξηλεκτρισμού της χώρας και το ξέρετε πάρα πολύ καλά. Τόσο πολύ πλέον είναι το στοιχείο της βιωσιμότητας καθοριστικό για την κατασκευή τέτοιων έργων υποδομής, ούτως ώστε να καταδικάζεται μια ολόκληρη περιοχή; 
Τελειώνοντας, θέλω να κάνω μια τελευταία ερώτηση. Πρόκειται άμεσα να αποκρατικοποιηθούν οι δύο επιχειρήσεις. Σωστά, να αποκρατικοποιηθούν και μακάρι να πετύχουμε τις τιμές αυτές, τις οποίες γνωρίζουμε πάρα πολύ καλά. Είναι δύσκολο να τεθεί ως συμβατική υποχρέωση του αναδόχου να κατασκευαστεί αυτός ο συγκεκριμένος αγωγός; Αν παραδείγματος χάριν πληρώσει ο ανάδοχος ένα οκτακόσια","ΝΙΚΟΛΑΟΣ ΤΣΟΥΚΑΛΗΣ",520
"16320"," Ευχαριστούμε κι εμείς. 
Το λόγο έχει ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16321"," Ευχαριστώ, κύριε Πρόεδρε. 
Θα ήθελα να πω το εξής κατ’ αρχάς: Ό,τι ισχύει για τις οδηγίες που ανέφερα πριν και τις αρχές που διέπουν τα δίκτυα, ισχύει υπό οποιοδήποτε καθεστώς βρίσκεται ο ΔΕΣΦΑ. Δεν έχει καμμία διαφορά. Είτε είναι ιδιωτική είτε είναι κρατική εταιρεία, τα ίδια ισχύουν. Ήταν μέσα και είναι μέσα στον προγραμματισμό της Ευρωπαϊκής Ένωσης κι αυτό γιατί είναι υπό τις προϋποθέσεις τις συγκεκριμένες που ανέφερα προηγουμένως. Και μάλιστα και η έκθεση του ΤΕΕ Δυτικής Ελλάδος αναφέρει ως προϋπόθεση υλοποίησης του αγωγού τη μονάδα ηλεκτροπαραγωγής 400 MW. 
Από τη στιγμή λοιπόν που αυτό δεν έγινε, αυτό που γίνεται σήμερα και προσπαθούμε να βοηθήσουμε την περιοχή από πλευράς φυσικού αερίου και ειδικά τη ΒΙΠΕ -και νομίζω ότι το γνωρίζετε- είναι αρκετές συναντήσεις μεταξύ ΤΕΕ Δυτικής Ελλάδος και ΔΕΠΑ για τη δημιουργία εκεί LNG Terminal, τερματικού σταθμού υγροποιημένου φυσικού αερίου. Όχι όπως είναι η Ρεβυθούσα, που κάνει όλη την αεριοποίηση, αλλά ένα μικρό, το οποίο θα μπορούσε να τροφοδοτήσει τη ΒΙΠΕ και πιθανόν και την πόλη. Αυτή είναι μια άλλη διαδικασία μέσω μίας άλλης οδηγίας της Ευρωπαϊκής Ένωσης. Αυτό είναι σε εξέλιξη. 
Από εκεί και πέρα, το να πούμε ότι, αν δεν κάνουμε τον αγωγό, αυτό σημαίνει ότι δεν θέλουμε την περιφερειακή ανάπτυξη, δεν είναι σωστό. Ίσα-ίσα, τη θέλουμε την περιφερειακή ανάπτυξη. Για αυτό μπήκε από το 2006, όπως σας είπα και το αναφέρατε και εσείς. Αλλά πρέπει να υπάρχουν οι προϋποθέσεις. Διότι άλλως δεν δίνεται η χρηματοδότηση από την Ευρωπαϊκή Επιτροπή. Αυτό το 35% δεν πρόκειται να δοθεί, εάν δεν υπάρξουν τα στοιχεία προς την Ευρωπαϊκή Επιτροπή ότι αυτός ο αγωγός είναι βιώσιμος. 
Για αυτό -όπως είπα και πριν και ολοκληρώνω- κοιτάμε την εναλλακτική λύση. Ευτυχώς σήμερα υπάρχουν και εναλλακτικές λύσεις τέτοιου είδους. Πιθανότατα να ολοκληρωθεί. Το γεγονός ότι θα είναι ίσως ιδιωτική η ΔΕΠΑ δεν αλλάζει το δεδομένο ότι πρέπει να ολοκληρωθεί ένα τέτοιο έργο, διότι οποιαδήποτε εμπορική εταιρεία -γιατί εδώ μιλώ πλέον για τη ΔΕΠΑ- αυτό που χρειάζεται είναι περισσότερους πελάτες, να ανοίξει περισσότερο την αγορά. Άρα αυτό είναι κάτι το οποίο θα συνεχίσει. Είμαι βέβαιος ότι, με τη σύμφωνη γνώμη του ΤΕΕ Δυτικής Ελλάδος, αυτό μπορεί να ολοκληρωθεί και μάλιστα σε σύντομο χρονικό διάστημα, διότι δεν χρειάζονται ούτε μεγάλα έργα ούτε μεγάλες δαπάνες.
Ευχαριστώ πολύ, κύριε Πρόεδρε.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"16322","  Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα πέντε μαθητές και μαθήτριες και δύο εκπαιδευτικοί από το 1ο Δημοτικό Σχολείο Μεγαλούπολης Αρκαδίας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Η δεύτερη με αριθμό 1276/8-4-2013 επίκαιρη ερώτηση δεύτερου κύκλου του Βουλευτή Α΄ Πειραιώς των Ανεξάρτητων Ελλήνων κ. Παναγιώτη Μελά προς τον Υπουργό Υγείας, σχετικά με την αντιμετώπιση των προβλημάτων στη λειτουργία του Νοσοκομείου Αίγινας «Ο Άγιος Αντώνιος», δεν συζητείται λόγω αναρμοδιότητας και διαγράφεται. 
Θα συζητηθεί τώρα η τέταρτη με αριθμό 1283/8-4-2013 επίκαιρη ερώτηση δεύτερου κύκλου του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τα προβλήματα από την τοποθέτηση υπαλλήλων στις δικαστικές υπηρεσίες με σχέση εργασίας ιδιωτικού δικαίου. 
Στην επίκαιρη ερώτηση θα απαντήσει ο Υπουργός κ. Ρουπακιώτης. 
Κύριε Πανούση, έχετε το λόγο για δυο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16323"," Ευχαριστώ, κύριε Πρόεδρε.
 Κύριε Υπουργέ, σύμφωνα με το άρθρο 92 του Συντάγματος οι δικαστικοί υπάλληλοι είναι μόνιμοι και προσλαμβάνονται κατόπιν επιτυχίας τους σε έναν ανάλογο ειδικό διαγωνισμό που γίνεται γι’ αυτούς. 
Παρ’ όλα αυτά, έγινε απόπειρα με το ν. 3917/2011 να μεταφερθούν στις δικαστικές υπηρεσίες υπάλληλοι με σχέση εργασίας ιδιωτικού δικαίου αορίστου χρόνου, αλλάζοντας την εργασιακή τους σχέση και μετατρέποντάς τη σε δημοσίου δικαίου. 
Επειδή, όμως, αυτό ήταν πρόδηλα αντισυνταγματικό, με το ν. 3920/2011 πάλι μεταφέρθηκαν περισσότεροι από εκατό υπάλληλοι ιδιωτικού δικαίου αορίστου χρόνου (ΙΔΑΧ), ορκιζόμενοι σε κάποιες υπηρεσίες ως τακτικοί δικαστικοί υπάλληλοι, χωρίς ωστόσο να καλύπτονται από τις προϋποθέσεις του Συντάγματος και του νόμου και συγκεκριμένα του ν. 2812/2000, του Κώδικα Δικαστικών Υπαλλήλων, και ειδικά ως προς τα ηλικιακά όρια διορισμού, εφόσον για την εξέλιξή τους ακόμη χρησιμοποιείται ο ν. 3917/2011. 
Πέρα από την παραβίαση του Συντάγματος, με τη συγκεκριμένη απόφαση παραβιάστηκε και η υπάρχουσα νομολογία –αποφάσεις του Συμβουλίου της Επικρατείας 4930/1996 Γ΄ τμήμα και 1751/1997 Γ΄ τμήμα- και αγνοήθηκε ομόφωνη γνωμοδότηση του Νομικού Συμβουλίου του Κράτους του 1991 –αριθμός γνωμοδότησης 789/1991 Β΄ τμήμα 2/12/1990- για όμοια περίπτωση. 
Να σημειωθεί ότι η τοποθέτηση των προαναφερθέντων υπαλλήλων και η συμμετοχή τους σε συνθέσεις δικαστηρίων και σε πράξεις κοινοποίησης κλητηρίων θεσπισμάτων και κλήσεων δημιουργεί σε μεγάλο αριθμό υποθέσεων σοβαρά ζητήματα ακύρωσης. 
Εάν, δε, η πρακτική αυτή συνεχιστεί με την τοποθέτηση και άλλων τέτοιων υπαλλήλων, τότε υπάρχει κίνδυνος αλλοίωσης της γραμματείας των δικαστηρίων, σε βαθμό που να μη γνωρίζει πλέον κανείς ποια απόφαση είναι άκυρη και ποια όχι. 
Είναι δε απορίας άξιο για ποιο λόγο ακολουθείται η συγκεκριμένη πρακτική, τη στιγμή που υπάρχουν επιτυχόντες του ανάλογου ειδικού διαγωνισμού του 2008, οι οποίοι δεν προσλαμβάνονται. 
Κατόπιν τούτων, σας ρωτώ, κύριε Υπουργέ: Προτίθεται το Υπουργείο να αναλάβει πρωτοβουλίες για την εξομάλυνση αυτής της προφανώς θεσμικά προβληματικής κατάστασης που έχει δημιουργηθεί στο χώρο των δικαστικών υπαλλήλων; 
Για ποιο λόγο δεν προωθούνται οι διαδικασίες πρόσληψης και τοποθέτησης των επιτυχόντων του ειδικού διαγωνισμού του 2008, εφόσον τα γεγονότα καταδεικνύουν την ύπαρξη σοβαρών προβλημάτων υποστελέχωσης στις γραμματείες των δικαστηρίων;","ΙΩΑΝΝΗΣ ΠΑΝΟΥΣΗΣ",391
"16324","  Σας ευχαριστώ. 
Το λόγο έχει ο κύριος Υπουργός για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16325"," Ευχαριστώ, κύριε Πρόεδρε.
Κύριε Πανούση, η κατάσταση στα δικαστήρια –ή και στα δικαστήρια- από άποψη πληρότητας των θέσεων και κάλυψης αναγκών από υπαλλήλους σάς είναι γνωστή. 
Καμμιά φορά οι αριθμοί κουράζουν, αλλά είναι και αναγκαίοι. Εγώ θα επιλέξω να αναφερθώ σε ποσοστά. 
Σε χώρες της Ευρωπαϊκής Ένωσης η σχέση δικαστή με δικαστικούς υπαλλήλους είναι ένας προς τρεισήμισι ή ένας προς τέσσερις. Στην Αγγλία είναι ένας προς δέκα. 
Στην πατρίδα μας, στα μεν πολιτικά δικαστήρια, αν θέλαμε να συγκρίνουμε υπηρετούντες δικαστές με υπηρετούντες υπαλλήλους, είναι 1 προς 1,8. Στα διοικητικά είναι 1 προς 1,2 και στο Συμβούλιο Επικρατείας είναι 1 προς 2. Αντιλαμβάνεστε, λοιπόν, ότι η κατάσταση είναι δραματική. 
Θα σας πω ένα παράδειγμα: Στο Εφετείο Αθηνών οι υπάλληλοι που υπηρετούν είναι λιγότεροι από τις συνθέσεις που συνεδριάζουν κάθε φορά και διακόπτουν από τη μια έδρα για να ανέβουν στην άλλη, για να καλύψουν μια περιστασιακή ανάγκη, για να ξανακατέβουν από εκείνη την έδρα και να ανέβουν σε μιαν άλλη έδρα. Κάτι παρόμοιο συμβαίνει και σε άλλους δικαστικούς σχηματισμούς. 
Το Υπουργείο Δικαιοσύνης όσον αφορά την κατάσταση αυτή που βρήκε, χωρίς να υπαινίσσεται παραλείψεις αμέσως προηγουμένων από εμένα Υπουργών, προσπαθεί μέσα στο πλαίσιο του νόμου να αποκτήσει προσωπικό, είτε με την υλοποίηση του διαγωνισμού, στον οποίο αναφερθήκατε, είτε να αντλήσει προσωπικό από τη διαδικασία της κινητικότητας. 
Σε υλοποίηση ακριβώς αυτού του διαγωνισμού είχε εγκριθεί ο διορισμός πενήντα υπαλλήλων: τριάντα υπαλλήλων ΠΕ και είκοσι ΔΕ. Ο διαγωνισμός αυτός –επαναλαμβάνω- αρχίζει να υλοποιείται για πενήντα υπαλλήλους και επιπλέον, με δική μας διάταξη, την οποία εισηγηθήκαμε στη Βουλή και η Βουλή ψήφισε, παρατείνεται η υλοποίηση του διαγωνισμού μέχρι 31-12-2013. Οι πενήντα αυτοί υπάλληλοι ακόμα δεν έχουν τοποθετηθεί. Για λόγους νομοτεχνικούς επιστράφηκε από το Εθνικό Τυπογραφείο και βρίσκεται ήδη στο Υπουργείο Διοικητικής Μεταρρύθμισης. 
Εμείς παράλληλα ζητήσαμε την πρόβλεψη για κάλυψη των αποδοχών των πενήντα υπαλλήλων και πιστεύω ότι πολύ-πολύ σύντομα αυτοί θα κληθούν να δηλώσουν την προτίμησή τους και να τοποθετηθούν. 
Αυτά ως προς τους υπαλλήλους, με την έννοια, όπως είπατε, του άρθρου 92 του Συντάγματος.","ΑΝΤΩΝΙΟΣ ΡΟΥΠΑΚΙΩΤΗΣ",1
"16326"," Το λόγο έχει ο κ. Πανούσης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16327"," Κύριε Υπουργέ, συμφωνώ με αυτά που λέτε, αλλά οι δικαστικοί υπάλληλοι αποτελούν μια ιδιαίτερη κατηγορία δημοσίων υπαλλήλων λόγω του ειδικού καθεστώτος του άρθρου 92. Αποτελούν μέλη της σύνθεσης του δικαστηρίου και, σε ένα μεγάλο βαθμό, τόσο από την παρουσία τους όσο και από το έργο τους εξαρτάται η εύρυθμη λειτουργία των δικαστηρίων. Αυτή η διαπίστωση προκύπτει και από την ίδια τη νομολογία, που αναγνωρίζει την ιδιαιτερότητα του έργου τους. 
Μπορώ να κατανοήσω την υπάρχουσα δυσκολία, λόγω της κρίσης και των συμπεφωνημένων με τους δανειστές μας σε ό,τι αφορά το ανθρώπινο δυναμικό του δημόσιου τομέα. ΄Ομως από το άλλο μέρος δεν μπορούμε να πάμε και στη λογική του να βάζουμε τα πάντα και τους πάντες οπουδήποτε, πράγμα το οποίο σημαίνει ότι δεν μπορούμε να χρησιμοποιούμε τη μέθοδο των μετατάξεων και της κάλυψης των κενών σε όλους ανεξαιρέτως τους τομείς του δημοσίου, παραγνωρίζοντας ενδεχόμενες ιδιαιτερότητες συγκεκριμένων κλάδων, όπως για παράδειγμα αυτού των δικαστικών υπαλλήλων. Και το επιπρόσθετο πρόβλημα εδώ είναι ότι οι συγκεκριμένες ιδιαιτερότητες του κλάδου συνδέονται με θέματα εγκυρότητας των δικών. 
Αυτό που συμβαίνει με τους δικαστικούς υπαλλήλους το έχουμε δει να συμβαίνει τώρα τελευταία και σε άλλες περιπτώσεις. Με στόχο να ανταποκριθούμε στις υποχρεώσεις των δανειακών μας συμβάσεων, νομοθετούμε με μια λογική μπαλώματος. Προσπαθούμε να διορθώσουμε όπως-όπως τα προβλήματα που έχουμε μπροστά μας. Όμως, τα προβλήματα αυτά, καθώς αδιαφορούμε για τη θεσμική ορθότητα των αποφάσεών μας, τελικά δημιουργούμε τον κίνδυνο να τα βρούμε μπροστά μας στο μέλλον, θεωρώντας ότι τα λύσαμε στο παρόν. 
Κι εδώ ακριβώς έχουμε μια τέτοια περίπτωση. Μετατάσσονται, μετακινούνται, κινούνται –όπως θέλετε πείτε το- υπάλληλοι με σχέση ιδιωτικού δικαίου αορίστου χρόνου, ορκίζονται και μετατρέπονται σε τακτικούς δικαστικούς υπαλλήλους με σχέση δημοσίου δικαίου, χωρίς να λαμβάνεται υπ’ όψιν η σωρεία των προβλημάτων που έχει αυτή η λύση, τα οποία είναι και συνταγματικά και νομολογιακά, με αποτέλεσμα να διακινδυνεύουν την εγκυρότητα των δικαστικών αποφάσεων. Με άλλα λόγια, προσπαθώντας να λύσουμε το ένα πρόβλημα, δημιουργούμε ένα μεγαλύτερο πρόβλημα. 
Πιστεύω ότι ειδικά στο θέμα των δικαστικών υπαλλήλων, κύριε Υπουργέ, θα πρέπει να υπάρξει μια εξαίρεση στον κανόνα των προσλήψεων και να καλυφθούν τα ομολογουμένως μεγάλα κενά που υπάρχουν στο ανάλογο προσωπικό με την πρόσληψη, όπως είπατε, όλου του πίνακα των επιτυχόντων. 
Με τον τρόπο αυτό και διασφαλίζουμε τη νομιμότητα και τη συνταγματικότητα των αποφάσεων της πολιτείας αλλά και διασφαλίζουμε την εγκυρότητα των δικαστικών αποφάσεων, ειδικά σε αυτήν την περίοδο, μάλιστα, που όλοι επιδιώκουμε όσο τίποτε άλλο την εύρυθμη λειτουργία των δικαστηρίων και την ταχύτατη και ορθή απονομή της δικαιοσύνης. 
Σας ευχαριστώ.","ΙΩΑΝΝΗΣ ΠΑΝΟΥΣΗΣ",391
"16328"," Το λόγο έχει ο κύριος Υπουργός για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16329"," Κύριε Πανούση, συμφωνώ με τη θεσμική σας άποψη ότι οι ανάγκες στους δικαστικούς υπαλλήλους πρέπει να καλυφθούν από το διαγωνισμό, ο οποίος βρίσκεται σε εξέλιξη, με τις αναφορές που σας είπα, δηλαδή ότι ζητήσαμε την παράταση ισχύος του πίνακα. 
Ωστόσο, επαναλαμβάνω ότι η κατάσταση στα δικαστήρια είναι δραματική και εμείς είμαστε υποχρεωμένοι να ζητήσουμε ανθρώπους, κόσμο, από οπουδήποτε και αν προέρχεται, για να καλύψει μια σειρά αναγκών στη λειτουργία των δικαστηρίων. Αυτό πρέπει να σας πω -και το ξέρετε- ότι ισχύει από το 1992 - 1996, όταν απολύθηκαν ή όταν καθ’ οιονδήποτε τρόπο διακόπηκε η εργασία των εργαζομένων από την Ολυμπιακή, από το Εθνικό Ίδρυμα Νεότητας, από τη Διεθνή Έκθεση Θεσσαλονίκης και από άλλους φορείς. Αυτοί, λοιπόν, καλύπτουν πάγιες ανάγκες των δικαστηρίων. Δεν είναι μόνο οι δικαστικοί γραμματείς που ανεβαίνουν στην έδρα, αλλά είναι και άλλοι που καλύπτουν ποικίλες ανάγκες των δικαστηρίων. Έτσι, λοιπόν, αυτές οι διατάξεις ενεργοποιούνται και υλοποιούνται μαζί με τις πρόσθετες του 2010 και του 2012. 
Σήμερα στα δικαστήρια, κύριε καθηγητά, κύριε Πανούση, υπηρετούν στα πολιτικά δικαστήρια πενήντα έξι ΙΔΑΧ, της κατηγορίας δηλαδή την οποία αναφέρατε, και είκοσι εννέα στα διοικητικά δικαστήρια και στο Συμβούλιο της Επικρατείας. Καλύπτουν –επαναλαμβάνω- λειτουργικές ανάγκες. Οι δικαστικοί υπάλληλοι, με την έννοια που είπατε, καλύπτουν και τα καθήκοντα του γραμματέα της έδρας. 
Ωστόσο, επιτρέψτε μου να σας αναφέρω κάτι που γνωρίζετε, ότι σύμφωνα με το άρθρο 10 του ν. 1756/1988 περί του Οργανισμού των Δικαστηρίων, εάν λείπουν γραμματείς ή αν είναι αδύνατη η κάλυψη της συγκεκριμένης ανάγκης, ο διευθύνων το δικαστήριο μπορεί να αναθέσει προσωρινά καθήκοντα σε οποιονδήποτε ημεδαπό κρίνει ότι μπορεί να τα ασκήσει. Μιλάμε για προσωρινά καθήκοντα.
Ας προσθέσω, αν μου επιτρέπετε, ότι μέχρι τώρα τουλάχιστον δεν γνωρίζω να έχει υπάρξει πρόβλημα ακυρότητας της διαδικασίας εκ του γεγονότος ότι έχει συμμετάσχει στην όποια –επαναλαμβάνω- διαδικασία, προερχόμενος από τους φορείς που είπα ή χαρακτηριζόμενος ως ΙΔΑΧ υπάλληλος, ο οποίος συμμετείχε στη διαδικασία των δικαστηρίων.
Πρέπει να τονίσω με ιδιαίτερη έμφαση –επιτρέψτε μου, κύριε Πρόεδρε- πρώτον, ότι αναμένουμε τριακόσιους τριάντα πέντε ΙΔΑΧ από τη διαδικασία κινητικότητας του Υπουργείου σε πολύ σύντομο χρονικό διάστημα. Θέλω να υπενθυμίσω τη δυσκολία να προσλαμβάνουμε νέους, παρ’ ότι εμείς προβλέψαμε να παραταθεί η ισχύς –επαναλαμβάνω- του παλαιού διαγωνισμού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Τέλος, φεύγουν και από το Υπουργείο Δικαιοσύνης με τη συμπλήρωση των προϋποθέσεων, γιατί φοβούνται, καθώς, πέραν των άλλων -είναι η τελευταία φράση, κύριε Πρόεδρε- βρισκόμαστε ή βρίσκονται πολλοί υπό το φόβο ή τον τρόμο των επίορκων υπαλλήλων. 
Θέλω να καταθέσω με πολύ σεβασμό στο ελληνικό Κοινοβούλιο το εξής. Όσο είσαστε εσείς αντίθετοι, είμαι και εγώ αντίθετος να συνεχίζουν να ασκούν καθήκοντα όποιοι έχουν παραβιάσει το νόμο, είτε έχουν διαπράξει ποινικά αδικήματα είτε πειθαρχικά παραπτώματα. Όμως, από το σημείο αυτό μέχρι να χαρακτηρίζουμε τις πάσες και τους πάντες επιόρκους, μου δίνεται η δυνατότητα να σκεφτώ, χωρίς να δαιμονοποιώ την κατάσταση, ότι δημιουργούμε ένα ψυχολογικό κλίμα επιόρκων, που εγώ στα όσα χρόνια ασκώ τη δικηγορία –επιτρέψτε μου να πω– με τέτοια ένταση πρώτη φορά το ακούω να δημιουργείται, ένα ψυχολογικό κλίμα που αποβαίνει σε βάρος της ευρυθμίας της διοίκησης και της ηρεμίας των ίδιων των υπαλλήλων. Ας μιλήσουμε, λοιπόν, για εκείνους που παρανόμησαν και διέπραξαν ποινικά αδικήματα ή βαριά πειθαρχικά παραπτώματα. Αυτοί δεν έχουν θέση στο δημόσιο. Ας αποφύγουμε, όμως, αυτόν τον τρόμο των επιόρκων, διότι δημιουργεί κακό και στη Δημόσια Διοίκηση αλλά και στην ηρεμία εκτέλεσης των καθηκόντων των υπαλλήλων.
Ευχαριστώ.","ΑΝΤΩΝΙΟΣ ΡΟΥΠΑΚΙΩΤΗΣ",1
"16330"," Ευχαριστούμε κι εμείς.
Κυρίες και κύριοι συνάδελφοι,  ολοκληρώθηκε η συζήτηση των επικαίρων ερωτήσεων.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16331"," Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών «Σύσταση Γραφείου Ελληνικής Προεδρίας και άλλες διατάξεις».
Η Διάσκεψη των Προέδρων αποφάσισε στη συνεδρίασή της, της 4-4-2013, τη συζήτηση του νομοσχεδίου σε μία συνεδρίαση.
Το ΠΑΣΟΚ ορίζει ως ειδικό αγορητή τον κ. Δημήτριο Σαλτούρο. Οι Ανεξάρτητοι Έλληνες ορίζουν τον κ. Κουίκ ως εισηγητή και τον κ. Μαριά ως Κοινοβουλευτικό Εκπρόσωπο. Η Χρυσή Αυγή ορίζει ως ειδικό αγορητή τον κ. Ζησιμόπουλο και Κοινοβουλευτικό Εκπρόσωπο τον κ. Αρβανίτη. Η Δημοκρατική Αριστερά ορίζει ως ειδική αγορήτρια τη Βουλευτή Πειραιά, την κ. Γιαννακάκη.
Το λόγο έχει ο εισηγητής της Νέας Δημοκρατίας κ. Μιχελάκης για δεκαπέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16332"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, το σχέδιο νόμου που συζητούμε σήμερα έχει ως βασικό αντικείμενο τη σύσταση αυτοτελούς γραφείου στο Υπουργείο των Εξωτερικών, με σκοπό την οργάνωση της Ελληνικής Προεδρίας της Ευρωπαϊκής Ένωσης κατά το πρώτο εξάμηνο του 2014.
Η αρμοδιότητα του εν λόγω γραφείου είναι ο προγραμματισμός, ο συντονισμός και η προώθηση κάθε απαραίτητης δράσης για την καλύτερη δυνατή οργάνωση της Ελληνικής Προεδρίας.
Είναι άξιο προσοχής ότι η πολιτική ηγεσία του Υπουργείου, λαμβάνοντας υπ’ όψιν τις προτάσεις και τις παρατηρήσεις των Βουλευτών στην επιτροπή, προέβη σε ορισμένες τροποποιήσεις και νομοτεχνικές βελτιώσεις επί του αρχικού κειμένου. 
Χαρακτηριστικά παραδείγματα αποτελούν η απόσυρση της διάταξης της παραγράφου 1 του άρθρου 11 για το Γενικό Γραμματέα Αποδήμου Ελληνισμού και η προσθήκη στο άρθρο 3 παράγραφος 2 της ρητής διάταξης περί εφαρμογής των κανόνων δημοσιονομικού ελέγχου για το σύνολο των δαπανών σύστασης και λειτουργίας του γραφείου. 
Σε ό,τι αφορά τη δομή και το περιεχόμενο του νομοσχεδίου, η οργάνωση του «Γραφείου της Ελληνικής Προεδρίας» αποτελεί το αντικείμενο του Πρώτου Κεφαλαίου, ενώ το Δεύτερο Κεφάλαιο πραγματεύεται τη ρύθμιση ζητημάτων που σχετίζονται αφ’ ενός με την εύρυθμη και αποδοτική λειτουργία του Υπουργείου Εξωτερικών και αφ’ ετέρου με τη διασφάλιση των κατάλληλων συνθηκών εργασίας των στελεχών του. 
Σχετικά με τα σχόλια που ακούστηκαν για το κόστος της Προεδρίας, θα ήθελα να τονίσω ότι το ποσό των 50 εκατομμυρίων ευρώ που προβλέπεται στην έκθεση του Γενικού Λογιστηρίου είναι κατά 20% χαμηλότερο σε σχέση με το κόστος της Ιρλανδικής και Κυπριακής Προεδρίας που προηγήθηκαν, ενώ παράλληλα υπάρχει η ρητή δέσμευση της πολιτικής ηγεσίας του Υπουργείου Εξωτερικών για τη συγκράτηση του κόστους στα χαμηλότερα δυνατά επίπεδα. 
Σε κάθε περίπτωση, αναλογιζόμενοι την κρίσιμη καμπή που διέρχεται η εθνική μας οικονομία και τα δυσβάσταχτα βάρη που έχει επωμιστεί ο ελληνικός  λαός, είναι αυτονόητο ότι οφείλουμε να διοργανώσουμε μία λιτή και ουσιαστική συνάμα Προεδρία, με απόλυτη οικονομική διαφάνεια, χωρίς ίχνος σπατάλης και με πλήρη καταγραφή και αιτιολόγηση ακόμα και της παραμικρής δαπάνης. 
Κυρίες και κύριοι συνάδελφοι, αποτελεί κοινό μυστικό ότι η Ελληνική Προεδρία συμπίπτει με μία εξαιρετικά δυσμενή πολιτικοοικονομική συγκυρία, γεμάτη με μεγάλες και κρίσιμες προκλήσεις για την Ευρώπη, οι οποίες για πρώτη φορά θέτουν εν αμφιβόλω ακόμα και την αδιαπραγμάτευτη μέχρι πρότινος συνοχή της. 
Όμως, παρά τις οφθαλμοφανείς και σημαντικές δυσκολίες, η Ελληνική Προεδρία δεν παύει να αποτελεί για τη χώρα μας μία μεγάλη ευκαιρία ανάκτησης του διεθνούς κύρους της. Και αυτό γιατί για πρώτη φορά μετά από πολύ καιρό η Ελλάδα θα βρεθεί στη θέση όχι του παθητικού αποδέκτη, αλλά του βασικού συνδιαμορφωτή της ευρωπαϊκής πολιτικής. 
Παράλληλα, η ευκαιρία της Προεδρίας της Ευρωπαϊκής Ένωσης μας προσφέρει τη δυνατότητα ανάδειξης και προώθησης των μεγάλων ανοιχτών ζητημάτων που απασχολούν τη χώρα. 
Είναι, βέβαια, αλήθεια ότι αντικείμενο του παρόντος σχεδίου νόμου δεν είναι η έγκριση της ατζέντας ή ο καθορισμός των προτεραιοτήτων της Ελληνικής Προεδρίας, αλλά η δημιουργία της απαραίτητης οργανωτικής δομής της. 
Όμως, θα ήθελα να τονίσω ότι, παρά τις επιμέρους διαφωνίες μας, προτεραιότητες όπως η διασφάλιση της χρηματοπιστωτικής σταθερότητας, η τόνωση της απασχόλησης, η αποκατάσταση της κοινωνικής συνοχής, η εύρυθμη λειτουργία των ευρωπαϊκών θεσμών, η αντιμετώπιση της παράνομης μετανάστευσης και η ενίσχυση της ασφάλειας θα πρέπει να βρίσκονται στην πρώτη γραμμή του ελληνικού ενδιαφέροντος. 
Εύλογα θα παρατηρούσε κάποιος ότι όσο αυτονόητοι και αν είναι οι στόχοι μας, άλλο τόσο προφανείς είναι και οι δυσκολίες που έχουμε μπροστά μας. Και αυτό γιατί η παρατεταμένη κρίση, τα συνεχώς διογκούμενα ελλείμματα και η εκρηκτική άνοδος της ανεργίας, σε συνδυασμό με την έλλειψη αλληλεγγύης μεταξύ των εταίρων και τις συχνές διαφωνίες των ισχυρών της Ένωσης, συνθέτουν ένα επικίνδυνο και εκρηκτικό μείγμα, που απειλεί σοβαρά τη συνοχή του ευρωπαϊκού οικοδομήματος.
Σε κάθε περίπτωση, όμως, θεωρώ ότι τα παραπάνω προβλήματα αποτελούν την κορυφή του παγόβουνου. Με μια πιο προσεκτική και διεισδυτική ματιά στη σύγχρονη ευρωπαϊκή πραγματικότητα αναδεικνύονται τα βαθύτερα αίτια της κρίσης, που δεν είναι άλλα από τους ασύμμετρους πυλώνες, πάνω στους οποίους οικοδομήθηκε και στηρίχθηκε επί σειρά ετών αυτό το οικοδόμημα. Ενώ, δηλαδή, από τη μία πλευρά οι βασικοί πυλώνες της κοινής εξωτερικής πολιτικής και της πολιτικής ασφάλειας εγκαταλείφθηκαν κυριολεκτικά στα θεμέλια, από την άλλη υψώθηκε ψηλά ο πυλώνας της εσωτερικής αγοράς και ακόμα ψηλότερα αυτός της Οικονομικής και Νομισματικής Ένωσης. Κι ενώ έγινε πράξη η Νομισματική, έμεινε ημιτελής η Οικονομική Ένωση.
Όλα αυτά είχαν ως αποτέλεσμα να προκύψει ένας γίγαντας με πήλινα πόδια, ένα οικοδόμημα με ασύμμετρα θεμέλια, που οδήγησε σε μία Ευρώπη δύο ταχυτήτων, η οποία όχι μόνο ευνοούσε τον πλούσιο Βορρά εις βάρος των χωρών του Νότου, αλλά απεδείχθη παντελώς ανέτοιμη να αντιμετωπίσει έκτακτες καταστάσεις.
Ήταν, λοιπόν, θέμα χρόνου για ένα οικοδόμημα χωρίς στέρεες βάσεις να ανακύψουν κάποια στιγμή σοβαρά προβλήματα, τα οποία θα δοκίμαζαν τη σταθερότητα και την αντοχή του. 
Η οικονομική κρίση λειτούργησε απλώς ως καταλύτης των εξελίξεων και η αφορμή για να αποκαλυφθούν τόσο η προαναφερθείσα ασυμμετρία των πυλώνων όσο και οι λοιπές εγγενείς αδυναμίες της Ένωσης. Η διεθνής κοινή γνώμη έκπληκτη παρακολουθούσε τους, κατά γενική ομολογία, κατώτερους των περιστάσεων Ευρωπαίους ηγέτες, αιφνιδιασμένους και απροετοίμαστους να σέρνονται από τις εξελίξεις και να πειραματίζονται αρχικά σε βάρος της Ελλάδας και εν συνεχεία εις βάρος άλλων χωρών, με τελευταίο θύμα την πολύπαθη Κύπρο. 
Όμως, οι συνεχείς πειραματισμοί τους και οι οφθαλμοφανείς αστοχίες τους, σε συνδυασμό με την πλήρη εγκατάλειψη των θεμελιωδών αρχών της συλλογικότητας και της αλληλεγγύης, οδήγησαν σε ένα φαύλο κύκλο ύφεσης και σκληρών μέτρων, με προφανή πλέον την απειλή διάρρηξης του κοινωνικού ιστού στο εσωτερικό των χωρών του ευρωπαϊκού Νότου που μαστίζονται περισσότερο από την κρίση.
Χαρακτηριστικό παράδειγμα της αδιέξοδης ευρωπαϊκής πολιτικής αποτελούν τα στοιχεία για την ανεργία στην Ευρωπαϊκή Ένωση, τα οποία μόλις την περασμένη εβδομάδα δόθηκαν στη δημοσιότητα από τη UROSTAT, με τον αριθμό των ανέργων να ξεπερνά για πρώτη φορά τα δεκαεννέα εκατομμύρια και τη χώρα μας να κατέχει τη θλιβερή πρωτιά με 26,4%. 
Προφανώς και δεν είναι αυτή η Ευρώπη που οραματίστηκαν, τόσο οι εμπνευστές του κοινού ευρωπαϊκού ιδεώδους, όσο και ο πρωτεργάτης της εισόδου της χώρας μας στην τότε ΕΟΚ Κωνσταντίνος Καραμανλής. Όταν ο Εθνάρχης έβαζε την Ελλάδα στην ΕΟΚ -κόντρα στις σειρήνες της εποχής εκείνης, να θυμίσουμε- είχε σκοπό να εδραιώσει τους δημοκρατικούς θεσμούς, να ενισχύσει τη διεκδίκηση των εθνικών μας συμφερόντων και να διασφαλίσει τις αναγκαίες προϋποθέσεις για την ανάπτυξη και την ευημερία του τόπου μας.
Όμως, πέραν πάσης αμφιβολίας, εκείνο το όραμα για μια ένωση κρατών και λαών, με βάση τη συνοχή και την αλληλεγγύη και με γνώμονα την κοινή ανάπτυξη και την ευημερία, απέχει παρασάγγας από τη σημερινή ευρωπαϊκή πραγματικότητα. Μόνο η προσπάθεια για επαναφορά σε αυτές τις αρχές και τις αξίες μπορεί να αποκαταστήσει τη χαμένη αίγλη του ευρωπαϊκού ιδεώδους και να ξαναδώσει στους πολίτες τη χαμένη τους πίστη στο κοινό ευρωπαϊκό όραμα. 
Αντίθετα, η εμμονή της ευρωπαϊκής ηγεσίας στη λανθασμένη συνταγή της λιτότητας -εν μέσω κρίσης- και της ανελέητης φοροεπιδρομής επί δικαίων και αδίκων το μόνο που πετυχαίνει είναι να τροφοδοτεί τον ευρωσκεπτικισμό, το λαϊκισμό, τις φυγόκεντρες τάσεις και τις ακραίες φωνές. 
Το μεγάλο στοίχημα για την Ευρώπη είναι να προτάξει το στόχο της αλληλεγγύης, να εργαστεί για τη μείωση των ανισοτήτων και να ενισχύσει τη θέση της πολιτικής απέναντι στις αγορές. Το μεγάλο στοίχημα για την Ελλάδα είναι να αντιμετωπίσει άμεσα και αποτελεσματικά τις παθογένειες του χθες και να δημιουργήσει τις προϋποθέσεις για τη στροφή στην ανάπτυξη και την επανεκκίνηση της οικονομίας. 
Και αυτό γιατί η έξοδος της Ελλάδας από το ευρώ και την Ευρωπαϊκή Ένωση θα ισοδυναμούσε για τη χώρα μας με οικονομικό Αρμαγεδδώνα, κοινωνική κατάρρευση και εθνική περιπέτεια, γιατί η θέση τόσο της Ελλάδας όσο και της Κύπρου είναι μέσα στην Ευρώπη, όχι μόνο για οικονομικούς λόγους, αλλά και για την καλύτερη δυνατή εξυπηρέτηση των εθνικών μας συμφερόντων.
Με το σκεπτικό αυτό, η επικείμενη Ελληνική Προεδρία αποκτά ακόμα μεγαλύτερη βαρύτητα και εξελίσσεται για τη χώρα μας σε μία πολύ μεγάλη πρόκληση, γιατί πραγματικά αποτελεί ιστορική πρόκληση το να αγωνιστούμε για να σώσουμε την τραυματισμένη ευρωπαϊκή ιδέα, να μετατρέψουμε την κρίση σε ευκαιρία και να συμβάλουμε στην αντιστροφή του αρνητικού κλίματος που κυριαρχεί σήμερα όχι μόνο στη χώρα μας, αλλά σε όλη τη Γηραιά Ήπειρο.
Δεν πρέπει άλλωστε να ξεχνάμε, κυρίες και κύριοι συνάδελφοι, ότι κατά τη διάρκεια της Ελληνικής Προεδρίας στα τέλη του Μαΐου του 2014, θα διεξαχθούν οι εκλογές για το Ευρωκοινοβούλιο, με τους χειρότερους οιωνούς για την Ευρώπη, εν μέσω βαθιάς ύφεσης, ανόδου των άκρων και απογοητευτικής κακοφωνίας ανάμεσα στις ηγεσίες των μεγαλύτερων ευρωπαϊκών κρατών. 
Μάλιστα, η αποστολή της Ελληνικής Προεδρίας καθίσταται πιο δυσχερής, αν αναλογιστούμε ότι η Κυβέρνησή μας έχει μπροστά της ένα εξαιρετικά βεβαρημένο πρόγραμμα στο εσωτερικό, με στόχο την ανακούφιση της σκληρά δοκιμαζόμενης ελληνικής κοινωνίας. 
Όμως, η σημερινή Κυβέρνηση, από την πρώτη στιγμή που ανέλαβε τις τύχες της χώρας, απέδειξε έμπρακτα ότι είναι για τα δύσκολα και είμαι πεπεισμένος ότι θα ανταποκριθεί με επιτυχία και σε αυτήν την πρόκληση. 
Στο σημείο αυτό θα ήθελα να αναφερθώ με συντομία στην τροπολογία του Υπουργείου Οικονομικών σχετικά με τη διαδικασία μεταβίβασης των υποκαταστημάτων των κυπριακών τραπεζών σε ελληνικό πιστωτικό ίδρυμα. Κατ’ αρχάς ο κατεπείγων χαρακτήρας της εν λόγω ρύθμισης, λόγω της έκτακτης κατάστασης που προκλήθηκε από την κυπριακή χρηματοπιστωτική κρίση, παρά την προφανή έλλειψη συνάφειας, μας υποχρεώνει να την εντάξουμε στο παρόν σχέδιο νόμου. 
Περαιτέρω, η αναγκαιότητα της τροπολογίας έγκειται στην απουσία νομοθετικού πλαισίου που να διέπει τέτοιες περιπτώσεις μεταβίβασης,  καθώς οι ισχύουσες διατάξεις περί συγχωνεύσεων πιστωτικών ιδρυμάτων αναφέρονται σε μετασχηματισμό ή εισφορά υποκαταστήματος και όχι σε μεταβίβαση αυτού, όπως συμβαίνει στην περίπτωση των υποκαταστημάτων των κυπριακών τραπεζών.
Σε κάθε περίπτωση, τόσο η συγκεκριμένη τροπολογία όσο και η  συνολική στάση της Κυβέρνησης στο θέμα των τραπεζών κινούνται με αποκλειστικό γνώμονα την εγγύηση των καταθέσεων, τη διασφάλιση των θέσεων εργασίας των τραπεζοϋπαλλήλων και την εύρυθμη λειτουργία του χρηματοπιστωτικού μας συστήματος.
Κλείνοντας, θα ήθελα να τονίσω την ανάγκη σύγκλησης σε σύντομο χρόνο της Επιτροπής Εθνικής Άμυνας και Εξωτερικών Υποθέσεων, με θέμα ημερήσιας διάταξης την αναλυτική παρουσίαση από την πλευρά του Υπουργείου Εξωτερικών των στόχων της Ελληνικής Προεδρίας. 
Τα μέλη της επιτροπής θα πρέπει να ενημερωθούν για τις ελληνικές προτεραιότητες, που αποτελούν ζήτημα κομβικής σημασίας για τη θέση της Ελλάδος στην Ευρώπη, προκειμένου να συνδράμουν με τις προτάσεις και τις παρατηρήσεις τους την Κυβέρνηση στη δύσκολη αποστολή που καλείται να αναλάβει.
Με τις σκέψεις αυτές εισηγούμαι την ψήφιση του σχεδίου νόμου και σας ευχαριστώ θερμά για την προσοχή σας. 
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΜΙΧΕΛΑΚΗΣ",323
"16333","  Ευχαριστούμε κι εμείς τον κ. Μιχελάκη. 
Το λόγο έχει τώρα ο κ. Καραγιαννίδης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16334"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, σήμερα έχουμε μπει στη τελική ευθεία της συζήτησης του σχεδίου νόμου που κατατέθηκε για τη σύσταση Γραφείου Ελληνικής Προεδρίας της Ευρωπαϊκής Ένωσης αλλά και για ορισμένες άλλες διατάξεις.
Το εν λόγω νομοσχέδιο θεσμοθετεί τη δημιουργία αυτοτελούς Γραφείου Ελληνικής Προεδρίας εν’ όψει της Ελληνικής Προεδρίας του 2014. 
Στις δύο συζητήσεις που προηγήθηκαν εκφράστηκαν απόψεις τόσο επί των άρθρων του προτεινόμενου νομοσχεδίου όσο και σε σχέση με το συνολικό του χαρακτήρα και ειδικότερα, σε σχέση με το ρόλο και τη λειτουργία που ενδεχόμενα θα μπορούσε να επιτελέσει ένα τέτοιο θεσμικό όργανο.
Σε ό,τι αφορά τη γενική συνεκτίμηση του ρόλου του εν λόγω γραφείου, εμείς επιμένουμε ότι η χρησιμότητά του κρίνεται από τις ίδιες τις οργανωτικές ανάγκες, γιατί, σε διαφορετική περίπτωση, μπορεί να οδηγηθούμε σε ζημιογόνες επιλογές, ακόμη ίσως και σε μία αλόγιστη σπατάλη δημόσιων πόρων. 
Υπό την έννοια αυτή, βασικό κριτήριο για τον καθορισμό των ειδικών δομών εντός των οποίων θα εξυπηρετηθεί το έργο της Προεδρίας πρέπει να είναι το περιεχόμενο των δράσεων που θα αναληφθούν εκ μέρους της.
Μέσα σε αυτό το πλαίσιο, το υπό συζήτηση νομοσχέδιο με θέμα τη δημιουργία μιας νέας οργανωτικής δομής ενδεχομένως και να προτρέχει των εξελίξεων, πόσω μάλλον όταν, προς το παρόν, δεν έχει τεθεί ζήτημα ανεπαρκούς στελέχωσης των υπαρχουσών δομών ούτε βέβαια έλλειψης συντονισμού τους. 
Ειδικότερα, σχετικά με τη δημιουργία του αυτοτελούς γραφείου, η οποία μάλιστα χαρακτηρίζεται από την αιτιολογική έκθεση αξιολόγησης συνεπειών ως εχέγγυο για την επιτυχή άσκηση της Προεδρίας, αναρωτιόμαστε αν τελικά το στελεχικό δυναμικό του Υπουργείου Εξωτερικών κρίνεται από τις αρμόδιες αρχές ως ανίκανο και ακατάλληλο να αναλάβει την ευθύνη διεκπεραίωσης των όσων συνεπάγεται η ανάληψη της Προεδρίας.
Επιπλέον, η επιμονή στη δημιουργία ακόμη μίας δομής επιφορτισμένης αποκλειστικά με εκτελεστικό ρόλο προσκρούει και στα τεκμήρια της εμπειρίας από προηγούμενη ανάληψη της Προεδρίας το 2003, όπου είχαν καταγραφεί φαινόμενα δυσλειτουργίας εξαιτίας αλληλοεπικάλυψης ρόλων και χρεώσεων. 
Επίσης, ένα τέτοιο γραφείο θίγει τη θεσμική διάρθρωση και αναδεικνύει τον κίνδυνο πρόσωπα που έχουν διοριστεί εξωθεσμικώς και που έχουν αναλάβει ευθέως καθήκοντα να παραμερίσουν τα στελέχη που έχουν διοριστεί με τις νόμιμες διαδικασίες.
Ακόμη, ο ασαφής ρόλος του εν λόγω οργάνου αλλά και το ακαθόριστο των αρμοδιοτήτων του επιβεβαιώνεται και από την προϋπόθεση της συνεργασίας με τη Γενική Διεύθυνση του Υπουργείου Εξωτερικών, όπως σημειώνεται και στο άρθρο 2.
Για το άρθρο 2, μάλιστα, θέλω να πω ότι τα εδάφια β, γ, δ και στ αποτελούν άσκοπη φιλολογία. 
Το δε εδάφιο ε προκαλεί ποικίλα ερωτήματα σχετικά με τη σκοπιμότητα των επιστημονικών και πολιτιστικών εκδηλώσεων, τη στιγμή που η κοινωνία μας δοκιμάζεται σκληρά από πολυετή νεοφιλελεύθερη λιτότητα.
Το εδάφιο ζ του άρθρου 2, μέσω της φράσης «αναζήτηση πηγών χρηματοδότησης», αναφέρεται ουσιαστικά στους σπόνσορες. 
Εδώ τίθεται, λοιπόν, το εύλογο ερώτημα: Τι συμφέρον μπορεί να έχουν ιδιώτες για να χρηματοδοτήσουν μια υποχρεωτική κυβερνητική δραστηριότητα;
Άλλο ένα σοβαρό ζήτημα που προκύπτει είναι ότι μέχρι στιγμής δεν έχει ανακοινωθεί συγκεκριμένο σχέδιο προϋπολογισμού για τη διεξαγωγή της Προεδρίας. 
Προβληματικός, επίσης, είναι και ο ασαφής προσδιορισμός των κριτηρίων για τη στελέχωση των υπηρεσιών, αφού σύμφωνα με το άρθρο 4 η στελέχωση του Γραφείου της Ελληνικής Προεδρίας, θα γίνει με αποσπάσεις από το Υπουργείο Εξωτερικών και κάθε άλλο Υπουργείο και υπηρεσία του δημόσιου και του ευρύτερου δημόσιου τομέα. Θα συστηθεί κάποια επιτροπή για την αξιολόγηση των αιτήσεων απόσπασης; Επίσης, επειδή τα θέματα που θα κληθεί να διαχειριστεί το εν λόγω γραφείο άπτονται εξειδικευμένων ζητημάτων της πολιτικής της Ευρωπαϊκής Ένωσης, πώς είναι δυνατόν να διασφαλιστεί ότι οι εργαζόμενοι, παραδείγματος χάριν, σε ΟΤΑ ή ΔΕΚΟ θα έχουν τις απαραίτητες γνώσεις και την εμπειρία για να ανταποκριθούν στις απαιτήσεις του ρόλου που θα τους ανατεθεί; Όσο καλόπιστος και αν προσπαθεί να είναι κανείς, δεν μπορεί παρά να αναγνωρίσει ότι πρόκειται για φωτογραφικές διατάξεις, που αφορούν συγκεκριμένους υπαλλήλους του Υπουργείου Εξωτερικών και άλλων Υπουργείων, ειδικότερα, μάλιστα, όταν γίνεται λόγος για αποσπάσεις που πραγματοποιούνται με απόφαση του αρμόδιου Υπουργού, κατά παρέκκλιση και χωρίς να ζητείται η σύμφωνη γνώμη των οικείων υπηρεσιακών συμβουλίων. Με άλλα λόγια, με την επίκληση του κατεπείγοντος θεσμοποιούνται και ενισχύονται οι πελατειακές σχέσεις σε βάρος της διαφάνειας και, κατά συνέπεια, σε βάρος της λειτουργίας των οργάνων. 
Για το άρθρο 5 και ειδικά για την παράγραφο 2 θα ήταν καλό να διευκρινιστεί γιατί διπλασιάζονται τα κονδύλια της απόφασης Ρόβλια από 20 χιλιάδες σε 40 χιλιάδες στην απευθείας ανάθεση και από 60 χιλιάδες σε 120 χιλιάδες ευρώ με πρόχειρο διαγωνισμό και χωρίς προληπτικό δημοσιονομικό έλεγχο. 
Τι είδους μεμονωμένη προμήθεια θα φτάσει τις 120 χιλιάδες ευρώ με απλή υπογραφή του γραφείου; Ουδείς λόγος συντρέχει ώστε να ισχύσουν έκτακτες διαδικασίες, αν υπάρξει εγκαίρως μελετημένος προϋπολογισμός και αυστηρή διαχείριση των πιστώσεων από τα οικονομικά όργανα του Υπουργείου Εξωτερικών, μέσω δημοσιονομικού ελέγχου της υπηρεσίας και του επιτρόπου του Ελεγκτικού Συνεδρίου του Υπουργείου Εξωτερικών.
Στο υπό συζήτηση νομοσχέδιο δεν λαμβάνεται υπ’ όψιν και δεν συζητείται καθόλου η  μεγάλη καθυστέρηση της καταβολής του επιδόματος στις υπηρεσίες αλλοδαπής, στους αποσπασμένους υπαλλήλους. Αυτή η καθυστέρηση έχει ως μόνιμο αποτέλεσμα να υπάρχουν ακόμη και στη Μόνιμη Αντιπροσωπεία στην Ευρωπαϊκή Ένωση, αλλά και σε άλλες υπηρεσίες του εξωτερικού, απλήρωτοι εργαζόμενοι για διάστημα μεγαλύτερο του ενός έτους. Αυτό σημαίνει ότι, ενώ η αρμόδια αρχή δεν μπορεί να ανταποκριθεί στις στοιχειώδεις υποχρεώσεις της, προχωρά στην ίδρυση ενός οργάνου, οι λειτουργικές ανάγκες του οποίου θα απορροφήσουν μεγάλο μέρος του υπάρχοντος προϋπολογισμού. 
Λαμβάνοντας υπ’ όψιν όλα τα παραπάνω, εμείς επιμένουμε ότι οι όποιοι σχεδιασμοί γίνονται για την εξυπηρέτηση των αναγκών της Ελληνικής Προεδρίας πρέπει να γίνονται με γνώμονα την εξοικονόμηση πόρων για την ικανοποίηση των πολιτικών προτεραιοτήτων που τίθενται.
 Δεν πρέπει να ξεχνάμε ότι η ανάληψη της προεδρίας -η οποία λόγω αργιών θα διαρκέσει στην πραγματικότητα τρεις και όχι έξι μήνες, όπως συνηθίζεται- γίνεται σε μία συγκυρία κατά την οποία πλατιά στρώματα του πληθυσμού δοκιμάζονται από τη σκληρή νεοφιλελεύθερη λιτότητα. Δεν είναι δυνατόν να απειλούνται με οριστικό κλείσιμο νοσοκομεία και δομές κοινωνικής φροντίδας και την ίδια στιγμή να δαπανώνται υπέρογκα ποσά για μία πολιτική εντυπωσιασμών, χωρίς περιεχόμενο. 
Υπό το πρίσμα αυτό, είναι αναγκαίο να διευκρινιστούν τα εξής: Όσον αφορά τους τόπους διεξαγωγής των συναντήσεων κορυφής με τις ηγεσίες των Ηνωμένων Πολιτειών, της Ρωσίας, της Κίνας και της Ιαπωνίας. Εάν οι συναντήσεις αυτές λάβουν χώρο στις Βρυξέλλες, τότε το κόστος μειώνεται δραματικά. Επίσης, αναφορικά με τον αναλυτικό προϋπολογισμό για το σύνολο της διοργάνωσης, είναι πλέον γνωστό σε όλους τα τραγελαφικά φαινόμενα αλόγιστης σπατάλης δημοσίου χρήματος, τα οποία σημάδεψαν την Προεδρία του 2003. Χαρακτηριστικά να σας πω ένα παράδειγμα για απόδειξη παραγγελίας εννιακοσίων χιλιάδων γιαουρτιών για την ανάγκη της διοργάνωσης. Ή ο ήλιος το 2003 ήταν πολύ καυτός και άρα τα χρειάζονταν για να τα βάλουν ή κάποιοι έκαναν πάρτι εις υγείαν των κορόιδων.
Από την πλευρά μας, λοιπόν, προτείνουμε να ανατεθεί σε κλιμάκιο του Ελεγκτικού Συνεδρίου ο έλεγχος του προϋπολογισμού, προς αποφυγή υπέρβασης των ποσών. Ο χαρακτήρας της διαδικασίας στελέχωσης του εν λόγω γραφείου είναι σαφές ότι με την αναγνώριση της δυνατότητας για κατά παρέκκλιση ισχυουσών διατάξεων αποφάσεις αφήνει ανοιχτά όλα τα ερευνητικά δεδομένα. Η δημοσιοποίηση του προτεινόμενου ως επικεφαλής του γραφείου καθώς και η αποσαφήνιση των κριτηρίων της επιλογής ορισμένου προσώπου, οι προϋποθέσεις για την εξυγίανση της Γενικής Επιθεώρησης, η οποία σύμφωνα με το άρθρο 10 μέχρι σήμερα είναι αρμόδια για θέματα οικονομικού ελέγχου όλων των διευθύνσεων και μονάδων της Κεντρικής Υπηρεσίας του Υπουργείου Εξωτερικών, καθώς και των δημοσίων υπολόγων που υπηρετούν σε αυτές.
Δυστυχώς, η Γενική Επιθεώρηση έχει αποδειχθεί ακατάλληλη μέχρι σήμερα και δεν έχει ανταποκριθεί στο ρόλο που της έχει ανατεθεί και έχει λειτουργήσει περισσότερο ως όργανο συγκάλυψης. Η στελέχωσή της με έμπειρους και καταξιωμένους εργαζόμενους του ΥΠΕΞ και όχι με συνταξιούχους πρέσβεις είναι απόλυτα αναγκαία για την αναδιοργάνωση και την ουσιαστική αναβάθμιση του ρόλου της.
Ως προς τις τροπολογίες 369 και 370 ψηφίζουμε «ΠΑΡΩΝ» και ζητούμε την απόσυρση της τροπολογίας 400, γιατί είναι για -πολλοστή φορά- μία τροπολογία άσχετη με το νομοσχέδιο και θα πρέπει να γίνει πολύ διεξοδική συζήτηση γι’ αυτά που προτείνει να συμβούν.
Με βάση, λοιπόν, αυτήν την επιχειρηματολογία που εξέθεσα, εμείς ψηφίζουμε «ΠΑΡΩΝ» επί της αρχής στο συγκεκριμένο νομοσχέδιο.
Θέλω να κλείσω, όμως, με ένα σημαντικό γεγονός που συνέβη χθες τα ξημερώματα στη Χαλκιδική. Τριάντα οκτώ χρόνια Κοινοβουλευτικής Δημοκρατίας δεν είχαμε ξανασυναντήσει Ειδικές Δυνάμεις της Αστυνομίας να σπάνε τις πόρτες για να συλλάβουν κατοίκους που ήταν γνωστής διαμονής, γνωστοί στο χωριό και δεν είχαν καμμία ένδειξη ότι προσπαθούν να κρυφτούν ή ότι είναι καταζητούμενοι.
Αυτό, λοιπόν, το ενδεχόμενο μας φέρνει σε άλλες εποχές, μας δείχνει ότι στην Ιερισσό επιχειρείται ένα πείραμα κράτους έκτακτης ανάγκης. Ως επιστέγασμα αυτού του πράγματος, έρχεται μία ανακοίνωση της Νέας Δημοκρατίας που λέει τα εξής: «Με την ανακοίνωσή του ο ΣΥΡΙΖΑ επιβεβαιώνει με τον πιο κατηγορηματικό τρόπο ότι είναι εκείνος που όπλισε τα χέρια όσων έκαψαν περιουσίες και επιχείρησαν να πυρπολήσουν ζωντανούς συμπολίτες τους». Λέει, λοιπόν, η Νέα Δημοκρατία για το κόμμα της Αξιωματικής Αντιπολίτευσης ότι ένα εκατομμύριο εξακόσιες πενήντα πέντε χιλιάδες πολίτες ψήφισαν εμπρηστές και δολοφόνους.
Αυτά τα πράγματα δεν είναι δυνατόν να συμβαίνουν σε μια χώρα που πιστεύει στην Κοινοβουλευτική Δημοκρατία. Δεν είναι δυνατόν να μας κατηγορείτε ότι υποστηρίζουμε κατηγορούμενους στην Ιερισσό. Είναι δικαίωμά μας να υποστηρίξουμε όποιον θεωρούμε ότι διώκεται πολιτικά.
Θα ήθελα να σας θυμίσω δε ότι τον περασμένο Σεπτέμβριο ο κ. Σαμαράς έλεγε για τον κ. Παπαγεωργόπουλο, που «έφαγε» δις ισόβια, ότι είναι κόσμημα για το κόμμα της Νέας Δημοκρατίας. Θα ήθελα να σας θυμίσω δε ότι έχετε φωτογραφηθεί με πολλούς επιχειρηματίες από αυτούς που είναι στον Κορυδαλλό, έχετε συνεργαστεί μαζί τους και τους τιμήσατε με την παρουσία σας σε διάφορα συνέδρια.
Εμείς, λοιπόν, επειδή το μόνο όπλο που έχουμε απέναντι στη βία του κράτους είναι η αλληλεγγύη στους κατοίκους αυτούς, που παλεύουν για ένα καλύτερο αύριο, για να ζήσουν σε έναν τόπο όπου δεν θα πεθαίνουν από καρκίνο και τα παιδιά τους δεν θα φεύγουν μετανάστες, δηλώνουμε τη συμπαράστασή μας στους αγώνες που κάνουν οι πολίτες της Ιερισσού.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16335"," Ευχαριστούμε και εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, είκοσι δύο μαθητές και μαθήτριες και μία εκπαιδευτικός από το Δημοτικό Σχολείο «Η ΘΕΟΜΗΤΩΡ».
Τους καλωσορίζουμε.
(Χειροκροτήματα από όλες τις πτέρυγες της Βουλής)
Το λόγο έχει ο κ. Σαλτούρος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"16336"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, η χώρα μας θα βρεθεί τον Ιανουάριο του 2014 στην Προεδρία της Ευρωπαϊκής Ένωσης για πέμπτη φορά. Η τελευταία ανάλογη Προεδρία ήταν το πρώτο εξάμηνο του 2003, η οποία, παρά τα παγκόσμια έκτακτα και σημαντικά γεγονότα που έτειναν να επισκιάσουν τις ελληνικές προτεραιότητες, μπορεί να χαρακτηριστεί σε γενικές γραμμές επιτυχής. Έτσι και το Γραφείο Ελληνικής Προεδρίας δεν είναι ένας καινούργιος θεσμός.
Το υπό συζήτηση νομοσχέδιο έχει ως βάση τη ρύθμιση του άρθρου 16 του ν. 2949/2001, με την οποία είχε συσταθεί πάλι στην Κεντρική Υπηρεσία του Υπουργείου Εξωτερικών το τότε Γραφείο Ελληνικής Προεδρίας. Όσον αφορά τις γενικές και ειδικότερες αρμοδιότητες του γραφείου, έτσι όπως αυτές περιγράφονται στα δύο πρώτα άρθρα του νομοσχεδίου, αυτές αποτελούν λίγο ως πολύ επανάληψη της παλαιότερης ρύθμισης, καθώς θεμελιώνουν το ρόλο του υπό σύσταση γραφείου ως το κύριο όργανο διοικητικής οργάνωσης και συντονισμού των φορέων που σχετίζονται με την Ελληνική Προεδρία.
Όμως, θα θέλαμε να επισημάνουμε κάποια θέματα. Το πρώτο θέμα αφορά το χρονικό διάστημα ύπαρξης του «Γραφείου Ελληνικής Προεδρίας». Με την παράγραφο 1 του άρθρου 1 ορίζεται ότι αυτό παύει να υφίσταται αυτοδικαίως την 31η Ιουλίου 2014, δηλαδή ένα μήνα μετά τη λήξη της Ελληνικής Προεδρίας. Έχουμε την εντύπωση ότι θα χρειαστεί να παραταθεί αυτή η διάρκεια, καθώς ο ένας μήνας δεν φαίνεται ικανός χρόνος, ώστε να διευθετηθούν όλες οι σχετικές εκκρεμότητες. Σημειωτέον ότι το ανάλογο χρονικό διάστημα, μετά το πέρας της Ελληνικής Προεδρίας, το 2003 ήταν επτά μήνες. 
Το δεύτερο θέμα αφορά την παράγραφο 3 του άρθρου 1 του νομοσχεδίου, με την οποία προβλέπεται ρητά η συνδρομή στο έργο του γραφείου τόσο του Ελληνικού Κέντρου Ευρωπαϊκών Μελετών, όσο και του Επιστημονικού Κέντρου Ανάλυσης και Σχεδιασμού του Υπουργείου Εξωτερικών με την ιδιότητα του θεσμικού συμβούλου.
Υπερθεματίζουμε, βεβαίως, αλλά αντιλαμβανόμαστε αυτή τη διάταξη περισσότερο ως κατευθυντήρια οδηγία, καθώς θεωρούμε ότι η θεσπιζόμενη συνεργασία είναι ούτως ή άλλως αυτονόητη. 
Η τρίτη επισήμανση αφορά τη διάταξη της παραγράφου ζ του άρθρου 2, σύμφωνα με την οποία το γραφείο θα ενεργεί για την αναζήτηση πηγών χρηματοδότησης για την εκπλήρωση της αποστολής του προς το σκοπό ελαχιστοποίησης της επιβάρυνσης του κρατικού προϋπολογισμού. 
Όπως εύκολα αντιλαμβάνεται κανείς, το ζήτημα των χορηγιών είναι ένα πολύ λεπτό ζήτημα. Είναι γεγονός ότι οι χορηγίες αποτελούν κοινό τόπο όλων των προεδριών. Όμως, απαιτείται ιδιαίτερος χειρισμός, καθώς οι όποιες χορηγίες πρέπει να πληρούν τους όρους της διαφάνειας, της διακριτικότητας των μέσων υποβολής, της προβολής του τόπου μας και της προώθησης κατά το δυνατόν της ελληνικής οικονομίας. 
Όσον αφορά το άρθρο 4 και τις ειδικές ρυθμίσεις για τις εξπρές αποσπάσεις του προσωπικού που ήθελε κριθεί απαραίτητο, έχουμε μια παρατήρηση. Το 2013 δεν είναι όμοιο με το 2003. Το κύμα συνταξιοδοτήσεων παλαιών και έμπειρων στελεχών του δημοσίου τομέα, σε συνδυασμό με τη γενικότερη μείωση του προσωπικού, έχει οδηγήσει ορισμένες υπηρεσίες σε ιδιαίτερες δυσκολίες σε ό,τι αφορά τη λειτουργία τους. 
Προτείναμε, λοιπόν, να  έχουν λόγο τα υπηρεσιακά συμβούλια σχετικά με τις αποσπάσεις προσωπικού, όταν αιτιολογημένα και πειστικά προβάλλεται η αδυναμία κάποιας υπηρεσίας να καλύψει αποτελεσματικά το κενό που προξενεί η απόσπαση, χωρίς ωστόσο η σύμφωνη γνώμη τους να αποτελεί προϋπόθεση για την απόσπαση. Και τούτο, διότι αφ’ ενός η εύρυθμη λειτουργία του κράτους απαιτείται κυρίως για την εξυπηρέτηση των πολιτών του, αφ’ ετέρου διότι το υπό σύσταση «Γραφείο Ελληνικής Προεδρίας» έχει τη δυνατότητα απόσπασης προσωπικού από οποιονδήποτε φορέα, δυνατότητα η οποία δεν υφίσταται για το υπόλοιπο δημόσιο.
Αναφορικά τώρα με τη ρύθμιση της παραγράφου 2 του άρθρου 4 αναγνωρίζουμε τον κατά τη διάρκεια της Ελληνικής Προεδρίας αυξημένο φόρτο και τις ιδιαίτερες ευθύνες της Μόνιμης Ελληνικής Αντιπροσωπείας στις Βρυξέλλες και συνεπώς την πιθανή ανάγκη παράτασης της παραμονής των εκεί αποσπασμένων υπαλλήλων, ώστε να διασφαλιστεί η ομαλή λειτουργία της και να αποφευχθούν πιθανές αρρυθμίες μεσούσης της Ελληνικής Προεδρίας. 
Όσον αφορά, όμως, τη ρύθμιση του δεύτερου εδαφίου της ως άνω παραγράφου, σχετικά με τη δυνατότητα εκ νέου απόσπασης υπαλλήλων που κατά το παρελθόν υπηρέτησαν σ’ αυτήν την αντιπροσωπεία και έχουν συμπληρώσει τον προβλεπόμενο χρόνο, θα πρέπει να αποσαφηνιστεί και να προβλεφθεί ρητά ότι η κατά παρέκκλιση των ισχυουσών διατάξεων εκ νέου απόσπασή τους δεν μπορεί να εκτείνεται πέραν της 31ης Ιουλίου 2014, όπως προβλέπεται δηλαδή και για την παράταση της απόσπασης των ήδη υπηρετούντων στην Αντιπροσωπεία των Βρυξελλών. 
Η μη επανάληψη της ημερομηνίας αυτής και στο δεύτερο εδάφιο της παραγράφου 2 του άρθρου 4 θα μπορούσε να αποτελέσει έρεισμα για καταστρατήγηση του σκοπού της διάταξης σε βάρος του προσωπικού που δεν έχει αποσπαστεί ποτέ στη Μόνιμη Ελληνική Αντιπροσωπεία στις Βρυξέλλες και που επιθυμεί και έχει τα προσόντα να το πράξει.
Ακόμα όμως και στην περίπτωση που η σχετική αποσαφήνιση δεν περιληφθεί στις διατάξεις του νομοσχεδίου, θα είχε ιδιαίτερη σημασία για εμάς, κύριε Υπουργέ, να μας δηλώσετε ρητά ενώπιον της Ολομέλειας της Βουλής ότι ο σκοπός και το νόημα της διάταξης, παρά τη μη σαφή διατύπωση, είναι ότι ισχύει η καταληκτική ημερομηνία της 31ης Ιουλίου 2014 και ως προς όσους αποσπαστούν εκ νέου, σύμφωνα με την παράγραφο 2 του άρθρου 4. 
Σε σχέση με το άρθρο 6, θεωρούμε όντως απαραίτητη και –αν μη τι άλλο- εποικοδομητική τη σύσταση Διυπουργικής Επιτροπής με επικεφαλής τον Υπουργό Εξωτερικών. Μάλιστα, η μεταβαλλόμενη σύνθεσή της, με βάση τις επιμέρους θεματικές των συνεδριάσεών της, δημιουργεί τις προϋποθέσεις για μια ευέλικτη και, ως εκ τούτου, αποτελεσματική λειτουργία. 
Κυρίες και κύριοι συνάδελφοι, άφησα τελευταίο το σχολιασμό των άρθρων 3 και 5 του νομοσχεδίου. Πρόκειται για τα άρθρα που άπτονται του κόστους λειτουργίας του υπό σύσταση γραφείου καθώς και γενικότερα του κόστους της Ελληνικής Προεδρίας.
Κατ’ αρχάς, είναι γεγονός ότι η ανάγκη ευελιξίας του κράτους όσον αφορά τη διοργάνωση πλήθους συναντήσεων και εκδηλώσεων καθώς και αντιμετώπισης έκτακτων γεγονότων, που εξ ορισμού θα προκύψουν, επιβάλλει τη δυνατότητα προσφυγής στις αποφευκτέες γενικά διαδικασίες διαπραγμάτευσης και πρόχειρων διαγωνισμών. 
Περαιτέρω η εκτίμηση των σχετικών με την Προεδρία δαπανών στο ποσό της τάξης των 50 εκατομμυρίων ευρώ και μάλιστα χωρίς να περιλαμβάνονται στο ποσό αυτό οι δαπάνες του άρθρου 5 –αυτές, δηλαδή, που αφορούν κατεπείγουσες και πρόσκαιρες δαπάνες του Υπουργείου Εσωτερικών, που θα άπτονται της Ελληνικής Προεδρίας- πυροδότησε μία συζήτηση τόσο ως προς το ύψος του ποσού όσο και ως προς το ζήτημα που έθεσαν ορισμένοι συνάδελφοι για την ανάγκη ύπαρξης συγκεκριμένου προϋπολογισμού.
Όμως, θα ήθελα να επισημάνω αυτό που όλοι γνωρίζουμε, ότι με το παρόν νομοσχέδιο δεν εγκρίνουμε κανένα ποσό. Ούτε και έχει κατά την άποψή μας ιδιαίτερο νόημα να αναλωθούμε σε μία συζήτηση περί του κατά πόσο η εκτίμηση αυτή είναι υπερβολική ή αντιθέτως πολύ αισιόδοξη.
Από την άλλη μεριά η πολυπλοκότητα του όλου εγχειρήματος και οι πολλές μη επακριβώς προβλέψιμες παράμετροι καθιστούν κατά τη γνώμη μας την εκπόνηση ενός προϋπολογισμού όχι μόνο δύσκολη, αλλά και άνευ ουσιαστικού αποτελέσματος κίνηση. 
Αντιθέτως, έχει ιδιαίτερη σημασία να συζητήσουμε την οικονομική λογική στην οποία πρέπει να κινηθεί η Ελληνική Προεδρία καθώς και να αναζητήσουμε ουσιαστικούς τρόπους συγκράτησης του κόστους. Ο καλύτερος τρόπος γι’ αυτό είναι η επίτευξη της πλήρους διαφάνειας.
Ακούω με χαρά ότι η πολιτική ηγεσία προσανατολίζεται σε μία λιτή και ουσιαστική Προεδρία. Ωστόσο, εποχές όπως η σημερινή είναι εποχές των πράξεων και όχι των λόγων. 
Προτείναμε, λοιπόν, κατά τη συζήτηση του νομοσχεδίου στην Επιτροπή  Εθνικής Άμυνας και Εξωτερικών Υποθέσεων, να δημιουργηθεί ένας κατάλογος, ένας πίνακας δαπανών, στον οποίο θα αναρτώνται όλες ανεξαιρέτως οι δαπάνες που αφορούν την Ελληνική Προεδρία από όλους ανεξαιρέτως τους φορείς –παράλληλα, βέβαια, με τις ήδη υπάρχουσες δομές δημοσιότητας- και στον οποίο θα περιλαμβάνονται: ο διατάκτης της δαπάνης, λεπτομερής περιγραφή του αντικειμένου της δαπάνης, ο λήπτης της δαπάνης, η απόφαση πραγματοποίησης της δαπάνης, παραδείγματος χάριν διαγωνισμός, υπουργική απόφαση κ.λπ. και φυσικά το καταβλητέο ποσό. 
Με τον τρόπο αυτό θα υπήρχε ανά πάσα στιγμή μία ενημερωμένη εικόνα του συνολικού κόστους αλλά και μία ιδιαίτερη ευκολία πρόσβασης σε αυτές τις πληροφορίες, η οποία θα δρούσε ως αποτελεσματικά ανασταλτικός παράγων στα ενδεχόμενα σπατάλης και υπερβολών. Καταθέτω εκ νέου, λοιπόν, την πρόταση αυτή ως βάση μελλοντικής συζήτησης.
Σε κάθε περίπτωση πιστεύω ότι η απόλυτη διαφάνεια, εκτός από αποτελεσματικότατος παράγοντας χρηστής διαχείρισης του δημόσιου χρήματος, πρέπει να αποτελεί στόχο από μόνη της. Και μία ουσιαστική προϋπόθεση διαφάνειας είναι η ουσιαστική δημοσιότητα.
Όσον αφορά το Δεύτερο Κεφάλαιο του υπό συζήτηση νομοσχεδίου, συμφωνούμε με το σύνολο των άρθρων του. Ειδικότερα με το άρθρο 7 ορίζεται ότι το σύνολο των αποδοχών των αποσπασμένων στις Αρχές Εξωτερικής Υπηρεσίας  του Υπουργείου Εξωτερικών βαρύνει το φορέα στον οποίο αυτοί ανήκουν. Πέραν  από το ότι η ρύθμιση αυτή συμβαδίζει με τον ενιαίο χαρακτήρα του κράτους, είναι βέβαιο ότι βοηθά στη σταθερή κατανομή των βαρών των Υπουργείων και οπωσδήποτε απλοποιεί τις γραφειοκρατικές διαδικασίες των αποσπάσεων, τουλάχιστον όσον αφορά τα μισθολογικά θέματα.
Με το άρθρο 8 ρυθμίζεται ένα επί μακρόν εκκρεμές ζήτημα, που αφορά τους εμπειρογνώμονες του Υπουργείου Εξωτερικών και τη δυνατότητα επιστροφής τους στη χώρα μας.
Τέλος, με τα άρθρα 9 και 10 ρυθμίζονται ζητήματα εσωτερικής οργάνωσης και λειτουργίας του Υπουργείου Εξωτερικών, με στόχο την αναβάθμιση των υπηρεσιών, της οικονομικής διαχείρισης, της προαγωγής των θεμάτων του Υπουργείου αλλά και των διαδικασιών ελέγχου και επιθεώρησης. 
Σχετικά με τις τροπολογίες. Σε ό,τι αφορά την υπ’ αριθμόν 369, επικαιροποιείται η νομοθεσία που αφορά τα προσόντα πρόσληψης στο δημόσιο των πτυχιούχων, οι τίτλοι σπουδών των οποίων ήδη αναγνωρίζονται ως προς τα λοιπά επαγγελματικά δικαιώματα που παρέχουν από το Ελληνικό αλλά και το Κοινοτικό Δίκαιο. 
Περαιτέρω, το ίδιο συμβαίνει και όσον αφορά την αναγνώριση του χρόνου προϋπηρεσίας που αποκτήθηκε στο εξωτερικό. Όσον αφορά δε την επιλογή του φορέα πιστοποίησης της προϋπηρεσίας αυτής, προκρίνεται κατ’ αρχάς το κριτήριο της χώρας πραγματοποίησής της. Έτσι η τελική αξιολόγηση από τις ελληνικές αρχές γίνεται βάσει βεβαίωσης του κατά νόμου αρμόδιου οργάνου της χώρας στην οποία πραγματοποιήθηκε η συγκρίσιμη απασχόληση.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Τέλος, με την τροπολογία με γενικό αριθμό 370 με σκοπό τον καλύτερο συντονισμό και την αποτελεσματικότερη απορρόφηση κονδυλίων του ΕΣΠΑ προς κάλυψη και των υποχρεώσεων που συνδέονται με την Ελληνική Προεδρία, θεσπίζεται ειδικά για το Υπουργείο Εξωτερικών η υπαγωγή της ειδικής επιτροπής του ν. 3614/2007 στον αρμόδιο Υφυπουργό για θέματα ευρωπαϊκών υποθέσεων.
Κυρίες και κύριοι συνάδελφοι, εισάγονται επίσης σήμερα εκτάκτως προς ψήφιση με την τροπολογία για τα πιστωτικά ιδρύματα ορισμένες ρυθμίσεις, που αφορούν τη δημιουργία του νομικού πλαισίου, ώστε να καταστεί δυνατή η μεταβίβαση των εν Ελλάδι υποκαταστημάτων των κυπριακών τραπεζών σε εγχώριο πιστωτικό ίδρυμα. Αλλά όχι μόνο αυτό. Με την ευκαιρία αυτή επιχειρείται η διευθέτηση και άλλων σχετικών ζητημάτων. Συγκεκριμένα: 
Με την παράγραφο 1 του άρθρου μόνου της τροπολογίας τίθεται γενικός κανόνας, με βάση τον οποίο, όταν πραγματοποιείται υποχρεωτική μεταβίβαση περιουσιακών στοιχείων ενός πιστωτικού ιδρύματος σε ένα άλλο με απόφαση της Τράπεζας της Ελλάδος, σε περίπτωση συνδρομής του Ταμείου Χρηματοπιστωτικής Σταθερότητας στην αύξηση του μετοχικού κεφαλαίου, δεν απαιτείται η κάλυψη από το αποκτών πιστωτικό ίδρυμα ποσοστού τουλάχιστον 10% της αύξησης μετοχικού κεφαλαίου, ώστε να περιοριστούν τα δικαιώματα ψήφου, συνεπώς και ελέγχου του ταμείου, σύμφωνα με την παράγραφο 3, του άρθρου 7α του ν.3864/2010.
Σύμφωνα δε με την ως άνω διάταξη, κατά τον καθορισμό του ποσοστού αυτού λαμβάνεται υπ’ όψιν η ανάγκη παροχής κινήτρων για τη συμμετοχή του ιδιωτικού τομέα. Προφανώς, η υπό συζήτηση ρύθμιση αποτελεί επικαιροποίηση –επιτρέψτε μου την έκφραση- της εκτίμησης περί ανάγκης παροχής μεγαλύτερων κινήτρων για τη συμμετοχή του ιδιωτικού τομέα. Η εκτίμηση, όμως, αυτή θα έπρεπε να αναλύεται ειδικότερα στην αιτιολογική έκθεση. Σε κάθε περίπτωση, όμως και με δεδομένη την πίεση χρόνου, που οδήγησε στην κατάθεση αυτής της τροπολογίας, η σχετική συζήτηση καλό θα ήταν να λάβει χώρα σήμερα.
Επ’ αυτού, κύριε Υπουργέ, θα επιθυμούσαμε μία πληρέστερη ανάλυση.
Με την παράγραφο 2 της υπό συζήτηση τροπολογίας εξειδικεύεται το νομικό καθεστώς, με βάση το οποίο θα πραγματοποιηθεί η μεταβίβαση των εν Ελλάδι υποκαταστημάτων των κυπριακών τραπεζών σε ελληνικά πιστωτικά ιδρύματα. Πρόκειται κυρίως για το καθεστώς που διέπει τη συγχώνευση των πιστωτικών ιδρυμάτων σε συνδυασμό με τις εξυγιαντικές του τραπεζικού συστήματος διατάξεις και τη συμμετοχή του Ταμείου Χρηματοπιστωτικής Σταθερότητας. Ιδιαίτερη μνεία απαιτείται στη ρύθμιση που προβλέπει ότι αρκεί για τη μεταβίβαση η σύνταξη ιδιωτικού εγγράφου, χωρίς την τήρηση οποιασδήποτε άλλης διατύπωσης.
Καλό θα ήταν να αποσαφηνιστεί, κύριε Υπουργέ, ότι η μη τήρηση οποιασδήποτε άλλης διατύπωσης αφορά απλώς τη νομιμότητα του τίτλου και όχι τις λοιπές, απαραίτητες διατυπώσεις, όπως για παράδειγμα τις σχετικές δημοσιεύσεις ή τη μεταγραφή σε περίπτωση μεταβίβασης των εμπράγματων δικαιωμάτων επί ακινήτων. Διότι στην εποχή που ζούμε, όπως γνωρίζετε, είναι καλό καμμιά φορά να επιβεβαιώνουμε τα προφανή.
Σε σχέση με την παράγραφο 3, έχουμε να παρατηρήσουμε ότι είναι λογικό οι όποιες απαλλαγές παρέχονται στις περιπτώσεις ομαλής συγχώνευσης πιστωτικών ιδρυμάτων, να παρέχονται και στις περιπτώσεις υποχρεωτικών και έκτακτων συγχωνεύσεων. Και στις δύο περιπτώσεις οι απαλλαγές αυτές λειτουργούν ως κίνητρα με τελικό σκοπό την ενδυνάμωση και σταθεροποίηση του ελληνικού τραπεζικού συστήματος.
Τέλος, όσον αφορά την παράγραφο 4 της τροπολογίας, θεωρούμε ότι ο λόγος ύπαρξής της έχει να κάνει με τη παράκαμψη χρονοβόρων διαδικασιών, οι οποίες θα μπορούσαν να θέσουν σε κίνδυνο ή ακόμη και να ματαιώσουν διαδικασίες σημαντικών και αναγκαίων συγχωνεύσεων πιστωτικών ιδρυμάτων. Και αναγνωρίζουμε τις έκτακτες συνθήκες της εποχής. Ωστόσο, η ασφάλεια δικαίου υπαγορεύει τη σε βάθος χρόνου επιστροφή στις ενιαίες για όλους διαδικασίες.
Ευχαριστώ.","ΔΗΜΗΤΡΙΟΣ ΣΑΛΤΟΥΡΟΣ",450
"16337"," Κι εμείς ευχαριστούμε, κύριε συνάδελφε. 
Το λόγο έχει ο κ. Κουίκ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16338"," Κύριε Πρόεδρε, κυρίες και κύριοι συνάδελφοι, βρισκόμαστε σήμερα εδώ για να ψηφίσουμε κάτι πάρα πολύ σημαντικό για την Ελλάδα μας, την ανάληψη της Προεδρίας στο πρώτο εξάμηνο του 2014. Είναι μια ευκαιρία, την οποία, όμως, δεν θα πρέπει να κάνουμε σημαία ευκαιρίας. Δεν θα πρέπει να κλωτσήσουμε στα σκουπίδια αυτό που μπορούμε να κάνουμε. 
Άκουσα με πάρα πολύ προσοχή τον εισηγητή της Νέας Δημοκρατίας, ο οποίος μίλησε για την Ευρώπη του Κωνσταντίνου Καραμανλή. 
Το κακό, κύριε συνάδελφε, είναι ότι το κόμμα της Νέας Δημοκρατίας έχει παραδώσει με το Σαμαρά την Ευρώπη στη Μέρκελ. Και αυτή είναι η διαφορά για μας, οι οποίοι βιώσαμε και ζήσαμε τους αγώνες του Κωνσταντίνου Καραμανλή να μας βάλει στην ΕΟΚ της Ευρώπης των λαών, των εθνών και της αλληλεγγύης. Και στα δημοσιογραφικά μου αρχεία έχω και εκείνο το βίντεο της μετάδοσης της υπογραφής τελετής από το Ζάππειο Μέγαρο, τότε, στις αρχές της δεκαετίας του ’80. 
Ελπίζω, κύριε Υπουργέ –και απευθύνομαι στον κ. Κούρκουλα, ο οποίος σαφέστατα είναι από εκείνους τους τεχνοκράτες πολιτικούς των ευρωπαϊκών ζητημάτων που ξέρει πάρα πολύ καλά την Ευρώπη- να μπείτε στη διαδικασία της Προεδρίας, αλλά χωρίς να μπείτε και σ’ αυτό το οποίο, δυστυχώς, προωθούν στελέχη του κυβερνώντος ή του συγκυβερνώντος κόμματος, δηλαδή σ’ αυτό που θέλει και η Μέρκελ, σε μια ομοσπονδοποιημένη Ευρώπη κομμένη και ραμμένη στις λογικές ενός «μερκελισμού». 
Θα πρέπει να ξέρετε ότι εμείς οι Ανεξάρτητοι Έλληνες βεβαίως και θα αντισταθούμε στην όποια λογική της Ελληνικής Προεδρίας που θα θελήσει να υπηρετήσει πολιτικές φασιστοειδών, όπως είναι ο Τάισερ Μπλουμ ή ο Όλι Ρεν που έχουν ανισορροπήσει τους καταθέτες τραπεζών. Πρόκειται για μια πάρα πολύ δύσκολη περίοδο και για την Κύπρο, η οποία έχει καταστραφεί και τώρα ψάχνει πώς θα σηκωθεί και πάλι όρθια μετά από το τραύμα του ’74, αλλά κυρίως για τους καταθέτες του Νότου. 
Επίσης, θα ήθελα να ξεκαθαρίσω και κάτι ακόμα το οποίο πρέπει να υπογραμμίσουμε με ιδιαίτερη έμφαση. Εμείς, οι Ανεξάρτητοι Έλληνες είμαστε ένα κίνημα μέσα στην ευρωπαϊκή οικογένεια. Όμως, μοιραία γινόμαστε και ευρωσκεπτικιστές, γιατί δεν θέλουμε τη «μερκελική» κατοχή. Και να σας πω και κάτι άλλο; Δεν υπήρχε περίπτωση άνδρες Γερμανοί, όπως είναι ο Γκένσερ ή ο Σμιτ, να έπρατταν όλα αυτά που πράττει η σημερινή πρώην Ανατολικογερμανίδα κόρη του πάστορα. Και το λέω αυτό, διότι η πληροφορία μου είναι ότι έστειλε και Υπουργό στην Ελλάδα για να πείσει την Εκκλησία της Ελλάδος να «ανοίξει» το φιλογερμανικό αίσθημα του ελληνικού λαού, γιατί αισθάνεται ότι είναι πολύ στριμωγμένη. 
Και είναι βέβαιο ότι δεν υπήρχε περίπτωση ο Γκένσερ, αλλά και ο Σμιτ να ζητήσουν πολιτικοοικονομική ρεβάνς για τα καταστροφικά αποτελέσματα για τη Γερμανία του Β΄ Παγκοσμίου Πολέμου. 
Επαναλαμβάνω ότι εμείς οι Ανεξάρτητοι Έλληνες θα παλεύουμε για την Ευρώπη των λαών, των εθνών και της αλληλεγγύης, όπως ήταν και το όραμα του Κωνσταντίνου Καραμανλή, όπως και για το δόγμα «η Ελλάδα ανήκει στους Έλληνες», το οποίο υπερασπιζόταν ο Ανδρέας Παπανδρέου, διαφοροποιούμενος βέβαια κάποια στιγμή από εκείνο το λαϊκίστικο σύνθημα «ΕΟΚ και ΝΑΤΟ, το ίδιο συνδικάτο». Καταστροφικό! 
Θα ήθελα να σταθούμε για λίγο στους στόχους της Προεδρίας. 
Είπαμε ότι σε καμμία περίπτωση δεν πρέπει να γίνετε υπηρέτες της λογικής της Μέρκελ, ενώ δεν ξέρουμε με τι φόρα θα βγει και η κ. Μέρκελ από τις γερμανικές εκλογές το Φθινόπωρο και αν μαζί της θα έχει και τον «συμπαθέστατο»  για εμάς αντικαγκελάριο της Ρέσλερ, ο οποίος θέλει να σκορπίσει ΕΟΖ σε όλη την Ελλάδα, ξεκινώντας από τη Θράκη, πηγαίνοντας στη δυτική Μακεδονία και την Ήπειρο. 
Χθες ήμουν στα Γιάννενα για μια ομιλία, εκεί όπου το Πωγώνιο είπε ένα ισχυρό «ΟΧΙ» στις διαθέσεις και για ΕΟΖ, αλλά και για τη συγκρότηση κέντρου υποδοχής λαθρομεταναστών, για να έχουν και εκεί φθηνό εργατικό δυναμικό, φθηνό πακιστανικό εργατικό δυναμικό. 
Ελπίζω ως Προεδρία να μην μπείτε σ’ αυτές τις λογικές.
Πρέπει, επίσης -και είναι μία ευκαιρία- να γίνουμε επιτέλους εμείς, η Ελλάδα, η σημαία του δοκιμαζόμενου Νότου, η σημαία του Νότου που υφίσταται έναν ανηλεή πόλεμο από το Βορρά, από το δίδυμο Μέρκελ-Σόιμπλε, με τους παρατρεχάμενους υποτακτικούς τους Αυστριακούς, τους Ολλανδούς και τους Φιλανδούς.
Επίσης –και χάρηκα ιδιαίτερα ως εκπρόσωπος των Ανεξάρτητων Ελλήνων που το άκουσα από τα χείλη του κ. Παναγιώτη Ζωγράφου στην ακρόαση την οποία είχαμε προχθές στη Διαρκή Επιτροπή Άμυνας και Εξωτερικών, ο οποίος αναλαμβάνει πρέσβης μας στο Βερολίνο- ότι ένα από τα θέματα της Ελληνικής Προεδρίας θα είναι και το λαθρομεταναστευτικό.
Θα πρέπει σε αυτούς τους έξι μήνες –επιτέλους- να πείσουμε τη μερκελική Ευρώπη ότι είμαστε τα σύνορα της Ευρώπης και ότι έχουν κάθε λόγο να προστατεύουν τα σύνορα της Ευρώπης.
Είναι μία ευκαιρία σε αυτό το εξάμηνο να προάγουμε και την ιδέα της προάσπισης, της ενθάρρυνσης και της προώθησης της πρωτογενούς παραγωγής. Ο Νότος κοντεύει να αφανιστεί. Συγκεκριμένα η αγροτιά, η κτηνοτροφία και η αλιεία κοντεύουν να αφανιστούν από τους εισαγόμενους αντίστοιχους πόρους από τρίτες χώρες με εκείνη την υπογραφή που είχε βάλει το 2002 –σας θυμίζω- ως Υπουργός Εξωτερικών ο Γεώργιος Παπανδρέου, ο οποίος την ίδια περίοδο έβαλε και άλλη μία υπογραφή για την αποδοχή αυτού του επαίσχυντου συμφώνου που έχει καταντήσει την Ελλάδα χωματερή. Αναφέρομαι στη «Συνθήκη του Δουβλίνου II».
Ένα ακόμα ζήτημα είναι η ενεργειακή πολιτική. Μήπως είναι μία ευκαιρία στο πλαίσιο της Προεδρίας να εξηγήσουμε –γιατί δεν μας έχετε δώσει τέτοια δείγματα ως Κυβέρνηση μέχρι σήμερα- ότι έχουμε και εμείς τα γεωπολιτικά μας συμφέροντα;
Ο Κώστας Καραμανλής άνοιξε μία πύλη ενεργειακής πολιτικής -για παράδειγμα σας το λέω- με τη Ρωσία. Η Κυβέρνηση Σαμαρά την έχει κλείσει αυτήν την πύλη. Έχει ταυτιστεί απόλυτα με την ενεργειακή πολιτική που θέλει να καθορίσει η Ευρωπαϊκή Ένωση. Των γερμανικών συμφερόντων η Ευρωπαϊκή Ένωση.
Δεν είναι περισσότεροι από τρεις τέσσερις μήνες που -σε κοινή συνεδρίαση που είχαμε των Ευρωπαϊκών Υποθέσεων και του αντίστοιχου Υπουργείου- ήρθε εδώ ο κ. Παπαγεωργίου, ο αρμόδιος Υπουργός, για να μας εξηγήσει το πώς θα είναι η ενεργειακή πολιτική της χώρας μετά από δεκαπέντε χρόνια. Ό,τι έγινε ήταν μέσα στα στενά πλαίσια της Ευρωπαϊκής Ένωσης. Οι άλλοι μένουν απ’ έξω. 
Επίσης, μήπως είναι μία ευκαιρία στα πλαίσια της πολιτικής μας να ξεκαθαρίσουμε και ορισμένα ζητήματα για τα οποία ανησυχούμε και έχουν να κάνουν με την εξωτερική πολιτική;
Οι Ανεξάρτητοι Έλληνες πολύ φοβούμαστε ότι στο πλαίσιο της Προεδρίας θα βάλετε και την οριστική ταφόπλακα στο θέμα της Μακεδονίας, ότι σε αυτό το εξάμηνο θα εκχωρήσετε το όνομα στους Σκοπιανούς. Ένα όνομα για το οποίο κατέβηκαν εκατομμύρια Έλληνες στους δρόμους, στην Ελλάδα και στο εξωτερικό, λέγοντας: «η ιστορία μας δεν ξεπουλιέται». 
Θα ήθελα να πω στους συναδέλφους εδώ στην Ολομέλεια ότι πριν από δύο μέρες ήρθαν και μας είδαν στην Επιτροπή του Ελληνισμού της Διασποράς οι ΑΧΕΠΑΝΣ. Ένα πράγμα για το οποίο μας μίλησαν με κατηγορηματικό τρόπο ήταν ότι ανησυχούν για όλα αυτά που ακούνε, ότι πάμε να δώσουμε το όνομα «Μακεδονία» με σύνθετη ονομασία στους Σκοπιανούς. 
Θέλω να ελπίζω ότι στο πλαίσιο της προεδρίας δεν θα αλλοιώσετε και δεν θα αλλοτριώσετε το δικαίωμα της ελληνικής ΑΟΖ. Να πάψει αυτή η ιστορία της ευρωπαϊκής ΑΟΖ, που ξέρουμε πολύ καλά ότι το κάνετε γιατί θέλετε να το κουβεντιάσετε όπως το κουβεντιάσατε στον προθάλαμο του Εμίρη του Κατάρ μαζί με τον Ερντογάν.
Θέλω, επίσης, να αναφερθώ σε κάτι σημαντικό. Μήπως είναι μία ιστορική ευκαιρία να προωθήσουμε και την ελληνική γλώσσα; Αυτήν την οποία από την εποχή της Άννας Διαμαντοπούλου αρχίζει να απαξιώνεται στα πλαίσια τα ευρωπαϊκά. Ήθελε να κάνει και περίπου επίσημη δεύτερη γλώσσα της Ελλάδας την αγγλική. Μήπως είναι μία καλή ευκαιρία εκεί όπου η Ευρωπαϊκή Ένωση συζητά το ενδεχόμενο να κοπεί από τη διερμηνεία η ελληνική γλώσσα, εμείς να επιμείνουμε στη μητέρα όλων των γλωσσών; Επίσης, μήπως είναι μια καλή ευκαιρία να επανασχεδιάσουμε και να επανεξετάσουμε ως Προεδρία και το θέμα των εργασιακών σχέσεων;
Θα ήθελα να σας είχα μαζί μου, κύριε Υφυπουργέ, χθες στην «ΑΓΕΤ ΗΡΑΚΛΗΣ» στη Χαλκίδα. Είναι ιδιωτική επιχείρηση, Γάλλοι της Lafarge. Ανήμερα την 25η Μαρτίου το διοικητικό συμβούλιο της «ΑΓΕΤ ΗΡΑΚΛΗΣ» απεφάνθη ότι πρέπει να απολυθούν διακόσιοι είκοσι εννέα εργαζόμενοι και να κλείσει το εργοστάσιο. Ξέρετε τι έκαναν; Την επόμενη μέρα με courier έστειλαν στα σπίτια των εργαζομένων, στις γυναίκες τους και στα παιδιά τους, την απόλυση. Τους έχουν κόψει και το νερό. Τους έχουν κόψει και την καθαριότητα. Ζουν σαν τα ποντίκια μέσα στα σκουπίδια, εκεί στη Χαλκίδα. 
Και είναι η ίδια η Lafarge, η οποία ήταν παρούσα στο Μαξίμου και έλεγε στον κ. Σαμαρά, σε εκείνη την πολυδιαφημισμένη σύσκεψη για τους ξένους επενδυτές «εμείς θα στηρίξουμε τις επενδύσεις στην Ελλάδα». Πώς; Κλείνοντας τα εργοστάσια; Να, λοιπόν, που μες στην Προεδρία μπορούμε να βάλουμε και άλλα ζητήματα. 
Όσον αφορά το οικονομικό θέμα, τα 50 εκατομμύρια ευρώ. Και τις δυο φορές στην επιτροπή σας είπαμε ότι εμείς δεν μπορούμε να συναινέσουμε στο να σας δώσουμε λευκή επιταγή για τα 50 εκατομμύρια ευρώ. Χθες ήδη οι Έλληνες είδαν με κατάπληξη τη συγκυβερνητική πτέρυγα, με εξαίρεση τη ΔΗΜΑΡ, να ψηφίζει την επαίσχυντη τροπολογία για τα θαλασσοδάνεια των κομμάτων. Δεν μπορούμε να δώσουμε 50 εκατομμύρια ευρώ, λευκή επιταγή χωρίς να έχουμε συγκεκριμένο προϋπολογισμό. Δεν γίνεται. 
Όσον αφορά τον Γενικό Γραμματέα Απόδημου Ελληνισμού, θα αποσυρθεί αυτή η διάταξη ή όχι; Αν αποσύρθηκε, είναι μέσα γραμμένο όμως. Και δεν με ενδιαφέρει εάν είναι λάθος της Βουλής ή όχι. Παρακαλώ πολύ, να το δείτε και να καταγγείλετε τη Βουλή. Αποσύρεται; Ναι ή όχι; Σας παρακαλώ πολύ, θα ήθελα να το δηλώσετε. Ξέρετε κάτι; 
Για τις τροπολογίες θα αναφερθεί ο κ. Νότης Μαριάς, ο Κοινοβουλευτικός Εκπρόσωπος, ο οποίος θα τις αναλύσει. Απλά και μόνο πρέπει να σας πω ότι επειδή είμαστε ευρωπαϊστές, καταλαβαίνετε ότι σε καμμία περίπτωση δεν μπορούμε να πούμε «όχι». Δεν γίνεται. Και θέλουμε να πούμε πραγματικά το μεγάλο «ναι». Αλλά, κολλάμε πάνω στα οικονομικά θέματα, που είναι τα πιο ευαίσθητα για τον Έλληνα πολίτη. Θα μπορούσατε αυτή τη στιγμή να μας φέρετε ένα πινάκιο, έναν κανονικό προϋπολογισμό. Τόσον καιρό πριν ξέραμε ότι θα πάρουμε την Προεδρία. Γιατί να μην έχουμε αυτό που λέμε «τα κουτάκια», τόσο το ένα τόσο το άλλο, για να ξέρουμε πραγματικά τι ψηφίζουμε;
Γιατί εδώ μας λέτε ότι είναι μεν 50 εκατομμύρια ευρώ η οροφή, αλλά θα έχουμε και τους χορηγούς, θα έχουμε και το λαδόξυδο, θα έχουμε και τις ειδικές συμβάσεις, όπου μάλιστα εκεί έχετε περάσει και το διπλασιασμό των κονδυλίων με μια υπογραφή. 
Όλα αυτά εμάς δεν μας αρέσουν. Δεν μας αρέσουν, γιατί δεν έχετε αποδείξει ότι κάνετε χρηστή οικονομική διοίκηση ως Κυβέρνηση. Δεν αναφέρομαι σε σας προσωπικά. Γι’ αυτό είμαστε αναγκασμένοι εμείς οι ευρωπαϊστές -οι οποίοι θέλουμε λύσεις πάντοτε μέσα στην ευρωπαϊκή οικογένεια, μέσα στην Ευρωζώνη, αλλά εκτός τρόικας- να πούμε το «ναι». Αλλά, δυστυχώς, θα σας πούμε «παρών». Εκτός και αν μέχρι το τέλος της συζήτησης μας προσκομίσετε όλα αυτά τα στοιχεία, τα οποία θέλουμε. 
Ένα τελευταίο θέμα, κύριε Υφυπουργέ, ένα θέμα, το οποίο έχει να κάνει με το τι τουλάχιστον σημαίνει Ευρώπη για εμάς. Εμείς θέλουμε να πλημμυρίζει η Ελλάδα χειμώνα-καλοκαίρι από Ευρωπαίους επισκέπτες, γιατί έχουμε τη βαριά βιομηχανία του τουρισμού. Στο πρόγραμμά μας από τα μέσα Μαρτίου είχαμε ανεβάσει το φορολογικό συντελεστή για τις παρεχόμενες τουριστικές υπηρεσίες στο 5%. Το είπε ο κ. Σαμαράς –δεν θυμάμαι σε ποιο πρόγραμμα Ζάππειο ήταν, στο τρίτο, στο δέκατο τρίτο, στο εκατοστό τρίτο, δεν θυμάμαι σε ποιο- πάντως υποστήριξε το 5%. Γιατί ο μισητός, απάνθρωπος και εγκαλούμενος από μένα προσωπικά στο Διεθνές Ποινικό Δικαστήριο της Χάγης, Πολ Τόμσεν και η επίσης κανιβαλίστικη παρέα του αρνείται το χαμήλωμα των φορολογικών συντελεστών για όλη αυτή τη βαριά μας βιομηχανία; 
Και το κακό, ξέρετε ποιο είναι; Ότι υπάρχει και η δεύτερη ατυχία το να έχουμε και μια Υπουργό Τουρισμού, η οποία ανέχεται τα «Μανιτάκικα κόλπα» για να κλείνουν οι διευθύνσεις τουρισμού στις ναυαρχίδες μας στη Ρόδο, στην Κέρκυρα, στη Λέσβο. 
Ευχόμαστε η Προεδρία να πάει καλά. Περιμένουμε τις εξαγγελίες του Πρωθυπουργού για το ποιοι είναι ακριβώς οι στόχοι μας. Μην χάσουμε την ευκαιρία αυτή. 
Αναγκαζόμαστε, λοιπόν, να ψηφίσουμε «ΠΑΡΩΝ». Θα θέλαμε να πούμε «Ναι», αλλά δυστυχώς δεν μας έχετε εφοδιάσει με όλα εκείνα τα στοιχεία που σας είχαμε ζητήσει δύο φορές στην επιτροπή.
Σας ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16339"," Ευχαριστούμε πολύ, κύριε συνάδελφε.
Το λόγο έχει ο συνάδελφος κ. Ζησιμόπουλος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16340"," Κύριε Υπουργέ, κυρίες και κύριοι συνάδελφοι, θα είμαι ιδιαίτερα σύντομος. Έχουμε αναπτύξει λεπτομερώς τις θέσεις μας σε ό,τι αφορά τη σύσταση γραφείου Ελληνικής Προεδρίας στις δύο συνεδριάσεις της επιτροπής που έλαβαν χώρα, οπότε με το να επαναλαμβανόμαστε τώρα δεν νομίζω ότι κερδίζουμε κάτι. 
Το ζήτημα που έρχεται ενώπιόν μας έχει να κάνει με το θέμα της σύστασης γραφείου Ελληνικής Προεδρίας στην Ευρωπαϊκή Ένωση. Κάποιοι θα θεωρήσουν ότι είναι τιμητικό για την πατρίδα μας να αναλαμβάνει την Προεδρία της Ευρωπαϊκής Ένωσης και ότι θα υπάρχει ιδιαίτερη προβολή της χώρας. Κάποιοι μπορεί να διαφωνήσουν. Από εκεί και πέρα θεωρούμε πως η όλη διαδικασία, έτσι όπως έρχεται ενώπιόν μας, είναι μία καθαρά τυπική διαδικασία. 
Σε μία περίοδο που η ελληνική κοινωνία δοκιμάζεται στο μέγιστο βαθμό, σε μία περίοδο που η οικονομική και κοινωνική κρίση έχει αλλοιώσει τα πάντα, σε μία περίοδο που πλέον δεν φαίνεται να υπάρχουν άλλες αντοχές εκτός από την πίστη και το φιλότιμο των Ελλήνων, η συζήτηση για το πώς και με ποιους τρόπους θα φτιάξουμε ένα γραφείο για την Ελληνική Προεδρία είναι καθαρά τυπική. Πρόκειται για μία κατάσταση καθαρά τυπική, για το πώς δηλαδή θα φτιαχτεί ένα γραφείο που θα εξυπηρετεί τα τεχνικά και διοικητικά ζητήματα της Ελληνικής Προεδρίας. Όλα αυτά τη στιγμή που κλείνουν επιχειρήσεις στη χώρα, κλείνουν δημόσιες υπηρεσίες, καταργούνται πανεπιστήμια, κλείνουν στρατόπεδα, παροπλίζονται πολεμικά πλοία, κόβονται προνοιακά επιδόματα, μισθοί και συντάξεις. 
Και ενώ προσπαθεί η χώρα να μειώσει τις δαπάνες και να περικόψει ό,τι μπορεί, διαπιστώνουμε ότι το συγκεκριμένο γραφείο θα κοστίσει 50 εκατομμύρια ευρώ. Και το απίστευτο της υπόθεσης είναι ότι ενημερωνόμαστε πως αυτό το γραφείο θα κοστίσει 30 εκατομμύρια λιγότερο από τα έξοδα τα οποία είχε το ανάλογο γραφείο στην προηγούμενη Ελληνική Προεδρία. Από εκεί και πέρα πιστεύω ότι μπορεί να καταλάβει κανείς τι πάρτι γινόταν στην κατασπατάληση του δημοσίου χρήματος την τελευταία φορά. 
Για να μη γελιόμαστε, λοιπόν, όλα αυτά γίνονται για τις δαπάνες, τους μηχανισμούς, τις αποσπάσεις υπαλλήλων και βέβαια, όπως αναφέρεται στο άρθρο 5, την ταχύτητα με την οποία θα γίνονται οι συμβάσεις, οι αναθέσεις και γενικά οι διαδικασίες, προκειμένου να λειτουργήσουν όλα για την Ελληνική Προεδρία. 
Το πρόβλημα τελικά το οποίο έχει επισημανθεί, είναι ότι για μία ακόμη φορά πάμε σε μία διαδικασία που θα δικαιολογεί κονδύλια, σε μία διαδικασία που θα δικαιολογεί ταξίδια και συναντήσεις.
Για όλα αυτά που αναφέραμε, δηλώνουμε την αντίθεσή μας στο συγκεκριμένο νομοσχέδιο. 
Σας ευχαριστώ πολύ.","ΠΟΛΥΒΙΟΣ ΖΗΣΙΜΟΠΟΥΛΟΣ",155
"16341"," Ευχαριστούμε πολύ, κύριε συνάδελφε.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα οκτώ μαθητές και μαθήτριες και τρεις εκπαιδευτικοί από το 6ο Γυμνάσιο Γαλατσίου.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει η συνάδελφος και συμπολίτης μου κ. Γιαννακάκη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16342"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι Βουλευτές, σήμερα συζητούμε το νομοσχέδιο που αφορά στη σύσταση του γραφείου Ελληνικής Προεδρίας. 
Η Ελλάδα το πρώτο εξάμηνο του 2014 καλείται να αναλάβει για πέμπτη φορά στην ιστορία της την Προεδρία του Ευρωπαϊκού Συμβουλίου. Αυτήν τη φορά, όμως, υπάρχει ένα πολύ ιδιάζων περιβάλλον. Η ανάληψη της Προεδρίας της Ευρωπαϊκής Ένωσης έρχεται σε μία περίοδο όπου η Ευρωπαϊκή Ένωση και η Ευρωζώνη βρίσκεται σε μία διαρκή αναταραχή εξαιτίας της οικονομικής κρίσης, αλλά και τη διαχείριση της οικονομικής κρίσης τόσο σε εθνικό όσο και σε συλλογικό και ευρωπαϊκό επίπεδο. Και η πολύ πρόσφατη ιστορία της Κύπρου, όπως και να την αναγιγνώσκει κανένας έρχεται να πιστοποιήσει με τον πιο εύλογο τρόπο αυτήν ακριβώς την κρίση.
Η οικονομική κρίση είναι απόρροια άστοχων πολιτικών και πρόταξης της νομισματικής ένωσης έναντι της πολιτικής και νομισματικής. Δεν ισχυρίζομαι βέβαια ότι η Ευρώπη θα έμενε ανεπηρέαστη από την παγκόσμια κρίση, αλλά σίγουρα η οικονομία της θα ήταν πολύ πιο θωρακισμένη. Επίσης, η Ελλάδα καλείται να αναλάβει την Προεδρία της Ευρωπαϊκής Ένωσης σε μια περίοδο η οποία χαρακτηρίζεται από την πλήρη αποθεσμοποίηση της Ευρωπαϊκής Ένωσης. Σας καλώ να κάνουμε ένα μικρό πείραμα: Να βγούμε στο δρόμο και να ρωτήσουμε εκατό ανθρώπους ποια χώρα ασκεί αυτό το εξάμηνο την προεδρία του συμβουλίου. Σίγουρα πολύ λίγοι θα απαντήσουν ότι είναι η Ιρλανδία, ενώ οι περισσότεροι θα απαντήσουν ότι είναι η Γερμανία.
Επίσης, έρχεται η Ελληνική Προεδρία μετά από την Ελληνική Προεδρία του 2003, όπου εκεί η Ελλάδα, παρ’ όλες τις στρεβλώσεις και τα λάθη που έγιναν -συνάδελφοι αναφέρθηκαν σε κακή οικονομική διαχείριση- ήταν αυτή η οποία έθεσε τα θεμέλια της ατζέντας της Θεσσαλονίκης και έβαλε στο κέντρο της διεύρυνσης τις χώρες των Δυτικών Βαλκανίων. 
Αυτήν τη στιγμή, λοιπόν, έχει ανακύψει ένα άλλο πολύ μεγάλο θέμα προβληματισμού στους κόλπους της Ευρωπαϊκής Ένωσης, που αφορά το αν θα πρέπει να προτάξουμε την εμβάθυνση ή τη διεύρυνση. Και εδώ νομίζω ότι είναι μία πάρα πολύ καλή ευκαιρία για την Ελληνική Προεδρία του 2014 να συνομολογήσει μαζί με τα άλλα κράτη της Ευρωπαϊκής Ένωσης ότι δεν μπορούμε να δούμε την εμβάθυνση και τη διεύρυνση διαφορετικά και ξεκομμένα, ότι η διεύρυνση είναι ένα συστατικό στοιχείο της εμβάθυνσης και της δημοκρατίας στην Ευρωπαϊκή Ένωση. 
Τα οικονομικά λοιπόν προβλήματα τα οποία αντιμετωπίζει η Ευρωπαϊκή Ένωση είναι λογικό να καθορίσουν σε έναν πολύ μεγάλο βαθμό την ατζέντα της Ελληνικής Προεδρίας, τουλάχιστον σε ένα πρώτο επίπεδο. Ωστόσο, δεν θα πρέπει να παραβλεφθούν και άλλα ζητήματα, τα οποία σε καμία περίπτωση δεν μπορούν να χαρακτηριστούν ως ήσσονα. 
Φυσικά δεν πρέπει να παραβλέψουμε το γεγονός ότι η δυσμενής θέση της Ελλάδας, καθώς και η ασθενής κατάσταση στην οποία βρίσκεται, επηρεάζουν δυσμενώς την ατζέντα, αλλά σίγουρα η Ελλάδα μπορεί να θέσει κάποιες βασικές κατευθύνσεις. Ξεκινώντας λοιπόν από τα πιο σημαντικά οικονομικά θέματα, το πρώτο στοιχείο όπου θα έπρεπε να εστιάσει είναι η τραπεζική ενοποίηση στην ΟΝΕ, αφ’ ενός γιατί το χρονοδιάγραμμα που έχει τεθεί συμπίπτει με τα χρονικά όρια της Ελληνικής Προεδρίας και αφ’ ετέρου γιατί οι πρόσφατες εξελίξεις έχουν καταστήσει πρωτεύουσα την ανάγκη ύπαρξης αυτής. 
Η τελική απόφαση για την Κύπρο, σε συνδυασμό με τις ατυχείς δηλώσεις του Προέδρου του Eurogroup, έχουν δημιουργήσει ένα κλίμα αβεβαιότητας, το οποίο επηρεάζει τους καταθέτες σε όλη την ΟΝΕ. Πρόσφατη δημοσκόπηση σε γερμανικά μέσα μαζικής ενημέρωσης δείχνει πολύ εύγλωττα ότι ο προβληματισμός πλέον δεν αφορά μόνο σε χώρες του Νότου, οι οποίες χειμάζονται από την οικονομική κρίση, αλλά και σε αυτές που έχουμε μάθει να ονομάζουμε «πλούσιες χώρες του Βορρά». Θα πρέπει να κατανοήσουμε όμως ότι η αβεβαιότητα αποτελεί τον πιο σημαντικό παράγοντα ενάντια στην έξοδο από την κρίση, αφού δημιουργεί αυτό που ονομάζουμε στην ψυχολογία «αρνητικές προσδοκίες». Στην τρέχουσα περίοδο η αβεβαιότητα έχει εξαπλωθεί στους κατοίκους όλης της Ευρώπης. 
Η τραπεζική ενοποίηση λοιπόν αποτελεί τη βέλτιστη πολιτική για την αναστροφή του αρνητικού κλίματος. Μόνο μέσω αυτής θα επιστρέψει η εμπιστοσύνη προς τον τραπεζικό τομέα και μόνο μέσω αυτής θα επιτευχθεί η εξυγίανση. 
Βεβαίως η τραπεζική ένωση συνεπάγεται κόστος για πολύ συγκεκριμένα κράτη-μέλη, τα οποία δεν φαίνονται διατεθειμένα να την αναλάβουν. Όμως η παρούσα συγκυρία δεν επιτρέπει δυστυχώς ούτε αμφισημίες αλλά ούτε και ασάφειες. Η εμβάθυνση σε αυτόν τον τομέα, όπως και σε άλλους είναι αναπόφευκτη, αν πραγματικά πιστεύουμε στην Ευρωπαϊκή Ένωση και στην επιβίωσή της. 
Η Ελληνική Προεδρία, λοιπόν, θα πρέπει να εξασφαλίσει ότι η διαδικασία ενοποίησης του τραπεζικού τομέα θα προχωρήσει ομαλά, έστω και αν αυτό σημάνει ότι η ενοποίηση δεν θα συμβεί για τους ιδεατούς λόγους. Πρέπει όμως -και αυτή είναι η κατάλληλη στιγμή- να γίνει μία αρχή. 
Η ελληνική πλευρά θα πρέπει επίσης να πιέσει προς τη δημιουργία ενός ρεαλιστικού αναπτυξιακού πλάνου, καθώς και για την αντιμετώπιση του ζητήματος της ανεργίας που συνοδεύει την ύφεση.
Για το θέμα της ανεργίας υπάρχει ήδη μια έντονη κινητικότητα στους κόλπους της Ευρωπαϊκής Επιτροπής που αφορά κυρίως τη δημιουργία κοινών προγραμμάτων που στοχεύουν στην αντιμετώπιση του φαινομένου. 
Τα προγράμματα αυτά αφορούν τόσο στη μείωση της ανεργίας κυρίως στους νέους, όσο και στη μετεκπαίδευση μέρους του άνεργου εργατικού δυναμικού, ούτως ώστε να αποκτήσουν τις δεξιότητες αυτές που θα τους βοηθήσουν στην εξεύρεση εργασίας. Δεν πρέπει, όμως, να ξεχνάμε το γεγονός ότι η ανεργία είναι η συνέπεια και όχι η αιτία αυτού που βιώνουμε σήμερα. 
Επομένως, τα προαναφερθέντα προγράμματα δεν μπορούν παρά να έχουν έναν επικουρικό χαρακτήρα, καθώς για να βρει κάποιος εργασία –και λέω κάτι κοινότοπο, όμως, είναι πάρα πολύ σημαντικό γι’ αυτούς που το αντιμετωπίζουν- πρέπει να υπάρχουν θέσεις. 
Επομένως, πολιτικές μεγέθυνσης και κατ’ επέκταση ανάπτυξης θα πρέπει να βρίσκονται πολύ ψηλά στην ιεραρχία των προτεραιοτήτων της Ελληνικής Προεδρίας. 
Εξίσου σημαντική είναι και η θέσπιση μιας ενιαίας αγοράς εργασίας, η οποία θα επιτρέψει το σύνολο της Ευρωζώνης να απορροφά τα μη συμμετρικά σοκ. 
Πέρα, όμως, από το οικονομικό πεδίο, η Ελλάδα έχει τη μοναδική ευκαιρία να εκμεταλλευτεί τη θεσμική της θέση και να προωθήσει ζητήματα που έχουν να κάνουν με το μεταναστευτικό. 
Δράττομαι της ευκαιρίας να σημειώσω στο συνάδελφο κ. Κουίκ ότι για να συνεννοηθούμε με τον οποιονδήποτε πάνω στο θέμα της μετανάστευσης, που είναι ένα ευρωπαϊκό ζήτημα και σαφώς απαιτεί ευρωπαϊκές λύσεις, πρέπει να μάθουμε να το λέμε σωστά και να χρησιμοποιούμε τους όρους οι οποίοι όχι μόνο είναι αποδεκτοί από τις διεθνείς συνθήκες και άρα αποτελούν μια συμβατική υποχρέωση της χώρας μας, αλλά έχουν αποτελέσει και αντικείμενο ψηφίσματος του ελληνικού Κοινοβουλίου. 
Ειδικότερα, η διαβούλευση για την αναθεώρηση της Συνθήκης Δουβλίνο ΙI έχει «παγώσει» λόγω άρνησης ορισμένων κρατών για την αλλαγή του υφιστάμενου πλαισίου. 
Να υπενθυμίσω ότι η εν λόγω συνθήκη περιέχει ιδιαίτερα αρνητικούς όρους για τη χώρα μας. Δυστυχώς, οδηγεί σε παραβίαση ανθρωπίνων δικαιωμάτων αυτών των ανθρώπων, οι οποίοι περνούν τα ελληνικά σύνορα με σκοπό μια καλύτερη ζωή. 
Χαρακτηριστικό είναι το γεγονός ότι ενώ όλοι οι ελληνικοί πολιτικοί χώροι συναινούν προς την αναθεώρηση της συνθήκης -φυσικά ορμώμενοι από άλλη πολιτική φιλοσοφία- μέχρι τώρα ουσιαστικά δεν έχει παρουσιαστεί ένα σαφές στρατηγικό πλάνο με το οποίο αυτή θα γίνει. 
Η Ελλάδα θα πρέπει, επίσης, να αναθερμάνει τις όποιες συζητήσεις επί του θέματος, έτσι ώστε να βρεθεί ένας κοινός τρόπος. 
Επιπλέον, η Ελλάδα θα πρέπει αρχικά να θέσει και να αναπτύξει πολιτικές για τον ευρωμεσογειακό χώρο, οι οποίες έχουν ξεχαστεί λόγω της οικονομικής κρίσης εδώ και πάρα πολύ καιρό. 
Αντίστοιχα, θα πρέπει να τονωθεί η συνεργασία με εταίρους που γειτνιάζουν με τον ευρωπαϊκό μεσογειακό χώρο, καθώς και να τονίσει το ρόλο της Ευρωπαϊκής Ένωσης σαν διαμεσολαβητή σε περιοχές που αντιμετωπίζουν σημαντικές δυσκολίες. 
Περνώντας στα πολύ συγκεκριμένα άρθρα του παρόντος νομοσχεδίου, παρατηρούμε ότι διαπνέεται από τη διάθεση για την καλύτερη δυνατή οργάνωση του αρμοδίου Γραφείου που εξάλλου δεν αποτελεί και καμμία ελληνική πρωτοτυπία -με αυτόν τον τρόπο λειτουργούν όλες οι προεδρίες- καθώς και για τη διευθέτηση οργανωτικών και ελεγκτικών ζητημάτων που αφορούν στο Υπουργείο Εξωτερικών, το οποίο επίσης διαπνέεται από έναν πολύ σφιχτό προϋπολογισμό, ο οποίος είναι πολύ μακριά από ιστορίες και εικόνες που έχουμε δει στην Προεδρία του 2003 και που βέβαια ταιριάζει και με τις παρούσες οικονομικές συνθήκες. Προσπαθεί να αξιοποιήσει και υπάρχουσες δομές του Υπουργείου Εξωτερικών, προκειμένου να περιορίσει τα έξοδα, αλλά φυσικά και το πολύ καλό επιστημονικό και διπλωματικό προσωπικό του Υπουργείου. 
Ωστόσο, υπάρχουν κάποιες αδυναμίες, τις οποίες έχουμε παρουσιάσει  και στην αρμόδια επιτροπή και στις οποίες θα θέλαμε να αναφερθούμε κι εδώ. 
Συγκεκριμένα, στο άρθρο 5 γίνεται αναφορά στη δυνατότητα σύναψης συμβάσεων έργου με εξαιρετική απευθείας ανάθεση ή με συνοπτικές διαδικασίες, δηλαδή, με πρόχειρο διαγωνισμό. 
Είναι απολύτως κατανοητό ότι σε μία τέτοια δράση, όπως είναι η προεδρία, είναι δυνατόν να δημιουργηθούν τέτοιες ανάγκες για την κάλυψη των οποίων η διενέργεια ενός τυπικού διαγωνισμού, όπως αυτός προβλέπεται από το δημόσιο λογιστικό, πραγματικά είναι μια χρονοβόρα διαδικασία.
Ωστόσο, θα πρέπει να διασφαλιστεί με κάθε τρόπο η διαφάνεια στις διαδικασίες. Αφενός θα πρέπει να τεθεί, δηλαδή, ένα πολύ αυστηρό χρονικό πλαίσιο, το οποίο θα αφορά σε αυτές τις περιπτώσεις, αφετέρου θα πρέπει να υπάρξει πρόβλεψη για δημοσιοποίηση των σχετικών συμφωνιών. Νομίζω, κύριε Υπουργέ, ότι στην επιτροπή είχατε δεσμευτεί ότι οτιδήποτε θα ανεβαίνει στη «Διαύγεια» με όλες τις λεπτομέρειες. Ειδικότερα θα πρέπει να γνωστοποιείται το επακριβές αντικείμενο του έργου και η αντίστοιχη αμοιβή, ώστε να μπορεί να ελεγχθεί όχι μόνο ο νομότυπος, αλλά ουσιαστικά ο νόμιμος χαρακτήρας της συμφωνίας.
Επίσης, θα θέλαμε να σημειώσουμε ότι οι σχετικοί έλεγχοι και οι τελικές αποφάσεις, όπως σημειώνεται στο άρθρο 5, θα γίνονται από επικεφαλής. Χωρίς να υπάρχει άρθρο καταλαβαίνετε ότι δεν μπορούμε να ξέρουμε αν πρόκειται να γίνονται από έναν ή από περισσότερους επικεφαλής. Εκεί έχουμε ζητήσει να υπάρξει μία διευκρίνιση και να δημιουργηθεί ένα τριμελές όργανο. 
Επίσης, χαιρετίζουμε την απόσυρση της πρώτης παραγράφου του άρθρου 11, που αφορά στην πλήρωση της θέσης του Γενικού Γραμματέα Αποδήμου Ελληνισμού. Νομίζω ότι αυτή η Κυβέρνηση έχει συνομολογήσει ότι χρειαζόμαστε μία σφιχτή και ευέλικτη διοίκηση. Αναρωτιέμαι αν όταν κατέβηκε αυτή η παράγραφος του άρθρου είχε γίνει η οποιαδήποτε συνεννόηση με το Υπουργείο Διοικητικής Μεταρρύθμισης.
Επίσης, το ύψος του μισθού που προβλεπόταν για το Γενικό Γραμματέα Αποδήμου Ελληνισμού ήταν και παράνομο γιατί, σύμφωνα με το ν. 4093/2012, δεν μπορούσε να ξεπερνάει το μισθό του Γενικού Γραμματέα του Υπουργείου Οικονομικών και εδώ τον ξεπερνούσε κατά 16.000 ευρώ. Επίσης, ποια η ανάγκη να υπάρξει Γενικός Γραμματέας Αποδήμου Ελληνισμού τη στιγμή που υπάρχει αρμόδιος Υφυπουργός;
Επίσης, δεν είχε γίνει καμμία συζήτηση στην αρμόδια Επιτροπή Αποδήμου Ελληνισμού και τελικά, ενώ καταργούνται δύο θέσεις, του γενικού διευθυντή και του αναπληρωτή διευθυντή, αναρωτιέμαι γιατί δεν μπορεί να υπάρχει ένας διευθυντής ο οποίος να βγαίνει μέσα από την ιεραρχία και ο οποίος πραγματικά να διασφαλίζει και τη συνέχεια της διοίκησης, που αυτό είναι και το ζητούμενο.
Τέλος, σε ό,τι έχει να κάνει με τις τροπολογίες, η τροπολογία 369, που αφορά στα προσόντα διορισμού στο δημόσιο τομέα και όπου προστίθεται πεδίο κατά το οποίο αναγνωρίζεται η προϋπηρεσία και στα όργανα της Ευρωπαϊκής Ένωσης…
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)","ΜΑΡΙΑ ΓΙΑΝΝΑΚΑΚΗ",100
"16343"," Με αυτό θα ήθελα, παρακαλώ, να κλείσετε. Θα σας δοθεί η ευκαιρία και στη δευτερολογία σας και στα άρθρα να τα πείτε.
Κάντε μου τη χάρη, σας παρακαλώ πολύ, διότι πρέπει να αρχίσει η ονομαστική ψηφοφορία και επειδή ο συνάδελφος του Κομμουνιστικού Κόμματος Ελλάδος θα πάει στο Συνέδριό του, να τον διευκολύνουμε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16344"," Εμείς σαν Δημοκρατική Αριστερά υπερψηφίζουμε, λοιπόν, το νομοσχέδιο που αφορά στη σύσταση του Γραφείου για την Προεδρία του Ευρωπαϊκού Συμβουλίου της Ευρωπαϊκής Ένωσης και θα είμαστε εκεί σε κάθε βήμα της λειτουργίας του Γραφείου, όχι μόνο για εποικοδομητική κριτική και έλεγχο, αλλά προσφέροντας και τις προτάσεις μας.
(Χειροκροτήματα από την πτέρυγα της Δημοκρατικής Αριστεράς)","ΜΑΡΙΑ ΓΙΑΝΝΑΚΑΚΗ",100
"16345"," Ευχαριστούμε πάρα πολύ για την κατανόηση.
Το λόγο ο συνάδελφος κ. Λαμπρούλης, εκ μέρους του Κομμουνιστικού Κόμματος Ελλάδας για έξι λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16346"," Κυρίες και κύριοι συνάδελφοι, με το συγκεκριμένο σχέδιο νόμου ζητάει η Κυβέρνηση επί της ουσίας να βοηθήσουμε, η Βουλή, οι Βουλευτές, τα κόμματα, στην οργάνωση ενός γραφείου για να δούμε το 2014 με την ανάληψη της Προεδρίας εκ μέρους της Ελλάδας στην Ευρωπαϊκή Ένωση να μπαίνει η ταφόπλακα σε ό,τι έχει μείνει όρθιο στα εργασιακά και άλλα δικαιώματα των εργαζόμενων όχι μόνο στη χώρα μας, αλλά και σε όλη την Ευρωπαϊκή Ένωση.
Το Κομμουνιστικό Κόμμα της Ελλάδας διαφώνησε και διαφωνεί και εναντιώνεται με το χαρακτήρα της Ευρωπαϊκής Ένωσης και, κατ’ επέκταση, με το ρόλο που θα διαδραματίσει και μέσω της Προεδρίας η χώρα μας, μέσω –αν θέλετε- και του συγκεκριμένου Γραφείου, που καλούμαστε να ψηφίσουμε σήμερα.
Θα είναι προς όφελος του ελληνικού λαού ή των άλλων λαών της Ευρώπης; Εμείς αυτό το ερώτημα βάζουμε. Και απαντούμε: «Φυσικά και όχι, δεν θα είναι». 
Τι αποδεικνύεται μετά από τόσα χρόνια συμμετοχής στην Ευρωπαϊκή Ένωση; Ανεργία, φτώχεια, πείνα, έλλειψη στέγης, στέρηση της ιατροφαρμακευτικής περίθαλψης για εκατομμύρια ανθρώπους σε όλα τα πλάτη και μήκη της Ευρωπαϊκής Ένωσης. Βέβαια, αυτή η ζοφερή πραγματικότητα και η σκοτεινή προοπτική, όπως προδιαγράφεται στις αποφάσεις των Συνόδων Κορυφής, είναι το αποτέλεσμα όχι μόνο της συνεχιζόμενης καπιταλιστικής οικονομικής κρίσης, αλλά και όσων προηγήθηκαν σε περίοδο κερδοφορίας.
Αυτή είναι η Ευρωπαϊκή Ένωση. Αυτήν την ένωση, αυτή τη λυκοσυμμαχία κεφαλαιοκρατών και μονοπωλίων στηρίζετε με νύχια και με δόντια με τις πολιτικές σας, που βέβαια εμφανίζονται και με διάφορες μορφές διαχείρισης, είτε κεντροδεξιές, είτε κεντροαριστερές, είτε νεοφιλελεύθερες, σοσιαλδημοκρατικές και ό,τι άλλο θέλετε. Πρόκειται για πολιτικές και μέτρα μεταφοράς των ακόμη μεγαλύτερων συνεπειών της κρίσης στις πλάτες της εργατικής τάξης και των άλλων φτωχών λαϊκών στρωμάτων δίνοντας, παράλληλα, τη δυνατότητα στο μεγάλο κεφάλαιο, στα μονοπώλια για κερδοφορία, ώστε να βγουν αλώβητα από την κρίση, αλλά και μετά, στην όποια περίοδο αναιμικής ανάπτυξης ακολουθήσει.
Αυτήν την κατεύθυνση πρόκειται απαρέγκλιτα να ακολουθήσει και η ελληνική Προεδρία, ώστε ταχύτερα και πιο αποφασιστικά να εφαρμοστούν οι αντεργατικές, αντιασφαλιστικές αναδιαρθρώσεις που έχουν αποφασιστεί στο πλαίσιο της «Ευρώπης 2020», με μείωση εργατικού κόστους, περαιτέρω ελαστικοποίηση των εργασιακών σχέσεων, κινητικότητα στην αγορά εργασίας, σύνδεση μισθού-παραγωγικότητας και άλλα. Επίσης, στόχος είναι και η πλήρης απελευθέρωση τομέων της οικονομίας όπου παρατηρούνται καθυστερήσεις και η αξιοποίηση των κοινοτικών κονδυλίων για την ενίσχυση των μονοπωλίων.
Να γιατί λέμε ότι για τους λαούς δεν υπάρχει σωτηρία εντός του καπιταλισμού και της Ευρωπαϊκής Ένωσης.
Αυτό που αποτελεί, κατά τη γνώμη μας, επιτακτική ανάγκη είναι η ενιαία πάλη κόντρα στην πολιτική σωτηρίας του κεφαλαίου, που εξαθλιώνει την εργατική τάξη αλλά και τα υπόλοιπα φτωχά λαϊκά στρώματα, πάλη ενάντια στις συνέπειες της κρίσης μέσα από τη διεκδίκηση λύσης στα λαϊκά προβλήματα, αγώνες ρήξης και ανατροπής με την Ευρωπαϊκή Ένωση των μονοπωλίων, με μονομερή διαγραφή του χρέους, κοινωνικοποίηση των μονοπωλίων, με το λαό στην εξουσία.
Συνεπώς, η όποια συζήτηση ή και απόφαση παρθεί για το Γραφείο της Ελληνικής Προεδρίας δεν αναιρεί σε καμμία περίπτωση το ρόλο που καλείται να διαδραματίσει μέσω της Ελληνικής Προεδρίας στην Ευρωπαϊκή Ένωση και σ’ αυτό δεν χωρά καμία αυταπάτη.
Έτσι, εν τάχει, κύριε Πρόεδρε, και επί των άρθρων -δώστε μου ένα λεπτό, έχουμε άλλωστε χρόνο- θα αναφερθώ στο πρώτο κεφάλαιο που περιλαμβάνει τα άρθρα από το 1 έως το 6.
Στο άρθρο 2 έχουμε γενικά διατυπωμένες δράσεις, αόριστες, χωρίς να εξηγείται συγκεκριμένα και μας καλείτε να το ψηφίσουμε. Επίσης, στα άρθρα 4 και 5 σε ό,τι αφορά τις αποσπάσεις, αυτό γίνεται κατά παρέκκλιση των όσων ισχύουν για τις αποσπάσεις, παρακάμπτοντας ακόμη και αυτά τα υπηρεσιακά συμβούλια. Το καταψηφίζουμε.
Όσον αφορά στο δεύτερο κεφάλαιο όπου υπάγονται τα άρθρα 7 έως 13: Στο άρθρο 8 ψηφίζουμε «παρών». Πρόκειται για ζήτημα διεκπεραίωσης του Υπουργείου Εξωτερικών διαδικαστικού χαρακτήρα. Εμείς έχουμε διατυπώσει τις διαφωνίες μας σε σχέση με τον Οργανισμό Εσωτερικής Υπηρεσίας του Υπουργείου Εξωτερικών. 
Στο άρθρο 9 ψηφίζουμε «παρών». Κατά τη γνώμη μας, είναι διαδικαστικού και οργανωτικού χαρακτήρα ρύθμιση. 
Στο άρθρο 10 ψηφίζουμε «κατά». Διατυπώνουμε τις επιφυλάξεις μας σε ό,τι αφορά τον εσωτερικό έλεγχο στη βάση των κριτηρίων μέσω των οποίων θα γίνονται οι έλεγχοι στο Υπουργείο Εξωτερικών.
Στο άρθρο 11 ψηφίζουμε «παρών».
Κλείνω με το άρθρο 12, το οποίο το καταψηφίζουμε γιατί, πέρα από το διαδικαστικό του χαρακτήρα, έχει να κάνει με το επιστημονικό όργανο του Υπουργείου Εξωτερικών κι εμείς δηλώνουμε τη δομική μας αντίθεση με τη λειτουργία αυτού του οργάνου.
Σε ό,τι αφορά τις τροπολογίες, καταψηφίζουμε και τις δυο τροπολογίες της Κυβέρνησης, δηλαδή και εκείνη που αφορά τα υποκαταστήματα της Τραπέζης Κύπρου και την άλλη.
Ευχαριστώ, κύριε Πρόεδρε.","ΓΕΩΡΓΙΟΣ ΛΑΜΠΡΟΥΛΗΣ",277
"16347"," Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Αντικείμενο της σημερινής Ειδικής Ημερήσιας Διάταξης είναι η εκλογή Β΄ Αντιπροέδρου από την πρώτη σε δύναμη Κοινοβουλευτική Ομάδα. 
Η ψηφοφορία γίνεται διά ψηφοδελτίων και είναι μυστική. 
Σας έχει διανεμηθεί ψηφοδέλτιο με το όνομα του προτεινομένου για το αξίωμα του Β΄ Αντιπροέδρου. 
Επίσης, υπάρχουν και λευκά ψηφοδέλτια. 
Θα γίνει εκφώνηση του καταλόγου και όποιος συνάδελφος ακούει το όνομά του θα προσέρχεται και θα ρίχνει το ψηφοδέλτιο στην κάλπη. Εννοείται ότι μπορεί να ρίξει ψηφοδέλτιο που φέρει το όνομα του προτεινομένου συναδέλφου ή λευκό στην κάλπη. 
Καλούνται επί του καταλόγου οι συνάδελφοι κ.κ. Ιορδάνης Τζαμτζής από τη Νέα Δημοκρατία και Απόστολος Αλεξόπουλος από το ΣΥΡΙΖΑ-ΕΚΜ. 
Καλούνται ως ψηφολέκτες ο κ. Ιωάννης Πασχαλίδης από τη Νέα Δημοκρατία και ο κ. Κωνσταντίνος Ζαχαριάς από το ΣΥΡΙΖΑ-ΕΚΜ. 
Πρόεδρος της Εφορευτικής Επιτροπής ορίζεται ο συνάδελφος κ. Βασίλειος Υψηλάντης. 
Παρακαλώ τους κύριους ψηφολέκτες να προσέλθουν στην κάλπη, για να αρχίσει η ψηφοφορία.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16348"," Κύριε Πρόεδρε, μπορώ να έχω το λόγο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16349"," Μετά την ψηφοφορία. Έχει αρχίσει η ψηφοφορία.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16350"," Κύριε Πρόεδρε, σας έχω ζητήσει το λόγο πριν αρχίσει η ψηφοφορία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16351"," Όχι, είχε αρχίσει. 
Παρακαλώ, θα ξεκινήσει η ψηφοφορία.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16352"," Κύριε Πρόεδρε, δεν υπάρχει κανένας λόγος…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16353"," Το ξέρω, καταλαβαίνω.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16354"," Ακούστε με. 
Δεν υπάρχει κανένας λόγος να δημιουργηθεί και πάλι τεχνητή ένταση.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16355"," Όχι, βέβαια και δεν προέρχεται ποτέ από το Προεδρείο η τεχνητή ένταση.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16356"," Αυτό που θέλω να πω αφορά στο θέμα για το οποίο θα ψηφίσουμε και έχει νόημα να ειπωθεί για ένα λεπτό πριν από την ψηφοφορία. 
Σας ζητώ, λοιπόν, το λόγο για ένα λεπτό ως Κοινοβουλευτικός Εκπρόσωπος της Αξιωματικής Αντιπολίτευσης.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16357"," Δεν προβλέπεται.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16358"," Σας ζητώ το λόγο για ένα λεπτό, όπως το κάναμε και μας δόθηκε ο λόγος και πριν από την ψηφοφορία για τη συγκρότηση του Προεδρείου στην έναρξη της Κοινοβουλευτικής Περιόδου, και θα καταλάβετε γιατί.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16359"," Κοιτάξτε, δεν υπάρχει λόγος. Είναι ένας ο υποψήφιος. Αν θέλετε να τον εκθειάσετε, έχετε το δικαίωμα να το κάνετε. Παρακαλώ, όμως, πάρα πολύ…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16360"," Κύριε Πρόεδρε, θέλω την κατανόησή σας για ένα λεπτό. Θα είμαι σύντομος.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16361"," Και εγώ την κατανόηση τη δική σας. 
Έχει αρχίσει η ψηφοφορία, η εκφώνηση του καταλόγου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16362"," Κύριε Πρόεδρε, έχετε πολλές φορές δώσει το λόγο…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16363"," Αφού τον πήρατε τώρα…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16364"," Μπορώ να συνεχίσω για ένα λεπτό; 
(Θόρυβος στην Αίθουσα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16365"," Κύριε συνάδελφε, έχετε το λόγο μόνο για ένα λεπτό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16366"," Ευχαριστώ. 
Κυρίες και κύριοι συνάδελφοι, υπενθυμίζω ότι το κόμμα της Αξιωματικής Αντιπολίτευσης ψήφισε τον Πρόεδρο της Βουλής. Το Προεδρείο της παρούσας Βουλής εκλέχτηκε με ευρύτατη συναίνεση και για πρώτη φορά –από ό,τι θυμάμαι τις τελευταίες δεκαετίες- και ο Πρόεδρος της Βουλής εκλέχτηκε με την ψήφο και της Αξιωματικής Αντιπολίτευσης. 
Αυτή μας η στάση και η διάθεση δεν εκτιμήθηκε ορισμένες κρίσιμες φορές στη διάρκεια αυτού του εννεαμήνου. Αντιθέτως, παρεξηγήθηκε από τα κόμματα της συγκυβέρνησης. Υπήρξαν στιγμές και στο Προεδρείο της Βουλής και στη Διάσκεψη των Προέδρων, όπου το Προεδρείο κατά πλειοψηφία, αντί να λειτουργήσει στο πνεύμα της συναίνεσης με το οποίο εκλέχτηκε, ως φρουρός του Κανονισμού και της σωστής λειτουργίας του Κοινοβουλίου, ευνόησε ολοφάνερες κυβερνητικές σκοπιμότητες.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16367"," Κύριε Παπαδημούλη, μπήκατε σε ουσία θέματος και θα με αναγκάσετε για πρώτη φορά να σας αφαιρέσω το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16368"," Χθες, κύριε Πρόεδρε, με εσάς προεδρεύοντα…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16369"," Θα με αναγκάσετε να σας αφαιρέσω το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16370"," Δεν έχουμε τίποτα προσωπικό. 
(Θόρυβος στην Αίθουσα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16371"," Με αναγκάζετε να σας αφαιρέσω το λόγο. Σας αφαιρώ το λόγο. Να μη γράφονται στα Πρακτικά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16372"," …","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16373"," Ειδικά για το θέμα που αναφέρεστε –ακούστε- επειδή αναφέρεστε σε ένα θέμα που εσείς δημιουργήσατε χθες, δεν έχετε το λόγο.  Έχετε ολοκληρώσει. Όλοι οι συνάδελφοι ψηφίζουν κατά συνείδηση. 
Ευχαριστούμε πολύ, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16374"," Αυτά είναι ντροπή!
(Θόρυβος στην Αίθουσα)","ΑΠΟΣΤΟΛΟΣ ΚΑΚΛΑΜΑΝΗΣ",172
"16375"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννιά μαθητές και μαθήτριες και τρεις εκπαιδευτικοί-συνοδοί από το Γυμνάσιο Αρχάνων Ηρακλείου Κρήτης.
Η Βουλή σάς καλωσορίζει. 
(Χειροκροτήματα από όλες τις πτέρυγες της Βουλής) 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(Διαρκούσης της ψηφοφορίας την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"16376"," Υπάρχει συνάδελφος που δεν άκουσε το όνομά του; Κανείς. 
Οι σφραγισμένες επιστολές, οι οποίες απεστάλησαν στο Προεδρείο από τους συναδέλφους για συμμετοχή στη μυστική ψηφοφορία σχετικά με την εκλογή Β΄ Αντιπροέδρου σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
                     (Να φωτογραφηθούν οι σελ. 141 έως 147)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16377"," Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση και διαλογή των ψηφοδελτίων και την εξαγωγή του αποτελέσματος. 
(ΚΑΤΑΜΕΤΡΗΣΗ - ΔΙΑΛΟΓΗ)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16378"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Ανάπτυξης, Ανταγωνιστικότητας, Υποδομών, Μεταφορών και Δικτύων, Οικονομικών, Δημόσιας Τάξης και Προστασίας του Πολίτη, Ναυτιλίας και Αιγαίου και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις».
Παραπέμπεται στην αρμόδια Διαρκή Επιτροπή. 
Η Βουλευτής κ. Ζωή Κωνσταντοπούλου ζητεί άδεια ολιγοήμερης απουσίας γιατί είναι προσκεκλημένη ομιλήτρια. Η Βουλή εγκρίνει;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16379"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"16380"," Η Βουλή ενέκρινε τη ζητηθείσα άδεια. 
Επανερχόμαστε στη συζήτηση του νομοσχεδίου του Υπουργείου Εξωτερικών: «Σύσταση Γραφείου Ελληνικής Προεδρίας και άλλες διατάξεις».
Η κ. Ασημακοπούλου έχει το λόγο για επτά λεπτά.
ΑΝΝΑ -","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16381"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η ανάληψη της Προεδρίας του Συμβουλίου της Ευρωπαϊκής Ένωσης από τη χώρα μας το πρώτο εξάμηνο του 2014 είναι μία εξαιρετικά σημαντική αποστολή, αλλά και ευθύνη. Θα επιχειρηματολογήσω λέγοντας ότι αποτελεί ταυτόχρονα και μία ιστορική ευκαιρία όχι μόνο για τη χώρα μας, αλλά και για την ίδια την Ευρώπη. 
Με το σχέδιο νόμου που συζητάμε σήμερα διαμορφώνεται το θεσμικό υπόβαθρο για τη λειτουργία του Γραφείου της Ελληνικής Προεδρίας. Το γραφείο της Ελληνικής Προεδρίας θα έχει υπό την ευθύνη του το συντονισμό του καθορισμού των προτεραιοτήτων της Ελληνικής Προεδρίας, καθώς και τον προγραμματισμό, αλλά και την προώθηση των απαραίτητων δράσεων για την καλύτερη δυνατή οργάνωση της Ελληνικής Προεδρίας. 
Η στελέχωση και η λειτουργία του γραφείου της ελληνικής Προεδρίας θα γίνει κατά τρόπο που θα αξιοποιήσει το ανθρώπινο δυναμικό του δημοσίου -δηλαδή με αποσπάσεις- ενώ προβλέπεται ότι οι εξωτερικοί συνεργάτες θα προσλαμβάνονται μόνο για εξαιρετικούς και απόλυτα στοιχειοθετημένους λόγους.
Προβλέπεται, επίσης, ένας προϋπολογισμός που δεν θα ξεπεράσει τα 50 εκατομμύρια ευρώ, σεβαστό ποσό, μία πρόβλεψη που αυτήν τη στιγμή βρίσκεται και υπό επεξεργασία αλλά και υπό περαιτέρω ανάλυση. Βεβαίως, εύλογα, ζητήθηκαν περισσότερες λεπτομέρειες κατά τη διάρκεια της συζήτησης. 
Νομίζω, κυρίες και κύριοι συνάδελφοι, ότι υπάρχει η αίσθηση της δημοσιονομικής συγκυρίας.
Επίσης, ξεκαθαρίστηκε ότι η κατάρτιση και εκτέλεση του προϋπολογισμού για τη λειτουργία του γραφείου υπάγεται στις θεσμοθετημένες διαδικασίες δημοσιονομικού ελέγχου, συμπεριλαμβανομένης και της «Διαύγειας». 
Δεν υπεισέρχομαι, λοιπόν, στη συζήτηση περί αξιοκρατίας στις αποσπάσεις, περί διαφάνειας στη διαχείριση του δημοσίου χρήματος και περί διαδικασιών ανάθεσης. Αυτά τα θέματα είναι αυτονόητα. 
Ακόμη, υπήρξε μία κοινώς αποδεκτή νομοτεχνική βελτίωση επί της αύξησης των ορίων για αναθέσεις αλλά και για πρόχειρους διαγωνισμούς. Εξάλλου –σημειώνω- θα υπάρξει δυνατότητα να τα παρακολουθήσουμε αυτά και στο μέλλον.
Πιο ενδιαφέρον, κυρίες και κύριοι συνάδελφοι, νομίζω ότι είναι –όπως ορθώς επισημάνθηκε από τους ομιλητές- το γεγονός ότι οι προβλέψεις για την πολιτικοοικονομική συγκυρία στην Ευρώπη κατά τη διάρκεια της Ελληνικής Προεδρίας δεν είναι οι πλέον ευοίωνες. Η Ευρώπη βρίσκεται αντιμέτωπη με κρίσιμες αποφάσεις για το μέλλον της, εν μέσω μίας παγκόσμιας χρηματοπιστωτικής κρίσης και ο ευρωσκεπτικισμός είναι σε έξαρση. Παράλληλα, υπάρχει μία μεγάλη δυσπιστία από πλευράς των λαών της Ευρώπης -δυσπιστία δικαιολογημένη- για το μέλλον της εν μέσω της κρίσης αυτής αλλά και για την αποτελεσματικότητα που θα έχουν οι παρεμβάσεις για το επίπεδο ζωής των πολιτών της Ευρώπης. 
Όπως γνωρίζουμε όλοι, κατά το δεκαοκτάμηνο από τον Ιανουάριο του 2013 έως τον Ιούλιο του 2014 λειτουργεί ο θεσμός του προεδρικού τρίο, το οποίο απαρτίζεται από την Ιρλανδία, τη Λιθουανία και την Ελλάδα. Στόχος των τριών κρατών-μελών, του τρίο, είναι η επίτευξη συνέχειας, συνάφειας αλλά και συνεκτικότητας των εργασιών του Συμβουλίου της Ευρωπαϊκής Ένωσης.
Σημειώνω ότι κατά το δεκαοκτάμηνο αυτό θα συνεχίζονται οι ενταξιακές διαπραγματεύσεις χωρών των Δυτικών Βαλκανίων, μεταξύ των οποίων της Αλβανίας, των Σκοπίων αλλά και της Τουρκίας, ενώ είναι πολύ πιθανόν -με πρωτοβουλία της Γαλλίας- να αναδιαρθρωθεί και να εκσυγχρονιστεί η νέα ευρωμεσογειακή πολιτική, καθώς και η κοινή εξωτερική πολιτική και η πολιτική ασφάλειας που επηρεάζει την εθνική ενεργειακή πολιτική, την ελληνική εξωτερική πολιτική για τις ΑΟΖ αλλά και το μεταναστευτικό με τη Συνθήκη Δουβλίνο ΙΙΙ. 
Επίσης, στο δεκαοκτάμηνο αναμένεται να πυκνώσουν οι διεργασίες αναφορικά με τη δημιουργία ζώνης ελεύθερου εμπορίου μεταξύ των Ηνωμένων Πολιτειών της Αμερικής και της Ευρωπαϊκής Ένωσης. Μέσα στο δεκαοκτάμηνο αυτό και ιδιαίτερα κατά τη διάρκεια που την Προεδρία θα έχει η Ελλάδα, είναι αυτονόητο, νομίζω, ότι ισχυροποιείται και η θέση αλλά και η διαπραγματευτική ισχύ της χώρας μας, όχι μόνο στο ευρωπαϊκό αλλά και στο υπερεθνικό γίγνεσθαι.
Ο Υπουργός Εξωτερικών έχει εκφράσει την ικανοποίησή μας ως χώρα για την ολοκλήρωση και κατάθεση του δεκαοκτάμηνου προγράμματος των Προεδριών Ιρλανδίας, Λιθουανίας κι Ελλάδας. 
Στους έξι μήνες της προεδρίας η Ιρλανδία θα δώσει προτεραιότητα σε τρεις τομείς. Στην οικονομική σταθερότητα, την ανάπτυξη και την απασχόληση. 
Ο κύριος Υπουργός επίσης πρόσφατα αναφέρθηκε στις τρεις σημαντικές προτεραιότητες της Ελλάδας κατά την περίοδο που θα ασκεί την Προεδρία. 
Πρώτη προτεραιότητα, είναι η διεύρυνση που θα προωθηθεί με ιδιαίτερη έμφαση στην ευρωπαϊκή προοπτική των Δυτικών Βαλκανίων. 
Δεύτερη προτεραιότητα, είναι η προώθηση της ανάπτυξης και της εργασίας στο πλαίσιο του πρόσφατα υιοθετηθέντος Συμφώνου στην Ευρωπαϊκή Ένωση. 
Τρίτη προτεραιότητα, θα είναι τα θέματα δικαιοσύνης και εσωτερικών υποθέσεων, με σημείο αναφοράς το δεύτερο μισό του προγράμματος της Στοκχόλμης και έμφαση σε θέματα όπως η μετανάστευση αλλά και η ασφάλεια.
Η αποτελεσματική ανταπόκριση της Ελλάδας στις ευρωπαϊκές προκλήσεις δεν σταματάει με την Προεδρία. Όπως ξέρετε, μεγάλη πρόκληση θα αποτελέσουν και οι ευρωεκλογές του 2014, καθώς θα είναι οι πρώτες που θα πραγματοποιηθούν με βάση τη συνθήκη της Λισαβόνας, η οποία αναβαθμίζει το ρόλο και του πολίτη, αλλά και του Ευρωπαϊκού Κοινοβουλίου.
Εν όψει των εκλογών αυτών, η Ευρωπαϊκή Επιτροπή έχει διατυπώσει μία σειρά από συστάσεις με στόχο να ενισχυθεί η άμεση σχέση μεταξύ των πολιτών και της Ευρωπαϊκής Ένωσης. Συγκεκριμένα, όπως θα έχετε ακούσει, προβλέπεται τα εθνικά κόμματα να αναφέρονται σαφώς σε ποιο ευρωπαϊκό κόμμα ανήκουν αλλά και ποιον στηρίζουν για την προεδρία της Ευρωπαϊκής Επιτροπής.
Κυρίες και κύριοι συνάδελφοι, η Ελληνική Προεδρία του Συμβουλίου της Ευρωπαϊκής Ένωσης είναι μία ευκαιρία για τη χώρα μας. Μία ευκαιρία για να πετύχει τρεις στόχους: 
Ο πρώτος στόχος, είναι να ανακτήσει ολοκληρωτικά την αξιοπιστία της αλλά και το γεωπολιτικό της κύρος. 
Ο δεύτερος, είναι να επανέλθει δυναμικά στον πυρήνα των ευρωπαϊκών εξελίξεων ως διαμορφωτής πολιτικής. 
Και ο τρίτος, να επιβεβαιώσει την πορεία ανάκαμψης, συμπαρασύροντας θετικά τους γείτονές της.
Η Ελλάδα επιβάλλεται, αλλά πρωτίστως δικαιούται, να αποτελέσει την αιχμή του δόρατος για να αντιμετωπίσει τις μεγάλες προκλήσεις της ευρωπαϊκής ενοποίησης προς όφελος όλων των ευρωπαίων πολιτών. Είναι ένα δικαίωμα το οποίο έχουμε κατακτήσει με τις θυσίες των Ελλήνων πολιτών, οι οποίο στωικά υπομένουν με υπευθυνότητα σκληρές και ασφυκτικές, πολλές φορές, ευρωπαϊκές πολιτικές.
Η Ελληνική Προεδρία, λοιπόν, του 2014 οφείλει, κατά προτεραιότητα, να αναδείξει το ζήτημα της απασχόλησης των Ευρωπαίων πολιτών. Αυτό το οφείλει στο ενάμισι εκατομμύριο Έλληνες πολίτες αλλά και στα είκοσι τρία εκατομμύρια Ευρωπαίων πολιτών που είναι αυτήν τη στιγμή χωρίς δουλειά, δίνοντας, όμως, έμφαση όχι μόνο σε πολιτικές απασχόλησης αλλά και ανάπτυξης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Την ανοχή σας για μισό λεπτό, κύριε Πρόεδρε, παρακαλώ.
Σε μία εποχή που αμφισβητείται όλο και πιο έντονα η ευρωπαϊκή ιδέα και που πληθαίνουν οι ακραίες φωνές αλλά και οι σειρήνες του λαϊκισμού, η Ελλάδα πρέπει να παλέψει πρωτίστως για μία επιστροφή στην Ευρώπη των αξιών αλλά και της αλληλεγγύης, μία Ευρώπη που εξασφαλίζει την αξιοπρέπεια των κρατών-μελών αλλά και των πολιτών σε όλες τις χώρες, για να επιστρέψουμε στα πραγματικά θεμέλια της δημοκρατίας, τα οποία η Ελλάδα διαχρονικά πρέσβευε και ακόμη δικαιούται να πρεσβεύει.
Κλείνω, λοιπόν, με μία παράφραση -που ελπίζω ότι θα κρίνετε ανεξάρτητα από την πηγή της ταπεινής μου έμπνευσης- λέγοντας ότι η Ελληνική Προεδρία της Ευρωπαϊκής Ένωσης είναι μία ιστορική ευκαιρία. Να ρωτήσουμε όχι τι μπορεί να κάνει η Ευρώπη για την Ελλάδα, αλλά τι μπορεί, σε αυτήν τη συγκυρία, να κάνει η Ελλάδα για την Ευρώπη.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΙΣΕΛ ΑΣΗΜΑΚΟΠΟΥΛΟΥ",41
"16382","  Κι εμείς ευχαριστούμε.
Το λόγο έχει η κ. Μαρία Τριανταφύλλου για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16383"," Ευχαριστώ, κύριε Πρόεδρε.
Διαβάζοντας την έκθεση αξιολόγησης συνεπειών που αφορά στο παρόν σχέδιο νόμου: «Σύσταση Γραφείου Ελληνικής Προεδρίας και άλλες διατάξεις», το οποίο εξετάζουμε σήμερα, γράφει κάπου: «Περαιτέρω το νομοσχέδιο ενισχύει τη φιλοσοφία και τη συνείδηση διαφάνειας στους όρους διαχείρισης του δημοσίου χρήματος μέσα από τη σύσταση ειδικής διϋπουργικής επιτροπής και άλλα». 
Έρχεται σήμερα ένα σχέδιο νόμου και κάνει μία τέτοια πρόβλεψη σε μία κοινοβουλευτική περίοδο όπου περισσεύουν η καταστολή και τα γενοκτόνα μέτρα. Και μέσα, όμως, στο Κοινοβούλιο η Κυβέρνηση σχοινοβατεί ανάμεσα στις έκνομες πράξεις και τη νομιμότητα.
Την προηγούμενη Πέμπτη, 2-4-2013, που έγινε η δεύτερη συζήτηση στην επιτροπή για το συγκεκριμένο σχέδιο νόμου, στη Βουλή κατατέθηκε στα μουλωχτά και εκπρόθεσμα, τέσσερις ώρες πριν αρχίσει η ψηφοφορία, αντί για τρεις μέρες πριν, τροπολογία, σύμφωνα με την οποία προτείνονταν και απαλλάσσονταν από το αδίκημα της απιστίας τα μέλη διοικητικών συμβουλίων και στελέχη τραπεζών για υποθέσεις που αφορούν δανειοδοτήσεις σε νομικά πρόσωπα είτε δημοσίου είτε ιδιωτικού δικαίου του ευρύτερου δημοσίου τομέα, όπως αυτός κάθε φορά προσδιορίζεται από το νόμο, που όμως είναι μη κερδοσκοπικού χαρακτήρα και όχι γενικά σε επιχειρήσεις ή άλλα νομικά πρόσωπα.
Απαλλάσσονται, δηλαδή, οι τράπεζες για τα υπέρογκα δάνεια, τα θαλασσοδάνεια κυρίως σε Νέα Δημοκρατία και ΠΑΣΟΚ που δόθηκαν τα τελευταία είκοσι χρόνια.
Είδαμε όλοι τι έγινε χθες. Και μην πιστέψετε ποτέ ότι η χώρα και ο λαός μας δεν παρακολουθεί τα τεκταινόμενα και εντός Βουλής. Γιατί το λέω αυτό; Θέλω να πω ότι η συζήτηση, η σπουδή με την οποία προσπάθησαν να μας πείσουν όσον αφορά το παρόν σχέδιο νόμου πως γίνεται ό,τι είναι δυνατόν να περιοριστούν τα έξοδα, ότι θα υπάρξει ορθολογισμός της δαπάνης, είναι κενά περιεχομένου, όταν περνούν τέτοιες διατάξεις και τέτοιοι νόμοι, όπως την προηγούμενη βδομάδα ο επενδυτικός νόμος, όταν ετοιμάζεστε να ξαναμοιράσετε εκατομμύρια ευρώ σε εργολάβους για αυτοκινητοδρόμους που ήδη έχουν εισπράξει.
Επί του νομοσχεδίου, τονίσαμε και στην επιτροπή ότι είναι απαραίτητος ο καθορισμός, η ύπαρξη ατζέντας, γιατί εκείνη θα καθορίσει ποιες είναι οι απαραίτητες δομές που θα ενεργοποιηθούν ως αρωγή στο έργο του γραφείου Ελληνικής Προεδρίας. Αυτό δεν απαντήθηκε συγκεκριμένα αλλά ακούστηκαν γενικόλογες τοποθετήσεις και όχι συγκεκριμένες δράσεις.
Στο άρθρο 3, τονίσαμε πως είναι απαραίτητο να δοθεί όσο το δυνατό πιο συγκεκριμένος προϋπολογισμός της Προεδρίας και να ενημερωθούμε για το πότε θα ανακοινωθεί αυτός. Είναι απαραίτητο να το γνωρίζουμε. Είναι απαραίτητο να γνωρίζουμε πώς θα διανεμηθούν τα κονδύλια. Είναι, επίσης, απαραίτητο -το είπαμε και στην επιτροπή- να δοθεί ενιαίος κώδικας αριθμού εξόδων για όλες τις δαπάνες.
Στο άρθρο 4, παράγραφοι 1 και 2, που αφορούν στη στελέχωση, υπήρξαν από τη μεριά μας συγκεκριμένα ερωτήματα -και θα επιμείνουμε σε αυτά- που αφορούσαν τόσο τα κριτήρια με τα οποία προκρίνετε τις αποσπάσεις υπαλλήλων  -από ποια Υπουργεία- όσο και τα κριτήρια που αφορούν στον υπεύθυνο του γραφείου. Πώς θα γίνουν αυτές οι αποσπάσεις; Απάντηση δεν δόθηκε.
Επίσης στο άρθρο 5 παράγραφος 1, αναφέρεται ότι θα συσταθούν συμβάσεις έργου που θα παρέχουν υπηρεσίες στο ΥΠΕΞ, στην κεντρική διοίκηση στη μόνιμη αντιπροσωπεία. Επανερχόμαστε στο ερώτημα. Με τι κριτήρια θα γίνει αυτό; Επιμένουμε στο ζήτημα των κριτηρίων, για να μην αναγκαστείτε να ξαναφέρετε στο παρα πέντε ή στο και πέντε τροπολογίες περί απιστίας, θαλασσοδανείων και δεν ξέρω και εγώ τι άλλο.
Πάμε στο άρθρο 5 παράγραφος 2. Αναφέρθηκε και από τον εισηγητή μας και στην επιτροπή. Αφορά στην μετά την Προεδρία εποχή. Τέθηκε ξανά και ξανά. Γιατί διπλασιάζετε τα κονδύλια της απόφασης του κ. Ρόβλια; Αναφέρθηκαν και τα ποσά. Δεν θα επιμείνω.
Ως προς το άρθρο 10, η γενική επιθεώρηση δεν λειτουργούσε κατά κοινή ομολογία με τον καλύτερο τρόπο και είναι απαραίτητη και η αναβάθμισή της και η αναδιάρθρωσή της. Είναι ζητούμενο. Υπάρχει κάποιο σχέδιο ή πάλι ευχολόγιο; Ρωτώ, διότι ως τώρα λειτούργησε περισσότερο ως όργανο συγκάλυψης.
Στο άρθρο 11 και την παράγραφο 1, που καταργήθηκε, θα ήθελα να κάνω μια αναφορά στα ζητήματα Απόδημου Ελληνισμού, μιας και είμαι σε αυτήν την επιτροπή. Κατ’ αρχάς, ο Απόδημος Ελληνισμός δεν υφίσταται με τον ίδιο τρόπο όπως παλαιότερα. Ένα κομμάτι του Ελληνισμού γίνεται απόδημος. Βρισκόμαστε ξανά μπροστά σε ένα καινούργιο κύμα μετανάστευσης εξαιτίας και κοινωνικών και οικονομικών αδιεξόδων από τις μνημονιακές πολιτικές. Αυτή η μετανάστευση είναι για δουλειά. Υπάρχουν και άλλα προβλήματα που συσσωρεύονται, όπως παραδείγματος χάριν, προβλήματα στη φορολόγηση. Μιλάμε, δηλαδή, για μια νέα κατάσταση με νέα προβλήματα και επομένως, οι απαντήσεις σε αυτά τα προβλήματα, τα νέα και τα παλιά, δεν μπορεί να είναι μόνο θεσμικά μέτρα.
Σε μία περίοδο οριακά ελεγχόμενων εξελίξεων -βάλτε εδώ τις εξελίξεις στις τράπεζες, τα όσα διενεργούνται στο εσωτερικό της χώρας αλλά και στην Ευρωπαϊκή Ένωση- σε ένα κλίμα που συνεχώς επιβαρύνεται από την κατάρρευση των εσόδων, όπου η μήτρα των εξελίξεων, κατά την άποψή μας, είναι αυτό, η κατάρρευση των εσόδων, ότι το πρόγραμμα δεν βγαίνει, σε μια περίοδο όπου οι εξελίξεις στην Κύπρο αποδεικνύουν με τον πιο πρόδηλο τρόπο πόσο είναι γερμανοκρατούμενη η Ευρωπαϊκή Ένωση, η βοήθεια προς τα δοκιμαζόμενα κράτη-μέλη της τι σημαίνει; Αποψίλωση, αποδιάρθρωση της παραγωγής, υφαρπαγή του δημόσιου πλούτου, διάλυση της οικονομικής υπόστασης των χωρών.
Μετά απ’ όλα αυτά, είναι εύκολο να στραγγαλιστεί η ανεξαρτησία των χωρών. Είναι εύκολο να γίνουν γεωπολιτικά και γεωοικονομικά παιχνίδια στην ευαίσθητη περιοχή της Μεσογείου. 
Σε μία περίοδο, όπου η έμπρακτη συμπαράσταση της Κυβέρνησης υλοποιήθηκε με την ψήφιση των αποφάσεων του Eurogroup, σε μία περίοδο όπου επικρατεί εργασιακός μεσαίωνας και στη χώρα και σε όλη την Ευρωπαϊκή Ένωση απ’ άκρη σ’ άκρη της, σε μία τέτοια περίοδο, αλήθεια, πόσο μεγάλη σημασία νομίζετε ότι έχει για τη χώρα αυτή η σημερινή συζήτηση; 
Πρέπει να αναρωτηθούμε πώς τα ακούει όλα αυτά ο ελληνικός λαός. Τον ενδιαφέρουν; Και μη μου απαντήσετε με δημοσκοπήσεις για την αποδοχή και την αναγκαιότητα του ευρωπαϊκού δρόμου ούτε ότι αυτονόητα ισχυροποιείται η χώρα. Τα νούμερα είναι αμείλικτα και σας προδίδουν.
Θέλετε να σας πω τι, πραγματικά, έχει σημασία; Κατά την άποψή μας, έχει πραγματικά, σημασία η απεξάρτηση και ο απεγκλωβισμός από τα μνημόνια. Πραγματικά, έχει σημασία η στήριξη και η αλληλεγγύη στους αγώνες των λαών, στον αγώνα του κυπριακού λαού. Έχουν σημασία οι αγώνες, οι δρόμοι συμπόρευσης για άρνηση των μνημονίων, για άρνηση των πολιτικών που οδηγούν σε οικονομική κατάρρευση και κατάλυση της δημοκρατίας.
Να σας πω τι, πραγματικά, έχει σημασία; Αιτήματα όπως η λαϊκή κυριαρχία, η πραγματική δημοκρατία, η κοινωνική προκοπή. Και είναι κοινή ανάγκη και κοινή μοίρα των λαών του ευρωπαϊκού Νότου και των λαών της Ευρωπαϊκής Ένωσης.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΤΡΙΑΝΤΑΦΥΛΛΟΥ",508
"16384"," Κι εμείς ευχαριστούμε.
Ο κ. Κωνσταντίνος Γιοβανόπουλος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16385"," Σας ευχαριστώ.
Κύριε Πρόεδρε, κυρίες και κύριοι συνάδελφοι, φυσικά έχουμε την υποχρέωση, εν όψει ανάληψης της Προεδρίας, να είμαστε όσο μπορούμε πιο έτοιμοι στο να επιτελέσουμε στο ακέραιο αυτό το συγκεκριμένο καθήκον ως Ευρωπαίοι πολίτες. Καλώς προετοιμαζόμαστε. Καλώς ιδρύεται αυτό το γραφείο. 
Βέβαια, έχουμε τις αντιρρήσεις μας, γιατί θα έπρεπε να είμαστε έτοιμοι να προϋπολογίσουμε και όλες τις δαπάνες. Γι’ αυτόν το λόγο, η ψήφος μας θα είναι «ΠΑΡΩΝ», ενώ στην ουσία καταλαβαίνουμε την ανάγκη να υπάρχει το γραφείο. Καταλαβαίνουμε την ανάγκη της ορθούς οργανώσεως αλλά θα μπορούσαμε –και θα επιβάλλετο- να έχουμε έτοιμο τον προϋπολογισμό αναλυτικά, για να ξέρουμε πώς θα δαπανηθούν αυτές οι συγκεκριμένες κοστολογημένες ανάγκες, ώστε με ένα αφηρημένο νούμερο -50 εκατομμύρια ευρώ- τώρα, σ’ αυτήν την κρίση, να μην αντιμετωπίζουμε καινούργια ερωτηματικά ή καινούργιες αμφισβητήσεις και υπόνοιες.
Βέβαια, πρέπει να αντιληφθούμε όλοι ότι η Προεδρία της Ελλάδας έτσι όπως θα εξελιχθεί, έχει και πολύ συγκεκριμένες ιδιαιτερότητες. Για παράδειγμα, καταλαβαίνουμε όλοι ότι στο πλαίσιο της ιρλανδικής προεδρίας τώρα, η νέα ΚΑΠ -που με αφορά, καθώς αποτελεί ιδιαίτερο καθήκον που μου ανατέθηκε από την παράταξή μου- δεν φαίνεται να πηγαίνει καλά. Φαίνεται να έχει μία μέτρια εξέλιξη και είναι πολύ πιθανό να μην έχει ολοκληρωθεί. 
Η επόμενη προεδρία της Λιθουανίας μάλλον θα εστιαστεί στο μικρό κομμάτι μόνο του 2014, πράγμα που σημαίνει ότι ίσως στα δικά μας χέρια να περάσει αυτή η «καυτή» πατάτα για το πώς θα οργανώσουμε τον πυλώνα της διατροφής, της χρήσης του νερού, καθώς φαίνεται ότι η Ιρλανδία δεν θα έχει αποτέλεσμα. Μακάρι να έχει αποτέλεσμα η Ιρλανδία! Μακάρι να καταλήξουν κάπου οι τριλογίες τώρα ανάμεσα στην Κομισιόν, στο Συμβούλιο Υπουργών και στο Ευρωκοινοβούλιο! Όμως, ας είμαστε έτοιμοι –και σας εφιστώ την προσοχή από σήμερα- γι’ αυτήν την ευθύνη. 
Παράλληλα, η ευθύνη μίας Προεδρίας, όπως της Ελλάδας, στην Ευρωπαϊκή Ένωση, θα πρέπει να ξεκαθαρίσει αυτό το μέγα σφάλμα στα χείλη του Πρωθυπουργού που είπε ότι η ελληνική ΑΟΖ είναι και ευρωπαϊκή ΑΟΖ. Όχι! Είναι ελληνική –ελληνικότατη!- ΑΟΖ που θα γίνει αντικείμενο διαχείρισης από Έλληνες και θα βρίσκεται μέσα στα σύνορα της Ευρώπης. Αυτό δεν πρέπει να το ξεχνά η Ευρωπαϊκή Ένωση. Βρίσκεται εντός των συνόρων της Ευρώπης αλλά είναι ελληνική. 
Παρόμοια, θα πρέπει από σήμερα να αντιληφθείτε ότι η ευθύνη για το όνομα της Μακεδονίας και τις σχέσεις μας με τους Βόρειους όμορους γείτονες θα πρέπει να ξεκαθαριστούν. Πάντως, δεν πρέπει να οπισθοχωρήσουμε ούτε κατά έναν πόντο πίσω, όπως γίνεται με το θέμα της ΕΟΖ που βλέπουμε ότι γίνονται διάφορες διεργασίες στο πλαίσιο της Ευρωπαϊκής Ένωσης. 
Δυστυχώς, εδώ υπάρχει ολιγωρία από την ελληνική Κυβέρνηση, η οποία θα έπρεπε, κατά την άποψή μου, να είναι πολύ πιο γενναία, πολύ πιο αποφασιστική και πολύ πιο αποτελεσματική στον καθορισμό της ΕΟΖ και ειδικά στον ορισμό ως προς το τι σημαίνει «ειδική οικονομική ζώνη».
Αυτά είναι τα λίγα που ήθελα να πω για το νομοσχέδιο. 
Δεν μπορώ να αποφύγω να σχολιάσω τα όσα συνέβησαν χθες στο Κοινοβούλιο, βλέποντας μάλιστα και την τροπολογία -εκπρόθεσμη μεν- σε ό,τι αφορά την αλλαγή του νόμου που ψηφίστηκε χθες. Θέλω οπωσδήποτε να λάβω το λόγο. Με ήπιο τόνο να μιλήσω λίγο νομικά και να εξηγήσω όσο μπορώ πιο απλά τελικά τι εστί νόμος και γιατί εμείς οι νομοθέτες έχουμε το καθήκον να κάνουμε τους πολίτες πιο αγαθούς με τη χρήση του νόμου.
Έχουμε πόλεμο, το έχουν πει όλες οι παρατάξεις, όλοι οι Βουλευτές, πολλοί εισηγητές. Ο Κικέρων έλεγε ότι όταν υπάρχει πόλεμος, ο νόμος μένει βουβός. Όμως, εδώ στο ελληνικό Κοινοβούλιο διαπιστώνουμε ότι επιβεβαιώνεται το ρητό πως όσο πιο διεφθαρμένη είναι μία χώρα, τόσο περισσότεροι είναι οι νόμοι της. Διότι αν δεν έχει ηθική αντανάκλαση ο νόμος, αν δεν έχει ηθικό έρμα, ο νόμος της συγκεκριμένης συγκυρίας στη χρονική, στην τοπική, στην κρίση ή όπου αλλού τον τοποθετήσουμε, πρέπει να έχει την ηθική αναγκαιότητα εκείνη για την οποία να εξυπηρετεί τις ανάγκες της πολιτείας και της κοινωνίας.
Χθες, λοιπόν, φέρατε ένα νόμο. Φέρατε ένα νόμο με τον οποίο αλλάζετε όλη τη φιλοσοφία του Ποινικού Δικαίου. Περνάτε σε νέες ερμηνείες του τι εστί απιστία. Και δράττομαι της ευκαιρίας να σας εξηγήσω -όπως μας εξήγησε και εμάς ο Άρειος Πάγος, με μία σχετικά πρόσφατη απόφασή του- ότι ουσιώδη στοιχεία του εν λόγω εγκλήματος είναι η παρά του υπαιτίου, χωρίς αναγκαστικά με σκοπό νοσφισμού, χωρίς δηλαδή να θέλει να αρπάξει ο ίδιος κάτι, να μην επιδεικνύει την επιμέλεια που θα έπρεπε στη ξένη περιουσία. Επίσης η περιουσιακή βλάβη στην απιστία όταν προκαλεί μείωση της ενεστώσας αξίας, μπορεί να αποτιμηθεί και ως ήδη επελθούσα.
Καταθέτω για τα Πρακτικά τη σχετική απόφαση.
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 Δηλαδή, είναι μία απόφαση του Αρείου Πάγου την οποία εσείς ποδοπατήσατε χθες. Ας λένε οι ανώτατοι δικαστική, ας λέει η φιλοσοφία του δικαίου, ας λέει η θεωρία του δικαίου ποια θα είναι η στάση μας στην απιστία, ενώ εσείς εντελώς διαφορετικά, παράδοξα, αντικοινωνικά, αντιευρωπαϊκά, φέρατε αυτήν τη διάταξη και την περάσατε δημιουργώντας μείζονα προβλήματα, μύρια όσα θα συναντήσουν αύριο οι δικαστές μας.
Φυσικά, δεν έχουμε συνταγματικό δικαστήριο. Φυσικά και ευτυχώς στο σημείο αυτό, ο απλός δικαστής του μονομελούς πλημμελειοδικείου ή του τριμελούς αν χρειαστεί ή του μονομελούς κακουργημάτων -έχει το δικαίωμα και αυτή είναι η χάρη του δικαίου μας- να πει ότι αυτός ο νόμος είναι αντισυνταγματικός και δεν θα τον εφαρμόσει. Αυτή είναι η αξία του δικαίου και αυτή θα είναι η χαρά του φυσικού δικαστή. Όταν θα έρθει η ώρα γι’ αυτό το νομοθέτημα της μίας μέρας, των δύο ημερών να το -και θα το- πει, να ξέρετε. Γιατί πλέον μιλάμε για κακουργηματική απιστία και αυτό δεν πρέπει να το λησμονάτε. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Παρακαλώ λίγο χρόνο ακόμη, κύριε Πρόεδρε.
Μιλάμε για κακουργηματική απιστία, την οποία εσείς θέλατε να παρακάμψετε και να την πετάξετε στον κάλαθο τον αχρήστων. Όμως, ο φυσικός δικαστής θα δώσει τις απαντήσεις που χρειάζονται.
Θέλω στο σημείο αυτό να δώσω στη παράταξη του ΠΑΣΟΚ μία δημοσίευση σε ό,τι αφορά την αντιμετώπιση της δικαιοσύνης ως ακριβοδικίας. Είναι η φιλοσοφία που έθεσε ο Τζον Ρόουλς, ένας πολύ γνωστός στους νομικούς κόσμους φιλόσοφος του δικαίου, όσον αφορά την ακριβοδικία και πώς θα πρέπει αυτή να μη στέκετε μετέωρη αλλά να είναι πάντα κόντρα στην αντίθετη αρχή του ωφελιμισμού. Έλεγε, λοιπόν, ο Τζον Ρόουλς ότι πρέπει να στέκεται η δικαιοσύνη ακριβοδίκαια, να στέκεται στο ηθικό κομμάτι και κόντρα στην ωφέλεια. Ήταν δημοσιευμένο από το Ίδρυμα «ΙΣΤΑΜΕ-Ανδρέας Παπανδρέου» το 2010.
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Να δούμε τελικά αυτά τα ινστιτούτα γνώσης, πληροφόρησης και ενημέρωσης αν υπηρετούν τους σκοπούς και αν τους ακολουθούν τουλάχιστον μέσα στο Κοινοβούλιο. Διότι βλέπαμε χθες το ΠΑΣΟΚ να είναι άλαλο. Ήταν μία εύλαλη σιωπή αυτή του ΠΑΣΟΚ, γιατί φυσικά τα δάνεια αυτά αφορούσαν και το ΠΑΣΟΚ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω, κυρίες και κύριοι συνάδελφοι, και κλείνω χωρίς να καταχρώμαι άλλο το χρόνο, να θυμίσω ότι Αριστοτέλης είχε δώσει τον ορισμό του νόμου. Έλεγε ότι «νόμος εστί ο άνευ ορέξεως νους, ο άνευ ιδιοτελείας». 
Κύριε Υπουργέ, στο χθεσινό νόμο δεν την είδατε την όρεξη, την ιδιοτέλεια στον να εξυπηρετήσουμε τους τραπεζίτες, στο να καταργήσουμε τον ποινικό νομοθέτη;
Ο άνευ ορέξεως νους είναι ο νόμος, φίλοι νομοθέτες. Έτσι πρέπει να νομοθετούμε.
Ευχαριστώ πολύ.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"16386","  Κι εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσας μυστικής ψηφοφορίας για την εκλογή του Β΄ Αντιπροέδρου.
Ψήφισαν συνολικά 226 Βουλευτές.
Υπέρ, δηλαδή «ΝΑΙ», ψήφισαν 152 Βουλευτές.
Λευκά: 71.
Άκυρα: 3. 
Κατόπιν του αποτελέσματος της διεξαχθείσης μυστικής ψηφοφορίας, ο κ. Γεώργιος Καλαντζής, σύμφωνα με το Σύνταγμα και τον Κανονισμό της Βουλής, εκλέγεται ως Β΄ Αντιπρόεδρος της Βουλής.
(Χειροκροτήματα από την πτέρυγα της Νέας Δημοκρατίας)
Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16387"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"16388"," Το Σώμα παρέσχε τη ζητηθείσα εξουσιοδότηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16389"," Κύριε Πρόεδρε, συγγνώμη. Θα ήθελα να κάνω μία ανακοίνωση.","ΔΗΜΗΤΡΙΟΣ ΚΟΥΡΚΟΥΛΑΣ",251
"16390"," Ορίστε, κύριε Υπουργέ, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16391"," Επειδή βλέπω ότι η συζήτηση για το νομοσχέδιο είναι πολύ ουσιαστική και ακούστηκαν πάρα πολλές χρήσιμες γνώμες και επειδή θα ήθελα να αποφύγουμε να πάρει η συζήτηση άλλες ατραπούς που δεν αφορούν το συγκεκριμένο νομοσχέδιο, θα ήθελα να σας ενημερώσω ότι η Κυβέρνηση αποσύρει την τροπολογία με γενικό αριθμό 400 και ειδικό 11. Είναι η τροπολογία η οποία αφορά ένα επείγον θέμα. Θα επανέλθει η πολιτική ηγεσία του Υπουργείου Οικονομικών στις αρχές της επόμενης εβδομάδας.
Ευχαριστώ.","ΔΗΜΗΤΡΙΟΣ ΚΟΥΡΚΟΥΛΑΣ",251
"16392"," Η κ. Μπατσαρά έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16393"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η 1η Ιανουαρίου 2014 σηματοδοτεί την έναρξη μιας ιδιαίτερα σημαντικής εξαμηνιαίας περιόδου για τη χώρα μας, εφόσον καλούμαστε να αναλάβουμε την Προεδρία της Ευρωπαϊκής Ένωσης το πρώτο εξάμηνο του 2014. Είναι η πέμπτη φορά που η χώρα μας αναλαμβάνει την Προεδρία της Ευρωπαϊκής Ένωσης στο πλαίσιο της ευρωπαϊκής της ιστορίας και είναι η πρώτη φορά που η ανάληψη της Προεδρίας βρίσκει τη χώρα αλλά και ολόκληρη την Ευρωπαϊκή Ένωση, κάτω από ιδιαίτερα κρίσιμες δημοσιονομικές και κοινωνικές συνθήκες.
Η άσκηση της Προεδρίας αποτελεί ένα κορυφαίο γεγονός για τη χώρα και συνιστά μέγιστη ευθύνη και εξαιρετικά σημαντική αποστολή στην κατεύθυνση προώθησης πολιτικών, που ενισχύουν το κοινοτικό κεκτημένο, διαμορφώνουν τις προτεραιότητες για την Ευρωπαϊκή Ένωση και ενισχύουν την προοπτική της πολιτικής ενοποίησης και της εμβάθυνσης της Οικονομικής και Νομισματικής Ένωσης. 
Τα ζητήματα αυτά, αλλά και τα κριτήρια, με τα οποία θα προωθηθούν τα επόμενα στάδια, κυρίως της ολοκλήρωσης της ευρωζώνης και των σχέσεών της με τα λοιπά κράτη-μέλη, καθώς και το ποια μορφή θα λάβει τελικώς η ευρωζώνη, αποτελούν κορυφαίες προτεραιότητες των εταίρων και των οργάνων της Ευρωπαϊκής Ένωσης και θα πρέπει να αντιμετωπιστούν αποτελεσματικά από την Ιρλανδική, τη Λιθουανική και την Ελληνική Προεδρία. 
Παράλληλα, η Προεδρία αποτελεί μοναδική ευκαιρία προβολής της Ελλάδας σε μια ιδιαίτερα κρίσιμη περίοδο για το ευρωπαϊκό οικοδόμημα και την προοπτική του, καθώς και το ρόλο της μέσα σ’ αυτό. 
Η χώρα μας, κατέχει εξέχουσα θέση μεταξύ των χωρών που έχουν πληγεί από την οικονομική κρίση και από το 2010 βρίσκεται σε πρόγραμμα δημοσιονομικής εξυγίανσης και προσαρμογής. Ο λαός μας έχει υποστεί και υφίσταται τεράστιες θυσίες. Η λήψη από την Κυβέρνηση μιας σειράς μέτρων δημοσιονομικής προσαρμογής, διαρθρωτικών αλλαγών και μεταρρυθμίσεων, με στόχο την εξυγίανση των παθογενειών και την εξομάλυνση των στρεβλώσεων του παρελθόντος, έχει επιφέρει υψηλό κοινωνικό κόστος. 
Η Ελλάδα, ως μέλος της τριάδας των Προεδριών Ιρλανδία-Λιθουανία-Ελλάδα του Ευρωπαϊκού Συμβουλίου, εργάζεται με ιδιαίτερη ευαισθησία σε συνεργασία με τους εταίρους της για τη χάραξη ενός μακροπρόθεσμου σχεδίου, με στόχους την ενίσχυση της ανάπτυξης, της απασχόλησης και της ανταγωνιστικότητας. Κυρίαρχο είναι η καταπολέμηση της ύφεσης και της ανεργίας, ιδιαίτερα των νέων και η υπέρβαση της κρίσης, όχι μόνο της ελληνικής αλλά και της ευρωπαϊκής, η οποία μπορεί να επιτευχθεί μέσα από τη χρηματοπιστωτική σταθερότητα, την ανάπτυξη, την απασχόληση και την ανταγωνιστικότητα. Προς αυτήν την κατεύθυνση η χώρα είναι αποφασισμένη να κινηθεί στο πλαίσιο της Προεδρίας, αλλά και εκτός αυτού. 
Κυρίες και κύριοι συνάδελφοι, είναι σαφές πως για την επίτευξη των στόχων απαιτείται η καλύτερη δυνατή προετοιμασία, ο έγκαιρος προγραμματισμός και σχεδιασμός, ο συντονισμός των ενεργειών και των δράσεων, η ενεργοποίηση όλων των εμπλεκόμενων φορέων, υπηρεσιών, οργανισμών και λειτουργιών, για την αποτελεσματική συνεργασία με τα αρμόδια κοινοτικά όργανα και τις αντίστοιχες υπηρεσίες των κρατών-μελών. Απαιτείται, επίσης, η ανάδειξη των προτεραιοτήτων, η καλύτερη δυνατή αξιοποίηση όλων των διαθέσιμων πόρων, ανθρώπινων και υλικών, η ανάδειξη της σπουδαιότητας και του ρόλου του οικουμενικού ελληνισμού, η μέγιστη δυνατή αναβάθμιση των μέσων και της εκπροσώπησης της ελληνικής πολιτείας, καθώς και των όρων στελέχωσης και διαβάθμισης των αρμοδίων υπηρεσιών του Υπουργείου Εξωτερικών. 
Κυρίες και κύριοι συνάδελφοι, για να επιτευχθούν όλα τα ανωτέρω και να ασκήσει η Ελλάδα αποτελεσματικά την Προεδρία της Ευρωπαϊκής Ένωσης, προαπαιτείται από τον οργανισμό του Υπουργείου Εξωτερικών η σύσταση γραφείου για την οργάνωση της Ελληνικής Προεδρίας της Ευρωπαϊκής Ένωσης το πρώτο εξάμηνο του 2014. 
Το παρόν σχέδιο νόμου το οποίο συζητάμε σήμερα υπό τον τίτλο: «Σύσταση Γραφείου Ελληνικής Προεδρίας και άλλες διατάξεις» αποτελεί το αναγκαίο θεσμικό πλαίσιο τόσο για τη σύσταση και λειτουργία του συγκεκριμένου γραφείου όσο και για τη ρύθμιση θεμάτων που αφορούν στην αποδοτική λειτουργία του Υπουργείου Εξωτερικών και τη διαφύλαξη εύλογων όρων εργασίας των στελεχών του. 
Το σχέδιο νόμου αποτελείται από δύο κεφάλαια. 
Το Κεφάλαιο Πρώτο, περιλαμβάνει τα άρθρα 1 έως 6, σύμφωνα με τα οποία καθορίζεται το θεσμικό πλαίσιο σύστασης, οργάνωσης και λειτουργίας του γραφείου με δεδομένες τις δημοσιονομικές συνθήκες της χώρας και τη σπουδαιότητα της αποστολής που πρέπει να εκπληρωθεί. 
Στο Κεφάλαιο Δεύτερο, ρυθμίζονται μια σειρά από θέματα μέσω τροποποιήσεων και συμπληρώσεων συγκεκριμένων διατάξεων του οργανισμού του Υπουργείου Εξωτερικών και άλλων διατάξεων που αφορούν στην οργάνωση του προσωπικού του Υπουργείου κατά τρόπο που να διασφαλίζεται η ισότιμη αντιμετώπισή του, ενώ ταυτόχρονα αναβαθμίζονται οι μηχανισμοί ελέγχου, ενισχύεται το δυναμικό και εξορθολογίζονται οι δομές του Υπουργείου και των υπηρεσιών του. 
Η σύσταση του γραφείου της Ελληνικής Προεδρίας διασφαλίζει τα θεσμικά μέσα για την επιτυχή άσκηση της Προεδρίας και της παράλληλης προβολής της χώρας μας και των θέσεών της. 
Γνωρίζουμε όλοι τις κρατούσες σήμερα δυσχερείς δημοσιονομικές συνθήκες, την ύφεση και την ανεργία η οποία πλήττει περισσότερο τους νέους, όπως γνωρίζουμε και τα βάρη τα οποία επωμίζεται ο λαός μας. Μέσα σ’ αυτές τις δύσκολες συνθήκες, όπου ζητούμενο είναι η διαμόρφωση των πλέον θετικών ισορροπιών και συσχετισμών στους κόλπους της Κοινότητας, η επιτυχής άσκηση της Προεδρίας είναι «εκ των ων ουκ άνευ» όρων για την ενίσχυση του κύρους και της αξιοπιστίας της χώρας, για την αποδοτική άσκηση της εξωτερικής μας πολιτικής και για την επίτευξη θετικών αποτελεσμάτων για τις προοπτικές της οικονομίας και της ανάπτυξης προς όφελος της ελληνικής κοινωνίας. 
Σας ευχαριστώ θερμά. 
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΑ ΜΠΑΤΣΑΡΑ",341
"16394"," Και εμείς ευχαριστούμε. 
Το λόγο έχει ο κ. Βασίλειος Χατζηλάμπρου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16395"," Κύριε Υπουργέ, σήμερα κάνετε μια προσπάθεια συγκρότησης ενός γραφείου, προκειμένου να βοηθήσει την Ελληνική Προεδρία μέσα σε μια συγκυρία που πρέπει να την πάρετε υπ’ όψιν σας για τις εγγυήσεις που θα δώσετε στο Κοινοβούλιο. Πρέπει αυτό το γραφείο να μην είναι ένα πάρτι «ημετέρων», όπως έχει γίνει τις προηγούμενες φορές. Και δεν είμαι υπερβολικός σ’ αυτό. 
Η αίσθηση που έχει ο κόσμος αυτήν τη στιγμή για το ελληνικό Κοινοβούλιο είναι ότι ξεθάρρεψε το ελληνικό Κοινοβούλιο –δηλαδή η Πλειοψηφία- και από εκεί που μπήκε μουδιασμένη στις 17 Ιουνίου, προχωρά σε απαλλαγή των διοικήσεων της Ολυμπιακής Αεροπορίας -την ίδια στιγμή, βεβαίως, που ο Υπουργός που τους διόρισε έχει την ασυλία- και σε απαλλαγή ακόμα και για πράξεις απιστίας αυτών οι οποίοι έδωσαν χωρίς εγγυήσεις τα τραπεζικά δάνεια. Αναφέρομαι στη χθεσινή μας ψηφοφορία. Μάλιστα, σήμερα αναρωτιόμουν και εγώ γιατί ήταν διπλάσια η φρουρά στο Κοινοβούλιο. Στην αρχή πίστευα ότι υπάρχει κάποια συγκέντρωση στην πλατεία Συντάγματος. Όμως, φαίνεται ότι μάλλον οι χθεσινές μας αποφάσεις καθόρισαν την ειδική περιφρούρηση στο Κοινοβούλιο σήμερα. 
Μέσα σ’ αυτήν την συγκυρία, λοιπόν, όπου η μηδενική ανοχή είναι απέναντι σ’ αυτόν που χρωστάει ένα δάνειο και δεν μπορεί να το ρυθμίσει και απέναντι σε όποιον δεν μπορεί να πληρώσει το λογαριασμό της ΔΕΗ και του κόβεται το ρεύμα, υπάρχουν δισεκατομμύρια και χορός …","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16396"," Δεν κόβεται το ρεύμα! Όλο ψέματα λέτε!","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"16397"," Κυρία Παπακώστα, λέμε ψέματα; Αφήστε με, λοιπόν, να πω εγώ αυτό το ψέμα. Θα πω ότι δεν κόβεται το ρεύμα στον ελληνικό λαό αν δεν πληρώσει και ότι είναι ψέμα αυτό που λέω εγώ εδώ. Όμως, όποιος μας ακούει, ας κρίνει αν αυτό είναι ψέμα.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16398","  Κυρία Παπακώστα, αφήστε τον ομιλητή να ολοκληρώσει. Ελάτε μετά εσείς στο Βήμα και πείτε ό,τι θέλετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16399"," Και η πραγματικότητα είναι ότι κάθε φορά χρειάζονται κινήσεις και κινητοποιήσεις στη ΔΕΗ, προκειμένου να υπάρξει ένας συμβιβασμός για να δώσει ο άλλος ένα πενηντάρικο και να πάει πιο πίσω ο λογαριασμός ή για να φτάσει να συνδέει -αν έχει μικρά παιδιά- πολλές φορές μόνος του το ρεύμα. Αυτή είναι η πραγματικότητα! Νόμιζα ότι τη γνωρίζετε αλλά πέραν αυτής, έχετε ορισμένες ιεραρχήσεις. 
Εσείς θέλετε να μη γνωρίζετε και την πραγματικότητα. Αφήστε το, λοιπόν, αυτό.
Μέσα σε αυτήν τη συγκυρία το γραφείο που συγκροτείται θα πρέπει να πείσει γιατί θα πρέπει να έχει αυξημένη δυνατότητα να κάνει χρηματικές αναθέσεις έργου διπλασιάζοντας το κεφάλαιο για το οποίο μέχρι τώρα ο νόμος όριζε και ότι αυτό θα είναι προς το καλό και το συμφέρον της προβολής των αιτημάτων της χώρας αυτήν την περίοδο.
Πρέπει να πείσετε γιατί είναι ιδιαίτερα σωστό οι μετακινήσεις που θα γίνουν να είναι έξω από την υπάρχουσα νομοθεσία. Πρέπει να πείσετε γι’ αυτό και να δώσετε εξηγήσεις. Πρέπει να πείσετε γιατί είναι ιδιαίτερα απαραίτητοι σε αυτό το γραφείο οι υπάλληλοι των ΟΤΑ και των ΔΕΚΟ, οι οποίοι είναι υποτίθεται εξαιρετικών προσόντων. Πρέπει να πείσετε, δηλαδή, έναν ψυλλιασμένο λαό ότι κάπως αλλιώς τα κάνετε, έξω από τα συμφέροντα της πλειοψηφίας και ότι δεν οργανώνετε.
Ξαναγυρίζω σ’ αυτό με το οποίο ξεκίνησα: Ξεθαρρέψατε! Δίνετε ασυλίες σε διοικητικά συμβούλια πριν πάρουν ακόμα αποφάσεις. Δίνετε ασυλίες! Πρέπει να πείσετε, λοιπόν, ότι αυτό που κάνετε είναι σύννομο κατ’ αρχάς και δευτερευόντως εάν είναι ωφέλιμο.
Διερωτήθηκαν οι ομιλητές της Νέας Δημοκρατίας «τι έχουμε να διδάξουμε εμείς στην Ευρώπη». Γι’ αυτό πρέπει να προβληματιστούμε εμείς αυτήν την περίοδο. Το πιο επίκαιρο από τα θέματα –αν είδατε- είναι ένας συμβιβασμός της «SIEMENS» στα 13 εκατομμύρια ευρώ με τους Ευρωπαίους, όπου θα δώσει 13 εκατομμύρια ευρώ σε ΜΚΟ που θα διδάσκουν την απαλλαγή από τα σκάνδαλα πολιτικού χρήματος. Διδάξαμε γι’ αυτό. Πρώτοι κάναμε ένα  συμβιβασμό που τον φέρατε εδώ στη Βουλή και είπατε ότι θα δώσει η «SIEMENS» σε ειδικά προγράμματα για να σπουδάσουν οι δημόσιοι υπάλληλοι πώς δεν θα διαπλέκονται και πώς δεν θα δημιουργούν θέματα διαφθοράς στις υπηρεσίες στις οποίες βρίσκονται. Έχουμε, λοιπόν, να διδάξουμε τους Ευρωπαίους και έχουν να μας διδάξουν οι Ευρωπαίοι ως προς αυτό.
Ως προς τα άλλα, σχετικά με μια ζωή τίμια, καθαρή, με προκοπή, όπου θα μπορεί κάποιος να δουλεύει και να ζει από αυτό, δεν έχει να διδάξει πια ούτε η Ευρώπη ούτε η Ελλάδα κανέναν. Στον ίδιο μύλο έχουμε μπλεχτεί. Έχουμε μπλεχτεί στη δίνη των μνημονίων και στη δίνη της λιτότητας.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16400"," Κύριε Πρόεδρε, ο συνάδελφος μιλάει επί ασχέτων θεμάτων.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"16401"," Κυρία Παπακώστα, η Βουλή των Ελλήνων έχει τιμήσει την ελευθερία της και το Σύνταγμα για πάρα πολλά χρόνια. Αφήστε τον, λοιπόν, να μιλήσει. Κάθε ομιλητής μπορεί να λέει τη γνώμη του.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16402"," Τα άσχετα θέματα για τα οποία μιλάω, κυρία Παπακώστα, απαιτούν μία στοιχειώδη αντίληψη για να καταλάβει κάποιος τις συνάφειες. Ωστόσο, θα εξηγήσω τις συνάφειες.
Πήρατε πίσω μία τροπολογία η οποία από την αρχή έπρεπε να μην υπάρχει εδώ πέρα. Το επείγον της ρύθμισης των τραπεζών –μιλάω για την τροπολογία που αποσύρατε- που γεννούσε ζητήματα γι’ αυτούς οι οποίοι θα μετείχαν σε κακή ή καλή τράπεζα που δεν θα συμψηφίζονταν, ήταν ένα θέμα. Το ποιους αφορά είναι ένα θέμα. 
Δεν μπορείτε να δώσετε εξηγήσεις σε αυτά και παίρνετε το βάρος ως Υπουργείο Εξωτερικών, ενώ θα έπρεπε να πείτε «δεν υπάρχει περίπτωση σε δικό μου άρθρο, σε δικό μου νομοσχέδιο να θέτει το Υπουργείο Οικονομικών θέματα». Τα αντιμετωπίσαμε και στις κυρώσεις πράξεων την άλλη φορά. Και νομίζω ότι καλά κάναμε και βγάλαμε απ’ έξω όλες τις τροπολογίες. 
Ωστόσο, υπάρχει τροπολογία που θα μπορούσατε να υιοθετήσετε, κύριε Υπουργέ. Υπάρχει τροπολογία για τη χθεσινή μας απόφαση. Έχει κατατεθεί από συναδέλφους του ΣΥΡΙΖΑ. Μπορείτε να πάρετε νομοθετική πρωτοβουλία, να την υιοθετήσετε και να τη συζητήσουμε. Έτσι που να μη φτάσει να καθαρογραφτεί η απόφαση και να δώσει ασυλία σε όλους αυτούς που έχουν υποπέσει στην απληστία. Μπορείτε να πάρετε τέτοια νομοθετική πρωτοβουλία. 
Σε κάθε περίπτωση, λέμε ότι η αίσθηση του κόσμου είναι ότι ξεθαρρέψατε. Δίνετε άσυλο στους δικούς σας και συνεχίζει το πάρτι εκατομμυρίων. Και πείτε μου: Πώς θα διασφαλίσετε τη δική σας επιτροπή από το να μην κάνει λογαριασμό 900.000 ευρώ για γιαούρτια; Το 2003 ξοδεύτηκαν 900.000 ευρώ για γιαούρτια. 
Σε κάθε περίπτωση, ο κόσμος καταλαβαίνει όσο και αν κάνετε εσείς ότι δεν καταλαβαίνετε.
Συνεχίζεται η σπατάλη. Συνεχίζεται να κινείται χρήμα προς τους γνωστούς και ο κόσμος είναι άνεργος και την ίδια στιγμή μετράει και το ευρώ για να πάει στο μπακάλη. Αυτή είναι η κατάσταση. 
Δεν δικαιούσθε να φτιάξετε ένα τέτοιο γραφείο με αυτές τις ιδιαίτερα προνομιακές μεταχειρίσεις. Παντού πάτε και μαζεύετε τους οργανισμούς. Κλείνετε οργανισμούς πολύ χρήσιμους για την κοινωνία, που είναι κοινωνικής προστασίας, που είναι εκείνο, που είναι το άλλο. Δεν μπορεί να υπάρξει ένα τέτοιο δυναμικό στο Υπουργείο Εξωτερικών και να αποτελέσει αυτό  το γραφείο; Θέλει όλες αυτές τις ιδιαιτερότητες; Σ’ αυτό το πνεύμα οφείλετε εξηγήσεις. Όχι, για να καθησυχάσετε τον κόσμο -έχει βγάλει συμπεράσματα ο κόσμος- αλλά κυρίως, για να κρατήσετε το φύλλο συκής νομιμότητας, το οποίο νομίζω σαν Υπουργείο θα θέλατε να το κρατήσετε.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16403"," Και εμείς σας ευχαριστούμε.
Κυρίες και κύριοι συνάδελφοι, από τη θέση αυτή προσπαθώ –το λέω προς όλους αυτό- να κάνω όσο το δυνατόν λιγότερα λάθη. Γιατί λάθη δεν κάνουν, όσοι δεν κάνουν τίποτα. Εγώ προσπαθώ να κάνω τα λιγότερα λάθη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16404"," Είστε εξαιρετικός.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"16405"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και πέντε εκπαιδευτικοί συνοδοί τους, από το 56ο  Δημοτικό Σχολείο Πάτρας. 
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)
Ο κ. Βλαχογιάννης έχει το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16406"," Κύριε  Πρόεδρε, κύριε  Υπουργέ, κυρίες και κύριοι συνάδελφοι, μόλις ακούσαμε τον εκλεκτό συνάδελφο του ΣΥΡΙΖΑ στο Βήμα, να αποδίδει μύχιες σκέψεις στην Κυβέρνηση ότι μέσω αυτού του γραφείου θέλει περίπου να συνεχίσει ένα πάρτι, το οποίο συνεχίζονταν στο παρελθόν. Γινόταν μια σπατάλη και άρα, δεν πρέπει να κάνουμε τίποτα, γιατί a priori το θεωρούμε ύποπτο. 
Μίλησε και είπε ότι κλείνουμε οργανισμούς, που είναι ωφέλιμοι ενώ κάνουμε γραφεία, τα οποία δεν είναι ωφέλιμα. 
Προφανώς, κύριε συνάδελφε, υπάρχει η έννοια της υπερβολής σε αυτά, τα οποία είπατε. Ούτε όλα καλώς έγιναν στο παρελθόν –προφανώς, πρέπει να συμφωνήσουμε- αλλά ούτε ό,τι γίνεται τώρα είναι ύποπτο από την αρχή.
Πιστεύω ότι διδαχθήκαμε όλοι σε αυτήν την Αίθουσα -και ο ελληνικός λαός- από τα λάθη του παρελθόντος και είμαστε αρκετά σοφότεροι να μην κάνουμε τα ίδια λάθη στο μέλλον.
Να ξεκινήσουμε με τη βασική προϋπόθεση. Είναι απαραίτητη η σύσταση αυτού του γραφείου; Υπάρχει κάτι πιο τιμητικό για μία χώρα από το να αναλαμβάνει την Προεδρία της Ευρωπαϊκής Ένωσης; Υπάρχει υψηλότερη τιμή και υψηλότερη ευθύνη από το να σου αναθέτουν όλοι οι Ευρωπαίοι πολίτες την προεδρία τους;
Επομένως, δεν χρειάζεται να προετοιμαστεί η χώρα μας για αυτό το γραφείο; Να το στελεχώσει με το καταλληλότερο προσωπικό, έτσι ώστε η Προεδρία μας να είναι μία προεδρία λαμπρή και επιτυχημένη και όχι απλώς να περάσουμε τη σειρά μας;
Εσείς πιστεύετε ότι με το υπάρχον προσωπικό μπορούμε σίγουρα να τα βγάλουμε πέρα στον ανώτερο δυνατό βαθμό; Πιστεύετε ότι δεν έχει ελλείψεις το προσωπικό μας; Πιστεύετε ότι το προσωπικό που ήταν έμπειρο, δεν έχει συνταξιοδοτηθεί στο μεσοδιάστημα και δεν χρειάζεται να προσθέσουμε κάποια καινούργια άτομα με την εμπειρία τους ή να φέρουμε πίσω για ένα συγκεκριμένο διάστημα κάποια άτομα που κατά το παρελθόν υπηρέτησαν στην Ευρωπαϊκή Ένωση, στη Μόνιμη Ελληνική Αντιπροσωπεία, στο ελληνικό Υπουργείο Εξωτερικών, σε θέσεις ευθύνης στα ελληνικά Υπουργεία, έτσι ώστε αυτά όλα τα άτομα να αποτελέσουν ένα δυνατό σύνολο, το οποίο υπό την καθοδήγηση του συνόλου της ελληνικής πολιτικής ηγεσίας και προφανώς, του Υπουργού Εξωτερικών και του Πρωθυπουργού, θα μπορέσει να φέρει σε πέρας δύσκολα θέματα, που έχει να διαχειριστεί; Τη δυνατότητα που έχει ο κάθε οργανισμός να προσλαμβάνει προσωπικό με σύμβαση έργου, δεν μπορούμε να την αναγνωρίσουμε στον Υπουργό Εξωτερικών;
 Γιατί από την αρχή πρέπει όλα αυτά να τα θέτουμε υπό τη βάσανο ότι θα είναι μελλοντικά ύποπτοι σκανδάλων και ότι πρέπει να προβληματιζόμαστε από τώρα και να προβληματίζουμε και τους πολίτες; Αρκετά έχουμε δηλητηριάσει τους πολίτες ότι όλα βαίνουν στραβά σε αυτό το κράτος. Δεν βαίνουν όλα στραβά. Γίνονται και καλά πράγματα, τα οποία θα πρέπει να τα επαινέσουμε και άλλα να τα κατηγορήσουμε.
 Αν κατά το παρελθόν έγιναν σπατάλες, τις πλήρωσε η χώρα. Αλλά  πρέπει να πληρώσουν και αυτοί που τις έκαναν. Εμείς δεν έχουμε καμμία αντίρρηση γι’ αυτό. Είπατε ότι οι Υπουργοί έχουν ασυλία και έρχονται στη Βουλή. Είδατε αυτήν τη Βουλή να δίνει ασυλία σε συναδέλφους μας, που έρχονται και για πράγματα που δεν ευθύνονται εξ αντικειμένου; 
Εάν ήταν κάποιος δήμαρχος και ένας οργανισμός δεν πλήρωσε τα ένσημα στο ΙΚΑ, ερχόμαστε και στέλνουμε κατηγορούμενο σήμερα τον Βουλευτή, που τότε ήταν δήμαρχος και αντικειμενικά δεν έχει ευθύνη. Είδατε, όμως, ότι πηγαίνουμε στο άλλο άκρο. Μην τα ισοπεδώνουμε όλα. Είναι λάθος αυτό. 
Είπατε ότι έχουμε μηδενική ανοχή σε όλα. Δεν έχουμε μηδενική ανοχή. Αν εννοείτε, όμως, μηδενική ανοχή στην εγκληματικότητα, ναι την έχουμε. Επιτέλους, πρέπει να μπει κάποια τάξη σε αυτό το κράτος. Εάν εννοείτε μηδενική ανοχή στους ταραξίες, ναι την έχουμε, γιατί επιτέλους υπάρχει κράτος και πρέπει να λειτουργήσει. Εάν εννοείτε αυτά που έγιναν στη Χαλκιδική, προφανώς με επιμέρους λεπτομέρειες μπορεί κανείς να έχει ενστάσεις. Διαφωνεί, όμως κάποιος ότι ένα ένταλμα ενός ανακριτή πρέπει να εκτελεστεί και πρέπει να εκτελεστεί σύμφωνα με αυτά που προβλέπονται από το Σύνταγμα και τους νόμους του κράτους, παρουσία δικαστικού λειτουργού; Δεν αποτελεί εχέγγυο η παρουσία δύο δικαστικών λειτουργών για να εκτελεστεί ένα ένταλμα για κακουργηματική πράξη; Και βγαίνετε και ξεσηκώνετε τον κόσμο ότι έχει δίκιο; Δεν μπορεί να χαϊδεύετε αυτιά. 
Ζούμε σε ένα κράτος δικαίου. Πώς είναι δυνατόν να έχουν κάποιοι δίκιο, οι απέναντι να έχουν και αυτοί δίκιο και να έχουμε και όλοι εμείς δίκιο μέσα σε αυτήν την Αίθουσα; Όταν υπάρχουν θεσμοθετημένα όργανα, κυρίες και κύριοι συνάδελφοι, πρέπει να τα σεβόμαστε, να τα τιμούμε και να τα εμπιστευόμαστε. Δεν μπορεί να στηρίζουμε a la carte το κράτος δικαίου, όταν είμαστε στην Αντιπολίτευση να τα βλέπουμε όλα μαύρα και όταν είμαστε στην εξουσία να τα βλέπουμε όλα καλά.
Κύριε Υπουργέ, η χώρα, πραγματικά, έχει μία λαμπρή ευκαιρία με την Προεδρία να φύγει από την εσωστρέφεια, να πάρει πάλι την ηγεμονική θέση που είχε κάποτε στην Ευρώπη. Το ότι είμαστε στη γωνία οικονομικά, δεν σημαίνει ότι πολιτικά δεν μπορούμε να βγούμε μπροστά και δεν σημαίνει ότι δεν μπορούμε να εκμεταλλευτούμε τις ευκαιρίες, έτσι ώστε να κάνουμε, να δημιουργήσουμε καινούργιες συμμαχίες, να συμπτύξουμε καινούργιες συμμαχίες, να αναζητήσουμε καινούργιους φίλους και κυρίως να ανανεώσουμε τις παλιές φιλίες που παραδοσιακά είχε η Ελλάδα με τις χώρες της Ευρωπαϊκής Ένωσης. 
Έχει σπουδαία θέματα να ασχοληθεί η Ελληνική Προεδρία, όπως τα θέματα της διεύρυνσης. Προφανώς, θα μας ασκηθούν πιέσεις μέχρι τότε να κλείσουν κάποια εθνικά θέματα και θα πρέπει να αντισταθούμε, αν δεν κλείσουν κατά επωφελή για εμάς τρόπο το Σκοπιανό και το Κυπριακό. 
Είναι θετικό ότι επιτέλους για πρώτη φορά η ελληνική Κυβέρνηση συντονισμένα, μεθοδεύει την άσκηση του δικαιώματος που έχουμε για τις πολεμικές επανορθώσεις αλλά χωρίς φανφάρες, χωρίς παλληκαρισμούς. Είδαμε ότι κινείται συντονισμένα η ελληνική Κυβέρνηση μέσω του Νομικού Συμβουλίου του Κράτους να συντάξει ένα κείμενο, το οποίο θα στέκει νομικά και θα μπορέσει πραγματικά στο μέλλον να αποτελέσει την απαρχή διεκδικήσεων εφόσον αυτές κατά τη γνώμη μας υπάρχουν. 
Επίσης, θα πρέπει να ασχοληθείτε με το Δουβλίνο II, το οποίο ήταν ίσως μία από τις ατυχέστερες στιγμές της χώρας μας στο παρελθόν, με το οποίο κατάντησε η χώρα μας αποθήκη λαθρομεταναστών, εγκλωβίζοντας τους μετανάστες που έρχονται στην Ελλάδα να μην μπορούν να πάνε στις άλλες χώρες της Ευρωπαϊκής Ένωσης. 
Το λέω, γιατί στη Συνθήκη Δουβλίνο I, κύριε Υπουργέ, ήμουν εμπειρογνώμων και συμμετείχα στις εργασίες. Και εκείνη πραγματικά ήταν μία επιτυχημένη συνθήκη, γιατί αφορούσε την ευθύνη της χώρας εισδοχής για το άσυλο. 
Δυστυχώς, για την παράνομη μετανάστευση η χώρα μας έκανε τεράστια λάθη και τώρα καλείται να τα επανορθώσει. Και αν κάναμε ένα λάθος σε αυτήν την συνθήκη, δεν μπορεί να το πληρώνει ο ελληνικός λαός επί μία δεκαετία τώρα και να συνεχίσει να το πληρώνει.
Πιστεύω ότι με την ανάληψη της Προεδρίας από εμάς, αυτό το θέμα θα έρθει πάλι στην επικαιρότητα και πιστεύω ότι θα είμαστε σε καλύτερη θέση μετά τη λήξη της Προεδρίας μας. 
Για τους λόγους αυτούς ψηφίζω το νομοσχέδιο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"16407"," Κι εμείς ευχαριστούμε.
Έχω την τιμή να ανακοινώσω προς το Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ναυτιλίας και Αιγαίου: «Κύρωση του Μνημονίου Κατανόησης μεταξύ του Υπουργείου Οικονομίας, Ανταγωνιστικότητας και Ναυτιλίας της Ελληνικής Δημοκρατίας και του Υπουργείου Μεταφορών της Λαϊκής Δημοκρατίας της Κίνας, σχετικά με την συνεργασία στους τομείς των ναυτιλιακών μεταφορών και των ναυτιλιακών τεχνολογιών».
Ο κ. Παναγιώτης Κουρουμπλής έχει το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16408"," Κύριε Πρόεδρε, σήμερα υπάρχουν στον γερμανικό Τύπο δηλώσεις αντίδρασης του Υπουργού Εξωτερικών της Γερμανίας σε ό,τι αφορά το μεγάλο ζήτημα, τη μεγάλη εκκρεμότητα που υπάρχει ανάμεσα στους δύο λαούς, δηλαδή την υπόθεση των γερμανικών επανορθώσεων και του γερμανοκατοχικού δανείου αλλά θα έλεγα και το ζήτημα των κλεμμένων θησαυρών. 
Και ενώ όλα αυτά τα χρόνια οι κυβερνήσεις «ψηγματικά», θα έλεγα, είχαν αναφερθεί σε αυτό το ζήτημα, έχουμε δύο συγκεκριμένες αναφορές και πρωτοβουλίες. Η μία. είναι το 1965 από την τότε κυβέρνηση της Ενώσεως Κέντρου και η άλλη, είναι το 1995 με πρωτοβουλία του τότε Πρωθυπουργού,  Ανδρέα Παπανδρέου.  Έκτοτε ούτε ο μετέπειτα Πρωθυπουργός ο κ. Σημίτης ούτε ο κ. Καραμανλής ούτε ο κ. Γεώργιος Παπανδρέου είχαν αναλάβει σημαντικές πρωτοβουλίες πάνω σε αυτό το ζήτημα. 
Η Βουλή των Ελλήνων, για πρώτη φορά με πρωτοβουλία Βουλευτών όλων των κομμάτων έφερε το θέμα προς συζήτηση στις δύο Επιτροπές, Εξωτερικών και Άμυνας και Οικονομικών. Λήφθηκε μία απόφαση τότε και ζητήθηκε να έρθει το θέμα στην Ολομέλεια. Με βάση το άρθρο 44 του Κανονισμού της Βουλής, απαιτείτο η υπογραφή Προέδρου κόμματος, όπερ και εγένετο. Υπήρξε, λοιπόν, το αίτημα διά του Προέδρου του ΣΥΡΙΖΑ το Σεπτέμβριο του 2012. Είμαστε στο μήνα  Απρίλιο και το θέμα αυτό, παρά τις οχλήσεις που έχουν γίνει από διάφορους Βουλευτές και από μένα, δεν έχει έρθει στην Ολομέλεια της Βουλής. 
Μετά από εκείνη την πολύ σημαντική πρωτοβουλία του ελληνικού Κοινοβουλίου, κύριε Πρόεδρε, όπου παρέστη η τότε κυβέρνηση διά τριών Υπουργών και όπου φάνηκε η γύμνια των ελληνικών κυβερνήσεων -διότι δεν υπήρχε αρχείο, ήταν διάσπαρτο το αρχείο εδώ και εκεί- τελικώς έγινε μια προσπάθεια και ως αποτέλεσμα εκείνης της πρωτοβουλίας έχει συνταχθεί μία έκθεση, η οποία δεν έχει δοθεί στα κόμματα. Δεν νομίζω ότι είναι μία έκθεση που μπορεί να την χειρίζεται ως βούλεται η Κυβέρνηση, διότι το ζήτημα αυτό είναι πανεθνικό. Πρέπει, λοιπόν, να δοθεί τουλάχιστον στους Αρχηγούς όλων των κομμάτων, για να έχουμε μία ενημέρωση του περιεχομένου της.
Από εκεί και πέρα, πιστεύω ότι ο τρόπος χειρισμού του ζητήματος αυτού δεν είναι θέμα μόνο της Κυβέρνησης αλλά είναι ζήτημα όλων των κομμάτων. Νομίζω ότι σε αυτά τα ζητήματα υπάρχει ένας κοινός τόπος όλων μας. Δεν νομίζω ότι κάποιος έχει περισσότερη πατριωτική ευθύνη από τον άλλον. Νομίζω, λοιπόν, ότι θα έπρεπε να υπάρξει μια τέτοια αντιμετώπιση. 
Βλέπουμε, βεβαίως, να εξελίσσεται μία κίνηση με το Νομικό Συμβούλιο του Κράτους.  Προσωπικά, κύριε Πρόεδρε, έχω αρκετές επιφυλάξεις σχετικά με το αν θα έπρεπε να είναι αυτός ο χειρισμός. Το πρώτο που νομίζω ότι θα έπρεπε να είχε γίνει, είναι η Κυβέρνηση να αντιδράσει στις δηλώσεις του κ. Σόιμπλε! Επιτέλους! Είναι επανειλημμένες οι δηλώσεις. Την προηγούμενη φορά ήταν του Γερμανού Υπουργού Εξωτερικών, τώρα είναι του Υπουργού Οικονομικών, κ. Σόιμπλε, και η Κυβέρνηση δεν μιλά!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έβγαλε απάντηση.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"16409"," Εντάξει, το εύχομαι. Εγώ μέχρι χθες το βράδυ δεν είχα τέτοια ενημέρωση…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έβγαλε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"16410"," Ωραία. Δεν την έχω υπ όψιν μου. Μακάρι να έχει βγάλει. 
Εμείς, λοιπόν, πιστεύουμε ότι αυτά τα ζητήματα είναι κοινά ζητήματα που πρέπει να αντιμετωπιστούν με έναν προσεκτικό -όπως σωστά ειπώθηκε- και νηφάλιο τρόπο. Πιστεύω επίσης ότι θα έπρεπε να συσταθεί μια ομάδα ειδικών επιστημόνων που να είναι κάτοχοι του Διεθνούς Δικαίου, γιατί αντιλαμβάνομαι ότι το ζήτημα θα πάρει διαστάσεις μετά την άρνηση της Γερμανίας να τοποθετηθεί θετικά απέναντι σε αυτό το ζήτημα και να έρθει σε ένα διάλογο, όπως προβλέπει αν θέλετε και το σκεπτικό της τελευταίας απόφασης του Δικαστηρίου της Χάγης, όπου ορίζεται ότι θα πρέπει σε πολιτικό και διακρατικό επίπεδο να συζητηθούν αυτά τα ζητήματα. 
Νομίζω, λοιπόν, ότι θα πρέπει να ενημερωθούμε για το περιεχόμενο της έκθεσης. Καλό θα είναι να έρθει το θέμα στην Ολομέλεια της Βουλής, ώστε παράλληλα με την Κυβέρνηση, το Κοινοβούλιο, διά της διπλωματικής κοινοβουλευτικής δραστηριότητάς του να μπορέσει να βοηθήσει αυτήν την εθνική υπόθεση. Διότι, πραγματικά, είναι μια υπόθεση που δεν πρέπει να ξεφύγει από το ενδιαφέρον και τη συνεννόηση και τη συνεργασία όλων των κομμάτων του Κοινοβουλίου. 
Κλείνω, κύριε Πρόεδρε, με την τροπολογία που έχουμε καταθέσει. Νομίζω ότι αυτό το έλλειμμα εμπιστοσύνης -που δυστυχώς διευρύνεται- της κοινής γνώμης προς το πολιτικό σύστημα, ότι ψηφίζονται διατάξεις που εξυπηρετούν τον α ή τον β, πρέπει να διασκεδαστεί. Για το λόγο αυτό πιστεύω ότι θα πρέπει να γίνει αποδεκτή η τροπολογία που έχει καταθέσει ο ΣΥΡΙΖΑ για το συγκεκριμένο θέμα. 
Ευχαριστώ πολύ.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"16411"," Ευχαριστούμε, κύριε Κουρουμπλή. 
Το λόγο έχει ο κ. Βασίλειος-Νικόλαος Υψηλάντης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16412"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, η σύσταση ως προαπαιτούμενου από τον οργανισμό του Υπουργείου Εξωτερικών γραφείου για την οργάνωση της Ελληνικής Προεδρίας της Ευρωπαϊκής Ένωσης το πρώτο εξάμηνο του 2014, αποτελεί πράγματι τη σημαντικότερη πράξη του εγχειρήματος, αφού με τη σωστή διάρθρωση και λειτουργία του μπαίνουν και τα θεμέλια μιας παραγωγικής και επιτυχούς Προεδρίας, μιας Προεδρίας, που συμπίπτει με την πιο κρίσιμη καμπή του ευρωπαϊκού οικοδομήματος στην εκπνοή της οποίας θα διεξαχθούν οι εκλογές για την ανάδειξη των νέων μελών του Ευρωπαϊκού Κοινοβουλίου, εκλογές που ελπίζουμε ότι θα θωρακίσουν τη δημοκρατία στην Ευρώπη και θα σταθούν με τη συμβολή των λαών της, βράχος ανάσχεσης στις άλογες επιλογές ανιστόρητων ηγεσιών, στην επικράτηση ακραίων αντιευρωπαϊστών και μηχανισμών αποδόμησης της δημοκρατίας, της ειρήνης και της ανάπτυξης στην περιοχή μας. 
Συνεπώς, στη δεδομένη χρονική συγκυρία, η Ελληνική Προεδρία θα πρέπει να είναι έτοιμη να στηρίξει όλη αυτήν την προσπάθεια, όλο αυτό το εγχείρημα. 
Την προετοιμασία αυτή είναι αλήθεια ότι οφείλουμε να την υλοποιήσουμε σε πολύ στενά χρονικά πλαίσια και μάλιστα σε ένα επιβαρυμένο για τη χώρα μας κλίμα λόγω της οικονομικής κρίσης και με μια κοινωνία εξουθενωμένη. 
Οι μεγάλες, όμως, κατακτήσεις που καταγράφει η ιστορία, κυρίες και κύριοι συνάδελφοι, έρχονται συνήθως μέσα από παρόμοιες αλλά και χειρότερες της σημερινής, κρίσεις. 
Όπως, όμως, δεν έχουμε δικαίωμα να αποτύχουμε στην προσπάθεια της εθνικής αναζωογόνησης, άλλο τόσο έχουμε υποχρέωση να στηρίξουμε την ευρωπαϊκή προοπτική όπως την προσδιόρισαν οι πατέρες και οι οραματιστές της Ενωμένης Ευρώπης σε αυτήν την κρίσιμη ιστορική καμπή για τη χώρα μας και για την ήπειρό μας.  
Για να συμβεί, όμως, αυτό δεν αρκούν οι αρμοδιότητες όπως αναλυτικά αναφέρονται στο άρθρο 2 του σχεδίου νόμου για τη λειτουργία του γραφείου της Ελληνικής Προεδρίας αλλά θα πρέπει να οριοθετήσουμε και τους λειτουργικούς στόχους. 
Θα αναφερθώ στην οφειλόμενη εξωστρέφεια και διαφάνεια που πρέπει να έχει η Ελληνική Προεδρία. Δεύτερον, στην αρχή της ευελιξίας και της μεγιστοποιημένης αποδοτικότητας και αποτελεσματικότητας και τρίτον, της πλήρους εκμετάλλευσης από τη χώρα μας αυτού που προσφέρει άλλωστε κάθε προεδρία, της δυνατότητας δηλαδή, κυρίες και κύριοι συνάδελφοι, προβολής της προόδου που συντελείται στη χώρα, των πλεονεκτημάτων της χώρας μας, του τόπου μας, ακόμα και των μεγάλων παραγωγικών δυνατοτήτων της. 
Θεωρώ αναγκαία, την άμεση εκπόνηση ενός πλάνου σε σχέση με την επικοινωνία και την προβολή των ανωτέρω αλλά και των χορηγιών που, πράγματι, μπορούν να συμβάλλουν στην ελαχιστοποίηση της επιβάρυνσης του κρατικού προϋπολογισμού. 
Πριν τις γιορτές, κυρίες και κύριοι συνάδελφοι, είχα τη δυνατότητα στην Επιτροπή Ευρωπαϊκών Υποθέσεων, να θέσω στον αρμόδιο Υφυπουργό και παρόντα εδώ, κ. Κούρκουλα, τις σκέψεις μου, πώς δηλαδή μπορούμε να στείλουμε με την ευκαιρία της Ελληνικής Προεδρίας το μήνυμα της άλλης Ελλάδας και πως είναι καλύτερα να γίνει κάτι τέτοιο, από περιοχές που μιλούν στις καρδιές όλου του κόσμου.
Πρότεινα, λοιπόν, τότε οι εργασίες των συμβουλίων Υπουργών και των διαφόρων συναντήσεων λόγω της Προεδρίας, να οργανωθούν σε ένα δοκιμασμένο μέρος, σε ένα μέρος, σε έναν τόπο ελληνικό, όπου το 1988 η Ελληνική Προεδρία είχε καταγράψει επιτυχίες. Και μιλάω για την πρωτεύουσα της Δωδεκανήσου, τη Ρόδο. Γιατί κάτι τέτοιο, είκοσι και πλέον έτη μετά, να μην επαναληφθεί; Ο Δήμος της Ρόδου, έχει ήδη γνωστοποιήσει στο αρμόδιο Υπουργείο την πρόθεσή του να συμβάλει στην υλοποίηση αυτής της πρότασης και προς την ίδια κατεύθυνση κινούνται χορηγικά και πολλοί επιχειρηματίες της περιοχής μας.
Υπήρξε μια ήδη εσωστρεφής αρνητική επιχειρηματολογία από ορισμένους, ότι κάτι τέτοιο αντιστρατεύεται την επιδίωξη συγκράτησης των δαπανών. Η Προεδρία της χώρας αποτελεί κορυφαίο γεγονός, όπως αναγνωρίζει και η αιτιολογική έκθεση του υπό ψήφιση σχεδίου νόμου και μοναδική ευκαιρία προβολής, σε μια κρίσιμη στιγμή για το ευρωπαϊκό οικοδόμημα, όλων αυτών των πλεονεκτημάτων μας. Την ευκαιρία αυτή δεν πρέπει να την αφήσουμε να πάει χαμένη.
Κλείνοντας, κυρίες και κύριοι συνάδελφοι, με τη δήλωση ότι υπερψηφίζω το νομοσχέδιο, εύχομαι καλή επιτυχία στο υπό σύσταση γραφείο της Ελληνικής Προεδρίας, γεγονός που θα έχει και θετική αντανάκλαση στην εικόνα της χώρας μας διεθνώς.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"16413"," Κι εμείς ευχαριστούμε.
Ο κ. Νταβλούρος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16414"," Ευχαριστώ, κύριε Πρόεδρε.
Κυρίες και κύριοι συνάδελφοι, παίρνοντας σαν αφορμή κορώνες που ακούστηκαν στην Αίθουσα αυτή περί της Ελλάδας της Μέρκελ και άλλα, θέλω, κύριε Πρόεδρε, να τονίσω ότι την Ελλάδα που πραγματικά κινδύνευσε να βρεθεί στις διαθέσεις των ισχυρών της Ευρώπης, την υπηρετούν ο λαϊκισμός και η ανευθυνότητα, στις οποίες εξαντλούνται οι δυνάμεις της Αντιπολίτευσης. 
Αντιθέτως, την Ελλάδα της προοπτικής, την Ελλάδα που θα μπορέσει να οδηγήσει τον τόπο έξω από το τέλμα και το αδιέξοδο, την υπηρετεί η σοβαρότητα, ο σταθερός ευρωπαϊκός μας προσανατολισμός, ο αγώνας για την ανάπτυξη και την έξοδο από το τέλμα, στον οποίο έχει αναλωθεί ο Πρωθυπουργός μας Αντώνης Σαμαράς και η Κυβέρνηση της εθνικής ευθύνης. 
Αποφασίστε επιτέλους, κύριοι συνάδελφοι του τρισυπόστατου αντιπολιτευτικού συμπεθεριού, πώς εννοείτε τη θέση σας μέσα στο ευρωπαϊκό περιβάλλον. Αποφασίστε αν σας εκφράζει ο σταθερός ευρωπαϊκός μας προσανατολισμός ή αν θα συνεχίσετε να «ψαρεύετε σε θολά νερά».
Ακούσαμε, επίσης, από εκπρόσωπο της Αξιωματικής Αντιπολίτευσης ότι ξεθάρρεψε η κοινοβουλευτική πλειοψηφία. Και αναφέρθηκε επιχειρηματολογώντας με τον τρόπο τον οποίο ακούσαμε. Η απάντηση είναι απλή. «Δεν μιλάμε για σκοινί στο σπίτι του κρεμασμένου». Γνωρίζουν, άραγε, ότι ο ελληνικός λαός και κρίση και γνώση έχει και κυρίως τη δυνατότητα να διακρίνει ποιες πολιτικές δυνάμεις είναι εκείνες οι οποίες εξαντλούνται με κάθε τρόπο για να εμποδίσουν οτιδήποτε προάγει την προοπτική και την ανάπτυξη αυτού του τόπου;
Κάθε προσπάθεια η οποία εκδηλώνεται από την Κυβέρνησή μας για να «ξεσκαλώσει» επιτέλους ο τόπος από αυτό το τέλμα προσκρούει σε αυτή την έντονη και εξωστρεφή προσπάθεια της ιδιόμορφης, έτσι όπως τελικά εκδηλώνεται, αντιπολιτευτική διάθεσης, η οποία τελευταία ενισχύεται και από τη συμμετοχή στην ίδια προοπτική και των δυνάμεων των άκρων.
Κυρίες και κύριοι συνάδελφοι, η ανάληψη της προεδρίας της Ένωσης από τη χώρα μας αποτελεί, πράγματι, μια εξαιρετική, μοναδική –θα έλεγα- ευκαιρία, τόσο για την προβολή της πατρίδας μας, αλλά κυρίως για την προώθηση και προαγωγή της προοπτικής της ενοποιημένης Ευρώπης και της διασφάλισης και εξυπηρέτησης των εθνικών μας διεκδικήσεων. 
Σε μια πραγματικά κρίσιμη για το κοινοτικό οικοδόμημα περίοδο, η χώρα μας αναλαμβάνει κυρίαρχες πρωτοβουλίες, τόσο σε σχέση με τη διαμόρφωση της εθνικής προοπτικής για την Ένωσή μας, όσο και για την ενίσχυση της θέσεώς της ως μέλους-κράτους. Για την αξιοποίηση αυτής της μεγάλης ευκαιρίας, έχοντας πλέον την εμπειρία του παρελθόντος, πρέπει να προετοιμαστούμε κατάλληλα σε όλα τα επίπεδα: οργάνωση, ανάπτυξη υποδομών, στελέχωση με ό,τι πιο αξιόπιστο διαθέτουμε. Κυρίως, όμως, πρέπει να θέσουμε τις προτεραιότητες και το πολιτικό διπλωματικό πλαίσιο όπου θα εκδηλώσουμε τις δράσεις μας για την επιτυχία των στόχων που θα προωθήσει η Ελληνική Προεδρία.
Ο έγκαιρος προγραμματισμός, ο συντονισμός και η ενεργοποίηση όλων των εμπλεκόμενων φορέων -οργανικών, οργανισμών και λειτουργιών- είναι αναγκαία προϋπόθεση για την αποτελεσματική συνεργασία με τα αρμόδια κοινοτικά όργανα, αλλά και τις αντίστοιχες υπηρεσίες των κρατών-μελών. Η έγκαιρη αυτή προετοιμασία προϋποθέτει, επίσης, την οργανική και άμεση διασύνδεση με τα κράτη-μέλη που άσκησαν την προεδρία τελευταία, προκειμένου να διευκολυνθεί η απρόσκοπτη συνέχιση των πολιτικών και κοινοτικών στόχων.
Το υπό συζήτηση νομοσχέδιο ακριβώς αυτήν την αναγκαιότητα έρχεται να καλύψει. Με τη σύσταση του Γραφείου Ελληνικής Προεδρίας διαμορφώνεται το αναγκαίο θεσμικό πλαίσιο για τη  λειτουργία του, όπως απαιτείται, στο πλαίσιο του Υπουργείου Εξωτερικών και η ένταξή του με κανονιστικές πράξεις στον Οργανισμό του, διασφαλίζοντας θεσμικά μέσα για την επιτυχή άσκηση της προεδρίας στην Ευρωπαϊκή Ένωση.
Η στελέχωση και η λειτουργία του Γραφείου προβλέπεται να γίνει με τρόπο που θα αξιοποιήσει όλο το κατάλληλο έμψυχο δυναμικό του δημόσιου τομέα μέσω των αποσπάσεων, ενώ σε εξαιρετικές περιπτώσεις προβλέπεται η πρόσληψη εξωτερικών συνεργατών. 
Προβλέπεται, επίσης, η αξιοποίηση του προσωπικού που υπηρετεί στη μόνιμη ελληνική αντιπροσωπεία στις Βρυξέλλες, το οποίο κατά τεκμήριο διαθέτει πολύτιμη εμπειρία και πέραν όλων των άλλων, θα προσφέρει και εξοικονόμηση, θα εξασφαλίσει περιστολή δαπανών.
Μέσα από τη σύσταση ειδικής διυπουργικής επιτροπής που θα εποπτεύει τις δράσεις του Γραφείου, όπως προβλέπεται στο νομοσχέδιο, ενισχύεται επίσης η διαφάνεια και η διασφάλιση του τρόπου με τον οποίο γίνεται η διαχείριση του δημόσιου χρήματος.
Επίσης, με τη λειτουργία του Γραφείου θα ενεργοποιηθούν και θα αξιοποιηθούν οργανισμοί του ΥΠΕΞ, όπως το Κέντρο Ανάλυσης και Σχεδιασμού, το Κέντρο Ευρωπαϊκών Μελετών, στην κατεύθυνση προαγωγής της ευρωπαϊκής πολιτικής.
Στο δεύτερο Κεφάλαιο αναφέρονται ζητήματα που έχουν να κάνουν με τις δομές που βελτιώνουν τη λειτουργία του Υπουργείου Εξωτερικών με συνακόλουθες ωφέλειες στην προαγωγή των εθνικών θεμάτων. Περικόπτουν δαπάνες, αναδεικνύουν τη σημασία που αποδίδει στον οικουμενικό ελληνισμό με την τοποθέτηση γενικού γραμματέα στη Γενική Γραμματεία Απόδημου Ελληνισμού, ενώ, συγχρόνως, με την ανάθεση πρόσθετων αρμοδιοτήτων στη Γενική Διεύθυνση Προσωπικού αποφεύγονται επιπλέον δαπάνες κατά το χρονικό διάστημα που η χώρα μας θα έχει την ευθύνη της ευρωπαϊκής Προεδρίας.
Θέλω, τελικώς, κύριε Πρόεδρε, μία λέξη να πω για όσα ακούστηκαν σε σχέση με τη διεκδίκηση από την πατρίδα μας των πολεμικών αποζημιώσεων από τη Γερμανία.
Ποιος, άραγε, στην Αίθουσα αυτή θα μπορούσε να αποστασιοποιηθεί από αυτό το μείζον ζητούμενο για την ελληνική πολιτεία;
Όμως, αυτό το ζήτημα φαντάζομαι ότι όλοι το καταλαβαίνουμε. Δεν μπορεί να διεκδικείτε με έναν τρόπο που μάλλον εντυπώσεις υπηρετεί παρά την ουσία, η οποία πρέπει να βγει από μεθοδευμένο, σχεδιασμένο τρόπο και κυρίως μέσα από διπλωματικές διαδικασίες και όχι κραυγές που δεν υπηρετούν το συμφέρον του τόπου μας. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΝΤΑΒΛΟΥΡΟΣ",366
"16415"," Ο τελευταίος ομιλητής, o κ. Μιλτιάδης Βαρβιτσιώτης, έχει το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16416"," Κύριε Πρόεδρε, κυρίες και κύριοι συνάδελφοι, δεν υπάρχει αμφιβολία ότι η Ελληνική Προεδρία της Ευρωπαϊκής Ένωσης το 2014 αποτελεί μία πρόκληση και μία ευκαιρία. 
Στο παρελθόν είχε συνδυαστεί αυτή η ευκαιρία ενδεχομένως με την ολοκλήρωση της διεύρυνσης της Ευρώπης στα Βαλκάνια, μία φιλοδοξία που είχε καλλιεργηθεί από τη διαδικασία της Θεσσαλονίκης, η οποία προέβλεπε κιόλας ότι θα ολοκληρωθεί το 2014, εκατό χρόνια μετά την έναρξη του Α΄ Παγκοσμίου Πολέμου. 
Σήμερα, όμως, αυτό δεν είναι το ζητούμενο και δεν είναι αυτό που έχει ανάγκη η Ευρώπη. Η Ευρώπη δεν έχει ανάγκη διεύρυνσης. Η Ευρώπη έχει ανάγκη σύγκλισης, διότι το χάσμα μεταξύ Βορρά και Νότου διευρύνεται, οι πολιτικές είναι αποκλίνουσες, το φάσμα της ανεργίας και της ύφεσης χτυπάει όλο τον ευρωπαϊκό Νότο, σιγά-σιγά, όμως, μεταδίδεται και στον ευρωπαϊκό πυρήνα.
Αν δεν θέσει η Ελλάδα, πραγματικά, και σε μία στέρεη βάση με ένα πλαίσιο σωστών πολιτικών συμμαχιών το θέμα του χάσματος αυτού, δεν νομίζω ότι μπορεί να το θέσει κανένας στο άμεσο διάστημα. 
Γι’ αυτό, η Ελληνική Προεδρία αποτελεί μια μεγάλη πρόκληση. Αποτελεί μία πρόκληση να ξαναμπεί η ατζέντα σε μία βάση ενίσχυσης των μηχανισμών αλληλεγγύης μέσα στην Ευρωπαϊκή Ένωση και βέβαια, αλλαγής του μοντέλου και της αρχιτεκτονικής του ευρώ που πρέπει να βελτιωθεί. 
Τα λέω αυτά, γιατί μου κάνει τρομερή εντύπωση η στάση από κόμματα της Αντιπολίτευσης, που καταψηφίζοντας τη σύσταση του Γραφείου Προεδρίας, ουσιαστικά αρνούνται στη χώρα τη δυνατότητα να οργανώσει αυτήν την Προεδρία, γιατί χωρίς το εργαλείο δεν μπορείς να την οργανώσεις.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16417"," Με συγχωρείτε. Ποιος την καταψήφισε;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16418"," Τα κόμματα, λέω, που την καταψηφίζουν.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Που θα…","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16419"," Που θα την καταψηφίσουν. Περιμένουμε. Υπάρχουν πολλοί που έχουν εκφράσει επιφυλάξεις. Ακόμα περιμένουμε την ψηφοφορία. 
Είδατε; Αμέσως η απειλή –ενδεχομένως- σας άλλαξε, γιατί και εσείς είπατε πριν στην εισήγησή σας ότι επιφυλάσσεστε.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16420"," Για ποιο; Για τα λεφτά, γιατί δεν είσαστε εσείς περισσότερο ευρωπαϊστής από εμένα…","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16421"," Κύριε Κουίκ, σας παρακαλώ, μη διακόπτετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16422"," Κατ’ αρχάς, σας παρακαλώ, γιατί δεν δέχομαι καμμία προσωπική επίθεση.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16423"," …","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16424"," Κύριε Κουίκ, σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16425"," Αφήστε τώρα τον ψευδοευρωπαϊσμό σας. Πείτε τα στον Αρχηγό σας, που έχει καταψηφίσει όλες τις ευρωπαϊκές συνθήκες.
Ελάτε τώρα!","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16426"," Κύριε Κουίκ, σας παρακαλώ!
Κύριε Βαρβιτσιώτη, ελάτε, σας παρακαλώ, στο θέμα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16427"," Κάντε μου τη χάρη!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16428"," Να μάθετε να είστε ευπρεπής στην Αίθουσα του Κοινοβουλίου.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16429"," Και εσείς να μάθετε να είστε ακριβολόγος.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16430"," Ακριβολόγος είμαι. 
Το να καταψηφίσετε το μικρότερο προϋπολογισμό που έχει περάσει ποτέ η χώρα για διοργάνωση Προεδρίας αποτελεί και αυτό πράξη άρνησης της λειτουργίας της.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16431"," Φέρτε τον προϋπολογισμό! Αυτόν φέρτε!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16432"," Τι να κάνουμε; Ορισμένα πράγματα έχουν και τα όριά τους.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16433"," Πάρτε τα Πρακτικά!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16434"," Σας άκουσα στην επιτροπή, σας άκουσα στην Ολομέλεια, διαμόρφωσα άποψη, έχω κρίση και βρίσκομαι στον αντίποδα των όσων λέτε. Δεν θα επιτρέψω το ύφος σας να δημιουργεί την εντύπωση ότι φοβόμαστε να αντιπαρατεθούμε σε επιχειρήματα.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16435"," Κανένα πρόβλημα!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"16436"," Ό,τι θέλετε, πείτε το στη συνέχεια!
Θεωρώ, βέβαια, ότι όλη αυτή η φασαρία η οποία γίνεται είναι άσκοπη και είναι μόνο για εντυπωσιασμό, κύριε Πρόεδρε, διότι πρέπει να συζητάμε σοβαρά και ψύχραιμα ορισμένα πράγματα σε μία γειτονιά που βρισκόμαστε, που αλλάζει δραματικά με τεράστιες γεωπολιτικές προκλήσεις. Αλλάζει ο σχεδιασμός όλου του περιβάλλοντος στο οποίο βρίσκεται η χώρα.
Και χαίρομαι, διότι στην Επιτροπή Εξωτερικών και Άμυνας κάνουμε συζητήσεις σε βάθος –και πάρα πολλές από αυτές κεκλεισμένων των θυρών- για πάρα πολλά από αυτά τα θέματα. Βρίσκουμε πεδία σύγκλισης. 
Να μην ερχόμαστε, λοιπόν, να αλλάζουμε το κλίμα που διαμορφώνεται στην Επιτροπή μέσα στην Ολομέλεια μόνο προς τέρψιν κάποιων που περιμένουν την ατάκα, ενδεχομένως για να την παίξουν σε κάποιο δελτίο.
Η χώρα βρίσκεται σε κατάσταση πραγματικού κινδύνου, όχι μόνο για την οικονομική της κατάσταση, αλλά γιατί τα δεδομένα που είχαμε στην περιοχή μας έχουν αλλάξει. Καλώς ή κακώς, η Ευρωπαϊκή Προεδρία αποτελεί μία πρόκληση για τη χώρα, ώστε να αντιμετωπίσει τα προβλήματα και να δώσει και στους υπόλοιπους εταίρους την αίσθηση των προβλημάτων που αντιμετωπίζει. 
Έχουμε βρεθεί σε πάρα πολλά διεθνή φόρα και δεν αντιλαμβάνονται ένα πράγμα: Ότι η γειτονιά της Νοτιοανατολικής Μεσογείου έχει μπει σε φάση αστάθειας, ότι η «αραβική άνοιξη» μετατρέπεται σιγά-σιγά σε «μουσουλμανικό χειμώνα» ή εκεί τείνει να μετατραπεί σε ορισμένες από αυτές τις χώρες, ότι η κατάρρευση της Συρίας δεν θα είναι προς όφελος της σταθεροποίησης της περιοχής. 
Αυτά τα προβλήματα, εάν δεν τα θέσει η Ελλάδα μέσα από ένα μεγεθυντικό φακό –και γι’ αυτό είναι πρόκληση η Προεδρία της- ποιος θα τα θέσει; Θα τα θέσει η Λιθουανία, που δεν αντιμετωπίζει κανένα από αυτά τα προβλήματα και έχει πολύ μικρή γνώση του πεδίου; Σε καμμία περίπτωση. 
Γι’ αυτό θεωρώ ότι στη διάρκεια της Ελληνικής Προεδρίας και για την προετοιμασία της, χρειάζεται η ομόθυμη στήριξη όλων των δυνάμεων. Και γι’ αυτό, καλώ όλους τους συναδέλφους που πιστεύουν ότι μέσα από την Ευρώπη μπορούμε να αποκτήσουμε και να καλύψουμε αυτό που ο Κωνσταντίνος Καραμανλής έλεγε όταν μας έβαζε στην Ευρωπαϊκή Ένωση, ότι, δηλαδή, «Δεν θέλω να αντιμετωπίσω μόνο την οικονομική καχεξία της χώρας, αλλά πάνω από όλα θέλω να αντιμετωπίσω το πρόβλημα ανασφάλειας». Νομίζω ότι αυτό το έχουμε δεχτεί όλες οι πολιτικές δυνάμεις και πρέπει σ αυτό να εργαστούμε. 
Ο ρόλος της Βουλής σε αυτό είναι πολύ σημαντικός, διότι και η ίδια η Βουλή θα οργανώσει πολλές από τις εκδηλώσεις της Ελληνικής Προεδρίας. Κι εκεί χρειάζεται όλοι οι συνάδελφοι να συμμετάσχουν, έχοντας θέσεις, προτάσεις και δημιουργώντας συμμαχίες.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"16437"," Κι εμείς ευχαριστούμε.
Το λόγο έχει ο κύριος Υπουργός.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16438"," Κύριε Πρόεδρε, αξιότιμοι κυρίες και κύριοι Βουλευτές, πράγματι η χώρα μας αναλαμβάνει την Προεδρία του Συμβουλίου για πρώτη φορά μετά την εφαρμογή της Συνθήκης της Λισαβόνας. Αυτό επιφέρει θεσμικές αλλαγές. Από τη μια μεριά την ουσιαστική ενίσχυση της μόνιμης Προεδρίας των Βρυξελλών. Παρ’ όλα αυτά, όμως, η εξαμηνιαία Προεδρία συνεχίζει να έχει σημαντικό –αλλά και διαφορετικό- θεσμικό ρόλο. 
Με τη Συνθήκη της Λισαβόνας ενισχύεται ο ρόλος της Προεδρίας ως έντιμου διαμεσολαβητή, στα πλαίσια του άτυπου διαθεσμικού τριλόγου μεταξύ Συμβουλίου – Ευρωπαϊκού Κοινοβουλίου – Ευρωπαϊκής Επιτροπής. Η συμβολή της Προεδρίας στη νομοθετική διαδικασία είναι εξαιρετικά σημαντική και ο ρόλος της, ουσιαστικά, είναι να προσπαθεί να δίνει λύσεις και να εξομαλύνει τις διαφορές. Μια καλή Προεδρία λειτουργεί ως αξιόπιστος συνομιλητής, οργανώνει και κατευθύνει τις διαπραγματεύσεις σε ορισμένες νομοθετικές πρωτοβουλίες, λειτουργεί συμβιβαστικά και παράγει αποτελέσματα, με τη μορφή της επίτευξης συμφωνίας μεταξύ των εμπλεκομένων μερών.
 Παράλληλα, βέβαια, η Προεδρία, υπό τη νέα μορφή της, μπορεί και πρέπει να εκμεταλλεύεται την ευκαιρία για να θέτει τις δικές της προτεραιότητες. Εδώ, βέβαια, χρειάζεται προσοχή. Μία καλή Προεδρία είναι πάντοτε μία Ευρωπαϊκή Προεδρία. Δεν είναι ούτε ο ρόλος μας, αλλά ούτε και η πρόθεσή μας να κάνουμε μία αμιγώς Ελληνική Προεδρία με θέματα αποκλειστικώς ελληνικού ενδιαφέροντος. Ο στόχος μας είναι να προωθήσουμε κοινά αποδεκτές λύσεις σε επίκαιρα ευρωπαϊκά κρίσιμα προβλήματα. 
Αυτό δεν σημαίνει, βέβαια, ότι δεν θα έχουμε την ευκαιρία να αναδείξουμε και τις δικές μας προτεραιότητες και ανησυχίες. Αυτό είναι κάτι που πρέπει να γίνει με ιδιαίτερη προσοχή και με λεπτούς χειρισμούς. Είναι λάθος να πιστεύει κανείς ότι η Προεδρία αποτελεί μια ευκαιρία για να επιβάλλουμε τη θέλησή μας στα άλλα κράτη-μέλη. Η Προεδρία είναι μια ευκαιρία για να αποδείξουμε για ακόμη μια φορά τι μπορεί να προσφέρει η Ελλάδα στην Ευρώπη.
Το μήνυμα που θέλουμε να περάσουμε είναι ξεκάθαρο. Παρά τα όποια σοβαρά προβλήματα, η Ελλάδα θέλει και μπορεί να παραμείνει στο κέντρο της ευρωπαϊκής ολοκλήρωσης. Η Ελλάδα είναι παρούσα στην Ευρώπη, έχει εποικοδομητικές προτάσεις και σταθερό προσανατολισμό.
Υπενθυμίζω ότι οι Έλληνες Υπουργοί θα προεδρεύουν σχεδόν σε όλα τα Συμβούλια Υπουργών, γεγονός το οποίο προσφέρει πολλαπλές δυνατότητες για παρεμβάσεις και συνδιαμόρφωση πολιτικών προς όφελος της χώρας μας. Επίσης, εξαιρετικά σημαντικές είναι και οι υποχρεώσεις που έχουμε για συνεργασία και ενημέρωση με το Ευρωπαϊκό Κοινοβούλιο και με το Ευρωπαϊκό Συμβούλιο. 
Τέλος, η Συνθήκη προβλέπει αυξημένες υποχρεώσεις για τα Εθνικά Κοινοβούλια, στα πλαίσια της Προεδρίας. Ο αναβαθμισμένος πλέον ρόλος των Εθνικών Κοινοβουλίων συνεπάγεται αυξημένη διακοινοβουλευτική συνεργασία, την οποία ως Προεδρία χαιρετίζουμε και ενθαρρύνουμε. 
Το πρόγραμμα της κάθε Προεδρίας οργανώνεται κατά τρόπο ώστε να καλύπτει τρία εξάμηνα. Εξ ου και η λεγόμενη Τριάδα της Προεδρίας. Και προς Θεού, όχι τρόικα! 
Από την πρώτη στιγμή, λοιπόν, συνεργαζόμαστε στενά με τους ομολόγους μας από την Ιρλανδία και τη Λιθουανία. 
Να αναφέρω εδώ ότι το πολιτικό πρόγραμμα, οι πολιτικές προτεραιότητες εκάστης Προεδρίας -ακριβώς λόγω της ανάγκης να έχουν επίκαιρο χαρακτήρα- δεν δημοσιεύονται παρά μερικές εβδομάδες πριν από την ημερολογιακή έναρξη του εξαμήνου. Μερικές φορές, δε, το πρόγραμμα συμπληρώνεται και κατά τη διάρκεια της Προεδρίας.
Επιτρέψτε μου παρ’ όλα αυτά, να αναφέρω ότι στις πολιτικές μας προτεραιότητες θα περιλαμβάνονται ασφαλώς τρεις βασικοί άξονες: 
Πρώτος άξονας: Ανάπτυξη και απασχόληση. 
Δεύτερος άξονας: Βελτίωση της οικονομικής διακυβέρνησης και θωράκιση της Οικονομικής και Νομισματικής Ένωσης.
Τρίτος άξονας: Προώθηση της ευρωπαϊκής πολιτικής σε θέματα ανθρώπινης κινητικότητας που περιλαμβάνει ασφαλώς και τη διαχείριση του μεγάλου θέματος της μετανάστευσης. 
Τώρα, όσον αφορά το οργανωτικό σκέλος, άκουσα με προσοχή τις παρεμβάσεις όλων των αξιότιμων Βουλευτών. Η Προεδρία στο εξάμηνο οφείλει θεσμικά να φιλοξενήσει στην Αθήνα ένα μεγάλο αριθμό δράσεων. Αυτές μπορούν να διακριθούν σε άτυπα υπουργικά συμβούλια, σε συναντήσεις υψηλού επιπέδου, σε συναντήσεις ομάδων εργασίας, σε συναντήσεις Εθνικών Κοινοβουλίων με το Ευρωκοινοβούλιο, συνέδρια και σεμινάρια. Συνολικά μιλάμε για πάνω από εκατόν πενήντα συναντήσεις και για πάνω από δώδεκα χιλιάδες διανυκτερεύσεις στη χώρα μας. 
Βεβαίως, δεν υπάρχουν πλέον Διασκέψεις Κορυφής των κρατών-μελών στην Ελλάδα, στην Προεδρία. Όλα τα Ευρωπαϊκά Συμβούλια Κορυφής είτε είναι Ευρωπαϊκά Συμβούλια είτε Συμβούλια Κορυφής με τρίτες χώρες, όπως οι Ηνωμένες Πολιτείες και η Ρωσία, γίνονται πλέον με το νέο σύστημα στις Βρυξέλες. 
Στόχος μας είναι να διοργανώσουμε τον ελάχιστο δυνατό αριθμό τέτοιων συναντήσεων κάθε επιπέδου στην Αθήνα, υπό το πρίσμα της λιτότητας που θα πρέπει να διαπνέει την Προεδρία μας. Η επιλογή μας αυτή εκφράζει έμπρακτα το χαρακτήρα που θέλουμε να δώσουμε στην Προεδρία: λιτή, λειτουργική και αξιοπρεπής. Αυτό επιτάσσουν οι καιροί. 
Με απόφαση της Κυβέρνησης οι δράσεις αυτές θα πραγματοποιηθούν στο Ζάππειο Μέγαρο. Η λειτουργικότητα του χώρου και η καταλληλότητά του έχουν επιβεβαιωθεί από προηγούμενες ανάλογες δραστηριότητες. Υπάρχει βέβαια το ενδεχόμενο, ένα Συμβούλιο Υπουργών, το άτυπο Συμβούλιο Υπουργών Εξωτερικών του Γκίμνιχ, να πραγματοποιηθεί εκτός πρωτευούσης.
Έγινε πολύς λόγος για τον προϋπολογισμό. Μιλάμε πρώτα απ’ όλα για εκτίμηση, δεν μιλάμε για προϋπολογισμό. Η διαχείριση του προϋπολογισμού θα γίνει ακριβώς με τον ίδιο τρόπο με τον οποίο γίνεται οποιαδήποτε δαπάνη στο Υπουργείο Εξωτερικών. Δεν θα γίνει με την υπογραφή του επικεφαλής της Προεδρίας. Και αν υπάρχει παρεξήγηση, κάνω και την αυτοκριτική μου, γιατί ίσως δεν το εξήγησα όσο έπρεπε. 
Γι’ αυτό το λόγο έχουμε προσθέσει, αν θα δείτε το νέο σχέδιο νόμου στο τέλος του άρθρου 3, μία φράση, η οποία διαλύει οποιαδήποτε αμφιβολία, κύριε Κουίκ. Λέει, ότι δεν θα υπάρχει ουδεμία δαπάνη χωρίς την έγκριση, σύμφωνη γνώμη –δεν θυμάμαι τη διατύπωση- του Γενικού Διευθυντή Οικονομικών Υπηρεσιών, όπως γίνεται σε κάθε Υπουργείο.
Η διαχείριση του προϋπολογισμού των 50 εκατομμυρίων, που είναι μία πολύ γενική εκτίμηση που κάνουμε τώρα, θα γίνει μέσα από τα κανάλια δημοσιονομικού ελέγχου υπό τον έλεγχο του Ελεγκτικού Συνεδρίου. Επιπλέον όλων αυτών, θα υπάρχει και η υπογραφή του επικεφαλής του Γραφείου της Προεδρίας. 
Δεν μιλάμε, λοιπόν, για «πάρτι». Αισθάνομαι προσβεβλημένος όταν ακούω τέτοιου είδους υπονοούμενα, εκτός αν εννοείτε, κύριε Χατζηλάμπρου, ότι αν περάσατε έξω από το Υπουργείο και είδατε φώτα αναμμένα το βράδυ, είναι επειδή δουλεύουμε μέχρι πολύ αργά το βράδυ, αυτοί που δουλεύουν, τα στελέχη δηλαδή του Υπουργείου δουλεύουν για την Προεδρία και όχι επειδή κάνουν «πάρτι».","ΔΗΜΗΤΡΙΟΣ ΚΟΥΡΚΟΥΛΑΣ",251
"16439"," Μήπως ακούν μουσική ταυτόχρονα, για να είναι παραγωγικότεροι;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16440","  Δεν δέχομαι να προσβάλλετε τα στελέχη του Υπουργείου Εξωτερικών τα οποία εργάζονται κάτω από συνθήκες οικονομικής κρίσης και νομίζω ότι έχετε και προσωπική άποψη, κύριε Παπαδημούλη.","ΔΗΜΗΤΡΙΟΣ ΚΟΥΡΚΟΥΛΑΣ",251
"16441"," Μην επιμερίζετε τις ευθύνες. Οι ευθύνες είναι δικές σας.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16442","  Το Υπουργείο Εξωτερικών και η Κυβέρνηση δεν έχουν σκοπό να κάνουν κανένα «πάρτι» γύρω από την Προεδρία. Και η απόδειξη είναι ότι μέσα στο νόμο -για να διασκεδάσω και τις πιο καχύποπτες απόψεις- βάλαμε τελείως ξεκάθαρα ότι όλα θα γίνονται με βάση το δικό μας συμφέρον.
Και σας υπενθυμίζω ότι η Πολωνία χρειάστηκε 117 εκατομμύρια για να κάνει την Προεδρία, η Ουγγαρία 70 εκατομμύρια, το Βέλγιο 70 εκατομμύρια, η Ιρλανδία και η Κύπρος 61 εκατομμύρια ευρώ. Εμείς έχουμε υπολογίσει 50 εκατομμύρια ευρώ, αλλά είμαι σχεδόν σίγουρος και θα είμαι ιδιαίτερα ευτυχής εάν φτάσουμε πολύ πιο κάτω από τα 50 εκατομμύρια. 
Αυτό το ποσό θα καλύψει το σύνολο των δαπανών της άσκησης της Προεδρίας για το σύνολο των Υπουργείων. Δεν θα είναι τα χρήματα για τη στελέχωση του Γραφείου της Προεδρίας. Όλες οι δαπάνες που θα γίνουν από όλα τα Υπουργεία λόγω Προεδρίας θα καλυφθούν από αυτόν τον προϋπολογισμό.
Βεβαίως, αναζητούμε και πόρους που θα μπορούσαν να καλύψουν δαπάνες από άλλες πηγές, όπως από το ΕΣΠΑ. Παραδείγματος χάρη ήδη ξέρουμε ότι ένα μεγάλο μέρος της δαπάνης για την εκπαίδευση των στελεχών που θα ασχοληθούν με την Προεδρία, από όλα τα Υπουργεία, έργο που έχει αναλάβει εκτελεστικά και συντονιστικά το Εθνικό Κέντρο Δημόσιας Διοίκησης και Αυτοδιοίκησης, θα καλυφθεί από χρήματα του ΕΣΠΑ. Θα γίνει προσπάθεια προσέλκυσης χορηγών, όπου αυτό είναι εφικτό, βεβαίως, με φοβερή προσοχή και με ευαισθησία. 
Μία ιδιαίτερη, εξαιρετικά σημαντική πλευρά στην άσκηση της Προεδρίας είναι η συνεργασία με το Ευρωπαϊκό Κοινοβούλιο. Στα πλαίσια αυτά ένα σημαντικό ποσοστό των δράσεων αφορά τη συνεργασία μας με τον Ευρωκοινοβούλιο και πολλές από αυτές τις εκδηλώσεις και δράσεις θα πραγματοποιηθούν στην πρωτεύουσα, την Αθήνα, στο κτήριο της Βουλής των Ελλήνων. 
Είμαι βέβαιος ότι η Βουλή των Ελλήνων θα συμβάλει σε αυτήν τη, πολύ σημαντική πτυχή της Προεδρίας μας και είμαστε ήδη σε στενή συνεργασία με τον Πρόεδρο της Βουλής και τους συνεργάτες του και θα ήθελα και από αυτό το Βήμα να εκφράσω τις ευχαριστίες μου για την ενεργή συμμετοχή της Βουλής στη κοινή μας προσπάθεια. 
Οι ελάχιστες απαιτήσεις της βέλτιστης οργάνωσης της Προεδρίας -εκτός αν θέλουμε να τιμωρήσουμε τους Ευρωπαίους επειδή δεν μας αρέσει η πολιτική τους και να έχουμε μία χαοτική Προεδρία, να έρχονται εδώ και να μην είμαστε οργανωμένοι- επέβαλαν τη σύσταση ενός ιδιαίτερου οργάνου, ενός Γραφείου μέσα στο οργανόγραμμα του Υπουργείου Εξωτερικών, το οποίο επιφορτίζεται με την προετοιμασία και τη διαχείριση του συνόλου των δράσεων. 
Αυτό είναι το αντικείμενο του παρόντος νομοσχεδίου, με το οποίο συνιστάται αυτό το αυτοτελές Γραφείο που υπάγεται στον αρμόδιο Υφυπουργό και στον Γενικό Γραμματέα Ευρωπαϊκών Υποθέσεων και το οποίο μέχρι στιγμής λειτουργεί άτυπα και είναι στελεχωμένο αποκλειστικά με στελέχη του Υπουργείου Εξωτερικών. 
Υπενθυμίζω εδώ ότι και το Υπουργείο  Εξωτερικών, γενικότερα, έχει πρόβλημα υποστελέχωσης.  Ο προϋπολογισμός του Υπουργείου έχει μειωθεί πάνω από 30% με 40%, σε σχέση με το 2008 και παρ’ όλα αυτά, μέχρι τώρα, λειτουργούμε και προετοιμαζόμαστε με στελέχη αποκλειστικά εντός Υπουργείου. Αυτό που έχουμε βάλει στο νόμο, είναι να έχουμε τη δυνατότητα να αποσπάσουμε ορισμένους υπαλλήλους από το γενικότερο δημόσιο τομέα και κατ’ εξαίρεση με ειδική αιτιολόγηση και υπογραφή του Υπουργού Οικονομικών και Υπουργού Εξωτερικών να μπορούμε να πάρουμε ορισμένες ειδικότητες που ενδεχομένως δεν θα μπορούμε να βρούμε στον δημόσιο τομέα, για το διάστημα που το χρειαζόμαστε.  
Μιλάμε για το πιο ολιγάριθμο Γραφείο σε σχέση και με τις προηγούμενες Προεδρίες, αλλά και με Προεδρίες άλλων χωρών. Και δεν βλέπω τίποτα το επιλήψιμο. Νομίζω ότι υπάρχουν όλες οι ασφαλιστικές δικλίδες, ώστε να μη χρησιμοποιηθεί αυτή η διαδικασία για άλλους σκοπούς, παρά μόνο για την εξυπηρέτηση των αναγκών της Προεδρίας.
Εγώ προσωπικά δεσμεύομαι να ενημερώνω συστηματικά την αρμόδια Επιτροπή της Βουλής και για τις δαπάνες και για τις προσλήψεις. Υπογραμμίζω, δε, ότι όλες αυτές οι διαδικασίες, οι δαπάνες και οι προσλήψεις βεβαίως και θα βγαίνουν στο διαδίκτυο. Θα είναι προσβάσιμες σε όλους ανά πάσα στιγμή, όπως γίνεται και τώρα. Θα ξέρει ο οποιοσδήποτε πολίτης ότι το Υπουργείο Εξωτερικών πλήρωσε τόσα λεφτά για καφέδες ή για οτιδήποτε άλλο. Αυτό θα αναρτάται στο διαδίκτυο. Κι εγώ, όμως, αναλαμβάνω την υποχρέωση, εφόσον προσκληθώ, να έρθω στην επιτροπή. Η διαδικασία είναι λεπτομερής και διαφανής.
Άκουσα με προσοχή όλους τους εισηγητές, τους ειδικούς αγορητές και τους αγορητές. Ο εκπρόσωπος του ΠΑΣΟΚ, ο κ. Σαλτούρος, έκανε μια παρέμβαση και ζήτησε μια διευκρίνιση, ώστε να μην υπάρχει αδιευκρίνιστο το πόσο παραμένουν αυτοί που αποσπώνται στη ΜΕΑ για τις ανάγκες της Προεδρίας και ότι δεν υπάρχει περίπτωση να παραμείνουν για πολύ μεγαλύτερο διάστημα. Συμφωνώ. Εκεί χρειάζεται κάποια νομοτεχνική βελτίωση.
Θα ήθελα να καταθέσω, λοιπόν, την εξής νομοτεχνική βελτίωση: Προτείνω στο τέλος της παραγράφου 2 του άρθρου 4 να προστεθεί το εξής: «και κατ’ απώτατο όριο μέχρι την 31/10/2014.». Είναι ένας εύλογος χρόνος.
(Στο σημείο αυτό ο Υφυπουργός Εξωτερικών κ. Δημήτριος Κούρκουλας καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να καταχωρισθεί η σελίδα 225)","ΔΗΜΗΤΡΙΟΣ ΚΟΥΡΚΟΥΛΑΣ",251
"16443"," Παρακαλώ να διανεμηθεί στους συναδέλφους.
Ευχαριστώ πολύ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16444"," Θα ήθελα να ευχαριστήσω τα κόμματα του λεγόμενου «ευρωπαϊκού τόξου» για την υποστήριξη, όχι μόνο στο σχεδίου νόμου, αλλά και στην κοινή μας προσπάθεια για επιτυχημένη Προεδρία. Η Προεδρία δεν είναι μόνο ζήτημα των διπλωματών ή της δημόσιας διοίκησης, αλλά είναι ζήτημα και της Βουλής και των πολιτικών κομμάτων και του πολιτικού κόσμου.
Τέθηκε το ερώτημα γιατί διπλασιάστηκαν τα ποσά από 60 σε 120 για πρόχειρο διαγωνισμό. Ο λόγος είναι απλός: Διότι οι ανάγκες θα προκύπτουν. Ακόμα δεν έχουμε πλήρη εικόνα των αναγκών. Άρα, θα προκύψουν ανάγκες τις οποίες είναι αδύνατο να προϋπολογίσουμε αυτή τη στιγμή. Αν, λοιπόν, πηγαίναμε για ποσά μεταξύ 60 και 120 με τις κανονικές διαδικασίες, θα θέλαμε οκτώ μήνες στην καλύτερη περίπτωση. Όμως και αυτοί οι πρόχειροι διαγωνισμοί θα υπόκειντο στον έλεγχο της νομιμότητας εσωτερικά από το Υπουργείο, από το Ελεγκτικό Συνέδριο και θα είναι και στο διαδίκτυο.
Άκουσα, όπως είπα, προσεκτικά, όλους τους αξιότιμους Βουλευτές. Νομίζω ότι με τις διευκρινίσεις που έδωσα δεν πρέπει να υπάρχουν αμφισβητήσεις όσον αφορά τη δημοσιονομική διαχείριση του όλου εγχειρήματος. Ακούστηκε κάτι για αποσπάσεις κ.λπ..
Όλα αυτά θα γίνουν, κύριε Χατζηλάμπρου, μέσα στα πλαίσια των αναγκών. Μιλάμε για ένα Γραφείο το οποίο θα έχει εξήντα με εβδομήντα άτομα το μάξιμουμ.","ΔΗΜΗΤΡΙΟΣ ΚΟΥΡΚΟΥΛΑΣ",251
"16445"," Γιατί αποκτά και ΔΕΚΟ; Πού αλλού το είδατε αυτό το νομοσχέδιο, να ορίζεται ότι από τους δήμους θα πάρετε για την Ελληνική Προεδρία;","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16446"," Δεν μπορώ να αποκλείσω ότι μπορεί να υπάρχει κάποιος ειδικός επικοινωνιών στον ΟΤΕ ή δεν ξέρω πού, ο οποίος μπορεί να χρειάζεται για την Προεδρία. Δεν μπορώ να το αποκλείσω. Όμως, εν πάση περιπτώσει, επειδή λέμε ότι θα μπορεί να είναι από τους ΟΤΑ, δεν σημαίνει ότι θα είναι από τους ΟΤΑ αναγκαστικά.","ΔΗΜΗΤΡΙΟΣ ΚΟΥΡΚΟΥΛΑΣ",251
"16447"," Πρέπει να διασκεδάζετε την εντύπωσή μας…","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16448"," Κύριε Χατζηλάμπρου, σας παρακαλώ!
Κύριε Υπουργέ, θα τα δείτε με τους συνεργάτες σας και θα απαντήσετε στη δευτερολογία σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16449"," Κύριε Χατζηλάμπρου, νομίζω ότι ασκείτε κακόπιστη κριτική. Νομίζω ότι προσπαθείτε να δημιουργήσετε εντυπώσεις ψευδείς και αβάσιμες. Προσπαθείτε να δημιουργήσετε εντυπώσεις και μιλάτε για «πάρτι» και για κατασπατάληση του δημοσίου χρήματος.
Νομίζω ότι τίποτα από το νομοσχέδιο και τίποτα στη μέχρι τώρα πρακτική του Υπουργείου Εξωτερικών και της Κυβέρνησης δεν σας δίνει το δικαίωμα να δημιουργείτε αυτή την εντύπωση στους πολίτες. Τελικά, δεν ξέρω. Μήπως δεν θέλετε να κάνουμε ο το Γραφείο Ελληνικής Προεδρίας; Πείτε το ανοικτά εάν είναι αυτός ο σκοπός σας.
Βεβαίως, το ΔΟΥΒΛΙΝΟ ΙΙ –νομίζω ότι το ανέφερε ο κ. Κουρουμπλής- είναι κάτι το οποίο μας απασχολεί πολύ. Γι’ αυτό, ακριβώς όπως είπα και στην αρχή, ένας από τους τρεις άξονες θα είναι να φέρουμε ξανά στο τραπέζι των διαπραγματεύσεων το θέμα της ανθρώπινης κινητικότητας και της μετανάστευσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τελειώνω, κύριε Πρόεδρε, λέγοντας ότι έχουμε συνείδηση πως σε μία περίοδο βαθιάς κρίσης δεν είναι εύκολο εγχείρημα η άσκηση της Προεδρίας. Θα κληθούμε να συμβάλουμε στην ενίσχυση των ευρωπαϊκών θεσμών, ώστε να αντιμετωπίσουμε αποτελεσματικά τις μείζονες προκλήσεις που βρίσκονται απέναντί μας. Θα κληθούμε να συμβάλουμε στην αποκατάσταση της εμπιστοσύνης μεταξύ των Ευρωπαίων πολιτών και της ευρωπαϊκής ιδέας. Θα κληθούμε να συμβάλουμε στο να υπάρχει λιγότερη κακοφωνία και περισσότερη ευρωπαϊκή σύνθεση. 
Θα κληθούμε να συμβάλουμε στην αναχαίτιση των αντιδημοκρατικών τάσεων που διαβρώνουν τις πανανθρώπινες αξίες της δημοκρατίας, του σεβασμού των ανθρωπίνων δικαιωμάτων, της εξάλειψης του ρατσισμού, όλων εκείνων των αξιών, δηλαδή, που μας κάνουν υπερήφανους Έλληνες και Ευρωπαίους.
Ευχαριστώ πολύ.
(Χειροκροτήματα)","ΔΗΜΗΤΡΙΟΣ ΚΟΥΡΚΟΥΛΑΣ",251
"16450"," Κι εμείς ευχαριστούμε τον κύριο Υπουργό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16451"," Κύριε Πρόεδρε, θα μπορούσα να έχω το λόγο;","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16452"," Ορίστε, κύριε Χατζηλάμπρου, έχετε το λόγο για ένα λεπτό για το προσωπικό σας θέμα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16453"," Κύριε Πρόεδρε, δεν είχα καμμία πρόθεση να προσβάλω. Μεταφέρω στην Αίθουσα την αίσθηση του ελληνικού λαού για το ότι τον περιμένει χρέος 300 δισεκατομμυρίων ευρώ να πληρώσει από μία διαχείριση χρόνων και χρόνων και μονίμως οι αποκαλύψεις δείχνουν ότι δεν είχε πάρει τα μέτρα του, ότι φταίει κι εκείνος για το τι γινόταν…","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16454"," Δεν είναι προσωπικό, όμως, αυτό, κύριε συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16455"," Δεν είναι προσωπικό, αλλά θέλω να ρωτήσω κάτι. Η αίσθηση της προσβολής του κάθε Βουλευτή από τη χθεσινή ψήφιση μπορεί να συνυπολογιστεί με το ότι δέχθηκε προσβολή από τη λέξη «πάρτι»; Δώστε εγγυήσεις. Αυτό ζητήσαμε.
Σας ευχαριστώ.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"16456"," Ευχαριστώ, κύριε Χατζηλάμπρου.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Οικονομικών, Εξωτερικών, Εργασίας, Κοινωνικής Ασφάλισης και Πρόνοιας και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου «Κύρωση της Σύμβασης του Συμβουλίου της Ευρώπης και του Οργανισμού Οικονομικής Συνεργασίας και Ανάπτυξης (ΟΟΣΑ), με τα συναφή Παραρτήματα Α και Β σχετικά με την αμοιβαία διοικητική συνδρομή σε φορολογικά θέματα και του Πρωτοκόλλου Τροποποίησης αυτής».
Παραπέμπεται στην αρμόδια Διαρκή Επιτροπή.
Επίσης, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και τρεις  εκπαιδευτικοί συνοδοί τους από το Γυμνάσιο Κορινού Πιερίας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Ο Κοινοβουλευτικός Εκπρόσωπος του ΣΥΡΙΖΑ - Ενωτικού Κοινωνικού Μετώπου κ. Δημήτριος Παπαδημούλης έχει το λόγο για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16457"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, είχα την ελπίδα ότι η τεχνοκρατική σας ιδιότητα και το αντικείμενο του νομοσχεδίου θα μας επέτρεπε να κάνουμε μία σοβαρή συζήτηση και να επωφεληθείτε και της κριτικής και των επιφυλάξεων και των προτάσεων που καταθέτει η Αξιωματική Αντιπολίτευση και  άλλα κόμματα.
Δυστυχώς, το φινάλε της ομιλίας σας με απογοήτευσε, γιατί σπεύσατε να βαφτίσετε «κόμματα του ευρωπαϊκού τόξου» μόνο όσα λέτε μέσα στο νομοσχέδιό σας. Από πού κι ως πού;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16458"," Όχι, δεν είναι έτσι.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"16459"," Διαβάστε τα Πρακτικά που λένε «Ευχαριστώ τα κόμματα του ευρωπαϊκού τόξου που λένε «ναι» στο νομοσχέδιο». Δηλαδή, όσα δεν λένε «ναι», δεν ανήκουν στο ευρωπαϊκό τόξο.
Δεύτερον, για όποιον κάνει κριτική και διατυπώνει επιφυλάξεις και σας λέει για εμπειρίες του παρελθόντος που θα έπρεπε κι εσάς να σας κάνουν προσεκτικούς, λέτε «Δεν θέλετε να αναλάβουμε την Προεδρία και πείτε το» ή «Δεν θέλετε να πετύχει η Προεδρία και πείτε το».
Εμείς θέλουμε να πετύχει η Προεδρία, γιατί μπορεί με τη θέληση του ελληνικού λαού να είμαστε εμείς –κι όχι εσείς- που θα την ασκήσουμε και, επιπλέον, γιατί στην ίδια χώρα ζούμε. 
Όσα σας είπαμε, κύριοι της Πλειοψηφίας και κύριε Κούρκουλα, καταλήγουν στη θέση «ΠΑΡΩΝ» και όχι ότι καταψηφίζουμε το νομοσχέδιο, όπως ο μη ενημερωμένος κ. Βαρβιτσιώτης υπονόησε. Τι είναι η στάση του «ΠΑΡΩΝ»; Είναι μία πολιτική συμπύκνωση της ανάγκης αυτό το πράγμα να πετύχει, να θέσει στόχους. Ταυτόχρονα, όμως, περιλαμβάνει κριτική, επιφυλάξεις, προτάσεις και μία δυσπιστία που μας τη γεννά η εμπειρία των προηγούμενων Προεδριών, καθώς και αυτές ξεκίνησαν με πολύ ωραία λόγια και τελείωσαν με χρεώσεις 900.000 ευρώ για γιαούρτια, προκειμένου να καλυφθούν κάποιες δαπάνες που στο μεταξύ έγιναν, αλλά δεν έγιναν με τον πιο σύννομο τρόπο.
Εγώ περίμενα να συμβάλετε στο να κάνουμε τη συζήτηση παραγωγική. Ναι, η εξάμηνη Προεδρία μετά τη Λισαβόνα έχει μειωμένο ρόλο, σε σχέση με το πώς ήταν παλιά η Προεδρία, γιατί τώρα έχουμε τη μόνιμη που έχει και τη μεγάλη δύναμη. Ναι, η συμμετοχή σε αυτή την τριμερή κυλιόμενη Προεδρία δεν σου δίνει τη δυνατότητα να κάνεις έναν δεκαοκτάμηνο προγραμματισμό. 
Υπάρχει και ένα στοιχείο κυλιόμενης ατζέντας. Ναι, δεν μπορεί να είναι μία Ελληνική Προεδρία με ελληνική ατζέντα. Πρέπει να είναι μία Ελληνική Προεδρία που να συμβάλει στο να αντιμετωπιστούν ευρωπαϊκά θέματα που εκκρεμούν και που η επίλυση των προβλημάτων βοηθάει και εμάς. 
Όμως, συζήτηση για προτεραιότητες και για ατζέντα που θα ήταν ευκαιρία να κάνουμε τώρα με αφορμή την Προεδρία και το νομοσχέδιο περί ίδρυση Γραφείου, δεν κάνουμε. Θα σας αναφέρω τα εξής παραδείγματα: 
Πριν από μήνες αποφάσισε «εν χορδαίς και οργάνοις» η Ευρωπαϊκή Ένωση σε Σύνοδο Κορυφής και σε Eurogroup ότι θα ανακεφαλαιοποιούνται οι τράπεζες και θα σώζονται χωρίς να προστίθεται αυτό στο δημόσιο χρέος. Ήταν μόλις είχε γίνει Πρωθυπουργός ο κ. Σαμαράς. Η Ελλάδα δεν το ζήτησε. Δεν ζήτησε να επωφεληθεί. Αλλά λίγες εβδομάδες μετά, οι Γερμανοί που είχαν συμφωνήσει σ’ αυτή την απόφαση, την ξήλωσαν και τώρα δεν ισχύει. Είναι μέσα στην ατζέντα σας αυτό το πράγμα να προχωρήσει;
Δεύτερο παράδειγμα. Λίγο αργότερα ανακοίνωσε η Ευρωπαϊκή Ένωση ότι θα φτιάξει μία ευρωπαϊκή ομπρέλα εποπτείας και ελέγχου για το τραπεζικό σύστημα, αλλά ταυτόχρονα και ασπίδα προστασίας για τους καταθέτες που θα εγγυάται τις ευρωπαϊκές καταθέσεις. Και ήρθε πάλι το Eurogroup με τις αποφάσεις του για την Κύπρο και τις δηλώσεις που ακολούθησαν από τον κ. Ντάιζεμπλουμ, τον κ. Μπαρόζο και τον κ. Όλι Ρεν, να τα ξηλώσει αυτά.
Με τις αποφάσεις του Eurogroup για την Κύπρο, που συμφώνησε και η Κυβέρνησή σας, παραβιάζεται η Ευρωπαϊκή Οδηγία και μία από τις βασικές αρχές της Ευρωπαϊκής Ένωσης, όπως ορίζεται από τις συνθήκες, για την ελευθερία κίνησης κεφαλαίου.
Συζητάμε γι’ αυτά; Τα βάζετε στην ατζέντα; Τι σας είπαμε εμείς; Και γιατί καταλήγει, όπως αναλυτικά εξήγησε ο εισηγητής μας, το Κόμμα της Αξιωματικής Αντιπολίτευσης στη στάση «ΠΑΡΩΝ» στο σύνολο του νομοσχεδίου; Σας είπαμε ότι υπάρχει μία έλλειψη ατζέντας και στόχων, που φυσικά θα είναι ανοιχτή στις προσαρμογές, ότι αντί να ενισχύσετε υπάρχουσες δομές όπως είναι η 3η Διεύθυνση, η Γενική Διεύθυνση του Υπουργείου Εξωτερικών, πάτε να φτιάξετε μία καινούργια δομή και ότι στο όνομα αναγκών ανοίγετε παράθυρα είτε στις αναθέσεις έργων είτε στην έλλειψη κριτήριων για τις αποσπάσεις, τις μετακινήσεις, τη συγκρότηση, που μπορούν σε ένα κράτος και με κυβερνήσεις που κυβερνούν ρουσφετολογικά, πελατειακά και με τα δικά μας παιδιά, να οδηγήσουν και σε άλλα πράγματα. 
Αναφερθήκατε στο Ελεγκτικό Συνέδριο. Και το Ελεγκτικό Συνέδριο υπήρχε και παρ’ όλα αυτά ο κ. Ψωμιάδης έσπαγε τα έργα σε σαρανταπεντάρια -όχι σε εκατονεικοσάρια- και γι’ αυτά τώρα έχει παραπεμφθεί. Το Ελεγκτικό Συνέδριο υπήρχε και παρ’ όλα αυτά υπήρξε η υπεξαίρεση 52 εκατομμυρίων ευρώ στο Δήμο Θεσσαλονίκης. Ανακαλύφθηκε και μία άλλη υπεξαίρεση 10 εκατομμυρίων ευρώ στο Δήμο Μυκόνου. 
Άρα, χρειαζόμαστε περισσότερη εμπιστοσύνη. Όταν κάποιος εκφράζει μια δυσπιστία και σας λέει «μήπως να το κάνουμε αλλιώς», δεν είναι επειδή θέλει το κακό της Προεδρίας ή το κακό στην προσπάθεια. 
Προχωρώ, στα υπόλοιπα λεπτά που μου μένουν, σε δύο θέματα: σε μία τροπολογία της Κυβέρνησης που αποσύρθηκε και σε μια τροπολογία που καταθέσαμε εμείς και θέλετε να περάσει «στα μουλωχτά». 
Ξεκινώ από την τροπολογία που αποσύρθηκε και ήταν άσχετη με το νομοσχέδιο. Πρόκειται για την τροπολογία με γενικό αριθμό 400 για τις τράπεζες. Όμως, ήταν πολύ σημαντική, διότι ήθελα να αλλάξει, να ξηλώσει, το άρθρο 7 του ν.3864. Το «ζουμί» της -δεν θα πω πολλά γιατί την αποσύρατε υπό την πίεση της Αξιωματικής Αντιπολίτευσης- έλεγε ότι μπορεί να κρατάει ο ιδιώτης τα κλειδιά της τράπεζας, ακόμη και αν δεν βάλει το 10% της ανακεφαλαιοποίησης, όπως ορίζει ο σχετικός νόμος στις διαδικασίες για την ένταξη των Ταμείων Χρηματοπιστωτικής Σταθερότητας. Ε, αυτά η Κυβέρνηση τα έβαλε εδώ. Τι σχέση έχουν με το σχέδιο νόμου περί Προεδρίας; Επομένως, καλά κάνατε που υπό την πίεσή μας την αποσύρατε. 
Όσον αφορά τώρα τον κ. Σταϊκούρα που ήρθε να μου ζητήσει τη συναίνεσή μας για να βάλετε ένα μόνο κομματάκι για τα υποκαταστήματα των κυπριακών τραπεζών, του είπα: «είσαι άτυχος, γιατί αυτό το φέρατε μετά από μια σκανδαλώδη κυβερνητική ρύθμιση την οποία βαφτίσατε βουλευτική και αφορά τα «θαλασσοδάνεια» των κομμάτων και την ασυλία των τραπεζιτών». Από εδώ και πέρα, λοιπόν, με δική σας ευθύνη θα είμαστε πάρα-πάρα πολύ προσεκτικοί. Θα αρνούμαστε να συναινούμε στο να έρχονται άσχετες τροπολογίες την τελευταία στιγμή, που δεν θα μπορούμε να τις ελέγχουμε. Διότι εσείς κλονίζετε την εμπιστοσύνη. Και όσο κι αν μας κλείνει τα μικρόφωνα όταν εκφράζουμε αυτή τη δυσπιστία κάποιος Προεδρεύων της Βουλής, το μήνυμά μας στον ελληνικό λαό θα περνάει. 
Δεν θέλουμε να δημιουργηθεί τεχνητή οξύτητα. Απ’ ότι θυμάμαι, είμαστε το μόνο κόμμα της Αξιωματικής Αντιπολίτευσης, τις τελευταίες δεκαετίες, που ψήφισε τον Πρόεδρο της Βουλής. Αυτό που θέλουμε είναι, ουσιαστικό διάλογο και ουσιαστική αντιπαράθεση με επιχειρήματα, γιατί πιστεύουμε ότι έχουμε δίκιο. 
Και έρχομαι τώρα στο θέμα της «ντροπολογίας» που δίνει ασυλία στους τραπεζίτες για τα «θαλασσοδάνεια». Προσπαθείτε να κρύψετε το σκάνδαλο πίσω από τεχνητή οξύτητα τριτεύοντας διαδικαστικά θέματα και αποπροσανατολιστικές μεθοδεύσεις. Όμως, ο κόσμος σας έχει πάρει χαμπάρι. 
Κύριε Κούρκουλα, θα απευθύνομαι σε εσάς, γιατί όλη η άλλη Κυβέρνηση κρύβεται. Και η Κυβέρνηση έστειλε μόνο εσάς, παρά το γεγονός ότι καταθέσαμε από χθες το πρωί την τροπολογία και όχι «στο παρά πέντε».","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16460"," Θα σας απαντήσω. Δεν έχω πρόβλημα.","ΔΗΜΗΤΡΙΟΣ ΚΟΥΡΚΟΥΛΑΣ",251
"16461"," Η Κυβέρνηση, λοιπόν, έστειλε εσάς σκόπιμα, κύριε Κούρκουλα, γιατί δεν έχετε νομοθετική πρωτοβουλία. Δεν έχετε νομοθετική πρωτοβουλία για να πείτε: την υιοθετούμε. 
Η Κυβέρνηση, λοιπόν, κρύβεται μια εβδομάδα. Υπάρχει μια ένοχη κυβερνητική σιωπή. Δεν θα έπρεπε να μας πει η Κυβέρνηση γιατί δέχθηκε αυτήν την τροπολογία των κ.κ. Χριστογιάννη, Τσουμάνη και Σταμενίτη; Ξέρουμε ποιοι την υπέγραψαν. Θα μας πείτε ποιοι την έγραψαν; Θα μας πείτε ποιοι έδωσαν εντολή να υποβληθεί την τελευταία στιγμή; Θα μας πείτε ποιοι ζήτησαν από τον κ. Χατζηδάκη να τη δεχθεί; Θα μας εξηγήσει ο κ. Χατζηδάκης γιατί χθες ήρθε και «ήπιε το αμίλητο νερό» και δεν έλεγε να πει γιατί τη δέχθηκε, παρά το γεγονός ότι ήταν εκπρόθεσμη; Θα μας πείτε ποιους περιλαμβάνει; 
Το ερώτημα του ελληνικού λαού είναι, όχι μόνο σε ποιους δίνει ασυλία, αλλά ποιους καλύπτει για τα «θαλασσοδάνεια» και για τα δανεικά και αγύριστα που πήραν και πόσα είναι αυτά. Εμείς λέμε ότι είναι και τα κόμματα. Όμως, δεν είναι μόνο τα κόμματα, αλλά και μη κυβερνητικές οργανώσεις και ιδρύματα. Δεν πρέπει κάποιος από την Κυβέρνηση που τη θεωρεί καλή, να μας πει γιατί είναι καλή, ποιους και πόσους αφορά και ποια είναι η οικονομική επίπτωση αυτής της ρύθμισης; Δεν πρέπει κάποιος από την Κυβέρνηση να μας πει για πόσα μιλάμε; 
Οι Κοινοβουλευτικοί Εκπρόσωποι των Κομμάτων που με τραγικές μεθοδεύσεις επέβαλαν την έγκριση αυτής της τροπολογίας, δεν θα πρέπει να μας πουν γιατί τη θεωρούν καλή; 
Κύριε Πρόεδρε, άκουσα ένα «κόψτον», έναν ψίθυρο από το Προεδρείο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16462"," Όχι, κύριε Παπαδημούλη, απλώς κόβουμε κάτι με το ψαλίδι. Σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"16463"," Εντάξει, κύριε Πρόεδρε. Ωραία. Καμιά φορά ο συμβολισμός και ο συγχρωτισμός των ρημάτων μπερδεύει. Πριν από μία, δύο ώρες μου έκλεισε το μικρόφωνο ο κ. Τραγάκης σε μία μελανή στιγμή για το Κοινοβούλιο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16464"," Εντάξει τώρα!","ΣΟΦΙΑ ΒΟΥΛΤΕΨΗ",73
"16465"," Και το είδαν όλοι, κυρία Βούλτεψη. 
Θα μας πείτε τώρα -και το Προεδρείο και η Κυβέρνηση- ότι η τροπολογία που καταθέσαμε για να ακυρωθεί αυτή η σκανδαλώδης μεθόδευση είναι εκπρόθεσμη και δεν συζητείται; Εμείς αυτό που θέλουμε να προλάβουμε είναι τη δημοσίευση στο ΦΕΚ αυτής της ρύθμισης. Διότι αν δημοσιευθεί και μετά να την ακυρώσει η Βουλή, θα μπορεί κάποιο δικαστήριο, με τη βοήθεια του ακριβοπληρωμένου συνηγόρου του τραπεζίτη, να επικαλεστεί αυτή τη ρύθμιση που ίσχυσε για μια μέρα, προκειμένου να έχει μια ευνοϊκότερη μεταχείριση. Δεν νομίζω ότι θα τα καταφέρετε να προστατεύσετε τους πλούσιους φίλους σας. 
Μαθαίνω ότι διάφοροι τραπεζίτες είναι ανήσυχοι, γιατί οι οικονομικοί εισαγγελείς έχουν αρχίσει και ψάχνουν την υπόθεση. Καλούν μάρτυρες και ταμίες των κομμάτων και ρωτούν γιατί δόθηκαν τόσο μεγάλα ποσά. Μόνο στη Νέα Δημοκρατία και στο ΠΑΣΟΚ δόθηκαν 253 εκατομμύρια ευρώ. Μόνο από την Αγροτική Τράπεζα επί Μηλιάκου και Λάμπρου –ο Μηλιάκος στη Νέα Δημοκρατία και ο Λάμπρου στο ΠΑΣΟΚ- δόθηκαν 200 εκατομμύρια ευρώ. Αυτά τα ποσά μόνο από την Αγροτική Τράπεζα, η οποία έχει πάει τώρα στον κ. Σάλλα.
Αν απαλλαγούν οι τραπεζίτες από τη διερεύνηση ποινικών ευθυνών κατά τα οριζόμενα από τον Ποινικό Κώδικα, όπως το κάνατε, αύριο ο κ. Σάλλας -που έχει πάρει δισεκατομμύρια ευρώ από την ανακεφαλοποίηση- μπορεί, όταν έχει «καταλαγιάσει ο κουρνιαχτός», να σβήσει και αυτά τα δάνεια, όπως σβήστηκαν και άλλα και να τα πληρώσει ο φορολογούμενος πολίτης. Ποιος; Αυτός για τον οποίο έχετε ψηφίσει ένα νόμο που λέει: «αν χρωστάς 3.000 ευρώ, κατάσχεση και φυλακή». Αυτός που άμα δεν μπορεί να πληρώσει το στεγαστικό του δάνειο, του «βγάζουν στο σφυρί» το σπίτι.
Δεν καταλαβαίνετε την πρόκληση; Θα πείτε ότι είναι εκπρόθεσμη η τροπολογία του ΣΥΡΙΖΑ και δεν συζητείται; 
Απευθύνομαι και στο Προεδρείο, κύριε Γρηγοράκο. Απευθύνομαι θεσμικώς στο Προεδρείο, όχι σε εσάς προσωπικά. Δεν όφειλε ο κ. Χατζηδάκης την περασμένη Πέμπτη να μας πει: Ξέρετε, αυτή η τροπολογία που υπέβαλαν οι τρεις κύριοι της Νέας Δημοκρατίας είναι εκπρόθεσμη, αλλά την αποδέχομαι γιατί είναι πάρα πολύ σωστή και δεν πρέπει να αργήσουμε; Δεν έπρεπε το Προεδρείο, ως φρουρός του Κανονισμού, να πει ότι είναι εκπρόθεσμη και να ζητήσει τη συναίνεση των κομμάτων; Τώρα θα επικαλεστείτε, με δύο μέτρα και δύο σταθμά, το εκπρόθεσμο; 
Κοιτάξτε, ακόμα και αν το κάνετε αυτό, θα εκτεθείτε παραπάνω. Θα γελοιοποιηθείτε, από τη στιγμή που αποτύχατε να περάσετε αυτό το σκάνδαλο «στα μουλωχτά», από τη στιγμή που σας πιάσαμε πριν την ψήφιση του νομοσχεδίου στο σύνολό του και παρά το ότι «το χάβουν» οι φίλοι σας, στα φιλικά μέσα ενημέρωσης. Διότι ενδεχομένως κάποιοι από αυτούς να έχουν επωφεληθεί από αυτές τις ρυθμίσεις. Απλώνεται το θέμα -υπάρχει το διαδίκτυο, υπάρχουν Μέσα που δεν είναι τόσο δουλικά στις δικές σας σκοπιμότητες- και «ο κόσμος το έχει τούμπανο», το συζητάει όλη η Ελλάδα στα λαϊκά καφενεία και οι δικοί σας ψηφοφόροι.
Κρύβονται και οι τρεις συνάδελφοι που το ψήφισαν, αντί να βγουν να εξηγήσουν γιατί το πρότειναν. Κρύβεται και η Κυβέρνηση, αντί να μας πει ποιος έδωσε την εντολή στον κ. Χατζηδάκη να το δεχθεί. Ακούω ότι είναι από πολύ ψηλά, από το Μέγαρο Μαξίμου, αλλά πρέπει να το συζητήσουμε εδώ. Ποιους αφορά και για τι ποσά; Ποια επίπτωση θα έχει αυτή η υπόθεση στην εν εξελίξει έρευνα των κυρίων οικονομικών εισαγγελέων; Θα τη σταματήσει; Εγώ πιστεύω πως όχι.
Γιατί ήταν τέτοια η αγωνία σας να φτιάξετε αυτή τη ρύθμιση, κύριοι της Κυβέρνησης, που είναι τόσο αγχωδώς «γραμμένη στο γόνατο», που το θώρακα ασυλίας και προστασίας που θέλατε να δημιουργήστε στους τραπεζίτες για τα «θαλασσοδάνειά» τους, δεν θα το δημιουργήσει.
Σε κάθε περίπτωση, ακόμα και αν καταφύγετε στην εξευτελιστική για το Κοινοβούλιο μέθοδο των δύο μέτρων και δύο σταθμών και πείτε «δεχθήκαμε την προηγούμενη, τη χαριστική, την τροπολογία, παρ’ότι εκπρόθεσμη, δεν δεχόμαστε να συζητηθεί η τροπολογία του ΣΥΡΙΖΑ στο παρόν νομοσχέδιο για να προλάβουμε τη δημοσίευση του ΦΕΚ, γιατί αυτή είναι εκπρόθεσμη», εμείς θα εξαντλήσουμε όλα τα μέσα και τα πολιτικά και τα νομικά, για να σταματήσει αυτό το σκάνδαλο. Διότι εδώ τέτοιες ρυθμίσεις μετατρέπουν τη Βουλή, όχι μόνο σε πλυντήριο παλαιών σκανδάλων, αλλά και σε βιοτεχνία παραγωγής νέων.
(Στο σημείο αυτό την Προεδρική Έδρα καταλαμβάνει η ΣΤ’ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Κλείνω λέγοντας το εξής: Η ρύθμιση δεν δίνει άφεση αμαρτιών για τα δάνεια που έχουν δοθεί μόνο, αλλά και για τα δάνεια που ακόμη δεν έχουν δοθεί. Δηλαδή, δίνει ένα σύνθημα: «ξεσαλώστε».
Περιμένω, κυρία Πρόεδρε και κύριε Υπουργέ και από εσάς να μας δώσετε εξηγήσεις και για τα θέματα που η Κυβέρνηση σάς άφησε μόνους σας να υπερασπιστείτε και κυρίως να μου απαντήσετε και σε ένα ερώτημα. Γιατί η Κυβέρνηση στην οποία μετέχετε –με ενθουσιασμό από ότι βλέπω- επέλεξε να μην υπάρχει ούτε ένας από αυτούς που έχουν νομοθετική πρωτοβουλία; Και γιατί o κ. Σαμαράς που έδωσε εντολή στον κ. Χατζηδάκη να τη δεχθεί, χωρίς να την αιτιολογήσει –«στα μουλωχτά»- του λέει τώρα να κρύβεται επί μία εβδομάδα; Αν ήταν τόσο αθώα και τόσο αυτονόητα –όπως μας τα είπε χθες ο κ. Βορίδης- θα είχε βγει να υπερασπιστεί το κυβερνητικό δίκιο.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16466"," Σας ευχαριστώ πολύ.
Η Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16467"," Ευχαριστώ, κυρία Πρόεδρε.
Θα ξεκινήσω με την τροπολογία, αφού σε αυτήν ανάλωσε ο συνάδελφος, ο κ. Παπαδημούλης το μεγαλύτερο μέρος της ομιλίας του. 
Πρώτον, θέλω να πω ότι αυτή η ιστορία με τις ονομαστικές ψηφοφορίες, που έχει καταλήξει να αποτελεί μόνιμη αμφισβήτηση της αρχής της δεδηλωμένης, νομίζω ότι πλέον γίνεται για λόγους εντυπώσεων.
Δεύτερον, θυμίζω ότι υπήρξε περίπτωση -διότι είναι τέτοια η βιομηχανία των ονομαστικών ψηφοφοριών εδώ- όπου Βουλευτές, οι οποίοι είχαν ζητήσει ονομαστική ψηφοφορία, είχαν ξεχάσει να έρθουν κατά την ανάγνωση των ονομάτων τους και δεν έγινε ποτέ αυτή η ονομαστική ψηφοφορία. 
Όπως ξέρετε, το αίτημα για την ονομαστική ψηφοφορία για τη συγκεκριμένη τροπολογία, υποβλήθηκε αφού είχε ψηφιστεί η τροπολογία. Άρα, ακόμα και αν δεν επρόκειτο για κάτι που αντιβαίνει στον Κανονισμό, θα ήταν εντελώς παράλογο να έχει ψηφιστεί κάτι και αμέσως μετά να κάνουμε ονομαστική ψηφοφορία, ώστε τι να συμβεί; Δεν ήταν αυτή η διαδικασία. Όπως ξέρετε τώρα, λοιπόν, αυτή η τροπολογία δεν αφορά τα κόμματα ή για την ακρίβεια δεν αφορά μόνο τα κόμματα.
Κύριε Παπαδημούλη, εγώ, όχι τώρα που είμαι Βουλευτής, αλλά και ως δημοσιογράφος, ανατρίχιαζα πάντα όταν ξεκινούσε η συζήτηση για τα κόμματα και  τη λειτουργία του κοινοβουλευτισμού. Και επειδή πλησιάζει και η 21η Απριλίου, θέλω να θυμίσω ότι η χούντα το μόνο που δεν μπόρεσε να καταργήσει ήταν το Κοινοβούλιο, μέσα στο οποίο λειτουργούν τα κόμματα. Όλα τα άλλα λειτουργούσαν κανονικά, όπως η ακαδημία, οι σύλλογοι, τα πάντα. Μας διέγραφαν από τους συλλόγους μας. Δεν άλλαξε κάτι στη ζωή της χώρας. Όλοι ήταν εκεί -συμβούλια, παρασυμβούλια, συνδικαλιστικές οργανώσεις- με τον τρόπο που ήταν. Το Κοινοβούλιο, όμως, δεν μπορούσε να λειτουργήσει και γι’ αυτό το κλείσανε. Κατόπιν τούτου, πρέπει να είμαστε λίγο προσεκτικοί, όταν λέμε συνέχεια «τα κόμματα και τα κόμματα», διότι αυτό μετά αναπαράγεται στα κανάλια. 
Εγώ, χθες αυτό που κατάλαβα ήταν ότι όλοι μαζί έλεγαν κάτι, χωρίς να έχουν γνώση. Τελικά, ενώ δεν μπορούσε να συζητηθεί, μου έδωσε την εντύπωση ότι έγινε όλη αυτή η φασαρία για να λένε στα κανάλια «τα κόμματα και τα κόμματα», «πήραν δάνεια» κ.λπ..
Βεβαίως, τα κόμματα έχουν μία λειτουργία. Πήραν δάνεια. Από τα δάνεια αυτά εξυπηρετούνται όλα. Και δεν καταλαβαίνω –πραγματικά σας λέω- αυτή τη δαιμονοποίηση. Με τρομάζει αυτό το πράγμα της δαιμονοποίησης ουσιαστικά της Κοινοβουλευτικής μας Δημοκρατίας. 
Εάν τα κόμματα έχουν κάνει τούτο ή εκείνο, εάν δεν έκαναν σωστή διαχείριση, πρέπει πράγματι να το στηλιτεύσουμε. Όλοι έχουν πάρει δάνεια. Όλοι. Δεν υπάρχει κανένα κόμμα που να μην έχει πάρει δάνεια. Και δεν θα το έκανα ποτέ θέμα αυτή τη στιγμή. Ας πούμε, υπάρχουν τα κόμματα τα οποία υπήρχαν παλαιόθεν. Έχουν πάρει δάνεια όλα, από τη Νέα Δημοκρατία μέχρι και το ΚΚΕ -και σωστά κατά τη γνώμη μου- γιατί πρέπει να λειτουργούν και να είναι έτσι η χρηματοδότησή τους -και επειδή έχω μελετήσει το θέμα σε όλον τον κόσμο- είτε είναι ιδιωτική είτε είναι κρατική. Αυτό, όμως, είναι μία άλλη συζήτηση. 
Παίρνουν, λοιπόν, δάνεια μέσω των τραπεζών, τα οποία εξυπηρετούνται. Όμως, υπάρχουν κόμματα τα οποία δεν ήταν στην προηγούμενη Βουλή και επομένως, λογικά δεν έχουν πάρει δάνεια. Είναι καινούργια κόμματα. Δεν μπορούμε να συζητούμε γι’ αυτά. Υπάρχουν και κόμματα στα οποία –ας πούμε- έχει δημιουργηθεί μία μετακίνηση προσώπων και τώρα φωνάζουν για τα υπόλοιπα κόμματα, ενώ όσο ήταν μέσα στα προηγούμενα κόμματα που έπαιρναν τα δάνεια, δεν έλεγαν «μισό λεπτό, ρε παιδιά, που μας δανείζετε ως κόμματα, ως χώρα κ.λπ.». 
Αυτά εγώ δεν τα θεωρώ έντιμα και σωστά. Δηλαδή, μου θυμίζει κάτι μπαταχτσήδες επιχειρηματίες, που χρωστάνε και κλείνουν την επιχείρησή τους και φτιάχνουν άλλη, για να σταματήσουν να χρωστάνε. Έχει γίνει αυτό και με κρατικές επιχειρήσεις. Κλείσαμε ας πούμε μια επιχείρηση κρατική και ξαφνικά, δεν χρώσταγε και φτιάξαμε μία άλλη για να λειτουργεί ο φορέας. Δεν είναι σωστά αυτά τα πράγματα. 
Υπάρχει βέβαια και ένα άλλο κόμμα, το οποίο είναι εναντίον της κοινοβουλευτικής δημοκρατίας και δεν βλέπω το λόγο για τον οποίο πρέπει να ταυτιστεί κάποιος με αυτό. Ουσιαστικά, δεν ξέρω και τις πηγές χρηματοδότησης. Εγώ θέλω να τις ξέρω. Είμαι πάρα πολύ απόλυτη σε αυτό και σας το λέω μετά λόγου γνώσεως. Το έλεγα πάντοτε, δεν το λέω τώρα που μπορώ και μιλώ από αυτό το Βήμα. 
Ένα δεύτερο που θέλω να πω είναι για τις γερμανικές οφειλές. Υποστηρίχθηκε σε αυτήν την Αίθουσα ότι υπήρξε προκλητική δήλωση Σόιμπλε και δεν υπήρξε απάντηση. Υπήρξε απάντηση. Όταν λοιπόν, μιλάμε μέσα σε αυτήν την Αίθουσα, πρέπει προηγουμένως να είμαστε ενημερωμένοι. Πρώτον, υπήρξε απάντηση. 
Δεύτερον, όπως ξέρετε, χθες ο Υπουργός των Εξωτερικών κ. Αβραμόπουλος επισκέφτηκε τον Πρόεδρο της Δημοκρατίας κ. Παπούλια. Εκεί ετέθη το θέμα και έγιναν ανακοινώσεις, σύμφωνα με τις οποίες ο κ. Παπούλιας εξέφρασε την ευαισθησία του για το θέμα και ο κ. Αβραμόπουλος είπε ότι η πολιτική βάση δεν αμφισβητείται, αλλά χρειαζόμαστε ισχυρή νομική υποστήριξη αυτού του θέματος. Δεν καταλαβαίνω γιατί αμφισβητούμε το Νομικό Συμβούλιο του Κράτους. Αυτό σημαίνει ότι δεν υπάρχει τίποτα σε αυτή τη χώρα. 
Επίσης, για το ζήτημα της Ελληνικής Προεδρίας ετέθη τώρα θέμα Ελεγκτικού Συνεδρίου. Φυσικά, το Ελεγκτικό Συνέδριο θα ελέγχει, αλλά, κύριε Παπαδημούλη, έχετε δίκιο, και τότε ήλεγχε. Όλες οι εκθέσεις του Ελεγκτικού Συνεδρίου, όχι μόνο για θέματα εξωτερικού, αλλά και για άλλα σκάνδαλα που έγιναν, τα ανέφεραν. Τι έγινε; Μήπως άλλαξε κάτι; Εδώ το ζήτημα είναι αν η νοοτροπία μας έχει αλλάξει, αν το σηκώνει το κλίμα πια αυτό που συνέβαινε παλιότερα. Διότι το 2013 δεν είναι 2003. Είναι διαφορετικές οι συνθήκες. 
Άρα, λοιπόν, θεωρούμε δεδομένο ότι η πολιτική ηγεσία του Υπουργείου Εξωτερικών δεν ζει σε άλλη χώρα, ζει σε αυτήν και τα συμφέροντα αυτής της χώρας υπερασπίζεται. Γι’ αυτό έχει ταχθεί. Δεν μπορούμε να διανοηθούμε ότι θα γίνουν σκάνδαλα! Βεβαίως. Και δεν λέω μόνο για τα γιαούρτια. 
Ξέρετε, μια φορά θυμάμαι ότι ήμουν ως δημοσιογράφος στη Ιρλανδική Προεδρία και έρρεαν οι σολομοί. Το έκαναν για να διαφημίσουν το προϊόν της χώρας τους. Μπορεί λοιπόν και εμείς να θέλαμε να τους δίναμε σε κάθε γεύμα γιαούρτι, σε χιλιάδες δημοσιογράφους κ.λπ.. Αυτό είναι; 
Να σας πω εγώ κάτι άλλο για την επιχειρηματολογία σας. Τότε ο κάθε Υπουργός έπαιρνε στο χωριό του τους ομολόγους του για να διαφημίσει τον εαυτό του στο χωριό του. Αυτό είναι χειρότερο από τα γιαούρτια που βρήκατε να λέτε. Εγώ θέλω τα γιαούρτια, είναι ελληνικό προϊόν. Ποιο είναι το θέμα δηλαδή, να το συζητάμε; Δεν μου αρέσει αυτό. 
Επίσης, να μην ξεχνάμε ότι το 2003 –άλλο τι συνέβη μετά, έτσι γίνεται, δυστυχώς έχει σκαμπανεβάσματα η  πολιτική ζωή της χώρας- ήταν η χρονιά που είχαμε την Προεδρία και συγχρόνως ξεκινούσε ο πόλεμος στο Ιράκ και είναι και η χρονιά που μπήκε η Κύπρος στην Ευρωπαϊκή Ένωση. Θέλω να είμαι αντικειμενική και δίκαιη. Δεν μπορούμε να τα ισοπεδώνουμε όλα με τα γιαούρτια. Δεν το δέχομαι αυτό. Δηλαδή τι σας έχει μείνει από την Προεδρία του 2003; Μόνο τα γιαούρτια; Εγώ, που τότε ήταν το ΠΑΣΟΚ στην εξουσία, σας λέω ότι δεν το δέχομαι. Δεν ήταν μόνο τα γιαούρτια. Έγιναν και άλλα πράγματα εκείνη την περίοδο και υπήρχαν θέματα με τα οποία, σε πολλά από αυτά, διαφωνώ πολιτικά, όμως δεν ήταν τα γιαούρτια. 
Επειδή λοιπόν, η Ελλάδα είναι μια χώρα η οποία, όταν έρχονται εδώ ξένοι, τους κερδίζει όλους, οφείλουμε να κάνουμε αυτήν την Προεδρία με τον καλύτερο τρόπο, ειδικά αυτήν την περίοδο. Πρέπει να είναι Προεδρία αντάξια των Ολυμπιακών Αγώνων. Δεν διανοούμαι να συζητάμε για 50 εκατομμύρια ευρώ, που μπορεί στο λαό να ακούγονται πολλά, όμως το όφελος από την αξιοποίησή τους σε τέτοιες εκδηλώσεις είναι πάντα πολλαπλάσιο. Θα έχει όφελος η εξωτερική μας πολιτική, θα έχει όφελος η οικονομία μας, ο τουρισμός μας. Όποτε έρχονται ξένοι, εμείς πρέπει να είμαστε large -πώς να το πω;- γενναιόδωροι. Και όμως παρ’ όλα αυτά είναι ένας προϋπολογισμός πολύ μικρότερος από αυτόν που είχαν οι δύο προηγούμενες Προεδρίες, της Κύπρου και της Ιρλανδίας. 
	Σχετικά με την Κύπρο, κύριε Παπαδημούλη, -να σας πω ότι σας ακούω πάντα με ενδιαφέρον- είπατε πως υπήρξε μια μόνιμη παρέκκλιση από το Ευρωπαϊκό Δίκαιο, διότι δεν επιτρέπεται η διακίνηση κεφαλαίων. Δεν είναι η πρώτη φορά. Απλώς εδώ μας πονάει και το θυμόμαστε. Θα σας θυμίσω ότι η Τουρκία έλαβε το «πράσινο φως» για να αρχίσουν οι ενταξιακές της διαπραγματεύσεις με μόνιμη παρέκκλιση από το Ευρωπαϊκό Δίκαιο, διότι της απαγορεύεται η ελεύθερη διακίνηση ανθρώπων. Δεν είναι κάτι καινούργιο αυτό στην Ευρωπαϊκή Ένωση. Το συνηθίζει, όταν βλέπει κάπου στην άκρη του τούνελ έναν κίνδυνο. Και τότε η Ελλάδα είχε πει ότι «ναι, αλλά εκεί είναι 60 εκατομμύρια άνθρωποι. Αν αποφασίσουν να έρθουν τι θα γίνει;» Αυτό όμως δεν το θυμόμαστε, που ήταν μια επιτυχία της Ελλάδας, η μόνιμη παρέκκλιση από το Ευρωπαϊκό Δίκαιο.
	Η τροπολογία αυτή στην οποία αναφερθήκατε ήταν εκπρόθεσμη. Απλώς αυτό που θέλω να σας πω είναι ότι αυτή που ήδη ψηφίστηκε, δεν προβλέπει κάτι το παράνομο. Μάλιστα πολλοί από εσάς είπαν ότι αφού είναι έτσι, παρέλκει και να την φέρετε. Διότι όπως ξέρετε, αυτή η τροπολογία που ψηφίστηκε -τώρα στα κανάλια δεν λένε αυτό, λένε «ψηφίστηκε η ντροπολογία για τα κόμματα». Ε, να μην έχουμε κόμματα, τι να πω; Εκπλήσσομαι- λέει ότι υπάρχουν αιρέσεις γι’ αυτό. Δηλαδή πρέπει να υπάρχουν αποφάσεις θεσμοθετημένων εγκριτικών επιτροπών και να έχουν τηρηθεί οι κανονιστικές πράξεις της Τράπεζας της Ελλάδος. Δεν αθωώνει όποιον έδωσε δάνειο. Λέει ότι πρέπει να έχουν τηρηθεί οι νόμοι, να υπάρχουν αποφάσεις οργάνων και να έχουν τηρηθεί οι κανόνες της Τράπεζας της Ελλάδος. Ουσιαστικά δεν χρειαζόταν, εγώ το είπα, συμφωνώ.","ΣΟΦΙΑ ΒΟΥΛΤΕΨΗ",73
"16468"," Ε, να την καταργήσουμε τότε. Να ψηφίσουμε και να την καταργήσουμε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16469"," Όμως δεν μπορείτε τώρα να βρίσκετε αφορμή σε αυτό και να λέτε αυτά που λέτε. Τι πρέπει να συμβεί; Ούτε είναι αλήθεια ότι τα δάνεια δεν εξυπηρετούνται. Σας το επαναλαμβάνω: Όλα τα δάνεια -και τα δικά σας και όλων των κομμάτων- εξυπηρετούνται. Δεν έχουν πάει, λοιπόν, αυτά τα δάνεια στη λεγόμενη «κακή τράπεζα», στην Αγροτική Τράπεζα.  Έχουν πάει εκεί που εξυπηρετούνται. 
Επειδή άκουσα και για μία συμπαράταξη των χωρών του Νότου, νομίζω ότι αυτό πρέπει να το αποκλείσουμε. Δεν συμφωνώ καθόλου με αυτό. Δεν έχουμε ίδια ενδιαφέροντα και συμφέροντα, σας πληροφορώ. Εμείς θα κάνουμε εδώ την Προεδρία. Δεν μπορούσαμε να μπούμε, κύριε Παπαδημούλη, στην ουσία -σας λέω- γιατί η ατζέντα τίθεται πάντα από μία Κυβέρνηση. Δεν μπορεί τώρα να έρθει ο Υφυπουργός, ο οποίος έφερε εδώ το θέμα για ένα γραφείο, και να μας πει και την ατζέντα της Προεδρίας.  Η ατζέντα είναι πάρα πολύ σοβαρό θέμα. Ανακοινώνεται κάθε φορά από την Κυβέρνηση της χώρας, η οποία ασκεί την Προεδρία. Δεν ήταν εδώ η κατάλληλη στιγμή. Προφανώς θα έχουμε ατζέντα και προφανώς θα τη συζητήσουμε αυτήν την ατζέντα και στην Επιτροπή Εξωτερικών -χωρίς αμφιβολία, δεν υπάρχει ζήτημα- και στην Επιτροπή Ευρωπαϊκών Υποθέσεων. Όμως εμείς πρέπει να συμπαραταχθούμε με όλες τις χώρες. Δεν συμφωνώ καθόλου με την πρόταση ότι πρέπει να συμπαραταχθούν οι χώρες του Νότου και οι λαοί του Βορρά. Αυτό δεν ξέρω τι σημαίνει. Διότι δεν έχουμε ούτε με τις χώρες του Νότου τόσα πολλά κοινά σημεία όσα νομίζετε. Κανείς δεν θέλει να τσουβαλιαστεί μαζί μας, αλλά ούτε και εμείς θέλουμε. 
Το λέω αυτό διότι υπάρχουν διαφορές ακόμη και με την Κύπρο. Η Κύπρος, για παράδειγμα, έχει βρει το φυσικό αέριό της, στις αρχές του 2014 θα αρχίσει να προδεσμεύει πωλήσεις, έτσι δεν είναι; Η Ιταλία χθες, διά στόματος της Κομισιόν, είπε ότι βγαίνει από τη διαδικασία του υπερβολικού ελλείμματος τώρα, το Μάιο. Η Ισπανία έχει τα δικά της προβλήματα, κοντεύει να γίνει η απόσχιση της Καταλονίας. Πώς μπορούμε εμείς να πάμε μαζί; Δεν έχουμε τα ίδια προβλήματα. Η Πορτογαλία και η Ιρλανδία περιμένουν τώρα στο Eurogroup την επιμήκυνση των δανείων τους. Θα έρθουν να τσουβαλιαστούν με την Κύπρο που έπαθε αυτό που έπαθε; Δεν είναι έτσι. 
Εμείς πρέπει να έχουμε γενική θεώρηση. Η Ιρλανδία έχοντας την Προεδρία, ετοιμάζεται να ανοίξει κεφάλαιο για την Τουρκία. Επειδή λέτε ότι αν και είναι χώρα του Βορρά, επειδή έχει πρόβλημα, πρέπει να συμπαραταχθούμε, θα σας πω το εξής. Πώς θα συμπαραταχθούμε έτσι, μετά από τόσο πρόβλημα που έχουμε όσον αφορά τα κεφάλαια της Τουρκίας στα ανθρώπινα δικαιώματα;
Με αυτές τις σκέψεις, αγαπητοί συνάδελφοι, πιστεύω ότι πρέπει να ενθαρρύνουμε το Υπουργείο Εξωτερικών να κάνει την καλύτερη δυνατή Προεδρία και να συμβάλουμε και εμείς σε αυτό χωρίς διαφωνίες, να είμαστε ενωμένοι. Πιστεύω ότι η Ελλάδα θα κερδίσει.
Ευχαριστώ πολύ, κυρία Πρόεδρε.","ΣΟΦΙΑ ΒΟΥΛΤΕΨΗ",73
"16470"," Κι εμείς ευχαριστούμε.
Το λόγο έχει η Κοινοβουλευτική Εκπρόσωπος του ΠΑΣΟΚ κ. Χριστοφιλοπούλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16471"," Κύριε Υπουργέ, θα μου επιτρέψετε κι εμένα να πω δυο λόγια για το σχολιασμό των τροπολογιών ή «ντροπολογιών», όπως αρέσκεται η Αντιπολίτευση να τις λέει, πριν μπω στο κυρίως θέμα που είναι τόσο σημαντικό, δηλαδή στην Ελληνική Προεδρία.  
Κύριε Παπαδημούλη, αγαπητέ κύριε συνάδελφε, επειδή πολλές φορές ακούω όχι μόνο από εσάς, αλλά κι από πολλούς συναδέλφους σας της Αξιωματικής Αντιπολιτεύσεως να κατακεραυνώνετε την κατάργηση του Κανονισμού, πρέπει να σας πω ότι χθες και προχθές μάλλον εσείς –που καταγγέλλετε- δεν αξιοποιήσατε τον Κανονισμό, διότι είχατε όλη την ευκαιρία να καταθέσετε ονομαστική ψηφοφορία για τη συγκεκριμένη τροπολογία στη συζήτηση, όσο κι αν ετέθη αυτή εκπρόθεσμα -και κακώς, θα πω εγώ- και βεβαίως, είχατε κι όλη την ευκαιρία χθες στην ψήφιση στο σύνολο, όπου έγινε η συζήτηση των Κοινοβουλευτικών Εκπροσώπων -και αυτή εκτός- την ίδια ώρα της ψήφισης να διατυπώσετε τις αντιρρήσεις σας ή να δεχθείτε -κατά τρίτο λόγο- να γίνει επί τόπου ονομαστική ψηφοφορία επί του συνόλου του νομοσχεδίου. Δεν το κάνατε. 
Φέρνετε σήμερα μια εκπρόθεσμη τροπολογία. Να τη δούμε επί της ουσίας. Να μην καλύψουμε τίποτα και κανέναν. Χθες, σας είπαμε ευθαρσώς να ανοίξει γενικώς η συζήτηση, κάθε πτυχή της. Η κ. Βούλτεψη έθεσε, ήδη, μερικές πτυχές. Εσείς στην τροπολογία έχετε θέσει άλλες. Να ανοίξουμε τη συζήτηση. Κανένα πρόβλημα. Να την ανοίξουμε, όμως, σωστά. 
Διότι πολύ φοβούμαι το εξής, ακόμα κι αν ο Υπουργός έκανε δεκτή τη συζήτηση της τροπολογίας σας. Ας πούμε, λοιπόν, ότι ξαφνικά έχουμε πλειοψηφία εδώ και ψηφίζεται αύριο το πρωί. Δείτε με τις νομικές σας υπηρεσίες το εξής: Εξυπηρετεί αυτό που λέτε ότι είναι σκοπός σας ή όχι; Μπορεί να υπάρξει μπαράζ ή μπορεί να υπάρξουν προβλήματα, αν σήμερα –ας πούμε- ψηφιζόταν αυτό; 
Θα πω, λοιπόν, ότι η γνώμη μας είναι πως πρέπει να έρθει να συζητηθεί κι αυτή και η όποια άλλη πρωτοβουλία κομμάτων με τρόπο τέτοιο που να μην υπάρχουν σκιές για κανέναν και για τίποτα. Προσέξτε το αυτό. Αυτό σας το λέω με κάθε καλή πίστη. 
Διότι νομίζω –και επιτρέψτε μου να το πω- ότι όλο το σόου που έγινε χθες κι από εσάς και από τους συνεταίρους σας, του κ. Καμμένου, παραπέμπει στο ότι θέλατε πραγματικά περισσότερο να δείξετε παρά να υπάρξουν αποτελέσματα. Διότι αν θέλατε να υπάρξουν αποτελέσματα ξαναλέω, ότι θα είχατε κάνει ονομαστική ψηφοφορία την ώρα που έπρεπε στο άρθρο που έπρεπε ή θα εμμένατε στο να κάνετε ονομαστική ψηφοφορία επί του συνόλου του νομοσχεδίου. Είχατε τη δυνατότητα χθες, αλλά την απεμπολήσατε. Μετά κάνατε το σόου. 
Άρα, δεν με πείθετε και σήμερα -πραγματικά, το λέω με καλή πίστη- θέλω να δείτε αν η τυχόν ψήφισή της, σε περίπτωση που τη δεχόταν ο Υπουργός, θα εξυπηρετούσε αυτό που από του Βήματος είπατε ότι θέλετε να εξυπηρετηθεί, που είναι η αλήθεια και η διαφάνεια.
Θα έχουμε όμως, πιστεύω, κύριοι συνάδελφοι, κι άλλες ευκαιρίες να συζητήσουμε αυτά τα θέματα και να τα ψηφίσουμε ή να μην τα ψηφίσουμε. Να το κάνουμε όμως χωρίς σκοπιμότητες. Διότι την ώρα της κρίσης είναι καλό να υπάρχει μια εθνική ενότητα, ακόμη και με τις ιδεολογικές μας διαφορές. Υπάρχουν εθνικά ζητήματα, στα οποία πρέπει να υπάρχει ένα μίνιμουμ συνεννόησης, προς όφελος της χώρας.
Επιπλέον, θέλω να πω, κύριε Υπουργέ, ότι εμείς εκφράζουμε την ικανοποίησή μας που τελικώς και η άλλη τροπολογία, επειδή ήταν μη συναφής κι επειδή ήρθε σε ένα νομοσχέδιο το οποίο έχει να κάνει με την Ελληνική Προεδρία, απεσύρθη.   
Βεβαίως, σε καμμία περίπτωση, κύριε Παπαδημούλη, δεν είχαμε πρόθεση –το λέω για να το προσέξει κι ο Υπουργός αυτό και να το μεταφέρει στους αρμόδιους- να υπάρξει κατάργηση της ρύθμισης. Η τροπολογία θα πρέπει, όταν έρθει –το λέω από τώρα- να είναι μια τροπολογία που να εναρμονίζεται με την αντίστοιχη απόφαση του Eurogroup, το οποίο αποφάσισε τον τρόπο με τον οποίο θα μεταβιβάζονταν τα υποκαταστήματα των κυπριακών τραπεζών εδώ. Κι αυτό –για εμάς- πρέπει να γίνει. Δεν θα γίνει όμως κερκόπορτα για να καταστρατηγηθούν διατάξεις του νόμου που ψηφίσαμε. Θα γίνει ως μια ad hoc περίπτωση για την περίπτωση όπου τα υποκαταστήματα της Λαϊκής Τράπεζας και της Τράπεζας Κύπρου, εδώ στην Ελλάδα έχουν εκχωρηθεί σε ελληνικές τράπεζες και έχουν προστατευτεί οι Έλληνες καταθέτες αυτών των κυπριακών τραπεζών. Εγώ ελπίζω ότι εκεί θα το συζητήσουμε και θα βρούμε έναν τρόπο να συνεννοηθούμε τα κόμματα, με αλήθεια, με παρρησία κι ευθαρσώς να βάλουμε τα θέματα κάτω. 
Έρχομαι όμως, κύριε Υπουργέ και κυρίες και κύριοι συνάδελφοι, στο θέμα μας. Νομίζω ότι κανείς δεν ξέρει ποιο θα είναι το σκηνικό στην Ευρώπη όταν θα ασκείται η Ελληνική Προεδρία, όχι μόνο γιατί θα έχουν μεσολαβήσει οι γερμανικές εκλογές, αλλά και γιατί η εξαιρετικά επικίνδυνη πολιτική ρευστότητα στη γείτονα Ιταλία θα έχει οδηγήσει κάπου: Σε εκλογές; Σε κάποια διαμόρφωση άλλης κυβέρνησης; Κανείς δεν ξέρει. 
Δεν είναι, όμως, μόνο αυτά τα δύο πολιτικά γεγονότα. Εγώ θα συμφωνήσω με το μέρος της περιγραφής που έκανε ο κ. Παπαδημούλης περί Βαβέλ και θα το ονομάσω Βαβέλ μάλιστα. Δώσατε μερικά παραδείγματα. Εμείς έχουμε μιλήσει και ο Πρόεδρος του ΠΑΣΟΚ έχει πει επανειλημμένα σχετικά με όλες αυτές τις παλινωδίες, είτε αφορά αυτό την πολιτική είτε του bailing out είτε του bailing in για τις τράπεζες, αν λογίζονται στο χρέος ή δεν λογίζονται στο χρέος, αν πάμε σε μια λύση αλά Κύπρο, όπως είπε ο Όλι Ρεν πάλι και θόλωσε τα νερά, ή αν ο Γιούνκερ έχει δίκιο -που λέμε εμείς ότι ο Γιούνκερ έχει δίκιο- ότι εάν δεν σταματήσει αυτό, φοβούμαστε πολύ ότι η κρίση στην Ευρωζώνη θα βαθύνει ακόμη περισσότερο και η ίδια η ύπαρξη της Ευρωζώνης θα είναι εν κινδύνω. 
Γιατί ακριβώς την ίδια στιγμή η κρίση έχει εξαπλωθεί τόσο πολύ, που πια μιλάμε για τη Σλοβενία -και μην μου πείτε ότι δεν ξέρουμε και δεν έχει γραφτεί για το Βέλγιο- ή ακόμη-ακόμη και για τις τράπεζες της Δανίας. Βρισκόμαστε, λοιπόν, εν τω μέσω μιας πολύ σοβαρής κρίσης, τα εργαλεία αντιμετώπισης αυτής της κρίσης ήταν αποσπασματικά και της ιδίας αντίληψης ενός παγκόσμιου νεοφιλελεύθερης προέλευσης χρηματοπιστωτικού συστήματος, το οποίο έφερε τα αποτελέσματα που έφερε, και είναι η ώρα πράγματι η Ευρώπη, και η Ευρωζώνη κυρίως, αν θέλει να επιβιώσει, να πάει σε μεγαλύτερη ολοκλήρωση. 
Και επειδή ο ευρωσκεπτικισμός αυξάνεται και υπάρχουν κινήσεις που ευνοούν τον εκφασισμό της κοινωνίας και υπάρχουν δημαγωγίες και λαϊκισμοί όχι μόνο στην Ελλάδα, αλλά και σε πολλές χώρες, το περιβάλλον στο οποίο θα γίνει η Ελληνική Προεδρία είναι ακόμη εξαιρετικά αδιαφανές. Εγώ πιστεύω ότι πρέπει να γίνουν συμμαχίες, διότι η Ευρώπη έχει ακόμη πολλά βήματα να κάνει για να ολοκληρωθεί. Και εκεί διαφοροποιούμαι από αυτό που είπε η κ. Βούλτεψη. Αναγνωρίζω, κυρία συνάδελφε, ότι έχετε έναν πραγματισμό στην τοποθέτησή σας. Και βεβαίως όλοι ξέρουν πως κάθε στιγμή, σε κάθε διαπραγμάτευση που αφορά μείζονα ευρωπαϊκά θέματα που μπαίνουν –τα έχουμε ζήσει πολλές φορές και σε ευρωπαϊκά συμβούλια, και στα άτυπα και στις ομάδες εργασίας που γίνονται- υπάρχουν και αλλάζουν πολλές φορές ανάμεσα στα κράτη-μέλη της Ευρωπαϊκής Ένωσης οι συμμαχίες. Και βλέπω ότι εκεί υπάρχουν και συμμαχίες που δεν έχουν να κάνουν ούτε με το ποιες κυβερνήσεις είναι πάνω και με το αν ιδεολογικά συμφωνούν, αλλά έχουν να κάνουν περισσότερο με επιμέρους θέματα τα οποία καμμιά φορά υπάρχουν και διασταυρώνονται. Για παράδειγμα, αγροτικά θέματα της Ιταλίας διασταυρώνονται και έχουν διασταυρωθεί πολλές φορές με χρηματοπιστωτικά θέματα της Ιρλανδίας ή του Ηνωμένου Βασιλείου και όχι μόνο. Πληθώρα παραδειγμάτων θα δει κάποιος. 
Άρα, η διαπραγμάτευση ναι, βεβαίως, μπορεί να γίνει σε κάθε στιγμή και όσο ακόμα είναι τόσο εθνοκεντρική η Ευρώπη και τόσο γραφειοκρατικοί οι θεσμοί της Ευρωπαϊκής Ένωσης. Και εκεί είναι το μεγάλο πρόβλημα, ότι υπάρχει μια εξαιρετικά γραφειοκρατική δομή στις Βρυξέλλες. Ο κ. Παπαδημούλης το έχει ζήσει και ίσως και άλλοι συνάδελφοι που έχουν περάσει από το Ευρωκοινοβούλιο. Θυμίζω ότι ο προϋπολογισμός έχει καταψηφιστεί από το Ευρωκοινοβούλιο. Είμαστε σε μια Ευρώπη η οποία από τη μια είναι πολύ γραφειοκρατική και διαδικαστική ωσάν να μην συμβαίνει τίποτα, ενώ την ίδια ώρα στα κράτη-μέλη υπάρχει τεράστια κρίση και ευρωσκεπτικισμός και στις κυβερνήσεις.
Άρα, η Ελλάδα πρέπει να αναπτύξει συμμαχίες. Εμείς λέμε ότι πρέπει να υπάρξουν και πολιτικές που έχουν σχέση με τα ευρωπαϊκά κόμματα, αλλά πρέπει να αναπτύξει και συμμαχίες με τις χώρες του Νότου, με την έννοια της συνοχής του Νότου και όχι του γεωγραφικού Νότου. Δηλαδή, οι χώρες που επλήγησαν πρώτες στην Ευρωζώνη δεν είναι τυχαίο ότι ήταν οι χώρες συνοχής. Άρα, η πολιτική συνοχής απέτυχε και δεν απέτυχε μόνο επειδή και εμείς και οι Πορτογάλοι και οι Ιρλανδοί, με διαφορετικό τρόπο, δεν αξιοποιήσαμε την πολιτική συνοχής, αλλά και επειδή η ίδια η πολιτική συνοχής είχε προβλήματα και αυτά νομίζω ότι θα πρέπει να έχουμε την ευκαιρία να τα συζητήσουμε.
Άρα, αυτή η Προεδρία γίνεται σε εξαιρετικά δύσκολες συνθήκες και νομίζω ότι πρέπει να υπάρξει ένα μίνιμουμ συναίνεσης, ως προς τα εθνικά ζητήματα που θα τεθούν, γιατί ο Υπουργός έχει απόλυτο δίκιο και συμφωνούμε ότι σε αυτόν το διαμεσολαβητικό ρόλο υπάρχουν ευκαιρίες για τη χώρα, υπάρχουν ευκαιρίες εντός της ευρωπαϊκής ατζέντας.
Κύριε Υπουργέ, εγώ δεν θα διστάσω να πω τη λέξη «τρόικα», γιατί έτσι είναι η ευρωπαϊκή ορολογία και το ξέρετε. Είναι η προηγούμενη προεδρία, η τρέχουσα προεδρία και η επόμενη προεδρία. Έχει καθιερωθεί και εκεί αυτός ο διεθνής όρος «τρόικα». Εμείς λέμε «στο πυρ το εξώτερον». Όμως, ο Υπουργός είπε να μην το πει, ευφυολογών. Εγώ λέω: θα το πω, θα πω ότι είναι μία τρόικα οι τρεις χώρες.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"16472"," Τρίο λέγεται.","ΔΗΜΗΤΡΙΟΣ ΚΟΥΡΚΟΥΛΑΣ",251
"16473"," Α, λέγεται τρίο. Το άλλαξαν μόνοι τους. Εντάξει. Ευχαριστώ πολύ για την ενημέρωση. Πάντως, παραδοσιακά λεγόταν τρόικα. Τώρα φαίνεται ότι αποφεύγουν να το πουν και οι ίδιοι.
Στο πλαίσιο, λοιπόν, αυτού του τρίο, κύριε Υπουργέ, όπου θα μετέχουμε είναι πολύ σημαντικό να δούμε το πώς η χώρα μπορεί να αξιοποιήσει την  ανθρώπινη κινητικότητα, έτσι ώστε να θωρακίσει περισσότερο τα σύνορά της και να μπορέσει να υποστηρίξει πολιτικές που θα λαμβάνουν υπ’ όψιν τη γεωγραφική θέση και την ιδιαιτερότητα της χώρας.
Όμως, βέβαια, το να συζητήσουμε τον άξονα ανάπτυξη και απασχόληση, θεωρώ ότι δεν μπορούσαμε να το κάνουμε μέχρι τώρα, γιατί μέχρι τώρα συζητάγαμε χωριστά τα θέματα απασχόλησης και κοινωνικής συνοχής, με πενιχρά αποτελέσματα. Ακόμα και σ’ αυτήν την τόσο φέρελπι τότε εποχή, την εποχή της ατζέντας της Λισαβόνας, τα συζητάγαμε χωριστά και για πολλά απ’ αυτά ήταν θέμα επικουρικότητας και θέμα των κρατών-μελών το αν τα γενικότερα συμπεράσματα και τα ψηφίσματα των Συμβουλίων θα τα υιοθετούσαν οι χώρες.
Έχει σημασία η ανάπτυξη και η απασχόληση να συζητείται σε σχέση με τη νέα οικονομική διακυβέρνηση, τα νέα εργαλεία διακυβέρνησης, γιατί αν δεν γίνει αυτό, αν δεν συνδεθεί η αναπτυξιακή πολιτική με περισσότερη οικονομική ενοποίηση, τότε η Ευρωζώνη κινδυνεύει με τον όλεθρο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κυρία Πρόεδρε,  ένα λεπτό μόνο θα χρειαστώ.
Μια κουβέντα ακόμη θέλω να πω. Κατ’ αρχάς, εμείς διά του εισηγητού μας, του κ. Σαλτούρου, θέσαμε πάρα πολλές πτυχές που αφορούν αυτήν καθ’εαυτήν την οργάνωση του γραφείου και της Προεδρίας. 
Θέλω, όμως, να πω, επειδή ακούστηκαν πολλά, ότι 50 εκατομμύρια ευρώ είναι σχεδόν τα μισά απ’ όσα άλλες χώρες -και όχι πλούσιες χώρες- ξοδεύουν για τις προεδρίες τους.
Θα ήθελα να ζητήσω, όμως, κύριε Υπουργέ, το αυτονόητο, ότι θα έλθετε σε επόμενη φάση και θα έχετε εξειδικεύσει, διότι τότε είμαι σίγουρη ότι είτε εσείς, είτε ο Υπουργός θα γνωρίζετε πολύ πιο συγκεκριμένα και τα θέματα και τις προτεινόμενες υψηλού επιπέδου συνδιασκέψεις ή τα άτυπα Συμβούλια Υπουργών και ποια πρέπει να γίνουν και πώς πρέπει να γίνουν. Θα υπάρχει μια περισσότερο καλή εικόνα των αναγκών της Προεδρίας. Περιμένουμε, λοιπόν, από εσάς την πρωτοβουλία να ενημερωθεί το Κοινοβούλιο, έτσι ώστε να μην υπάρχουν και αυτές οι σκιές ότι τάχα μου θα γίνει κάποιο πάρτι. Αυτό που πρέπει να γίνει είναι ένα πάρτι των ελληνικών θέσεων μέσα, όμως, στην ευρωπαϊκή ατζέντα, γιατί η Προεδρία είναι η διαχείριση μιας ευρωπαϊκής ατζέντας σε μία Ευρώπη που αλλάζει, αλλά που είναι εν κινδύνω.
Ευχαριστώ πολύ.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"16474"," Ευχαριστούμε, κυρία Χριστοφιλοπούλου.
Ο Κοινοβουλευτικός Εκπρόσωπος των Ανεξαρτήτων Ελλήνων κ. Νότης Μαριάς, έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κυρίες και κύριοι Βουλευτές, θα πω μόνο μία κουβέντα για το θέμα της χθεσινής τροπολογίας και αν περισσέψει χρόνος, θα συνεχίσω, διαφορετικά επιφυλάσσομαι στη δευτερολογία μου, γιατί υπάρχουν σοβαρά ζητήματα.
Θέλω να πω το εξής: Είναι δεδομένο ότι αυτό που έγινε χθες, για εμάς -και το είπαμε- ήταν ένα κοινοβουλευτικό πραξικόπημα. Το θέμα, πέραν του ότι δεν έγινε η ονομαστική ψηφοφορία, πέραν του ότι κακώς το Προεδρείο θεώρησε και έλαβε υπ’ όψιν του το τι είπε ο Κοινοβουλευτικός Εκπρόσωπος, εν προκειμένω του ΣΥΡΙΖΑ ή τι είπε ο Πρόεδρός μας, ο Πάνος Καμμένος, είναι ότι το Προεδρείο όφειλε -και το είπαμε- να αναγνώσει τα ονόματα όλων όσοι είχαν υπογράψει την αίτηση και εκεί να αναζητήσει την άποψή τους επί ποίου θέματος ήταν η αίτηση ονομαστικής ψηφοφορίας και αν την απέσυραν ή την τροποποιούσαν. Εδώ υπήρξε μια λογική «ό,τι πουν τα κόμματα», ενώ την τροπολογία την υπέγραφαν Βουλευτές. Αυτό είναι ένα θέμα, το οποίο έπρεπε να τηρηθεί και δεν τηρήθηκε. Γι’ αυτό και πάντοτε γίνεται ανάγνωση ονομάτων των Βουλευτών.
Δεύτερον, εμείς είχαμε και αντιρρήσεις, διότι πρέπει κάποια στιγμή σ’ αυτό το Σώμα ο καθένας να πάρει τις ευθύνες για το τι ψηφίζει. Γι’ αυτό και μένουμε ορισμένοι από εμάς μέχρι αργά, μέχρι τις 2 η ώρα τη νύχτα, για να πούμε αυτό το τυπικό «ναι» ή «όχι», όταν γίνεται η ψηφοφορία.
Εν προκειμένω, αυτό που καταδεικνύεται από τα Πρακτικά είναι ότι το «ναι» επί του συνόλου το είπε μόνο η Νέα Δημοκρατία. Μόνο οι ψήφοι της Νέας Δημοκρατίας αθροίζονται στο «ναι», διότι όταν λες «ναι», είναι «ναι». Το ΠΑΣΟΚ δεν είπε τίποτα. Επομένως, δεν είναι «ναι», διότι μετράμε ποια είναι η πλειοψηφία και αν υπάρχει. Γι’ αυτό και μένουν εδώ όλοι και μένουν και οι εισηγητές για να πουν το «ναι» ή το «όχι».
Τοποθετήθηκε ο κ. Κακλαμάνης για δεύτερη φορά και είπε ότι το ΠΑΣΟΚ λέει «ΟΧΙ». Εδώ εν τω μεταξύ ερμηνεύσατε ότι δεν εξέφραζε το ΠΑΣΟΚ ο κ. Κακλαμάνης. Πολύ ωραία! Τι είπε ο Κοινοβουλευτικός σας Εκπρόσωπος; Οι Κοινοβουλευτικοί σας Εκπρόσωποι; Τι καταγράφηκε στα Πρακτικά; Τίποτα δεν είπατε. Επομένως, δεν πέρασε αυτό. 
Θέλω να σας πω και κάτι άλλο. Τώρα είναι ευκαιρία να σταματήσουν αυτά, γιατί εμένα ως νέο Βουλευτή αυτά πραγματικά μου δημιουργούν αλγεινή εντύπωση. Να βάλετε το σύστημα της ηλεκτρονικής ψηφοφορίας! Έτσι τελειώνει η ιστορία με τα «ναι», τα «όχι», είμαι μέσα, είμαι έξω. Να βάλετε, λοιπόν, ηλεκτρονική ψηφοφορία και καθένας θα είναι υπεύθυνος για το τι ψηφίζει. Και δεν θα είναι ο Κοινοβουλευτικός Εκπρόσωπος που θα λέει «ναι» και θα μετράει, αν είναι από τους Ανεξάρτητους Έλληνες, για δεκαοχτώ, αν είναι στη Νέα Δημοκρατία, για εκατόν είκοσι οχτώ Βουλευτές κ.λπ.. Θα είστε εδώ παρόντες και θα ψηφίζετε στις 2.00΄ το βράδυ, θα είστε εδώ. Ρυθμίστε τα θέματα έτσι, με ηλεκτρονική ψηφοφορία. Ξεκαθαρίστε το θέμα αυτό!
Το δεύτερο θέμα που νομίζω ότι προκύπτει πλέον σοβαρά -και το έθεσαν αρκετοί συνάδελφοι- είναι το ζήτημα των γερμανικών αποζημιώσεων. Ο κ. Σόιμπλε απήντησε λέγοντας πριν λίγη ώρα «δεν υπάρχουν αξιώσεις κ.λπ.». 
Εμείς ως Ανεξάρτητοι Έλληνες θέλουμε να στείλουμε ένα μήνυμα από εδώ στον κ. Σόιμπλε, να προετοιμάζεται και αυτός και η παρέα του στο Υπουργείο Οικονομικών της Γερμανίας για να καταβάλει τα 162 δισεκατομμύρια ευρώ, χωρίς να υπολογίζουμε τους τόκους, άμεσα, διότι αυτά οφείλονται, να είναι έτοιμος να μπει σε αυτήν τη διαδικασία και να μάθει αυτός ο ίδιος –επειδή κουνάει πολλές φορές το χέρι στην Ελλάδα- όπως και η Μέρκελ και οι υπόλοιποι, ότι υποχρεούνται να τηρήσουν αυτά για τα οποία υπάρχουν αποφάσεις διεθνών οργάνων. Τις δεσμεύσεις τους να τις τηρήσουν, λοιπόν, όπως έλεγαν σε εμάς να τηρούμε -δήθεν- τις δεσμεύσεις μας. 
Δεύτερον, επειδή πρόκειται περί δανείου –το αναγκαστικό κατοχικό δάνειο- και έχουν δώσει και δύο δόσεις, το δάνειό τους είναι υπερήμερο. Επειδή είναι υπερήμερο, τρέχουν και τόκοι υπερημερίας. Επειδή είναι δάνειο, να έρθει να το ξοφλήσει. Αυτή είναι η πραγματικότητα και αυτό είναι το μήνυμα. 
Όμως, θέλουμε να πούμε επίσης και κάτι άλλο, ότι σε αυτήν εδώ την Αίθουσα επανειλημμένα έχουμε θέσει το ζήτημα του αναγκαστικού κατοχικού δανείου. Θεωρούμε, βεβαίως, ότι έχει τεθεί –και είναι δεδομένο- από άλλες πολιτικές δυνάμεις, από άλλους συναδέλφους σε προηγούμενες θητείες, πριν έρθουν οι Ανεξάρτητοι Έλληνες, πριν την παρουσία τους στη Βουλή. Και υπήρξαν και προτάσεις και δράσεις και φυσικά, η επιτροπή διεκδίκησης των γερμανικών οφειλών υπό το Μανώλη Γλέζο. Έχει γίνει μια συγκεκριμένη δουλειά. 
Εμείς, όμως, λέμε ότι με συστηματικό τρόπο σε αυτήν εδώ την Αίθουσα παλέψαμε και αναδείξαμε το ζήτημα των γερμανικών αποζημιώσεων, όταν ο κ. Στουρνάρας είπε «πήγαινε να πάρεις εσύ τα λεφτά από τους Γερμανούς» -έτσι είπε σε αυτήν εδώ την Αίθουσα- και όταν άλλος Υπουργός είπε «έχετε εμμονή με το θέμα των γερμανικών αποζημιώσεων». 
Για να τα ξεκαθαρίζουμε, λοιπόν, τα ζητήματα αυτά, οι προτάσεις μας και τα βήματά μας ήταν πολύ συγκεκριμένα και σταθερά. 
Είχαμε κάνει, αν θυμάστε, μία επίκαιρη ερώτηση στις 3 Σεπτεμβρίου του 2012 και ζητούσαμε να ληφθούν μέτρα, ούτως ώστε να διεκδικηθούν άμεσα τα 162 δισεκατομμύρια ευρώ χωρίς τόκους. Και τότε, όπως προκύπτει από τα Πρακτικά, στη συζήτηση με τον κ. Σταϊκούρα, πέραν των άλλων, του είπα «σας καλούμε να αναθέσετε στο Νομικό Συμβούλιο του Κράτους ειδική μελέτη για το τι θα γίνει παραπέρα, στην Τράπεζα της Ελλάδος πολύ συγκεκριμένα, για να προσδιορίσει το ύψος των τόκων και να δοθούν επιπλέον στοιχεία». 
Επόμενη ερώτηση –γιατί θυμάστε ότι πολλές φορές δεν έρχονταν εδώ οι Υπουργοί να απαντήσουν στις ερωτήσεις για τα ζητήματα των γερμανικών αποζημιώσεων- έγινε στις 22 Φεβρουαρίου του 2013. Έγινε νέα επίκαιρη ερώτηση και η τοποθέτηση η δική μου ήταν να καθίσει η Κυβέρνηση να συνεργαστεί με την Τράπεζα της Ελλάδος και να προσδιορίσει αναλυτικά το ποσό, για να έχουμε μια σαφέστατη εικόνα και αφού προσδιορίσει το ποσό, να αναθέσει, επίσης και στο Νομικό Συμβούλιο του Κράτους να διερευνήσει τους τρόπους με τους οποίους μπορεί να διεκδικηθεί.
Στη συζήτηση για τον προϋπολογισμό εάν θυμάστε -και είναι γραπτά και μέσα στην εισήγησή μας- είχαμε πει να εγγραφεί η απαίτηση για τις γερμανικές αποζημιώσεις στον προϋπολογισμό. Μερικοί από εσάς το λοιδορούσατε. Στο τέλος εκεί θα πάμε και θα γίνει και αυτό. 
Η άλλη πρόταση που είχαμε καταθέσει ήταν ότι πρέπει να τιτλοποιηθεί το αναγκαστικό κατοχικό δάνειο, για να μπορέσει να εισπραχθεί. 
Επομένως, με έναν σαφή, οργανωμένο και συγκεκριμένο τρόπο θέσαμε τα ζητήματα αυτά. Επανειλημμένως έχουν γίνει τοποθετήσεις δικές μας στο Κοινοβούλιο. Ο Πάνος ο Καμμένος έχει επανειλημμένα τοποθετηθεί. Οι προτάσεις μας περιλαμβάνονται, επίσης, στα επτά σημεία, τα οποία έχουμε και στη διακήρυξή μας. 
Έτσι, λοιπόν, έχουν τα ζητήματα. Και θεωρούμε πως το ότι πήγε η υπόθεση στο Νομικό Συμβούλιο του Κράτους είναι σημαντικό. 
Εδώ έχω την απάντηση του κ. Σταϊκούρα, ο οποίος με ενημερώνει ότι έχει γίνει το έργο της επιτροπής, αλλά είναι απόρρητο. Μου απαντάει, επίσης, και το Υπουργείο Εξωτερικών σχετικά με αυτό. Καλά, πώς είναι απόρρητη η έκθεση και την έχετε δώσει στο Νομικό Συμβούλιο του Κράτους; Με ποια έννοια είναι απόρρητη; Γιατί δεν την δίνετε τουλάχιστον στον Πρόεδρο της Βουλής, ώστε να λάβουμε γνώση τι έχει αυτή η εργασία, η οποία έγινε; Στην αίτηση κατάθεσης εγγράφων που έκανα για να μας ενημερώσετε, ο μεν κ. Σταϊκούρας απαντά ότι έγινε το έργο και είναι απόρρητο, η δε απάντηση εκ μέρους του Υπουργείου Εξωτερικών –γιατί βάζω και το ζήτημα των γερμανικών αποζημιώσεων, όχι μόνο ως πολεμικές επανορθώσεις, αλλά συμπεριλαμβάνω και το κατοχικό δάνειο- πολύ σωστά λέει ότι είναι ανοικτό και διακριτό το ζήτημα των πολεμικών αποζημιώσεων και παραμένει επίσης και το θέμα του κατοχικού δανείου. 
Με ενημερώνετε, δε, εδώ ότι: Το Υπουργείο Εξωτερικών αποστέλλει την έκθεση της ομάδας εργασίας του Γενικού Λογιστηρίου του Κράτους για την έρευνα των αρχείων που χαρακτηρίστηκε απόρρητη από το Υπουργείο Οικονομικών -εσείς δεν ξέρετε τίποτα- στον Πρόεδρο του Νομικού Συμβουλίου του Κράτους για επεξεργασία, αξιολόγηση και στοιχειοθέτηση των αξιώσεων του ελληνικού δημοσίου και την υποβολή σχετικής γνωμοδότησης.
 Θεωρούμε, λοιπόν, ότι με τις προτάσεις μας, με ένα πολύ οργανωμένο και συγκεκριμένο τρόπο από αυτήν εδώ την Αίθουσα, από τη στιγμή που άρχισε να λειτουργεί το Κοινοβούλιο και είχαν εκλεγεί οι Ανεξάρτητοι Έλληνες -κι εγώ προσωπικά ως Βουλευτής, γιατί έχω αναλάβει αυτήν τη δέσμευση, ότι αυτό θα είναι ένα από τα βασικά ζητήματα, τα οποία, πραγματικά, με μεθοδικό τρόπο θα επιδιώξω- έχουμε φτάσει σε ένα αποτέλεσμα. Απλά σας λέμε να εξετάσετε και την τιτλοποίηση του κατοχικού δανείου. 
Αυτό το είπα χθες και στον κ. Προβόπουλο, ο οποίος ούτε ενδιαφέρθηκε να μας απαντήσει στην Επιτροπή Οικονομικών Υποθέσεων. 
Η πρόταση η οποία έγινε πριν από λίγο στην Επιτροπή Οικονομικών Υποθέσεων είναι ότι πρέπει να γίνει μία ειδική συνεδρίαση της επιτροπής, να έρθει ο Διοικητής της Τράπεζας της Ελλάδος, να έρθει ο Υπουργός Οικονομικών και να ξεκινήσει μία συζήτηση για τα ζητήματα αυτά. Δεν μπορεί να το διαχειριστείτε μόνο ως Κυβέρνηση και, μάλιστα, με τη λογική του απορρήτου. Πρέπει το Κοινοβούλιο να έχει συμμετοχή, να έχει εμπλοκή, να μπορέσει να λειτουργήσει ως αντίβαρο, να στηρίξει. 
Από εκεί και πέρα, εμείς πιστεύουμε ότι πρέπει αυτό να απλωθεί στον ίδιο τον ελληνικό λαό. Να υπάρξει η ενημέρωση, να υπάρξει η πίεση. 
Γι’ αυτό, πέραν όλων των άλλων, σας ενημερώνουμε ότι τη Δευτέρα 15 Απριλίου στο Ηράκλειο της Κρήτης θα κάνουμε ειδική εκδήλωση για το θέμα αυτό. Πιστεύω ότι πρέπει να ανοίξει το ζήτημα στην ελληνική κοινωνία. 
Αυτές, λοιπόν, είναι πολύ συγκεκριμένες προτάσεις για ένα σοβαρότατο ζήτημα, το οποίο για εμάς είναι καθοριστικής σημασίας. Μόνο έτσι θα αρχίσει να παίρνει τα μαθήματά του ο κ. Σόιμπλε.
Σε σχέση με την Προεδρία, θέλω να πω το εξής: Έχει σημασία σε ποια χρονική στιγμή διεξάγεται η Προεδρία. Εκτός εάν αναφέρθηκε από κάποιον συνάδελφο και δεν το άκουσα. Η Προεδρία, όμως, προφανώς είναι το πρώτο εξάμηνο του 2014. Ποιο είναι το κορυφαίο γεγονός του πρώτου εξαμήνου του 2014; Είναι οι ευρωεκλογές που θα γίνουν 22 με 25 Μαΐου. Έτσι δεν είναι, κύριε Υπουργέ;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16475"," Ναι.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μάλιστα.
Άρα, λοιπόν, θα έχουμε μία Προεδρία στη διάρκεια των ευρωεκλογών. Αυτό έχει και θετικά, αλλά και ορισμένα αρνητικά. Τα θετικά είναι ότι θα είμαστε στο επίκεντρο κατά τη διάρκεια της προεκλογικής περιόδου για ένα σημαντικό ζήτημα, που είναι οι ευρωεκλογές. Κι εκεί το καθοριστικό ερώτημα –θυμηθείτε το- θα είναι η δήθεν ομοσπονδιακή Ευρώπη της Μέρκελ, δηλαδή, η γερμανική Ευρώπη ή θα είναι η Ευρώπη των κρατών-εθνών, όπου θα υπάρχει η στήριξη της εθνικής ταυτότητας και η κόντρα στον ψευδο-φεντεραλισμό, που δήθεν θα παίζει.
Αυτό, λοιπόν, είναι σημαντικό και δεν μπορεί να το ξεχάσει κανείς την ώρα που θα διεξάγεται η Προεδρία. 
Ταυτόχρονα, εμείς θα θέλαμε, όπως και εσείς και όλοι, η Προεδρία να έχει και ένα στοιχείο συμμετοχής όλων των δυνάμεων. Όταν, όμως, θα είμαστε και στην Ελλάδα σε προεκλογική σύγκρουση, σας λέμε από τώρα ότι δεν θα πρέπει να μετατρέψετε την Προεδρία –αν είστε στην Κυβέρνηση- σε Προεδρία που θα βολεύει τις δικές σας κομματικές επιδιώξεις ή των τροϊκανών. Αυτό το λέμε ξεκάθαρα για το πολιτικό πλαίσιο το οποίο διαμορφώνεται. 
Δεύτερη παρατήρηση για την Προεδρία: Το είπατε εμμέσως. Οι Προεδρίες πλέον δεν παίζουν τον καθοριστικό ρόλο που έπαιζαν παλιά. Διότι μετά τη Συνθήκη της Λισαβόνας υπάρχει πλέον ο Πρόεδρος του Ευρωπαϊκού Συμβουλίου, ο οποίος παίζει πολύ σημαντικό ρόλο και είναι μόνιμος. Με θητεία βέβαια, αλλά παραμένει. Όλα τα Ευρωπαϊκά Συμβούλια γίνονται με βάση τις εισηγήσεις του. Άρα, ένα μεγάλο κομμάτι που ήταν η Διάσκεψη Κορυφής, που έπαιζε ρόλο η παραδοσιακή Προεδρία, δεν υπάρχει. 
Το Eurogroup που παίρνει τις σημαντικότατες αποφάσεις στα ζητήματα της Ευρωζώνης, έχει επίσης μόνιμο Πρόεδρο, αυτόν τον απίθανο τον κ. Ντάισενμπλουμ. Κι εκεί, επίσης, το παιχνίδι είναι καθορισμένο. 
Τι ρόλο παίζει η Προεδρία; Βεβαίως, παίζει ρόλο στο ECOFIN, παίζει ρόλο σε άλλα συμβούλια. Και με αυτήν την έννοια διαμορφώνει μια πολιτική. Και, φυσικά, αυτό πρέπει να το λάβουμε υπ’ όψιν μας.
Επόμενη παρατήρηση: προϋπολογισμός. Αν δεν κάνω λάθος, ο προϋπολογισμός του ελληνικού Κοινοβουλίου είναι 200 εκατομμύρια ευρώ. Εσείς δίνετε 50 εκατομμύρια ευρώ για έξι μήνες. Άρα, το ποσό, αναλογικά με το τι υπάρχει αυτήν τη στιγμή ως προϋπολογισμός σε επίπεδο Ελλάδας και ελληνικού Κοινοβουλίου, είναι αρκετό.
Επόμενη παρατήρηση: Πρέπει να προχωρήσουμε και στη λογική της διπλωματίας των Κοινοβουλίων. Άρα, το ελληνικό Κοινοβούλιο πρέπει να έχει ένα γραφείο Προεδρίας για να λειτουργήσει γύρω από τα ζητήματα αυτά. Και πρέπει να έχει και ένα πολιτικό Όργανο που θα παίζει ρόλο και θα λειτουργεί. 
Για μας αυτό το πολιτικό Όργανο μπορεί κάλλιστα να είναι η Επιτροπή Ευρωπαϊκών Υποθέσεων. Θα πει κάποιος: Γιατί να μην είναι η Επιτροπή των Εξωτερικών; Εγώ πιστεύω ότι πρέπει να είναι η Επιτροπή Ευρωπαϊκών Υποθέσεων. Και θα πρέπει αυτό να το αντιμετωπίσουμε. 
Επομένως, εδώ πρέπει να παίξουμε ένα ρόλο. Πρέπει κι εμείς να λειτουργούμε. Όμως, αν είμαστε σε ευρωεκλογές, προφανώς θα υπάρχουν και οι κομματικές ατζέντες και οι συγκρούσεις Το λέω για να το ξέρουμε.
Επόμενο σημαντικό σημείο είναι το εξής: Πρέπει από την Προεδρία να μείνει μία προστιθέμενη αξία, κύριε Υπουργέ, στη χώρα μας, που έχει τα εξής χαρακτηριστικά: Είμαι σύμφωνος για το ΕΚΕΜ. Θυμάμαι την περιπέτεια που είχε το ΕΚΕΜ. Τη μία λειτουργούσε, την άλλη κάποιοι το διέλυαν, έφερναν επιστήμονες κ.λπ. Γνωρίζετε ότι είμαι καθηγητής Θεσμών της Ευρωπαϊκής Ένωσης κι έχω ασχοληθεί από το 1978-1979 με αυτά τα θέματα. Το ΕΚΕΜ, όπως και το Επιστημονικό Κέντρο Ανάλυσης και Σχεδιασμού, πρέπει μέσα από την Προεδρία και με αφορμή τα ποσά που θα δοθούν, να αποκτήσει βάση, συνεργάτες, δυναμικό, βιβλιοθήκη και να σταθεί στα πόδια του. 
Αντί, λοιπόν, να γίνονται συμβάσεις ορισμένου χρόνου, εγώ θα σας πρότεινα κάτι άλλο: Αυτήν τη στιγμή στην Ελλάδα υπάρχουν εξειδικευμένα τμήματα των πανεπιστημίων που ασχολούνται με τα ευρωπαϊκά ζητήματα, αυτά που λέγονται ΔΕΟΣ, των Διεθνών και Ευρωπαϊκών σπουδών. Θα πρέπει να έχετε συνεργασία και με αυτούς τους φορείς, ούτως ώστε μετά το τέλος της Προεδρίας να υπάρχει η υποδομή που θα μείνει μέσα στα πανεπιστήμια, για να μπορεί αυτό το επιστημονικό δυναμικό να αξιοποιηθεί. 
Επίσης, αυτούς που θα αξιοποιήσετε ως στελέχη της Δημόσιας Διοίκησης δεν πρέπει στο τέλος να εξαφανιστούν, να τους ξαναψάχνουμε. Πρέπει να αποτελούν ένα σοβαρό πυρήνα δουλειάς. 
Αυτά, λοιπόν, είναι θέματα που εμείς θεωρούμε πάρα πολύ σημαντικά για να μείνει στη χώρα το know how, να κερδίσουμε συνολικά ούτως ώστε να υπάρξουν και οι υποδομές για να μπορέσουμε να συνεχίσουμε τη λειτουργία. 
Επομένως στη δομή του νομοσχεδίου σας βλέπουμε τα εξής δύο στοιχεία:
Πρώτον, υπάρχουν τα άρθρα, ας πούμε, τα θεσμικά – πολιτικά, που είναι το άρθρο 1, το άρθρο 2 που είναι οι στόχοι, που είναι υπόλοιπες διατάξεις στις οποίες εμείς θα ψηφίσουμε θετικά. Και υπάρχουν οι διατάξεις που είναι τα λειτουργικά στοιχεία, δηλαδή αυτά που έχουν σχέση με την οικονομική λειτουργία, με τις προμήθειες -γιατί διπλασιάζεται αν δεν κάνω λάθος, κύριε Υπουργέ, το ποσό των απευθείας προμηθειών και των προμηθειών που γίνονται με πρόχειρο διαγωνισμό- τα οποία θα πούμε να καταψηφίσουμε. 
Όπως είπε και ο εισηγητής μας ο κ. Κουίκ, έχουμε πει «ΠΑΡΩΝ» επί της αρχής. Θα έχουμε αυτόν τον τρόπο στα συγκεκριμένα άρθρα, όπου θα ακούσετε την ψήφο μας ρητά και κατηγορηματικά, δεν θα είμαστε βουβοί όπως συμβαίνει με πολλούς για την καταγραφή των Πρακτικών. Και θα παραμείνουμε μέχρι στιγμής, με βάση αυτά που θα μας πείτε -αν μας πείτε κάτι άλλο- στο «ΠΑΡΩΝ» επί του συνόλου. 
Θέλουμε να γίνει δεκτή η τροπολογία την οποία κατέθεσε ο ΣΥΡΙΖΑ για το συγκεκριμένο ζήτημα της «ντροπολογίας». 
Σταματώ εδώ και αφήνω τα υπόλοιπα για τη δευτερολογία μου.
Ευχαριστώ.","ΔΗΜΗΤΡΙΟΣ ΚΟΥΡΚΟΥΛΑΣ",251
"16476"," Ευχαριστούμε, κύριε Μαριά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι επτά μαθητές και μαθήτριες και έξι εκπαιδευτικοί συνοδοί τους από το 1ο και 2ο Δημοτικό Σχολείο Μελίκης Ημαθίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του Λαϊκού Συνδέσμου -Χρυσή Αυγή κ. Μιχάλης Αρβανίτης.
ΜΙΧΑΗΛ ΑΡΒΑΝΙΤΗΣ – ΑΒΡΑΜΗΣ: Κυρία Πρόεδρε, ευχαριστώ. 
Κυρίες και κύριοι Βουλευτές, εάν ο ομιλητής έχει την πεποίθηση ότι ομιλεί «εις ώτα μη κυβερνητικών ακουόντων», τότε ομιλεί με έναν και μοναδικό σκοπό: Να ενημερώσει αυτόν τον ταλαίπωρο λαό, αυτόν τον συνεχώς εμπαιζόμενο λαό. 
Στην προκειμένη περίπτωση πιστεύω ότι παίζουμε εν ου παικτοίς. Κι εγώ ανήκω στην κατηγορία εκείνη που ουδέποτε στη ζωή μου έπαιξα εν ου παικτοίς. 
Μου έκανε μεγάλη εντύπωση όταν διάβασα το σχέδιο νόμου «Σύσταση Γραφείου Ελληνικής Προεδρίας» για το α’ εξάμηνο του 2014. Αυτομάτως σχηματίστηκε μία εικόνα μέσα μου. Τι εικόνα; Ενός φανταράκου, ο οποίος μάλιστα έχει τιμωρηθεί με κράτηση, τον οποίο παίρνουν, τον ντύνουν με στολή στρατηγού και τον βάζουν να προΐσταται σε μία σύσκεψη ανωτάτου επιπέδου στο Πεντάγωνο, στο Γενικό Επιτελείο Στρατού, ενώπιον ανωτάτων αξιωματικών. Αφού τελειώσει, λοιπόν, αυτήν την αποστολή του, αυτό το μασκαριλίκι, τον γδύνουν, του βάζουν πάλι την τσαλακωμένη στολή του και τον στέλνουν πάλι στο κρατητήριο, γιατί είχε τιμωρηθεί.
Αυτή είναι η εικόνα που δημιουργήθηκε. Γι’ αυτό είπα ότι παίζουμε εν ου παικτοίς. 
Ποια είναι η κατάσταση της πατρίδος μας; Τι έγινε όταν είχαμε την Προεδρία προ δέκα ετών, δηλαδή το 2003; Σε τι μας ωφέλησε; Τι ωφέλησε τον λαό; Τι έγινε όταν η Κύπρος είχε την Προεδρία επί Χριστόφια; Σε τι ωφελήθηκε η Κύπρος;
Βλέπουμε και το κατάντημα της πατρίδος μας και το κατάντημα της προεκτάσεως της πατρίδος μας, της βασανισμένης Κύπρου. 
Κατά ταύτα, ποιο ρόλο παίζει η άσκηση Προεδρίας; 
Θα αναφερθώ ειδικά, βέβαια, στο σχέδιο νόμου. Είναι γνωστό, όμως, σε όλους ποια είναι η κατάσταση της πατρίδος μας. Αυτήν τη στιγμή υπάρχει μία κρίση, τεχνητή κρίση, την οποία δημιούργησαν οι γνωστοί σιωνισταί τοκογλύφοι –τεχνητή κρίση, το επαναλαμβάνω- προκειμένου να κλονίσουν την Ευρώπη. 
Εμείς στη δίνη, στο κέντρο του κυκλώνος αυτής της κρίσεως, έχουμε φτάσει τώρα, εν έτει 2013, να έχει διαλυθεί ο κοινωνικός ιστός μας, η ανεργία να έχει φτάσει στα ύψη, να τελούμε κάτω από τις δυνάμεις εκείνες οι οποίες μας καθοδηγούν και τις εντολές των οποίων εκτελούμε. Έχει γίνει προτεκτοράτο η πατρίδα μας. Η πατρίδα μας τελεί υπό κατοχήν. 
Αυτό γνωρίζω πολύ καλά, απ’ όπου έχω πάει να μιλήσω, σε οποιοδήποτε χωριό, σε οποιαδήποτε πόλη, ότι το έχει συνειδητοποιήσει ο λαός μας. Εκείνος ο οποίος δεν το έχει συνειδητοποιήσει, με τις πρόσφατες δηλώσεις του, είναι ο κύριος Αρχηγός της Αξιωματικής Αντιπολιτεύσεως, ο οποίος μας είπε ότι δεν υπάρχει κατοχή στην Ελλάδα, όπως και ο υμνητής, βέβαια, της γερμανικής λογικής. Και εμείς έκπληκτοι το ακούγαμε. Δηλαδή, έχουμε παραισθήσεις; Δεν υπάρχει κατοχή στην Ελλάδα; Δεν υπάρχει άνοδος της εγκληματικότητος;
Μάλιστα -επανέρχομαι- η κατοχή αυτή είναι διπλή. Δεν είναι μόνο οι Γερμανοί οι οποίοι κατευθύνονται από τους σιωνιστάς τοκογλύφους. Ξέρουμε από πού παίρνουν τις εντολές η κ. Μέρκελ και ο κ. Σόιμπλε και αυτοί τους οποίους απέστειλαν εδώ, προκειμένου να μας δώσουν οδηγίες μαζί με την τρόικα, η οποία έρχεται κάθε τόσο να μας μαστιγώνει. Έχουμε φτάσει σε αυτό το σημείο αναξιοκρατίας εκχωρήσεως εθνικής συνειδήσεως εκχωρήσεως και απεμπολήσεως εθνικής αξιοκρατίας. Και μιλάμε για Προεδρία! Το φτωχό φανταράκι που μασκαρεύτηκε για να προεδρεύσει επί έξι μήνες και να κάνει τι; 
Δεν θα αναφερθώ στα άλλα, τα γνωστά. Κλείνουν σχολεία, έχουμε συμπτύξεις ανωτάτων εκπαιδευτικών ιδρυμάτων, τα εθνικά μας θέματα θα έχουν ξεπουληθεί. Είστε υποτελείς, δέσμιοι και εντολοδόχοι.
Κύριε Υπουργέ, γι’ αυτό λέγω ότι ομιλώ σε ώτα μη κυβερνητικών ακουόντων, διότι εσείς δεν ξεφεύγετε από το πρόγραμμα το οποίο σας έχουν πει να εκτελέσετε ούτε κατά κεραίαν. Αυτό τουλάχιστον έχει διαπιστωθεί τα τελευταία χρόνια.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16477"," Λέτε βαριές κουβέντες.","ΔΗΜΗΤΡΙΟΣ ΚΟΥΡΚΟΥΛΑΣ",251
"16478"," Οι κουβέντες αυτές είναι κουβέντες ενός Έλληνος πατριώτη. Εάν σας πέφτουν βαριές και δεν τις σηκώνετε, δεν έχετε θέση εις την Κυβέρνηση.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16479"," Κυρία Πρόεδρε, παρακαλώ, μπορώ να έχω το λόγο, αν μου επιτρέπει και ο κ. Αρβανίτης;","ΔΗΜΗΤΡΙΟΣ ΚΟΥΡΚΟΥΛΑΣ",251
"16480"," Αν ο κ. Αρβανίτης…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16481"," Δεν θέλω καμμία διακοπή, κυρία Πρόεδρε. Στο τέλος μπορεί να πει οτιδήποτε θέλει.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16482"," Προφανώς.
Συνεχίστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16483"," Τι κερδίσαμε, λοιπόν, με την Προεδρία του 2003; Να, αυτό το κατάντημα.
Ευρωπαϊκή Ένωσις: Υπάρχει Ευρωπαϊκή Ένωσις και δεν το ξέρω; Ξεκίνησε ως Ζώνη Ελευθέρου Εμπορίου, συνέχισε ως Τελωνειακή Ένωση, ως Κοινή Αγορά και στη συνέχεια ως Νομισματική Ένωση.
Το 2000, 2001, 2002 είχαμε την προπαγάνδα του Πρωθυπουργού των «γκρίζων ζωνών», του δημιουργού των «γκρίζων ζωνών» και της σημαίας που έφυγε και πέταξε, αυτής της σημαίας που ο προλαλήσας εκπρόσωπος της Νέας Δημοκρατίας είπε ότι έχουμε αναφαίρετο δημοκρατικό δικαίωμα οι Έλληνες πολίτες να καίμε ή να σκίζουμε! Όμως, δεν είναι εδώ να τα ακούει επί τόπου. Εννοώ τον κ. Βαρβιτσιώτη.
Μην ξεχνάμε ποτέ αυτό, ότι ήρθε εδώ να μας πει τώρα, οψίμως, για το μουσουλμανικό κίνδυνο. Τώρα είδε το μουσουλμανικό κίνδυνο ο κ. Βαρβιτσιώτης; Τόσα χρόνια τι έκανε αυτός και η Κυβέρνησή του, όπως και η τριμερής σημερινή Κυβέρνηση, η οποία αποτελεί αμαρτωλό συνονθύλευμα ετεροκλήτων πολιτικών στοιχείων, για να χρησιμοποιήσω τη φράση του αειμνήστου συμπατριώτη μου, Παναγιώτη Κανελλόπουλου;
Μίλησε, λοιπόν, ο κ. Σημίτης για σύγκλιση οικονομιών. Αυτό μας έλεγε τότε, πριν αρχίσει το δράμα της Ελλάδος, με την υπεραύξηση των δανείων και το κατάντημα στο οποίο φτάσαμε. Εγώ διηρωτώμην από τότε: Τι σημαίνει σύγκλιση; Μπορεί να κάνει σύγκλιση ο νάνος με τα χάρτινα πόδια με το γίγαντα με τα σιδερένια; Ποιο θα είναι το αποτέλεσμα; Μόνο να συντριβεί, να συνθλιβεί. Ήθελε να πει «σύνθλιψη» και αντί «συνθλίψεως» χρησιμοποίησε τον όρο «σύγκλιση». Διότι αυτό ονειρεύετο ο Πρωθυπουργός της προδοσίας και των ευχαριστιών εις τας Ηνωμένας Πολιτείας.
Αυτό ονειρεύετο, τη σύνθλιψή μας, η οποία, να, έρχεται!  Και μιλάμε τώρα για «Γραφείο Προεδρίας» της Ευρωπαϊκής Ενώσεως!
Εξάλλου, μην ξεχνάμε ότι ο αρχιτέκτονας, δημιουργός και εργολάβος –μόνιμος και άτυπος πλέον τώρα- της εξωτερικής πολιτικής των Ηνωμένων Πολιτειών έχει επισημάνει ορισμένα πράγματα. Αυτά τα πράγματα, δυστυχώς, είναι αληθή και οφείλω να τα πω επί λέξει. 
Μίλησε προηγουμένως η κ. Χριστοφιλοπούλου για ευρωπαϊκή ολοκλήρωση. Άλλο παραμύθι. Δεν είναι δυνατόν ποτέ ένα σώμα να δεχθεί ασύμβατα μοσχεύματα. Είναι αδύνατον. Θα τα απορρίψει.
Εμείς είμαστε υπέρ της Ευρώπης των εθνών, της συνεργασίας της Ευρώπης των εθνών, όχι της συνθλίψεως, όχι της πολτοποιήσεως, την οποία επιθυμούν οι ομόφυλοι του κ. Κίσινγκερ, οι οποίοι τώρα πια έφθασαν στο σημείο να μας λένε για την υπέρτατη κυβέρνηση. 
Είπε, μάλιστα, κάτι χαρακτηριστικό από το πολυτελέστατο διαμέρισμά του, που αξίζει να το ακούσετε. Είπε σε συνέντευξή του τα εξής: «Ο επικείμενος πόλεμος θα είναι τόσο σκληρός και μόνο μία υπερδύναμη μπορεί να κερδίσει. Και αυτή θα είμαστε εμείς.». Εννοεί, δηλαδή, τους τραπεζίτες σιωνιστές, των οποίων εκτελείτε τις εντολές.
Συνέχισε λέγοντας τα εξής: «Για το λόγο αυτό η Ευρωπαϊκή Ένωση βιάζεται να σχηματίσει ένα ολοκληρωμένο υπερκράτος…» -δεν μιλά για έθνος, γιατί δεν είναι δυνατόν- «…γιατί ξέρουν τι έρχεται». Ξέρουν τι έρχεται!
Και συνεχίζει με τα εξής: «Και για να επιβιώσει η Ευρώπη, θα πρέπει να είναι συνολικά συνεκτικό κράτος.»
Προσέξτε! Αυτό είναι η ευρωπαϊκή ολοκλήρωση και το όνειρο των τραπεζιτών, δηλαδή «συνολικά συνεκτικό κράτος», δηλαδή συντεθλιμμένοι, δηλαδή πολτοποιημένοι. Μιλάμε για πλήρη απεθνοποίηση. Όμως, αυτό είναι contra naturam. Δεν γίνεται. Ευρώπη μπορεί να υπάρξει ως δύναμις ουσιαστική, με αξιοπρεπή έθνη που το ένα θα βοηθά το άλλο, όχι το ένα να θέλει να καταπιεί το άλλο. 
Είπε και κάποια άλλη κυρία προλαλήσασα ότι είμαστε στην ευρωπαϊκή οικογένεια. Ποια ευρωπαϊκή οικογένεια, όταν ο πατέρας εκπορνεύει την κόρη και η μητέρα κλέβει τα χρήματα του γιου της που ιδροκοπά καθημερινώς και τον υπονομεύει; Τέτοια ευρωπαϊκή οικογένεια είμαστε; Όχι. Δεν είμαστε. 
Γι’ αυτό θεωρώ θέατρο πραγματικό και απώλεια χρόνου το γεγονός, ότι ιδρύεται αυτό το γραφείο, για το οποίο θα γίνουν αρκετές δαπάνες βεβαίως για να ιδρυθεί και στο τέλος δεν θα έχουμε κανένα αποτέλεσμα.
(Στο σημείο αυτό κτυπά το προειδοποιητικό κουδούνι λήξεως του χρόνου ομιλίας του κυρίου Βουλευτή)
Θα αναφερθώ στο εξής: Εδώ, στην έκθεση αξιολόγησης συνεπειών –«αποτελεσμάτων», θα έγραφα εγώ, τέλος πάντων, καλή είναι η ρήση- λέει κάπου ότι η άσκηση της Προεδρίας από τα κράτη-μέλη είναι μία κορυφαία στιγμή. Το είπαν και οι προλαλήσαντες ειδικοί αγορητές. Μάλιστα, τινές εξ αυτών το είπαν με ενθουσιασμό. Είπαν «κορυφαία στιγμή»!
Γιατί «κορυφαία», κύριοι; Όλοι γνωρίζουμε ελληνικά. Γιατί είναι κορυφαία; Τι αποτελέσματα θα φέρει στην πατρίδα μας τώρα, όταν έχουμε ένα Υπουργείο Εξωτερικών το οποίο είναι παντελώς ανίκανο; Έχει υψώσει μία σημαία από χρόνια τώρα, από τον πρώτο διδάξαντα, που λέει «δεν διεκδικούμε τίποτα». Είναι η σφραγίδα του Υπουργείου Εξωτερικών. 
Κατά ταύτα; Ποια ελληνικά θέματα θα προωθηθούν; Τα αμυντικά μας; Τώρα μήπως θα τα θυμηθεί η Ευρώπη, που θα τους πούμε εμείς «ξέρετε, έχουμε πρόβλημα με την Τουρκία»; Η φιλότουρκη Γερμανία τι θα κάνει; Θα ακούσει αυτά τα οποία λέμε;
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, ήθελα να επισημάνω το γεγονός ότι ο κ. Παπαδημούλης είχε μιλήσει πέραν των δεκαεπτά λεπτών, αν δεν απατώμαι.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16484"," Δεν χρειάζεται. Έχετε το χρόνο σας. Συνεχίστε. Απλώς, προσπαθώ να σταματήσω το κουδούνι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16485"," Μιλά, βέβαια, για κοινοτικό κεκτημένο, ότι διαμορφώνει τις προτεραιότητες για την Ευρωπαϊκή Ένωση και ότι ενισχύει την προοπτική της πολιτικής ενοποίησης.
Αξιότιμοι κύριοι, με όσες πενιχρές γνώσεις έχω και με την εμπειρία την οποία διαθέτω, δεν μπορεί να υπάρξει πολιτική Ένωση, μόνο πολιτική πολτοποίηση, για να εξυπηρετήσει τα τραπεζικά συμφέροντα αυτών που προανέφερα. Εδώ υπάρχει μία μεγαλοστομία. Υπάρχουν πομπώδεις εκφράσεις. 
Σε ποιους απευθύνεστε; Σε ποιους; Γιατί υποτιμάται την νοημοσύνη μας; Γιατί συνεχώς εμπαίζετε το λαό μας, το βασανισμένο; Γιατί τον εμπαίζετε;
Ακούστε τι αναφέρει στην έκθεση: «Με τη σύσταση του γραφείου της Ελληνικής Προεδρίας διασφαλίζεται θεσμικά η επιτυχής άσκηση κλπ της Προεδρίας, η παράλληλη προβολή της χώρας μας και των θέσεών μας». Τώρα θα προβάλουμε τις θέσεις μας και τη χώρα μας; Ποια χώρα μας; Έτσι όπως την κατάντησαν, σκυμμένη για να μην πω μπρούμυτα και κουρελιασμένη; Τώρα θα δοθεί η ευκαιρία να τα πούμε αυτά; Και ποιος θα τα ακούσει; Η Μέρκελ; 
Αναφέρει ακόμη: «Ζητούμενο είναι η διαμόρφωση των πλέον θετικών ισορροπιών και συσχετισμών στο κοινοτικό οικοδόμημα. Η επιτυχής άσκηση της Προεδρίας είναι εκ των ων ουκ άνευ όρος, για την αποδοτική άσκηση της εξωτερικής μας πολιτικής». Δεν θα ήθελα βέβαια, να κάνω το σταυρό μου. Το επιθυμούσα να κάνω τον σταυρό μου. Είναι απίστευτα αυτά τα οποία διαβάζω. Δηλαδή, περιμένουμε να συσταθεί το γραφείο αυτό, να πάρουμε την Προεδρία για να έχουμε επιτυχημένη άσκηση της εξωτερικής μας πολιτικής. Πού λέγονται αυτά; Πού; Ρουάντα είναι εδώ; Τι είναι εδώ πέρα;
Συνεχίζετε το ίδιο βιολί και παρακάτω. Λέτε: «Με τη λειτουργία του γραφείου θα ενεργοποιηθούν και θα αξιοποιηθούν οι Οργανισμοί του Υπουργείου Εξωτερικών, όπως το Κέντρο Ανάλυσης και Σχεδιασμού και το Κέντρο Ευρωπαϊκών Μελετών, με πολλαπλασιαστικές ωφέλειες στην παραγωγή ευρωπαϊκής πολιτικής». Δεν καταλαβαίνω; Είμαι εξ εκείνων που γνωρίζουν κάπως τα ηνία. Στην παραγωγή ευρωπαϊκής πολιτικής; Σκεφτείτε πόσο θα συντελέσουμε εμείς στην παραγωγή ευρωπαϊκής πολιτικής, όταν δεν μπορούμε την ίδια την πολιτική μας να την ασκήσουμε υπέρ της πατρίδος μας, αλλά την ασκούμε μόνο κατ’ αυτής και τίποτα άλλο.
Λέει ακόμη: «Για τη βελτίωση και την προοπτική των κοινωνικών και οικονομικών δεδομένων». Όμως, ακούστε τι λέει παρακάτω, ερχόμενο σε αντίθεση: «Να ενεργοποιηθούν και να αξιοποιηθούν αυτοί οι Οργανισμοί». Δηλαδή, μέχρι τούδε ήσαν ανενεργοί και αναξιοποίητοι. 
Μας λέει όμως -δεν ξέρω, έτσι το διάβαζω εγώ- στην έκθεση του νομοσχεδίου «Στο έργο του γραφείου θα συνδράμουν συμβουλευτικώς το Ελληνικό Κέντρο Ευρωπαϊκών Μελετών και το Επιστημονικό Κέντρο Ανάλυσης και Σχεδιασμού του Υπουργείου Εξωτερικών». Δηλαδή, ποιοι θα συνδράμουν; Αυτοί που μέχρι τούδε παράμεναν ανενεργοί, αναξιοποίητοι; Και γιατί ήσαν αναξιοποίητοι; Ποιος τους πλήρωνε; Ο ελληνικός λαός δεν τους πλήρωνε; Έτσι το λέτε εσείς οι ίδιοι, μέσα εδώ.
Είμαι όμως αναγκασμένος λόγω του ότι πιέζει ο χρόνος, να αναφερθώ και σε ορισμένα τα οποία είπαν οι προλαλήσαντες. Ειδικά, για τον αξιότιμο κ. Κούικ, τον οποίο εκτιμώ βεβαίως, ο ίδιος ως αγορεύων χαρακτήρισε ως κορυφαίο, ως σπουδαίο γεγονός την ίδρυση του γραφείου και είπε «είμαστε μέσα στην ευρωπαϊκή οικογένεια». Ποια οικογένεια; Αυτή που περιέγραψα προηγουμένως;
Επίσης, ακούστε όρο που χρησιμοποίησε «να πείσουμε ότι είμαστε στα σύνορα της Ευρωπαϊκής Ενώσεως». Ποιον να πείσουμε, κύριοι; Δεν το γνωρίζουν ότι είμαστε στα σύνορα; Δεν γνωρίζουν τις παραβιάσεις και τις παραβάσεις; Δεν γνωρίζουν την αρπακτική πολιτική των Τούρκων; Τι έκαναν οι φιλότουρκοι Γερμανοί μέχρι τώρα; Τίποτα απολύτως. Και θα το κάνουν όταν θα αναλάβουμε εμείς την Προεδρία; Τι κωμωδία είναι αυτή! 
Είπε ακόμη «να πείσουμε ότι έχουμε και εμείς γεωπολιτικά συμφέροντα». Δεν το γνωρίζουν ότι έχουμε και γεωπολιτικά συμφέροντα; Και πώς θα τους πείσουμε όταν μιλάνε για ΑΟΖ ευρωπαϊκή και περιμένουνε σαν άρπαγες από πάνω όλοι, από όλα τα σημεία του ορίζοντος, για να πάρουν τον ενεργειακό μας πλούτο; Αυτά είναι η ουσία και όχι ο τύπος τον οποίο υπηρετούμε εδώ, εμπαίζοντας τους πάντες και τα πάντα.
Περαιτέρω θα αναφερθώ στην Μακεδονία. Δεν το γνωρίζουν; Δεν έχουν διαβάσει στοιχειώδη ιστορία ότι αυτοί οι Σλάβοι και το 30% Αλβανοί και το υπόλοιπο αθίγγανοι δεν έχουν καμμία σχέση με τη Μακεδονία; Το γνωρίζουν. Τους το έχουν πει και οι σοφοί τους. Γιατί να το θέσουμε τώρα; Το έχουμε θέσει χρόνια ολόκληρα. Τώρα υποχωρήσαμε και λέμε «γεωγραφικούς προσδιορισμούς». «Macedonia» θα τους λέμε όλοι. Βοήθησε και σε αυτό και η Αξιωματική Αντιπολίτευση.
Και μάλιστα, άκουσα ότι μίλησε και για μακεδονική μειονότητα. Εδώ είναι ο Κοινοβουλευτικός Εκπρόσωπος και αν θέλει, μπορεί να με διαψεύσει.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16486"," Ολοκληρώστε, κύριε Αρβανίτη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16487"," Τελειώνω, κυρία Πρόεδρε. 
Περαιτέρω, όσον αφορά τη γλώσσα –και ορθώς το επισήμανε- η αγγλική γλώσσα πλέον έγινε η εθνική μας γλώσσα. Αν δεν απατώμαι, το είχε πει και η κ. Διαμαντοπούλου. Τώρα θα γίνει και η γερμανική και μετά και η εβραϊκή. Γιατί όχι; Διότι με την πολτοποίηση της Ευρώπης, αυτοί θα κυβερνούν την Ευρώπη! 
Καταλήγοντας, θέλω να πω, ότι έχουμε φτάσει σε σημείο ηθικής εξαθλιώσεως, πνευματικής απονεκρώσεως και κοινωνικής αποσυνθέσεως. Έχει εξαθλιωθεί ο λαός. Τα παιδιά μας κυριολεκτικά εκπατρίζονται. Το νέο αίμα της φυλής μας εκπατρίζεται και έχουμε εδώ τους εισβάλλοντες. Αφού ανοίξαμε τα σύνορά μας, ευχαριστούμε τους οικονομικούς μετανάστες που προτίμησαν την πατριδούλα μας για να τη διαλύσουν, όπως είχε πει κάποιος κύριος Υπουργός. Έχουμε φτάσει σε σημείο υποδουλώσεως του έθνους, κάτι που είναι ορατό στους πάντες. Η δε απεθνοποίηση και ο αφελληνισμός έχει συντελεστεί σταδιακά και προοδευτικά όλα αυτά τα τριάντα οκτώ χρόνια, τριάντα εννέα χρόνια της Μεταπολιτεύσεως. 
Και φυσικά τώρα η παρούσα τρικομματική Κυβέρνηση βάζει τη σφραγίδα της για τον πλήρη αφελληνισμό και την πλήρη απεθνοποίηση.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16488"," Ολοκληρώστε, σας παρακαλώ, κύριε Αρβανίτη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16489"," Όμως, το χειρότερο –και τελειώνω αυτήν τη στιγμή, κυρία Πρόεδρε- όσον αφορά το βιολογικό μας αφανισμό, είναι αυτά τα δύο, δυόμισι εκατομμύρια που υπάρχουν εδώ και το κυνήγι που γίνεται κατά των Ελλήνων πολυτέκνων με τις φορολογίες και με την απαγόρευση να γεννούν παιδιά. Τι θα γίνουμε; Θα γίνουμε απρόσωπος βαλκάνιος πληθυσμός! Δεν θα πρέπει να προστατεύσουμε την πατρίδα μας; Πρέπει τελικώς να πολτοποιηθούμε; Και μετά θα μιλάμε για τέτοια γραφεία. 
Επιφυλάσσομαι στη δευτερολογία μου για να αναφερθώ και σε τροπολογία την οποία κατέθεσε η Χρυσή Αυγή, όσον αφορά το άρθρο 78. 
Σας ευχαριστώ, κυρία Πρόεδρε.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16490"," Σας ευχαριστούμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16491"," Κυρία Πρόεδρε, παρακαλώ το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"16492","  Κύριε Υπουργέ, δέχεστε να μιλήσει πρώτα ο κύριος Πρόεδρος και μετά εσείς;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16493"," Δεν έχω αντίρρηση, κυρία Πρόεδρε.","ΔΗΜΗΤΡΙΟΣ ΚΟΥΡΚΟΥΛΑΣ",251
"16494"," Ορίστε, κύριε Πρόεδρε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16495"," Κυρία Πρόεδρε, ομολογώ ότι αν δεν γνώριζα και το τελευταίο σημείο αυτού του κτηρίου και ιδιαίτερα αυτής της Αιθούσης, θα αισθανόμουν ότι βρίσκομαι σε άλλη χώρα, σε άλλο χρόνο και πραγματικά, δεν θα μπορούσα να εκφέρω ούτε μια στοιχειώδη σκέψη. 
Δεν ξέρω τι πρέπει να γίνει πέραν αυτών που εγώ τονίζω καθημερινά. Προφανώς, όμως, δεν κρίνονται ότι μπορούν να συμβάλουν, ώστε αυτή η Αίθουσα να μη στέλνει το χειρότερο μήνυμα σε ένα λαό που δοκιμάζεται σκληρά και που υποθέτω ότι προσπαθεί να προσβλέπει ότι η εκπροσώπησή του στο εθνικό Κοινοβούλιο μπορεί να του δώσει κάποια προοπτική και ελπίδα. Διότι αν όλοι εδώ προσπαθούμε να εξαλείψουμε την όποια ελπίδα διατηρεί ακόμα αυτός ο λαός, τότε δεν ξέρω ποια είναι η αποστολή μας. 
Κυρία Πρόεδρε, έχουμε εδώ ένα σχέδιο νόμου για την Ελληνική Προεδρία και την προετοιμασία της, για το γραφείο που αναφέρει μέσα. Διάβασα, λοιπόν, και το σχέδιο νόμο και την εισηγητική έκθεση και την έκθεση του Γενικού Λογιστηρίου του Κράτους. Πραγματικά δεν καταλαβαίνω γιατί υπάρχουν -και μάλιστα οξύτατες- αντιδράσεις, ακόμα και από όσους πιστεύουν ότι δεν έχουμε καμμιά δουλειά στην Ευρωπαϊκή Ένωση και ότι πρέπει να κοιτάξουμε μόνοι μας πώς θα αντιμετωπίσουμε τα προβλήματά μας. Μα, ήδη υπάρχουμε. 
Το γεγονός, δηλαδή, ότι κάποιος μπορεί να θεωρεί ότι δεν έχει λόγο υπάρξεως εδώ το άλφα, βήτα κόμμα ή ότι το Κοινοβούλιο δεν προσφέρει τίποτα, πιστεύω ότι αυτό δεν είναι λόγος για να μην έρχεται, διότι εδώ τον έστειλε ο λαός και εδώ αισθάνεται ότι μπορεί να εκφέρει το λόγο του και να παίξει το ρόλο τον οποίο φαντάζεται για το καλό του τόπου. 
Θέλω να θυμίσω, λοιπόν, ότι εμείς έχουμε μια παράδοση στην Ευρώπη επιτυχών Προεδριών. Η Προεδρία μας το 1995 με τον Ανδρέα Παπανδρέου τότε Πρωθυπουργό, οδήγησε πέντε χώρες σε νέα μέλη της Ευρωπαϊκής Ένωσης. Η Προεδρία μας το 2003 οδήγησε την Κύπρο στην Ευρωπαϊκή Ένωση. Αυτό ήταν που εμείς θέλαμε και πετύχαμε. Και μπορεί η Κύπρος αυτήν τη στιγμή -όπως και η Ελλάδα, ολόκληρος ο ελληνισμός- να αντιμετωπίζεται σαν το μαύρο πρόβατο της ευρωπαϊκής οικογένειας, όπως συνηθίζουμε να λέμε, αλλά καταλαβαίνουμε τι εννοούμε. Να μην πετάμε στα σύννεφα όταν ακούμε «ευρωπαϊκή οικογένεια» θεωρώντας ότι το πρώτο πράγμα που πρέπει να περιμένει κανείς είναι η αλληλεγγύη. Όχι.
 Υπάρχουν συμφέροντα κρατών, τα οποία δεν πρέπει να τα αγνοούμε. Οι φίλοι μας οι Κύπριοι, οι Έλληνες της Κύπρου, το ΑΚΕΛ –κόμμα που δεν είχε και υπό το προηγούμενο καθεστώς στη Ρωσία και τώρα, κακές σχέσεις- η νέα Κυβέρνηση της Κύπρου και ο λαός πίστευαν στο «ξανθόν γένος», όπως και στα Ορλωφικά. Και κάθε φορά ξεσηκώνονταν ο ελληνικός λαός να απελευθερωθεί από την Τουρκοκρατία. Και η Μεγάλη Αικατερίνη και όποιοι άλλοι μέχρι σήμερα σε όλον τον κόσμο -να το καταλάβουμε κάποτε αυτό- έχουν τα κρατικά τους συμφέροντα.
 Σήμερα ή η Ρωσία ή η Γερμανία –το έχω πει πριν από τρία χρόνια σε αυτήν την Αίθουσα- έχουν στενότατο άξονα, μπορώ να πω εγώ, στρατηγικής σημασίας: Ένας Πρωθυπουργός που ισχυρίζεται ότι είναι και σοσιαλιστής, έχει δέκα χρόνια το πρόγραμμα λιτότητας των Γερμανών εργαζομένων. Δέκα χρόνια δεν πήραν αύξηση οι Γερμανοί εργαζόμενοι. Και βέβαια, εκείνος έγινε Πρόεδρος της «GAZPROM». Φαντάζεστε στην Ελλάδα ένας πρώην Πρωθυπουργός να γίνεται ουσιαστικά ο εκπρόσωπος μιας ισχυρής ενεργειακής δύναμης, όπως είναι αυτή; Θα λέγαμε ότι αυτός εξαρτάται. Αλλά αυτή όμως είναι η δική μας λογική. Δεν θα σκεπτόμασταν επίσης ότι είναι δυνατόν ο Αρχηγός της ΚΥΠ να γίνει πρωθυπουργός της χώρας. Στην Αμερική ο Αρχηγός της CIA, ο Μπους, ο πρεσβύτερος, έγινε Πρόεδρος της Δημοκρατίας.
Τι σημαίνουν όλα αυτά; Σημαίνουν ότι πρέπει να προσγειωθούμε στην πραγματικότητα. Να κρατήσουμε μέσα μας ό,τι μας χαρακτηρίζει ως έθνος και εκεί -όχι αποχωρούντες στη γωνία- πρέπει να δίνουμε τη μάχη, αλλά να ξέρουμε γιατί τη δίνουμε. 
Μιλάμε για τις γερμανικές επανορθώσεις. Πρέπει να πω ότι ποτέ η ελληνική πλευρά με οποιαδήποτε κυβέρνηση δεν σταμάτησε να απασχολείται με το θέμα αυτό. Προχθές είχαμε την τελετή αποδημίας του Βάσου Μαθιόπουλου, ενός δημοσιογράφου και καλού Έλληνα πατριώτη. Και γνωρίζω –και ο ίδιος και πολλοί άλλοι- πώς προσπαθούσαν πάντοτε, ενημερώνοντας το Υπουργείο Εξωτερικών. Και εγώ, ως Πρόεδρος του Κοινοβουλίου, το 2002 πήγα στη Γερμανία. Υπάρχει στα γραφεία του διπλωματικού γραφείου μας εδώ, αυτή η επίσημη επίσκεψη -γιατί επρόκειτο περί επισήμου- στον ίδιο τον φιλελεύθερο Υπουργό Εξωτερικών της κυβέρνησης Kohl. 
Αυτοί δεν άκουγαν και δεν θέλουν να ακούν. Αυτό δεν σημαίνει ότι εμείς πρέπει να σιωπούμε. Αλλά το τι θα κάνουμε, δεν θα πρέπει να είναι κάτι που θα δίνει δυνατότητες σ’ αυτούς. Και έτσι κάναμε επί τρία χρόνια και συνεχίζουμε να το κάνουμε. Εκπέμπουμε έξω ό,τι πιο αρνητικό για την εικόνα της χώρας.
Στην Προεδρία του 2014, κύριε Υπουργέ, δεν πρέπει να δώσουμε τη δυνατότητα μιας παραπέρα απαξίωσής μας, αυτό δηλαδή που τρία χρόνια υφιστάμεθα, διότι κάποια κόμματα ή πρόσωπα δεν ορρωδούν προ ουδενός και κάποιοι επιχειρηματίες επίσης, όπως αυτοί που καταγγέλλω, διότι δεν υπήρχε λόγος δύο εβδομάδες όλα τα κανάλια μας να μεταδίδουν την επίθεση κάποιου Πακιστανού σε ένα δεκαπεντάχρονο κορίτσι στην Πάρο. Αυτό μετέδιδαν. Και όταν είχαμε εδώ αντιπροσωπεία Βουλευτών, μου είπε ηλικιωμένος συνάδελφος, «εάν η εγγονή μου έρθει εδώ, θα υποστεί αυτά που βλέπουμε ότι γίνονται;». 
Ποιοι τα μεταδίδουν αυτά, κύριε Υπουργέ; Αυτοί τους οποίους έχουμε δυστυχώς ανεχθεί και ουσιαστικά κάνουν κουμάντο σε αυτόν τον τόπο από την ώρα που αντί να στηρίζουμε τους θεσμούς, τους πυροβολούμε. Και νομίζει η κάθε πλευρά εδώ μέσα, ότι, έχοντας μία απήχηση κάποιων ποσοστών σε ένα κομμάτι του λαού, κατάφερε κάτι. Τίποτα δεν κατάφερε, διότι σιγά-σιγά τα ποσοστά απαξίωσης γενικεύονται. Τίποτα δεν θα υπάρξει, εγώ θα έλεγα για ορισμένους πολύ επαναστάτες οποιασδήποτε πλευράς. Θυμίζω ότι ο Λένιν μέχρι και την τελευταία στιγμή, είχε στρατηγικό σχέδιο. Όλοι οι άλλοι αριστεροί, δεξιοί, σοσιαλδημοκράτες, κεντρώοι, έμειναν στον άσσο. Όταν η ανωμαλία προχωρεί, ακόμη και όταν είναι μία γνήσια επανάσταση, τότε αυτός που έχει το γρόνθο τρώει το αυγό. Στη δημοκρατία εάν δεν σεβαστούμε τους κανόνες λειτουργίας, δεν ξέρω πού θα οδηγηθούμε. 
Κυρία Πρόεδρε, θα κλείσω, αναφέροντας κάτι που είναι σχετικό με τη συζήτηση αυτή και αυτά που είπα στην αρχή. Επιμένω, είναι έξι μήνες που καταδημαγωγείται ο ελληνικός λαός με την περίφημη λίστα Λαγκάρντ. Για άλλη μία φορά θα πω σε αυτούς που θεωρούν –ο καθένας εδώ παίζει τα παιγνίδια του- αφελείς τους Έλληνες που υποφέρουν, ότι η λίστα αυτή σταματάει το 2005. Πρέπει να ερευνηθεί. 
Το πρόβλημά μας είναι, ότι κοντεύουμε να ξεχάσουμε τι έκανε εκείνος που με πρωτοβουλία και του κόμματος στο οποίο ανήκε τότε, αποφάσισε να γίνει η Βουλή αυτή η επιτροπή προκαταρτικής εξέτασης -διότι ψάχνουμε όποια πρόσωπα- αρκεί να μας διευκολύνει. Λυπούμαι, διότι είναι πολύ αρνητικό για τα μέλη της επιτροπής, το ότι λειτουργούν ως κόμματα. Ακούω τους ίδιους να λένε «το κόμμα μας» ή «το κόμμα μου», ενώ εδώ ομοφώνως αποφασίσαμε ότι δεν θα μπορούν να βγαίνουν στα κανάλια, στα ραδιόφωνα, στις εφημερίδες, διότι είναι ανακριτές, έχουν εισαγγελικά καθήκοντα και δεν μπορούν να διασύρουν τον εαυτό τους, το θεσμό που υπηρετούν. Και όμως συνεχίζεται. 
Το άκρον άωτον ήταν το χθεσινό. Μου θύμισε τα περί Ανδρέα Παπανδρέου, ως αρχηγού της «17 Νοέμβρη», που όλη τη δεκαετία του 1980 νόμιζαν ότι με αυτά θα κανοναρχούν το λαό. Τώρα λοιπόν βρήκαμε να φέρουμε σιδηροδέσμιο τον Γεώργιο Παπανδρέου για να καταθέσει ως μάρτυς. Δεν ντρεπόμαστε επιτέλους; Λυπάμαι. Εγώ ντρέπομαι γι’ αυτήν την εικόνα εκπροσώπων του λαού που παραβιάζουν ό,τι εδώ οι ίδιοι δεσμεύθηκαν. Είναι κάθε μέρα στα κανάλια, δίνουν στήλες ολόκληρες για ευθυμογραφήματα και θα ψάχνουμε τις καλοκαιρινές επιθεωρήσεις που θα έχουν τέτοια θέματα σε βάρος των θεσμών, σε βάρος του Κοινοβουλίου. Απλώς θα αποδειχθεί ότι δεν ενδιαφέρθηκαν γι’ αυτό. 
Αλλά πρέπει να κλείσει αυτή η ιστορία, κυρία Πρόεδρε. Ήσασταν στην Διάσκεψη των Προέδρων, όπου είπα ότι στη συζήτηση του αιτήματος για παράταση των εργασιών, εγώ θέλω να μιλήσω. Ίσως όμως πριν κατέβω στην Αίθουσα της Ολομέλειας, ελήφθη η απόφαση του Σώματος. 
Είμαι της γνώμης ότι πρέπει το υλικό που στοιχειοθετεί συγκεκριμένα αδικήματα, να μας το φέρουν, για να προχωρήσει αυτή η υπόθεση.
Από εκεί και πέρα δεν μπορεί αυτή η υπόθεση να επικαλύπτει  -κάνουμε εδώ το αντίθετο από ό,τι κάνουν τώρα οι Κύπριοι- εκείνους που από το 2008, εν όψει της κρίσεως και από την έκρηξή της μέχρι και τώρα, έχουν βγάλει τα άντερά τους στις τράπεζες του εξωτερικού! Και εμείς εδώ μιλάμε για τις καταθέσεις του 1980 και του 1990 στη λίστα Λαγκάρντ. Ε λοιπόν, δεν μπορεί να αντέξει κανείς τόση υποκρισία!
Θα κλείσω, κυρία Πρόεδρε, αναφερόμενος -το οφείλω, διότι έγινε αναφορά- στο θέμα της διάταξης για την απιστία των τραπεζιτών, υπαλλήλων ή στελεχών. Προσέξτε, σας παρακαλώ, τούτο. Η ανησυχία η δική μου επιβεβαιώνεται και δυστυχώς, μελετώντας πιο βαθιά το ζήτημα αυτές τις ημέρες, διαπιστώνω ότι μπορεί κάποιος άρρωστος εγκέφαλος να νόμιζε ότι το πρόβλημα για την χρηματοδότηση των κομμάτων θα λυθεί με μια τέτοια διάταξη. Αυτό που έγινε αφορά άπειρο αριθμό νομικών προσώπων δημοσίου ή ιδιωτικού δικαίου, από θυγατρικές άλλοτε τραπεζών που ήταν στο δημόσιο τομέα, μέχρι τις γνωστές εταιρείες των δήμων που είναι νομικά πρόσωπα ιδιωτικού δικαίου του ευρύτερου δημόσιου τομέα. Και αυτό που ακούει ο ελληνικός λαός, είναι ό,τι αφορά τα κόμματα. Αυτό όσο και να το τεντώσουν, ακόμη και αν είχαν κάτι τέτοιο στο μυαλό τους, δεν πρόκειται να το καλύψουν. Θα περίμενα περισσότερη πραγματικά υπευθυνότητα -αυτό ζητώ- από την Αντιπολίτευση. 
Το βράδυ εκείνο, στις 18.30´ η ώρα, αυτά μοιράστηκαν, όπως κοιτάζουμε τώρα τις τροπολογίες και βλέπουμε αν είναι κάποια εκπρόθεσμη. Δεν φεύγουμε σαν να μην τρέχει τίποτα. Θα περίμενα εκείνο το βράδυ, να γίνει όπως έγινε τώρα. Και δεν είναι ευθύνη του Προεδρείου. Το Προεδρείο όταν τεθεί θέμα, ρωτάει τη Βουλή. Να μην τα φορτώνουμε όλα στο Προεδρείο. Αυτό που έγινε, ήταν απαράδεκτο. Όμως, ως σοβαρή αβελτηρία, θεωρώ ότι εκείνο το βράδυ δεν έγινε τίποτα. Την επόμενη μέρα κάναμε δηλώσεις στα κανάλια, στις εφημερίδες κ.λπ.. Εν συνεχεία, εάν ο κ. Τραγάκης είχε κλείσει τη συζήτηση –για χθες αναφέρομαι- δεν θα υπήρχε καν η πρόταση ονομαστικής ψηφοφορίας. Εκείνη την ώρα συγκεντρώνονταν οι υπογραφές. Σε ό,τι αφορά δε το αποτέλεσμα, επειδή διάφοροι -τα γνωστά παπαγαλάκια- γράφουν ότι εγώ μεν καταψήφισα, αλλά το ΠΑΣΟΚ κάνει έτσι ή αλλιώς, να ξεκαθαρίσουμε τα πράγματα.
Όσον αφορά τον αναπτυξιακό νόμο, έγινε η συζήτησή του, κατατέθηκαν προτάσεις μας, μίλησε ο εισηγητής μας ο κ. Κεγκέρογλου. Πολλές διατάξεις του νόμου αυτού είναι δικές μας. Δεν αποποιούμεθα το νόμο αυτό. Δεν θέλουμε όμως αυτήν τη διάταξη και όσοι μαζί με εμάς δεν τη θέλουν, να μη φέρνουν εκπρόθεσμες τροπολογίες, όπως κάνει τώρα η Αξιωματική Αντιπολίτευση. Θα είχε νόημα η διάταξη, αφού όμως δημοσιευθεί ο νόμος, διότι, εάν δεν έχει δημοσιευθεί ο νόμος, τι νόημα έχουν αυτά, ακόμα και αν παραβιάζαμε τον Κανονισμό και ψηφίζαμε αυτήν την τροπολογία; Εάν δεν έχει δημοσιευθεί ο νόμος με τον οποίον αναιρείται αυτή η τροπολογία, τι νόημα έχει; 
Άρα εγώ προτείνω στο ΣΥΡΙΖΑ, όταν δημοσιευθεί ο νόμος, κύριε Παπαδημούλη, να έρθει διάταξη ρητή που θα λέει «το άρθρο τάδε του νόμου τάδε καταργείται αφ’ ης ίσχυσε».","ΑΠΟΣΤΟΛΟΣ ΚΑΚΛΑΜΑΝΗΣ",172
"16496","  Κύριε Πρόεδρε, ολοκληρώστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16497"," Με δυο λέξεις τελειώνει η ιστορία, εάν πραγματικά αυτό επιδιώκουμε κι όχι το θόρυβο, να γράφουν τα φιλικά ή μη φύλλα και να στοχοποιούν ανθρώπους που έχουν συνείδηση εδώ μέσα και το έχουν αποδείξει.
Αν θέλουμε απλώς να θορυβούμε, συνεχίστε με την ίδια τακτική.","ΑΠΟΣΤΟΛΟΣ ΚΑΚΛΑΜΑΝΗΣ",172
"16498"," Ευχαριστούμε, κύριε Πρόεδρε. 
Αν ήθελε πάντως η Κυβέρνηση, θα το είχε αποσύρει μέχρι τώρα, με τόσο ντόρο που έχει γίνει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16499"," Έπρεπε η Κυβέρνηση να το αποσύρει.","ΑΠΟΣΤΟΛΟΣ ΚΑΚΛΑΜΑΝΗΣ",172
"16500","  Αυτό σας λέω. Άρα εμείς μπορεί να λέμε εδώ, κι εσείς κι η Αντιπολίτευση…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16501"," Κυρία Πρόεδρε, με συγχωρείτε. Εγώ μιλάω καθαρά.","ΑΠΟΣΤΟΛΟΣ ΚΑΚΛΑΜΑΝΗΣ",172
"16502","  Κι εγώ καθαρά μιλάω.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16503"," Η Κυβέρνηση όφειλε κι εχθές να το αποσύρει.","ΑΠΟΣΤΟΛΟΣ ΚΑΚΛΑΜΑΝΗΣ",172
"16504","  Δεν το αποσύρει όμως. Άρα…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16505"," Κακώς δεν το απέσυρε. Από τη στιγμή που δεν το απέσυρε, εμείς δεν πρέπει να βαράμε με άσφαιρα πυρά, με εκπρόθεσμες τροπολογίες, που θα μπορεί το Προεδρείο και η Κυβέρνηση να πει «είναι εκπρόθεσμη. Τι να κάνω;». 
Κι αυτό αν το εννοούσαμε, θα είχαμε εδώ τους Βουλευτές μας, κύριε Παπαδημούλη. Πού είναι οι Βουλευτές σας να το υποστηρίξουν αυτό;","ΑΠΟΣΤΟΛΟΣ ΚΑΚΛΑΜΑΝΗΣ",172
"16506","  Εντάξει, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16507"," Είμαι εγώ εδώ. Σας λέω: φέρτε διάταξη που θα λέει «καταργείται αφ’ ης ίσχυσε» και εγώ ο ίδιος θα την υποστηρίξω εδώ. Εάν εννοείτε αυτά που λέτε.","ΑΠΟΣΤΟΛΟΣ ΚΑΚΛΑΜΑΝΗΣ",172
"16508"," Ευχαριστώ, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16509"," Διότι κι αν ακόμη νομίζουν τα κόμματα ότι τα αφορά –που εγώ πιστεύω ότι δεν τα αφορά- πρέπει να την τραβήξουν, να ξεχειλώσει η διάταξη, για να πουν για κόμματα. Είναι εκατοντάδες όμως τα νομικά πρόσωπα δημοσίου και ιδιωτικού δικαίου, τα οποία αφορά.","ΑΠΟΣΤΟΛΟΣ ΚΑΚΛΑΜΑΝΗΣ",172
"16510"," Βέβαια όλη αυτή η συζήτηση που έχει γίνει εκτός Κοινοβουλίου, με στοχευμένες δημοσιεύσεις και στο διαδίκτυο και στις εφημερίδες στρεβλώνει ακόμη περισσότερο την όποια κατάσταση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16511"," Κυρία Πρόεδρε, θα ήθελα το λόγο επί προσωπικού.","ΧΡΗΣΤΟΣ ΠΑΠΠΑΣ",418
"16512","  Εις τι έγκειται το προσωπικό, κύριε Παππά;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16513"," Κυρία Πρόεδρε, μπορώ να το αναλύσω;","ΧΡΗΣΤΟΣ ΠΑΠΠΑΣ",418
"16514"," Αναφέρθηκε ο κύριος Πρόεδρος σε ονόματα; 
Έχετε το λόγο για ένα λεπτό επί του θέματος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16515"," Ευχαριστώ, κυρία Πρόεδρε. 
Επειδή ο κύριος Πρόεδρος μίλησε περί απαξιώσεως του Κοινοβουλίου και των θεσμών, απευθυνόμενος και κοιτάζοντας προς ημάς…","ΧΡΗΣΤΟΣ ΠΑΠΠΑΣ",418
"16516"," Όλους αφορά. Όχι εσάς.","ΑΠΟΣΤΟΛΟΣ ΚΑΚΛΑΜΑΝΗΣ",172
"16517"," Ωραία, κύριε Πρόεδρε. 
Εγώ θέλω να εκφράσω την εξής απορία: Σας ακούσαμε με ιδιαίτερη προσοχή. Ξέρετε ότι σας εκτιμούμε. Σας το έχω δείξει και στη Διάσκεψη των Προέδρων. Δεν μας είπατε όμως τελικά τι ψηφίσατε. Το ΠΑΣΟΚ χθες τι ψήφισε; 
Έχετε απόλυτο δίκιο που είπατε για τον κ. Παπανδρέου, ότι δεν τηρήθηκαν οι δεσμεύσεις. Συμφωνώ απολύτως μαζί σας. Δεν τηρήθηκαν οι δεσμεύσεις εκ μέρους της Νέας Δημοκρατίας προς το ΠΑΣΟΚ ότι δεν θα διωχθεί ο Βενιζέλος και ο Παπανδρέου. Φοβάστε το θέαμα να προσάγεται βιαίως ο πρώην Πρωθυπουργός στην επιτροπή. 
Σε ό,τι αφορά την επιτροπή κι αυτά που είπατε, να εξαιρέσετε τον κ. Κασιδιάρη, γιατί ήταν ο πρώτος ο οποίος κατήγγειλε την επιτροπή και δεν βγήκε ποτέ σε κανένα κανάλι, ενώ οι δικοί σας και της Νέας Δημοκρατίας έβγαιναν σε κανάλι.","ΧΡΗΣΤΟΣ ΠΑΠΠΑΣ",418
"16518","  Ολοκληρώστε, κύριε Παππά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16519"," Κλείνω, κυρία Πρόεδρε, κι ευχαριστώ πολύ. 
Επειδή μιλήσατε περί επαναστάσεων και είπατε για το Λένιν και επειδή το κίνημα το δικό μας το διακρίνει μια επαναστατικότητα -όχι η επαναστατικότητα του Λένιν, αλλά ευαγγελιζόμεθα μια ειρηνική επανάσταση που θα τα αλλάξει όλα- να πούμε ότι εμείς σε περίοδο επαναστάσεων -έστω και εντός εισαγωγικών- δεν κλείναμε ραντεβού με ταξιάρχους.","ΧΡΗΣΤΟΣ ΠΑΠΠΑΣ",418
"16520","  Ευχαριστώ, κύριε Παππά.
Το λόγο έχει ο Υφυπουργός κ. Κούρκουλας για εννέα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16521"," Ευχαριστώ, κυρία Πρόεδρε.
Αφού ευχαριστήσω για την υποστήριξη, που από πολλά κόμματα εκφράστηκε, για το σχέδιο νόμου για την Προεδρία, θα ήθελα επιγραμματικά και σύντομα να απαντήσω σε ορισμένες παρατηρήσεις. 
Πρώτον, θα ήθελα να επιβεβαιώσω ότι το Υπουργείο Εξωτερικών και εγώ προσωπικά και ο Υπουργός  κ. Αβραμόπουλος είμαστε, βεβαίως, στη διάθεση της Επιτροπής Εξωτερικών και Άμυνας και Ευρωπαϊκών Υποθέσεων για συζήτηση σε βάθος. 
Όσον αφορά τις πολιτικές προτεραιότητες, έθιξα ορισμένους άξονες προτεραιοτήτων. Βεβαίως αυτό είναι μια πολύ μεγάλη και σημαντική συζήτηση. Είμαστε στη διάθεση του Κοινοβουλίου. 
Θα ήθελα επίσης να πω ότι είμαι στη διάθεση και για ενημέρωση συνεχή και συστηματική, όσον αφορά τη διαχείριση των χρημάτων του Γραφείου της Προεδρίας. 
Στον κ. Παπαδημούλη ήθελα να επιβεβαιώσω ότι ναι, εμείς προωθούμε την τραπεζική ένωση και τώρα που δεν είμαστε Προεδρία και θα συνεχίσουμε να το προσπαθούμε και ως Προεδρία.
Δεν καταλαβαίνω και δεν συμφωνώ με την παρατήρησή του, όσον αφορά την παραβίαση των κοινοτικών κανόνων ελεύθερης κίνησης κεφαλαίων στην Κύπρο. Νομίζω ότι οι κανόνες υπάρχουν για να τηρούνται, αλλά οι ίδιοι κανόνες προβλέπουν και εξαιρέσεις σε ιδιάζουσες περιπτώσεις, όπως ήταν αυτή της Κύπρου. Δηλαδή τι θέλαμε; Να υπάρχει ελεύθερη διακίνηση και να αδειάσουν οι κυπριακές τράπεζες σε μία βδομάδα ή μάλλον σε μία μέρα; 
Νομίζω ότι σωστά η Ευρωπαϊκή Ένωση δέχτηκε κατ’ εξαίρεση τον περιορισμό αυτής της πράγματι βασικής ελευθερίας στην Ευρωπαϊκή Ένωση, διότι αλλιώς θα ήταν καταστροφικές οι συνέπειες. Άρα δεν νομίζω ότι μπορούμε να κατηγορούμε την ελληνική Κυβέρνηση που δέχτηκε αυτήν την εξαίρεση ή την Ευρωπαϊκή Ένωση. Νομίζω ότι σωστά έγινε αυτό. 
Βεβαίως επιβεβαιώνω ότι δεν συμφωνούμε με την τροπολογία που κατέθεσε ο ΣΥΡΙΖΑ, που αφορά άλλα ζητήματα.","ΔΗΜΗΤΡΙΟΣ ΚΟΥΡΚΟΥΛΑΣ",251
"16522"," Πείτε μας γιατί.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16523"," Εγώ ακολουθώ, κύριε Παπαδημούλη, τη δική σας αρχή, ότι δεν πρέπει να εισάγουμε άσχετες τροπολογίες. Δεύτερον, νομίζω ότι θα έχετε την ευκαιρία…","ΔΗΜΗΤΡΙΟΣ ΚΟΥΡΚΟΥΛΑΣ",251
"16524"," Δεν το λέτε και στον κ. Χατζηδάκη που τη δέχτηκε…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16525"," Θα έχετε την ευκαιρία την επόμενη εβδομάδα ή τις επόμενες μέρες, όποτε θέλετε και νομίζω ότι ακούσατε και πολύ πειστικές απαντήσεις από τους εκπροσώπους των κομμάτων που στηρίζουν την Κυβέρνηση.
Τώρα θα ήθελα να πω δυο λόγια. Εγώ βεβαίως σέβομαι το δικαίωμα του καθενός να είναι εναντίον της Ευρωπαϊκής Ένωσης Αυτό δεν συμβαίνει μόνο στη χώρα μας. Σε πάρα πολλές χώρες της Ευρώπης, και μάλιστα τώρα τελευταία πολύ περισσότερο, υπάρχει μια όξυνση, μια αύξηση του ευρωσκεπτικισμού ή ακόμα και των θέσεων που είναι καθαρά εχθρικές στην ιδέα της ευρωπαϊκής ενοποίησης. Δεν δέχομαι όμως από τον κ. Αρβανίτη να μας δίνει μαθήματα πατριωτισμού. 
Εγώ πιστεύω ότι εμείς είμαστε αυτοί που έχουμε επίγνωση της πραγματικότητας και προσπαθούμε με την επίγνωση αυτής της πραγματικότητας να προωθήσουμε, ο καθένας όπως μπορεί καλύτερα, τα εθνικά μας θέματα, τα συμφέροντα της χώρας μας και άλλοι είναι υποτελείς και δέσμιοι του φαντασιακού τους κόσμου και γι’ αυτό έρχονται εδώ και κάνουν μία ρητορική αντιευρωπαϊκή η οποία όμως, δεν στηρίζεται σε πραγματικά γεγονότα.
Επίσης θέλω να πω ότι η εξωτερική εικόνα της χώρας μας απαξιώνεται πάρα πολλές φορές από έργα και λόγια του πολιτικού κόμματος, στο οποίο ανήκει ο κ. Αρβανίτης και αυτό όχι μόνο στην Ευρώπη αλλά και παγκοσμίως.
Ευχαριστώ πολύ.","ΔΗΜΗΤΡΙΟΣ ΚΟΥΡΚΟΥΛΑΣ",251
"16526"," Ευχαριστούμε, κύριε Υπουργέ.
Θα πάρετε το λόγο όλοι με τη σειρά οι Κοινοβουλευτικοί Εκπρόσωποι. Έχουν ερωτηθεί οι εισηγητές και δεν θέλουν να δευτερολογήσουν. Άρα παρ’ όλο που όλοι υπερβήκατε κατά πολύ, τον αρχικό χρόνο των δώδεκα λεπτών, θα πάρετε το λόγο ως δευτερολογία για έξι λεπτά. Παρακαλώ όμως, να είστε συνεπείς με το χρόνο μας.
Κύριε Παπαδημούλη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16527"," Ευχαριστώ, κυρία Πρόεδρε.
Παρ’ ότι την περίμενα, άκουσα με έκπληξη την απάντηση του κυρίου Υφυπουργού, του μοναδικού που εκπροσωπεί την κρυπτόμενη Κυβέρνηση, για την τροπολογία που καταθέσαμε. Άκουσα να λέει «Δεν συμφωνούμε γιατί είναι άσχετη με το νομοσχέδιο». Αυτό είναι ομολογία ντροπιαστική και ομολογία ενοχής. 
Η Κυβέρνησή σας, κύριε Κούρκουλα, πριν από ακριβώς μία εβδομάδα δέχτηκε…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16528"," Ξέρετε πολύ καλά ότι δεν έχω νομοθετική πρωτοβουλία…","ΔΗΜΗΤΡΙΟΣ ΚΟΥΡΚΟΥΛΑΣ",251
"16529"," Θα μιλήσετε μετά.
Η Κυβέρνησή σας λοιπόν δέχτηκε, διά του έχοντος νομοθετική πρωτοβουλία κ. Χατζηδάκη, αυτήν την άθλια «ντροπολογία» σε ένα νομοσχέδιο για τον αναπτυξιακό νόμο. Και ήταν εκπρόθεσμη και υποβλήθηκε σε μία στιγμή που δεν υπήρχε καν η πρακτική δυνατότητα να υποβληθεί αίτημα ονομαστικής ψηφοφορίας. Μια βδομάδα η Κυβέρνηση κρύβεται, σιωπά, κωφεύει όχι μόνο στο δικό μας αίτημα να αποσυρθεί αυτή η τροπολογία και αυτή η ρύθμιση, αλλά και στο αίτημα εξεχόντων Βουλευτών της κυβερνητικής πλειοψηφίας, όπως ο πρώην Πρόεδρος της Βουλής. Μπορείτε να το κάνετε και δεν θέλετε.
Και πέραν αυτού, κυρία Πρόεδρε, όχι μόνο δεν αποσύρουν τη διάταξη, όπως κι εσείς ευστόχως παρατηρήσατε, αλλά δεν εξηγούν γιατί τη θεώρησαν σωστή, γιατί προσπάθησαν να την περάσουν σαν τον κλέφτη και ποιους αφορά.
Η εκτίμησή μας είναι, ότι αφορά και τα κόμματα  και αυτό το συνομολόγησε  ο εκ των συναρμοδίων Υπουργών που την αποδέχτηκαν, ο κ. Μηταράκης, προχθές σ’ ένα ραδιοφωνικό σταθμό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16530"," Δεν είναι αυτός ο οικονομολόγος και εσείς ο πολιτικός μηχανικός. Μην κάνετε το δικηγόρο.","ΑΠΟΣΤΟΛΟΣ ΚΑΚΛΑΜΑΝΗΣ",172
"16531"," Μακάρι να ίσχυε η ερμηνεία του κ. Κακλαμάνη. Θα μας έκανε χαρούμενους. Όμως, για να ισχύσει, πρέπει αυτό να υπάρχει ρητά και δεσμευτικά διατυπωμένο από την έχουσα τη νομοθετική πρωτοβουλία Κυβέρνηση, η οποία κρύβεται. Από την πρώτη στιγμή είπαμε ότι αφορά και τα κόμματα, αφορά και θυγατρικές τραπεζών, αφορά και επιχειρήσεις, δημοτικές ή κοινοτικές, αφορά και ιδρύματα.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16532"," Αυτά τώρα τα λέτε. Μέχρι τώρα λέγατε για τα κόμματα.","ΑΠΟΣΤΟΛΟΣ ΚΑΚΛΑΜΑΝΗΣ",172
"16533"," Τα λέμε από την πρώτη στιγμή και καλούμε την Κυβέρνηση να εξηγήσει –και αν δεν μπορείτε να το κάνετε εσείς, κύριε Κούρκουλα, που σκοπίμως έστειλαν έναν μόνο, εσάς, μην έχοντας νομοθετική πρωτοβουλία, να έλθει τώρα κάποιος από την Κυβέρνηση, έχων νομοθετική πρωτοβουλία, κατά προτίμηση ο κ. Χατζηδάκης, που τη δέχθηκε- να μας πει εκτός απ’ αυτούς που την υπέγραψαν, ποιοι την έγραψαν, ποιοι την ενέκριναν, ποιοι έδωσαν εντολή να υποβληθεί και ποιοι του ζήτησαν να πει ναι, ποιους περιλαμβάνει, ποιους επιδιώκει να αθωώσει και πόσο κοστίζει αυτό.
Αυτή η διάταξη τι λέει με απλές κουβέντες; Λέει ότι όσοι έδωσαν αυτά τα δάνεια σ’ αυτά και αυτά τα νομικά πρόσωπα, δεν διώκονται για το αδίκημα της απιστίας, όπως ορίζεται από τα άρθρα 256 και 390 του Ποινικού Κώδικα.
Η τροπολογία που καταθέσαμε, ζητάει ακριβώς να ακυρωθεί αυτό, δηλαδή να επανέλθουμε σ’ αυτά που ίσχυαν πριν, ότι όλα αυτά τα δάνεια πρέπει να ερευνηθούν και για το ενδεχόμενο αδίκημα της απιστίας, κατά τα άρθρα 256 και 390. Πρέπει να μη δοθεί αυτή η ασυλία, γιατί δίνεται και για δάνεια που έχουν δοθεί και για δάνεια που εκκρεμούν.
Αν η Κυβέρνηση η κρυπτόμενη, η ένοχη, βάζει τον κ. Κούρκουλα, μόνο παρόντα εκ μέρους της, να λέει «δεν συμφωνούμε με την τροπολογία», χωρίς να μπαίνει στον κόπο να πει γιατί δεν συμφωνεί, γιατί υπερασπίζεται την άθλια ρύθμιση που πέρασε, με μόνο επιχείρημα ότι είναι άσχετη με το νομοσχέδιο, με συγχωρείτε, αλλά αυτό δείχνει ένδεια επιχειρημάτων και αποτελεί προσβολή του Κοινοβουλίου.
Κατά τα άλλα, αν, κύριε Πρόεδρε, η Κυβέρνηση επιμείνει σ’ αυτήν τη διαδικασία, επειδή δεν μπορούμε να βάλουμε μια τροπολογία που κατατέθηκε εκπρόθεσμα, αν δεν το θέλει η Κυβέρνηση, σας βεβαιώνω ότι είμαστε διατεθειμένοι και μαζί με όσους ειλικρινά, όπως εσείς, θέλετε να καταργηθεί αυτή η διάταξη και να αποσυρθεί αυτή η ρύθμιση, να πάρουμε πρωτοβουλίες, χωρίς να αποκλείουμε κανέναν που θέλει να αποσυρθεί αυτή η ντροπιαστική ρύθμιση, γιατί δεν θέλουμε να μονοπωλήσουμε την ευαισθησία ούτε θέλουμε να δημιουργήσουμε εντυπώσεις. Εμείς θέλουμε αυτή η άθλια ρύθμιση να καταργηθεί.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16534"," Αργά το θυμηθήκατε όμως.","ΑΠΟΣΤΟΛΟΣ ΚΑΚΛΑΜΑΝΗΣ",172
"16535"," Γι’ αυτό σας βεβαιώνω –και το λέω προς την Κυβέρνηση πια και προς το Προεδρείο και κλείνω στο χρόνο μου– ότι θα επανέλθουμε εμπρόθεσμα είτε με τη μορφή τροπολογίας είτε με τη μορφή άρθρου μόνου, με όποιον τρόπο είναι ο αποτελεσματικότερος, ο συντομότερος, που εξασφαλίζει την ευρύτερη συναίνεση. 
Αυτό το ρουσφέτι στους τραπεζίτες, στα κόμματα, στα ιδρύματα, στις επιχειρήσεις, τις θυγατρικές και για δάνεια που έδωσαν και για δάνεια που πρόκειται να δώσουν, δεν θα περάσει και αυτοί που έδωσαν υπόσχεση στους τραπεζίτες, που τους εξυπηρέτησαν, ότι θα κάνουν μια ρύθμιση εδώ, για να ακυρωθεί η έρευνα των οικονομικών εισαγγελέων κυρίων Πεπόνη και Μουζακίτη, γύρω απ’ αυτήν την υπέρογκη δανειοδότηση, αυτό το σχέδιο λοιπόν, θα ακυρωθεί, γιατί η συντριπτική πλειοψηφία των πολιτών το απαιτεί.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16536"," Ευχαριστούμε, κύριε Παπαδημούλη. Έγινε αντιληπτή η τοποθέτησή σας.
Η Κοινοβουλευτική Εκπρόσωπος της Νέας Δημοκρατίας, κ. Σοφία Βούλτεψη, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16537"," Κατ’ αρχάς, κυρία Πρόεδρε,  διαπιστώνω για άλλη μια φορά -ακούστηκε αρκετά μέσα σ’ αυτήν την Αίθουσα- αμφισβήτηση της δεδηλωμένης. Εάν κάποιος διαφωνεί με την αρχή της δεδηλωμένης, πρέπει να βγει να το πει, να το νομοθετήσουμε, να το πάμε στο Σύνταγμα.
Η αρχή της δεδηλωμένης προβλέπει ότι όποιος διαφωνεί, δεν θέλει να ψηφίσει, το δηλώνει. Κατά τα άλλα, τεκμαίρεται ότι υπάρχει συμφωνία και δεν καταλαβαίνω γιατί ερωτάται ο ένας και ο άλλος τι ψήφισε. Η αρχή της δεδηλωμένης λέει τι δεν ψήφισε. 
Δεύτερον, βλέπω ότι το θέμα της τροπολογίας έρχεται και επανέρχεται και νομίζω ότι γίνεται σκόπιμα. Η ίδια η τροπολογία αυτή, για την οποία συζητούμε, λέει –το είπα και πριν- ότι όλοι αυτοί δεν διώκονται, εφόσον ακολούθησαν αποφάσεις θεσμοθετημένων εγκριτικών επιτροπών και εφόσον έχουν τηρηθεί οι κανονιστικές πράξεις της Τράπεζας της Ελλάδας. 
Αυτό τι σημαίνει; Σημαίνει ότι θα ερευνηθούν προηγουμένως. Πώς αλλιώς θα διαπιστωθεί αν έχουν γίνει όλα αυτά; Γιατί γίνεται τόση φασαρία; Γίνεται τόση φασαρία, γιατί υπάρχει αντικοινοβουλευτικό κλίμα εδώ στη χώρα και καλλιεργείται σκόπιμα. Θα ερευνηθούν λοιπόν. Δεν αντιλαμβάνομαι για τι πράγμα συζητούμε αυτήν τη στιγμή. Δεν αθωώνονται μια και έξω, λέει «εφόσον δεν έχουν τηρηθεί οι κανονιστικές πράξεις της Τράπεζας της Ελλάδας». Αν έχουν όμως τηρηθεί, για τι πράγμα συζητάμε; Ορθώς δόθηκε το δάνειο. Αν δεν έχουν τηρηθεί, τότε ναι, εγκαλούνται και πρέπει να τιμωρηθούν. 
Επίσης έχουμε δώσει όλοι απαντήσεις σε αυτό και άκουσα τον Πρόεδρο, τον κ. Κακλαμάνη, που είπε ότι είναι περιττή αυτή η νέα τροπολογία, διότι δεν έχει δημοσιευθεί ο νόμος. Επί ποίου πράγματος συζητούμε, έτσι; 
Όμως σας είπα ότι επίκειται και η 21η Απριλίου και εκνευρίζομαι πάρα πολύ με αυτήν τη συζήτηση για τα κόμματα κ.λπ. και το πώς παίρνουν δάνεια. 
Δηλαδή μπορεί καθένας, κυρία Πρόεδρε, να μην παίρνει δάνειο και να εμφανίζεται καθαρός και να του τα δίνουν υπογείως εφοπλιστές, βιομήχανοι και να έρχεται εδώ μέσα και να λέει «εμείς δεν έχουμε δάνειο, δεν χρωστάμε» και όλοι να ξέρουμε για το «μαύρο» χρήμα. Δεν υπάρχει «μαύρο» χρήμα στην πολιτική σε όλο τον κόσμο; Υπάρχουν κράτη-μαφίες. Αυτό θέλουμε να κάνουμε; Στη Βουλγαρία, όποτε γίνονται εκλογές, παίρνουν μέρος πενήντα, εξήντα κόμματα και μέσα από αυτό, ξεπλένονται και παίρνουν ασυλία όλοι αυτοί του «μαύρου» χρήματος. Αυτό θέλουμε να κάνουμε την Ελλάδα; 
Όχι λοιπόν, τα κόμματα θα χρηματοδοτούνται και όταν έχουν άλλες ανάγκες, θα δανειοδοτούνται με όρους και κανόνες και τελείωσε. Δεν το δέχομαι αυτό το πράγμα ως πολίτης αυτής της χώρας. 
Επίσης άκουσα ένα κήρυγμα αντιευρωπαϊσμού. Αυτό είναι ό,τι χειρότερο μπορούμε να κάνουμε αυτήν τη στιγμή. Δεν μας έφταιξε η Ευρωπαϊκή Ένωση για όλα αυτά που πάθαμε. Η Ευρωπαϊκή Ένωση είναι πάντοτε η ασπίδα μας. Δεν μας εμπόδισε ποτέ σε τίποτα η Ευρωπαϊκή Ένωση. Λεφτά μας έδωσε και αυτά που θα δοθούν τώρα, τα 17,5 που θα γίνουν 36, δεν είναι δάνεια, είναι ποσό το οποίο δίδεται ως πακέτο στήριξης. 
Πώς μπορούμε να μιλάμε γι’ αυτά τα θέματα και να λέμε ότι δεν μας προστατεύει στο θέμα –ας πούμε- το Σκοπιανό; Πώς δεν μας προστατεύει; Τα Σκόπια δεν παίρνουν ξανά και ξανά -τον περασμένο Δεκέμβριο δεν πήραν πάλι- ημερομηνία ένταξης, ακριβώς επειδή δεν τηρούν τους κανόνες καλής γειτονίας. Και είναι τώρα λίγος καιρός που σε κάθε κείμενο της Ευρωπαϊκής Ένωσης τούς καλούν να τηρήσουν τους κανόνες καλής γειτονίας. 
Στην Τουρκία δεν άνοιξαν πάλι τα κεφάλαια των ενταξιακών διαπραγματεύσεων, διότι την καλούν να ανοίξει τα λιμάνια και τα αεροδρόμιά της στα κυπριακά πλοία και στα κυπριακά αεροπλάνα. 
Δηλαδή, σε ποιο χώρο φανταζόμαστε εμείς την πατρίδα μας; 
Προχθές οι Ευρωβουλευτές μας σύσσωμοι καταψήφισαν την έκθεση προόδου του εισηγητή της Επιτροπής Εξωτερικών Υποθέσεων της Ευρωβουλής. Γιατί; Επειδή, ενώ αφαιρέθηκαν όλα τα άλλα, βγήκε και η λέξη Μακεδονία, σε ένα μόνο σημείο έμεινε ο όρος μακεδονικός. Και οι Ευρωβουλευτές μας καταψήφισαν. Αυτό θα πάει στο Ευρωκοινοβούλιο και θα πέσει ολόκληρο, δηλαδή το Ευρωκοινοβούλιο θα συμφωνήσει με τους Ευρωβουλευτές μας, όπως γίνεται κάθε φορά. 
Όταν θα είμαστε έξω, ποιος θα συμφωνεί μαζί μας και θα μας δίνει αυτές τις αποφάσεις;
Ο Φούλε, ο αρμόδιος Επίτροπος για τη διεύρυνση, ήταν στα Σκόπια χθες και τους είπε «έχετε δημιουργήσει ένα εσωπολιτικό πρόβλημα, το οποίο πρέπει να λύσετε» -γιατί έχουν εμφύλιο συνεχόμενο εκεί- «και θα τηρήσετε τους κανόνες καλής γειτονίας και θα βρείτε λύση και θα την αποδεχθείτε, διαφορετικά, δεν μπορούν να ξεκινήσουν οι ενταξιακές διαπραγματεύσεις, ό,τι και αν λέει η Επιτροπή Εξωτερικών Υποθέσεων της Ευρωβουλής». 
Επομένως –και κλείνω- πρέπει να τελειώσει αυτό, πρέπει αυτά να τα ξέρει ο ελληνικός λαός. Δεν μπορεί κάθε φορά να βγαίνει κάποιος και να λέει τι μας έκανε η Ευρωπαϊκή Ένωση. 
Όλα αυτά, τα οποία έχουμε κερδίσει μέσα στην Ευρωπαϊκή Ένωση, δεν θα τα είχαμε κερδίσει εκτός Ευρωπαϊκής Ένωσης. Τώρα αυτήν τη στιγμή, που μιλάμε, ανακοινώθηκε ότι παρουσιάζεται ρεκόρ τουριστών από την Αυστρία φέτος. Πού θα ήμασταν εμείς χωρίς την Ευρωπαϊκή Ένωση; Θέλουμε να έρθουν ή δεν τους θέλουμε; Τους θέλουμε για να τους βρίζουμε; Τι θέλουμε δηλαδή; Υπάρχει ήδη κάμψη του τουρισμού από τη Γερμανία. Από πού θα έχουμε έσοδα;
Ευχαριστώ πολύ, κυρία Πρόεδρε.","ΣΟΦΙΑ ΒΟΥΛΤΕΨΗ",73
"16538"," Κύριοι συνάδελφοι, να  παρατηρήσω ότι θεωρώ πως είναι πάρα πολύ απλοποιημένα πολλά πράγματα  από αυτά που ακούγονται τελευταία.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και έντεκα εκπαιδευτικοί συνοδοί τους από το 15ο Δημοτικό Σχολείο Χανίων. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει η Κοινοβουλευτική Εκπρόσωπος του ΠΑΣΟΚ κ. Χριστοφιλοπούλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16539"," Θα μου επιτρέψετε να κάνω μία-δύο επισημάνσεις επί της λειτουργίας του Κοινοβουλίου, παρόντος και του πρώην Προέδρου, του κ. Κακλαμάνη εδώ. 
    Κύριε Υπουργέ, θα συμφωνήσω με τη δική σας τοποθέτηση, αλλά δυστυχώς, αυτό το έχουμε και εμείς πάρα πολλές φορές επισημάνει. Εδώ θα θυμίσω ότι με τη βοήθεια όλων των κομμάτων, και της συγκυβέρνησης και των κομμάτων της Αντιπολίτευσης, σε προηγούμενο νομοσχέδιο που αφορούσε, νομίζω, κύρωση, επιβάλαμε να φύγουν άσχετες τροπολογίες. Χάρηκα πάρα πολύ γι’ αυτό που είπατε και αυτό που είπατε εσείς πρέπει να είναι αυτό που θα κάνει η Κυβέρνηση συνεχώς. 
Σήμερα το πρωί μάλιστα, επεσήμανα και παρακάλεσα τον τότε Προεδρεύοντα να μεταφέρει αυτό το αίτημα, επειδή τρεις επίκαιρες ερωτήσεις, κυρία Πρόεδρε, ματαιώθηκαν. Δεν μπορεί να έχουμε μία Βουλή των άφαντων Υπουργών στις επίκαιρες ερωτήσεις, με αποτέλεσμα πάρα πολλά θέματα, τα οποία είναι επίκαιρα, να καθίστανται μη επίκαιρα όταν συζητιούνται.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"16540"," Έχει επισημανθεί επανειλημμένα και από τον Πρόεδρο…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16541"," Επιτρέψτε μου, κυρία Πρόεδρε, γιατί και εσείς έχετε το χρόνο και ως Βουλευτής, εάν θέλετε, να τοποθετηθείτε. Δεν χάνετε το ρόλο του Βουλευτού, επειδή είστε Προεδρεύουσα. 
Θα ήθελα να κάνω άλλη μία επισήμανση, απευθυνόμενη στον αγαπητό φίλο και συνάδελφο, κ. Παπαδημούλη: Θα ήθελα πάρα πολύ, κύριε συνάδελφε, να πιστέψω, πραγματικά, με καλή πίστη, αυτό που λέτε, ότι δεν είναι επικοινωνιακό παιχνίδι από μέρους σας, ότι θέλετε πραγματικά να γίνει. Όμως πολύ αργά! Δεν πείθομαι, γιατί είναι πολύ αργά. Και ξαναλέω: Είχατε όλη τη δυνατότητα να συζητήσετε, έστω να έχετε Βουλευτές εδώ σήμερα.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"16542"," Σε σχέση με εσάς που το ψηφίσατε, υπάρχει διαφορά. Είστε στο κόλπο μέχρι τα μπούνια.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16543"," Κύριε Παπαδημούλη, μη διακόπτετε. Αφήστε την κ. Χριστοφιλοπούλου να αναπτύξει τη θέση της.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16544"," Σας παρακαλώ πάρα πολύ, κύριε Παπαδημούλη. Κανένα κόλπο. Δεν σας διέκοψα, σας σεβάστηκα, είπατε πράγματα στα οποία θα μπορούσα να αντιδράσω. Σας παρακαλώ πάρα πολύ. Ούτε είπα κάτι κακό για εσάς. Είπα κάτι πολιτικό. Είπα μία πολιτική εκτίμηση και παρακαλώ να τη σεβαστείτε ως τέτοια. Βεβαίως να διαφωνήσετε. Λέω -και πάλι- ότι, επειδή σας άκουσα να λέτε ότι «εμείς έχουμε όλη την πρόθεση να πάμε στην ουσία»: Πολύ ωραία, λοιπόν! Ιδού η Ρόδος, ιδού και το πήδημα! Φέρτε το. Και όχι μόνο αυτό, αλλά εγώ θα πω και κάτι άλλο: Επειδή τα όσα επεσήμανε η κ. Βούλτεψη έχουν πολύ ισχυρή δόση αληθείας και τα κόμματα δεν αφορά, αλλά δεν έχουμε και κανένα λόγο να μην έχουμε διαδικασίες τέτοιες, που να μην αμφισβητούνται από κανέναν, φέρτε συνολικά το θέμα και να το συζητήσουμε. Για τα κόμματα, ειδικά για τα κόμματα. Καμμία αντίρρηση. Θέλετε να τριτολογήσετε; Να τριτολογήσετε. Δεν ξέρω, κυρία Πρόεδρε, εάν έχουμε τριτολογία εδώ, αλλά εάν θέλουμε το σόου να συνεχιστεί, καμμία αντίρρηση. Ας κάτσουμε και μέχρι το βράδυ εδώ. Το θέμα είναι εάν θα φέρετε τη ρύθμιση κανονικά και εμπρόθεσμα. Φέρτε την. Εγώ σας προκαλώ. 
Νομίζω, κυρία Πρόεδρε και κύριε Υπουργέ, ότι είναι ώρα να δούμε και τη λειτουργία του Κοινοβουλίου, γιατί αυτά που συζητούμε πράγματι, δηλαδή το διαδικαστικό, δεν αφίσταται της ουσίας και διότι δημιουργεί τις υπόνοιες ότι κάποιοι κάνουν ένα σόου χωρίς να πάνε στην πράξη. Δημιουργεί όμως και υποψίες ότι και η Κυβέρνηση πολλές φορές δεν νομοθετεί όπως πρέπει να νομοθετεί. Δεν αφορά εσάς και το παρόν νομοσχέδιο, βεβαίως, αλλά μια που τίθεται το θέμα, να ειπωθούν όλα. 
Δεν μπορεί -και το είπα χθες μόλις, το επαναλαμβάνω και τώρα- να έχουμε πράξεις νομοθετικού περιεχομένου, παρά μόνο όταν έχουμε πραγματικά επείγουσα ανάγκη, όπως ήταν η περίπτωση των «prior actions», όπου μιλήσαμε και δώσαμε τη δυνατότητα και ψηφίσαμε. Είδατε ότι είναι ένας πολύ κακός τρόπος τού νομοθετείν, διότι είχαν πλείστα όσα λάθη στο χθεσινό νομοσχέδιο, ώστε αναγκάστηκε ο Υπουργός εκ των υστέρων, στο νομοσχέδιο που έφερε, να κάνει διορθώσεις. 
Άρα εμείς λέμε: Σεβασμός στην κοινοβουλευτική διαδικασία, όχι επικοινωνιακά παιχνίδια. Δεν θα απεμπολήσουμε τον αναπτυξιακό νόμο, επειδή θέλετε εσείς να παίξετε επικοινωνιακά παιχνίδια, ένα νόμο στη συγκρότηση του οποίου -όπως ήδη είπε ο κ. Κακλαμάνης- συμβάλαμε πάρα πολύ. Δεν θα διακυβεύσουμε την αναπτυξιακή πορεία της χώρας. Εδώ είμαστε και είμαστε έτοιμοι να συζητήσουμε οτιδήποτε. 
Κύριε Υπουργέ, αυτή η ιστορία με τις τροπολογίες «νύχτα» όμως –να το μεταφέρετε, γιατί δεν αφορά εσάς προσωπικά- θα πρέπει να τελειώσει. 
Ευχαριστώ, κυρία Πρόεδρε.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"16545"," Ευχαριστούμε, κυρία Χριστοφιλοπούλου. 
Ο Κοινοβουλευτικός Εκπρόσωπος των Ανεξάρτητων Ελλήνων κ. Νότης Μαριάς έχει το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κυρία Πρόεδρε. 
Επειδή ακούστηκαν παρατηρήσεις και κριτική σε σχέση με το πώς λειτουργεί το Κοινοβούλιο και ότι κάποιοι με τις παρατηρήσεις τους οδηγούν σε αντικοινοβουλευτικό δρόμο, θέλω να πω το εξής:
Το πιο αντικοινοβουλευτικό είναι να μη λειτουργεί έτσι, όπως πρέπει να λειτουργεί το Κοινοβούλιο, δηλαδή το να έρχονται με τη διαδικασία του κατεπείγοντος νομοσχέδια πεντακοσίων σελίδων –τα θυμάστε, αυτά που αφορούσαν το μεσοπρόθεσμο –και να πρέπει να περάσουν ταχύτατα. Αυτό είναι αντικοινοβουλευτικό, δημιουργεί αλγεινή εντύπωση και δίνει πατήματα σε διάφορους να κάνουν κριτική στο Κοινοβούλιο. 
Αντικοινοβουλευτικό είναι το να μην έρχονται οι Υπουργοί να απαντήσουν στις επίκαιρες ερωτήσεις. Επανειλημμένα εμείς το έχουμε καυτηριάσει αυτό. Ζήτησα μάλιστα, από το Προεδρείο να εξετάσει το εξής: Εφόσον δεν έρχεται ο Υπουργός, το αν υπάρχει κόλλημα στο πρόσωπό του, θα το κρίνει το Προεδρείο. Αν απορρίψει το λόγο του κωλύματος, θα δίνει το λόγο στο Βουλευτή να αναπτύσσει την ερώτησή του κι ας είναι κενά τα έδρανα. Αν το επιτρέψετε αυτό δέκα φορές, θα έρχονται οι Υπουργοί. Σας το λέω εγώ. Διαφορετικά δεν πρόκειται να τους αναγκάσετε να έρθουν.
Αύριο έχω επίκαιρη ερώτηση για την Κύπρο, η οποία ήδη είχε αναβληθεί και αύριο αναβάλλεται ξανά. Αν δείτε για τις γερμανικές αποζημιώσεις, ήρθα είκοσι πέντε φορές εδώ, για να έρθει ο Υπουργός δύο -τρεις φορές να απαντήσει. 
Επομένως δημιουργείται πρόβλημα στο Κοινοβούλιο, όταν έρχονται οι τροπολογίες το βράδυ, την τελευταία στιγμή.
Λένε κάποιοι ότι δεν αφορά τα κόμματα, αφού τα κόμματα δεν είναι νομικά πρόσωπα δημοσίου ή ιδιωτικού δικαίου, μη κερδοσκοπικού χαρακτήρα και δεν ανήκουν στον ευρύτερο δημόσιο τομέα. Και ρωτάω: Χρηματοδότηση παίρνουν μόνο τα κόμματα ή και τα ινστιτούτα των κομμάτων, τα ερευνητικά τους κέντρα; Αυτά τα ινστιτούτα που παίρνουν ένα μεγάλο μέρος της χρηματοδότησης, είναι νομικά πρόσωπα δημοσίου ή ιδιωτικού δικαίου μη κερδοσκοπικού χαρακτήρα, ναι ή όχι; 
Δεύτερον: Τι θέλει αυτή η τροπολογία να καλύψει; Θα σας πω εγώ. Επειδή επίκειται η ανακεφαλαιοποίηση και επειδή σε λίγο μια σειρά από τράπεζες θα περάσουν στον έλεγχο του ΤΑΙΠΕΔ, θα αρχίσει μία διαδικασία διαχειριστικού ελέγχου. Εμείς το έχουμε πει. Δεν θα πρέπει να γίνει καμμία ανακεφαλοποίηση, αν δεν γίνει διαχειριστικός έλεγχος στα θαλασσοδάνεια. 
Λόγω της Κύπρου άνοιξαν τα θέματα στις τράπεζες και ξαφνικά φάνηκε ποιοι χρηματοδοτήθηκαν -πολιτικοί, ημέτεροι, διάφορα αρπακτικά- στην Κύπρο. Τώρα θέλουν να υπάρξει κάλυψη στις διοικήσεις των τραπεζών, οι οποίες λειτούργησαν, ενδεχόμενα, σε συγκεκριμένες περιπτώσεις με τέτοιο τρόπο, που να υποστούν δίωξη για απιστία. Αυτό είναι όλο το θέμα. Δηλαδή, να υπάρξει κάλυψη στις διοικήσεις για όλα τα θαλασσοδάνεια που δόθηκαν. 
Αυτό είναι το βασικό στοιχείο που ήθελαν να περάσουν. Και διασυνδέεται με τα κόμματα, σε σχέση με τα ινστιτούτα που έχουν, τα κομματικά ιδρύματα, τα οποία παίρνουν χρηματοδότηση από τον κρατικό προϋπολογισμό σε συγκεκριμένο ποσοστό. 
Άρα λοιπόν, τα ζητήματα διαμορφώνονται έτσι. Και θεωρούμε ότι πρέπει αυτή η διάταξη, εφόσον το θέλουν και οι συνάδελφοι, να φύγει. Την επόμενη φορά δηλαδή που θα έρθουμε εδώ -ο κ. Κακλαμάνης έθεσε το θέμα- πρέπει πρώτα να υπάρξει η διάταξη νόμου, να είναι στο ΦΕΚ προκειμένου να ακυρωθεί.
Εμείς θα πάρουμε τέτοιες πρωτοβουλίες. Ας πάρουν και όσοι ενδιαφέρονται, έτσι ώστε να φύγει αυτό το ζήτημα και να πάψει να υπάρχει οποιαδήποτε υπόνοια γύρω από τα ζητήματα αυτά. 
Τρίτον, ευτυχώς αποσύρθηκε αυτή η απίθανη τροπολογία που έχει σχέση με τα υποκαταστήματα των κυπριακών τραπεζών, γιατί εκεί λέει απίθανα πράγματα και θα το δούμε όταν έρθει στη συζήτηση. Εκεί θα δείτε τι περιέχεται και τι προσπάθησαν, μέσα από αυτές τις διατάξεις, να περάσουν. 
Θεωρούμε ότι δεν θα πρέπει να υπάρχουν τροπολογίες, αλλά εάν μπει σε ψηφοφορία η τροπολογία 369/7 –δεν ξέρω- την τελευταία στιγμή, εμείς θα ψηφίσουμε «ΠΑΡΩΝ». 
Η τροπολογία 385/9 της κ. Χρυσοβελώνη που είναι σχετική με το παρόν νομοσχέδιο, ζητούμε να γίνει δεκτή. Είναι θέμα του Υπουργού.
Επίσης για λόγους που εξήγησα πριν, να γίνει δεκτή και η τροπολογία του ΣΥΡΙΖΑ που καταργεί την «ντροπολογία» η οποία πέρασε χθες.
Από εκεί και πέρα, να θέσουμε και ορισμένα άλλα ζητήματα, τα οποία μας απασχόλησαν. Σε σχέση με τα άρθρα να ξεκαθαρίσουμε: 
Στο άρθρο 1 ψηφίζουμε «ΝΑΙ». 
Στο άρθρο 2, που καθορίζει τους στόχους, ψηφίζουμε «ΝΑΙ». 
Στο άρθρο 3, που έχει σχέση με ζητήματα οικονομικής διαχείρισης, επειδή δεν πήραμε τις απαντήσεις, κύριε Υπουργέ, που θέλαμε και τις εγγυήσεις, ψηφίζουμε «ΟΧΙ». 
Στο άρθρο 4 ψηφίζουμε κατά, γιατί θέλετε να κάνετε μετακινήσεις, χωρίς να λαμβάνετε υπ’ όψιν τη σύμφωνη γνώμη των υπηρεσιακών συμβουλίων. 
Στο άρθρο 5 επίσης, ψηφίζουμε κατά, γιατί θέλετε να γίνεται κατ’ εξαίρεση σύναψη συμβάσεων έργου, χωρίς να τηρούνται κάποιες διαδικασίες. Και κυρίως, θέλετε διπλασιασμό των ελαχίστων ποσών που επιτρέπει η νομοθεσία για απευθείας ανάθεση ή ανάθεση με πρόχειρο διαγωνισμό. 
Στο άρθρο 6 θα ψηφίσουμε «ΝΑΙ». 
Στο άρθρο 7 θα ψηφίσουμε «ΝΑΙ». 
Στο άρθρο 8, που αφορά τους υπαλλήλους του Υπουργείου Εξωτερικών, θα ψηφίσουμε «ΝΑΙ». 
Στο άρθρο 9 θα ψηφίσουμε «ΝΑΙ». 
Και στο άρθρο 10 θα ψηφίσουμε «ΝΑΙ». 
Στο άρθρο 11 θα ψηφίσουμε «ΟΧΙ,» εκτός αν πάρετε πίσω αυτήν τη διάταξη για τη Γενική Γραμματεία Απόδημου Ελληνισμού.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16546"," Την έχουν πάρει.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"16547"," Την έχουμε πάρει πίσω.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Την έχετε πάρει; Εντάξει. Εμείς δεν έχουμε πρόβλημα αφού έχει αποσυρθεί. Το ζητήσαμε. Έγινε δεκτό. Ευχαριστώ και για τη διόρθωση. Θα το ψηφίσουμε. 
Και θα ψηφίσουμε επίσης, το άρθρο για το ΕΚΕΜ. 
Θέλουμε, κύριε Υπουργέ, το ζήτημα του ΕΚΕΜ να το αντιμετωπίσετε σοβαρότατα. Είναι ερευνητικό κι επιστημονικό εργαλείο και θέλουμε πραγματικά να γίνει σοβαρή δουλειά στο αντικείμενο αυτό.
Τέλος, εν όψει όλων αυτών των θεμάτων, θα ψηφίσουμε «ΠΑΡΩΝ».","ΙΩΑΝΝΗΣ ΜΙΧΕΛΑΚΗΣ",323
"16548"," Ευχαριστούμε, κύριε Μαριά.
Και τέλος ο Κοινοβουλευτικός Εκπρόσωπος της Χρυσής Αυγής, ο κ. Αρβανίτης, έχει το λόγο για έξι λεπτά. 
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Ευχαριστώ, κυρία Πρόεδρε.
Θέλω να πληροφορήσω το Σώμα ότι είχα την τιμή προ δεκαετίας και πλέον, να συνεργαστώ με τον αείμνηστο, αυτόν τον υπέροχο άνθρωπο, τον Γιάννη Βούλτεψη, με αφορμή το γεγονός ότι είχα συγγράψει το πρώτο μου βιβλίο, που αφορούσε στην υπόθεση Γιάννη Καλαμπόκα.
Θέλω να πω, τιμώντας τη μνήμη του -και όταν θα μου δίνεται η ευκαιρία θα την τιμώ πάντοτε και το εννοώ αυτό- και χωρίς να θέλω βεβαίως να πάρω τη θέση του Προεδρείου, με την οποία συμφωνώ απόλυτα, ότι και ο ίδιος θα έλεγε ότι όχι μόνο η κυρία Κοινοβουλευτική Εκπρόσωπος - κόρη του, αλλά και οποιοσδήποτε άλλος εχέφρων θα έκανε την παρατήρηση την οποία κάνατε εσείς. Δηλαδή υπεραπλούστευση, λες και κάνουμε πως δεν καταλαβαίνουμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16549"," Διορθώνω, κύριε συνάδελφε. Δεν έκανε την παρατήρηση στην κ. Βούλτεψη. Η παρατήρηση έγινε σε τρίτο πρόσωπο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16550"," Τι είναι αυτό; Τώρα θα ερμηνεύσει τον πεθαμένο πατέρα μου;","ΣΟΦΙΑ ΒΟΥΛΤΕΨΗ",73
"16551"," Εγώ δεν μπορώ να σχολιάσω τι κάνει ο κ. Αρβανίτης, κυρία Βούλτεψη. Θέλει να το πει αυτό και το λέει. Να του απαγορέψουμε να πει ότι τιμάει τον πατέρα σας;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16552"," Μα θα μου πει τι θα έλεγε ο πατέρας μου από τον τάφο; Είναι σοβαρά πράγματα;","ΣΟΦΙΑ ΒΟΥΛΤΕΨΗ",73
"16553"," Με συγχωρείτε τώρα, το Προεδρείο πρέπει να διακόπτει τον συνάδελφο, επειδή μιλάει για τον πατέρα σας; Πάντως, δεν τον βρίζει. Αυτό είναι το θετικό.
Συνεχίστε, κύριε Αρβανίτη.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Είναι το κοινοβουλευτικό ύφος και ήθος το οποίο διαθέτει η κ. Βούλτεψη, η οποία κατηγορεί εμάς και για τα εγκλήματά μας -αυτά εδώ δηλαδή και αυτά εκεί που είναι πάνω από εσάς, τα τιμημένα, που εκφράζουν τον Ελληνισμό- σε οποιαδήποτε ευκαιρία της δοθεί, χωρίς βεβαίως, κανένα επιχείρημα. Δεν πειράζει αυτό είναι το ήθος και το ύφος.
Εγώ δεν διέκοψα ποτέ ούτε θα τη διακόψω.
Επίσης η κ. Βούλτεψη μίλησε και υπαινίχθη το από πού χρηματοδοτείται η Χρυσή Αυγή.
Νομίζω ότι είναι γνωστό ότι εμείς, οι Βουλευτές της Χρυσής Αυγής, τη μισή μας αποζημίωση τη δίδουμε εις το κόμμα, προκειμένου να εξυπηρετηθούν κοινωνικές ανάγκες, αλλά και άλλες άμεσες ανάγκες του κόμματος. Εμάς δεν μας χρηματοδότησε ποτέ κανένας τραπεζίτης, κανένας διαπλεκόμενος μεγαλοεργολάβος, κανένας εφοπλιστής!
Ας μη γίνονται λοιπόν τέτοιοι υπαινιγμοί, όπως και ότι επί στρατιωτικού καθεστώτος λειτουργούσε το Κοινοβούλιο. Δεν λειτουργούσε το Κοινοβούλιο. Αυτό είναι ορθόν. Πράγματι, δεν λειτουργούσε το Κοινοβούλιο. Για εμένα, αν θέλετε, κακώς. Πρέπει να ακούγεται ελεύθερη η φωνή. Έχεις δικαίωμα να σκίζεις τη σημαία; Βεβαίως εκεί, ναι. Ναι, εγώ θα τον τιμωρήσω και ο κάθε πατριώτης θα τιμωρήσει αυτόν που τολμάει να προσβάλει το ιερό σύμβολο. Όμως η φωνή κανενός δεν πρέπει να σφραγίζεται.
Προτιμότερο όμως είναι αυτό -προσέξτε, χωρίς να παρεξηγηθώ από κάποιους κακόπιστους- παρά να λειτουργεί το ελληνικό Κοινοβούλιο χωρίς απόδοση και χωρίς να εξυπηρετεί τα συμφέροντα του ελληνικού λαού, να λειτουργεί μόνο και μόνο δεχόμενο έναν έλεγχο τυπικό και η εκτελεστική εξουσία, η οποία έχει την Πλειοψηφία, να νομοθετεί με την Πλειοψηφία της ή με πράξεις νομοθετικού περιεχομένου, περιφρονώντας τη Βουλή.
Επίσης θέλω να πω -ίσως και εκ περισσού- ότι εμείς καταψηφίζουμε στο σύνολο αυτό το σχέδιο νόμου, γιατί το θεωρούμε άνευ σημασίας. Και το τονίζω. Αυτό είναι το επιχείρημά μας. Προηγουμένως, ανέπτυξα τους λόγους, γιατί το θεωρούμε άνευ σημασίας.
Περαιτέρω, όσον αφορά τον Πρόεδρο, τον κ. Κακλαμάνη, ο οποίος εις μίαν έντασιν, εις δεδομένην στιγμήν και αποστροφή του λόγου του, περαίνων, είπε: «Δεν ντρεπόμαστε που σύρεται εδώ ο Γιώργος Παπανδρέου;». Ποιος είναι αυτός ο Γιώργος Παπανδρέου; Ποιος δεν ξέρει ότι είναι ο ολετήρας του έθνους; Ποιος δεν γνωρίζει ότι αυτός μας εισήγαγε εις το στόμα του Διεθνούς Νομισματικού Ταμείου; Ποιος δεν γνωρίζει ότι αυτός έστρωσε το δρόμο για τα μνημόνια, ενώ υπήρχαν άλλες λύσεις, αυτός ο οποίος, ως αγνώμων, κατέστρεψε ένα λαό που τον φιλοξένησε εδώ;
Δεν τον θεωρήσαμε ποτέ ότι ανήκε σε αυτόν το λαό, γιατί και ο ίδιος δεν εθεώρησε τον εαυτό του ανήκοντα εις τον ελληνικό λαό. Γι’ αυτό και έδρασε όπως έδρασε, ως πράκτωρ.
Κατά ταύτα, στις αποστροφές του λόγου μας να μη χρησιμοποιούμε τέτοιες εκφράσεις. Το λέω με λύπη μου σε έναν εμπειρότατο κοινοβουλευτικό, τας γνώσεις του οποίου σέβομαι. Όμως δεν πρέπει ο τυφλός κομματισμός να μας παρασύρει εις τοιούτον σημείον να επαινούμε τους ολετήρες και να λέμε στους άλλους, γιατί τους στέλνουμε να λογοδοτήσουν εδώ. Βεβαίως θα λογοδοτήσουν! Να μας εξηγήσει γιατί μας έστειλε εκεί, στην καταστροφή.
Επίσης ειπώθηκε -αν δεν απατώμαι, από την κ. Βούλτεψη- ότι είναι ελπίδα μας η Ευρωπαϊκή Ένωση. Δηλαδή, είμαστε προσκεκολλημένοι εκεί και εάν τυχόν καταστραφεί η Ευρωπαϊκή Ένωση, πολτοποιηθεί η Ευρωπαϊκή Ένωση -που δεν είναι ένωση- θα πρέπει και εμείς «αποθανέτω η ψυχή μας μετά των αλλοφύλων». Ωραία!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Βέβαια και κάποια άλλη κυρία επίσης, ανεφέρθη στο θέμα των συνόρων -αν δεν απατώμαι- και είπε ότι πρέπει να γίνει θωράκισή τους. Η κ. Χριστοφιλοπούλου τώρα το κατάλαβε; Τόσα χρόνια που μετέσχε σε μία κυβέρνηση η οποία ξήλωσε τα σύνορά μας για να περάσουν οι εισβολείς ασύδοτοι, τότε δεν το εγνώριζε; Τώρα το θυμήθηκε, μετά από τόσα χρόνια, που ήδη έχουμε δυόμισι εκατομμύρια εισβολείς, φυγάδες, λιποτάκτες; Διότι είναι νέα παιδιά οι περισσότεροι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16554"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16555"," Έχουν αφήσει απροστάτευτη τη χώρα τους και ήρθαν εδώ, για να αυξήσουν το δείκτη της εγκληματικότητος.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16556"," Ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16557"," Παρακαλώ πολύ, να μη με διακόπτει κανείς, όπως δεν διακόπτω και εγώ.
Κύριε Υπουργέ, είπατε ότι εσείς ενεργείτε, σύμφωνα με την υφιστάμενη πραγματικότητα. Έτσι άκουσα, αν δεν απατώμαι. Ποιος δημιούργησε αυτήν την πραγματικότητα, αξιότιμε, κύριε Υπουργέ; Μήπως η καταραμένη Χρυσή Αυγή που όλοι την πυροβολούν; Τη δημιούργησαν τα κόμματα τα συγκυβερνώντα, το καθένα με τον τρόπο του –χωρίς να εξαιρώ και το ΣΥΡΙΖΑ, αλλά δεν θέλω να πλατειάσω- που όλα αυτά τα τριάντα οκτώ χρόνια έκανε πολλά για τον αφελληνισμό και την απεθνοποίηση. Ας μην το ξεχνάμε αυτό ποτέ.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16558"," Ολοκληρώστε τη σκέψη σας. Έχει περάσει ο χρόνος σας, κύριε Αρβανίτη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16559"," Δεν έχετε επιχειρήματα. Εγώ έχω επιχειρήματα και περιστατικά, για να σας αποδείξω τι κάνατε όλα αυτά τα τριάντα οκτώ χρόνια. 
Περαιτέρω, λέτε ότι με αυτά που είπα εγώ, απαξιώνεται η χώρα μας και ο χώρος αυτός με τα λόγια μου. Όχι, κύριε Υπουργέ. Η χώρα μας απαξιώνεται από κλέφτες, απατεώνες και προδότες και όχι από τη φωνή ενός πατριώτου, από τη φωνή ενός, ο οποίος εδώ εκφράζει την ψυχή του ελληνικού λαού, του πατριωτικού λαού, που υποφέρει και προδίδεται αυτήν τη στιγμή. Έτσι απαξιώνεται η χώρα μας.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16560"," Ολοκληρώστε, σας παρακαλώ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16561","  Κλείνω, αξιότιμη κυρία Πρόεδρε, με ένα τελευταίο, στο οποίο αναφέρθηκε ο κύριος Υπουργός για την εξάλειψη του ρατσισμού. Είπε δηλαδή, ότι μόλις μας δοθεί η ευκαιρία τώρα που θα προεδρεύουμε στην Ευρωπαϊκή Ένωση, θα βάλουμε και εμείς το χεράκι μας για την εξάλειψη του ρατσισμού. 
Ποιου ρατσισμού, κύριε Υπουργέ; Αυτού που ασκείται κατά των Ελλήνων; Εκεί θα κάνετε προτάσεις να τις ακούσω, αν ζω; Διότι μπορεί αύριο το πρωί σε ένα λεπτό να φύγουμε. Θα κάνετε προτάσεις κατά του ασκουμένου κατά των Ελλήνων ρατσισμού; Αυτό θέλω να ακούσω και να ξέρω εγώ. 
Μόνο κατά των Ελλήνων ασκείται ρατσισμός και τίποτε άλλο. Ούτε τα δικαιώματά μας μπορούμε να εκφράσουμε, να έχουμε, να ικανοποιήσουμε, ούτε τίποτα απολύτως. Κλειδώνουμε τις πόρτες, βάζουμε κάγκελα στα παράθυρα, οι γριούλες πέφτουν κάτω στα πεζοδρόμια, για να τους πάρει ένα πενηντάρικο  οποιοσδήποτε εκ των εισβολέων εγκληματιών.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16562"," Ολοκληρώστε, σας παρακαλώ. Έχετε υπερβεί το χρόνο κατά πολύ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16563"," Συγγνώμη, κυρία Πρόεδρε, αλλά και κάποιος άλλος Βουλευτής υπερέβη το χρόνο…","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16564"," Ολοκληρώστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16565"," Εγώ τελείωσα. Μόνο αυτό ήθελα να πω. Το γραφείο τώρα αυτό το οποίο συνιστάται, να μιλήσει εκεί, για το ρατσισμό που ασκείται κατά των Ελλήνων. Θέλω πολύ να το ακούσω.
Ευχαριστώ, κυρία Πρόεδρε.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16566"," Ευχαριστώ πολύ.
Κυρία Βούλτεψη, επειδή ακούστηκε το όνομά σας, καταλαβαίνω ότι θέλετε να τοποθετηθείτε. 
Ορίστε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16567"," Θα ήθελα μόνο ένα λεπτό, κυρία Πρόεδρε.
Άκουσα κάτι περίεργο σ’ αυτήν την Αίθουσα. Ο κ. Αρβανίτης μίλησε για ήθος, κοινοβουλευτικό ή μη, το οποίο δεν διαθέτω. Δεν περιμένω εύσημα για το ήθος μου από τη Χρυσή Αυγή. Μου κάνει όμως εντύπωση πώς ο πατέρας μου είναι ωσεί παρών γενικώς, με διάφορες αφορμές. Σήμερα άκουσα ότι αν ο πατέρας μου ήταν σε θέση από τον ουρανό που βρίσκεται να με ακούσει, θα μου έκανε την παρατήρηση ότι δεν τα είπα καλά. 
Δεν νομίζω ότι υπάρχει εδώ πέρα αυθεντικός ερμηνευτής των νεκρών ούτε νομίζω ότι ο πατέρας μου, ο οποίος με ανέθρεψε και ήταν φανατικός υποστηρικτής της δημοκρατίας, του κοινοβουλευτισμού και πολέμιος του εθνικού διχασμού και δάκρυσε την ημέρα που η Ελλάδα μπήκε στην Ευρωπαϊκή Ένωση, θα είχε κάποια διαφορετική άποψη. Πάντως, δεν θεωρώ ότι υπάρχουν αυθεντικοί ερμηνευτές του πατέρα μου σ’ αυτήν την Αίθουσα.","ΣΟΦΙΑ ΒΟΥΛΤΕΨΗ",73
"16568"," Και έδωσε και αίμα για τις ιδέες του.","ΑΠΟΣΤΟΛΟΣ ΚΑΚΛΑΜΑΝΗΣ",172
"16569"," Και έδωσε και αίμα για τις ιδέες του. Ευχαριστώ πολύ, κύριε Κακλαμάνη.
Ευχαριστώ, κυρία Πρόεδρε.","ΣΟΦΙΑ ΒΟΥΛΤΕΨΗ",73
"16570"," Ευχαριστώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16571"," Τότε, εμείς είμαστε πένητες της αξιοκρατίας. Και θυμίζω στην κ. Βούλτεψη το βιβλίο του Μιχάλη Αρβανίτη…","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16572"," Εντάξει, κύριε Αρβανίτη. Ας μη μιλήσουμε άλλο για τον πατέρα της κ. Βούλτεψη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16573"," Επαναλαμβάνω και υπενθυμίζω στην κ. Βούλτεψη…","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"16574"," Σας παρακαλώ. Δεν έχετε το λόγο.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και της τροπολογίας του σχεδίου νόμου του Υπουργείου Εξωτερικών: «Σύσταση Γραφείου Ελληνικής Προεδρίας και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16575"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16576"," Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16577"," Συνεπώς το νομοσχέδιο του Υπουργείου Εξωτερικών: «Σύσταση Γραφείου Ελληνικής Προεδρίας και άλλες διατάξεις» έγινε δεκτό επί της αρχής κατά πλειοψηφία.
Εισερχόμαστε στην ψήφιση των άρθρων.
Ερωτάται το Σώμα: Γίνεται δεκτό το άρθρο 1 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16578"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16579"," Κατά πλειοψηφία.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16580"," Συνεπώς το άρθρο 1 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 2 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16581"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16582"," Κατά πλειοψηφία.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16583"," Συνεπώς το άρθρο 2 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16584"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16585"," Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16586"," Συνεπώς το άρθρο 3 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16587"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"16588"," Κατά πλειοψηφία.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16589"," Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16590"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"16591"," Κατά πλειοψηφία.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16592"," Συνεπώς το άρθρο 5 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 6 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16593"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16594"," Κατά πλειοψηφία.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16595"," Συνεπώς το άρθρο 6 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16596"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16597"," Παρών.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16598"," Συνεπώς το άρθρο 7 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16599"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16600"," Παρών.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16601"," Συνεπώς το άρθρο 8 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16602"," Δεκτό, δεκτό.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"16603"," Παρών.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16604"," Συνεπώς το άρθρο 9 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16605"," Δεκτό, δεκτό.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"16606"," Παρών.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16607"," Συνεπώς το άρθρο 10 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16608"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16609"," Παρών.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16610"," Συνεπώς το άρθρο 11 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16611"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16612"," Παρών.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16613"," Συνεπώς το άρθρο 12 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 369 και ειδικό αριθμό 7 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16614"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16615"," Παρών.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"16616"," Συνεπώς η τροπολογία με γενικό αριθμό 369 και ειδικό αριθμό 7 έγινε δεκτή, ως έχει, κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμεθα στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16617"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"16618"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Εξωτερικών: «Σύσταση Γραφείου Ελληνικής Προεδρίας και άλλες διατάξεις» έγινε δεκτό κατά πλειοψηφία επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"16619"," Μάλιστα, μάλιστα.
Με τη συναίνεση του Σώματος και ώρα 17.18΄ λύεται η συνεδρίαση για αύριο, ημέρα Παρασκευή 12 Απριλίου 2013 και ώρα 10.00΄ με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων.
Ο","ΟΛΟΙ ΟΙ ΒΟΥΛΕΥΤΕΣ",NA
