"","Content","name","ParlmemberID"
"112960","Date","4-12-2013",NA
"112961"," Το λόγο έχει ο κ. Nικόλαος Νικολόπουλος, Ανεξάρτητος Βουλευτής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112962"," Ο κ. Γκόκας είναι να μιλήσει.","ΠΑΡΙΣ ΚΟΥΚΟΥΛΟΠΟΥΛΟΣ",245
"112963"," Θα περιμένει ο κ. Γκόκας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112964"," Κυρίες και κύριοι συνάδελφοι, αναρωτιέμαι. Αλήθεια, ο προϋπολογισμός πάει καλά, επειδή τα νούμερα εμφανίζουν βελτίωση και έτσι ένα αισιόδοξο μέλλον αριθμών –το τονίζω αυτό- προδιαγράφεται για το μέλλον ή μήπως επειδή, όπως διαβάζουμε επίσης στον προϋπολογισμό, του χρόνου αναμένεται να σταματήσει η κατρακύλα της οικονομίας, που τα τελευταία χρόνια έχει μειώσει κατά τουλάχιστον 1/4 την εθνική μας παραγωγή και πολύ περισσότερο τα εισοδήματα των μισθοσυντήρητων και συνταξιούχων; 
Μήπως πηγαίνει καλά, επειδή τα πρωτογενή πλεονάσματα και οι μελλοντικές υποσχέσεις βρίσκονται στη σφαίρα του μεταφυσικού, αφού το χρεοκοπημένο δημόσιο τώρα πια προσπαθεί να επιβιώσει αρπάζοντας την ελάχιστη εναπομείνασα αποταμίευση του ιδιωτικού τομέα; 
Υπάρχει Βουλευτής που δεν γνωρίζει το μαρασμό των κοινωνικών υπηρεσιών, τη σφαγή των μισθών και συντάξεων αλλά και των περισσοτέρων επιδοτήσεων ή των δημοσίων επενδύσεων που θα μπορούσαν να δημιουργήσουν σπίθες ανάπτυξης;
Η αρπαγή της αποταμίευσης των Ελλήνων μέσω της υπέρμετρης φορολογίας σε εισοδήματα ανύπαρκτα ή τεκμαρτά και το αμόκ φορολόγησης της ακίνητης περιουσίας είναι η μεγαλύτερη κατάντια ενός θεωρητικά ευρωπαϊκού κράτους δικαίου. 
Δυστυχώς, όλοι βλέπουμε τα τελευταία χρόνια να έχουν γκρεμιστεί όλες οι αξίες της οικονομίας. Οτιδήποτε, δηλαδή, εκτός από το χάρτινο χρήμα που είναι δυνατόν να ρευστοποιηθεί και να μας ανακουφίσει σε καιρό ανάγκης, έχει χάσει την αξία του. Τα οικονομικά για τη συντριπτική πλειοψηφία των Ελλήνων είναι μια παραζάλη, ένα κακό όνειρο που δυστυχώς, όταν ξυπνάς, καταλαβαίνεις ότι είναι ένας εφιάλτης διαρκείας. 
Από την άνοιξη του 2010 μέχρι σήμερα «εξαερώθηκαν» εισοδήματα και περιουσίες και δεν γνωρίζει κανείς τι θα ξημερώσει αύριο. Υπάρχουν, βέβαια, οι αριθμοί του προϋπολογισμού που ευημερούν και μια σειρά από στόχους που υποτίθεται ότι θα μας βγάλουν από το τούνελ. 
Άραγε, έχουμε ελπίδα; Έχει τα κότσια η Κυβέρνηση να τα βάλει με τους αφέντες που σήμερα έχουν το χρήμα και μας κάνουν να μην κοιμόμαστε; Όταν βλέπει κανείς τέτοιες διχογνωμίες, λάθη και πειραματισμούς μέσα σ’ αυτήν την ετερόκλητη συμμαχία δανειστών, την τρόικα, επιβάλλεται επιτέλους η Κυβέρνηση έστω αυτήν την ύστατη ώρα να αναλάβει τα ηνία, να πάρει πρωτοβουλίες. 
Με το να παρακαλάμε τη Μέρκελ, τον Πρόεδρο της Ευρωπαϊκής Ένωσης και άλλους αξιωματούχους είδατε να βγαίνει κάτι; Όχι, ασφαλώς. Όλοι, όμως, πια ξέρουμε ότι με αυτόν τον τρόπο που λειτουργούν η Κυβέρνηση και το οικονομικό επιτελείο απλώς εκτελούν άνωθεν εντολές. Άλλωστε, πολλές φορές οι ίδιοι το ομολογούν δημόσια. 
Η ελπίδα όμως εδράζεται ακριβώς εκεί. Θα πρέπει να ανατρέψουμε τις ισορροπίες και να πείσουμε τους εμπειροτέχνες και εκ του αποτελέσματος ερασιτέχνες τροϊκανούς να ακούσουν πως αλλιώς πρέπει να χειριστούν την ελληνική οικονομία. 
Πρέπει πρώτα απ’ όλα να μπει φρένο στη λεηλασία των αποταμιεύσεων των Ελλήνων. Η χαζή υπόθεση ότι όποιος έχει ακίνητο έχει και χρήματα, κρυμμένα στην άκρη ή στην τράπεζα, δεν ισχύει και το ξέρουν όλοι. Αυτή είναι η φόρμουλα της αποτυχίας και της φαλκίδευσης της ανάπτυξης.
Το δημόσιο πρέπει να σταματήσει να κουρεύει το Πρόγραμμα Δημόσιων Επενδύσεων, γιατί με αυτόν τον τρόπο κουρεύει τις ελπίδες ανάπτυξης. Πρέπει να ανοίξει τις στρόφιγγες της επιστροφής των φόρων σε όσους δικαιούνται, για να βοηθήσει το εμπόριο και τη βιομηχανία. Το εισπρακτικό, φορομπηχτικό σύστημα δεν αποδίδει. Έχουν κατά πολύ ξεπεραστεί οι φοροδοτικές αντοχές των Ελλήνων. Η μεγάλη πίεση και οι πρόσθετοι φόροι τελικά αυξάνουν τη φοροδιαφυγή. Να πληρώσουν όσοι αποδεδειγμένα κινούν μαύρο χρήμα. Εκεί πρέπει να στραφούν οι προσπάθειες του ΣΔΟΕ και των διωκτικών αρχών. 
Η εξυγίανση των δαπανών του δημοσίου θέλει πειθαρχία, λεπτομέρεια σε βάθος, πίεση εκεί που πρέπει, χωρίς να υποσκάπτεται η προσπάθεια ανάπτυξης της οικονομίας. Το να περιορίζουμε τα κονδύλια στην αρχή του χρόνου και στη συνέχεια να σύρεται ο κάθε Υπουργός σε υπερβάσεις δαπανών είναι μια τρύπα στο νερό, μια κοροϊδία αυτής της ίδιας της κυβερνητικής πολιτικής, όπως περίτρανα φαίνεται στην περίπτωση των ασφαλιστικών ταμείων και των νοσοκομείων.
Κυρίες και κύριοι συνάδελφοι, συζητούμε έναν προϋπολογισμό, για τον οποίο και οι συντάκτες του αλλά και εμείς γνωρίζουμε ότι θα τροποποιηθεί από την τρόικα είτε πριν είτε μετά την ψήφισή του. Επίσης, γνωρίζουμε ότι θα αποτύχει στους στόχους που έχει βάλει. Η ανακρίβεια, η παραπλάνηση, η προσποίηση ότι ενεργούμε σύμφωνα με το δέον έχουν αντικαταστήσει σε αυτήν τη χώρα την αλήθεια, την ειλικρίνεια, την ευθύτητα και την εντιμότητα και εν τέλει και το ουσιαστικό. 
Το μόνο που θα παραμείνει σταθερό και σίγουρο από τον προϋπολογισμό αυτό είναι ότι θα επιφέρει νέα δεινά στους Έλληνες, που θα γίνουν ακόμα περισσότερο νεόπτωχοι, θα αυξηθεί κι άλλο η ανεργία, η μιζέρια, η δυστυχία και όλα αυτά θα είναι τα κυρίαρχα φαινόμενα της κοινωνικής πραγματικότητας. Ακόμα και γι’ αυτό όμως προσπαθούν να μας παραπλανήσουν χρησιμοποιώντας τη νεογλώσσα ή αυτό που εδώ και χιλιάδες χρόνια στη γλώσσα μας λέγεται «ευφημισμός». 
Η συνταγή της τρόικας είναι θανάσιμη. Το μόνο που κάνει είναι να οδηγεί στην άβυσσο τα ήδη υπερχρεωμένα κράτη. Η τοποθέτηση-κόλαφος που περιγράφει με γλαφυρό αλλά συνάμα και άκρως αντιπροσωπευτικό τρόπο τα μελανά χρώματα της οικονομικής πολιτικής που ασκείται στη χώρα μας δεν ανήκει σε κάποιον αντιπολιτευόμενο Βουλευτή ούτε σε κάποιον επαναστάτη. Είναι δήλωση ενός εκ των πέντε κορυφαίων οικονομολόγων του διεθνούς γίγνεσθαι, με ανοιχτούς ορίζοντες, διεισδυτικότητα και γρήγορα αντανακλαστικά κατά γενική ομολογία, που παρεμπιπτόντως ανήκει στην πενταμελή Επιτροπή των Σοφών που συμβουλεύει τη γερμανική κυβέρνηση και την Καγκελάριο Μέρκελ. 
Είναι αυτός ο επιστήμονας, ο οποίος είχε το σθένος να προειδοποιήσει τη σιδηρά κυρία και το Γερμανό Υπουργό Οικονομικών εδώ και δύο χρόνια πως η πολιτική της αυστηρής και μη ισοβαρούς δημοσιονομικής πολιτικής που επέβαλαν στις χώρες του Nότου είναι αυτοκαταστροφική, αφού βραχυπρόθεσμα ενισχύει τη χώρα του Bορρά, η οποία σύμφωνα με τα στοιχεία που παρέθεσε αυτός ο ίδιος, εξοικονομεί 20 δισεκατομμύρια ευρώ ετησίως, χάρις στα χαμηλότερα επιτόκια δανεισμού, καθιστώντας την προς το παρόν ως τη μεγαλύτερη ωφελημένη από την κρίση. Αργότερα όμως, όπως ο ίδιος τονίζει, οι δράσεις αυτές θα οδηγήσουν και την ίδια σε αδιέξοδο, λόγω της δραματικής μείωσης των εξαγωγών της σε χώρες του νότιου άξονα, αλλά και του ενδεχόμενου διάλυσης αυτής της ίδιας της Ευρωζώνης.
Ας ρίξουμε, όμως, κυρίες και κύριοι συνάδελφοι, και μια ματιά στα μέχρι τώρα αποτελέσματα της μνημονιακής πολιτικής που εφαρμόζεται τα τελευταία αυτά πέτρινα μνημονιακά χρόνια για τον ελληνικό λαό που αιμορραγεί. Η ανεργία –το γνωρίζετε όλοι- αυξήθηκε κατακόρυφα τα τελευταία χρόνια και έχει αγγίξει το 24,5% έναντι του 21% το Δεκέμβριο του 2011. Το Δεκέμβριο του 2010 14,4% και 10,3% το Δεκέμβριο του 2009. Η μάστιγα πλήττει κυρίως τους εργαζόμενους μεσαίων προσόντων. Είναι 20,1% έναντι 8,7% στην Ευρωπαϊκή Ένωση και χαμηλών προσόντων 14,6% έναντι 5,7% στην Ευρωπαϊκή Ένωση, ενώ οι μακροχρόνια άνεργοι έχουν αυξηθεί στο 9,1% του εργατικού δυναμικού. Είναι τριακόσιες πενήντα πέντε χιλιάδες άτομα και αφορούν το 50% των ανέργων.
Η ανεργία των νέων έχει τριπλασιαστεί τα δύο τελευταία χρόνια, έχοντας σκαρφαλώσει στο 64,5%, ακολουθώντας ανοδική πορεία σε μια μερίδα ανθρώπων που θα έπρεπε να αποτελούν το βασικό μοχλό της πραγματικής οικονομίας, αφού πρόκειται για τις πιο παραγωγικές ηλικίες, μεταξύ είκοσι πέντε και σαράντα ετών. Το 34% του πληθυσμού ζει στο όριο της φτώχειας. Η στρόφιγγα των τραπεζικών δανείων έχει σχεδόν κλείσει ερμητικά, με την πιστωτική επέκταση να χαρακτηρίζεται από συρρίκνωση και το ρυθμό της μεταβολής της τραπεζικής χρηματοδότησης του ιδιωτικού τομέα να έχει μειωθεί κατά 4,8%. Ταυτόχρονα, η καθαρή ροή της χρηματοδότησης προς τον εγχώριο ιδιωτικό τομέα ήταν αρνητική κατά 1,188 δισεκατομμύρια ευρώ. Σημειωτέον ότι και ο μύθος των αποκρατικοποιήσεων έχει καταρρεύσει πριν καν ξεκινήσει, αφού βάσει στοιχείων τα έσοδα από δώδεκα αποκρατικοποιήσεις του 2011-2013, απέφεραν στη χώρα μόνο 2,6 δισεκατομμύρια ευρώ. Αν αναλογιστούμε ότι οι τόκοι που οφείλουμε να πληρώσουμε μόνο για το 2013 ανέρχονται σε 7,8 δισεκατομμύρια ευρώ, τότε αυτά τα έσοδα καλύπτουν περίπου το 1/3 των δαπανών.
 Ως προς τον κρατικό προϋπολογισμό του 2014 ειδικότερα, αν από αυτά τα καθαρά έσοδα του προϋπολογισμού της κεντρικής κυβέρνησης, αφαιρέσουμε τις πρωτογενείς δαπάνες, δηλαδή δεν συμπεριλάβουμε τις δαπάνες για την αποπληρωμή των τόκων, τότε προκύπτει ένα πρωτογενές πλεόνασμα της τάξεως των 4,5 δισεκατομμυρίων ευρώ. Το αντίστοιχο πλεόνασμα για τη γενική κυβέρνηση, δηλαδή των προϋπολογισμών της Κυβέρνησης, Τοπικής Αυτοδιοίκησης, Οργανισμών Κοινωνικής Ασφάλισης και των νομικών προσώπων δημοσίου δικαίου, θα ανέλθει σε 2,9 δισεκατομμύρια ευρώ. 
Το πλεόνασμα αυτό, απλά θα καλύψει μέρος των δυσβάστακτων δαπανών για την αποπληρωμή τόκων 9,6 δισεκατομμυρίων ευρώ, που οφείλουμε να πληρώσουμε το 2014, αφήνοντας το υπόλοιπο των τόκων και το συνολικό χρέος 320 δισεκατομμύρια ευρώ, ποσό που αντιστοιχεί στο 174,8% του Ακαθάριστου Εθνικού Προϊόντος. Ανέγγιχτο το έλλειμμα της γενικής κυβέρνησης, όπου εδώ λαμβάνονται υπ’ όψιν και οι δαπάνες για την αποπληρωμή των τόκων. Εκτιμάται ότι θα ανέλθει στο 4,2 δισεκατομμύρια ευρώ, ποσό που αντιστοιχεί στο 2,3% του Ακαθάριστου Εθνικού Προϊόντος.
Η οικονομική πολιτική της χώρας μέσω του κρατικού προϋπολογισμού επιδιώκει να διαχειριστεί με τον τρόπο που προτείνει την κρίση χρέους της χώρας. Αυτό μειώνεται κατά μόλις 1 δισεκατομμύριο ευρώ σε σχέση με το 2013 και υπολογίζεται, όπως σας ανέφερα, στα 420 δισεκατομμύρια ευρώ. 
Επιπλέον, η οικονομική πολιτική δεν απαντά στο θέμα της κρίσης ρευστότητας της οικονομίας, προφανώς για επικοινωνιακούς λόγους, αλλά και για να θαφτούν τα κακώς κείμενα λόγω των επερχόμενων ευρωεκλογών και των δημοτικών εκλογών του 2014. Η Κυβέρνηση, υποστηρίζει επίμονα ότι η επίτευξη πρωτογενούς πλεονάσματος θα σηματοδοτήσει την απαρχή της σταδιακής μείωσης του δημοσίου χρέους. Δηλαδή, το κυβερνητικό και οικονομικό επιτελείο θεωρεί ότι η εμφάνιση πρωτογενών κρατικών πλεονασμάτων ως από μηχανής θεός θα επιφέρει την αυτόματη ελάττωση του δημοσίου χρέους. Τέτοιες απόψεις δεν έχουν κανένα επιστημονικό έρεισμα και όσοι τις επικαλούνται εξυπηρετούν σκοπιμότητες. 
Η ενδεχόμενη μείωση του χρέους της γενικής κυβέρνησης θα απαιτούσε πρωτογενές πλεόνασμα άνω των 6,4 δισεκατομμυρίων ευρώ, ώστε το πλεόνασμα να κάλυπτε τους τόκους και το περίσσευμα να συνέβαλε στην ελάττωση του χρέους.
Παράλληλα, το οικονομικό επιτελείο στην επιδίωξή του να επιτύχει τον στόχο των πρωτογενών πλεονασμάτων είναι εμφανές ότι χρηματοδοτεί τρέχουσες κρατικές δαπάνες με πιστωτικά έσοδα, δηλαδή εθνικό δανεισμό με επακόλουθο την εικονική συγκράτηση των δαπανών και την αναπόφευκτη ανύψωση του δημοσίου χρέους.
Δεν υπάρχει καμμία αμφιβολία ότι η ωραιοποίηση των δημοσιονομικών στοιχείων γίνεται με την ανοχή της τρόικας. Δεν θα πρέπει να μας διαφεύγει ότι με χαλκευμένα δημοσιονομικά στοιχεία η χώρα μας μπήκε την 1η Ιανουαρίου του 2002 στην Ευρωζώνη. Την περίοδο 1994-2008, η γενική κυβέρνηση για εννέα ημερολογιακά έτη είχε πρωτογενή πλεονάσματα σωρευτικής αξίας 32,4 δισεκατομμυρίων ευρώ. Παρά την ύπαρξη όμως, των πρωτογενών πλεονασμάτων κατά την περίοδο αυτή, δηλαδή 1994-2008, το χρέος της γενικής κυβέρνησης από 77 δισεκατομμύρια εκτινάχθηκε σε 263,2 δισεκατομμύρια ευρώ.
Αξιοσημείωτη είναι η διαπίστωση ότι την περίοδο αυτή, 1994-2008, αν και ο μέσος αναπτυξιακός ρυθμός της χώρας ήταν 3,6% και το κράτος πέτυχε πρωτογενή πλεονάσματα, ωστόσο σε απόλυτες τιμές το χρέος της γενικής κυβέρνησης αυξήθηκε κατά 3,42 φορές. Επομένως, τα κρατικά πρωτογενή πλεονάσματα δεν συνεπάγονται και τη μείωση του δημοσίου χρέους.
(Στο σημείο αυτό κτυπάει το κουδούνι του χρόνου λήξεως της ομιλίας του κυρίου Βουλευτή)
Ολοκληρώνω, κυρία Πρόεδρε. 
Κυρίες και κύριοι συνάδελφοι, στην περίπτωση της Ελλάδας, η διάρθρωση των κρατικών δαπανών, το ύψος των αφανών ελλειμμάτων, το μέρος του χρέους που απεικονίζεται από συμφωνίες ανταλλαγής είναι σαφέστατο ότι παίζουν καθοριστικό ρόλο στη μελλοντική συμπεριφορά του δημόσιου χρέους. 
Δεδομένης της σφοδρότατης ύφεσης που δέχεται η εθνική μας οικονομία μετά το 2008 και σε συνδυασμό με τα δυσβάσταχτα μελλοντικά χρέη που απορρέουν από τις συμβάσεις μνημονίων η οποιαδήποτε μεσομακροπρόθεσμη μείωση του δημοσίου χρέους, θα απαιτούσε σε ορίζοντα εικοσαετίας την επίτευξη μέσων ρυθμών ανάπτυξης τουλάχιστον 5%.
Κατ’ αυτόν τον τρόπο, το κράτος θα συγκέντρωνε τους αναγκαίους φορολογικούς πόρους, ώστε τα πρωτογενή πλεονάσματα να επαρκούσαν για την πολυπόθητη δραστική μείωση του κρατικού χρέους και τούτο με την προϋπόθεση ότι οι κυβερνήσεις θα νοικοκύρευαν τη Δημόσια Διοίκηση, θα χτυπούσαν στη ρίζα της τη διαφθορά και θα περιόριζαν δραστικά τις έκνομες παραοικονομικές δραστηριότητες όπως τη φοροδιαφυγή, το λαθρεμπόριο, τις μίζες, το ξέπλυμα χρήματος, την εισφοροδιαφυγή και άλλα.
Τέλος, από την πλευρά του ο προκλητικότατος αυτός υπάλληλος της τρόικας, ο κ. Πωλ Τόμσεν, επιμένει στην απελευθέρωση της άρσης των πλειστηριασμών χιλιάδων απροστάτευτων συμπολιτών μας, κάνοντας κάποιους να μιλούν για μία μίνι επερχόμενη «μικρασιατική καταστροφή».","ΝΙΚΟΛΑΟΣ ΝΙΚΟΛΟΠΟΥΛΟΣ",363
"112965"," Παρακαλώ, ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112966"," Ολοκληρώνω, κυρία Πρόεδρε. 
Αυτό σημαίνει ότι περίπου τετρακόσιες χιλιάδες Έλληνες κινδυνεύουν να μείνουν στο δρόμο, αν κανείς τους τελικά δεν κάνει διακανονισμό, αν οι κατασχέσεις προχωρήσουν κανονικά και όταν οι πλειστηριασμοί ολοκληρωθούν. Ενώ, λοιπόν, ακόμη και στους κόλπους της τρόικας εκφράζονται προβληματισμοί για το πρόγραμμα, μόνη η Κυβέρνηση εξακολουθεί να ομνύει στις επιταγές του υπερασπιζόμενη τη συνταγή της καταστροφής και ισχυριζόμενη αποτελέσματα αγαθά.
Η Κυβέρνηση αγνοεί τα μηνύματα που της έρχονται από κάθε πλευρά υποκρινόμενη ότι δεν υπάρχουν. Αυτά τα μηνύματα αλλά πρωτίστως η καθημερινή δυστυχία είναι που μαρτυρούν την αποτυχία της. Η Κυβέρνηση με τον προϋπολογισμό που συζητούμε, ο οποίος, όπως ήδη σας είπα, θα τροποποιηθεί, μεταφέρει τα βάρη της ανικανότητάς της στις πλάτες του ελληνικού λαού. 
Γι’ αυτό, το Χριστιανοδημοκρατικό Κόμμα Ελλάδος θα καταψηφίσει αυτόν τον προϋπολογισμό. 
Σας ευχαριστώ, κυρία Πρόεδρε.","ΝΙΚΟΛΑΟΣ ΝΙΚΟΛΟΠΟΥΛΟΣ",363
"112967"," Σας ευχαριστώ και εγώ, κύριε Νικολόπουλε. 
Το λόγο έχει ο κ. Χρήστος Γκόκας, ειδικός εισηγητής του ΠΑΣΟΚ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112968"," Ευχαριστώ, κυρία Πρόεδρε.
Κυρίες και κύριοι συνάδελφοι, η συζήτηση για τον προϋπολογισμό του 2014, γίνεται σε μία από τις δυσκολότερες περιόδους που βίωσε και συνεχίζει να βιώνει η χώρα μας. Κατά την τελευταία τετραετία, η ελληνική κοινωνία κλήθηκε να επωμιστεί ένα τεράστιο βάρος. 
Όμως, για πρώτη φορά μετά το ξέσπασμα της κρίσης μπορούμε να πούμε ότι η χώρα μας έχει τη δυνατότητα να αντιμετωπίσει με άλλους όρους και συνθήκες την οικονομική πραγματικότητα και τους δανειστές της. 
Το ΠΑΣΟΚ, ήρθε αντιμέτωπο με τη σοβαρότητα του δημοσιονομικού προβλήματος και την πρωτοφανή οικονομική κατάσταση στην οποία είχε περιέλθει η χώρα το 2009 και επιχείρησε μόνο του τότε με αίσθημα ευθύνης και σοβαρότητας, τη δύσκολη προσπάθεια της εξόδου της χώρας από την κρίση σε ένα αρνητικό πολιτικό περιβάλλον τόσο στη χώρα μας όσο και στο εξωτερικό. 
Σήμερα το ΠΑΣΟΚ με την ίδια υπευθυνότητα και συνέπεια συνεχίζει και στηρίζει την πολιτική και κυβερνητική σταθερότητα, το δρόμο της εθνικής στρατηγικής εξόδου από την κρίση, που είναι ο κορυφαίος εθνικός στόχος και η πραγματική αντιμνημονιακή πολιτική, συμμετέχοντας σε μία Κυβέρνηση εθνικής ανάγκης μετά τις εκλογές του 2012. Βεβαίως, θα ήθελα να θυμίσω την πρώτη συγκυβέρνηση το Νοέμβριο του 2011 αλλά και τις καθοριστικές αποφάσεις που πάρθηκαν το Φεβρουάριο του 2012. 
Και είναι ο ελληνικός λαός που πέρασε πολλά. Θυσίασε ακόμα περισσότερα, για να μπορούμε σήμερα να έχουμε τη δυνατότητα να συνεχίσουμε την ολοκλήρωση της δύσκολης δημοσιονομικής προσαρμογής και εξυγίανσης για την υπέρβαση της κρίσης. 
Από όσες θεωρίες ή σχέδια έχουν κατά καιρούς ειπωθεί δεν προέκυψε ποτέ σοβαρή εναλλακτική λύση. Αναρωτιέται εύλογα κανείς, πού θα ήταν σήμερα η χώρα, αν δεν προχωρούσε έτσι όπως μπόρεσε να προχωρήσει τελικά. 
Αντίθετα, σήμερα υπάρχει η δυνατότητα μέσα από το πρωτογενές πλεόνασμα να αποκατασταθούν αδικίες προς ευπαθείς κοινωνικές ομάδες. Υπάρχει η πρόβλεψη και η δυνατότητα για θετικούς ρυθμούς ανάπτυξης, να πάμε σε αναπτυξιακά πλεονάσματα και να ξεφύγουμε από το φαύλο κύκλο της ύφεσης. Μπορούμε και πρέπει να επικεντρώσουμε την προσπάθεια για διαρθρωτικές αλλαγές και μεταρρυθμίσεις και να ρίξουμε όλο το βάρος στην πραγματική οικονομία, στον κόσμο της εργασίας, στην παραγωγική διαδικασία και στην ανάπτυξη. Αυτό είναι το σχέδιο για τη συνέχεια, αφού δεν μπορέσαμε μέχρι τώρα να έχουμε μια παράλληλη πορεία με τις δημοσιονομικές εξελίξεις τουλάχιστον από ένα σημείο και ύστερα. 
Ταυτόχρονα, θα πρέπει να κάνουμε και τις επιλογές για τον τρόπο με τον οποίο θα πρέπει να συνεχίσουμε σε σχέση με τις δυνατότητες εξόδου μας στις αγορές, τη βιωσιμότητα του χρέους και το τι εξυπηρετεί καλύτερα τις ανάγκες για την παραγωγική και αναπτυξιακή ανασυγκρότηση της χώρας μας. 
Με τις μέχρι τώρα επιπτώσεις στην οικονομία και στην κοινωνία, είναι γεγονός ότι νέα μέτρα με μειώσεις μισθών και συντάξεων δεν μπορούν να υπάρξουν, όπως και ότι δεν μπορούμε παρά να έχουμε ένα δίκαιο και αναλογικό φόρο ακινήτων, να προστατεύεται η πρώτη κατοικία των φτωχών και μεσαίων νοικοκυριών, καθώς και να μη δεχθούμε τις ομαδικές απολύσεις. Η κοινωνική πραγματικότητα, δεν επιτρέπει καμμία υποχώρηση σε αυτά τα ζητήματα. 
Είναι, όμως, κυρίες και κύριοι συνάδελφοι και πολλά που πρέπει να προχωρήσουν, όπως ο εξορθολογισμός και ο εκσυγχρονισμός των δομών και υπηρεσιών του κράτους, η θέσπιση σταθερού και δίκαιου φορολογικού συστήματος, ρυθμίσεις για να γίνει πιο ανταγωνιστική η εγχώρια αγορά για την απασχόληση ιδιαίτερα των νέων και πολλές άλλες τέτοιου είδους παρεμβάσεις στον τομέα των μεταρρυθμίσεων. 
Μετά τη δημοσιονομική προσαρμογή, πρέπει να ακολουθήσει η εφαρμογή μεταρρυθμίσεων στις δομές της πραγματικής οικονομίας, για να αναπτυχθεί με βιώσιμο και ρεαλιστικό τρόπο. 
Πρέπει, όμως, σε αυτήν την κατεύθυνση να βοηθήσουν οι επιμέρους ασκούμενες πολιτικές, που πρέπει να έχουν σχέδιο, οργάνωση στην υλοποίηση, αποφασιστικότητα και αποτέλεσμα είτε αυτό αφορά τη διαχείριση προγραμμάτων, όπως το ΕΣΠΑ, είτε αφορά τις αλλαγές και τις μεταρρυθμίσεις που γίνονται αποσπασματικά ή με οριζόντιες δράσεις αλλά και πολλά πισωγυρίσματα.
Παρατηρούνται πολλά φαινόμενα σε κρίσιμους κοινωνικούς τομείς, όπως, παραδείγματος χάριν, η υγεία ή η παιδεία, που επιδεινώνουν τα προβλήματα της ελληνικής κοινωνίας. Εκεί χρειάζεται καλύτερη οργάνωση και καλύτερα αποτελέσματα. Απαιτείται εφαρμογή πολιτικών που θα αντιμετωπίσουν τη γραφειοκρατία και τις πολύμηνες καθυστερήσεις στην εφαρμογή προγραμμάτων ανάπτυξης, στην αξιοποίηση πόρων των διαρθρωτικών ταμείων, στη δημιουργία προϋποθέσεων αξιοποίησης των φυσικών πόρων της χώρας μας και των πλεονεκτημάτων στον τουρισμό ή στην ενέργεια.
Απέναντι στην αισιοδοξία που δίνει το κλείσιμο του προϋπολογισμού του 2013, με το πρωτογενές πλεόνασμα και τη μικρότερη από την αναμενόμενη ύφεση, είναι, κυρίες και κύριοι συνάδελφοι, και πάλι φανερή η μίζερη, αρνητική στάση της Αντιπολίτευσης και ιδίως η αμηχανία της Αξιωματικής Αντιπολίτευσης, που για μία ακόμη φορά δεν μπορεί να αντιστοιχηθεί με τις εξελίξεις και την πραγματικότητα. Και αυτό, σε συνδυασμό με την αποτυχία στις προβλέψεις και τη διάψευση των προσδοκιών για αδιέξοδο και καταστροφές και μία σειρά επιεικώς άστοχων και απαράδεκτων πολιτικών κινήσεων το τελευταίο διάστημα.
 Ο ΣΥΡΙΖΑ, προτείνει πρώτα ανάπτυξη και μετά πλεόνασμα. Σε ποιο όμως πολιτικό και οικονομικό περιβάλλον; Χωρίς τους απαραίτητους οικονομικούς δείκτες, χωρίς τράπεζες, θα ενθαρρύνουν ή θα προσελκύσουν επενδύσεις; Χωρίς νέα μέτρα, χωρίς την αποτυχία και χωρίς αδιέξοδα, ποια μπορεί να είναι η ρητορική και η στρατηγική της Αξιωματικής Αντιπολίτευσης; 
Κυρίες και κύριοι συνάδελφοι, ο προϋπολογισμός για το 2014, κατατίθεται σε ένα περιβάλλον αισιόδοξων μακροοικονομικών ενδείξεων και σημαντικών δημοσιονομικών επιδόσεων και είναι, πράγματι, ένας μη συμφωνημένος με την τρόικα προϋπολογισμός. Μέσα από τη διαπραγμάτευση που θα συνεχιστεί, θα πρέπει να αντιληφθούν όλοι τις εξελίξεις, καθώς και την οικονομική και κοινωνική κατάσταση που διαμορφώθηκε. 
Υπάρχει δυνατότητα για οικονομική διαπραγμάτευση σε υψηλό πολιτικό επίπεδο, καθώς υπάρχει και η ρήτρα ύφεσης από τη συμφωνία του Φεβρουαρίου του 2012 και η δέσμευση για ελάφρυνση του δημόσιου χρέους από την απόφαση του ECOFIN του Νοεμβρίου του 2012.
Είναι ο πρώτος προϋπολογισμός μετά από έξι χρόνια που προβλέπει αύξηση του ΑΕΠ, έστω και οριακά, κατά 0,6% το 2014.
 Ο νέος προϋπολογισμός δεν ενσωματώνει νέα μέτρα, πέρα από τις προωθούμενες αλλαγές της φορολογίας ακινήτων. Επίσης, το πρωτογενές πλεόνασμα εκτιμάται ότι θα διαμορφωθεί στα 812 εκατομμύρια ευρώ για το 2013.
Αυτά είναι τα αποτελέσματα των προσπαθειών και των θυσιών του ελληνικού λαού, όπως ανέφερα και προηγουμένως. Για το λόγο αυτό και προκειμένου να αποκατασταθούν κάποιες αδικίες, υπάρχει ο κανόνας διανομής τού πέραν του προβλεπομένου πλεονάσματος, με το 70% να πηγαίνει σε στοχευμένες κοινωνικές ομάδες και το υπόλοιπο στη μείωση του χρέους.
Για το 2014, ο στόχος είναι για ένα πρωτογενές πλεόνασμα της τάξεως των 3 δισεκατομμυρίων ευρώ περίπου. Οι προβλέψεις για το έξοδα και τα έσοδα αφορούν ψηφισμένα μέτρα. Η επιβεβαίωση των αυξημένων φορολογικών εσόδων από εισοδήματα και ακίνητα αλλά και ασφαλιστικών εσόδων, θα επηρεαστεί θετικά από το εάν θα υπάρξει γενικότερο κλίμα εμπιστοσύνης, που ήδη διαφαίνεται, αλλά θα πρέπει να ενισχυθεί από τους διεθνείς οικονομικούς παράγοντες και τον εγχώριο και διεθνή ιδιωτικό τομέα. Έχουμε τις πρόσφατες θετικές δηλώσεις του κ. Σουλτς, των Επιτρόπων κ.κ. Γιοχάνες Χαν και Όλι Ρεν αλλά και πολλών εκπροσώπων από το διεθνή οικονομικό τομέα. 
Και βέβαια δεν μπορώ να κατανοήσω την επιμονή του προηγούμενου από εμένα ομιλητή, που ακόμη αμφισβητεί τη χώρα μας, αμφισβητεί την αξιοπιστία της, αμφισβητεί τα στοιχεία με τα οποία η Ελλάδα δικαίως και ισότιμα συμμετέχει στην Ευρωπαϊκή Ένωση. Τέτοιες δηλώσεις είτε προέρχονται από το εξωτερικό είτε από το εσωτερικό κάνουν το ίδιο κακό, την ίδια ζημιά στην προοπτική της ελληνικής οικονομίας και είναι καταδικαστέες σε κάθε περίπτωση.
Κυρίες και κύριοι συνάδελφοι, οι αισιόδοξοι για τα έσοδα στόχοι, με δεδομένες τις περιορισμένες και σε οριακό σημείο ευρισκόμενες αντοχές της ελληνικής κοινωνίας, θα πρέπει να στηριχθούν από θετικές επιδόσεις στο σκέλος της ανάπτυξης.
Σήμερα υπάρχει φορολογική επιβάρυνση αλλά ακόμα δεν αφορά όλους. Γι’ αυτό πρέπει να προχωρήσουν οι μεταρρυθμίσεις, όπως το νέο εθνικό φορολογικό σύστημα για να υπάρξει δίκαια φορολόγηση όλων των εισοδημάτων είτε αυτών που δεν έχουν φορολογηθεί στο παρελθόν είτε αυτών που δεν φορολογούνται ακόμα και σήμερα. 
Στο σχέδιο του προϋπολογισμού, προβλέπεται η αξιοποίηση της ακίνητης περιουσίας του δημοσίου που θα αποφέρει στα κρατικά ταμεία 3,56 δισεκατομμύρια ευρώ μέσα στο 2014. Είναι μία προσπάθεια που θα πρέπει να ενταθεί και να γίνει με τον καλύτερο τρόπο για το δημόσιο συμφέρον. Οι θετικές ενδείξεις μας δείχνουν το δρόμο, στον οποίο πρέπει να συνεχίσουμε από εδώ και στο εξής, προκειμένου να περάσουμε στην ανάκαμψη της πραγματικής οικονομίας και την ενίσχυση της κοινωνικής συνοχής.
Τα εργαλεία που έχουμε στη διάθεσή μας για την επίτευξη των αναπτυξιακών στόχων και πολιτικών του προγράμματος οικονομικής πολιτικής, είναι το Πρόγραμμα Δημοσίων Επενδύσεων αλλά κυρίως το ΕΣΠΑ και οι πόροι που μπορούν να διατεθούν μέσα από τα αναπτυξιακά και χρηματοδοτικά προγράμματα. Οι ιδιωτικές επενδύσεις και άλλοι μηχανισμοί χρηματοδότησης.
Όσον αφορά στο Πρόγραμμα Δημοσίων Επενδύσεων, αυτό προβλέπεται για το 2014 να φθάσει τα 6,8 δισεκατομμύρια ευρώ, αυξημένο κατά 2,3% σύμφωνα με τις εκτιμήσεις του 2013. Οι δαπάνες αυτές, αντιπροσωπεύουν το 3,7% του ΑΕΠ και κατανέμονται σε 6,1 δισεκατομμύρια ευρώ για την προώθηση έργων που συγχρηματοδοτούνται από πόρους της Ευρωπαϊκής Ένωσης και σε 700 εκατομμύρια ευρώ για τα έργα που θα ολοκληρωθούν αποκλειστικά από εθνικούς πόρους.
Οι πιστώσεις, λοιπόν, έχουν σχεδιαστεί για να χρηματοδοτήσουν τις αναπτυξιακές ανάγκες της ελληνικής οικονομίας, την ενίσχυση της επιχειρηματικότητας, της ανταγωνιστικότητας και της εσωστρέφειας των ελληνικών επιχειρήσεων, τη στήριξη της επενδυτικής πρωτοβουλίας, την τόνωση της περιφερειακής και τοπικής ανάπτυξης, την υλοποίηση μεγάλων έργων υποδομής.
Σε αυτό το σημείο, θα ήθελα να αναφέρω ότι μετά από μία προσπάθεια δύο χρόνων είναι σημαντική η συμφωνία με την Ευρωπαϊκή Επιτροπή και τους παραχωρησιούχους της τράπεζας και τους κατασκευαστές για την υπέρβαση των ζητημάτων που είχαν προκύψει αλλά και την κάλυψη του χρηματοδοτικού κενού για τα έργα των αυτοκινητοδρόμων. Τα έργα αυτά ενισχύονται με 1,1 δισεκατομμύρια ευρώ από τους συγχρηματοδοτούμενους πόρους και με 650 εκατομμύριο ευρώ από την Ευρωπαϊκή Τράπεζα Επενδύσεων. Πρόκειται για έργα εθνικής σημασίας, που συνδέονται ουσιαστικά με την επανεκκίνηση της ελληνικής οικονομίας.
Με την ψήφιση της αναθεωρημένης σύμβασης, θα έχουμε πλήρη ανάπτυξη των εργοταξίων με ιδιαίτερα αποτελέσματα στην απασχόληση του εργατικού δυναμικού, τις παράλληλες με αυτά δράσεις αλλά και τη θετική επίδραση στην περιφερειακή ανάπτυξη με την ολοκλήρωσή τους. Παράλληλα, προβλέπονται πιστώσεις για τη χρηματοδότηση κοινωνικών προγραμμάτων, όπως η υλοποίηση στοχευμένων πολιτικών απασχόλησης και στήριξης των ανέργων και των ευπαθών κοινωνικών ομάδων.
Δεδομένου ότι ο πρωτογενής τομέας αποτελεί τη βάση της παραγωγικής και αναπτυξιακής ανασυγκρότησης για τη χώρα μας, απαιτεί και την ανάλογη προτεραιότητα στο σχεδιασμό δράσεων και παρεμβάσεων στη χρηματοδότησή τους, καθώς και στη δημιουργία υποδομών που θα στηρίξουν την πρωτογενή παραγωγή, όπως εγγειοβελτιωτικά έργα, αξιοποίηση γεωθερμικών πεδίων, αναδασμοί, χωροθέτηση δραστηριοτήτων κ.λπ.. 
Η νέα ΚΑΠ, εξασφαλίζει πόρους όσους περίπου και στην προηγούμενη προγραμματική περίοδο της τάξης των 19 δισεκατομμυρίων και με κατάλληλο σχεδιασμό και υλοποίηση προγραμμάτων για τη γεωργία, την κτηνοτροφία και την αλιεία, μπορεί να δώσει ώθηση στον πρωτογενή τομέα με απασχόληση και εισοδήματα σε ανθρώπους που σήμερα βρίσκονται σε επαγγελματικό ή εργασιακό αδιέξοδο. 
Η παραγωγή, κυρίες και κύριοι συνάδελφοι, μαζί με τις μεταρρυθμίσεις και τις αλλαγές στο δημόσιο τομέα, είναι οι βασικές προϋποθέσεις για να μπορέσει η χώρα να βρεθεί και πάλι στο δρόμο της ανάπτυξης. Δεν μπορούμε πια να είμαστε χώρα παροχής υπηρεσιών όταν δεν υπάρχει παραγωγή, ανταγωνιστικότητα, επιχειρηματικότητα, επιχειρηματική και εξαγωγική δραστηριότητα για συγκεκριμένα αγαθά και προϊόντα. Ο κύκλος της παροχής υπηρεσιών μεταξύ κατηγοριών, πολιτών και επαγγελματιών κλείνει, όταν δεν υπάρχει πραγματική παραγωγική δραστηριότητα.
Στο σχέδιο του προϋπολογισμού, φαίνεται επίσης η αυξημένη συμμετοχή του Προγράμματος Δημοσίων Επενδύσεων στα Υπουργεία Εργασίας και Υγείας, ενώ τα προγράμματα των περιφερειών θα έχουν πιστώσεις 1,2 δισεκατομμύριο ευρώ. Όσον αφορά στο ΕΣΠΑ, ο στόχος απορρόφησης για το 2013 ήταν 3,9 δισεκατομμύρια ευρώ και έχει καλυφθεί μέχρι στιγμής το 69,3%.
Δεδομένου πως υπάρχουν πολλά περιθώρια αξιοποίησης των διαθέσιμων πόρων και με στόχο το καλύτερο δυνατό κλείσιμο του ΕΣΠΑ αυτής της προγραμματικής περιόδου, πρέπει να ενταθούν οι προσπάθειες αναθεώρησής του μέσα από την ανακατανομή πόρων μεταξύ των επιχειρησιακών προγραμμάτων, για να πετύχουμε ακόμη υψηλότερο ποσοστό απορρόφησης. 
Επίσης, θετικές αναμένεται να είναι οι επιδράσεις στην πραγματική οικονομία, από την υλοποίηση επενδυτικών σχεδίων από τους πόρους του ΕΣΠΑ και της Ευρωπαϊκής Τράπεζας Επενδύσεων, καθώς έχει συμφωνηθεί ένα συνολικό πρόγραμμα ενίσχυσης της ελληνικής οικονομίας για τη χορήγηση δανείων προς τις επιχειρήσεις και ιδιαίτερα τις μικρομεσαίες επιχειρήσεις, ύψους 1,44 δισεκατομμύρια ευρώ, με πρόσφατη τη συμφωνία που υπογράφηκε για τη δανειοδότηση της Ελλάδος από την ΕΤΕΠ. 
Εξίσου σημαντική και καθοριστική, αναμένεται να είναι και η συμβολή στην προσπάθεια στήριξης της ελληνικής επιχειρηματικότητας με την αναγκαία ρευστότητα και η λειτουργία μέσα στο 2014 του ελληνικού Επενδυτικού Ταμείου με επαρκή αρχικό προϋπολογισμό 500 εκατομμυρίων ευρώ. 
Ένα θέμα σημαντικό που ήθελα να θίξω, είναι και η δυνατότητα πρόσβασης των μικρομεσαίων επιχειρήσεων στα μέσα χρηματοδοτικής ενίσχυσης που διατίθενται στη χώρα μας. Η έλλειψη ρευστότητας, πνίγει τις μικρομεσαίες επιχειρήσεις και δημιουργεί αδιέξοδα στους ελεύθερους επαγγελματίες. Είναι πολύ σημαντική η παροχή κινήτρου για απασχόληση έστω και ενός ανέργου για δεκάδες χιλιάδες μικρομεσαίες επιχειρήσεις. Προτείνουμε, δε, τη διεύρυνση του προγράμματος εισόδου στην αγορά εργασίας για ογδόντα χιλιάδες επιπλέον νέους. 
Για να καταστήσουμε πιο αποτελεσματικά τα προγράμματα του ΕΣΠΑ, η προσοχή μας πρέπει να επικεντρωθεί στα ακόλουθα. Πρώτον, στην ανάγκη για μεγαλύτερη ευελιξία στα μελλοντικά προγράμματα και δεύτερον, στην ανάγκη χάραξης μιας ολοκληρωμένης πολιτικής για τις μικρομεσαίες επιχειρήσεις στην Ελλάδα. 
Πέρα από όλα αυτά, δεν πρέπει να αφήσουμε απ’ έξω από τον συνολικό μας σχεδιασμό και το νέο υπό διαμόρφωση ΕΣΠΑ για την περίοδο 2014-2020. 
Κυρίες και κύριοι συνάδελφοι, κλείνοντας, θέλω να τονίσω ότι ο προϋπολογισμός πρέπει να εκτελεστεί με το καλύτερο αποτέλεσμα για τους πολίτες και τη χώρα μας. Απαιτεί όμως υπέρβαση αδυναμιών και καλύτερο συντονισμό της προσπάθειας αυτής.
Ψηφίζουμε τον προϋπολογισμό του έτους 2014, με την προσδοκία ότι θα συνδυαστεί με την αναστροφή της πορείας της ελληνικής οικονομίας και με τη δικαίωση των προσπαθειών και των θυσιών του ελληνικού λαού.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΧΡΗΣΤΟΣ ΓΚΟΚΑΣ",112
"112969"," Ευχαριστούμε κύριε Γκόκα.
Θα ήθελα να σας ενημερώσω, κυρίες και κύριοι συνάδελφοι, ότι θα υπάρξει αύριο και πρωινή συνεδρίαση, η οποία θα αρχίσει στις 10.00΄και θα τελειώσει στις 15.00΄το μεσημέρι και η απογευματινή συνεδρίαση θα αρχίσει στις 18.00΄και θα τελειώσει στις 24.00΄, όπως και σήμερα θα τελειώσει επίσης στις 24.00΄. 
Άρα, μπορείτε να υπολογίσετε περίπου τον χρόνο και την ώρα που θα μιλήσετε. 
Το λόγο έχει τώρα ο κ. Δημήτριος Σαμπαζιώτης, ειδικός εισηγητής από τη Νέα Δημοκρατία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112970"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, ο προϋπολογισμός που συζητούμε σήμερα, είναι ένας προϋπολογισμός έκτακτης ανάγκης. Διαμορφώθηκε σε ένα περιοριστικό περιβάλλον αλλά με εμφανή πλέον τα σημάδια σταδιακής μακροοικονομικής και δημοσιονομικής σταθεροποίησης. 
Βρεθήκαμε στο επίκεντρο μιας τεράστιας παγκόσμιας χρηματοοικονομικής κρίσης και σταθήκαμε όρθιοι, αν και πολλοί προεξοφλούσαν το τέλος μας και την έξοδό μας από την Ευρωζώνη. Μάλιστα, κάποιοι είχαν επενδύσει και τεράστια κεφάλαια σ’ αυτήν την καταστροφή. Τους διαψεύσαμε και αυτό οφείλεται, κυρίες και κύριοι συνάδελφοι, κυρίως στην αποφασιστικότητά μας και στην ορθότητα των επιλογών μας. 
Όταν ανέλαβε ο Αντώνης Σαμαράς πριν από δεκαεπτά μήνες, η χώρα είχε βρεθεί στο ναδίρ της διεθνούς αξιοπιστίας της, ενώ η ελληνική οικονομία βρισκόταν εκτός τροχιάς. Έκτοτε, η προσπάθεια της Κυβέρνησης στον οικονομικό τομέα στηρίχθηκε σε πέντε πυλώνες. 
Πρώτον, στην αποκατάσταση της δημοσιονομικής ασφάλειας, δεύτερον, στην προώθηση διαρθρωτικών αλλαγών, τρίτον, στην ενίσχυση της ρευστότητας, τέταρτον, στη βελτίωση του θεσμικού πλαισίου για τις επενδύσεις και πέμπτον, στην αξιοποίηση της δημόσιας περιουσίας μέσω των αποκρατικοποιήσεων και των συμπράξεων δημοσίου-ιδιωτικού τομέα. 
Εργαζόμαστε, κυρίες και κύριοι συνάδελφοι, με στόχο και με πρόγραμμα, πρώτον, για να αποκαταστήσουμε την αξιοπιστία της χώρας μας, δεύτερον, για να ξαναπατήσει η χώρα στα πόδια της, παγιώνοντας τη σταθεροποίηση των δημόσιων οικονομικών και τρίτον, για να επανέλθει η οικονομία σε τροχιά ανάπτυξης και δημιουργίας νέων θέσεων εργασίας.
Τον πρώτο στόχο, την αποκατάσταση δηλαδή της αξιοπιστίας, τον πετύχαμε το 2012, όταν διαλύσαμε τα σενάρια εξόδου από το κοινό μας νόμισμα. Πλέον κανένας δεν αναφέρεται σ’ αυτό. 
Το δεύτερο στόχο, τη σταθεροποίηση, τον πετυχαίνουμε το 2013, ακολουθώντας συγκεκριμένα βήματα. 
Το πρώτο και σημαντικότερο βήμα, είναι η δημιουργία πρωτογενούς πλεονάσματος. Στο ΣΥΡΙΖΑ δεν πιστεύατε ότι θα τα καταφέρναμε και αυτό δείχνει έκδηλη αμηχανία. Ήδη για φέτος, κύριοι συνάδελφοι, έχουμε 812 εκατομμύρια ευρώ πλεόνασμα και προβλέπεται για το 2014 ότι αυτό θα φτάσει στα 2,9 δισεκατομμύρια ευρώ. 
Θεωρώ σημαντικό να σας θυμίσω ότι πριν από δεκαπέντε μέρες η κ. Μέρκελ σε δημόσια δήλωσή της, παραδέχθηκε και επιβράβευσε τη χώρα μας γι’ αυτό το πρωτογενές πλεόνασμα. Τι θα πει αυτό; Αυτό θα πει ότι με το πρωτογενές πλεόνασμα δεν θα ζητάμε πλέον δανεικά για να καλύψουμε τα τρέχοντα έξοδά μας. Και όχι μόνο αυτό αλλά και από τα πλεονάσματα θα μπορούμε να διορθώσουμε και τις πολλές αδικίες που έχουν συμβεί μέχρι σήμερα, αφού το 70% των χρημάτων πάνω από το στόχο του πλεονάσματος, θα το δίνουμε σ’ αυτούς που έχουν περισσότερη ανάγκη.
Το δεύτερο βήμα, είναι η εμπιστοσύνη ότι βελτιώνεται η ανταγωνιστικότητά μας. Το επιβεβαιώνουν αυτό μία σειρά από δείκτες αλλά κυρίως το γεγονός ότι πέρυσι τέτοιο καιρό είχαμε έλλειμμα στο ισοζύγιο τρεχουσών συναλλαγών ύψους 3,7 δισεκατομμυρίων ευρώ, ενώ φέτος έχουμε πλεονάσματα.
Στο επίπεδο της ανταγωνιστικότητας, κύριοι συνάδελφοι, έχουμε καλύψει κυριολεκτικά όλη την απώλεια που είχαμε από τη στιγμή που η χώρα μας μπήκε στο κοινό ευρωπαϊκό νόμισμα και μέχρι το 2009. Από το 2009 μέχρι σήμερα έχουμε πετύχει βελτίωση των δεικτών ανταγωνιστικότητας κατά 20%. Αυτό δείχνει ότι δεν συμμαζέψαμε απλώς τα δημοσιονομικά αλλά αλλάξαμε και τις βαθύτερες ισορροπίες της ελληνικής οικονομίας υπέρ της ανταγωνιστικότητας και της ανάπτυξης. 
Το τρίτο βήμα, είναι να βγούμε στις αγορές και να αρχίσουμε να δανειζόμαστε ξανά. Σύντομα θα γίνει και αυτό, αφού τα επιτόκια πέφτουν συνεχώς και τα spreads πλέον βρίσκονται σε επίπεδα προ κρίσεως. 
Βέβαια, υπάρχουν κάποιοι που λένε ότι αυτά οφείλονται σε ενέργειες σπεκουλαδόρων. Θα το δεχθώ αλλά θα σας θυμίσω ότι μέχρι πριν ένα χρόνο, αυτοί οι σπεκουλαδόροι έκαναν σπέκουλα με τη χρεοκοπία της χώρας και εκεί επένδυαν τα χρήματά τους. Σήμερα τα χρήματά τους τα ρισκάρουν και επενδύουν στην προοπτική της ελληνικής ανάκαμψης. Να είστε βέβαιοι ότι αυτό θα γίνει σύντομα, διότι κατά πάσα πιθανότητα θα βγούμε στις αγορές στο τέλος της επόμενης χρονιάς.
Το τέταρτο βήμα, είναι να μειώσουμε σταδιακά τα επίπεδα φορολογικής επιβάρυνσης, διευρύνοντας συστηματικά τη φορολογική μας βάση. Είναι γεγονός ότι φέτος για πρώτη φορά επήλθαν στοχευμένες ελαφρύνσεις σε φόρους, όπως είναι η μείωση κατά 15% στο εκτακτο ειδικό τέλος ακινήτων και η μείωση κατά 10% στον ΦΠΑ εστίασης. Επίσης, επεκτείνουμε τα κριτήρια για τους δικαιούχους επιδόματος πετρελαίου θέρμανσης, με αποτέλεσμα μέχρι σήμερα να έχει καταγραφεί μία αύξηση στις παραγγελίες που αγγίζει το 100% σε σχέση με πέρυσι.
Αναγνωρίζουμε το γεγονός ότι υπάρχει υπερφορολόγηση. Ζούμε μέσα στην κοινωνία και ξέρουμε πόσο πολύ φορολογήθηκε ο κόσμος, ειδικά φέτος που πληρώνει φόρους για τα τρία τελευταία χρόνια μαζί με τους φετινούς. Όμως, αυτό του χρόνου δεν θα υπάρχει. 
Το πέμπτο βήμα, κύριοι συνάδελφοι, είναι ότι η Ελλάδα για πρώτη φορά μετά από σαράντα χρόνια έχει αρνητικό πληθωρισμό, τον χαμηλότερο στην Ευρωζώνη. Αυτό συμβάλλει τόσο στη βελτίωση του διαθέσιμου εισοδήματος των πολιτών όσο και στη βελτίωση της ανταγωνιστικότητας.
Τέλος, τον τρίτο και πιο κρίσιμο στόχο, την ανάπτυξη δηλαδή της οικονομίας και τη δημιουργία θέσεων εργασίας, θα τον πετύχουμε το 2014. Η ανάκαμψη θα αρχίσει από το νέο έτος, όπως πια όλοι συμφωνούν. Το 2014, θα είναι η πρώτη χρονιά μετά από έξι χρόνια βαθιάς ύφεσης που άγγιζε το 6%, που η Ελλάδα θα αποκτήσει θετικό πρόσημο 0,6% έναντι μιας ύφεσης φέτος που στάθηκε τελικά καλύτερα από τα προβλεπόμενα, που ήταν 4,5%, και πήγε στο 4%. 
Το 2014, λοιπόν, θα είναι μια χρονιά που για πρώτη φορά, έστω και οριακά, θα μειωθεί η ανεργία, αυτό το μείζον κοινωνικό πρόβλημα της χώρας. Οι επενδύσεις προχωράνε και μεγάλες διεθνείς εταιρείες, όπως η «COSCO», η «PHILIP MORRIS», η «HEWLETT PACKARD», η «PROCTER & GAMBLE», η «UNILEVER» επενδύουν στην Ελλάδα. Με την ανάπτυξη θα έρθουν δουλειές, με τις δουλειές θα προκύψουν θέσεις εργασίας και οι θέσεις εργασίας θα μειώσουν την ανεργία. Άλλη συνταγή δεν υπάρχει.
Με βάση, λοιπόν, κύριοι συνάδελφοι, τον προϋπολογισμό του 2014, το Πρόγραμμα Δημοσίων Επενδύσεων, προβλέπεται να χρηματοδοτήσει τις αναπτυξιακές ανάγκες της ελληνικής οικονομίας με ποσό 6,8 δισεκατομμύρια ευρώ, που είναι αυξημένο κατά 2,3% σε σχέση με την εκτιμώμενη εκτέλεση του 2013. Οι δαπάνες αυτές αντιπροσωπεύουν το 3,7% του ΑΕΠ και κατανέμονται σε 6,1 δισεκατομμύρια ευρώ για την προώθηση έργων που θα χρηματοδοτηθούν από την Ευρωπαϊκή Ένωση και σε 700 εκατομμύρια ευρώ, για έργα που θα χρηματοδοτηθούν αποκλειστικά από εθνικούς πόρους.
Αυτό είναι πολύ σημαντικό, γιατί γίνεται σε μια χρονιά που έχουμε τόσο μεγάλα και γνωστά προβλήματα στην οικονομία μας. Θα μπορούσε και, βεβαίως, θα θέλαμε το πρόγραμμα να είναι καλύτερο αλλά δυστυχώς αυτές είναι οι προϋποθέσεις και οι σημερινές δυνατότητες. 
Κυρίες και κύριοι συνάδελφοι, ιδιαίτερη έμφαση θα δοθεί στους τομείς των μεγάλων έργων υποδομών. Το 28% του συνόλου των πιστώσεων του προγράμματος, θα κατευθυνθεί προς τα εκεί. Με την πρόσφατη δε αναθεώρηση των προγραμμάτων, εξασφαλίστηκαν οι απαιτούμενοι επιπρόσθετοι πόροι για την κατασκευή των εθνικών οδικών αξόνων αλλά και οι πόροι για την κατασκευή των έργων μετρό, τον εκσυγχρονισμό του ΟΣΕ, την κατασκευή της επέκτασης του Προαστιακού Σιδηροδρόμου Αθηνών, τα λιμενικά έργα αλλά και τα έργα στα αεροδρόμια. 
Το 12,6% του συνόλου του προγράμματος, θα διατεθεί σε δράσεις που θα αφορούν την προώθηση της απασχόλησης, της εκπαίδευσης και της κατάρτισης, την ενίσχυση της επιχειρηματικότητας και την καταπολέμηση του κοινωνικού αποκλεισμού. Ειδικά για τους νέους, ενισχύονται συστηματικά προγράμματα μετάβασης από την εκπαίδευση στην εργασία, ώστε να υποστηριχθεί για πρώτη φορά η απόκτηση εργασιακής εμπειρίας, καθώς και η προώθηση της επιχειρηματικότητας. 
Το 33,1% του συνόλου των πιστώσεων του προγράμματος, θα χρηματοδοτήσει δράσεις της βιομηχανίας, της βιοτεχνίας, του τουρισμού, της προστασίας του περιβάλλοντος, καθώς και του πρωτογενούς τομέα. Για το σκοπό αυτό, σημαντικό εργαλείο αποτελεί ο αναπτυξιακός νόμος που στηρίζει την ανάπτυξη τόσο των νέων όσο και των υφιστάμενων βιομηχανικών, βιοτεχνικών και ξενοδοχειακών επιχειρήσεων, των μονάδων γεωργικής και κτηνοτροφικής παραγωγής, τον εκσυγχρονισμό τους και την προώθηση των νέων τεχνολογιών και της καινοτομίας. 
Αναφορικά με το σκέλος του Προγράμματος Δημοσίων Επενδύσεων που χρηματοδοτείται αποκλειστικά από εθνικούς πόρους, η επιλογή των έργων, κυρίες και κύριοι συνάδελφοι, θα γίνει με γνώμονα τη συμπληρωματικότητα, τη συνέργειες και τη σκοπιμότητά τους. Θα χρηματοδοτηθούν, δηλαδή, δράσεις που θα συμβάλουν στην ορθολογική οργάνωση και τον εκσυγχρονισμό της Δημόσιας Διοίκησης, στην υλοποίηση κοινωνικών προγραμμάτων για τις πλέον ευάλωτες ομάδες του πληθυσμού -και αναφέρομαι στην κοινωνική πρόνοια, στη λαϊκή κατοικία και στην καταπολέμηση της ανεργίας- σε έργα για την αποκατάσταση ζημιών στις υποδομές και στην ενίσχυση των πληγέντων από σεισμούς, πυρκαγιές και άλλες φυσικές καταστροφές. 
Βασική πηγή εσόδων για τη χρηματοδότηση των έργων του Προγράμματος Δημοσίων Επενδύσεων αποτελούν οι εισροές από την Ευρωπαϊκή Ένωση και ειδικότερα από το Ευρωπαϊκό Ταμείο Περιφερειακής Ανάπτυξης. Τα έσοδα αυτά, προβλέπεται ότι φέτος θα ανέλθουν περίπου στο 77,2% περίπου του συνόλου των δαπανών, αυξημένα σε σχέση με πέρυσι κατά 43,7%. Είναι προφανές, δηλαδή, ότι η αποτελεσματική αξιοποίηση όλων των πηγών χρηματοδότησης του Προγράμματος Δημοσίων Επενδύσεων και η επίσπευση της απορρόφησης των πόρων από την Ευρωπαϊκή Ένωση για τα συγχρηματοδοτούμενα έργα του, καθίστανται πολύ σημαντικές για τη χώρα μας. 
Κυρίες και κύριοι συνάδελφοι, το πιο σημαντικό θέμα, όμως, δεν είναι τόσο το ύψος του Προγράμματος Δημοσίων Επενδύσεων αλλά η αλλαγή -επιτέλους- του τρόπου με τον οποίο η χώρα μας παράγει πλούτο, ξεφεύγοντας από ένα ξεπερασμένο και απαρχαιωμένο παραγωγικό και αναπτυξιακό μοντέλο. 
Εξάλλου ένα εξίσου σημαντικό εργαλείο που έχουμε στη διάθεσή μας και το οποίο πρέπει να συμβάλλει καθοριστικά στη βελτίωση του οικονομικού περιβάλλοντος, είναι το ΕΣΠΑ. Είναι γεγονός ότι τον Οκτώβριο του 2009 η απορρόφηση της χώρας μας ήταν στο 3%. Δηλαδή η χώρα μας πέρυσι ήταν δέκατη όγδοη στις είκοσι επτά χώρες της Ευρώπης σε ό,τι αφορά την απορρόφηση του ΕΣΠΑ. Φέτος είμαστε τέταρτοι και η απορρόφηση προσεγγίζει το 60% και για την ακρίβεια το 58,7%. 
Δεν φτάσαμε τυχαία, κυρίες και κύριοι συνάδελφοι, σε αυτήν τη θέση. Φτάσαμε επειδή δουλέψαμε γι’ αυτό και θα συνεχίσουμε να δουλεύουμε προς αυτήν την κατεύθυνση. Δεν έχουμε την αυταπάτη ότι το ΕΣΠΑ αποτελεί την πανάκεια που θα αντιμετωπίσει όλα τα προβλήματα. Ξέρουμε, όμως, ότι η κρίση είναι πολύ βαθιά και είμαστε υποχρεωμένοι και αποφασισμένοι να αξιοποιήσουμε στο έπακρο κάθε εργαλείο που έχουμε στη διάθεσή μας. 
Κυρίες και κύριοι συνάδελφοι, η Κυβέρνηση εν μέσω μιας πρωτοφανούς συγκυρίας, με κληρονομημένα τεράστια προβλήματα και με την κρίση να διαπερνά όχι μόνο τον τομέα της οικονομίας αλλά να παίρνει και πολύ ευρύτερες διαστάσεις, πέτυχε πολλά. Η αντιπολιτευτική, όμως, μονομέρεια θέλει όλα αυτά να τα ξεχνά και να τα παραγνωρίζει ή να τα υποτιμά. 
Ο ΣΥΡΙΖΑ σήμερα, εκφράζεται ως φορέας των χειρότερων παραδόσεων λαϊκιστικής αντιπολίτευσης. Παραμένει εγκλωβισμένος στις αναχρονιστικές εμμονές και στις ξεπερασμένες ιδεοληψίες του. Δυστυχώς, κυρίες και κύριοι του ΣΥΡΙΖΑ, οι περισσότεροι από εσάς δεν σταματάτε να υπόσχεστε και να τάζετε σε όλους τα πάντα. 
Η ανεύθυνη ρητορεία σας, περιλαμβάνει τη μεταφορά μας ως διά μαγείας στη μακάρια ευμάρεια των χρόνων της άμετρης κατανάλωσης και των αθρόων διορισμών. Φυσικά, αυτές οι μεγαλόστομες υποσχέσεις δεν συνοδεύονται από οποιοδήποτε ρεαλιστικό σχέδιο ούτε καν από οποιαδήποτε σοβαρή μέτρηση, δηλαδή, αποτίμηση των συνεπειών όσων με περισσή άνεση επαγγέλλεστε, δηλαδή, πού θα βρεθούν τα λεφτά, ποιοι θα πληρώσουν τη νύφη. Και επειδή το κενό της αξιοπιστίας δεν καλύπτεται με λόγια του αέρα, καταφεύγετε μονίμως στην καταστροφολογία και στην υποδαύλιση συναισθημάτων οργής και αγανάκτησης.
Θέλω ειλικρινά να σας ρωτήσω. Τι στόχο έχετε; Τι προσπαθείτε να κάνετε, δηλαδή, απέναντι σε ένα λαό ταλαιπωρημένο από τη βαθιά κρίση και την ύφεση, εξαθλιωμένο μέσα σ’ αυτήν την οικονομική κατάσταση που αντιμετωπίζει και δίκαια αγανακτισμένο; Εσείς τον προτρέπετε σε κοινωνικές εκρήξεις; Δηλαδή, υποδαυλίζετε την κοινωνική μας συνοχή και αισιοδοξείτε ότι θα διαρραγεί η κοινωνική μας συνοχή από τη φωτιά των κοινωνικών εκρήξεων. Δεν αντιλαμβάνεστε ότι έτσι θα καεί όχι η Κυβέρνηση αλλά όλη η χώρα; Θα είναι καταστροφή και θα έρθει το χάος. Αισιοδοξείτε να κυβερνήσετε το χάος;
Να είστε βέβαιοι, κυρίες και κύριοι συνάδελφοι, ότι το χάος δεν κυβερνάται και θα με θυμηθείτε σε αυτό. Γι’ αυτό καλό είναι σύντομα να έρθετε σε επαφή με την πραγματικότητα και να αλλάξετε σε αυτό τακτική, γιατί ο κόσμος βρίσκεται στα όριά του. Η βελόνα σας είναι διαρκώς κολλημένη στο «όχι σε όλα», ακόμα και για αποφάσεις που έρχονται να αποκαταστήσουν τι; Τη νομιμότητα, να επιβάλουν δηλαδή το αυτονόητο. Τι, δηλαδή; Να επιστρέψει η ορθή λειτουργία των θεσμών.
Στην προσπάθειά σας να σταματήσετε την πρόοδο, εκτοξεύετε απειλές και εναντίον των υποψηφίων επενδυτών. Δηλαδή, τι ακριβώς ζητάτε; Να κλείσουμε τα σύνορα; Να μείνουμε εμείς και εμείς; Δεν αντιλαμβάνεστε, ότι όταν οικονομικοί κολοσσοί σαν και αυτούς, διεθνούς κύρους, έρχονται στη χώρα μας για να επενδύσουν, δίνουν ψήφο εμπιστοσύνης στην ελληνική οικονομία, δίνουν ψήφο εμπιστοσύνης στην πολιτική σταθερότητα της χώρας, δίνουν ψήφο εμπιστοσύνης στο επενδυτικό περιβάλλον της χώρας;
(Χειροκροτήματα από την πτέρυγα της Νέας Δημοκρατίας)
Δεν αντιλαμβάνεστε, ότι αυτοί δίνουν μια πρώτη διέξοδο σε όλα αυτά τα παιδιά που με πολυποίκιλες γνώσεις, με τεράστια πτυχία και δυνατότητες διαφεύγουν και δραπετεύουν στο εξωτερικό και έχουμε διαρροή του εθνικού μας κεφαλαίου;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Την ανοχή σας, κυρία Πρόεδρε.
Όταν κλείσετε τα σύνορα, τι προοπτική θα δώσετε σ’ αυτούς τους ανθρώπους, με έναν πρωτογενή τομέα που έχει καταρρεύσει, όπου, ενώ είχαμε αυτάρκεια της τάξης του 90%, φτάσαμε σήμερα να έχουμε ανεπάρκεια στο 78%, με ένα δευτερογενή τομέα κατεστραμμένο;
Τι περιμένετε, λοιπόν και ποια είναι η πρότασή σας απέναντι σ’ αυτούς τους νέους ανθρώπους που τους χρειαζόμαστε εδώ, για να μπορέσουμε να επανεκκινήσουμε την οικονομία μας αλλά και να την εκσυγχρονίσουμε;
(Χειροκροτήματα από την πτέρυγα της Νέας Δημοκρατίας)
Διότι, κύριοι συνάδελφοι, δεν αρκεί να επανεκκινήσουμε την οικονομία αλλά πρέπει και να την εκσυγχρονίσουμε και αυτοί είναι οι άνθρωποι που μπορούν να βάλουν μπροστά και να εφαρμόσουν καινοτόμες ιδέες. Και όμως, φεύγουν και κανένας σας δεν μιλάει γι’ αυτό.
Σταματήστε, λοιπόν, να κινείστε σταθερά στον αστερισμό της άρνησης και της μιζέριας. Ο ΣΥΡΙΖΑ εξωτερικού, προσπαθεί με το ένα πόδι να ισορροπήσει στην πραγματικότητα. Δυστυχώς, όμως, ο ΣΥΡΙΖΑ του εσωτερικού αποδεικνύει ότι είναι μια δύναμη στασιμότητας και αναχρονισμού.
Δυστυχώς, κύριοι συνάδελφοι, φοβάμαι πως το κοστούμι της Αντιπολίτευσης σας έχει πέσει πάρα πολύ φαρδύ και δεν μπορείτε να διαχειριστείτε καθόλου το ρόλο τον οποίο σας έχει δώσει η ελληνική κοινωνία.
Στη δύσκολη, λοιπόν, συγκυρία, κυρίες και κύριοι συνάδελφοι, που βιώνουμε, δεν υπάρχουν μαγικές λύσεις ούτε θαυματοποιοί που θα μπορούν να μοιράσουν χρήματα από το πουθενά. Υπάρχει μόνο σκληρή δουλειά. Το κλειδί της λύσης το έχουμε εμείς, αρκεί να συνειδητοποιήσουμε ως έθνος ότι ο δρόμος από εδώ και πέρα δεν μπορεί να είναι άλλος από την αξιοποίηση των δυνατοτήτων και των δυνάμεων της χώρας μας, για να δημιουργήσουμε νέο πλούτο. Δίχως νέο πλούτο θα είμαστε πάντα εξαρτημένοι από δανεικά.
Όσο και αν στενοχωριέται ο ΣΥΡΙΖΑ, είμαι βέβαιος ότι η Κυβέρνηση και ο Πρωθυπουργός μας Αντώνης Σαμαράς, με τη βοήθεια και τη στήριξη όλου του ελληνικού λαού, θα φέρουν σε πέρας το δύσκολο έργο που έχουμε αναλάβει, που δεν είναι άλλο από την υπέρβαση της οικονομικής κρίσης, την έξοδο της χώρας στις αγορές, που θα σημάνει το τέλος των μνημονίων -γιατί δεν υπάρχει άλλος τρόπος να τελειώσουν τα μνημόνια, ει μη μόνον να μπορέσουμε να βγούμε στις αγορές- τη δημιουργία νέων θέσεων εργασίας, που θα κρατήσουν τους νέους στη χώρα μας και όχι να διαφεύγουν στο εξωτερικό, την ενίσχυση της πρωτογενούς παραγωγής και την αναζωογόνηση της ελληνικής περιφέρειας.
Ο προϋπολογισμός που συζητούμε, κύριοι συνάδελφοι, αποτελεί τον οδικό χάρτη και ταυτόχρονα το όχημα μέσα από το οποίο θα πραγματοποιηθούν όλα αυτά για να βγει η χώρα μας από την κρίση.
Τούτων, λοιπόν, δοθέντων, καλώ όχι μόνο τους συναδέλφους που στηρίζουν την Κυβέρνηση αλλά και τους συναδέλφους της Αντιπολίτευσης, να γνωριστούν με την πραγματικότητα και το ρεαλισμό, να υπερβούν τα κομματικά δεδομένα τους και να υπερψηφίσουν τον προϋπολογισμό που σήμερα έχει κατατεθεί.
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΗΣ ΣΑΜΠΑΖΙΩΤΗΣ",453
"112971"," Ευχαριστούμε, κύριε Σαμπαζιώτη.
Ο κ. Στέφανος Σαμοΐλης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112972"," Ευχαριστώ, κυρία Πρόεδρε.
Στο παραλήρημα του συναδέλφου της Νέας Δημοκρατίας, θα ήθελα να πω ότι «στο σπίτι του κρεμασμένου δεν μιλάμε για σκοινί», κύριοι της Νέας Δημοκρατίας. 
Όσον αφορά τον προϋπολογισμό του 2014, πρέπει εξαρχής να επισημανθεί μια βασική προβληματική: Αναφερόμαστε στην προκλητική άρνηση της Κυβέρνησης –κάτι που φάνηκε και από την ομιλία του προηγούμενου ομιλητή- να προσγειωθεί στην πραγματικότητα της χώρας και τη παγκόσμιας κατάστασης, μιας Κυβέρνησης που νοσεί βαριά από το σύνδρομο του εγκλεισμού και της κοινωνικής απομόνωσης στο παράλληλο σύμπαν του μνημονίου. Εκεί θα μείνετε, κύριοι της Νέας Δημοκρατίας! 
Βρισκόμαστε αντιμέτωποι με έναν προϋπολογισμό που προσαρμόζει τις ανάγκες των πολιτών στην κυβερνητική πολιτική και όχι την κυβερνητική πολιτική στις ανάγκες των πολιτών. Πρόκειται για έναν προϋπολογισμό που παλεύει για την επιβίωση της Κυβέρνησης και όχι για την επιβίωση της κοινωνίας. Μέσα σε αυτό το πλαίσιο, η Κυβέρνηση συνομιλεί, διαφωνεί και διαπραγματεύεται με τον εαυτό της μαζί με τα μεγάλα συμφέροντα που εκπροσωπεί. Όπως η πολιτική του μνημονίου δεν προϋπολογίζει το πολιτικό και κοινωνικό της κόστος, έτσι και ο κυβερνητικός προϋπολογισμός αντιλαμβάνεται την κοινωνία ως αόρατη. Άπαξ και παρακάμψεις την ίδια την κοινωνία και τις ανάγκες της, μετά μπορείς να ισχυριστείς ό,τι σου κατέβει στο κεφάλι. Η Κυβέρνηση γνωρίζει καλά πως και αυτός ο προϋπολογισμός που έχουμε στα χέρια μας είναι στον αέρα. Υπολείπεται η σφραγίδα της τρόικα και η κατάθεση του νέου μεσοπρόθεσμου προγράμματος.
Η επίσημη δήλωση του εκπροσώπου Όλι Ρεν ότι ο προϋπολογισμός που κατατέθηκε δεν έχει την έγκριση της τρόικας, δείχνει πως πολύ σύντομα θα υπάρξει ένα τελείως διαφορετικό κείμενο με άλλα μεγέθη από αυτά που υπάρχουν σήμερα, τόσο για τις εκτιμήσεις του 2013, όσο και για τις προβλέψεις του 2014. Συνεπώς, ξεκινάμε μια συζήτηση για έναν προϋπολογισμό υπό αίρεση και υπό ριζική αναθεώρηση. 
Κυρίες και κύριοι συνάδελφοι, η παγκόσμια οικονομία συνεχίζει να βρίσκεται εντός μιας εκτεταμένης κοινωνικής και οικονομικής ύφεσης. Φαινόμενα όπως είναι η γενικευμένη πίεση προς τα κάτω της αξίας της εργασίας στο βωμό της διεθνούς ανταγωνιστικότητας, η αναιμική ανάπτυξη σε συνδυασμό με υψηλά επίπεδα εθνικών χρεών, η χρηματοπιστωτική αστάθεια και η μετατροπή της κρίσης των κερδών σε κρίση της εργασίας εντείνουν περισσότερο τη συγκεκριμένη τάση. 
Η αναπτυξιακή πορεία του παγκόσμιου συστήματος παρουσιάζει φθίνουσα πορεία με το έτος 2013 να διατηρεί χαμηλότερα επίπεδα ανάπτυξης, δηλαδή στο 2,9% σε σχέση με τα προηγούμενα δύο έτη που ήταν 3,9% και 3,2% αντίστοιχα. 
Αναθεωρημένα προς το δυσμενέστερο εμφανίζονται τα οικονομικά στοιχεία των αναδυόμενων οικονομιών της Βραζιλίας, της Ρωσίας, της Ινδίας, της Κίνας και της Νοτίου Αφρικής, γνωστά ως «BRICS».
Η αισιοδοξία από διάφορους κύκλους των κυρίαρχων οικονομικών πως μέσα από τον αυξανόμενο δυναμισμό των οικονομιών αυτών μπορεί να αναθερμανθεί και να τεθεί εκ νέου σε κίνηση η οικονομική μηχανή του καπιταλισμού, δεν επικυρώνεται από την πραγματικότητα. 
Η ευρωζώνη κλείνει σχεδόν έξι συνεχόμενα τρίμηνα ύφεσης. Όσον αφορά τα στοιχεία που χαρακτηρίζουν την πολιτική του μνημονίου, όπως είναι η περιοριστική δημοσιονομική πολιτική και η σφικτή πολιτική επέκταση, αναφέρεται στον ίδιο τον προϋπολογισμό πως λειτούργησαν αρνητικά στην εσωτερική ζήτηση και οδήγησαν σε μεγαλύτερη από την αναμενόμενη ύφεση. 
Όμως, η παγκόσμια κρίση δεν διαφαίνεται μόνο από τις αρνητικές διακυμάνσεις διαφόρων οικονομικών δεικτών. Μέσα σε λίγα χρόνια οι κοινωνικές συγκρούσεις ανά τον κόσμο βαθαίνουν και αποκτούν τέτοια έκταση, που είναι αδύνατο να τις αγνοήσεις. Από το δυτικό κόσμο μέχρι τη λατινική Αμερική και τη Μέση Ανατολή, οι λαοί σηκώνουν ανάστημα και εξεγείρονται ενάντια στην άρνηση των οικονομικών ελίτ να ενσωματώσουν στοιχειώδη αιτήματα, όπως είναι το αίτημα για δημοκρατία, για εργασία και για ζωή με αξιοπρέπεια και βασικές κοινωνικές παροχές. 
Η διατήρηση και η αναπαραγωγή των κερδών μέσα από την μονομανή υποτίμηση της εργασίας, η όξυνση των κοινωνικών ανισοτήτων, η ένταση της καταστροφής του περιβάλλοντος και το σπάσιμο των παλαιών κοινωνικών συμβολαίων, αφήνει προς το παρόν πολλά ανοιχτά ερωτήματα για το μέλλον. 
Ένα από αυτά είναι το κατά πόσον το υπάρχον σύστημα κοινωνικής και οικονομικής οργάνωσης του πλανήτη, ο παγκόσμιος καπιταλισμός, πρέπει να συνεχίσει να κρατά στα χέρια του το τιμόνι της ανθρωπότητας. Αυτό είναι ένα ερώτημα ανοιχτό για το μέλλον, που η έκβαση των κοινωνικών συγκρούσεων ανά τον κόσμο θα το κρίνει. 
Όπως προανέφερα, ο φετινός προϋπολογισμός, την ίδια στιγμή που διαπνέεται από μια πλαστή θριαμβολογία στο σύνολο της ανάλυσης του, συνεχίζει να λειτουργεί με σκληρά ταξικά κριτήρια, αδιαφορώντας για το πώς θα επιβιώσει η πλειοψηφία της κοινωνίας. 
Στην εκδήλωση που διοργάνωσε το Γραφείο Προϋπολογισμού της Βουλής με τίτλο «Πόσο δίκαιη είναι η κατανομή των βαρών στη δημοσιονομική προσαρμογή», απαντά: Δυόμισι εκατομμύρια άτομα ζουν κάτω από το όριο της φτώχειας, που αντιστοιχεί στο 23% του πληθυσμού. Άλλο ένα 36% ή 3,8 εκατομμύρια άτομα βρίσκονται σε κίνδυνο φτώχειας, βιώνουν, δηλαδή, τις κακουχίες των υλικών στερήσεων και της παροδικής εργασίας. 
Το πλουσιότερο 20% των Ελλήνων είναι σήμερα επτά φορές πιο πλούσιο από το φτωχότερο 20% του πληθυσμού. Αυτό είναι ένα χάσμα, το οποίο μεγάλωσε κατά 20% από την αρχή της κρίσης μέχρι σήμερα. Το 66,2% των ανέργων ψάχνουν δουλειά για πάνω από ένα χρόνο. Περνάμε, δηλαδή, σε ένα νέο στάδιο διαρθρωτικής μόνιμης ανεργίας, όπως εμμέσως το παραδέχεστε και οι ίδιοι μέσα στον προϋπολογισμό. 
Παράλληλα, σύμφωνα με τη Eurostat, η χώρα μας παρουσιάζει τα εξής στοιχεία: H Ελλάδα βρίσκεται στη χειρότερη θέση από τις είκοσι οκτώ χώρες της Ευρωπαϊκής Ένωσης σε όρους κινδύνου φτώχειας, στην τέταρτη χειρότερη θέση σε όρους φτώχειας ή κοινωνικού αποκλεισμού, στην προτελευταία θέση σε ορούς μεριδίου εισοδήματος για το πλουσιότερο 20% προς το φτωχότερο 20% και στην τέταρτη χειρότερη θέση σε όρους εισοδηματικής ανισότητας. 
Βρίσκεται στην τέταρτη χειρότερη θέση μεταξύ τριάντα πέντε χωρών του ΟΟΣΑ, με βάση τους δείκτες ευημερίας και ποιότητα ζωής, πριν το Μεξικό, την Πορτογαλία και την Τουρκία, με εξαιρετικά κακές επιδόσεις για την εργασία και τις αποδοχές, τις κοινωνικές σχέσεις, τη στέγαση, την υποκειμενική ευημερία και την ποιότητα του περιβάλλοντος, στη χειρότερη θέση του ΟΟΣΑ ως προς το ποσοστό των ατόμων, που δηλώνουν ότι είναι ικανοποιημένοι με τη ζωή τους. 
Επίσης, σήμερα διάβασα το εξής σχετικά με την παιδεία: Από την εικοστή πέμπτη θέση που κατείχε όσον αφορά την αποτελεσματικότητά της η παιδεία σε εξήντα πέντε χώρες του ΟΟΣΑ, από την ημέρα της κρίσης μέχρι σήμερα έχει κατρακυλήσει στην τεσσαρακοστή πέμπτη θέση. 
Αυτά είναι τα κατορθώματά σας! Κάτω από αυτό το τεράστιο κοινωνικό χάσμα που δημιουργείτε στην ελληνική κοινωνία, βγήκε στη δημοσιότητα η ετήσια έρευνα της ICAP για το 2012. Η συγκεκριμένη έρευνα εμφανίζει τις πεντακόσιες πιο κερδοφόρες επιχειρήσεις στην Ελλάδα να έχουν αυξήσει την κερδοφορία τους κατά 45% μέσα στο 2012. Αναρωτιόμαστε: Πώς γίνεται, μέσα σε συνθήκες κοινωνικής εξαθλίωσης, βαθιάς ύφεσης της τάξεως του μείον 6,3% και σχετικά χαμηλών κύκλων εργασιών, να εμφανίζει συνολικά κέρδη σχεδόν 50%; Από πού βγήκαν αυτά τα κέρδη, κύριε Υπουργέ; Είναι απλό και το γνωρίζετε πολύ καλά κι εσείς. Είναι τα χρήματα που προέρχονται από το τσάκισμα των μισθών και των εργασιακών δικαιωμάτων, σε συνδυασμό με την εκχώρηση του δημόσιου πλούτου στο ιδιωτικό κεφάλαιο. Είναι η περιουσία του ελληνικού λαού, που βίαια τον αναγκάζετε να την απολέσει, προκειμένου να τη δωρίσετε στους οικονομικά ισχυρούς. 
Όσον αφορά τη φορολογία και τους πλειστηριασμούς: Προκειμένου να γίνει αντιληπτό το μέγεθος της φοροληστρικής επιβάρυνσης που επέρχεται, αξίζει να αναφέρουμε πως η εισηγητική έκθεση του κρατικού προϋπολογισμού προβλέπει πως, ενώ το ονομαστικό ΑΕΠ θα αυξηθεί μόλις κατά 0,1% το 2014, τα φορολογικά έσοδα προβλέπεται να αυξηθούν κατά 2,8%. Πρακτικά και με απλά λόγια αυτό σημαίνει πως για κάθε ένα ευρώ που αυξάνεται το ΑΕΠ, τα φορολογικά έσοδα θα πρέπει να αυξάνονται σχεδόν κατά 30 ευρώ. 
Κάτω από αυτήν την καταστροφική διαχείριση της κρατικής φορολογικής πολιτικής, μπαίνει ο στόχος για είσπραξη 2,5 δισεκατομμυρίων ευρώ επιπλέον μέσα στο 2014.Βέβαια, νέα μέτρα δεν παίρνετε! 
Παράλληλα, η διαδικασία της κρατικής υφαρπαγής της περιουσίας των οικονομικά αδύναμων πολιτών έχει ήδη αρχίσει για τα καλά. Σύμφωνα με τα στοιχεία της Γενικής Διεύθυνσης Ελέγχου και Εισπράξεων του Υπουργείου Οικονομικών από τον Ιανουάριο έως τον Οκτώβριο του 2013 διενεργούνται περίπου πενήντα έξι πλειστηριασμοί την ημέρα. Ήδη, μέχρι τον Οκτώβριο, ασκήθηκαν πάνω από εκατόν πενήντα έξι χιλιάδες μέτρα αναγκαστικής είσπραξης σε βάρος όσων χρωστούν στην εφορία, ενώ το Υπουργείο Οικονομικών απειλεί με φυλάκιση και άλλους είκοσι δύο χιλιάδες πολίτες οφειλέτες.
Η Κυβέρνηση, προκειμένου να αγγίξει το στόχο του πρωτογενούς πλεονάσματος -812.000.000- θεωρεί πως από τις κατασχέσεις ακινήτων πρέπει να μπουν στα ταμεία 1,5 με 1,8 δισεκατομμύρια ευρώ. Μέχρι το τέλος του έτους υπολογίζεται πως θα ασκηθούν διώξεις και κατασχέσεις σε περισσότερους από διακόσιες χιλιάδες φορολογούμενους. 
Όπως καταλαβαίνετε, κύριε Υπουργέ, αν το πρωτογενές πλεόνασμα νοείται ως επιτυχία για την Κυβέρνησή σας, τότε για την κοινωνία θεωρείται εφιάλτης, πλεόνασμα φτώχειας και ανέχειας.
Εξ αρχής σάς έχουμε επισημάνει πως η πολιτική που αποθεώνει τη δημιουργία πρωτογενούς πλεονάσματος, ανεξάρτητα από τον τρόπο με τον οποίο αντλείται αυτό, ούτε οδηγεί την οικονομία σε διαδικασία ανάκαμψης ούτε βγάζει την κοινωνία από το περιθώριο. Αντιθέτως, στην περίπτωσή μας λειτουργεί ακριβώς αντίστροφα. 
Παρουσιάζεται ένα πλεόνασμα που έχει προκύψει από τη διάλυση του κοινωνικού ιστού. Πρωτογενές πλεόνασμα για εσάς σημαίνει ξεπούλημα του δημόσιου πλούτου, κρατική φοροληστεία, εκμηδενισμένη εθνική συμμετοχή στο πρόγραμμα των δημοσίων επενδύσεων μόλις 700.000.000, απολύσεις χιλιάδων δημοσίων υπαλλήλων, μείωση των μισθών και των συντάξεων, κατάργηση εκατοντάδων δημόσιων φορέων, αδιανόητες περικοπές σε υγεία και παιδεία και ασφαλιστικά ταμεία. Διαλύετε τη δημόσια παιδεία και υγεία με τα μέτρα που παίρνετε τώρα. Πρόκειται για ένα πλεόνασμα που στο τέλος δεν θα διατεθεί καν για δαπάνες κοινωνικής πολιτικής, καθώς η συντριπτική πλειοψηφία του ξοδεύεται στην αποπληρωμή του χρέους. Δεν πηγαίνει τίποτα στην οικονομία. Στην αποπληρωμή του χρέους πηγαίνει, στον ειδικό λογαριασμό της Τράπεζας της Ελλάδος. 
Το γεγονός πως έχετε ταυτίσει το πρωτογενές πλεόνασμα με την κοινωνία της ζούγκλας, δεν θα πρέπει να σας κάνει υπερήφανους. Σταματήστε να συγχέετε την έννοια του πρωτογενούς πλεονάσματος με το πλεόνασμα φτώχειας και την έννοια της ανταγωνιστικότητας με το τσάκισμα της αξίας της εργασίας. 
Αναρωτιόμαστε: Τι ακριβώς συμβαίνει όταν ισχυρίζεστε πως η χώρα έχει αυξήσει σημαντικά την ανταγωνιστικότητά της; Στην εισηγητική έκθεση αναφέρετε με περηφάνια πως καταφέρατε τα εξής παρακάτω για τη χώρα:
Η Ελλάδα συγκαταλέγεται στις πρώτες χώρες που βελτίωσαν το επιχειρηματικό τους περιβάλλον μέσα στο 2012. Συγκαταλέγεται, επίσης, στις χώρες με τη μεγαλύτερη βελτίωση όσον αφορά την προστασία των επενδυτών, στην υψηλότερη βαθμολογία όσον αφορά, επίσης, το κόστος εργασίας και τις μεταρρυθμίσεις.Με διαφορετική γλώσσα; Η ανταγωνιστικότητα για εσάς είναι η άλλη όψη της κοινωνικής εξαθλίωσης και τίποτα περισσότερο! 
Το εντυπωσιακότερο όλων, κάτω απ’ αυτήν την απάνθρωπη μεθοδολογία, είναι πως προβαίνετε στην εξής απρόβλεπτη πρόβλεψη: Προβλέπετε μία αλματώδη αύξηση των επενδύσεων από το μείον 5,9% το 2013 στο συν 5,3% το 2013, την ίδια στιγμή που για την ανεργία προβλέπετε μείωση κατά 1%.
Το γεγονός πως για 10% αύξηση των επενδύσεων η ανεργία μειώνεται κατά 1%, δείχνει πως στρατηγικά δεν ενδιαφέρεστε να την περιορίσετε. Αντιμετωπίζετε την ανεργία σαν ένα μικρό αστερίσκο, σαν ένα πρόβλημα που κάποια στιγμή στο αόρατο μέλλον θα πρέπει να επιλυθεί. Δεν αρθρώνετε ούτε μισή σοβαρή πρόταση για το πώς θα καταφέρουμε να μπούμε σε μία διαδικασία μαζικής δημιουργίας θέσεων εργασίας. 
Δείτε τι κάνετε για την αντιμετώπιση της ανεργίας των νέων ανθρώπων, που τους αντιμετωπίζετε σαν σύγχρονους «δούλους», μέσα από τα άθλια προγράμματα «voucher»: Προβαίνετε σε συνολική επιδότηση των εργοδοτών, προκειμένου να προσλάβουν νέους ανθρώπους που θα δουλεύουν απλήρωτοι για πέντε μήνες, παίρνοντας στο τέλος 300 ευρώ για κάθε μήνα, χωρίς συντάξιμα ένσημα. Τους νέους ανθρώπους δεν τους θεωρείτε εργαζόμενους, αλλά τους βαφτίζετε ως «ωφελούμενους». 
Εμφανίζονται περιπτώσεις σοβαρών εργατικών ατυχημάτων, που δεν υπάρχει δυνατότητα διεκδίκησης αποζημίωσης, επειδή σκαρφιστήκατε την άθλια έννοια του «ωφελούμενου». Ισχυρίζεστε πως αυτός είναι ένας τρόπος, έτσι ώστε οι νέοι να μπορούν να εισέρχονται μόνιμα στην αγορά εργασίας, την ίδια στιγμή που μόνο το 3% συνεχίζει να εργάζεται μετά τη λήξη της πεντάμηνης σύμβασης. 
Αυτή η πολιτική έχει όνομα. Λέγεται «άνεργη ανάπτυξη», ανάπτυξη «για λίγους και καλούς», και εμπεριέχει ερωτήματα του τύπου «πόσα εργατικά κολαστήρια, πόσες Μανωλάδες, πόση φτώχεια χωράει αυτή η χώρα και πόσα μαγκάλια θα χρειαστούν ακόμα για να φύγετε από αυτήν την Κυβέρνηση;».
Ολοκληρώνοντας, λοιπόν, κυρία Πρόεδρε, σημειώνω ότι αυτός ο Προϋπολογισμός είναι ένας προϋπολογισμός εκτός τόπου και χρόνου, κοινωνικά άδικος και σκληρά ταξικός, υπό αίρεση προϋπολογισμός, που τεκμηριώνεται μόνο με πλαστή θριαμβολογία.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΤΕΦΑΝΟΣ ΣΑΜΟΪΛΗΣ",452
"112973"," Ευχαριστούμε, κύριε Σαμοϊλίδη.
Το λόγο έχει ο κ. Ιορδάνης Τζαμτζής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112974"," Αγαπητέ συνάδελφε, με θέσεις «εκκρεμές», όπως αυτές τις θέσεις που έχει ο ΣΥΡΙΖΑ, να είστε σίγουρος ότι δεν θα φύγουμε από την Κυβέρνηση.
(Θόρυβος-Γέλωτες από την πτέρυγα του ΣΥΡΙΖΑ-ΕΚΜ)
Κυρίες και κύριοι συνάδελφοι, τον Ιούνιο του 2012 η Κυβέρνηση ξεκίνησε μία πολύ μεγάλη προσπάθεια για να αποτρέψει τη χρεοκοπία της χώρας. Το 2010 είχαμε μπει κάτω από την επιτήρηση του Διεθνούς Νομισματικού Ταμείου και της τρόικας. Εκεί μας οδήγησαν προγενέστερες συμπεριφορές, όπως η μη αντίληψη από την τότε Αντιπολίτευση ότι η κρίση ήταν πανευρωπαϊκή και παγκόσμια και όχι ελληνική, όπως υποστήριζε. Η Αξιωματική Αντιπολίτευση αρνήθηκε κάθε στήριξη στην κυβέρνηση Καραμανλή στην προσπάθεια λήψης μέτρων, ενώ ο ίδιος ο Αρχηγός της Αξιωματικής Αντιπολίτευσης διαδήλωνε και ξεσήκωνε τον κόσμο στο να ζητά αυξήσεις και προνόμια και ταυτόχρονα προσπαθούσε να ακυρώσει ιδιωτικοποιήσεις όπως η «COSCO», ο ΟΤΕ και η Ολυμπιακή. Έκανε, δηλαδή, ό,τι κάνει σήμερα και ο κ. Τσίπρας. Εκεί μας οδήγησε και η πολιτική του «λεφτά υπάρχουν». 
Η Ελλάδα με διαδικασίες της ΕΛΣΤΑΤ, που έχουν οδηγήσει την ηγεσία της στη δικαιοσύνη, έγινε το «μαύρο πρόβατο» της Ευρώπης. Έγινε η χώρα που δεν έπρεπε να γίνει δεκτή στη ζώνη του ευρώ, η χώρα που έχει διεφθαρμένους πολίτες, η χώρα που η οικονομία της ήταν σαν τον «Τιτανικό» που βυθιζόταν, η χώρα που «ροκάνιζε» τα χρήματα της Ευρωπαϊκής Ένωσης. 
Εκεί μας οδήγησαν τα εκσυγχρονιστικά παιχνίδια με τα κρυφά χρέη που δημιούργησαν τα swaps της «GOLDMAN SACHS», όπως ομολόγησε πριν λίγες μέρες ο αντιπρόεδρός της Μάικλ Σέργουντ. Μέχρι το 2037 θα πληρώσουμε 35 δισεκατομμύρια. Εκεί μας οδήγησαν προμήθειες «μαμούθ», όπως η αγορά του αιώνα που «βρωμάει και ζέχνει», αλλά και οι αλόγιστες δαπάνες κατά την προετοιμασία των Ολυμπιακών Αγώνων. 
Με δεδομένα, λοιπόν, την κατάσταση της οικονομίας μας, την επιτήρησή μας από την τρόικα, τις δεσμεύσεις μας από το μνημόνιο που είχε ήδη υπογραφεί και έχοντας την χρεωκοπία της Ελλάδος προ των πυλών, ο Αντώνης Σαμαράς κατόρθωσε και «γύρισε» το παιχνίδι. Η Κυβέρνηση Νέας Δημοκρατίας, ΠΑΣΟΚ και ΔΗΜΑΡ, με Πρωθυπουργό τον Αντώνη Σαμαρά, απέτρεψε την χρεωκοπία της χώρας. Όλοι οι Έλληνες «μάτωσαν», αλλά πέτυχαν να αποφύγει η Ελλάδα τα χειρότερα.
Κυρίες και κύριοι συνάδελφοι, το 2013 ήταν μια πολύ δύσκολη χρονιά. Ταυτόχρονα, όμως, είναι και μια χρονιά που η οικονομική πολιτική αποδίδει και έχουμε πλέον σημάδια σταδιακής βελτίωσης των μακροοικονομικών δεικτών της οικονομίας μας. Αυτό αποτυπώνεται σε πολλούς δείκτες της οικονομικής δραστηριότητας, με πρώτο το δείκτη οικονομικού κλίματος ο οποίος βελτιώνεται, φτάνοντας στα υψηλότερα επίπεδα των τελευταίων σαράντα μηνών. 
Σχετικά με το ΑΕΠ η εκτίμηση για ολόκληρο το 2013 είναι ότι θα έχουμε ύφεση 4%. Ο πληθωρισμός υποχωρεί συνεχώς και παραμένει ο χαμηλότερος μεταξύ όλων των χωρών της Ευρωπαϊκής Ένωσης. Για το 2013 η αυξητική πορεία της ανεργίας, βάσει των στοιχείων, φαίνεται πλέον να φρενάρει. Η ανεργία παραμένει υψηλή. Το μέσο ποσοστό υπολογίζεται ότι θα κυμανθεί στο 25,5%, ενώ η απασχόληση θα μειωθεί κατά 3,5%, σημειώνοντας μείωση κατά 1,6% έναντι του 2012. 
Οι δαπάνες εκτιμάται ότι θα διαμορφωθούν στα 52,7 δισεκατομμύρια ευρώ, μειωμένες κατά 780 εκατομμύρια ευρώ έναντι του στόχου του μεσοπρόθεσμου προγράμματος. Οι πρωτογενείς δαπάνες, δηλαδή μισθοί, συντάξεις και άλλες δαπάνες, εκτιμάται ότι θα φτάσουν στα 44,8 δισεκατομμύρια ευρώ, μειωμένες κατά 319 εκατομμύρια ευρώ. Αυτό οφείλεται στο γεγονός ότι έχει ελεγχθεί η διαχείριση και υπήρξε δημοσιονομική πειθαρχία στις δημόσιες δαπάνες η οποία απέδωσε αποτελέσματα. 
Οι δαπάνες για ασφάλιση, περίθαλψη και κοινωνική προστασία εκτιμάται ότι θα φτάσουν τα 16 δισεκατομμύρια ευρώ, αυξημένες κατά 564 εκατομμύρια ευρώ λόγω της πρόσθετης χρηματοδότησης των νοσοκομείων και της αύξησης της επιχορήγησης στον ΟΓΑ. 
Μεγάλο μέρος των ληξιπρόθεσμων υποχρεώσεων του ελληνικού δημοσίου που είχαν δημιουργηθεί μέχρι το τέλος του 2011 έχει αποπληρωθεί. Μέχρι το τέλος του έτους οι χρηματοδοτήσεις των φορέων εκτιμάται ότι θα ανέλθουν στα 6,6 δισεκατομμύρια ευρώ. 
Η ανταγωνιστικότητα της οικονομίας μας ενισχύεται. Το ισοζύγιο τρεχουσών συναλλαγών εκτιμάται ότι θα είναι ισοσκελισμένο. Το εννεάμηνο του έτους ήταν πλεονασματικό, έναντι ελλείμματος 2,8 δισεκατομμυρίων ευρώ το 2012. 
Αποτέλεσμα των διαθρωτικών αλλαγών, των μεταρρυθμίσεων και του γενικότερου νοικοκυρέματος της οικονομίας μας είναι ένα πρωτογενές πλεόνασμα 812 εκατομμυρίων ευρώ στο τέλος του 2013. Μάλιστα, στην εκτίμηση αυτή δεν περιλαμβάνονται, πρώτον, η αναδρομική μείωση του επιτοκίου σε χορηγούμενα από τους εταίρους δάνεια, δεύτερον, η μεταφορά των αποδόσεων από τη διακράτηση ομολόγων του ελληνικού δημοσίου στα χαρτοφυλάκια και τρίτον, τα ποσά που αντιστοιχούν στο πρόγραμμα αγοράς ομολόγων της Ευρωπαϊκής Κεντρικής Τράπεζας. 
Κύριε Υπουργέ, το 70% αυτού του πλεονάσματος πρέπει να καλύψει ανάγκες ασφάλισης των ανασφάλιστων υπερηλίκων γηγενών αλλά και των προερχομένων από τη Βόρεια Ήπειρο και την πρώην Σοβιετική Ένωση, την ασφάλιση και τη στήριξη των ανέργων, αλλά και την ενίσχυση των χαμηλοσυνταξιούχων, των αναπήρων, των τριτέκνων και των πολυτέκνων. 
Ο ρυθμός αύξησης του δημοσίου χρέους, παρά την προσωρινή αύξησή του, περιορίζεται. Οι δαπάνες εξυπηρέτησης του χρέους εκτιμάται ότι θα φτάσουν στα 19 δισεκατομμύρια το 2013, έναντι 36,7 δισεκατομμυρίων το 2012. Η μεγάλη μείωση των δαπανών εξυπηρέτησης του χρέους οφείλεται, πρώτον, στην επαναγορά των ομολόγων του Δεκεμβρίου του 2012 μετά από την ανταλλαγή που έγινε το Μάρτιο του 2012, δεύτερον, στη μείωση του επιτοκίου των δανείων που πήραμε από το μηχανισμό στήριξης και, τρίτον, στην αναβολή καταβολής τόκων για τα δάνεια που χορηγήθηκαν στη χώρα μας από το Ευρωπαϊκό Ταμείο Χρηματοπιστωτικής Σταθερότητας. 
Το μεγαλύτερο μέρος του δημοσίου χρέους διακρατείται πλέον από τους εταίρους και το Ευρωσύστημα και η διάρκειά του διαμορφώνεται στα δεκαέξι έτη, ενώ για τις περισσότερες χώρες της Ευρωζώνης δεν ξεπερνά -τη μέση διάρκεια- τα επτά χρόνια. 
Ο ΣΥΡΙΖΑ και τα άλλα κόμματα της Αντιπολίτευσης από την πρώτη στιγμή αμφισβήτησαν το πρωτογενές πλεόνασμα. Ο ΣΥΡΙΖΑ λέει «όχι» στις περικοπές δαπανών για την επίτευξη πρωτογενούς πλεονάσματος. Όμως, κυρίες και κύριοι συνάδελφοι, ο άλλος τρόπος για να επιτευχθεί αυτό είναι η αύξηση της φορολογίας. 
Ο κ. Τσακαλώτος δέχτηκε, ούτε λίγο ούτε πολύ, ότι η φορολογία στην Ελλάδα δεν είναι υψηλή. Και πριν αλέκτωρ λαλήσει τρεις φορές…","ΙΟΡΔΑΝΗΣ ΤΖΑΜΤΖΗΣ",498
"112975"," Αυτό είπα;","ΕΥΚΛΕΙΔΗΣ ΤΣΑΚΑΛΩΤΟΣ",510
"112976"," Πριν αλέκτωρ λαλήσει τρεις φορές, τον υποχρεώσατε να αλλάξει αυτά που είπε κατά παραγγελία του αριστερού ρεύματος. Επέβαλε, δηλαδή, το αριστερό ρεύμα την άποψή του.
(Θόρυβος - Γέλωτες από την πτέρυγα του ΣΥΡΙΖΑ-ΕΚΜ)
Όσο κι αν γελάτε, γελάτε από ζόρι.","ΙΟΡΔΑΝΗΣ ΤΖΑΜΤΖΗΣ",498
"112977"," Ή από ζήλεια!","ΖΩΗ ΚΩΝΣΤΑΝΤΟΠΟΥΛΟΥ",272
"112978"," Την ίδια στιγμή που εμείς διαφωνούσαμε με τον κ. Στουρνάρα για τη φορολογία στα ακίνητα και κάναμε αγώνα για να αλλάξουν αυτά τα δεδομένα, μιλάτε για ακύρωση των προνομίων της ολιγαρχίας και των πολυεθνικών επιχειρήσεων και ταυτόχρονα δεν ψηφίζετε την τροπολογία για τη μείωση των τιμών όλων των φαρμάκων, ώστε να προμηθεύονται οι πολίτες ποιοτικά και φτηνά φάρμακα. Κατά τα άλλα, λέτε ότι θέλετε το συμφέρον του λαού. Η υποκρισία σε όλο της το μεγαλείο!
Εκεί που θα σκίζατε το μνημόνιο, τώρα λέτε ότι θα το αντικαταστήσετε. Ενώ λέτε στο πρόγραμμά σας «όχι θυσίες για το ευρώ», αλλάξατε θέση και λέτε αυτά που λέγαμε εμείς από την πρώτη στιγμή, ότι έξοδος από το ευρώ σημαίνει καταστροφή.
Αγαπητέ, κύριε Σαμοΐλη, στο λίκνο του παγκόσμιου καπιταλισμού, στο Ώστιν των Ηνωμένων Πολιτειών, γνωρίσατε την απόλυτη αλήθεια και αλλάξατε μυαλά! 
Υπόσχεστε επάνοδο σε μισθούς και συντάξεις του 2009, υπόσχεστε προσλήψεις, υπόσχεστε όλα σε όλους για να υφαρπάξετε την ψήφο των πολιτών. Λέτε ψέματα στους πολίτες, παραφράζοντας ξανά το «λεφτά υπάρχουν». Οι πολίτες όμως τώρα ξέρουν.
Μιλήσατε για αποτυχημένες συνταγές περί σοσιαλιστικής αυτοδιαχείρισης. Οι επιχειρήσεις που το εφάρμοσαν κατά το παρελθόν βούλιαξαν όλες, μηδεμιάς εξαιρουμένης.
Δεν ακούσαμε πρόταση από τον κ. Τσακαλώτο, μάθαμε όμως ότι ένα νοικοκυριό, δηλαδή μία οικογένεια, όταν έχει ένα δάνειο, θέλει πληθωρισμό, για να μην πληρώσει πολλά. 
Αγαπητέ συνάδελφε, το μοντέλο με το οποίο πήγε μπροστά η Ελλάδα ήταν το νοικοκύρεμα, η περιστολή δαπανών και η δουλειά. Οι γονείς μου έλεγαν «σφίξε το χέρι», δηλαδή «κάνε οικονομία, κόψε τα πολλά-πολλά»- δηλαδή τα πολλά έξοδα- «και δουλειά». Έτσι πήγαν μπροστά.
Κυρίες και κύριοι συνάδελφοι, ο προϋπολογισμός του 2014, ενσωματώνοντας θεσμικές αλλαγές και μεταρρυθμίσεις μέσα από εξυγίανση των δημόσιων οικονομικών και αξιοποίηση της δημόσιας περιουσίας, τα στοιχεία του 2013 όπου είχαμε μία εθνική προσπάθεια σταθεροποίησης των οικονομικών της χώρας μας και ενεργοποίηση της πραγματικής οικονομίας, προβλέπει την έξοδο της πατρίδας μας από την ύφεση με μία μικρή αύξηση του ΑΕΠ ύψους 0,6%. 
Κεφαλαιοποιεί την επίτευξη πρωτογενούς πλεονάσματος και βασίζεται πλέον στην ορθή δημοσιονομική διαχείριση, στον εκσυγχρονισμό του δημόσιου τομέα, αλλά και στις αλλαγές του φορολογικού συστήματος, με άξονες την οικονομική αποτελεσματικότητα και την κοινωνική δικαιοσύνη. 
Η ανεργία προβλέπεται να μειωθεί στο 24,5% από το 25,5% του 2013, αλλά και πάλι είναι πολύ υψηλή. Η ανάκαμψη της οικονομικής δραστηριότητας θα αυξήσει την απασχόληση. 
Το πρωτογενές πλεόνασμα της γενικής κυβέρνησης εκτιμάται ότι το 2014 θα είναι 3 δισεκατομμύρια ευρώ, δηλαδή στο 1,6% του ΑΕΠ. Οι συνολικές δαπάνες του κρατικού προϋπολογισμού προβλέπεται να διαμορφωθούν στα 49,5 δισεκατομμύρια ευρώ, μειωμένες κατά 3,2 δισεκατομμύρια ευρώ, σε σχέση με το 2013. 
Οι πρωτογενείς δαπάνες υπολογίζονται να φτάσουν στα 42 δισεκατομμύρια, μειωμένες κατά 2,9 δισεκατομμύρια σε σχέση με το 2013. Οι δαπάνες αποδοχών και συντάξεων προβλέπεται να διαμορφωθούν στα 17,7 δισεκατομμύρια ευρώ. Να σημειωθεί ότι στις πιστώσεις αυτές δεν προβλέπεται η περικοπή 336 εκατομμυρίων στους μισθούς και τις συντάξεις των ένστολων που προβλέπονται στο μεσοπρόθεσμο πρόγραμμα.
Οι δαπάνες για τις συντάξεις θα είναι αυξημένες κατά 262 εκατομμύρια λόγω των συνταξιοδοτήσεων του 2013 και του 2014.
Οι μεταβιβαστικές δαπάνες που θα καλύψουν κυρίως ανάγκες των νοσηλευτικών ιδρυμάτων των ΟΤΑ και άλλων φορέων θα διαμορφωθούν στα 14, περίπου, δισεκατομμύρια ευρώ. Οι δαπάνες για αποδόσεις φόρων προβλέπεται να διαμορφωθούν στα 5,7 δισεκατομμύρια ευρώ. Από τους πόρους αυτούς θα χρηματοδοτηθούν οι ΟΤΑ πρώτου και δεύτερου βαθμού και οι φορείς κοινωνικής ασφάλισης.
Κυρίες και κύριοι συνάδελφοι, την τελευταία τριετία η οικονομία μας βρίσκεται σε βαθιά ύφεση και η ανεργία είναι σε πρωτοφανή επίπεδα. Οι συμπολίτες μας περνούν πολύ δύσκολες μέρες. Οι θυσίες που καταβάλλουν είναι τεράστιες. Φέτος, όμως, υπάρχουν τα πρώτα σημεία που δείχνουν ότι αυτές οι θυσίες πιάνουν τόπο. Έχουμε, πλέον, τα πρώτα δείγματα ότι η οικονομία σταθεροποιείται και σταδιακά η Ελλάδα επιστρέφει σε τροχιά ανάπτυξης. Η Κυβέρνηση συνεχίζει το δύσκολο, αλλά σωστό αγώνα της λειτουργώντας όμως ανάμεσα σε μια ουδέτερη, έως εχθρική πολλές φορές, τρόικα και μια ανεύθυνη και κακή Αντιπολίτευση.
Ο προϋπολογισμός του 2014 είναι ρεαλιστικός, είναι αληθινός και ταυτόχρονα λειτουργεί ως βάση και εφαλτήριο ανάπτυξης για τη χώρα. Η Ελλάδα έκανε μια νέα αρχή, δύσκολη, επώδυνη, αλλά σωστή. Τώρα, μετά από αυτά τα πρώτα αποτελέσματα, είμαστε πεπεισμένοι ότι κάνουμε το σωστό και αυτό μας δίνει δύναμη και κουράγιο να συνεχίσουμε. Συνεχίζουμε, για να δικαιώσουμε τις θυσίες των πολιτών. Συνεχίζουμε, για να βγάλουμε την Ελλάδα από την κρίση και να την οδηγήσουμε σε πορεία ανάπτυξης. Συνεχίζουμε δυνατά για μια νέα πορεία της οικονομίας μας, για ένα νέο ξεκίνημα της Ελλάδας μας και αυτό θα το πετύχουμε.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΟΡΔΑΝΗΣ ΤΖΑΜΤΖΗΣ",498
"112979"," Ευχαριστούμε και εμείς, κύριε Τζαμτζή.
Το λόγο έχει ο Αναπληρωτής Υπουργός Οικονομικών για την εισήγησή του. 
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112980"," Κυρίες και κύριοι συνάδελφοι, όπως είπα και στην Επιτροπή Οικονομικών Υποθέσεων, οφείλουμε, όλες οι πτέρυγες της Βουλής να συζητήσουμε για τον κρατικό προϋπολογισμό με νηφαλιότητα, υπευθυνότητα, ειλικρίνεια και ρεαλισμό.
Αυτό θα προσπαθήσω να πράξω και σήμερα. Παρακολούθησα με ενδιαφέρον τις τοποθετήσεις των γενικών και ειδικών εισηγητών των κομμάτων της Αντιπολίτευσης. Κατέγραψα τα βασικά σημεία και τοποθετούμαι. Την ουσιαστική εισήγηση θα την κάνω αύριο και θα είναι πολύ πιο σύντομη.
Πρώτον, είπε ο γενικός εισηγητής του ΣΥΡΙΖΑ: «ο προϋπολογισμός είναι στον αέρα». Σήμερα άκουσα τον εισηγητή να λέει: «Προϋπολογισμός σε ριζική αναθεώρηση». Αυτά λέγατε και στο προσχέδιο, βεβαίως, και πράγματι δικαιωθήκατε, άλλαξε το προσχέδιο. Δυστυχώς, όμως, για εσάς επί τα βελτίω. 
Ο προϋπολογισμός δεν βρίσκεται στον αέρα. Στηρίζεται σε υπαρκτά αποτελέσματα και ρεαλιστικές προβλέψεις. Η αλήθεια είναι ότι έχουμε συμφωνήσει με την τρόικα ως προς την επίτευξη πρωτογενούς πλεονάσματος εφέτος στο ύψος που εκτιμά ο κρατικός προϋπολογισμός. Είναι, όμως, επίσης αλήθεια ότι δεν έχουμε πλήρως συμφωνήσει ακόμα στον τρόπο με τον οποίο θα επιτευχθεί το πρωτογενές πλεόνασμα ύψους 1,5% του ΑΕΠ το 2014.
Αξιολογούνται τα στοιχεία, οι προβλέψεις και το ύψος των προτεινόμενων από την ελληνική Κυβέρνηση ρυθμίσεων. Αξιολογείται η επίδραση της εκτέλεσης του φετινού προϋπολογισμού στο δημοσιονομικό ισοζύγιο του 2014. Αξιολογούνται οι αποδόσεις δημοσιονομικών παρεμβάσεων, όπως είναι ενδεικτικά οι έλεγχοι στα αποτελέσματα νομικών προσώπων. Αξιολογούνται οι διαφοροποιήσεις στο σενάριο βάσης από την καταβολή ενδεικτικά υψηλότερου μερίσματος του Ταμείου Παρακαταθηκών και Δανείων και από τις προτεινόμενες ρυθμίσεις του νέου φόρου ακίνητης περιουσίας. Αξιολογούνται οι διαρθρωτικές παρεμβάσεις του Υπουργείου Εργασίας, Κοινωνικής Ασφάλισης και Πρόνοιας, με στόχο την ενίσχυση των εσόδων από ασφαλιστικές εισφορές και από την καταπολέμηση της φοροδιαφυγής. 
Είμαστε σε διαπραγματεύσεις και υποστηρίζουμε τεκμηριωμένα τις προτάσεις μας για την επίτευξη του στόχου. Η έως σήμερα πορεία εκτέλεσης του προϋπολογισμού δείχνει ότι οι εκτιμήσεις μας διαπνέονται από ρεαλισμό.
Επιβεβαίωση ειδικότερα δείχνει και η πορεία των εσόδων κατά το ενδεκάμηνο του έτους. Πρόκειται για έσοδα, τα οποία διαμορφώνονται σε υψηλότερα από τους στόχους επίπεδα. Σε κάθε περίπτωση, πρόκειται για εκτιμήσεις και προβλέψεις, τις οποίες θα πρέπει συνεχώς η ελληνική Κυβέρνηση να επιβεβαιώνει. Άλλωστε, στην οικονομία μαθηματικού τύπου βεβαιότητες δεν υπάρχουν για το μέλλον. 
Επί του θέματος, όμως, αυτού ακούστηκαν και άλλα ενδιαφέροντα. Πρώτον, εισηγητής των Ανεξάρτητων Ελλήνων είπε: «Στον προϋπολογισμό έχουν ενσωματωθεί όλες οι απαιτήσεις των δανειστών», προσθέτοντας ότι η τρόικα δεν έχει εγκρίνει τον σχετικό προϋπολογισμό και θα ακολουθήσει διορθωτικός προϋπολογισμός. Επίσης, ο ειδικός εισηγητής της Χρυσής Αυγής είπε ότι «ο Προϋπολογισμός έχει καταρτιστεί κατά παραγγελία των δανειστών». 
Δεν νομίζετε ότι δεν μπορούν να ισχύουν και τα δύο ταυτόχρονα; Πάντως, η μαθηματική λογική το απαγορεύει. 
Δεύτερον, ο γενικός εισηγητής του ΣΥΡΙΖΑ είπε ότι «δεν θα πετύχετε τους στόχους σας, οι προβλέψεις σας είναι εξαιρετικά φιλόδοξες». Επίσης, άκουσα σήμερα τον εισηγητή του ΣΥΡΙΖΑ να λέει ότι «ο προϋπολογισμός είναι εκτός τόπου και χρόνου». 
Αυτά όμως τα έλεγε -επειδή έχει κάνει μια προσωπική αναφορά ο κ. Τσακαλώτος- ο ίδιος και πέρσι. Σε αυτήν την Αίθουσα έλεγε: «δεν υπάρχει οικονομολόγος που να πιστεύει πραγματικά ότι αυτός ο προϋπολογισμός» -δηλαδή του 2013- «θα βγει με πρωτογενές πλεόνασμα». Και όμως, ο προϋπολογισμός στις περισσότερες προβλέψεις του βγήκε. 
Ενδεικτικά, προβλέπαμε ύφεση 4,5% το 2013. Πλέον, εκτιμάται στο 4% ή και χαμηλότερα. Επίσης, προβλέπαμε, με βάση το πρόγραμμα, μηδενικό πρωτογενές πλεόνασμα για φέτος. Πλέον, εκτιμάται ότι θα υπάρξει σημαντικό πρωτογενές πλεόνασμα. 
Επαναλαμβάνω ότι επιδιώκουμε, οι εκτιμήσεις μας να είναι προϊόν ρεαλιστικής ανάλυσης των δεδομένων της πραγματικότητας. Το δόγμα όμως, κύριε εισηγητά του ΣΥΡΙΖΑ, ότι «αν οι εξελίξεις της πραγματικότητας δεν συμφωνούν με αυτά που προβλέπουν οι ιδεολογικές μας αντιλήψεις, τόσο το χειρότερο για την πραγματικότητα», μακριά από εμένα! 
Μάλιστα, η τελευταία έκθεση του ΟΟΣΑ, που τόσο επικαλείστε για τις εκτιμήσεις το 2014, αγνοώντας τις εκτιμήσεις για φέτος που προβλέπουν ύφεση 3,5%, δηλαδή ακόμα χαμηλότερη και από αυτή που έχουμε στον προϋπολογισμό, αναφέρει ότι φέτος θα είναι η πρώτη χρονιά από την υιοθέτηση του προγράμματος το 2010 που το αποτέλεσμα θα είναι καλύτερο από τις εκτιμήσεις. Το καταθέτω στα Πρακτικά. 
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Είναι, όμως, επίσης αλήθεια ότι το τελικό αποτέλεσμα για την ανεργία ήταν δυσμενέστερο από τις αρχικές εκτιμήσεις, γεγονός που καθιστά αναγκαία την ένταση των προσπαθειών της Κυβέρνησης σε αυτό το πεδίο. 
Τρίτον, είπε η γενική εισηγήτρια της Δημοκρατικής Αριστεράς: «ο προϋπολογισμός συντάχθηκε υπό το άγχος της λογιστικής απόδειξης ικανού πρωτογενούς πλεονάσματος φέτος». Αν υπήρχε το άγχος που επικαλείται η κυρία συνάδελφος, τότε στο προσχέδιο του προϋπολογισμού, που συζητήσαμε πριν από ενάμιση μήνα, δεν θα αποτυπώναμε πρωτογενές πλεόνασμα 340 εκατομμύρια, αλλά υψηλότερο. 
Η αλήθεια είναι ότι η εκτέλεση του προϋπολογισμού, όσο περνάνε οι μήνες, επιβεβαιώνει τις εκτιμήσεις μας για τη χρονιά που κλείνει. Εργαζόμαστε συστηματικά και μεθοδικά για όσο το δυνατόν καλύτερο δημοσιονομικό αποτέλεσμα. 
Τέταρτον, είπε η ειδική εισηγήτρια των Ανεξάρτητων Ελλήνων: «το πρωτογενές πλεόνασμα είναι πλασματικό και επιτυγχάνεται με τη μη επιστροφή του ΦΠΑ». 
Η αλήθεια είναι ότι στο τέλος της φετινής χρονιάς οι επιστροφές φόρων αναμένεται να διαμορφωθούν στα 2,9 δισεκατομμύρια ευρώ, δηλαδή στο επίπεδο του στόχου που είχε θέσει ο προϋπολογισμός. Ήδη, κατά το ενδεκάμηνο του έτους οι επιστροφές έχουν ανέλθει στα 2,4 δισεκατομμύρια ευρώ. Σημειώνεται μάλιστα ότι φέτος επιστρέφονται και φόροι παρελθόντων οικονομικών ετών ύψους περίπου 720 εκατομμυρίων ευρώ. 
Συνεπώς, οι συνολικές επιστροφές εσόδων εκτιμάται ότι θα ανέλθουν φέτος στα 3,6 δισεκατομμύρια ευρώ, 9% υψηλότερα από το 2012, ενισχύοντας ουσιαστικά, τη ρευστότητα στην πραγματική οικονομία. 
Πέμπτον, είπαν οι εισηγητές της Αντιπολίτευσης ότι «η Κυβέρνηση κρατά χαμηλά τις δαπάνες του Προγράμματος Δημοσίων Επενδύσεων, προκειμένου να πετύχει τους δημοσιονομικούς στόχους». 
Η αλήθεια είναι ότι θα θέλαμε οι δαπάνες του Προγράμματος Δημοσίων Επενδύσεων να γίνονται νωρίτερα και να κατανέμονται καλύτερα μέσα στο οικονομικό έτος. Και αυτό γιατί, εκτός από τις προφανείς θετικές επιπτώσεις στην οικονομία, θα είχαμε και περισσότερα έσοδα μέσα στο τρέχον οικονομικό έτος από τα ταμεία της Ευρωπαϊκής Ένωσης. 
Πάντως, μέχρι σήμερα, στο δεκάμηνο του έτους οι δαπάνες αυτές διαμορφώθηκαν υψηλότερα από πέρυσι, αλλά δυστυχώς χαμηλότερα έναντι του στόχου. Ωστόσο, η απόκλιση αυτή από τους στόχους συρρικνώνεται και εκτιμάται ότι στο τέλος του έτους θα κλείσει, όπως έγινε και πέρυσι, το Δεκέμβριο του 2012, όταν εκταμιεύθηκαν το Δεκέμβριο περίπου 2,5 δισεκατομμύρια ευρώ. 
Είναι, επίσης, αλήθεια ότι σε σχέση με το προσχέδιο του προϋπολογισμού υπάρχει πράγματι μείωση 200 εκατομμυρίων ευρώ στις δαπάνες του Προγράμματος Δημοσίων Επενδύσεων. Αυτό έγινε λόγω της αναθεώρησης των χαρακτηριστικών του ενιαίου φόρου ακινήτων. Στο πλαίσιο αυτό δεν θα πρέπει να μας διαφεύγει ότι ποσό αντίστοιχο της προσαρμογής των δαπανών του Προγράμματος Δημοσίων Επενδύσεων δεν θα εισπραχθεί από τα νοικοκυριά. Θα παραμείνει, δηλαδή, διαθέσιμο προς κατανάλωση και διοχέτευση στην πραγματική οικονομία. Συνεπώς, δεν ευσταθεί σε μεγάλο βαθμό η κριτική περί μείωσης των δημοσίων πόρων που θα πέσουν στην οικονομία, διότι αντίστοιχο ποσό θα παραμείνει στην οικονομία, ίσως όχι του ίδιου πολλαπλασιαστικού αποτελέσματος, αλλά αντίστοιχου, καθώς η εσωτερική ζήτηση βρίσκεται σε χαμηλά επίπεδα.
Έκτον, είπαν οι εισηγητές της Αντιπολίτευσης: «Το κράτος έχει κηρύξει στάση πληρωμών, ώστε να βγαίνουν τα νούμερα». Η αλήθεια είναι ότι το κράτος, μέσω ειδικής πίστωσης, αποπληρώνει ληξιπρόθεσμες οφειλές που δημιουργήθηκαν μέχρι το τέλος του 2011. Μέχρι σήμερα έχουν πληρωθεί 5,5 δισεκατομμύρια ευρώ. Οι πληρωμές αυτές είναι δημοσιονομικά ουδέτερες, καθώς εξοφλούν υποχρεώσεις του ελληνικού δημοσίου παρελθόντων ετών, που έχουν υπολογιστεί στα αντίστοιχα ελλείμματα εκείνων των ετών. 
Δεύτερη αλήθεια είναι ότι το κράτος, αν και συρρικνώνει το συνολικό ύψος των ληξιπρόθεσμων οφειλών μήνα-μήνα, δυστυχώς έχει δημιουργήσει κάποιες νέες οφειλές, οι οποίες όμως θα καθοριστούν στο τέλος του έτους, αφού αφορούν κυρίως φορείς κοινωνικής ασφάλισης, όπου σημαντικές παρεμβάσεις για τον περιορισμό τους δεν έχουν ακόμα ενεργοποιηθεί, όπως είναι το περίφημο clawback και το rebate του ΕΟΠΥΥ. Σε κάθε περίπτωση, αυτές οι οφειλές έχουν καταγραφεί επίσης –το τονίζω- και ενσωματώνονται στις εκτιμήσεις για το πρωτογενές αποτέλεσμα φέτος. Δηλαδή, δεν κρύβονται δαπάνες «κάτω από το χαλί», για να ωραιοποιηθεί το δημοσιονομικό αποτέλεσμα.
Έβδομον, είπαν οι εισηγητές της Αντιπολίτευσης: «Τα νοικοκυριά και οι επιχειρήσεις θα πληρώσουν πρόσθετους φόρους ύψους 2,5 δισεκατομμυρίων ευρώ περίπου το 2014. Πρόκειται για πραγματική φορολογική επιδρομή». Η αλήθεια είναι ότι η προβλεπόμενη αύξηση των καθαρών εσόδων του προϋπολογισμού δεν οφείλεται σε νέους πρόσθετους φόρους. Οφείλεται κυρίως στις προβλεπόμενες αυξημένες εισπράξεις των δύο πρώτων μηνών του 2014. Το ποσό όμως αυτό, καθώς αφορά αποπληρωμή φετινών υποχρεώσεων, θα καταγραφεί στο τρέχον δημοσιονομικό έτος μετά τις προβλεπόμενες εθνικολογιστικές προσαρμογές. Δεύτερον, οφείλεται στις ευνοϊκότερες μακροοικονομικές προβλέψεις, οι οποίες είναι βελτιωμένες έναντι των προβλέψεων που είχαν ληφθεί υπόψη κατά την κατάρτιση του μεσοπρόθεσμου προγράμματος. Τρίτον οφείλεται στις εκτιμήσεις της φορολογικής διοίκησης για σταδιακή αύξηση της φορολογικής συμμόρφωσης και στην απόδοση συγκεκριμένων δράσεων που έχουν αναληφθεί στο πλαίσιο των μεταρρυθμίσεων των τελευταίων ετών για την είσπραξη ληξιπρόθεσμων οφειλών και την καταπολέμηση της φοροδιαφυγής.
Κυρίες και κύριοι συνάδελφοι, είναι επίσης αλήθεια ότι στην Ελλάδα τα έσοδα ως ποσοστό του ΑΕΠ υπολείπονται, σε σχέση με το μέσο ευρωπαϊκό όρο. Σύμφωνα με τα τελευταία στοιχεία της Ευρωπαϊκής Επιτροπής, τα έσοδα αναμένεται να διαμορφωθούν περίπου στο 44,6% του ΑΕΠ το 2013 στην Ελλάδα, έναντι 45,6% στην Ευρωπαϊκή Ένωση. Είναι όμως, επίσης, αλήθεια ότι στην Ελλάδα οι φορολογικοί συντελεστές, τόσο για τα νοικοκυριά, όσο και για τις επιχειρήσεις είναι υψηλότεροι από το μέσο ευρωπαϊκό όρο. Ενδεικτικά, ο ΦΠΑ διαμορφώνεται για το 2013 στο 23% στην Ελλάδα, έναντι 21,4% στην Ευρωπαϊκή Ένωση. 
Ο ανώτερος συντελεστής φόρου εισοδήματος για τα φυσικά πρόσωπα διαμορφώνεται στο 46% στην Ελλάδα, έναντι 39,3% στην Ευρωπαϊκή Ένωση. Ο ανώτερος συντελεστής φόρου για τα νομικά πρόσωπα διαμορφώνεται στο 26%, έναντι 23,1% στην Ευρώπη. 
Είναι, όμως, επίσης αλήθεια ότι οι πραγματικοί φορολογικοί συντελεστές, αυτό που λέμε effective tax rates, οι οποίοι ενσωματώνουν τους φορολογικούς συντελεστές, τη φοροδοτική ικανότητα των πολιτών και τη φοροδιαφυγή, είναι παραπλήσιοι με το μέσο ευρωπαϊκό όρο.
Τι σημαίνουν όλα αυτά; Αυτές οι αλήθειες αποκαλύπτουν ότι στην Ελλάδα υπάρχει μεγάλο τμήμα του συνολικού προϊόντος της οικονομίας που δεν φορολογείται. Εκτιμάται, σύμφωνα με την τελευταία έκθεση του ΟΟΣΑ, στο 23,6% του ΑΕΠ για το 2013, έναντι ευρωπαϊκού μέσου όρου στο 14,3%. 
Συνεπώς, η προσπάθεια πρέπει να εστιαστεί -όπως άλλωστε και γίνεται, γι’ αυτό και η βελτίωση στο σχετικό ποσοστό κατά 2 ποσοστιαίες μονάδες την τελευταία τριετία- στο χτύπημα της παραοικονομίας, στη διεύρυνση της φορολογικής βάσης και στην καταπολέμηση της φοροαποφυγής και της φοροδιαφυγής. 
Η επιτυχής ολοκλήρωση αυτής της προσπάθειας θα επιτρέψει τη μείωση της φορολογικής επιβάρυνσης των συνεπών φορολογούμενων, οι οποίοι έχουν να αντιμετωπίσουν και τη συρρίκνωση των εισοδημάτων τους. 
Όγδοον: Είπαν οι εισηγητές της αντιπολίτευσης: «Το 2014 προβλέπεται να εισπραχθούν περίπου 1,2 δισεκατομμύρια ευρώ περισσότερα από φόρους περιουσίας». Η αλήθεια είναι ότι η πραγματική αύξηση το 2014 είναι της τάξεως των 250 εκατομμυρίων ευρώ. Οφείλεται, δε, στο γεγονός ότι στους πρώτους μήνες του θα εξοφληθούν και οι τελευταίες δόσεις του έκτακτου ειδικού τέλους ακινήτων για εφέτος. 
Υπενθυμίζεται ότι εφέτος εισπράττεται ΦΑΠ τριών ετών, συνολικού ύψους περίπου 900 εκατομμυρίων ευρώ, όμως, ακριβώς επειδή αφορούν φόρους παρελθόντων οικονομικών ετών, καταγράφονται σε άλλη γραμμή του προϋπολογισμού, στους άμεσους φόρους παρελθόντων οικονομικών ετών. Έτσι, το σύνολο των φόρων περιουσίας που καταβάλουν οι φορολογούμενοι το 2013, ανεξάρτητα από τους κωδικούς του προϋπολογισμού που καταγράφονται, είναι συγκρίσιμο με αυτό που θα καταβάλουν το 2014. 
Ένατον: Είπε ο γενικός εισηγητής της Χρυσής Αυγής: «Φέτος θα έχουμε κατακόρυφη μείωση της κατανάλωσης πετρελαίου θέρμανσης, όπως και πέρυσι». Η αλήθεια είναι ότι προβλέπεται αύξηση της κατανάλωσης του πετρελαίου θέρμανσης. Στην αύξηση αυτή θα συμβάλει και η διεύρυνση των κριτηρίων του επιδόματος πετρελαίου θέρμανσης, καθώς και η αύξηση της επιδότησης ανά λίτρο. 
Ήδη τον Οκτώβριο αυξήθηκε η κατανάλωση του πετρελαίου θέρμανσης και τα αντίστοιχα έσοδα από τον ειδικό φόρο κατανάλωσης περίπου κατά 39%, ενώ πριν από λίγες μέρες χορηγήθηκε ποσό 22 εκατομμυρίων ευρώ, ως προκαταβολή, στους δικαιούχους του επιδόματος θέρμανσης και άλλα 8 εκατομμύρια ευρώ δόθηκαν για θέρμανση σχολικών μονάδων. 
Τέλος, δέκατο: Είπαν οι εισηγητές της αντιπολίτευσης: «Το δημόσιο χρέος αυξάνει». Η προσωρινή του αύξηση εφέτος, όπως έχουμε πει και πάλι, είναι χρονικά ορισμένη και το σημαντικότερο αντιρροπείται από την απόκτηση περιουσιακών στοιχείων από το ελληνικό δημόσιο, με προβλεπόμενη εκποίησή τους και με σημαντική αξία μεταπώλησης.
Αξίζει, επίσης, να σημειωθεί ότι το μεγαλύτερο μέρος του χρέους, διακρατείται πλέον από τους εταίρους και το ευρωσύστημα, η μεσοσταθμική διάρκεια του έχει χρονικά επεκταθεί και οι δαπάνες εξυπηρέτησής του έχουν σημαντικά μειωθεί, παράμετροι με ιδιαίτερη σημασία για τη μείωση του κινδύνου εξόφλησης και αναχρηματοδότησης, αλλά και για τη βιωσιμότητα του δημοσίου χρέους. Το ζήτημα, βέβαια, της ενίσχυσης της βιωσιμότητας του χρέους παραμένει ανοικτό.  
Κυρίες και κύριοι συνάδελφοι, πιστεύω ότι πέρα από τις όποιες διαφορές στις εκτιμήσεις μας, όλες και όλοι αισθανόμαστε την ανάγκη να βοηθήσουμε, ώστε η χώρα να βγει οριστικά από την κρίση. 
Σας ευχαριστώ πολύ. 
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)","ΧΡΗΣΤΟΣ ΣΤΑΪΚΟΥΡΑΣ",476
"112981"," Ευχαριστούμε, κύριε Υπουργέ. 
Εισερχόμαστε τώρα στον κατάλογο των αγορητών επί της αρχής. 
Κύριοι συνάδελφοι, θα παρακαλούσα να είστε συνεπείς στο χρόνο, για να μπορέσουν να μιλήσουν περισσότεροι συνάδελφοι μέχρι το Σάββατο και να μην έρθει σε δύσκολη θέση το Προεδρείο. 
Η κ. Άννα-Μισέλ Ασημακοπούλου έχει το λόγο για έξι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112982"," Ευχαριστώ, κυρία Πρόεδρε. 
Κύριοι Υπουργοί, κυρίες και κύριοι συνάδελφοι, είναι η δεύτερη χρονιά που έχω την τιμή να απευθύνομαι στο ελληνικό Κοινοβούλιο κατά τη διάρκεια της συζήτησης του προϋπολογισμού και θα μου επιτρέψετε να ξεκινήσω διαβάζοντας ένα απόσπασμα από την περσινή συζήτηση για τον προϋπολογισμό του 2013.  
Έλεγε κάποιος πέρυσι: «Το οξύμωρο είναι ότι δεν έχει καν νόημα να συζητάμε για τον προϋπολογισμό, γιατί», ισχυριζόταν, «όλα είναι στον αέρα, γιατί», επαναλάμβανε, «τα νούμερα και οι εκτιμήσεις για τα δημόσια έσοδα είναι βέβαιο ότι για άλλη μία φορά θα αποδειχθούν εκτός πραγματικότητας.». Ήταν, βέβαια, ο κ. Τσίπρας. Ήταν η έκφραση της στείρας άρνησης και της απόλυτης ισοπέδωσης. Ήταν αυτά που λέει και τώρα, σαν να μην πέρασε μια μέρα, σαν να μην είδε ότι όλα όσα έλεγε διαψεύστηκαν.
Έλεγε, λοιπόν, πέρυσι ο κ. Τσίπρας ότι δεν θα πάρουμε τη δόση. Δεν έγινε, όμως, αυτό που έλεγε ο κ. Τσίπρας. Έγινε αυτό που έλεγε ο Αντώνης Σαμαράς και πήραμε 50 δισεκατομμύρια αντί για 31 δισεκατομμύρια. 
Έλεγε ο κ. Τσίπρας ότι ο προϋπολογισμός και τα νούμερα του 2013 δεν θα βγουν, έλεγε ότι δεν θα πιάσουμε τους στόχους. Δεν έγινε, όμως, αυτό που έλεγε ο κ. Τσίπρας. Έγινε αυτό που έλεγε ο κ. Σαμαράς. Και όχι μόνο πιάσαμε τους στόχους, αλλά τους ξεπεράσαμε. 
Έλεγε ο κ. Τσίπρας και οι Βουλευτές του ότι θα βουλιάξουμε πιο βαθιά στην ύφεση, ότι οι προβλέψεις για τον πληθωρισμό είναι λανθασμένες, ότι δεν θα τηρηθούν οι δεσμεύσεις της Κυβέρνησης προς τους ιδιώτες, ότι δεν θα προχωρήσει καμμία διαρθρωτική αλλαγή, ότι το οικονομικό κλίμα θα χειροτερεύσει, ότι η Ελλάδα θα είναι ξεγραμμένη διεθνώς. Δεν έγινε, όμως, αυτό που έλεγε ο κ. Τσίπρας και οι Βουλευτές του. Έγινε αυτό που έλεγε ο Αντώνης Σαμαράς.
Η ύφεση είναι μικρότερη απ’ ότι προβλεπόταν. Είναι στο 4% από το 4,5%. Ο πληθωρισμός συνεχίζει την καθοδική του πορεία και σήμερα βρίσκεται στα χαμηλότερα επίπεδα των τελευταίων σαράντα πέντε χρόνων, παραμένοντας ο χαμηλότερος μεταξύ όλων των χωρών της Ευρωπαϊκής Ένωσης. Μεγάλο μέρος των ληξιπρόθεσμων οφειλών, όπως είπε ο κύριος Υπουργός, προς τους ιδιώτες έχει αποπληρωθεί και θα είναι 6,6 δισεκατομμύρια μέχρι το τέλος του έτους. 
Οι συνολικές επιστροφές φόρων εκτιμάται ότι θα ανέλθουν στα 3,6 δισεκατομμύρια, που είναι 9% πάνω από το 2012. Η Ελλάδα, όπως επισημαίνει ο ΟΟΣΑ, είναι στην πρώτη θέση παγκοσμίως στις διαρθρωτικές μεταρρυθμίσεις. Το οικονομικό κλίμα βελτιώνεται, με το σχετικό δείκτη να είναι σε υψηλό σαράντα μηνών. Βελτιώθηκε η αξιολόγηση της χώρας μας από τους διεθνείς οίκους.
 Το τουριστικό ρεύμα κατέγραψε νέο ρεκόρ φέτος. Πετύχαμε αύξηση των εξαγωγών, σημαντική βελτίωση του ισοζυγίου τρεχουσών συναλλαγών. Έγινε πραγματικότητα μία άνευ προηγουμένου δημοσιονομική προσαρμογή, που σε κυκλικά διορθωμένους όρους είναι η υψηλότερη μεταξύ όλων των χωρών της ευρωζώνης. Και πάνω απ’ όλα, διασφαλίζεται πρωτογενές πλεόνασμα 812 εκατομμυρίων ευρώ.
Και όλα αυτά, κυρίες και κύριοι συνάδελφοι, έγιναν από την Κυβέρνηση του Αντώνη Σαμαρά με όραμα, με σχέδιο και με αγώνα και, όπως πρώτα απ’ όλα αναγνωρίζει ο ίδιος ο Πρωθυπουργός, βασίζονται στις θυσίες του ελληνικού λαού. Έτσι η χώρα κατάφερε να αποφύγει την απόλυτη καταστροφή, να σταθεί ξανά στα πόδια της, χωρίς τα δανεικά τα οποία τόσα χρόνια αλόγιστα μοιράζαμε για να προκαλέσουμε μία επίπλαστη ευημερία, που κατέρρευσε σαν χάρτινος πύργος. 
Ανακτήσαμε την αξιοπιστία μας διεθνώς, ξεπεράσαμε τις προσδοκίες και τις δικές μας, αλλά και των εταίρων μας. Και έτσι είμαστε τώρα σε θέση να διαπραγματευτούμε με μεγαλύτερες απαιτήσεις απέναντί τους και να ζητήσουμε να κάνουν και αυτοί το καθήκον τους απέναντί μας.
Κυρίες και κύριοι συνάδελφοι, όπως ξέρετε, η επιβεβαίωση του πρωτογενούς πλεονάσματος από τη EUROSTAT την ερχόμενη άνοιξη θα σημαίνει κυρίως δύο πράγματα:
 Πρώτον, θα σηματοδοτήσει την αρχή για παρεμβάσεις, που στόχο θα έχουν την αποκατάσταση κραυγαλέων αδικιών του παρελθόντος, για να φύγουν πλέον αυτές οι εικόνες που βλέπουμε καθημερινά, εικόνες της Ελλάδας σε κρίση, εικόνες που μας πληγώνουν όλους, εικόνες που δεν μας αξίζουν και που πρέπει όλοι μαζί να συνεργαστούμε για να γίνουν παρελθόν. 
Δεύτερον, θα ανοίξει και η διαπραγμάτευση που θα μειώσει ακόμα περισσότερο και θα καταστήσει απολύτως διαχειρίσιμο το χρέος της χώρας. Και αυτό είναι βασική προϋπόθεση για την εμπιστοσύνη στην οικονομία μας, για την προσέλκυση επενδύσεων, για τη δημιουργία θέσεων εργασίας, που τόσο έχουμε ανάγκη. 
Βασική προϋπόθεση, βεβαίως, είναι και η προώθηση των διαρθρωτικών αλλαγών, με την καλή έννοια του όρου. Αλλαγές οι οποίες –ας είμαστε προετοιμασμένοι και ας το παραδεχτούμε ανοιχτά- θα προκαλέσουν αναταράξεις, όταν διορθώνεις χρόνιες στρεβλώσεις που ωφελούσαν τους λίγους, τους βολεμένους, τους προνομιούχους εις βάρος των πολλών. Αλλαγές οι οποίες θα απαιτήσουν ευγενικές συγκρούσεις μεν, αλλά αποφασιστικές συγκρούσεις δε. Αλλαγές νοοτροπίας που θα μας ξεκολλήσουν μια για πάντα από το χτες.
Κυρίες και κύριοι συνάδελφοι, περισσεύει πλέον η δημαγωγία. Περισσεύει το «Όχι σε όλα». Περισσεύουν τα ψέματα. Περισσεύουν οι υποσχέσεις χωρίς αντίκρισμα. Περισσεύει η εμπάθεια και οι διαγωνισμοί ατάκας.
Ο προϋπολογισμός του 2014 στηρίζεται στην αλήθεια και όχι σε κομματικές σκοπιμότητες. Κεφαλαιοποιεί τα βασικά επιτεύγματα του 2013. Παγιώνει τη σταθεροποίηση των δημοσιονομικών μας. Ισχυροποιεί τις συνθήκες για να επιστρέψουμε στην ανάπτυξη. Οι Έλληνες πολίτες, με τις δικές τους θυσίες, έχουν βάλει τα θεμέλια, για να βγάλουμε τη χώρα από τα μνημόνια, να γίνει η Ελλάδα μια φυσιολογική χώρα και να φτιάξουμε, όλοι μαζί, την Ελλάδα της ανταγωνιστικότητας και της ανάπτυξης. Αυτό είναι το όραμα του Αντώνη Σαμαρά. Αυτός είναι ο στόχος της Κυβέρνησης. Γι’ αυτό παλεύουμε όλοι οι συνάδελφοι που στηρίζουμε την Κυβέρνηση.
Με αυτό, λοιπόν, το όραμα, με αυτούς τους στόχους, με το δικαίωμα στην ελπίδα, με πίστη στην Ελλάδα και με εμπιστοσύνη στον Πρωθυπουργό, σάς καλώ να κάνουμε το κοινό μας χρέος και να υπερψηφίσουμε τον προϋπολογισμό του 2014.
Ευχαριστώ πολύ.
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"112983"," Ευχαριστούμε πολύ.
Το λόγο έχει ο κ. Ξανθός Ανδρέας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112984"," Κυρίες και κύριοι συνάδελφοι, θεωρώ ότι όποιος έχει στοιχειώδη επαφή με την κοινωνική πραγματικότητα στη χώρα μας, ξέρει πάρα πολύ καλά ότι το μεγάλο κυβερνητικό επίτευγμα, δηλαδή το πρωτογενές πλεόνασμα, κρύβει πίσω του όχι σταθεροποίηση, ανάπτυξη και ευημερία, αλλά κοινωνική δυστυχία, οικονομική καταστροφή, χρεοκοπία επιχειρήσεων και νοικοκυριών και ανασφάλεια. Κρύβει πρωτογενείς κοινωνικές ανάγκες, που δεν καλύπτονται όπως η περίθαλψη των ανασφάλιστων, η μόρφωση των φτωχών παιδιών, η προστασία των αδύναμων, η φροντίδα των ηλικιωμένων, η αξιοπρέπεια των ανέργων. Θέλει πραγματικά μεγάλο πλεόνασμα θράσους για να βαφτίζετε «σωτηρία» αυτήν την εξέλιξη.
Στο χώρο της δημόσιας περίθαλψης και του κοινωνικού κράτους ο προϋπολογισμός σας είναι αποκαλυπτικός. Το 80% της περικοπής δαπανών αφορά τα Υπουργεία Εργασίας, Υγείας και Παιδείας, δηλαδή τον πυρήνα του κοινωνικού κράτους. Η μείωση επιπλέον 1,2 δισεκατομμυρίων ευρώ από τις δημόσιες δαπάνες υγείας θα δράσει σωρευτικά και θα προκαλέσει πιθανότατα μη αναστρέψιμες βλάβες σε ένα ήδη λειτουργικά ανάπηρο δημόσιο σύστημα, που αδυνατεί να ανταποκριθεί στην έκρηξη της ζήτησης.
Είναι γεγονός ότι για κάθε καταστροφικό σχέδιο που προωθείτε υπάρχει ένα βολικό πρόσχημα. Στην πρωτοβάθμια φροντίδα υγείας είναι η ανάγκη της μεταρρύθμισης ενός συστήματος με πολλές στρεβλώσεις και παθογένειες. Μόνο που αυτό που κάνετε είναι διάλυση των δημόσιων δομών, απολύσεις γιατρών και διαθεσιμότητες του λοιπού προσωπικού, μείωση παροχών προς τους πολίτες, ιδιωτικοποίηση και ολιγοπωλιακή διάρθρωση της αγοράς υγείας.
Η μεταρρύθμισή σας στην πρωτοβάθμια φροντίδα είναι ναρκοθετημένη εξ αρχής από τη μείωση κατά 334 εκατομμύρια ευρώ της κρατικής επιχορήγησης προς τον ΕΟΠΥΥ, από την περικοπή 539 εκατομμυρίων ευρώ στις παροχές ασθένειας προς τους ασφαλισμένους, από τη νέα περικοπή κατά 30% της χρηματοδότησης των νοσοκομείων και από την κραυγαλέα απουσία πρόβλεψης για την περίθαλψη των ανασφάλιστων. 
Με την επικείμενη συρρίκνωση των υγειονομικών μονάδων του ΕΟΠΥΥ, με τις απολύσεις εξειδικευμένων γιατρών που καλύπτουν πραγματικές ανάγκες, με την κατάργηση των εργαστηρίων, με την εγκατάλειψη και τις ελλείψεις των κέντρων υγείας στην ύπαιθρο δεν προωθείται η αναμόρφωση, αλλά η κατεδάφιση και η πλήρης ιδιωτικοποίηση της πρωτοβάθμιας φροντίδας υγείας. 
Στην ψυχική υγεία το πρόσχημα είναι η ανάγκη να ολοκληρωθεί η ψυχιατρική μεταρρύθμιση και η αποασυλοποίηση. Μόνο που οδηγείτε σε βίαιο ακρωτηριασμό τη φροντίδα των ψυχικά πασχόντων, σε απροετοίμαστο κλείσιμο των ψυχιατρείων, χωρίς καμμιά μέριμνα για τους ασθενείς και τις υποστηρικτές δομές που θα τα αντικαταστήσουν. 
Στο φάρμακο, επίσης, το πρόσχημα είναι το «πάρτι» που εσείς εκθρέψατε και συγκαλύψατε για χρόνια. Μόνο που με την αναγκαία μείωση τιμών, χωρίς συνοδευτικά μέτρα μείωσης της συμμετοχής των ασθενών στο κόστος και κάλυψης των ανασφάλιστων, δεν θα ελαφρυνθεί ο πολίτης που σήμερα δυσκολεύεται ή αδυνατεί να πάρει τα φάρμακά του.
Και στα τρία αυτά θέματα της επικαιρότητας η θέση μας είναι ότι στο δίλημμα «είστε υπέρ ή κατά των αλλαγών», το δίλημμα αυτό είναι λάθος. 
Το ζήτημα είναι με ποιους όρους. Και οι δικοί σας όροι είναι μνημονιακοί, νεοφιλελεύθεροι, καταστροφικοί.
Επιπλέον, δεν έχετε την παραμικρή αξιοπιστία. Ο Υπουργός που κόπτεται για τη δημόσια υγεία είναι δηλωμένος θιασώτης των ιδιωτικών συστημάτων υγείας, που σε όλο τον κόσμο χαρακτηρίζονται από ανισότητες, αποκλεισμούς, από χαμηλής ποιότητας υπηρεσίες και ακριβές υπηρεσίες.
Εμείς θεωρούμε ότι σήμερα στο σύστημα υγείας πρέπει να αλλάξουμε το ερώτημα και από το πώς θα λειτουργήσει καλύτερα η αγορά υπηρεσιών και πώς θα μειώσουμε το κόστος, να πάμε στο πώς θα καλύψουμε ισότιμα και αποτελεσματικά τις υγειονομικές ανάγκες σε περίοδο ανθρωπιστικής κρίσης. Αυτό που προέχει σήμερα είναι ένα σοκ ανακούφισης της κοινωνίας. 
Η κυβέρνηση της Αριστεράς θα σταματήσει την κοινωνική καταστροφή και θα αντιμετωπίσει δραστικά την υγειονομική φτώχεια και την κατάρρευση του συστήματος υγείας με εγγυημένη και δωρεάν πρόσβαση όλων στις δημόσιες δομές υγείας, ανεξάρτητα από εργασία, ασφάλιση, εισόδημα και νομιμοποιητικά έγγραφα, με μηδενική συμμετοχή στη φαρμακευτική δαπάνη των χρονίως πασχόντων και των ανασφάλιστων ανθρώπων, με ενίσχυση και αναδιοργάνωση των δημόσιων δομών υγείας και ιδιαίτερα των μονάδων του ΕΟΠΥΥ, για να μπορέσουν να εξυπηρετήσουν την αυξημένη ζήτηση, με έμφαση στην πρωτοβάθμια φροντίδα και την πρόληψη της ασθένειας, με προγράμματα παρέμβασης στους νοσογόνους παράγοντες του περιβάλλοντος, με θεσμικές παρεμβάσεις στην παραοικονομία, στους θύλακες σπατάλης και διαφθοράς, με δημοκρατικό προγραμματισμό στις υπηρεσίες υγείας, με κοινωνική λογοδοσία, με περισσότερη δημοκρατία και όχι αυταρχισμό στη διοίκηση των νοσοκομείων.
Η κυβέρνηση της Αριστεράς, με κορμό το ΣΥΡΙΖΑ, έχει επεξεργασμένο σχέδιο για τη δημόσια περίθαλψη και με τη στήριξη των υγιών δυνάμεων του συστήματος και με σύμμαχο την κοινωνία που θα τα καταφέρει. Η διασφάλιση της καθολικής πρόσβασης των ανασφάλιστων σε αξιοπρεπή περίθαλψη θα είναι η πρώτη μεγάλη μεταρρύθμιση αυτής της κυβέρνησης, μιας κυβέρνησης που θα έχει, όχι μόνο στόχο να σταματήσει την καταστροφή, αλλά θα κινητοποιήσει την κοινωνία και θα κάνει ριζικούς μετασχηματισμούς παντού, στην οικονομία, στη φορολογία, στη δημόσια διοίκηση, στο κοινωνικό κράτος, στους θεσμούς, στο πολιτικό σύστημα, μιας κυβέρνησης που θα μπορέσει να αναδιαπαιδαγωγήσει την κοινωνία στις αξίες της συλλογικότητας και της αλληλεγγύης και να την απεξαρτήσει από την ευνοιοκρατία, το ρουσφέτι, τη διαφθορά, την ανομία, την απαξίωση της παραγωγικής εργασίας του δανεικού καταναλωτισμού, μίας κυβέρνησης που θα προκύψει με τον αγώνα και την ψήφο του λαού μας και που δεν θα θυμίζει σε τίποτα το σημερινό ανυπόληπτο σύστημα εξουσίας, που εσείς εκπροσωπείτε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΔΡΕΑΣ ΞΑΝΘΟΣ",372
"112985"," Ευχαριστούμε, κύριε Ξανθέ.
Να μην ματιαστούμε, καλά ξεκινήσαμε, συνεπείς στο χρόνο!
Το λόγο έχει ο κ. Ρήγας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112986"," Κυρίες και κύριοι συνάδελφοι, για άλλη μια χρονιά συζητούμε ουσιαστικά την πορεία της ελληνικής οικονομίας για τον επόμενο χρόνο. Για άλλη μια χρονιά έχουμε ένα διάλογο αποκλινουσών απόψεων, απόψεις που φαίνεται να μην συναντώνται πουθενά. Και αυτό είναι πρόβλημα. 
Το θέμα είναι ότι μπορεί να υπάρχουν αντίθετα επιχειρήματα, αρκεί κάποιοι να μην μιλούν με διαφορά φάσης. Συζητούμε τον προϋπολογισμό του πέμπτου χρόνου που η χώρα μας βρίσκεται σε κρίση και εφαρμόζει μνημόνιο και κάποιοι μας λένε «το μνημόνιο δεν είναι καλό». Καλά, αυτό να το πούμε την πρώτη χρονιά, τη δεύτερη χρονιά, τώρα όμως είμαστε στο μνημόνιο και βγαίνουμε και τα επιχειρήματά σας είναι πόσο το μνημόνιο είναι ή δεν είναι καλό. 
Επειδή δεν μπορούμε να απαλλαγούμε από το μνημόνιο τώρα, παρά βγαίνοντας από αυτό, να δούμε τελικά ποια είναι η πρότασή σας. Έγιναν τόσες θυσίες από πλευράς του ελληνικού λαού, μειώθηκε το βιοτικό επίπεδο, μειώθηκαν οι μισθοί και οι συντάξεις, τι κάνουμε τώρα κατά την άποψή σας; Τα εγκαταλείπουμε όλα αυτά, δηλαδή λέμε στον ελληνικό λαό «κακώς υπέφερες τόσα χρόνια, να πάνε στράφι όλες οι θυσίες και θα ξαναρχίσουμε από την αρχή με ένα άλλο σχέδιο», το οποίο όμως δεν είναι ορατό, δεν φαίνεται, είναι εντελώς έξω από κάθε πραγματικότητα. Ας προσγειωθούμε, λοιπόν, σε αυτήν την πραγματικότητα που έχουμε να αντιμετωπίσουμε και να δούμε για το 2014 τι μπορούμε να κάνουμε. 
Αφ’ ενός αυτός ο προϋπολογισμός δεν είναι προϋπολογισμός που αποτελεί συνέχεια μόνο του προϋπολογισμού του 2013. Δεν γεννήθηκε ξαφνικά όλη αυτή η κατάσταση την οποία ο προϋπολογισμός διαχειρίζεται στον τομέα της οικονομίας το 2013, αγαπητοί συνάδελφοι. Είναι προϋπολογισμός που είναι συνέχεια των προϋπολογισμών του 2010, του 2011, του 2012 και του 2013.
Όλες οι κατακτήσεις -εντός ή εκτός εισαγωγικών για κάποιυς- είναι κατακτήσεις στον τομέα των δημοσιονομικών μεγεθών, που έρχονται εξαιτίας της εφαρμογής συγκεκριμένων μέτρων, τα οποία ξεκινούν από το 2010. Τα στοιχεία βάσης είναι του 2010. Οι περιορισμοί του ελλείμματος υπήρξαν διαχρονικά. 
Με τις προσπάθειες, που έχουν καταβληθεί μέχρι σήμερα και στις οποίες ο ελληνικός λαός συνέβαλε τα μάλα, έχουμε τη δυνατότητα το 2014 να ξεκινάμε από μία καλύτερη αφετηρία. Η αφετηρία αυτή είναι το πρωτογενές πλεόνασμα, είναι ένα ατού, ένα όπλο, στα χέρια της ελληνικής οικονομίας και της ελληνικής Κυβέρνησης, για να μπορούμε να είμαστε πιο ισχυροί στις διαπραγματεύσεις. 
Αυτοί που δεν αποδέχονται το πρωτογενές πλεόνασμα, θα ήθελα να μας πουν: Με ποιανού το μέρος είναι; Ποιον βοηθούν λέγοντας ότι δεν είναι αληθή τα στοιχεία που έχουμε; Ποιος βοηθιέται με το να λέμε ότι ο προϋπολογισμός είναι στον αέρα; Βοηθάμε την εθνική προσπάθεια; Όταν δηλαδή κάποιοι στην Αντιπολίτευση λένε -κι αυτό το έλεγαν και πέρυσι βέβαια και πρόπερσι- «Μα, τι πάτε να ψηφίσετε, αφού έτσι κι αλλιώς όλα αυτά είναι αναληθή και θα τα αναθεωρήσετε;», αυτό το λένε γιατί συμφέρει την προσπάθεια που κάνουμε; Το λέτε γιατί είστε φιλαλήθεις; Το λέτε γιατί πιστεύετε ότι με αυτόν τον τρόπο δείχνετε στους Ευρωπαίους ότι είστε μια δύναμη ειλικρίνειας κι ότι εμείς οι υπόλοιποι τους κοροϊδεύουμε;
Θα έλεγα ότι μάλλον αυτό προέρχεται από την αμηχανία -για να μην χρησιμοποιήσω άλλον όρο. Δεν θέλω να μιλήσω για θλίψη ούτε να πω ότι στενοχωριέστε γιατί πάει καλά η προσπάθεια. Δεν το πιστεύω, δεν θέλω να υιοθετήσω σε τέτοια επιχειρήματα. Όμως, τουλάχιστον, διακατέχεστε από αμηχανία. Μπορεί να είναι επιεικές, εγώ θέλω όμως να πάρω αυτή την καλή εκδοχή, ότι εν πάση περιπτώσει, επειδή είχατε προβλέψει πολύ χειρότερες εξελίξεις στον τομέα της οικονομίας, τώρα πράγματι βλέπετε ότι αυτές οι προβλέψεις διαψεύστηκαν και αμήχανοι αρχίζετε να λέτε πράγματα τα οποία προφανώς δεν βοηθούν κανέναν. 
Επειδή όμως οι προβλέψεις που κάνει ο προϋπολογισμός αλλά και οι επιτυχίες που υπάρχουν είναι σε μακροοικονομικά μεγέθη και προφανώς δεν αγγίζουν την ελληνική καθημερινότητα ακόμα, δεν απαλύνεται ο πόνος του Έλληνα πολίτη, δεν μειώνεται -αν θέλετε- η φτώχεια, η οποία πράγματι υπάρχει και κανείς δεν την αγνοεί, θα έλεγα ότι είναι και η πρώτη χρονιά που οφείλουμε, μέσα από αυτό το πρωτογενές πλεόνασμα, να κάνουμε όσο είναι δυνατόν μία στοχευμένη διανομή αυτού του πλεονάσματος σε εκείνες τις κοινωνικές ομάδες που χτυπήθηκαν περισσότερο από την κρίση. Αυτό το οφείλουμε στον Έλληνα πολίτη, το οφείλουμε με έναν τρόπο όχι πελατειακό, όπως στο παρελθόν, όχι με τη λογική του πολιτικού οφέλους, αλλά με τη λογική της ευαισθησίας, που οφείλουμε να έχουμε απέναντι σε αυτούς που υποφέρουν μέσα στην κρίση.
Η άποψη του ΠΑΣΟΚ, λοιπόν, είναι ότι το όποιο πρωτογενές πλεόνασμα πρέπει στοχευμένα να πάει σε εκείνες τις κοινωνικές ομάδες που το έχουν ανάγκη. Είναι απόφασή μας και έχουμε διακηρύξει ότι και μέσα από τον προϋπολογισμό και μέσα από τα νομοσχέδια που έρχονται η μοναδική μας στόχευση είναι οτιδήποτε από εδώ και πέρα ψηφίζεται θα πρέπει να περιέχει μία ρήτρα προστασίας των ευπαθών κοινωνικών ομάδων. 
Με την έννοια λοιπόν και τη λογική ότι αυτός ο προϋπολογισμός είναι ο προϋπολογισμός του έτους εξόδου από την κρίση, στηρίζουμε τον προϋπολογισμό, τον ψηφίζουμε και πιστεύουμε ότι είναι ένα παράθυρο στην ελπίδα για τον ελληνικό λαό.
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΠΑΝΑΓΙΩΤΗΣ ΡΗΓΑΣ",443
"112987"," Σας ευχαριστούμε, κύριε Ρήγα. 
Ο κ. Ιωάννης Δημαράς έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112988"," Ευχαριστώ, κυρία Πρόεδρε.
Κυρία Πρόεδρε, κατά παράβαση του κοινοβουλευτικού πρωτοκόλλου –όποιο είναι αυτό και όσο ισχύει στην Ολομέλεια- επιτρέψτε μου να απευθυνθώ προς την Κυβέρνηση στην αρχή και να διατυπώσω μια εκτίμηση, την οποία έχει ο ελληνικός λαός, ότι από αριθμολάγνοι καταντήσατε και μετατραπήκατε σε ανθρωποφάγους. 
Κυρίες και κύριοι Βουλευτές, ιδού λοιπόν, και σήμερα πως περίτρανα αποδείχθηκε και εν Κοινοβουλίω ότι η αναξιοπιστία είναι η μητέρα κάθε είδους αντιδημοκρατικής και κοινοβουλευτικής παρεκτροπής και ο νοών νοείτω. Η εξήγηση και ερμηνεία, θα μου επιτρέψετε, να διατυπωθεί λίγο αργότερα. Αν και η συντριπτική πλειοψηφία των ομιλητών παραδέχεται και με στεντόρεια τη φωνή διαλαλεί ότι εδώ και καιρό το χρέος της πατρίδας δεν είναι αντιμετωπίσιμο -βιώσιμο το ονομάζετε εσείς, αντιμετωπίσιμο εμείς λέμε ότι θα πρέπει να είναι- εν τούτοις συνεχίζεται η ίδια οικονομική πολιτική.
Η εκτίμηση δεν είναι μόνον αυτών που αντιμάχονται το μνημόνιο, είναι και εκτίμηση των δανειστών μας και έχει διατυπωθεί και έχει καταγραφεί και δημοσιοποιηθεί. Και τι κάνουμε; Και τι γίνεται; Ομιλούν κάποιοι για πλεόνασμα που πέτυχαν οι συγκυβερνώντες. Προχθές τρεις, σήμερα δυο. 
Στην αρχή έλεγαν για 1,5 δισεκατομμύριο ευρώ πλεόνασμα. Εν συνεχεία για 300 ή 200 ή 150 εκατομμύρια και τελευταία ακούμε ότι ο λογαριασμός θα πιστοποιηθεί στο τέλος του χρόνου και να δούμε ποιος θα είναι.
Με όλα όσα ακούμε και καταγράφουμε, όπως και εσείς, επιτρέψτε μου να αυτοαναγορευθώ ως ο κορυφαίος οικονομολόγος του πλανήτη. Με ποιον τρόπο; Εύκολο το εγχείρημα. Για να ικανοποιήσω τους λήσταρχους της παγκοσμιοποιημένης οικονομίας, δηλαδή αυτούς που ονομάζουμε τοκογλύφους, θα πρέπει για να δικαιωθώ, αν είχα τη δυνατότητα, το ενάμισι εκατομμύριο των ανέργων να το κάνω τρία εκατομμύρια, να κλείσω σχολεία και νοσοκομεία, να μειώσω μισθούς και συντάξεις και τότε το περίφημο αυτό πλεόνασμα αντιλαμβάνεστε ότι θα ήταν χιλιαπλάσιο αυτού που επιθυμούν οι τροϊκανοί και η Κυβέρνηση Σαμαρά-Βενιζέλου.
Σήμερα, κύριοι Βουλευτές, αλήθεια, γνωρίζουμε ποιο είναι ακριβώς το χρέος της χώρας; Γνωρίζουμε πόσα δάνεια έχουν ξεπληρωθεί και πόσες φορές από το 1824 μέχρι σήμερα; Δυο και τρεις φορές έχουμε πληρώσει το χρέος μας και όμως σήμερα, οι εξουσιαστές της παγκόσμιας οικονομίας ομιλούν για την πιστοληπτική αδυναμία της χώρας. Και το κακό, βδέλλες τοκογλύφων μας απομυζούν τόσα χρόνια και σήμερα το χειρότερο, επιβουλεύονται την εθνική μας ανεξαρτησία. 
Ο τροϊκανής επιβουλής προϋπολογισμός οδηγεί τη χώρα και τον ελληνικό λαό στην άβυσσο. Όχι πια απλά στον γκρεμό, στην άβυσσο. Το πολιτικό σύστημα, αυτό που ονομάζουμε Προεδρευόμενη Κοινοβουλευτική Δημοκρατία και την οποία και πιστεύουμε και υπερασπιζόμαστε, αποφλοιώνεται και καταρρέει. Και αυτό γιατί; Γιατί ολοένα και περισσότερο οι αναξιόπιστοι πολιτικοί ισχυροποιούνται έναντι όσων θεωρούν και πιστεύουν και αγωνίζονται να αποδείξουν ότι η πολιτική θα πρέπει να κυριαρχείται από ηθικές πολιτικές και πολιτιστικές επιταγές. 
Πρώτον, θα πω κάτι και ως απάντηση –ίσως και να μη με πάρει ο χρόνος, αλλά θα επιχειρήσω- στην κυρία Βουλευτή της Νέας Δημοκρατίας, η οποία έλεγε πριν από λίγο, τι ισχυριζόταν ο κ. Σαμαράς. Θέλετε να το ακούσετε; Ασφαλώς. Έτσι και αλλιώς θα πρέπει να το ακούσουμε και εσείς και εμείς και όλοι μας. Και να καταγραφεί. Ήδη είναι καταγεγραμμένο στα Πρακτικά. 
Και υπάρχουν και κάποιοι ραδιοφωνικοί σταθμοί ακόμα ελεύθεροι, παρά την επιθυμία και βούληση του Εθνικού Συμβουλίου Ραδιοτηλεόρασης, οι οποίοι παίζουν αποσπάσματα ηχοληπτικά των ομιλιών του κ. Σαμαρά, όπως για παράδειγμα η εκπομπή του κ. Γουίλς που άκουσα πριν από λίγο καιρό. Τι λέει ο κ. Σαμαράς; «Δεν βγαίνουν τα νούμερα. Τώρα επιβεβαιωθήκαμε.» Το ακούμε πια και από τους δικούς σας Βουλευτές μέσα στη Βουλή. Μας το επιβεβαιώνουν και οι ξένοι οικονομολόγοι που βγαίνουν ο ένας μετά τον άλλο και λένε ακριβώς αυτό. Το μνημόνιο δεν βγαίνει. 
Τώρα μάλιστα συζητιέται όχι απλά νέα επικαιροποίηση του μνημονίου και του μεσοπρόθεσμου κ.λπ. που υπογράψατε εσείς πέρσι, συζητείται μνημόνιο 2, που θα κρατήσει πολύ περισσότερο και που θα έχει πολύ αυστηρότερες δεσμεύσεις πολιτικής. Αυτά είναι τα λόγια του κ. Σαμαρά. 
Υπάρχουν και άλλα, επειδή δεν με παίρνει ο χρόνος, δεν θα αναφερθώ σε αυτά για να πω κάτι που είναι ίσως, κατά τη γνώμη μου, το σπουδαιότερο σήμερα. Πού είμαστε; Τι κάνουμε; Τι πρέπει να αποφασίσουμε; Το πρόβλημα είναι καθαρά πολιτικό. Πώς όμως θα διασφαλιστεί η πολιτική σταθερότητα; Εδώ υπάρχει μία δυσαρμονία και δυσλειτουργία. Έχουμε έναν εκλογικό νόμο που θα ισχύσει όποτε γίνουν εθνικές εκλογές και δεν αλλάζει αυτός ο εκλογικός νόμος ο οποίος –είτε πιστεύουμε είτε όχι στις δημοσκοπήσεις- στο πρώτο κόμμα, ακόμη και με 0,5% να έχει προηγηθεί του άλλου, δίνει πενήντα έδρες μπόνους! Το δέχεται αυτό η Βουλή των Ελλήνων; Είναι δημοκρατία αυτή; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, ολοκληρώνω. 
Αυτό είναι η απόδειξη ότι η Κοινοβουλευτική Δημοκρατία προ πολλού έχει διολισθήσει σε ολιγαρχία και αυτό πρέπει να μας προβληματίσει. Γιατί; Σήμερα όσοι πιστεύουν στις δημοσκοπήσεις εάν δουν ότι η Νέα Δημοκρατία είναι μεταξύ 20%, 25%, 26% και το ΠΑΣΟΚ 5% και 6%, αυτό τι σημαίνει; Ότι το 30%, το 32% έχει την απόλυτη πλειοψηφία στη Βουλή και νομοθετεί ό,τι θέλει, όποτε θέλει. 
Επομένως, η άποψή μας είναι εδώ και τώρα να προχωρήσουμε σε διενέργεια εκλογών με βελτιωμένο τον εκλογικό νόμο που υπάρχει. Λέμε όχι στον προϋπολογισμό, όχι στην αλαζονεία, όχι στην αυθαιρεσία και όχι στην ολιγαρχία των δύο κομμάτων που κυβερνούν. 
Ευχαριστώ. 
(Χειρoκροτήματα από την πτέρυγα των ΑΝΕΛ)","ΙΩΑΝΝΗΣ ΔΗΜΑΡΑΣ",125
"112989"," Ευχαριστούμε, κύριε Δημαρά. 
Το λόγο έχει η κ. Ελένη Ζαρούλια.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112990"," Έλληνες και Ελληνίδες, συμπατριώτες και συμπατριώτισσες, ο λόγος που ο Λαϊκός Σύνδεσμος-Χρυσή Αυγή είναι σήμερα στη Βουλή και τα ποσοστά του συνεχώς ανεβαίνουν, είναι επειδή υπηρετεί την αλήθεια και είναι η δική σας φωνή, η δική σας φωνή εδώ μέσα, στο ναό της δημοκρατίας, όπως αρέσκονται οι «χουνταίοι» κρατούντες να αποκαλούν, ενώ αυτό το μέρος είναι ένας οίκος ενοχής και τίποτα παραπάνω.
Η Χρυσή Αυγή όχι μόνο δεν είπε ψέματα, αλλά αντίθετα υπερασπίστηκε με όλες τις δυνάμεις τα δίκαια του ελληνικού έθνους. Αυτό ήταν αρκετό για τους καθεστωτικούς να φυλακίσουν τον Γενικό Γραμματέα της Χρυσής Αυγής, τον Νίκο Μιχαλολιάκο και τους άλλους δύο Βουλευτές μας, τον Χρήστο Παππά και τον Γιάννη Λαγό.
Είναι αλήθεια ότι παραβιάζουν τους νόμους με πάσα ευκολία και συνεχώς φτιάχνουν καινούργιους, οι οποίοι αντιτίθενται στο Σύνταγμα της Ελλάδας. Επιμένουν να δηλώνουν δημοκράτες συμπεριφερόμενοι αντιδημοκρατικά. Πλείστα τα παραδείγματα, με το πλέον πρόσφατο αυτό της απαγόρευσης της προσέλευσης των νομίμως εκλεγμένων Βουλευτών μας να έρθουν να ασκήσουν τα βουλευτικά τους καθήκοντα, όπως ορίζει ο νόμος από το τρέχον Σύνταγμα βάσει του άρθρου 51, παράγραφος 2. Βάσει αυτού, με ρητή πρόβλεψη, οι Βουλευτές δεν αντιπροσωπεύουν τον εαυτό τους ούτε καν τους πολίτες που τους ψήφισαν, αλλά το ίδιο το έθνος. Αυτό δεν το τηρούν. Είναι παράνομοι και κανείς δεν κάθεται στο εδώλιο του κατηγορουμένου γι’ αυτό το αίσχος. Είναι δημοκράτες βλέπετε.
Ο λόγος που βαπτίσατε ένα καθ’ όλα νόμιμο πολιτικό κόμμα «εγκληματική οργάνωση» είναι επειδή στέκει εμπόδιο στα σχέδιά σας, επειδή μόνο η Χρυσή Αυγή αντιστέκεται στην υποταγή του μνημονίου, επειδή η Χρυσή Αυγή βγάζει στη φόρα τα άπλυτά σας, ενημερώνοντας τους συμπατριώτες μας για τα δόλια σχέδιά σας. 
Γι’ αυτό το λόγο και σας καταγγέλλω στον ελληνικό λαό ότι το Σάββατο που θα γίνει η ψηφοφορία για τον προϋπολογισμό, έχετε σκοπό να βάλετε και άλλους Βουλευτές μας στη φυλακή, για να είστε σίγουροι ότι τα άνομα σχέδιά σας θα περάσουν. Τελικά, ο προϋπολογισμός με πόσες ψήφους θα περάσει; Με 149, με 151; 
Γιατί, αλήθεια, είναι τόσο σοβαρό θέμα ο προϋπολογισμός; Το ίδιο το κράτος μας διεμήνυσε ότι δεν συντρέχει και κανένας σοβαρός λόγος για να παρευρεθούν οι παρανόμως κρατούμενοι Βουλευτές μας από τον Κορυδαλλό για να τοποθετηθούν και να ψηφίσουν. 
Αποφασίστε, επιτέλους, γιατί αν είναι σοβαρό, τότε θα πρέπει να ακολουθήσετε το γράμμα του νόμου και να τους φέρετε εδώ. 
Άλλωστε η αποτυχία του προϋπολογισμού για το 2014 είναι δεδομένη. Από το 1980 δεν τηρείται κανένας προϋπολογισμός. Και θα τον ξαναϋποβάλετε, καθόσον αυτός εδώ που συζητάμε δεν έχει εγκριθεί από την τρόικα. 
Τι να πρωτοπούμε γι’ αυτόν τον περίφημο προϋπολογισμό; Να πούμε για την κατάργηση του ΕΚΑΣ σε όσους χαμηλοσυνταξιούχους δεν έχουν συμπληρώσει το εξηκοστό πέμπτο έτος της ηλικίας τους; Υπολογίζεται ότι εντός του 2014 θα χάσουν το ΕΚΑΣ περίπου εξήντα χιλιάδες σημερινοί δικαιούχοι. Να πούμε για τις περικοπές στα επιδόματα ανεργίας μέσω της εφαρμογής ακόμη πιο αυστηρών εισοδηματικών και περιουσιακών κριτηρίων; Να πούμε για την περικοπή της δαπάνης για την καταβολή τριτεκνικών και πολυτεκνικών επιδομάτων μέσω της εφαρμογής ακόμη πιο αυστηρών εισοδηματικών κριτηρίων; Να πούμε για την υπερφορολόγηση των νοικοκυραίων μέσα από την οιονεί δήμευση της ακίνητης περιουσίας; Να πούμε για την αφαίμαξη των μισθωτών και συνταξιούχων μέσω των υψηλών φόρων και των μη ανταποδοτικών εισφορών; 
Θα σταθώ λιγάκι στους ελεύθερους επαγγελματίες, επειδή χθες ο συναγωνιστής μου, Ηλίας Παναγιώταρος, κάλυψε πολλά από τα θέματα του προϋπολογισμού και εν συνεχεία και άλλοι Βουλευτές μας θα αναφερθούν σχετικά με αυτό. 
Πολλοί από τους ελεύθερους επαγγελματίες αντιμετωπίζουν σαφείς δυσκολίες στην καταβολή των εισφορών τους στον ΟΑΕΕ. Και ενώ αν καθυστερήσουν μένουν χωρίς ιατροφαρμακευτική κάλυψη, ο ΟΑΕΕ τους ζητά να πληρώσουν και τις εισφορές για τον κλάδο υγείας. Τους ζητά να πληρώσουν δηλαδή για υπηρεσίες που δεν έλαβαν και μάλιστα με προσαυξήσεις που στο βάθος του χρόνου φτάνουν το 120%. 
Η Χρυσή Αυγή προτείνει να καταργηθούν οι προσαυξήσεις και να διαχωριστούν οι εισφορές για τους κλάδους σύνταξης και υγείας του ΟΑΕΕ, ώστε οι ασφαλισμένοι να έχουν τη δυνατότητα να κάνουν ρύθμιση των οφειλών τους για υπηρεσίες που έλαβαν ή θα λάβουν. Επιπροσθέτως, η ασφάλιση ενός ελεύθερου επαγγελματία στον κλάδο υγείας του ΟΑΕΕ πρέπει να είναι προαιρετική. Υποχρεωτική πρέπει να είναι μόνο η ασφάλιση στον κλάδο σύνταξης και μάλιστα η ασφάλιση πρέπει να είναι σε μεγάλο βαθμό ανταποδοτική. 
Όπως και να ‘χει, ο υπό συζήτηση προϋπολογισμός είναι ληστρικός και άκρως αντιαναπτυξιακός. 
Σας βλέπω να χαριεντίζεστε, να γελάτε και να είστε ευχαριστημένοι με τον εαυτό σας. Σε λίγο θα φύγετε με την λιμουζινίτσα σας, θα σας περιμένει έξω ο αστυνομικός βαστάζος να σας ανοίξει την πόρτα και να σας οδηγήσει στη βιλίτσα σας. Εκεί θα ξαπλώσετε στα πούπουλα και μέσα στη θαλπωρή του σπιτικού σας χωρίς τύψεις θα αναλογιστείτε ότι κάνατε το καθήκον σας απέναντι στα αφεντικά σας που σας έχουν εξασφαλίσει τα προς το ευ ζην, με το να έχετε ψηφίσει εξοντωτικά μέτρα για την περαιτέρω εξαθλίωση του ελληνικού λαού, για τα σπίτια που θα αρπάξετε τις προσεχείς ημέρες, για τις επικείμενες αυτοκτονίες των Ελλήνων που δεν θα έχουν να πληρώσουν τους επιπλέον φόρους που θα τους βάλετε, αφού πρώτα έχετε φροντίσει να τους μειώσετε τα έσοδα είτε στο μισθό είτε στη σύνταξη. Όμως, είμαι βέβαιη ότι ο ελληνικός λαός δεν έχει πει ακόμη την τελευταία του λέξη.","ΕΛΕΝΗ ΖΑΡΟΥΛΙΑ",149
"112991"," Ευχαριστούμε, κυρία Ζαρούλια.
Το λόγο έχει η κ. Αικατερίνη Μάρκου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"112992"," Σας ευχαριστώ πολύ, κυρία Πρόεδρε. 
Κύριοι Υπουργοί, κυρίες και κύριοι Βουλευτές, ο προϋπολογισμός για το 2014 συζητείται σε μία περίοδο όπου κυριαρχεί στην επικαιρότητα ο πολύπαθος τομέας της υγείας και δικαίως. 
Το αποτέλεσμα των πολιτικών που έχουν εφαρμοστεί μέχρι σήμερα δεν είναι μόνο η εξοικονόμηση των πόρων, αλλά κυρίως η επιδείνωση της υγείας του πληθυσμού, κάτι που φαίνεται εμπειρικά αλλά κυρίως από τους σχετικούς δείκτες υγείας. 
Στις σημερινές συνθήκες με την ανεργία να αγγίζει το 30% και το 70% στους νέους, περίπου τρία εκατομμύρια συμπολίτες μας είναι σήμερα ανασφάλιστοι, χωρίς πρόσβαση στο δημόσιο σύστημα ιατροφαρμακευτικής περίθαλψης, χωρίς πρόσβαση -ακόμη χειρότερα- σε υπηρεσίες πρόληψης καθοριστικές για την υγεία των πολιτών αλλά κυρίως και για τα μελλοντικά οικονομικά του κράτους. Είναι όνειδος αυτό. 
Μέσα σε αυτό το κλίμα ο προϋπολογισμός προβλέπει πλεόνασμα και στα νοσοκομεία και στον ΕΟΠΥΥ. Απίστευτο! Τα νοσοκομεία εμφανίζουν πλεόνασμα κυρίως λόγω των πληρωμών από τον ΕΟΠΥΥ. Ο δε ΕΟΠΥΥ εμφανίζει πλεόνασμα λόγω της δραματικής μείωσης της φαρμακευτικής δαπάνης. 
Εμείς στηρίξαμε τις μειώσεις στις τιμές των φαρμάκων. Έχει έλθει, όμως, η ώρα να μας εξηγήσει ο κύριος Υπουργός σε τι ποσοστό έχουν συνεισφέρει στη μείωση αυτή τα διάφορα μέτρα που έχουν ληφθεί κατά καιρούς. Ποιος έχει σηκώσει το βάρος τελικά;
Το άλλο μέτρο που διασφαλίζει, σύμφωνα με την εισηγητική έκθεση, το πλεόνασμα των νοσοκομείων είναι το εισιτήριο των 25 ευρώ. Είχε πει ο κύριος Υπουργός ότι το μέτρο θα έχει εισοδηματικά κριτήρια προοδευτικού χαρακτήρα σε μία λογική αναδιανομής από τους εύπορους συμπολίτες μας στους ανασφάλιστους. Μετά είχε πει ότι θα αποσύρει εντελώς τη ρύθμιση. Τελικά, θα μας πείτε ποια είναι η τύχη του εισιτηρίου;
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Η ουσία είναι πως με οριζόντιες μειώσεις δαπανών για να βγουν τα νούμερα το δημόσιο σύστημα υγείας δεν μπορεί να επιβιώσει. Άμεσα πρέπει να προχωρήσουν οι διαρθρωτικές και, εν πολλοίς, αυτονόητες μεταρρυθμίσεις που περιγράφονται στον προϋπολογισμό.
Το θέμα της τροποποίησης των ΚΕΝ, για παράδειγμα, έπρεπε ήδη να έχει προχωρήσει. Το ίδιο ισχύει και για τα θεραπευτικά πρωτόκολλα, τα πρωτόκολλα συνταγογράφησης και όλα τα διαχειριστικά εργαλεία, όπως είναι ο έλεγχος της πορείας εκτέλεσης των προϋπολογισμών, ο έλεγχος των δαπανών, οι ηλεκτρονικές προμήθειες, οι εφαρμογές ηλεκτρονικής υγείας και άλλα.
Βέβαια, θυμίζω ότι πολλά από τα παραπάνω αποτελούν συμβατικές υποχρεώσεις της χώρας ήδη από το πρώτο μνημόνιο και μεταφέρονται απραγματοποίητα από χρονιά σε χρονιά.
Όσον αφορά, λοιπόν, τις διαρθρωτικές μεταρρυθμίσεις που περιλαμβάνει ο προϋπολογισμός σε πολύ μεγάλο βαθμό και επί της αρχής συμφωνούμε. Υπάρχουν, όμως, προϋποθέσεις και εδώ θα είμαστε, όταν θα φέρετε τις σχετικές ρυθμίσεις, να τις συζητήσουμε. 
Γενικά, στον τομέα των διαρθρωτικών μεταρρυθμίσεων η πρόοδος της χρονιάς που μας πέρασε είναι πενιχρή. Η μόνη μεταρρύθμιση που προχώρησε και αυτή όχι χωρίς προβλήματα είναι η αναδιοργάνωση του υγειονομικού χάρτη με συγχωνεύσεις νοσοκομείων και τμημάτων, κλείσιμο κλινικών και μετακινήσεις προσωπικού.
Εμείς έχουμε πει ότι στη διαδικασία αυτή ο πολίτης δεν πρέπει να μένει ούτε ώρα χωρίς πρόσβαση στην πρωτοβάθμια φροντίδα υγείας. Δεν είναι αποδεκτό να προχωράει η ηγεσία του Υπουργείου σε κλείσιμο μονάδων χωρίς να έχει προετοιμάσει μία ομαλή μετάβαση στη διάδοχη κατάσταση, όπως δεν είναι επίσης αποδεκτό να χρησιμοποιείται ο τομέας της υγείας ως δεξαμενή απολύσεων τη στιγμή που τα κενά στα δημόσια νοσοκομεία σε γιατρούς, αλλά κυρίως σε νοσηλευτές και διοικητικό προσωπικό, είναι γνωστά και καταγεγραμμένα.
Η ελληνική εκδοχή του σύγχρονου μικρού ιατρικού κέντρου πρωτοβάθμιας περίθαλψης, του γενικού παθολόγου ιατρού που θα αποσυμφορήσει τα νοσοκομεία και θα ρίξει τα κόστη δεν υπάρχει ακόμη. 
Σε κάθε περίπτωση το πιο σοβαρό πρόβλημα ήταν και παραμένει ο ΕΟΠΥΥ. Το άμεσο και κύριο πρόβλημα είναι η υποχρηματοδότηση. Για το 2014 η επιχορήγηση προς τον ΕΟΠΥΥ είναι μειωμένη για δεύτερη χρονιά κατά 334 εκατομμύρια ευρώ. Ο ΕΟΠΥΥ ισχυρίζεται ότι μόνο τα 34 εκατομμύρια πρέπει να λάβουμε υπ’ όψιν, γιατί τα υπόλοιπα 300 είχαν δοθεί για την εξασφάλιση της αποδοτικότερης λειτουργίας του οργανισμού. 
Το 2014, δηλαδή, δεν θα χρειαστεί τέτοια ενίσχυση; Ποια κενά αντιμετωπίστηκαν με τα 307 εκατομμύρια και πλέον έχουν καλυφθεί και, τελικά, ποια είναι η πορεία της εξόφλησης των ληξιπρόθεσμων οφειλών προς τον οργανισμό;
Πέρα, όμως, από το ζήτημα της χρηματοδότησης, μακροπρόθεσμα είναι αναγκαίος ο επανασχεδιασμός της αρχιτεκτονικής και λειτουργίας του ΕΟΠΥΥ. Για να λειτουργήσει ο ΕΟΠΥΥ ως ρυθμιστής στην αγορά υπηρεσιών πρωτοβάθμιας υγείας και να προσχωρήσει σε μια πιο ρεαλιστική και οικονομική τιμολόγηση των υπηρεσιών αυτών, είναι απαραίτητο να παραμείνουν μόνο οι κλάδοι ασφάλισης της υγείας και να διαχωριστεί το κομμάτι της παροχής υπηρεσιών. 
Χρειαζόμαστε έναν νέο, βιώσιμο ΕΟΠΥΥ, που θα ασκεί πολιτική στο χώρο της υγείας, αντί να είναι ένας απλός, γραφειοκρατικός μεσίτης μεταξύ ταμείων και δομών υγείας, με διευρυμένη βάση χρηματοδότησης και συνολική αναδιοργάνωση του συστήματος, με επανεξέταση της επιχορήγησης από τον τακτικό προϋπολογισμό και στόχευσή της στην κάλυψη της ιατροφαρμακευτικής περίθαλψης των ανασφάλιστων, με εξυγίανση ολόκληρης της αλυσίδας παραγωγής, εμπορίας και χρήσης των φαρμάκων με σκοπό την επίτευξη του τριπλού στόχου για ασφαλή και ποιοτικά φάρμακα, μείωση της δαπάνης, καταπολέμηση της υπερβολικής κατανάλωσης, με παράλληλες δράσεις για ενίσχυση της εγχώριας φαρμακοβιομηχανίας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΑΙΚΑΤΕΡΙΝΗ ΜΑΡΚΟΥ",309
"112993"," Ευχαριστούμε, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"112994"," Τελειώνω, κύριε Πρόεδρε. Δώστε μου μισό λεπτό ακόμα. 
Για να εφαρμοστεί σωστά, όμως, αυτό το σύστημα χωρίς εκπτώσεις στην υγεία των πολιτών, χρειαζόμαστε επίσης σωστή εκπαίδευση των γιατρών, πλήρη μηχανοργάνωση του συστήματος εφαρμογής των θεραπευτικών πρωτοκόλλων, προϋποθέσεις δηλαδή που αυτήν τη στιγμή δεν υπάρχουν. Αυτές οι ελλείψεις πρέπει να διορθωθούν άμεσα και όχι απλώς να αναφέρονται καταλογογραφημένες στον προϋπολογισμό ως ευχετήρια κάρτα. 
Σε περίοδο κρίσης το σύστημα υγείας έχει καίριο ρόλο. Σε κάθε πολίτη πρέπει να παρέχεται προστασία απέναντι στον κίνδυνο της αρρώστιας και στην απειλή της προσωπικής ή οικογενειακής κατάρρευσης που μπορεί να προκαλέσει η ασθένεια. Για την κοινωνία αποτελεί φραγμό στη διάλυση της κοινωνικής συνοχής και στο έλλειμμα αλληλεγγύης. 
Σήμερα περισσότερο από ποτέ η χώρα χρειάζεται ένα αποτελεσματικό, ανθρώπινο και δίκαιο σύστημα υγείας με καθολική κάλυψη. Δυστυχώς, κανένα τέτοιο όραμα δεν προκύπτει από το φετινό προϋπολογισμό, καμμία χαραμάδα ελπίδας, καμμία απάντηση στα μεγάλα ζητήματα που αφορούν την κοινωνία. 
Σας ευχαριστώ. 
(Χειροκροτήματα από την πτέρυγα της ΔΗΜΑΡ)","ΑΙΚΑΤΕΡΙΝΗ ΜΑΡΚΟΥ",309
"112995"," Και εμείς ευχαριστούμε την κ. Μάρκου. 
Το λόγο έχει ο Υπουργός Μακεδονίας και Θράκης κ. Καράογλου για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"112996"," Ευχαριστώ, κύριε Πρόεδρε. 
Κυρίες και κύριοι συνάδελφοι, όταν συζητούμε για τον κρατικό προϋπολογισμό, οφείλουμε να το πράττουμε με νηφαλιότητα, ρεαλισμό, ειλικρίνεια αλλά και με τη σοβαρότητα που επιβάλλουν οι στιγμές. 
Αν θέλαμε, κυρίες και κύριοι συνάδελφοι, με τρεις λέξεις να χαρακτηρίσουμε τον προϋπολογισμό του 2014, θα λέγαμε ότι είναι ο προϋπολογισμός του πρωτογενούς πλεονάσματος, κάτι βεβαίως που επιτυγχάνεται μετά από πολλά χρόνια. Είναι ένα γεγονός που πιστοποιεί πως η ανάκαμψη της ελληνικής οικονομίας βρίσκεται προ των πυλών, παύει να αποτελεί όνειρο και γίνεται πλέον πραγματικότητα. 
Σεβόμενοι τις αιματηρές θυσίες του ελληνικού λαού, εργαστήκαμε με στόχο και πρόγραμμα, προκειμένου η Ελλάδα να πάψει να είναι η χώρα της κρίσης και να μετατραπεί σε ένα επίκεντρο προσέλκυσης επενδυτικού ενδιαφέροντος. 
Και το τελικό αποτέλεσμα, κυρίες και κύριοι, μας δικαιώνει, επιβεβαιώνοντας ότι βαδίζουμε στο σωστό δρόμο. Ήδη για φέτος έχουμε πρωτογενές πλεόνασμα 812 εκατομμυρίων ευρώ, ενώ για το 2014 το προϋπολογίζουμε στα 2,9 δισεκατομμύρια ευρώ. 
Επίσης, το 2014 προβλέπεται μετά από έξι χρόνια συνεχούς ύφεσης να πετύχουμε επιστροφή σε θετικούς ρυθμούς ανάπτυξης της τάξης του 0,6%. Είναι μικρό το ποσοστό, αναμφίβολα, αν μη τι άλλο, όμως, ελπιδοφόρο. 
Επιλέγω σκόπιμα να σταθώ στα δύο συγκεκριμένα στοιχεία, γιατί αποτυπώνουν, κυρίες και κύριοι συνάδελφοι, μία σπουδαία αλήθεια, διαψεύδοντας με τον πλέον κατηγορηματικό τρόπο όλους εκείνους που επιλέγουν να πολιτεύονται με οχλαγωγία, αρνούμενοι λόγω έλλειψης να καταθέσουν ουσιαστικές προτάσεις για έξοδο από την κρίση. 
Το πλεόνασμα αλλά και η επιστροφή μετά από έξι χρόνια σε θετικούς ρυθμούς ανάπτυξης μαρτυρούν ακόμη πως οι κόποι του λαού μας δεν πάνε χαμένοι αλλά επιτέλους αποδίδουν καρπούς. 
Σε όλους εκείνους, λοιπόν, που μας κατηγορούν ότι εφαρμόζουμε το μνημόνιο απαντούμε πως η στόχευσή μας είναι να το ξεπεράσουμε, όχι να παραμένουμε διαρκώς στο μνημόνιο και όχι να συντηρούμε την κρίση. Και τα καταφέρνουμε, από ό,τι αποδεικνύεται εκ του αποτελέσματος, αποτελεσματικά. 
Η Ελλάδα του 2013 αφήνει πίσω της τις αγκυλώσεις του χθες και κάνει άλματα προς τα εμπρός διορθώνοντας τα λάθη του παρελθόντος. 
Έτσι βγαίνουν οι χώρες από τις μεγάλες κρίσεις, κυρίες και κύριοι συνάδελφοι, βήμα-βήμα, ασκώντας σοβαρή και υπεύθυνη πολιτική και όχι με επαναστατική γυμναστική ή με ανέξοδες ρητορικές του πεζοδρομίου. 
Χάρη σε αυτήν τη στρατηγική και στις θυσίες του ελληνικού λαού φθάσαμε στο σημείο να μιλάμε στην Ελλάδα όχι μόνο για δημοσιονομική εξυγίανση αλλά και για ανάπτυξη, αναγκάζοντας και τους πλέον δύσπιστους να αναγνωρίζουν τώρα δημόσια ότι η Ελλάδα αξίζει το σεβασμό τους για την επιτυχία της και πως τον τελευταίο ενάμιση χρόνο η χώρα μας ανταποκρίθηκε στις υποχρεώσεις της καλύτερα απ’ ό,τι προβλεπόταν. 
Κυρίες και κύριοι, αυτήν την εμπιστοσύνη την κερδίσαμε. Όταν κάποιοι πόνταραν στην έξοδο της Ελλάδας από το ευρώ, εμείς πετύχαμε ένα δημοσιονομικό θαύμα. Πώς; Σας το είπα: με στοχευμένη, σοβαρή, ρεαλιστική, υπεύθυνη πολιτική. Πετύχαμε το μεγαλύτερο κούρεμα δημόσιου χρέους που έχει υπάρξει ποτέ στην Ευρώπη. Πετύχαμε τη μεγαλύτερη μείωση τόκων που έγινε ποτέ. Πετύχαμε συμφωνία με τους δανειστές μας για επιπλέον βελτίωση του χρέους όταν θα πιάναμε πρωτογενές πλεόνασμα, γεγονός που τώρα μας επιτρέπει να διαπραγματευόμαστε από πάρα πολύ καλύτερη βάση. 
Αγαπητοί συνάδελφοι, εμείς τηρήσαμε το λόγο μας και τιμήσαμε την υπογραφή μας. Τώρα ήρθε η σειρά των Ευρωπαίων εταίρων μας να σταθούν και εκείνοι στο ύψος των περιστάσεων, αποδεικνύοντας πως πράγματι στην Ευρωπαϊκή Ένωση υπάρχει πνεύμα αλληλεγγύης. Και μην βιαστείτε ορισμένοι να υποστηρίξετε ότι μία οικονομία που βρίσκεται σε ύφεση δεν μπορεί να παράγει πρωτογενές πλεόνασμα. Άλλωστε αποδείχθηκε: Δεν υπάρχει «δεν μπορώ». Υπάρχει «δεν θέλω». Η Ελλάδα απέδειξε πως όταν θέλουμε μπορούμε να πετύχουμε πολλά. 
Κατ’ αρχάς πρωτογενές πλεόνασμα σημαίνει ότι δεν έχουμε πλέον ανάγκη τα δανεικά για να πληρώνουμε μισθούς και συντάξεις, για να λειτουργεί το κράτος μας, άρα σταματάμε να δανειζόμαστε για να καλύψουμε τις ζωτικές ανάγκες του κράτους και σιγά-σιγά πατάμε καλύτερα στα πόδια μας. Πρωτογενές πλεόνασμα, όμως, σημαίνει και βελτίωση της ανταγωνιστικότητας της ελληνικής οικονομίας. 
Τον τελευταίο ενάμιση χρόνο ο σχετικός δείκτης έχει βελτιωθεί κατά 20%, μαρτυρώντας ότι καταφέραμε να αλλάξουμε τις βαθύτερες ισορροπίες της ελληνικής οικονομίας προς όφελος της ανταγωνιστικότητας αλλά και της ανάπτυξης. Δύο λέξεις –«ανάπτυξη» και «ανταγωνιστικότητα»- που μέχρι πρότινος ήταν άγνωστες λέξεις εξαιτίας του λανθασμένου αναπτυξιακού προτύπου που ακολουθούσαμε τα προηγούμενα τριάντα χρόνια. Αυτό όμως αλλάζει και από το δυσλειτουργικό κράτος του παρελθόντος περνάμε σε ένα μικρότερο, πιο αποτελεσματικό κράτος, το οποίο θα βρίσκεται σε πλήρη παραγωγική διαδικασία, θα στηρίζει την καινοτομία και θα επιτρέπει στην ιδιωτική πρωτοβουλία να αναπτυχθεί. 
Τώρα, λοιπόν, που φτάνουμε στην κορυφή της ανηφόρας, πλησιάζει η ώρα που θα μπορούμε να μιλήσουμε τόσο για σταδιακή μείωση της φορολογικής επιβάρυνσης όσο και για αποκατάσταση των αδικιών που έχουν γίνει. Ήδη η μείωση του φόρου εστίασης από το 23% στο 13% υπήρξε το πρώτο βήμα μείωσης της φορολογίας στα χρόνια του μνημονίου, στα χρόνια της κρίσης, και έπεται συνέχεια. 
Σε αυτήν την κοινή προσπάθεια να αλλάξουμε την πορεία της πατρίδας μας, το Υπουργείο Μακεδονίας και Θράκης συμμετέχει με όλες του τις δυνάμεις. Εφοδιασμένο για πρώτη φορά με αναπτυξιακές αρμοδιότητες -τις περισσότερες που είχε ποτέ στην ιστορία του- το 2013 συνέχισε το διαρκή αγώνα να στηρίξει την εξωστρέφεια του τόπου μας και να συμβάλει αποτελεσματικά στη δημιουργία ενός ευνοϊκού επενδυτικού κλίματος, που θα καθιερώσει τη βόρεια Ελλάδα ως στρατηγείο ανάπτυξης και μητρόπολη επενδύσεων. Και όλα αυτά με έναν πενιχρό, πενιχρότατο προϋπολογισμό, που το 2014 δεν θα ξεπερνάει τα 5,6 εκατομμύρια ευρώ, ενώ συγκριτικά με εκείνον του 2013 θα είναι ακόμη μικρότερος κατά 5%.
Παρ’ όλα αυτά το Υπουργείο Μακεδονίας-Θράκης, κινούμενο εντός αυτών των στενών ορίων, απέδειξε πως όταν υπάρχει σχέδιο και όρεξη για δουλειά τίποτα δεν είναι ακατόρθωτο. Χωρίς να υπολογίζουμε δυσκολίες, συμμετέχουμε στη διαδικασία αξιολόγησης επενδυτικών προτάσεων, συμμετέχουμε στις αναπτυξιακές δράσεις, συντονίζουμε τους παραγωγικούς και αυτοδιοικητικούς φορείς της Μακεδονίας και της Θράκης. 
Ειδικότερα –και είμαι περήφανος γι’ αυτό- η Διεύθυνση Οικονομίας και Τουριστικής Ανάπτυξης του Υπουργείου μας αυτήν τη στιγμή έχει δεχθεί και αξιολογεί περισσότερα από εκατόν εξήντα επενδυτικά σχέδια με συνολικό ύψος επενδύσεων άνω των 850 εκατομμυρίων ευρώ. 
Επίσης, επανεκκινήσαμε την Αλεξάνδρεια Ζώνη Καινοτομίας, φιλοδοξώντας να καταστήσουμε τη Θεσσαλονίκη, τη βόρεια Ελλάδα διεθνώς αναγνωρισμένο κόμβο καινοτομίας. Ακόμη, αναλάβαμε την εποπτεία της αγοράς βιομηχανικών προϊόντων και υπηρεσιών σε όλη τη Μακεδονία και τη Θράκη. Πετύχαμε την ενοποίηση των ΔΕΘ και HELEXPO -της Διεθνούς Εκθέσεως Θεσσαλονίκης και της HELEXPO- σε μία νέα εταιρεία, θωρακίζοντας με αυτόν τον τρόπο τον εκθεσιακό μας φορέα.
 Επιπρόσθετα, ενισχύσαμε τη φωνή των παραγωγικών φορέων της Μακεδονίας και της Θράκης με τη διοργάνωση επιχειρηματικών αλλά και τουριστικών φόρουμ, υποβάλαμε μία σειρά προτάσεων για τη διαμόρφωση αναπτυξιακής στρατηγικής για το νέο ΕΣΠΑ, το Σύμφωνο Εταιρικής Σχέσης της περιόδου 2014-2020, ενώ υλοποιούμε αναπτυξιακές προτάσεις μέσα από το Πρόγραμμα Διασυνοριακής Συνεργασίας, το γνωστό «Interreg». 
Σε επίπεδο διαρθρωτικών μεταρρυθμίσεων περιορίσαμε στο ένα τρίτο τις διευθύνσεις και τα τμήματα του Υπουργείου μας, έτσι ώστε με το νέο οργανόγραμμα το Υπουργείο Μακεδονίας και Θράκης να μετατραπεί σε ένα μικρό, ευέλικτο και σημαντικά λιγότερο δαπανηρό σχήμα. 
Παράλληλα, αξίζει να αναφέρουμε πως ήμασταν από τα πρώτα Υπουργεία που ενταχθήκαμε στο πρόγραμμα εφαρμογής ψηφιακής υπογραφής και ηλεκτρονικής διακίνησης εγγράφων. Όλα τα παραπάνω τα σχεδιάσαμε, τα οργανώσαμε, τα ξεκινήσαμε μέσα στο 2013.
Για το 2014 στοχεύουμε σε μια σειρά πρωτοβουλιών που είτε θα λειτουργήσουν συμπληρωματικά στις δράσεις που προηγουμένως ανέφερα είτε μέσα από νέες δράσεις θα αναδείξουν ακόμη περισσότερο την ιδιαίτερη δυναμική που έχει αποκτήσει η Μακεδονία και η Θράκη με την επαναλειτουργία του Υπουργείου Μακεδονίας-Θράκης.
Σε συνεργασία με το Υπουργείο Ανάπτυξης, πρώτον θα προωθηθεί νομοθετική πρωτοβουλία για τροποποίηση -βελτίωση του αναπτυξιακού νόμου, με στόχο την επιπλέον απλοποίηση διαδικασιών για την υλοποίηση επενδύσεων στην περιοχή ευθύνης μας και ειδικότερα στις ακριτικές περιοχές της Βορείου Ελλάδος.
Δεύτερον, προωθούμε προγραμματική σύμβαση μεταξύ του Υπουργείου Μακεδονίας-Θράκης, του Υπουργείου Εσωτερικών και των αρμόδιων δήμων για την εκτέλεση προγράμματος αναβάθμισης και ανάδειξης των χερσαίων μεθοριακών σταθμών της βόρειας Ελλάδας.
Τρίτον, ολοκληρώνουμε τη νομοθετική πρωτοβουλία για σύσταση και συγκρότηση Συμβουλίου Αρχιτεκτονικής και Πολεοδομίας του Υπουργείου μας.
Τέταρτον, αναλαμβάνουμε την πολιτική πρωτοβουλία να συντονίσουμε τους πολλούς εμπλεκόμενους φορείς σε θέματα προστασίας, ανάδειξης και ανάπτυξης του Θερμαϊκού Κόλπου, ενός οικοσυστήματος που έχει ξεχωριστή σημασία για το σύνολο της βόρειας Ελλάδας.
Πέμπτον, σε συνεργασία με το Υπουργείο Τουρισμού και τον ΕΟΤ, θα συνεχίσουμε με εντονότερους ρυθμούς να συμμετέχουμε σε διεθνείς τουριστικές εκθέσεις, όπου έχουμε άμεσο ενδιαφέρον, προκειμένου να προβάλλουμε στο εξωτερικό εναλλακτικές μορφές τουρισμού, όπως είναι ο προσκυνηματικός θρησκευτικός τουρισμός, ο περιβαλλοντικός, ο ιαματικός, τις οποίες μπορούμε πολύ εύκολα με σχετική προβολή να αναπτύξουμε στη βόρεια Ελλάδα.
Έκτον, αναλαμβάνουμε περαιτέρω δράσεις στο πλαίσιο του προγράμματος «Ευρωπαϊκή Εδαφική Συνεργασία», με τη συμμετοχή του Υπουργείου σε χρηματοδοτούμενα ευρωπαϊκά έργα, με στόχο την ενίσχυση της διασυνοριακής συνεργασίας, την προώθηση της ανάπτυξης, της επιχειρηματικότητας, της έρευνας και της καινοτομίας, καθώς και της βελτίωσης των υποδομών στο χώρο ευθύνης του Υπουργείου. 
Κλείνοντας -και για να μην καταχραστώ το χρόνο, κύριε Πρόεδρε- θέλω να πω ότι στη δύσκολη συγκυρία που βιώνουμε, αναμφίβολα δεν υπάρχουν μαγικές λύσεις παρά μονάχα υπάρχει ο δρόμος της ευθύνης. Κάθε τι άλλο, κάθε διαφορετική αντίληψη, δυστυχώς μας οδηγεί σε λάθος δρόμο. Προσέξτε! Δεν μας γυρίζει πίσω στην αφετηρία αλλά μας βγάζει οριστικά εκτός τροχιάς. 
Σήμερα, κυρίες και κύριοι συνάδελφοι, κανείς δεν αμφισβητεί την ανάγκη να περιοριστούν δραστικά οι δημόσιες δαπάνες και να αντιμετωπιστούν ριζικά οι τεράστιες σπατάλες που υπάρχουν στο ελληνικό κράτος. Όλοι συμφωνούμε σε αυτό, όπως επίσης συμφωνούμε και στο ότι η μείωση του ελλείμματος είναι μονόδρομος, αν θέλουμε να μιλάμε για ανάκαμψη της ελληνικής οικονομίας, για ανάπτυξη και για σπάσιμο των δεσμών που μας κρατούν δεμένους με τα μνημόνια και την τρόικα. 
Γι’ αυτό, κυρίες και κύριοι συνάδελφοι, η υπερψήφιση του προϋπολογισμού του 2014 είναι μία πράξη ευθύνης και τίποτα περισσότερο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΘΕΟΔΩΡΟΣ ΚΑΡΑΟΓΛΟΥ",195
"112997"," Εμείς ευχαριστούμε τον κ. Καράογολου και για την τήρηση του χρόνου.
Το λόγο έχει η κ. Μανωλάκου για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"112998"," Ο προϋπολογισμός προπαγανδίζεται για το ρεαλιστικό πρωτογενές πλεόνασμα με την εξόντωση όμως του λαού, κύριοι Υπουργοί, αφού γίνονται άγριες περικοπές σε υγεία και πρόνοια, σφαγή σε κοινωνική ασφάλιση και περίθαλψη, απολύσεις χιλιάδων εργαζομένων και άγρια φοροεπιδρομή, κυρίως στους μικροεπαγγελματίες. Εσείς μιλάτε για ψυχραιμία και νηφαλιότητα. Πού; Στον άνεργο και τον μελλοντικό άστεγο;
Βέβαια, ο προϋπολογισμός είναι ενταγμένος στο μεσοπρόθεσμο πλαίσιο δημοσιονομικής στρατηγικής της Ευρωπαϊκής Ένωσης στο φόντο της καπιταλιστικής κρίσης και της προσπάθειας διεξόδου της σε όφελος του κεφαλαίου, χρεοκοπώντας τη λαϊκή οικογένεια.
Μπορεί να καβγαδίζετε με άσφαιρα πυρά εκατέρωθεν και να κατηγορεί η συγκυβέρνηση την Αξιωματική Αντιπολίτευση. Είστε άδικοι! Στο Τέξας, πολύ καθαρά και απόλυτα, ο ΣΥΡΙΖΑ επανέλαβε αυτά που λέτε εσείς, ότι η έξοδος από την Ευρωπαϊκή Ένωση είναι καταστροφή. 
Δεν μας εκπλήσσει αυτό. Είστε διαφορετικά κόμματα με ίδια, όμως, στρατηγική, αυτή της Ευρωπαϊκής Ένωσης, του κεφαλαίου και γι’ αυτό οι καβγάδες σας είναι ανούσιοι και αποπροσανατολιστικοί. 
Αποσιωπάτε και οι δυο σας από τον λαό ότι ο προϋπολογισμός προεγκρίνεται από την Ευρωπαϊκή Ένωση, ανεξάρτητα τρόικας ή μνημονίου κι αν δεν υλοποιηθεί, λαμβάνονται και άλλα πρόσθετα μέτρα κατά του λαού. Γι’ αυτό γίνεται έλεγχος κάθε έξι μήνες και γι’ αυτό ο επίτροπος Όλι Ρεν είπε ότι ο προϋπολογισμός ίσως είναι υπό αίρεση και ενδεχόμενα θα παρουσιάσει η Ελλάδα τροποποιημένο ή συμπληρωματικό προϋπολογισμό. Και, βέβαια, αν δεν εφαρμοστεί, αν δεν υλοποιηθεί, τότε υπάρχει τιμωρία: Κόβονται κοινοτικοί πόροι, αγροτικές ενισχύσεις, πόροι από το ΕΣΠΑ κ.λπ..
Συνεπώς κρύβετε ότι ο προϋπολογισμός είναι προαποφασισμένος και ουσιαστικά πρωτοκολλείται. 
Ποιον εξυπηρετεί; Αναδιανέμει το εισόδημα υπέρ των καπιταλιστών. Κατά τα άλλα, μιλάτε για ανάπτυξη ανταγωνιστική και εξωστρεφή. Οι εξαγωγές αυξήθηκαν, ο λαός, όμως, φτώχυνε!
 Για ποια ανάπτυξη και για ποιον μιλάτε όταν ολόκληροι τομείς, στους οποίους υπάρχουν δυνατότητες ανάπτυξης, εξοντώνονται, γιατί έτσι συμφέρει την Ευρωπαϊκή Ένωση και τα μονοπώλια; 
Τι να πρωτοπεί κανείς; Για τη ναυπηγική βιομηχανία; Την σκοτώσατε όλες οι κυβερνήσεις. Σε περιοχές ολόκληρες, από το Πέραμα μέχρι το Λαύριο, η ανεργία είναι ο κανόνας. Κυριαρχεί, όμως, το μονοπώλιο της «COSCO» με μισθό 350 ευρώ και συνθήκες κάτεργου.
Την κτηνοτροφία την εξοντώνετε για να εξυπηρετηθεί η κερδοφορία του καρτέλ της γαλακτοβιομηχανίας. Η Αμυντική Βιομηχανία πάει στα κάτεργα. 
Οι μικροεπαγγελματίες στραγγαλίζονται. Και δεν φτάνει η πτώση του τζίρου τους, η διόγκωση χρεών σε τράπεζες, εφορία, ΟΑΕΕ, η αύξηση των αναδουλειών και των εργάσιμων Κυριακών, η διεύρυνση του ωραρίου εργασίας και η απελευθέρωση των επαγγελμάτων -φαινόμενα που έχουν μονιμοποιηθεί για τους αυτοαπασχολούμενους και γι’ αυτό κλείνουν χιλιάδες μικρά μαγαζιά και μικροεπιχειρήσεις- ερχόσαστε να δώσετε και το τελειωτικό χτύπημα με την αύξηση του φορολογικού συντελεστή στο 26% από το πρώτο ευρώ εισοδήματος. 
Αλήθεια, κύριε Σταϊκούρα, δεν είναι πρόσθετη φορολογική επιβάρυνση αυτή, που παίρνετε από φτωχομεσαίους για να δοθούν σε μεγάλους; Έτσι, αντικειμενικά, οδηγείτε βίαια στον εκτοπισμό των μικροεπαγγελματιών, εξασφαλίζοντας όλες τις δυνατότητες στις μεγάλες επιχειρήσεις για να αναπτυχθούν ακόμη περισσότερο. 
Και η ανάπτυξη, όταν έρθει, θα είναι αναιμική με αποκαΐδια εργατικών λαϊκών δικαιωμάτων πάνω σε συντρίμμια και την εξόντωση πολλών μικροεπαγγελματιών.
 Αυτός είναι ο καπιταλιστικός τρόπος ανάπτυξης. Συγκεντρώνει την παραγωγή, το εμπόριο και τις υπηρεσίες, εξασφαλίζει και διαιωνίζει την αντικειμενική κυριαρχία των μονοπωλίων σε όλους τους τομείς της οικονομίας. Επιταχύνθηκε με την ένταξη της χώρας στην Ευρωπαϊκή Ένωση, διευκολύνεται με την οικονομική κρίση και θα συνεχιστεί ορμητικά. 
Η ανάπτυξη των μονοπωλίων και οι πολιτικές που την υπηρετούν, στερούν στον αυτοαπασχολούμενο αξιοπρεπές μεροκάματο και μια σχετικά σταθερή εργασία, ενώ τετρακόσιες χιλιάδες από αυτούς δεν έχουν στοιχειώδη περίθαλψη. 
Η κατάσταση αυτή δεν είναι προσωρινή. Και είναι υποκρισία και συνειδητή απάτη από τα κόμματα του «ευρωμονόδρομου» ότι είναι δυνατή μία φιλολαϊκή πολιτική στο πλαίσιο κυριαρχίας των μονοπωλίων, ότι μπορεί η Ευρωπαϊκή Ένωση να μετεξελιχθεί και να υπηρετεί τα λαϊκά συμφέροντα, ότι μπορούν να συμβιώσουν αρμονικά μονοπώλια και μικροεπιχειρήσεις, θεσπίζοντας υγιείς κανόνες ανταγωνισμού που να προστατεύουν, δήθεν, μικροεπιχειρήσεις, όταν η Ευρωπαϊκή Ένωση θεωρεί διαρθρωτικό πρόβλημα το ποσοστό των μικρομεσαίων επιχειρήσεων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΔΙΑΜΑΝΤΩ ΜΑΝΩΛΑΚΟΥ",302
"112999"," Ολοκληρώστε, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113000"," Γι’ αυτό και με εργαλείο τον προϋπολογισμό τους ωθείτε στη συρρίκνωση. 
Μόνο η λαϊκή εξουσία μπορεί να διαχειριστεί την κοινωνική εξέλιξη σε όφελος των αναγκών και των αυτοαπασχολουμένων, με σίγουρη δουλειά, ανθρώπινο ωράριο και συνθήκες εργασίας, με εισόδημα και κοινωνικές παροχές που ικανοποιούν τις λαϊκές ανάγκες, με δωρεάν υγεία, παιδεία, επαρκή χρόνο για ξεκούραση, κοινωνική ασφάλιση και τόσα άλλα που σήμερα τα μονοπώλια θυσιάζουν στον βωμό της κερδοφορίας και της εκμετάλλευσης. 
Αυτό, βεβαίως, θα εξασφαλιστεί με τη σχεδιασμένη ένταξή τους στην κοινωνικοποιημένη βιομηχανική παραγωγή και κατανομή, με κοινωνική ιδιοκτησία στα μέσα παραγωγής και κεντρικό σχεδιασμό. Γι’ αυτό τα συμφέροντα και των μικρών ΕΒΕ είναι δεμένα με τα συμφέροντα της εργατικής τάξης και των άλλων λαϊκών στρωμάτων που αντιμετωπίζουν τα ίδια προβλήματα και κύρια, έχουν τον ίδιο αντίπαλο, τον καπιταλισμό και τα μονοπώλια.
Καταψηφίζουμε, λοιπόν, τον προϋπολογισμό της Κυβέρνησης και της Ευρωπαϊκής Ένωσης.","ΔΙΑΜΑΝΤΩ ΜΑΝΩΛΑΚΟΥ",302
"113001"," Το λόγο έχει ο συνάδελφος κ. Αηδόνης για έξι λεπτά. Να ετοιμάζεται, παρακαλώ και ο κ. Πλακιωτάκης.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113002"," Ευχαριστώ, κύριε Πρόεδρε.
Κυρίες και κύριοι συνάδελφοι, η σημερινή συζήτηση για τον προϋπολογισμό, με τις συνθήκες που περιβάλλουν την ανάγκη κατάθεσής του, δημιουργούν στο Κοινοβούλιο νέα δεδομένα. Για πρώτη φορά συζητάμε έναν προϋπολογισμό όπου και η ίδια η Κυβέρνηση αποδέχεται ότι αντιμετωπίζει προβλήματα, πρώτον, γιατί οι βασικές του επιλογές θα τύχουν μεταγενέστερης νομοθετικής έγκρισης, όπως ο φόρος των ακινήτων, αλλά και γιατί τελεί υπό αμφισβήτηση από τους εταίρους μας.
Φυσικά, αυτή η επιλογή αποτελεί μονομερή πράξη. Δεν αποτελεί, όμως, επιλογή σύγκρουσης. Είναι αποτέλεσμα μιας πολιτικής ανάγκης για την κατάθεση ενός προϋπολογισμού από την Κυβέρνηση λόγω των συνταγματικών επιταγών. Έτσι, η κατάθεσή του παραμένει μια τυπική πράξη, που, ακόμη και αν ψηφιστεί από τη σημερινή κυβερνητική πλειοψηφία, θα πρέπει να αναθεωρηθεί εντός του πρώτου εξαμήνου του 2014.
Μέσα από την ανάλυσή του προκύπτει ένα δημοσιονομικό κενό ύψους 1,2 δισεκατομμυρίου έως 1,8 δισεκατομμυρίου, που σε πολύ απλά ελληνικά σημαίνει νέα μέτρα που μπαίνουν στο πολιτικό ημερολόγιο αμέσως μετά τις Ευρωεκλογές. Ένα ακόμα στοιχείο είναι η εκτίμηση ότι το 2014 θα υπάρχει ένας ρυθμός ανάπτυξης 0,6%, δηλαδή, η οικονομία θα είναι ακριβώς ίδια με τη σημερινή, όμως, προσδοκά να έχει έσοδα από άμεσους φόρους σε ένα ποσό περίπου 21,5 δισεκατομμυρίων ευρώ, δηλαδή, 8,5% περισσότερα από ό,τι το 2013. Εδώ υπάρχει απάντηση στον κ. Στουρνάρα στο αν υπάρχει υπερφορολόγηση ή όχι σήμερα στον Έλληνα πολίτη.
Όταν ζητάς, λοιπόν, σε μια χρονιά τεράστιας ύφεσης να συμμετέχει περισσότερο ο πολίτης, με 8,5%, καταλαβαίνετε τι ακριβώς συμβαίνει σήμερα στη χώρα μας. Άρα, λοιπόν, πολύ απλά με μηδενική ανάπτυξη, όταν υπάρχει αύξηση φόρου και οριακή αύξηση στο Πρόγραμμα Δημοσίων Επενδύσεων, εκείνο που εξασφαλίζεις δεν είναι η ανάπτυξη, αλλά η συνέχιση της εξόντωσης της ελληνικής κοινωνίας.
Από πουθενά δεν προκύπτουν πρωτοβουλίες για άσκηση αντιυφεσιακής πολιτικής, που μακροπρόθεσμα θα βοηθούσαν και τα δημόσια οικονομικά. Απλά αποτυπώνεται μία εμμονή της Κυβέρνησης στην επίτευξη δημοσιονομικών στόχων και η αδιαφορία για την κατάρρευση της πραγματικής οικονομίας.
Νομίζω ότι με αυτές τις πολιτικές ο τίτλος που αρμόζει στον Υπουργό Οικονομικών είναι «Ο Σερίφης του Νότιγχκαμ». Και επειδή νιώθω ότι γεννιούνται ερωτήματα για το τι θα μπορούσε να κάνει αυτή η Κυβέρνηση, θα ήθελα να δώσω μερικές επιλογές. Πρώτον, ένα χρόνο πριν, στην ανάλογη συζήτηση για τον προϋπολογισμό, είχα προτείνει να υπάρξει ηλεκτρονικό σύστημα απόδοσης ΦΠΑ σε ημερήσια βάση. Λίγο μετά είδαμε σε πρωτοσέλιδους τίτλους ότι αυτό αποτελεί μια βασική προτεραιότητα της Κυβέρνησης. Πέρασαν λίγοι μήνες -συγκεκριμένα, ήταν περίπου Μάρτης- και το ξαναείδαμε πάλι σε πρωτοσέλιδο τίτλο, ότι αυτή η πολιτική θα είναι μια πολιτική της Κυβέρνησης.
Ποιο είναι το αποτέλεσμα σήμερα; Το απόλυτο μηδέν, εκτός αν υπάρχει κάτι νεότερο. Δεν είναι εδώ ο κ. Μαυραγάνης για να μας πει. Όμως, μέχρι σήμερα είναι το μηδέν. Τι σημαίνει αυτό; Μηδέν και στα ταμεία του κράτους. Τι θα μπορούσε να σημαίνει αυτό; Έσοδα 9 δισεκατομμυρίων για την ελληνική πολιτεία, το ελληνικό κράτος και τέλος στην πλάκα. Δεν θα συζητούσαμε σήμερα για το πόσα μέτρα θα χρειαστεί να πάρετε ή τι θα κόψετε. Θα είχαμε λύσει τα προβλήματα.
Τι είδαμε αντ’ αυτού, αυτής της περίφημης εξαγγελίας την οποία υιοθετήσατε; Είδαμε να υπάρχει η αναστολή μιας πολιτικής που αφορά την αντιμετώπιση της φοροδιαφυγής μόλις πρόσφατα. Πριν από δεκαπέντε μέρες υπήρξε ανακοίνωση από το Υπουργείο που έλεγε ότι αναστέλλεται η υποχρέωση ηλεκτρονικής κατάθεσης όλων των ηλεκτρονικών συναλλαγών στο λιανεμπόριο, στη Γενική Γραμματεία Πληροφοριακών Συστημάτων.
Αυτό το μέτρο και μόνο θα μπορούσε να βοηθήσει τρομερά στην είσπραξη ΦΠΑ και στην πάταξη της φοροκλοπής του. Η Κυβέρνηση αποφάσισε ότι πρέπει να το βάλει στο ψυγείο μέχρι νεωτέρας. Ύστερα από δυόμιση χρόνια, για μία απόφαση που την ψηφίσαμε στις 31 Μαρτίου 2011, έρχεστε εσείς και λέτε, «Αυτό δεν πρέπει να γίνει». 
Δηλαδή τι δεν πρέπει να γίνει; Να επιβάλουμε κανόνες δικαίου στο κράτος; Να ελέγξουμε, επιτέλους, αυτούς που μας κλέβουν συνεχώς; Να διευρύνουμε τη φορολογική βάση; Αυτά δεν πρέπει να γίνουν; 
Πώς, λοιπόν, με αυτόν τον τρόπο πιστεύετε ότι εξασφαλίζεται το μέλλον αυτού του τόπου, όταν δεν κάνετε τα αυτονόητα;
Άρα, εκείνο το οποίο βγαίνει ως συμπέρασμα είναι ότι δεν σας ενδιαφέρει να πάτε σε μία άλλη πολιτική που θα αντλήσετε πόρους από άλλες πηγές, αλλά σας ενδιαφέρει να εξαντλήσετε μια κοινωνία όπου οι συνήθεις ύποπτοι είναι τελικά εκείνοι που πληρώνουν τη νύφη.
Αυτό, όμως, το δικαίωμα να πετάτε στο καλάθι των αχρήστων μία τέτοια πολιτική, δεν είναι δικαίωμά σας και δεν μπορείτε να συνεχίσετε σ’ αυτήν την υπόθεση. 
Πρέπει γρήγορα, λοιπόν, να παράξετε ουσιαστικές πολιτικές, οι οποίες επιβάλλουν κράτος δικαίου και κοινωνική δικαιοσύνη.
Δεύτερη επιλογή: Είδαμε τελευταία και δημοσιεύματα που έχουν σχέση με το ΦΠΑ. Είδαμε ότι από τη μείωση του φόρου στο ΦΠΑ εστίασης, η Κυβέρνηση τελικά εισπράττει παραπάνω έσοδα. 
Πόσο μυαλό ήθελε να καταλάβει κανείς ότι αυτή η αύξηση δεν έπρεπε να γίνει αποδεκτή; Χρειαζόταν πάρα πολύ μυαλό; Πόσο μυαλό, λοιπόν, χρειάζεται για να καταλάβει κάποιος κάτι αντίστοιχο, ότι το ίδιο ισχύει και στο πετρέλαιο; Όταν χάνεις 230.000.000 ευρώ από το φόρο πετρελαίου, δεν χρειάζεται πολύ μυαλό για να καταλάβεις ότι αυτό πρέπει να το αλλάξεις. Γιατί, δηλαδή, δεν μπορούμε να πείσουμε κάποιους ανθρώπους ότι αυτό είναι μία αυτονόητη πράξη; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κι έρχεστε και λέτε, «Όχι, αυτό δεν μπορεί να γίνει, γιατί εμάς μας ενδιαφέρει να πατάξουμε το λαθρεμπόριο». 
Σας λέω, λοιπόν, ότι αν σας ενδιέφερε να πατάξετε το λαθρεμπόριο, μπορείτε να μου πείτε για ποιο λόγο δεν έχει ολοκληρωθεί η εγκατάσταση συστημάτων εισροών-εκροών στα πρατήρια; Για ποιο λόγο δεν έχει ολοκληρωθεί το πληροφοριακό σύστημα διαχείρισης; Για ποιο λόγο δεν έχει ολοκληρωθεί η εγκατάσταση των GPS τόσο στα βυτιοφόρα όσο και στα πλωτά μέσα μεταφοράς καυσίμων, καθώς και οι προδιαγραφές αυτών; Για ποιο λόγο δεν έχει ολοκληρωθεί το σύστημα ιχνηθέτησης καυσίμων; Για ποιο λόγο δεν έχει ληφθεί ακόμα η απόφαση εισροών-εκροών στα διυλιστήρια και στις εταιρείες εμπορίας καυσίμων; Μπορείτε να μου απαντήσετε γιατί δεν εφαρμόζεται ο ν. 4072/2012; Θα σας πω εγώ. Επειδή «ερωτοτροπείτε» με τους λαθρέμπορους.","ΧΡΗΣΤΟΣ ΑΗΔΟΝΗΣ",7
"113003"," Ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113004"," Όπως δείξατε ανοχή με τους υπόλοιπους συναδέλφους, να δείξετε και σε εμένα. Νομίζω ότι λέω κάποια πράγματα τα οποία έχουν λίγο ενδιαφέρον.","ΧΡΗΣΤΟΣ ΑΗΔΟΝΗΣ",7
"113005"," Όλες οι ομιλίες έχουν ενδιαφέρον.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113006"," Την ίδια ανοχή θέλω.","ΧΡΗΣΤΟΣ ΑΗΔΟΝΗΣ",7
"113007"," Σας παρακαλώ, κύριε Αηδόνη. Ζητήστε επιπλέον χρόνο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113008"," Κύριε Πρόεδρε, θέλω μισό λεπτό ακόμη. Δεν διακόψατε κάποιον άλλον. Δώσατε και παραπάνω χρόνο. Δώστε μου κι εμένα ένα ακόμη λεπτό.
Τρίτη επιλογή: Φέρατε ένα νόμο που έχει να κάνει με τα ασφαλιστικά ταμεία. Σας είπαμε ότι είναι άστοχη η προσπάθειά σας να κάνετε αυτές τις ρυθμίσεις. Δεν θα οδηγήσει πουθενά. Δεν θα έρθει ο κόσμος να κάνει τη ρύθμισή του. 
Σε ποιο σημείο φτάσαμε σήμερα; Να μην πηγαίνει κανείς και να κινδυνεύουν τα ασφαλιστικά ταμεία με χρεοκοπία. Γιατί; Επειδή δεν καταλαβαίνετε τι πρέπει ακριβώς να γίνει στο επίπεδο της οικονομίας. Είσαστε έξω από την πραγματική οικονομία. Κι εκείνο που πρέπει να κάνετε είναι να παράξετε λύσεις για την πραγματική οικονομία.
Και επειδή ο χρόνος με πιέζει και θέλω να σεβαστώ το χρόνο- θέλω να πω ότι αυτός ο προϋπολογισμός είναι ένα μνημείο γελοιότητας, είναι ο ορισμός της αντιαναπτυξιακής πολιτικής. Με αυτόν τον προϋπολογισμό η Κυβέρνηση -γι’ αυτούς που καταλαβαίνουν από οικονομικά- παραδίδει ανώτερα μαθήματα μαγείας. Δεν παραδίδει τίποτα άλλο. Γιατί όταν βλέπεις ότι υπάρχει πρόβλεψη στην ιδιωτική κατανάλωση να την αυξήσει πέντε μονάδες -από -6,7% να την πάει στο 1,6%- αυτά μόνο στον Άρη γίνονται! Πουθενά αλλού! Έτσι δεν είναι, κύριε Σταθάκη; Μόνο στον Άρη! Αν βλέπεις ότι οι επενδύσεις από -5,1% θα πάνε στο 5,3%, αυτό είναι η απόλυτη ανατροπή! Δεν υπάρχει πουθενά στον κόσμο! Με συνθήκες τέτοιας ύφεσης, αυτό δεν υπάρχει πουθενά. 
Τέλος, προσδοκάτε στις εξαγωγές αύξηση από 2,5% στο 4,6%, δηλαδή μία ποσοστιαία αύξηση ύψους 30%. Σε καμμία οικονομία του κόσμου αυτό δεν έχει συμβεί. Αν γίνουν αυτά, τι να πω; Πρέπει όλοι εμείς εδώ να σηκωθούμε και να φύγουμε. Όμως, επειδή δεν θα γίνουν και θα βρεθούμε αντιμέτωποι με το πρόβλημα, θα ήθελα να πω ότι αυτός ο προϋπολογισμός δεν είναι μαγικός, είναι τραγικός!
(Χειροκροτήματα από την πτέρυγα των Ανεξάρτητων Δημοκρατικών Βουλευτών)","ΧΡΗΣΤΟΣ ΑΗΔΟΝΗΣ",7
"113009"," Κύριε Πλακιωτάκη, έχετε το λόγο για έξι λεπτά.
Πιέζω τους συναδέλφους –και δεν τους πιέζω εγώ, τους πιέζει ο Κανονισμός και οι υπόλοιποι συνάδελφοι- να σεβαστούν όλοι το χρόνο, γιατί είναι εις βάρος των υπολοίπων.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113010"," Ευχαριστώ πολύ, κύριε Πρόεδρε. 
Κύριε Υπουργέ και κυρίες και κύριοι συνάδελφοι, ο φετινός προϋπολογισμός, χωρίς καμμία αμφιβολία, καταρτίστηκε μέσα σε ένα περιβάλλον σταδιακής δημοσιονομικής σταθερότητας. Είναι ένας προϋπολογισμός πραγματικός, ρεαλιστικός, ένας προϋπολογισμός που στόχο έχει να οδηγήσει σταδιακά και με σίγουρα βήματα στην ανάπτυξη και στην ανάκαμψη.
Σίγουρα, κυρίες και κύριοι συνάδελφοι, το 2013 ήταν μία δύσκολη χρονιά κυρίως εξαιτίας των θυσιών του ελληνικού λαού. Όμως, με τη μεθοδικότητα και την αποτελεσματικότητα της σημερινής Κυβερνήσεως κρατήσαμε τη χώρα όρθια, όρθια μέσα στην Ευρωπαϊκή Ένωση, όρθια μέσα στο ευρώ και έχουμε τα πρώτα δείγματα ότι η οικονομία μας σταθεροποιείται. Ανακτούμε εμπιστοσύνη και επιστρέφουμε σε τροχιά ανάπτυξης. Η ύφεση επιβραδύνεται, το ισοζύγιο τρεχουσών συναλλαγών ισοσκελίζεται, οι διαθρωτικές αλλαγές, σύμφωνα και με τη μελέτη του ΟΟΣΑ, προωθούνται, η αξιοποίηση του ΕΣΠΑ ως ποσοστό απορροφήσεως είναι πάνω από τον ευρωπαϊκό μέσο όρο και βεβαίως οι δαπάνες εξυπηρέτησης του χρέους έχουν μειωθεί. 
Για πρώτη φορά επιτυγχάνονται οι δημοσιονομικοί στόχοι. Αυτό σημαίνει ότι το πρωτογενές πλεόνασμα είναι υπερδιπλάσιο του εκτιμούμενου αρχικού ποσού, γεγονός που δείχνει ότι μπορούμε πλέον να ζούμε με αυτά που παράγουμε. Δεν χρειάζεται πλέον να δανειστούμε για να αντιμετωπίσουμε τρέχοντα έξοδα. Αυτό αποτελεί και τη βασική, αν θέλετε, στρατηγική επιλογή για τη διεκδίκηση της βιωσιμότητας του δημοσίου χρέους, σύμφωνα με τις αποφάσεις του περασμένου Νοεμβρίου. Άρα και οι εταίροι μας σε αυτό το σημείο οφείλουν να πράξουν τα δέοντα. 
Αυτοί οι στόχοι, κυρίες και κύριοι, για κάποιους ήταν ανέφικτοι. Για κάποιους η αποτυχία των προσπαθειών του ελληνικού λαού ήταν η ευχή τους. Εμείς, όμως, πιστέψαμε στις δυνατότητες αυτής της χώρας, παλέψαμε για ένα καλύτερο αύριο και εργαστήκαμε σκληρά με στόχο την ευρωπαϊκή προοπτική της χώρας. Βήμα-βήμα θα προχωρήσουμε και την επόμενη χρονιά, έτσι ώστε να προωθηθούν όλες οι αναγκαίες διαρθρωτικές και θεσμικές αλλαγές για την πάταξη της φοροδιαφυγής, της εισφοροδιαφυγής, τον εξορθολογισμό των προνοιακών επιδομάτων, τις αποκρατικοποιήσεις και βεβαίως την προσέλκυση των επενδύσεων. 
Κυρίες και κύριοι συνάδελφοι, μην προσπαθούμε στη χώρα μας να ανακαλύψουμε ξαφνικά τον τροχό. Οφείλουμε να επενδύσουμε στα στρατηγικά μας πλεονεκτήματα, δηλαδή στη ναυτιλία μας, στον τουρισμό μας, στο γεωπολιτικό και γεωστρατηγικό ρόλο της χώρας μας. Όμως, με δηλώσεις του τύπου «θα σύρουμε στη δικαιοσύνη τους υποψήφιους επενδυτές» ή με δηλώσεις του τύπου «θα ακυρώσουμε εν εξελίξει συμβάσεις» δεν δημιουργούμε κλίμα πολιτικής σταθερότητας, διότι οι επενδύσεις πρώτα και πάνω απ’ όλα θέλουν κλίμα πολιτικής σταθερότητας. 
Είναι γνωστές, βέβαια, οι δηλώσεις και η εχθρότητα του ΣΥΡΙΖΑ προς τους ιδιώτες επενδυτές, αφού επανειλημμένα έχει απειλήσει ότι θα τους διώξει. Και βέβαια, είναι φανατικά κρατικοδίαιτος, αλλά διαφεύγει της προσοχής του ότι το μοντέλο κράτους-επιχειρηματία δεν υπάρχει πουθενά πλέον στον κόσμο, πλην βεβαίως της Βορείου Κορέας, της Κούβας και της Βενεζουέλας.
Θα πρέπει, κυρίες και κύριοι συνάδελφοι, να συμφωνήσουμε τι είδους ανάπτυξη επιθυμούμε, αλλά και ποιες τελικά επενδύσεις θέλουμε. Διότι κάποιοι σε αυτήν την Αίθουσα διεκδικούν το μοναδικό προνόμιο να είναι και φιλοπεριβαλλοντολόγοι και οικολογικά ευαίσθητοι. Δεν θα σας αφήσουμε αυτό το προνόμιο. Και τις επενδύσεις θέλουμε, διότι αυτή είναι η μοναδική διέξοδος και προοπτική για την αντιμετώπιση του τεράστιου προβλήματος της ανεργίας και, βεβαίως, είμαστε και φιλικά περιβαλλοντολόγοι, ενώ μας ενδιαφέρει και η οικολογική ισορροπία. 
Ας δούμε, όμως, μερικά πρακτικά παραδείγματα για το πώς μπορεί να αντιμετωπισθεί το πρόβλημα της ανεργίας και γενικότερα των επενδύσεων. Πρόσφατα στο Υπουργείο Περιβάλλοντος έχει συσταθεί μία επιτροπή με τα συναρμόδια Υπουργεία για τη χωροθέτηση υποθαλάσσιων καταδυτικών πάρκων. Είναι μία προοπτική που απλά εκμεταλλεύεται το τεράστιο συγκριτικό πλεονέκτημα της χώρας μας, που είναι η θάλασσα. Υπάρχουν συγκεκριμένοι επισκέπτες οι οποίοι ουσιαστικά επιθυμούν να ταξιδέψουν σε χώρες που έχουν οργανωμένα καταδυτικά πάρκα. Εμείς, λοιπόν, θα τους δώσουμε αυτή την προοπτική. 
Επίσης, χρειάζεται να μπει και τάξη στο λιμενικό σύστημα της χώρας μας. Έγιναν προσπάθειες με βάση τον προηγούμενο νόμο να υπάρξει μία ομογενοποίηση του λιμενικού συστήματος. Όμως, όταν έχουμε δεκατρείς οργανισμούς λιμένων, ογδόντα δημοτικά λιμενικά ταμεία, δέκα κρατικά λιμενικά ταμεία και χιλιάδες ορφανά λιμάνια, εδώ κυρίες και κύριοι συνάδελφοι, θα πρέπει να υπάρξει ομογενοποίηση.
Θα πρέπει να δημιουργηθούν ευέλικτα σχήματα υπό τη μορφή των ΑΕ, στελεχωμένα για να μπορούν να εκμεταλλευτούν δημόσιους και ευρωπαϊκούς πόρους. Διότι εάν θέλουμε πραγματικά να γίνουν υποδομές στη χώρα μας, εάν θέλουμε να γίνουν ανταγωνιστικές οι υποδομές μας, θα πρέπει να επενδύσουμε και επειδή οι δημόσιες κρατικές δαπάνες είναι περιορισμένες, θα πρέπει να πάμε στα μοντέλα της παραχώρησης ή των αποκρατικοποιήσεων. Πείτε μου εσείς έναν άλλον τρόπο που μπορούμε να επενδύσουμε και να εκσυγχρονίσουμε τις υποδομές της χώρας μας. Άρα, κυρίες και κύριοι συνάδελφοι, νομίζω ότι ήρθε η ώρα να μπορέσουμε να συμφωνήσουμε για το πώς πραγματικά εννοούμε την ανάπτυξη, πού θα πρέπει να επενδύσουμε. 
Για όλους αυτούς τους παραπάνω λόγους, κύριε Πρόεδρε, πιστεύω και καταλήγω ότι ο προϋπολογισμός του 2014 είναι πάνω απ’ όλα πραγματικός, είναι προϋπολογισμός μιας χώρας που δεν μένει στο χθες, αλλά κοιτάζει μπροστά, που τολμά και αλλάζει, είναι η Ελλάδα με Κυβέρνηση Αντώνη Σαμαρά, η νέα Ελλάδα που πιστεύουμε και στηρίζουμε. 
Σας ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΛΑΚΙΩΤΑΚΗΣ",431
"113011"," Το λόγο έχει ο συνάδελφος κ. Δρίτσας για έξι λεπτά και παρακαλώ να ετοιμάζεται και ο κ. Κοψαχείλης. 
Ορίστε, κύριε Δρίτσα, έχετε το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113012"," Ευχαριστώ, κύριε Πρόεδρε. 
Είναι μερικοί συνάδελφοι και συναδέλφισσες και Υπουργοί και Βουλευτές της Πλειοψηφίας που είναι λαλίστατοι και ιδιαίτερα εκπαιδευμένοι στο πολιτικό μάρκετινγκ, τόσο πολύ που δεν καταλαβαίνουν τα όρια του κυνισμού, τα οποία πολύ συχνά ξεπερνούν.
Κυρίες και κύριοι συνάδελφοι, πολλά ακούσαμε για τον «προϋπολογισμό της ανάγκης, της σταθεροποίησης», ότι «βγαίνουμε από το μνημόνιο» και δακρύβρεχτες παραδοχές για το πόσες θυσίες έχει κάνει η ελληνική κοινωνία. Όμως, αναρωτιέμαι επειδή τα ερωτήματα είναι αμείλικτα και θα διαλέξω ένα απ’ αυτά, το οποίο είναι το πιο χαρακτηριστικό και το αποφεύγετε συστηματικά: Πώς κατορθώσατε, κύριοι και κυρίες της Πλειοψηφίας και της Κυβέρνησης και των κυβερνήσεων των μνημονίων, τέσσερα χρόνια τώρα σε συνθήκες εξουθένωσης της ελληνικής κοινωνίας, κατάρρευσης της οικονομίας, να αναδιανείμετε τον πλούτο υπέρ των ολίγων; Πώς καταφέρατε να οξύνετε τις κοινωνικές, εισοδηματικές, μορφωτικές ανισότητες σε τόσο μεγάλο βαθμό; Πώς καταφέρατε να κάνετε τους πλούσιους πλουσιότερους και τους φτωχούς φτωχότερους και να βάλετε κάτω από το όριο της φτώχειας πια ένα ποσοστό του ελληνικού πληθυσμού που φτάνει το 35% ή το 40% σύμφωνα με τα στοιχεία του ΟΟΣΑ του 2012 και τις προοπτικές -που δεν τις γνωρίζουμε ακόμα, γιατί δεν είναι καταγεγραμμένες επισήμως- για το 2013; Πώς είναι δυνατόν να επικαλείστε εθνική ανάγκη για τέτοιου είδους πολιτικές; Γιατί το μνημόνιο είναι ακριβώς ο πιο βίαιος μηχανισμός αναδιανομής του πλούτου υπέρ των ολίγων, περί αυτού πρόκειται, για να δημιουργηθούν στο κεφάλαιο νέες δυνατότητες κερδοφορίας. Όλα τα άλλα είναι κουραφέξαλα και με συγχωρείτε για τη λέξη. Ο δε εκβιασμός του χρέους είναι το εργαλείο για να επιτευχθεί αυτή η τεράστια αναδιανομή του πλούτου. 
Κυρίες και κύριοι συνάδελφοι, έχω όπως όλοι μας πολύ λίγο χρόνο. Θα περιοριστώ σε μερικά σχόλια για την άμυνα και άμα βρω χρόνο και για τη ναυτιλία.
Στην οικονομία της άμυνας ο προϋπολογισμός περικόπτει τις δαπάνες κατά 787 εκατομμύρια -περίπου 20%- και αφήνει ως ποσό για τις λειτουργικές δαπάνες για 572 περίπου εκατομμύρια. Αυτά είναι για συντήρηση, υποστήριξη, υλικά, αλλά ακόμα και για στρατιωτικά νοσοκομεία και για άλλες λειτουργικές δαπάνες. Αντιλαμβανόμαστε τις συνέπειες;
Ναι, είναι καλό το ότι δεν περικόπτονται κι άλλο οι μισθοί και οι συντάξεις των στρατιωτικών. Καλό είναι, αλλά γελιόμαστε; Με τα συνολικά μέτρα δεν μειώνεται στους Έλληνες εργαζόμενους και συνταξιούχους το συνολικό εισόδημά τους και για το 2014; 
Σε ποια βάση, λοιπόν, χωρίς στοιχειώδεις υλικοτεχνικές υποδομές και χωρίς υποστήριξη του ανθρώπινου δυναμικού μπορεί να στηρίξετε πολιτικές κρίσιμης σημασίας; Όλες είναι κρίσιμης σημασίας, αλλά και η άμυνα έχει τον ξεχωριστό της ρόλο και την ξεχωριστή της θέση.
Και υπάρχουν ζητήματα. Ξαφνικά στον απολογισμό του 2012, ενώ δεν υπήρχε τα προηγούμενα χρόνια, κύριε Σταϊκούρα, εμφανίζεται ένα ποσό 7 δισεκατομμυρίων χρέη από εξοπλιστικά προγράμματα προηγουμένων ετών. Το Ελεγκτικό Συνέδριο τα κάνει περίπου 6 δισεκατομμύρια. Αυτό τώρα πώς θα εξυπηρετηθεί; Πώς συμμετέχει στο συνολικό χρέος; Είναι επιπλέον; Δείτε τους απολογισμούς του 2012. Εδώ χρειάζονται σοβαρές απαντήσεις.
Σοβαρές απαντήσεις, επίσης, χρειάζονται μέσα σε αυτήν τη φιλολογία περί επενδύσεων και ανάπτυξης. Πώς καταρρέει η αμυντική βιομηχανία; Δύο χρόνια τουλάχιστον είναι ακέφαλες οι εταιρείες της αμυντικής βιομηχανίας, χωρίς προγραμματισμό, χωρίς σχέδιο, χωρίς παρεμβάσεις, χωρίς τίποτα. Ευχαριστώ πολύ! Κατάρρευση θα έρθει στην κατάρρευση που είχε προϋπάρξει ήδη από τη φαύλη διαχείριση των δικών σας κομμάτων, των δικών σας κυβερνήσεων, των δικών σας παρατρεχάμενων.
Και έρχεται χθες -ενώ μέχρι στιγμής στη συζήτηση για τη διαπραγμάτευση με την τρόικα υπάρχουν μόνο τα αμυντικά συστήματα και η ΕΛΒΟ- στο Συνέδριο του Ελληνοαμερικανικού Επιμελητηρίου μία πρόταση επιχειρηματία για επένδυση στην ΕΑΒ. Έχει ανοίξει τέτοια συζήτηση ότι και η Ελληνική Αεροπορική Βιομηχανία θα αποκρατικοποιηθεί; Φιλόδοξος επιχειρηματίας ή κάτι άλλο;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από αυτήν την άποψη, υπάρχουν ζητήματα που δεν μπορούν να μείνουν έξω από μια σοβαρή συζήτηση.
Δεν έχω το περιθώριο να προχωρήσω άλλο. Καταθέτω για τα Πρακτικά της Βουλής ένα κείμενο τριάντα έξι σελίδων. Έχει τίτλο «ο προϋπολογισμός του Υπουργείου Εθνικής Άμυνας για το έτος 2014 υπό το πρίσμα μιας συνολικότερης αξιολόγησης των αμυντικών δαπανών». Εδώ είναι και οι προτάσεις μας, εδώ είναι και όλες οι δυνατότητες για μια σοβαρή συζήτηση. Το καταθέτω για τα Πρακτικά. Είναι από την Κοινοβουλευτική Ομάδα του ΣΥΡΙΖΑ. Νομίζω ότι μπορεί να αποτελέσει μία ευκαιρία για να μπει μία διαφορετική ποιότητα στο διάλογο σε αυτήν τη χώρα.
(Στο σημείο αυτό ο Βουλευτής κ. Θεόδωρος Δρίτσας καταθέτει για τα Πρακτικά τον προαναφερθέντα προϋπολογισμό, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Τελειώνω, κύριε Πρόεδρε. Δεν θα μπω στο κομμάτι της ναυτιλίας. Άλλοι συνάδελφοι θα το καλύψουν επάξια και έγκυρα. 
Όχι μόνο δεν τελειώνει το μνημόνιο, αλλά δεν τελειώνουν και τα βάσανα του ελληνικού λαού. Αυτός ο προϋπολογισμός είναι υπό αίρεση για να γίνει χειρότερος, ακόμα πιο αντιλαϊκός, ακόμα πιο άδικος, ακόμα πιο αντιαναπτυξιακός. Είναι, δηλαδή, όλα αυτά που έρχονται και θα προστεθούν με τους πλειστηριασμούς, με τη μείωση των ασφαλιστικών παροχών…","ΘΕΟΔΩΡΟΣ ΔΡΙΤΣΑΣ",139
"113013"," Ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113014"," …και με όλες τις άλλες, πολύ επώδυνες νέες προοπτικές που διαγράφονται για τους εργαζόμενους, τους συνταξιούχους, τους αγρότες, τους άνεργους, τη μεγάλη, τη συντριπτική πλειοψηφία αυτής της κοινωνίας.
Δεν είναι δυνατόν, όχι μόνο να ψηφιστεί ο προϋπολογισμός…","ΘΕΟΔΩΡΟΣ ΔΡΙΤΣΑΣ",139
"113015"," Κύριε Δρίτσα, έχετε φτάσει τα οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113016"," …αλλά όσο μένει αυτή η Κυβέρνηση, φέρνει νέα δεινά στον ελληνικό λαό. Αυτό είναι το αίτημα των ημερών. Ιστορικό αίτημα, αλλά και άκρως επιτακτικό και επίκαιρο.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΘΕΟΔΩΡΟΣ ΔΡΙΤΣΑΣ",139
"113017"," Ευχαριστούμε.
Το λόγο έχει ο κ. Κοψαχείλης και στη συνέχεια η κ. Κανελλοπούλου. 
Σας παρακαλώ να τηρούμε το χρόνο. Με ένα λεπτό παραπάνω δεν συμβαίνει και τίποτα, αλλά πάρα πολλοί συνάδελφοι δεν θα προλάβουν να μιλήσουν. Έχουν ήδη περάσει τρεισήμισι ώρες και είμαστε στον αριθμό έντεκα των ομιλητών. 
Έχετε το λόγο, κύριε Κοψαχείλη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113018"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η συζήτηση του προϋπολογισμού είναι η πλέον σημαντική στιγμή για τη δημοκρατία μας, διότι το Σώμα των Βουλευτών καλείται να καθορίσει το πλαίσιο υλοποίησης των κυβερνητικών πολιτικών. Πολιτικές για τις οποίες πολλές φορές στο παρελθόν ακούσαμε μέσα σε αυτήν εδώ την Αίθουσα εξαγγελίες για την εφαρμογή τους, μόνο που τώρα γίνονται πρώτη φορά πραγματικότητα από τη δική μας Κυβέρνηση. 
Αναφέρομαι σε πολιτικές που υλοποιούνται αυτήν τη στιγμή για την αναδιοργάνωση της Δημόσιας Διοίκησης, για μικρότερο και πιο αποτελεσματικό κράτος, για πιο δίκαιο και αποτελεσματικό φορολογικό σύστημα, για δίκαιη και αποτελεσματική κοινωνική πολιτική, για την την ηλεκτρονική διοίκηση που με το πλήθος εφαρμογών της, όπως το Ιδιωτικό και Δημόσιο Περιουσιολόγιο, το Εθνικό Σύστημα Ηλεκτρονικών Συμβάσεων, το Εθνικό Κτηματολόγιο, το Ηλεκτρονικό Ληξιαρχείο, το Ηλεκτρονικό Σύστημα Παρακολούθησης των Δαπανών και Φορέων της Γενικής Κυβέρνησης, αναμένεται να μειώσουν σημαντικά τη γραφειοκρατία και τα «παράθυρα» της διαφθοράς στις σχέσεις του πολίτη με το κράτος. Όλες αυτές οι πολιτικές αποτελούν τη βάση για τη επίτευξη της ανάπτυξης, πρόγευση της οποίας αποτελεί η φετινή επίτευξη πρωτογενούς πλεονάσματος κατά 800 εκατομμύρια ευρώ από την υλοποίηση του φετινού προϋπολογισμού. 
Και επειδή δεν μπορούμε να μιλάμε για προϋπολογισμό χωρίς παράθεση μερικών ουσιωδών αριθμητικών δεδομένων, παραθέτω τα παρακάτω που αποδεικνύουν την ορθή στόχευση των πολιτικών μας. 
Σύμφωνα με τη μέχρι σήμερα οικονομική διαχείριση και πολιτική έχουν επιτευχθεί τα εξής: Ο ρυθμός μείωσης του ΑΕΠ κατά το τρίτο τρίμηνο του 2013 είχε φθάσει στο 3% σε σχέση με το αντίστοιχο τρίμηνο του 2012. Στο δεύτερο τρίμηνο μειώθηκε κατά 3,7% και στο πρώτο κατά 5,5%. Διαπιστώνεται, δηλαδή, μία σταθερή φθίνουσα εξέλιξη του ρυθμού μείωσης του ΑΕΠ. 
Το ισοζύγιο των ροών μισθωτής απασχόλησης στον ιδιωτικό τομέα, που μετρά πλέον με ακρίβεια το Υπουργείο Εργασίας, είναι θετικό. Η χώρα μας ανακτά σταδιακά την ανταγωνιστικότητά της, γεγονός που αποτυπώνεται στο ισοζύγιο τρεχουσών συναλλαγών αλλά και στους σχετικούς δείκτες, είτε στο σχετικό κόστος εργασίας ανά μονάδα προϊόντος ή στις σχετικές τιμές. Πέρυσι τέτοιον καιρό είχαμε έλλειμμα στο ισοζύγιο τρεχουσών συναλλαγών περίπου 2,8 δισεκατομμύρια ευρώ. Σήμερα την αντίστοιχη περίοδο έχουμε πλεόνασμα και στο τέλος του έτους περιμένουμε το ισοζύγιο να είναι περίπου μηδενικό ή ακόμα και θετικό. 
Η ανταγωνιστικότητα της ελληνικής οικονομίας έχει βελτιωθεί. Αυτό διαπιστώνεται και από την έκθεση «Doing Business 2014» της Παγκόσμιας Τράπεζας, όπου η χώρα μας έχει ανέβει από την εξηκοστή θέση στην πεντηκοστή δεύτερη. 
Η Ελλάδα επίσης, σύμφωνα με την έκθεση του ΟΟΣΑ με τίτλο «Οδεύοντας προς την ανάπτυξη», πρωταγωνιστεί στις διαρθρωτικές αλλαγές. 
Ο πληθωρισμός είναι για πρώτη φορά ύστερα από σαράντα χρόνια αρνητικός και είναι ο χαμηλότερος στην Ευρωζώνη. 
Το πρόγραμμα αποκρατικοποιήσεων επιταχύνεται μέρα με τη μέρα και το 2014 προβλέπεται να είναι ιδιαιτέρως επιτυχημένο. 
Η ανασυγκρότηση του τραπεζικού συστήματος προχωρά σταθερά και σύμφωνα με τις υφιστάμενες προβλέψεις δύναται να οδηγήσει σε ταχύτερη αποδέσμευση των συστημικών τραπεζών από το ταμείο χρηματοπιστωτικής σταθερότητας. 
Το κόστος δανεισμού παρουσιάζει συνεχή πτώση. Η διαφορά αποδόσεων μεταξύ του ελληνικού και του γερμανικού δεκαετούς κρατικού ομολόγου έχει αποκλιμακωθεί ραγδαία. Από δύο χιλιάδες επτακόσιες τριάντα εννέα μονάδες βάσης το Φεβρουάριο του 2012, έπεσε εξακόσιες είκοσι μία μονάδες βάσης το Νοέμβριο του 2013. 
Παράλληλα, κατά την πλέον πρόσφατη έκδοση, το επιτόκιο εξάμηνων εντόκων γραμματίων του ελληνικού δημοσίου ήταν το χαμηλότερο από τις αρχές του 2010 και ανέρχεται στο 4,15%.
Τέλος, σημειώνονται συνεχείς θετικές αξιολογήσεις της ελληνικής οικονομίας από διεθνείς οικονομικούς οίκους, όπως η αμερικανική επενδυτική εταιρεία «JAPONICA PARTNERS», που την βαθμολογεί με Α+ και τη «MOODY’S», η οποία μόλις πριν από λίγες μέρες προχώρησε σε αναβάθμιση των ελληνικών ομολόγων κατά δύο βαθμίδες, από C σε Caa3. 
Όλα αυτά, κυρίες και κύριοι συνάδελφοι, είναι αδιάψευστα σημάδια ότι η ελληνική οικονομία, αργά αλλά σταθερά, αλλάζει. Η χώρα μας σταδιακά μετατρέπεται από παράγοντας αστάθειας σε παράγοντα σταθερότητας, από χώρα εχθρική προς την επιχειρηματικότητα σε φιλική, προσελκύοντας το διεθνές επενδυτικό ενδιαφέρον. 
Θεωρώ ότι ο προϋπολογισμός του 2014 έχει ιδιαίτερη σημασία, καθώς με την εκτέλεσή του θα επιτελεστούν τα πρώτα σημαντικά βήματα για την ανάπτυξη. 
Οι στόχοι που τίθενται από τον υπό συζήτηση προϋπολογισμό για ανάπτυξη του ΑΕΠ κατά 0,6% και επίτευξη πρωτογενούς πλεονάσματος 1,5%, είναι σαφέστατα εφικτοί και αναμένεται να ενισχύσουν σημαντικά τη διαπραγματευτική θέση της Κυβέρνησης απέναντι στους δανειστές. 
Είναι αλήθεια, αγαπητοί συνάδελφοι, ότι στη μέχρι σήμερα προσπάθειά μας για ανάκαμψη ματώσαμε πολύ. Είμαστε, όμως, πεπεισμένοι ότι θα πετύχουμε το στόχο μας να βγούμε από τα αδιέξοδα που μας οδήγησαν οι πολιτικές του παρελθόντος. 
Και θα το πράξουμε. Η χώρα έκανε μεγάλα βήματα, έχει μπει σε σωστή πορεία και οι θυσίες των πολιτών πιάνουν τόπο. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΤΙΜΟΛΕΩΝ ΚΟΨΑΧΕΙΛΗΣ",260
"113019"," Το λόγο έχει η κ. Κανελλοπούλου για έξι λεπτά και να ετοιμάζεται και ο κ. Κοντογιάννης.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113020"," Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, έχω στη διάθεσή μου μόλις έξι λεπτά, προκειμένου να μιλήσω για τον πολιτισμό, τη «βαριά βιομηχανία» της χώρας, όπως όλοι κοινότοπα επαναλαμβάνουν χρόνια και χρόνια τώρα, χωρίς ποτέ να εννοούν τίποτα περισσότερο από φιέστες μικροαστικής γκλαμουριάς, όργια σπατάλης, εξυπηρετήσεις και επιχορηγήσεις «ημετέρων» και πελατειακούς διορισμούς, που εκ των υστέρων έρχονται τάχα να αξιολογήσουν οι ίδιοι. Ξέρουμε ποιος θα είναι ο χαμένος. 
Φέτος, λοιπόν, για τον πολιτισμό θα διατεθεί από το κράτος το εξευτελιστικό 0,13% του ΑΕΠ έναντι του επίσης εξευτελιστικού 0,14% που ήταν πέρσι. Έχουμε, δηλαδή, περικοπή σχεδόν 23 εκατομμυρίων ευρώ, δηλαδή μείωση κατά 8,4% των ήδη πενιχρών κονδυλίων του Υπουργείου. Αν συνυπολογίσουμε και τις μειώσεις στο Πρόγραμμα Δημοσίων Επενδύσεων, η συνολική μείωση για το Υπουργείο Πολιτισμού, για τον πολιτισμό και τον αθλητισμό μαζί, φέτος θα είναι της τάξης των 53 εκατομμυρίων ευρώ συγκρίνοντάς το με το 2013. Από το Πρόγραμμα Δημοσίων Επενδύσεων μόλις το 1,65% των χρημάτων θα δοθεί σε δράσεις του Υπουργείου και από τα χρήματα αυτά, παραπάνω από τα μισά θα διατεθούν στη πραγματικότητα για τις τακτικές δαπάνες και όχι για επενδύσεις. 
Διαβάζουμε, επίσης, στον εικονικό προϋπολογισμό σας πως η μείωση των δαπανών για τις μεταβιβαστικές πληρωμές θα είναι της τάξης του 37% στις τακτικές επιχορηγήσεις σε κωδικούς που αφορούν μεταξύ άλλων βιβλιοθήκες, μουσεία, κρατικά θέατρα, τη Λυρική και γενικά σε όλα τα νομικά πρόσωπα που εποπτεύονται από το Υπουργείο Πολιτισμού και Αθλητισμού. Να υποθέσουμε ότι τα παραρτήματα της βαριάς βιομηχανίας οδηγούνται σε αργό ή μήπως σε αιφνίδιο θάνατο; Έτσι και αλλιώς ωραία επιβραβεύεται στη χώρα μας η βαριά της βιομηχανία. 
Τα ελάχιστα από τα χιλιάδες ερωτήματά μας, που είναι απίθανο να χωρέσουν σε έξι λεπτά, εμπεριέχουν ταυτόχρονα τις δικές μας απαντήσεις για τον πολιτισμό. Εμπεριέχουν ταυτόχρονα τις ανεπάρκειές σας και τις δικές μας προθέσεις αλλά και τα δικά μας σχέδια. Ρωτάμε λοιπόν: 
Γιατί το Υπουργείο εξακολουθεί να μην έχει καταγεγραμμένη την ακίνητη περιουσία του από την οποία θα μπορούσαν να ωφεληθούν η χώρα και οι πολίτες; Τι θα γίνει με τα κτήρια όταν επιτέλους ολοκληρωθεί η πολυθρύλητη απογραφή; 
Τα αναξιοποίητα ακίνητα που αποτελούν περιουσία του δημοσίου θα γίνουν χώροι στέγασης του Υπουργείου, ώστε να σταματήσει η αιμορραγία των ενοικίων; Θα γίνουν χώροι φιλοξενίας πολιτιστικών δράσεων και καλλιτεχνικών ομάδων ή θα ξεπουληθούν κι αυτά μέσω ΤΑΙΠΕΔ σε ξένους, όπως η ιστορική «Μπουμπουλίνας 18», έναντι ευτελούς ανταλλάγματος. 
Γιατί το Ταμείο Αρχαιολογικών Πόρων και Απαλλοτριώσεων που θα μπορούσε και θα έπρεπε να καλύπτει τις ανάγκες των ξένων επισκεπτών, με ευθύνη των κυβερνήσεών σας υπολειτουργεί, αντί να φέρνει έσοδα στο δημόσιο ταμείο, αφήνοντάς τα να τα καρπώνονται συγκεκριμένοι ιδιώτες; 
Γιατί η ψηφιοποίηση της πολιτισμικής μας κληρονομιάς γίνεται με αναθέσεις σε ιδιώτες και όχι από δημόσιες δομές που υπάρχουν με επικίνδυνα -και ενίοτε τραγελαφικά- αποτελέσματα, όπως με τα σπαράγματα των ποιημάτων του Καβάφη στα λεωφορεία, προσφάτως;
Γιατί απολύονται αρχαιολόγοι και παραδίνονται οι αρχαιολογικές ανασκαφές σε διαδικασίες fast track και σε ιδιώτες, όπως επιχειρήσατε να κάνετε στην Αστυπάλαια; Γιατί κλείνουν αρχαιολογικοί χώροι με μεγάλη επισκεψιμότητα, όπως ο Ναός του Δία στην Αρχαία Νεμέα, προκαλώντας τεράστια οικονομική ζημιά στη χώρα και στην τοπική κοινωνία; Γιατί μένουν αναξιοποίητοι άλλοι αρχαιολογικοί χώροι υψηλής αξίας κι αισθητικής, όπως το καταπληκτικό μουσείο της Βούντενης στην Αχαΐα, που στερείται πρόσβασης επισκεπτών επειδή καθυστερεί η κατασκευή ενός δρόμου, μόλις πεντακοσίων μέτρων, επί έξι χρόνια; 
Γιατί από μία έκθεση με σημαντικότατα βυζαντινά εκθέματα που στέλνετε στο εξωτερικό με εθνικά έξοδα, του ξεπουλημένου πλέον ΟΠΑΠ, δεν έχουμε αντισταθμιστικά οφέλη ως χώρα, παρά μόνο την περιφορά διεθνώς ενός brand name που έτσι κι αλλιώς διαθέτουμε; 
Γιατί φεστιβάλ αποδυναμώνονται και απαξιώνονται αντί να αποτελούν πόλο έλξης και οικονομικής ανάπτυξης των περιοχών που τα φιλοξενούν; Ενδεικτικά, μόνο, να αναφέρω την κατά το 1/3 περικοπή των επιχορηγήσεων στο Φεστιβάλ Δράμας, την παρουσία μόνο οκτώ ελληνικών ταινιών στο φετινό Φεστιβάλ Θεσσαλονίκης και την κατάργηση των κρατικών βραβείων. Μεγάλη εξοικονόμηση από τον πολιτισμό. Γιατί το εξαιρετικό Φεστιβάλ Παιδικών και Εφηβικών Ταινιών της Ολυμπίας, διεθνούς ενδιαφέροντος, εξακολουθεί να μην είναι επίσημα θεσμοθετημένο; 
Γιατί τα ΔΗΠΕΘΕ έχουν αφεθεί στη μοίρα τους και στην παρακμή τους, αφού πρώτα ευτελίστηκαν με κυβερνητική ευθύνη; Και γιατί αναζητούν τρόπους να πληρώσουν τους εργαζόμενους τους κάθε νέα σεζόν, όσα από αυτά εξακολουθούν να λειτουργούν, όπως το ΔΗΠΕΘΕ Πάτρας, που άλλαξε το πολιτιστικό τοπίο της πόλης με τις παρεμβάσεις του; Έχω χιλιάδες να πω, αλλά δεν προλαβαίνω.
Κύριε Υπουργέ, κυρίες και κύριοι, όσο ο πολιτισμός παραμένει μία απλή υποσημείωση στον προϋπολογισμό σας, όσο παραμένει υπόθεση αριθμών και όχι οραμάτων, όσο ένας πανεπιστημιακός δάσκαλος, ένας πρύτανης, κομματιάζεται επειδή έκανε το λάθος να ασχολείται με τη φιλοσοφία και το θέατρο και όχι με υποβρύχια που γέρνουν, τόσο θα παράγονται ακαλλιέργητες και ανιστόρητες γενιές, τόσο η τέχνη και η κουλτούρα θα είναι υπόθεση λίγων προνομιούχων και τόσο η κοινωνία θα παραδίδεται χωρίς αντιστάσεις και άνευ όρων στο φασισμό, εντός κι εκτός Αιθούσης.
Θα καταψηφίσουμε τον προϋπολογισμό, γιατί είναι ένας προϋπολογισμός ψευδής, αντιλαϊκός, απόλυτα ταξικός, είναι ένας προϋπολογισμός που στοχεύει σε αριθμούς, αλλά πετυχαίνει ανθρώπους. Και τους πετυχαίνει στην καρδιά.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΚΑΝΕΛΛΟΠΟΥΛΟΥ",183
"113021"," Το λόγο έχει τώρα ο κ. Κοντογιάννης για έξι λεπτά και να ετοιμάζεται ο κ. Σταθάκης.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113022"," Κύριε Πρόεδρε, κύριε Υπουργέ, κυρίες και κύριοι συνάδελφοι, στη χρονιά που διανύσαμε δοκιμάστηκαν οι αντοχές της κοινωνίας και της οικονομίας. Ωστόσο, όσο ζοφερή κι αν είναι η καθημερινότητα που βιώνουμε, τα πρώτα σημάδια ότι η ύφεση επιβραδύνεται και η αυξητική δύναμη της ανεργίας ανακόπτεται, είναι εμφανή και μαζί με τα στοιχεία που περιλαμβάνονται στον προϋπολογισμό μάς δίνουν το δικαίωμα να αισιοδοξούμε. 
Τα στοιχεία του προϋπολογισμού αποτελούν ελπιδοφόρες ενδείξεις πως οι αιματηρές θυσίες του ελληνικού λαού δεν πάνε χαμένες, αφού είναι σαφές ότι έχουμε δημιουργήσει τις προϋποθέσεις για να αφήσουμε πίσω μας την κρίση. Και επαναλαμβάνω ότι τις προϋποθέσεις για να βγούμε από την κρίση δημιουργήσαμε, δεν βγήκαμε ακόμα από την κρίση. Για να βγούμε από την κρίση πρέπει να πετύχουμε αυτό που, πλέον, ακούγεται κοινότοπο, αλλά είναι ουσιαστικό. Πρέπει να επιτύχουμε την πολυπόθητη ανάπτυξη, η οποία, όμως, δεν διατάσσεται, αλλά επιτυγχάνεται εφόσον διαμορφώσουμε τις κατάλληλες συνθήκες. Αυτό είναι κάτι που πράγματι έπρεπε να έχει γίνει πολύ καιρό πριν. Δεν έγινε, όμως. Αλλά αν δεν γίνει και τώρα θα πάνε χαμένες όλες οι θυσίες των τελευταίων ετών. Κάτι τέτοιο, όμως, θα ήταν εγκληματικό.
Πρέπει να ανασκουμπωθούμε, λοιπόν, και να επιταχύνουμε τους ρυθμούς μας. Το πρώτο που έχουμε να κάνουμε είναι να αποκτήσουμε ένα ξεκάθαρο σχέδιο ανασυγκρότησης της χώρας. Πρέπει να γνωρίζουμε σε ποιους τομείς της οικονομίας θα στηριχθούμε για να βγούμε από την κρίση και αυτούς τους τομείς να τους ενισχύσουμε και να επενδύσουμε στις αντίστοιχες υποδομές. 
Ο τουρισμός και ο πρωτογενής τομέας έχουν όλες τις δυνατότητες να αποτελέσουν την αιχμή του δόρατος στην οικονομική ανάκαμψη της χώρας, αρκεί να χαράξουμε μια ενιαία στρατηγική με συντονισμό όλων των Υπουργείων, που θα αποτελεί το πλαίσιο εντός του οποίου θα κινηθούν οι επιμέρους πολιτικές. Δεν είναι δυνατόν να έχουμε ενάμισι εκατομμύριο ανέργους και οι εισαγωγές του βόειου κρέατος που καταναλώνουμε να φτάνουν στο 70%. Πρέπει να δώσουμε κίνητρα, λοιπόν, στους ανέργους να επιστρέψουν στη γη, αλλά και εφόδια ώστε από εργάτες γης να γίνουν αγρότες – επιχειρηματίες.
Οφείλουμε, επίσης, να συνδέσουμε την παραγωγή των μοναδικών ποιοτικά προϊόντων της ελληνικής γης με τον τουρισμό. Οι τουρίστες που επισκέπτονται την Ελλάδα δεν θέλουν μόνο να δουν τις ομορφιές της και τον αρχαίο πολιτισμό της, θέλουν να γευτούν την Ελλάδα και να πάρουν και τις γεύσεις της μαζί τους μέσα από ποιοτικά τυποποιημένα προϊόντα. 
Στον τουρισμό πρέπει, επίσης, να δημιουργήσουμε τις υποδομές, ώστε να μπορέσουμε να αντιμετωπίσουμε τη ραγδαία αύξηση των επισκεπτών στη χώρα μας. Αν δεν το κάνουμε και προσφέρουμε κακές υπηρεσίες λόγω έλλειψης υποδομών, τότε θα δυσφημούμε μόνοι μας τη χώρα μας, την πατρίδα μας και θα διώξουμε τους τουρίστες.
Κυρίες και κύριοι συνάδελφοι, ήταν στον προϋπολογισμό για το 2010, όταν από αυτό το Βήμα έλεγα ότι η Ελλάδα εκτός από τον τουρισμό και την αγροτική οικονομία συνακόλουθα και τη μεταποίηση μπορεί να γίνει κέντρο για την προσφορά υπηρεσιών στην υγεία και στην παιδεία σε ολόκληρη την Νοτιοανατολική Μεσόγειο και στα Βαλκάνια. Έχουμε τα καλύτερα μυαλά και οφείλουμε να τα αξιοποιήσουμε. Εμείς, όμως, όχι μόνο δεν το κάνουμε αλλά συνεχίζουμε να κρατάμε κλειστά τα πανεπιστήμια και να βάζουμε εμπόδια σε κάθε αναπτυξιακή πρωτοβουλία που θέλουν να αναλάβουν Έλληνες ή ξένοι.
Οφείλουμε να απλοποιήσουμε ακόμα περισσότερο τις διαδικασίες για επενδύσεις και να μειώσουμε τη φορολόγηση με τα πρώτα χρόνια λειτουργίας των επιχειρήσεων. Μπορούμε να χρησιμοποιήσουμε τη φορολόγηση ως κίνητρο και όχι ως τιμωρία προς εκείνους που εμπιστεύονται την Ελλάδα και επενδύουν στη χώρα μας. 
Φυσικά, ένας ακόμα τομέας στον οποίο η χώρα μας προσβλέπει πολλά, είναι η ενέργεια. Τώρα, λοιπόν, που η οικονομία μας εισέρχεται σε μια άλλη φάση, θα πρέπει να ξαναδούμε όσα αφορούν και στην ενίσχυση του κοινωνικού κράτους.
Είναι γεγονός ότι η υγεία και η παιδεία αποτελούν τομείς οι οποίοι θα έπρεπε να έχουν εξαιρεθεί από το μνημόνιο. Τώρα, όμως, οι δομές της υγείας πρέπει να ενισχυθούν, πρώτον, γιατί ως πολιτεία οφείλουμε να προστατεύουμε τους πολίτες και, δεύτερον, γιατί η κοινωνία αισθανόμενη μετέωρη, οδηγείται στην αγανάκτηση και στρέφεται σε ακραίες λύσεις. 
Το ίδιο συμβαίνει και με την παιδεία. Στους σημερινούς νέους θα στηριχθεί η οικονομία μας αύριο. Και σε αυτούς τους νέους δημιουργούν εμπόδια κάποιοι που έχουν μπερδέψει τη διδακτική έδρα με το θεατρικό σανίδι, καταλήγοντας τελικά σαλτιμπάγκοι ενός συστήματος που καταρρέει και μιας νοοτροπίας που ευθύνεται για όσα βιώνουμε σήμερα.
Εμπόδια, όμως, δημιουργούμε και εμείς, κυρίες και κύριοι, με την αδυναμία μας να ανοίξουμε ακόμα και ΕΠΑΛ, όπως αυτό στην πατρίδα μου, στον Πύργο, το οποίο λόγω έλλειψης προσωπικού, δεν έχει ανοίξει ακόμα για τη νέα σχολική χρονιά.
Κυρίες και κύριοι συνάδελφοι, το φορολογικό σύστημα όντως αποτελεί βασικό παράγοντα που θα καθορίσει την πρόοδο της οικονομίας. Για να συμβεί, όμως, αυτό πρέπει να εφαρμόσουμε τις αρχές και το πρόγραμμά μας για λιγότερους φόρους σε μεγαλύτερη φορολογική βάση και κυρίως δικαιότερη φορολόγηση, ώστε να πάψουν να πληρώνουν μόνο οι ίδιοι και οι ίδιοι. Η έλλειψη δικαιοσύνης στη φορολόγηση μπορεί να επιφέρει απρόβλεπτες εξελίξεις, τη στιγμή που η χώρα έχει ανάγκη την ηρεμία και την πολιτική σταθερότητα.
Αν οι δανειστές μας έχουν άλλη αντίληψη, στο δικό μας χέρι είναι να αποδείξουμε ότι εμείς έχουμε δίκιο. Όπως τους πείσαμε για τη μείωση του ΦΠΑ στην εστίαση, οφείλουμε να τους πείσουμε και για τη μείωση του ειδικού φόρου κατανάλωσης στο πετρέλαιο. 
Εν πάση περιπτώσει, ας ξεκινήσουμε την προσπάθειά μας από τα σχολεία, από τα ιδρύματα, από τα νοσοκομεία, τα οποία δεν είναι δυνατό να μην έχουν μειωμένο ειδικό φόρο κατανάλωσης, έστω και για ανθρωπιστικούς λόγους. 
Βρισκόμαστε, λοιπόν, σε μια κρίσιμη καμπή. Πρέπει να καταλάβουμε ότι η επιτυχία αυτής της Κυβέρνησης αποτελεί μονόδρομο για τη χώρα. Και στην επιτυχία αυτή οφείλουμε να συμβάλλουμε όλοι όσοι θέτουμε την Ελλάδα και τους Έλληνες πάνω από τον εαυτό μας και πάνω από τα πρόσκαιρα πολιτικά μας συμφέροντα. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΚΟΝΤΟΓΙΑΝΝΗΣ",235
"113023"," Ευχαριστούμε τον κ. Κοντογιάννη και για την τήρηση του χρόνου. 
Το λόγο έχει ο κ. Σταθάκης για έξι λεπτά και ακολουθεί ο κ. Μαρκόπουλος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113024"," Αγαπητές και αγαπητοί συνάδελφοι, σας καλώ σήμερα να δούμε τη μεγάλη εικόνα: Τέσσερα χρόνια μνημόνιο! Έχουμε έξι ρεκόρ. Διαλέξτε ποια απ’ αυτά σας αρέσουν. 
Πρώτο ρεκόρ: Έχουμε το μεγαλύτερο πρόγραμμα διάσωσης μιας οικονομίας -240 δισεκατομμύρια- που αποτελεί νέο δανεισμό, έναντι ενός χρέους 300 δισεκατομμυρίων. 
Δεύτερο ρεκόρ, όπως είπε και ο Πρωθυπουργός χθες το βράδυ, μιας και τα δεδομένα είναι κοινά: Έχουμε το μεγαλύτερο πρόγραμμα δημοσιονομικής προσαρμογής που έχει εφαρμοστεί ποτέ σε χώρα σε καιρό ειρήνης, το οποίο συνίσταται σε 15% του ΑΕΠ, 30 δισεκατομμύρια δημοσιονομική προσαρμογή σε τέσσερα χρόνια, 20 δισεκατομμύρια περικοπές δαπανών, 10 δισεκατομμύρια αύξηση φορολογικών εσόδων. Επαναλαμβάνω ότι πρόκειται για το μεγαλύτερο πρόγραμμα δημοσιονομικής προσαρμογής που έχει εφαρμοστεί ποτέ σε δυτική οικονομία εν καιρώ ειρήνης. 
Θα σας πω και τα άλλα τέσσερα ρεκόρ. Έχουμε τη μεγαλύτερη ύφεση που έχει υποστεί δυτική οικονομία σε καιρό ειρήνης, τη μεγαλύτερη και ταχύτερη αύξηση της ανεργίας, τη μεγαλύτερη πτώση μισθών και συντάξεων εντός τετραετίας και τη μεγαλύτερη εκτίναξη του δημόσιου χρέους, που έχει καταγραφεί ποτέ. Πρόκειται για εκτίναξη του δημόσιου χρέους, το οποίο αποτελούσε την αφετηρία του προβλήματος. 
Ποιο ισοζύγιο σας συγκινεί περισσότερο; Το ισοζύγιο ότι πετύχαμε ισοσκελισμένο προϋπολογισμό και εξωτερικό ισοζύγιο πληρωμών; Ή σας συγκινούν περισσότερο τα τέσσερα αρνητικά ρεκόρ; Τα τρία είναι προφανή, μια οικονομική και κοινωνική τραγωδία, και το τέταρτο συνιστά το αθεράπευτο του προβλήματος, δηλαδή του δημοσίου χρέους. 
Άρα, εκ του αποτελέσματος κρίνοντας, νομίζω ότι ελάχιστα μπορεί κάποιος να υπερασπιστεί αυτό το ελληνικό πρόγραμμα. Θα μείνει στην ιστορία γι’ αυτό που είναι, μια οικονομική και κοινωνική τραγωδία! 
Επιτρέψτε μου, όμως, να μετατοπίσω τη συζήτηση στο θετικό σκέλος, το οποίο είναι η ανάπτυξη, και να σας υπενθυμίσω ότι το μνημόνιο έχει αναπτυξιακή ατζέντα. Και έχει αναπτυξιακή ατζέντα -θα σας πω γιατί απέτυχε, στη συνέχεια- την οποία ενστερνίζεται η Κυβέρνηση και είναι έτοιμη να την εφαρμόσει για να ανακάμψει η ελληνική οικονομία, είτε με μνημόνιο είτε χωρίς μνημόνιο. 
Ποια είναι η αναπτυξιακή ατζέντα του μνημονίου; Περιλαμβάνει τρία πράγματα. Το πρώτο είναι οι ιδιωτικοποιήσεις και η αξιοποίηση της δημόσιας γης. Το δεύτερο είναι η μείωση των μισθών, προκειμένου να προσελκυστούν ξένες επενδύσεις. Το τρίτο είναι οι διαρθρωτικές αλλαγές. 
Τι έγινε σε αυτά τα τρία μέτωπα και γιατί όλο αυτό απέτυχε; Μπορώ να σας πω εκ του αποτελέσματος γιατί απέτυχε και θα φανεί. 
Όσον αφορά τις ιδιωτικοποιήσεις, η Ελλάδα υποτίθεται ότι είχε μεγάλο κρατικό επιχειρηματικό τομέα. Και, όμως, έχει το μικρότερο κρατικό επιχειρηματικό τομέα στην Ευρώπη. Μην πάτε στην Βόρεια Κορέα, πηγαίνετε στη Γερμανία. Το 20% της «VOLKSWAGEN» ανήκει σε κρατίδιο, το 30% της «DEUTSCHE BANK» ανήκει στο γερμανικό κράτος, το 30% της «DEUTSCHE TELEKOM» ανήκει στο γερμανικό κράτος. 
Εμείς τι κάναμε; Είπαμε -πρώτη σκέψη- ότι «θα τα πουλήσουμε όλα, ό,τι έχει το δημόσιο, και θα πάρουμε 50 δισεκατομμύρια». Αυτό προέβλεπε το μνημόνιο 1. Υπερβολικός στόχος! Στο μνημόνιο 2 είπαμε: «όχι, δεν είναι τόσα πολλά. Είναι 22 δισεκατομμύρια». 
Ποια είναι η πραγματικότητα; Επειδή έχει μικρό επιχειρηματικό τομέα η Ελλάδα, γιατί είχε ρεκόρ ιδιωτικοποιήσεων την περίοδο 1996-2008, μιλάμε για 15 δισεκατομμύρια σήμερα. 
Ο απολογισμός του μνημονίου είναι 2,1 δισεκατομμύρια. Τι πουλήσαμε -και είμαστε αντίθετοι και θα συνεχίσουμε να είμαστε αντίθετοι- τελικά; Τις έτοιμες κερδοφόρες επιχειρήσεις, οι οποίες δεν προσελκύουν καινούργιες επενδύσεις. 
Ο ΟΠΑΔ δεν προσέλκυσε επενδύσεις. Εξαγορά ήταν ενός πράγματος που είχε τελειώσει. Οι άδειες είχαν δοθεί. 
Συμμετοχή στον ΟΤΕ: Γιατί πουλήσαμε το 10% του ΟΤΕ; Δεν ήταν κερδοφόρα; 
Άρα μιλάμε για έναν τύπο ιδιωτικοποιήσεων που δεν έφερε ούτε 1 ευρώ επένδυση και δίνει την κρατική ιδιοκτησία χωρίς κανένα λόγο, ατονώντας ταυτόχρονα τη δυνατότητα του κράτους να διατηρήσει υψηλά έσοδα στο μέλλον. 
Όσον αφορά τη δημόσια γη, ακούσαμε τα πάντα, ότι η Ελλάδα έχει τρομερή δημόσια γη την οποία αξιοποιείτε κ.λπ.. Ξέρετε πού καταλήξαμε; Σε ένα καταπληκτικό σχέδιο: Πουλάμε τα δημόσια κτήρια και τα κάνουμε lease back, τα επανενοικιάζουμε. Αυτή ήταν η στρατηγική αξιοποίησης δημόσιας γης, των τεράστιων επενδύσεων που θα έρχονταν στην Ελλάδα κ.ο.κ.. Και καταλήγουμε σε μια στρατηγική τρομακτικών ιδιωτικοποιήσεων που περιλαμβάνει ό,τι λιμάνι και αεροδρόμιο έχει μείνει, τον σκληρό πυρήνα, δηλαδή νερό και ενέργεια –ελπίζουμε ότι δεν θα συμβεί ποτέ- και όλοι καταλαβαίνουμε ότι δεν γίνεται ανάπτυξη με αυτόν τον τρόπο.
Δεύτερον, μειωμένοι μισθοί. Είναι παραπλανητική στρατηγική. Και 200 ευρώ να πάτε το βασικό μισθό, δεν θα έρθουν οι επενδύσεις, γιατί το ανθρώπινο δυναμικό στην Ελλάδα έχει ορισμένα χαρακτηριστικά. Ο ένας στους δυο είναι απόφοιτος πανεπιστημίου. Και 200 ευρώ να το πάτε, δεν θα έρθουν οι εταιρείες που πάνε στη Βουλγαρία και στην Τουρκία και φτιάχνουν ενδύματα ή ασχολούνται με πολλές άλλες δραστηριότητες. Άρα είναι λάθος στρατηγική. Πρέπει να διαλέξουμε κλάδους υψηλής προστιθέμενης αξίας, για να αποδώσει αυτή η στρατηγική.
Τρίτη και τελευταία, μεταρρυθμίσεις. Θυμάται κανείς τους αγώνες για να ανοίξουν τα επαγγέλματα των φορτηγατζήδων, των ταξιτζήδων, των φαρμακοποιών; Θα σας υπενθυμίσω τις μεγάλες μεταρρυθμίσεις που κατέρρευσαν όλες εν μέσω της ύφεσης. Να σας υπενθυμίσω τους θεσμούς που φτιάξατε, το «Invest in Greece», το fast track, τις ελεύθερες οικονομικές ζώνες; Τι να πρωτοθυμηθούμε; Πού είναι οι θεσμικές μας…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΓΕΩΡΓΙΟΣ ΣΤΑΘΑΚΗΣ",474
"113025"," Μα, κύριε Πρόεδρε…","ΝΙΚΟΛΑΟΣ ΒΟΥΤΣΗΣ",75
"113026"," Κύριε Βούτση, μπορεί να το ζητήσει ο ίδιος. Διαμαρτύρεστε γιατί δεν σταματάω το κουδούνι. Αν θέλει ο κ. Σταθάκης, μπορεί να ζητήσει παράταση, όπως έχω δώσει σε όλους. Και να έχετε όλοι σας την ευγενή καλοσύνη προς το Προεδρείο και το σεβασμό.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113027"," Ένα λεπτό, κύριε Πρόεδρε.
Η ατζέντα αυτή που μόλις σας περιέγραψα έχει αποτύχει πλήρως. Η Κυβέρνηση ισχυρίζεται ότι η ανάπτυξη θα έρθει από αυτήν ακριβώς την ατζέντα.
Δεύτερη παρατήρηση και με αυτήν θα κλείσω. Η ατζέντα της ανάπτυξης χρειάζεται αναπροσαρμογή τού αναπτυξιακού μοντέλου σε κάτι το οποίο είναι διαφορετικό. Δεν είναι η διαφωνία στους κλάδους. Και ανανεώσιμες πηγές ενέργειας θα γίνουν και ανακύκλωση των σκουπιδιών και υψηλή τεχνολογία θα αναπτύξουμε και όχι μόνο. 
Η διαφορά είναι βαθιά φιλοσοφική. Το μνημονιακό μοντέλο ανάπτυξης που προτείνει η Κυβέρνηση μιλά για φαραωνικές επενδύσεις: πέντε εργοστάσια σκουπιδιών σε όλη την Ελλάδα, ήλιος για τις ΑΠΕ και ΒΑΠΕ, υψηλή τεχνολογία «α, ήρθε η Google». Αυτό είναι το μοντέλο, η φιλοσοφία.
Εμείς έχουμε άλλη φιλοσοφία ανάπτυξης. Θα κάνουμε παραγωγική ανασυγκρότηση. Θα ανακυκλώσουμε τα σκουπίδια με μικρές, αποκεντρωμένες, φιλικές προς το περιβάλλον μονάδες. Θα αναπτύξουμε τις ΑΠΕ με μικρές αποκεντρωμένες μονάδες. Θα αναπτύξουμε την υψηλή τεχνολογία ενισχύοντας τον εγχώριο κλάδο της υψηλής τεχνολογίας. Θα αναπτύξουμε την εγχώρια παραγωγή. Θα κάνουμε την παραγωγική ανασυγκρότηση που υποσχόμαστε και θα την κάνουμε ταυτόχρονα αποκαθιστώντας τον κόσμο της εργασίας και αντιμετωπίζοντας την ανθρωπιστική κρίση. 
Αυτό είναι το πρόγραμμα του ΣΥΡΙΖΑ και –θα διαφωνήσω με το φίλο μου τον κ. Δρίτσα- θα γίνουμε σύντομα κυβέρνηση, για να το εφαρμόσουμε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΣΤΑΘΑΚΗΣ",474
"113028"," Το λόγο έχει ο κ. Μαρκόπουλος και να ετοιμάζεται ο συνάδελφος κ. Σηφουνάκης.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113029"," Εντυπωσιακός ο συνάδελφος του ΣΥΡΙΖΑ που κατήλθε από το Βήμα, ο κ. Σταθάκης, που τον εκτιμώ βαθύτατα κατά τις απόψεις του. Όμως, κύριε συνάδελφε, αυτό που πετύχατε με την ομιλία σας είναι η αναδιοργάνωση του ΣΥΡΙΖΑ. Γιατί, παραδείγματος χάριν, μου φέρνετε στο νου το πού ήταν τα στελέχη του ΣΥΡΙΖΑ όταν πήγε να φτιαχτεί το εργοστάσιο ανακύκλωσης στην Κερατέα που ήταν στη δική μου περιοχή στην Εύβοια ή εκεί που ήταν έξω από τα Γιάννενα ή σε οποιαδήποτε περιοχή. Έγινε σοβαρή προσπάθεια να σταματήσουμε αυτές τις ασύλληπτες εστίες μόλυνσης που λέγονται «χαβούζες σκουπιδιών». 
Πού ήταν τα στελέχη σας, κύριε συνάδελφε; Ήταν στον πετροπόλεμο!","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113030"," Δεν ήταν εργοστάσιο ανακύκλωσης.","ΝΙΚΟΛΑΟΣ ΒΟΥΤΣΗΣ",75
"113031"," Ήταν στις βόμβες μολότοφ. Ήταν οι δήμαρχοί σας, ήταν οι Βουλευτές σας, ήσασταν εσείς οι ίδιοι. 
Επομένως, παρακαλώ πάρα πολύ, για να τιμήσετε αυτούς τους ανθρώπους που σας έφεραν σε αυτά τα έδρανα, τουλάχιστον μην τους ακυρώνετε. Αν θέλετε να τους ακυρώσετε, τουλάχιστον ζητήστε συγγνώμη από τον ελληνικό λαό ή τουλάχιστον επιλέξτε ένα δρόμο να βοηθήσετε την αλλαγή του παραγωγικού μοντέλου αυτής της χώρας. 
Όμως, το να το λέτε σε αυτήν την Αίθουσα και όταν βγαίνετε από αυτή να κάνετε το ανάποδο, αν μη τι άλλο, αν δεν είναι διχασμός πολιτικής προσωπικότητας –που εγώ δεν πιστεύω ότι έχετε- ...
(Θόρυβος από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113032"," Εσείς τι είστε;","ΑΝΔΡΕΑΣ ΞΑΝΘΟΣ",372
"113033"," Σας παρακαλώ, κύριοι συνάδελφοι.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113034"," ...είναι το λιγότερο υπονομευτικός προς την πορεία της χώρας να αλλάξει το οικονομικό μοντέλο και εδώ συμφωνούμε. 
Συμφωνούμε ότι το οικονομικό μοντέλο πρέπει να αλλάξει. Γιατί πρέπει να αλλάξει; Γιατί απέτυχε ή γιατί κορέστηκε ή γιατί δεν μπορεί να παράγει νέο πλούτο. 
Αυτή, λοιπόν, την αλλαγή του οικονομικού μοντέλου καλούμαστε εμείς εδώ σε αυτήν την Αίθουσα, στην κορυφαία συζήτηση του προϋπολογισμού, αντιμαχόμενοι ενδεχομένως, να συζητήσουμε, καθώς επίσης και το πού βαδίζει η χώρα. 
Είναι περιττό να συζητάμε για τους αριθμούς, γιατί οι αριθμοί είναι μίζεροι σε μία πέμπτη ή έκτη χρονιά ύφεσης της χώρας. Και επειδή οι αριθμοί είναι μίζεροι, δεν υπάρχει λόγος να ανταγωνιζόμαστε τη μιζέρια σε αυτήν την Αίθουσα, αλλά πρέπει να δούμε όλη την εικόνα, κύριε συνάδελφε –όπως πολύ καλά το είπατε- και να δούμε μακριά και ψηλά. 
Για να δούμε, λοιπόν, μακριά και ψηλά, πρέπει να αποδεχτούμε μερικά πράγματα. Να δούμε ποιο είναι το καινούργιο μοντέλο και να δούμε αν έγιναν ουσιαστικές προσπάθειες στο να αλλάξει αυτό το μοντέλο που θα φέρει προσδοκία στους πολίτες και προσδοκία δεν είναι οι δέκα, οι είκοσι, οι πενήντα, οι εκατό θέσεις εργασίας, που είναι πολύτιμες, αλλά είναι η ελπίδα ότι ακολουθώντας ένα μονοπάτι που θα γίνει λεωφόρος μπορούν να ελπίζουν και οι υπόλοιποι που δεν έχουν δουλειά. Αυτή είναι και η πεμπτουσία της πολιτικής. 
Για να δούμε, λοιπόν. Έγιναν ή δεν έγιναν ουσιαστικές προσπάθειες για να γίνει η Ελλάδα κόμβος ενεργειακός, είτε με τον αγωγό TAP είτε με τις έρευνες στο Ιόνιο και νότια της Πελοποννήσου είτε με την αρχική σύνδεση για τον αγωγό διασύνδεσης Ισραήλ-Κύπρου-Ελλάδος; Αυτό δεν είναι ένα πολύ σοβαρό οικονομικό μοντέλο και ασπίδα προστασίας, αλλά και ρόλος ουσιαστικός στην Ανατολική Μεσόγειο; Δεν το λέτε. Το είπατε τότε. Τώρα το κρύβετε, στη συζήτηση αυτή του προϋπολογισμού. 
Είναι ή δεν είναι αλλαγή οικονομικού μοντέλου η επιτυχής μέχρι τώρα προσπάθεια που γίνεται στην Ελλάδα, μετά το επιτυχημένο πείραμα της «COSCO» και μετά την αποκρατικοποίηση των διαλυμένων σταθερής τροχιάς μεταφορικού έργου σιδηροδρόμων, το να γίνουν σύγχρονοι, μοντέρνοι, γρήγοροι, που είναι απαραίτητο για να υπάρχουν επενδύσεις;
Σε ένα κράτος που δεν έχει χρήματα, προφανώς, οι ιδιώτες μπορούν να το κάνουν αυτό και έναντι αυτού έρχονται οι «HEWLETT PACKARD», η «ΧOWAY» και οι άλλες τεχνολογικές, υψηλού επιπέδου, επιχειρήσεις να κάνουν επενδύσεις σε αυτή τη χώρα για να δημιουργηθεί, όχι μια νέα Silicon Valley –είναι μαξιμαλισμός- αλλά προφανώς, μια καινούργια εστία ανάπτυξης και θέσεων εργασίας γι’ αυτόν τον ένα στους δύο επιστήμονες που έχει αυτή η χώρα, οι οποίοι πράγματι δεν μπορούν να πάνε στην πρωτογενή παραγωγή. Όμως, για να μη φύγουν στο εξωτερικό, πρέπει να βρουν κάτι αντάξιο των προσδοκιών τους και των σπουδών τους. 
Δεν το λέτε. Γιατί αυτό που προτείνετε εσείς είναι πολύ θολό και γιατί τα σκουπίδια τα οποία μας λέτε -και μέχρι τώρα τα πολεμούσατε- δεν μπορούν να συγκεντρώσουν όλον αυτόν το ισχυρό επιστημονικό προσωπικό της χώρας. Άρα δεν έχετε πρόγραμμα. 
Και το κυριότερο απ’ όλα είναι ότι όταν γίνεται η προσπάθεια να προσελκύσουμε κεφάλαια, που θα έρθουν μέσα από τις ιδιωτικοποιήσεις, εσείς κάνετε ό,τι μπορείτε για να τους διώξετε. Είτε τους απειλείτε είτε λέτε ότι θα πάρετε πίσω τις συμβάσεις είτε –το χειρότερο απ’ όλα- επανέρχεστε στο αποτυχημένο μοντέλο του κρατισμού. 
Είπατε πριν, κύριε συνάδελφε, ότι η Ελλάδα έχει έναν από τους μικρότερους επενδυτικούς κρατικούς τομείς στην Ευρώπη. Ενδεχομένως μπορεί να το δεχτώ. Προσέξτε, όμως, τη διαφορά: Σε καμμία χώρα της Ευρώπης δεν υπάρχουν σαράντα εννιά, πενήντα και πενήντα μία κρατικές συμμετοχές σε μεγάλες εταιρείες. Σε καμμία χώρα της Ευρώπης δεν διορίζει το εκάστοτε κόμμα τον δικό του αρεστό στο διοικητικό συμβούλιο μια εισηγμένης για να διοικήσει για τρία-τέσσερα χρόνια. Και αυτό αφορά όλους σε αυτήν την Αίθουσα και όλα τα κόμματα.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113035"," Όχι, δεν τους αφορά όλους. Εσείς να κάνετε αυτοκριτική.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"113036"," Και εσάς. Γιατί εσείς θα κάνετε αυτό, κατ’ εξοχήν. Γιατί εσείς το 50% θα το κάνετε 60%. Γιατί κανένας κρατικός εντολοδόχος διευθύνων σύμβουλος μιας εταιρείας δεν έχει το όραμα να κυβερνήσει την εταιρεία για πέντε-δέκα χρόνια αλλά για τρία ή τέσσερα. 
Να γιατί απέτυχε αυτό το μοντέλο. Γιατί, εισάγαμε τον κομματισμό και κάποιοι άλλοι μέσω του συνδικαλισμού. Δείτε λιγάκι τον εαυτό σας σε αυτούς που υιοθετείτε στην παράταξή σας. Αυτοί που είναι αποδιοπομπαίοι από την ελληνική κοινωνία μαζί με όλα τα νοσήματα ενός κακού συστήματος που απέτυχε, εσείς τους χρησιμοποιείτε σαν κύρια στελέχη. Δείτε τον κομματισμό, όταν μπήκε στις επιχειρήσεις, πόσο απέτυχε.
Θυμηθείτε την αποτυχία του ΟΑΕ, του Οργανισμού Ανασυγκρότησης Επιχειρήσεων. Πήγε το κράτος να κάνει τον επιχειρηματία και έριξε τις ήδη μειονεκτικές εταιρείες ακόμα πιο έξω, ακόμα πιο μακριά. Και ακόμα πληρώνουμε, όπως στην περίπτωση της παλαιάς ΛΑΡΚΟ, χρέη από τη δεκαετία του ’90.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω σε μισό λεπτό, κύριε Πρόεδρε.
Γιατί, στηρίζω αυτόν τον προϋπολογισμό; Τον στηρίζω κυρίως για έναν λόγο. Γιατί, είναι η πρώτη φορά μετά από έξι χρόνια που βλέπω τον προϋπολογισμό του κράτους να φεύγει από το αρνητικό της ύφεσης. Και αυτό το θεωρώ υπέρτατη υποχρέωσή μου απέναντι στις θυσίες, πολλές από τις οποίες είναι άδικες, μεγάλης ομάδας πολιτών. 
Γιατί, βλέπω αυτόν τον προϋπολογισμό να βάζει τα όρια, τη σιδηροτροχιά της απεξάρτησης από την τρόικα, στην κατεύθυνση της μείωσης του χρέους, που είναι υποχρέωση των δανειστών και την έχουν υπογράψει. Και εκεί όλες οι δυνάμεις μέσα σε αυτήN τη Βουλή θα διαγωνιστούν για τη συμμετοχή τους ή την άρνησή τους σε αυτή την υπέρτατη εθνική προσπάθεια απομείωσης του χρέους, που θα συνοδεύσει τη χώρα τις επόμενες δεκαετίες.
Και, τέλος, γιατί πιστεύω ότι η αλλαγή του οικονομικού μοντέλου -που έτσι και αλλιώς έχει αποτύχει- αυτής της χώρας είτε με τις αποκρατικοποιήσεις είτε με τη μείωση του κράτους, είναι η βασική ιδεολογική μας διαφορά, αλλά για μας, τους Βουλευτές που στηρίζουν αυτή την Κυβέρνηση η βασικότερη αιτία για την οποία τη στηρίζουμε.
Και μία παρατήρηση στην Κυβέρνηση.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113037"," Ολοκληρώστε με αυτό, κύριε Μαρκόπουλε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113038"," Βεβαίως, κύριε Πρόεδρε. Ευχαριστώ πολύ.
Την ώρα που αλλάζουμε το οικονομικό μοντέλο, κύριε Υπουργέ –και δεν αφορά εσάς- δεν μπορούμε να ακούμε από μέλη της Κυβέρνησης να χειροκροτούν για κάποιους υψηλούς φόρους ότι τάχα είναι αριστεροί. Διότι, εμείς δεν επιλέξαμε να στηρίξουμε αυτήν την Κυβέρνηση για να παλινδρομήσουμε σε ένα αριστερό μοντέλο της δεκαετίας του ’80. 
Στηρίξαμε αυτήν την Κυβέρνηση στην κατεύθυνση του στόχου των μειωμένων φορολογικών ποσοστών που είναι παράγοντες ανάπτυξης, που είναι παράγοντες κινήτρου για τις μεγάλες επιχειρήσεις, αλλά και για τις ατομικές επιχειρήσεις του Έλληνα, που όμως έχει βρεθεί σε δύσκολη θέση.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113039"," Τελειώσατε. Σας ευχαριστώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113040"," Έχει ρίξει ό,τι μπορεί μόνος του για να πραγματώσει όνειρα έναντι αυτού του κράτους, το οποίο τις περισσότερες φορές...","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113041"," Έχετε ξεπεράσει τα οκτώ λεπτά. Σας παρακαλώ πολύ!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113042"," Όσα και ο προηγούμενος συνάδελφος, κύριε Πρόεδρε.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113043"," Όχι, δεν θα το κάνουμε έτσι.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113044"," Τι να κάνω, κύριε Πρόεδρε; Δεν φλυαρώ. Προφανώς λέω τις απόψεις μου.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113045"," Να εφαρμόσουμε τον Κανονισμό!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113046"," Τελειώνω, κύριε Πρόεδρε!","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113047"," Να σεβαστούμε την Αίθουσα και τους συναδέλφους!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113048"," Για όλους αυτούς τους λόγους που ανέπτυξα, στηρίζω τον προϋπολογισμό του κράτους.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"113049"," Εάν νομίζει ο καθένας ότι μπορεί να μιλάει όσο θέλει, ας το κάνουμε. Αλλά, τότε δεν σεβόμαστε ούτε τον Κανονισμό ούτε τους εαυτούς μας.
Το λόγο έχει ο κ. Σηφουνάκης για έξι λεπτά και με τη γνωστή ανοχή. Τουλάχιστον να τη ζητάτε!
Ορίστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113050"," Κύριε Πρόεδρε, κύριε Υπουργέ, κύριοι συνάδελφοι, το μεγάλο στοίχημα που ως χώρα έχουμε να κερδίσουμε στη σημερινή συγκυρία είναι να υπερβούμε το ταχύτερο δυνατό την κρίση. Είναι κρίση, οικονομική, κοινωνική, πολιτική, είναι και κρίση αξιών.
Από το 2010 το ΠΑΣΟΚ σήκωσε το βάρος να μην οδηγηθεί η χώρα σε αποσύνθεση. Τότε, δυστυχώς, και η Νέα Δημοκρατία στάθηκε απέναντί μας, όπως σύσσωμη η αντιπολίτευση, παρά το κάλεσμά μας να συμμετάσχουν στη δύσκολη και επώδυνη προσπάθεια που έπρεπε να κάνουμε.
Προτιμήθηκε τότε, τη διετία 2009-2011 η επαναστατική γυμναστική και η συμπόρευση στο πεζοδρόμιο. Ήσαστε δύο χρόνια μαζί, η Νέα Δημοκρατία και ο ΣΥΡΙΖΑ απέναντι σε μία κυβέρνηση, σε ένα κράτος που κατέρρεε, σε μια οικονομία που κατέρρεε. 
Σήμερα, εμείς επίσης συμμετέχουμε στην Κυβέρνηση άνισα. Φέρουμε τα βάρη της Κυβέρνησης γιατί είμαστε η παράταξη της ευθύνης. Ουσιαστικά το πρόγραμμα του 2010 συνεχίζεται με εντονότερο ρυθμό και με επώδυνο τρόπο. 
Εμείς υπομείναμε τη δημαγωγία, και εκείνη που εκπορευόταν από μέρους της Αριστεράς και εκείνη, που πολλές φορές ήταν ταυτόσημη, της Δεξιάς. Ουσιαστικά ξανά συμπορεύτηκαν τη διετία, όπως είχαν κάνει και το 1989, απλώς για λίγο χρονικό διάστημα.
Σήμερα το ΠΑΣΟΚ συμμετέχει στην Κυβέρνηση αναλογικά με 12% που του ανήκει και συνεχίζουμε την προσπάθεια της χώρας. Και πάλι, όμως, το πολιτικό κόστος για το κόμμα μας εξακολουθεί να είναι μεγάλο. Γίνονται αστοχίες, ερασιτεχνικές πολιτικές, παραμερίζονται –δυστυχώς πολλές φορές από ερασιτεχνισμό- προτάσεις μας για την οικονομία, για την ανάπτυξη, για τον τουρισμό. Και αγνοούνται ή απορρίπτονται πρωτοβουλίες όπως για την αντιμετώπιση της ακροδεξιάς ή για το ρατσισμό. 
Γίνεται πολλή συζήτηση αν υπάρχει υπερφορολόγηση ή όχι. Είναι χιλιοειπωμένο πως στα φορολογικά βάρη, δυστυχώς, δεν συμμετέχουν όλοι ισότιμα. Δεν στηρίζεται η φοροείσπραξη στην ικανότητα, αλλά υπάρχουν εσκεμμένα ή μη τρύπες και παράθυρα, από τα οποία κάποιοι διαφεύγουν ακόμα και σήμερα. Αναμένουμε ακόμα –όπως είπε και ένας συνάδελφος- μετά από δεκαοκτώ μήνες από τις εκλογές ένα αναθεωρημένο νομοσχέδιο για την οικονομία, για τη φορολογία. 
Δεν γνωρίζω και δεν έχω δει λεπτομέρειες του τελικού κειμένου αλλά ορισμένες περιπτώσεις, που η κοινή λογική υπαγορεύει ως άδικες και παράλογες, δεν μπορούν να στηριχτούν από τους Βουλευτές, τουλάχιστον όχι από εμένα. Δεν τιμωρούμε συμπολίτες μας, οι οποίοι μπορεί να είχαν ένα σπίτι και ένα χωράφι από τους γονείς τους ή και δύο και εργάστηκαν πολλά χρόνια και απέκτησαν άλλο ένα διαμέρισμα μόνοι τους, με την εργασία τους, για τα παιδιά τους -είναι κάτι που αποτελεί παράδοση για το λαό μας- και να τους επιβάλλουμε υπερφορολόγηση για κάτι που δεν αποδίδει. Και όχι μόνο αυτό, αλλά όταν η ακίνητη περιουσία τους ξεπερνά τις 300.000 ευρώ –που με τις σημερινές πλασματικές αντικειμενικές αξίες είναι πολύ πιο εύκολο- τους λέμε «είσαι μεγαλοϊδιοκτήτης και θα φορολογηθείς ως κάτοχος μεγάλης ακίνητης περιουσίας». 
Μας ζητείται η άρση της απαγόρευσης των πλειστηριασμών εξαιρώντας αυτούς που δεν μπορούν δήθεν να αποδείξουν ότι έχουν πραγματική ανάγκη, που θα οδηγήσει χιλιάδες περιουσίες στα διάφορα δημοπρατήρια και κατ’ επέκταση στην όσο-όσο εκποίηση σε μια εποχή που εκλείπουν οι αγοραστές.
Να ξαναεξεταστεί, λοιπόν, πώς κατανέμονται τα φορολογικά βάρη, ποιες ομάδες υπερφορολογούνται, ποιες κατηγορίες συνεχίζουν ανενόχλητα να φοροδιαφεύγουν. Για παράδειγμα, οι απώλειες εσόδων από το λαθρεμπόριο στα καύσιμα. Δεν θέλω να επεκταθώ όπως ο άλλος συνάδελφος και να πω τα ίδια πράγματα. Από το 2009 έχει ψηφιστεί ο νόμος για την υποχρεωτική εγκατάσταση και λειτουργία συστήματος εισροών-εκροών στα πρατήρια υγρών καυσίμων. Μόλις πριν από λίγες μέρες, στις 2 του Δεκέμβρη, τέθηκε σε λειτουργία. Αλλά, δεν πιάνει όλο το άλλο σύστημα των δεξαμενοπλοίων, των διυλιστηρίων, των βυτιοφόρων κ.ο.κ.. Σε άλλες χώρες, όπως στην Ιρλανδία, υπάρχει ηλεκτρονική αποτύπωση της πραγματικότητας. Νομίζω ότι μπορούμε να το κάνουμε.
Δεν θα αναφερθώ για τις απαλλαγές διαφόρων κατηγοριών ή εκείνων που έχουν μεγάλη ενασχόληση με τη ναυτιλία, που είναι πραγματικά μια σκανδαλώδης ιστορία. 
Πρέπει να δούμε, λοιπόν, ποιους φορολογούμε, αγαπητοί συνάδελφοι. Η κρίση μας, η κρίση αυτής της χώρας, δυστυχώς, ξεκινάει από παλιά. Θα θυμίσω κάτι, και εδώ συμφωνώ με τον κ. Σταθάκη. Κύριε Υπουργέ, θυμάστε το 2009 όταν η κυβέρνηση της Νέας Δημοκρατίας πώλησε την Ολυμπιακή; Θυμάστε τους διθυράμβους από τους Υπουργούς;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ζητώ την ανοχή σας, κύριε Πρόεδρε.
Πανηγύριζαν μαζί με το «σωτήρα» αγοραστή, τον κ. Βγενόπουλο της «MIG», «για τη νέα Ολυμπιακή στη νέα εποχή, από ένα αξιόπιστο ιδιοκτήτη». 
Αποτέλεσμα: Φορτώθηκε το κράτος και πλήρωσε 2,5 δισεκατομμύρια, η ιστορική εταιρεία κατήντησε ένα επαρχιακό ΚΤΕΛ, έπαψε να πετά στα πέρατα του κόσμου, πούλησε όλα τα περιουσιακά της στοιχεία, τα slots που είχε σε όλα τα μεγάλα αεροδρόμια του κόσμου, απαξίωσε και έκλεισε την τεχνική βάση που εξυπηρετούσε τις μεγαλύτερες εταιρείες του κόσμου, τη χρεοκόπησε, τη διέλυσε, την κατήντησε χωρίς κανένα ιδιόκτητο μέσο από τα σαράντα τέσσερα αεροπλάνα που είχε το 2009 και έτσι γίναμε η μόνη χώρα στην Ευρώπη που δεν έχουμε εθνικό αερομεταφορέα. Όλες οι χώρες έχουν. Η Γερμανία έχει με κρατική συμμετοχή, η Γαλλία, η Ιταλία, η Πορτογαλία, η Ισπανία, η Βουλγαρία και μόνο εμείς δεν έχουμε. 
Είμαστε, επίσης, η μόνη χώρα που κατέρρευσε το τραπεζικό σύστημα και μια τράπεζα, όπως η Marfin-Λαϊκή, έχασε ο κόσμος τα λεφτά του και δυστυχώς δεν γνωρίζουμε ακόμα τίποτα, ποιος είναι υπεύθυνος. Οι εποπτικές αρχές της Τράπεζας της Ελλάδος τι έκαναν; Πείτε μου μια χώρα που να συμβαίνει αυτό.
Στην περίπτωση της «UBS» και της «GOLDMAN SACHS» οι υπαίτιοι έχουν μπει στη φυλακή. Στο τραπεζικό σκάνδαλο της «Monte dei Paschi» στην Ιταλία έχουν γίνει συλλήψεις και η δικαιοσύνη παραπέμπει την έγκλειστη διοίκηση για απάτη. Το ίδιο συνέβη και στην Ιρλανδία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΝΙΚΟΛΑΟΣ ΣΗΦΟΥΝΑΚΗΣ",457
"113051"," Ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113052"," Ποιος θα πει και πότε στους Έλληνες ποιοι ευθύνονται για αυτό το κατάντημα της Ελλάδας και αυτή τη θεοποίηση της ιδιωτικοποίησης; 
Κύριε Πρόεδρε, εγώ θα ολοκληρώσω, λέγοντας ότι ο συνετός κόσμος, αυτός που βρίσκεται στη μέση μεταξύ των άκρων και συνθλίβεται μεταξύ Αριστεράς και Δεξιάς τα χάνει με τις δημαγωγίες από εδώ και από εκεί. Η πραγματικότητα είναι ότι η Ελλάδα -όποια κυβέρνηση και αν εκλεγεί αύριο- θα έχει να αντιμετωπίσει την πραγματικότητα. Και δεν είναι η εποχή του 1981, όπου τότε μας απειλούσαν και πάλι οι εφοπλιστές να πάρουν τα καράβια τους και να φύγουν, τα πήραν και έφυγαν και ξαναγύρισαν. 
Η κατάσταση και αναφέρομαι στον κ. Σταθάκη που είχε έναν αστεϊσμό με τον κ. Δρίτσα...","ΝΙΚΟΛΑΟΣ ΣΗΦΟΥΝΑΚΗΣ",457
"113053"," Θα παρεξηγηθώ, κύριε Σηφουνάκη. Ξεπεράσατε τα οκτώμισι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113054"," Τελειώνω. 
Είχε, λοιπόν, έναν αστεϊσμό για το πότε θα γίνει κυβέρνηση ο ΣΥΡΙΖΑ, πριν ή μετά. Θέλω να πω ότι όποιος και να γίνει κυβέρνηση αυτοδυναμία, αγαπητοί συνάδελφοι του ΣΥΡΙΖΑ, δεν θα υπάρξει. Και αυτοδυναμία να υπάρξει, να εύχεστε να μην κυβερνήσετε μόνοι σας. Αυτή είναι η πραγματικότητα. 
Αυτό το κράτος όμως, κύριε Υπουργέ, κάποια στιγμή πρέπει να σταματήσει να κλείνει τα μάτια του σε όλους εκείνους τους διάφορους μεγαλοσχήμονες που εκμεταλλεύονται το κράτος. Και, βεβαίως, απέδειξε η αλήθεια, η πραγματικότητα…","ΝΙΚΟΛΑΟΣ ΣΗΦΟΥΝΑΚΗΣ",457
"113055"," Σας ευχαριστώ, κύριε Σηφουνάκη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113056"," Τελειώνω, κύριε Πρόεδρε.
Οι κρατικές επιχειρήσεις στην Ελλάδα είναι ελάχιστες και θα μπορούσαμε σε κάποιες βασικές, πράγματι, να έχουμε τον έλεγχο με το ελάχιστο ποσοστό. Δεν ξέρω τι κερδίζεις εάν πάρεις 200 εκατομμύρια από εκεί και χάσεις 3 δισεκατομμύρια από τα πετρέλαια.
Κύριε Πρόεδρε, σας ευχαριστώ για την ανοχή σας.","ΝΙΚΟΛΑΟΣ ΣΗΦΟΥΝΑΚΗΣ",457
"113057"," Και τους συναδέλφους.","ΕΥΑΓΓΕΛΟΣ ΑΠΟΣΤΟΛΟΥ",35
"113058"," Και τους συναδέλφους, βεβαίως.","ΝΙΚΟΛΑΟΣ ΣΗΦΟΥΝΑΚΗΣ",457
"113059"," Το λόγο έχει ο κ. Νταβλούρος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"113060"," Ευχαριστώ, κύριε Πρόεδρε.
Κουραφέξαλα και παραμύθια της Χαλιμάς, κύριε Δρίτσα, που δεν είστε στην Αίθουσα και κύριοι συνάδελφοι του ΣΥΡΙΖΑ, είναι τα όμορφα τα λόγια τα μεγάλα που συνηθίζετε να λέτε εσείς και ο Αρχηγός σας, ο οποίος σε μία τελευταία συνέντευξή του σε κεντρικό κανάλι της Αθήνας κατόρθωσε το ακατόρθωτο. Μέσα στο πλαίσιο μιάς και μόνης συνέντευξης αποκατέστησε όλες τις κοινωνικές αδικίες και επανέφερε το επίπεδο ζωής των Ελλήνων στην προ του 2009 εποχή! 
Το πρόγραμμά σας ζητά ο ελληνικός λαός, κυρίες και κύριοι του ΣΥΡΙΖΑ, το οποίο μέχρι σήμερα ούτε το είδε ούτε το άκουσε. Η μόνη πρόταση την οποία καταθέσατε είναι αυτή που αφορά στο σύμφωνο συμβίωσης των ομοφυλόφιλων, λες και αυτό μάρανε τον ελληνικό λαό! Ας είναι.
Κυρίες και κύριοι συνάδελφοι, η συζήτηση για τον κρατικό προϋπολογισμό του 2014 διεξάγεται πλέον έξω από συνθήκες αβεβαιότητας που επικρατούσαν λίγους μήνες πριν σ’ αυτήν τη χώρα, χάρη στις πρωτοβουλίες που ανέλαβε και υλοποίησε η Κυβέρνηση του Αντώνη Σαμαρά και χάρη στις θυσίες στις οποίες υπεβλήθη ο ελληνικός λαός. 
Θυμηθείτε, κυρίες και κύριοι συνάδελφοι, ότι μέχρι πέρυσι εχθροί και φίλοι θεωρούσαν αναπόφευκτη και στοιχημάτιζαν στη χρεοκοπία της χώρας. Τους διαψεύσαμε. Κάποιοι άλλοι στην Αίθουσα αυτή πρότειναν την περίπτωση της Αργεντινής ως πρότυπο σωτηρίας της χώρας. Σήμερα σιωπούν, γιατί απλώς ντρέπονται να το επαναλάβουν. 
Σκεφτείτε τι θα είχε συμβεί αν είχαμε υιοθετήσει την πρόταση του ΣΥΡΙΖΑ ακόμα και για έξοδο από το ευρώ: πλήρης κατάρρευση της οικονομίας, μαζί όμως και της κοινωνίας, αφού την κατάρρευση των τραπεζών είναι βέβαιο ότι θα ακολουθούσε και η κατάρρευση της δημόσιας τάξης και της κοινωνικής συνοχής. Όταν τα λέγαμε αυτά, η Αντιπολίτευση μας κατηγορούσε ότι κινδυνολογούσαμε. Τώρα οι ίδιοι, πότε με μισόλογα, πότε με ένοχη σιωπή, παραδέχονται ότι η τυχόν έξοδος της χώρας από τη ζώνη του Ευρώ θα ήταν ολέθριο σφάλμα. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Με υπομονή και σταθερότητα, νηφαλιότητα και υπευθυνότητα, χωρίς να υπολογίζουμε το πολιτικό κόστος, πήραμε αποφάσεις, επώδυνες πράγματι, αλλά σωτήριες για τον τόπο. Δεν αποτρέψαμε μόνο την οικονομική κατάρρευση, αλλά θέσαμε σε λειτουργία τη μηχανή της οικονομίας. 
Την ίδια στιγμή που οι Κασσάνδρες της καταστροφής προέβλεπαν, εμείς πετυχαίναμε να ξοδεύουμε λιγότερα από τα έσοδά μας, να εξάγουμε περισσότερα από όσα εισάγουμε, να μπορούμε πλέον να μιλάμε για ανάπτυξη, επιχειρηματικότητα, ανταγωνιστικότητα, εξωστρέφεια, έννοιες ενοχοποιημένες μέχρι χθες. Πάψαμε να παράγουμε ως χώρα νέα ελλείμματα. Δημιουργήσαμε για πρώτη φορά, μετά από πολλά χρόνια, πρωτογενές πλεόνασμα. Βάλαμε φρένο στην πορεία της ανεργίας. 
Για να γίνουν όλα αυτά, όμως, η χώρα μας βέβαια πλήρωσε τεράστιο κόστος. Μέσα σε τέσσερα χρόνια μείωσε το έλλειμμά της κατά 12% και το εμπορικό της έλλειμμα κατά 7% του σημερινού Ακαθάριστου Εθνικού Προϊόντος. Μέσα σε ενάμιση χρόνο μείωσε τις δαπάνες για τόκους πάνω από 7% του σημερινού ΑΕΠ, έχασε όμως και η ίδια η χώρα σε μια πενταετία πάνω από 25% του Ακαθάριστου Εθνικού Προϊόντος, όπως επίσης το βιοτικό επίπεδο του Έλληνα μειώθηκε κατά 40% και οκτακόσιες χιλιάδες θέσεις εργασίας χάθηκαν. 
Τέτοια βίαιη προσαρμογή σε τόσο σύντομο χρόνο πράγματι δεν είχε προηγούμενο. Γι’ αυτόν ακριβώς το λόγο δεν θριαμβολογούμε, λέμε απλώς ότι τα χειρότερα πέρασαν και τώρα βήμα-βήμα ξεκινάμε την πορεία προς τα εμπρός. Τώρα είναι η ώρα για ανάπτυξη με επενδύσεις, για ανταγωνιστικότητα με εξωστρέφεια, για μείωση της φορολογίας, για αξιοποίηση όλων των δυνατοτήτων που έχουμε ως χώρα. Η Ελλάδα, κυρίες και κύριοι συνάδελφοι, μπορεί να παράγει τα πάντα και να διακριθεί σε όλα τα επίπεδα. 
Για να επιτευχθούν οι παραπάνω στόχοι, επιβάλλεται η δημιουργία ενός φιλικού επενδυτικού περιβάλλοντος, με καταπολέμηση της γραφειοκρατίας, της αδιαφάνειας και της διαφθοράς. Χρειάζεται να εναντιωθούμε στην ασυδοσία όσων, στο όνομα της δήθεν ανάπτυξης, μπλοκάρουν κάθε μορφή αναπτυξιακής προσπάθειας. Είναι η ώρα της άρνησης στην υποκρισία των συντεχνιών, είναι η ώρα να προχωρήσουν με ταχείς ρυθμούς οι αποκρατικοποιήσεις και η εκμετάλλευση των κάθε μορφής πηγών ενέργειας που διαθέτει η χώρα μας, να προχωρήσουμε σταδιακά στη μείωση της άμεσης και έμμεσης φορολογίας επιχειρήσεων και φυσικών προσώπων, όταν τα δημοσιονομικά μας, κύριε Υπουργέ, το επιτρέψουν, να δώσουμε έμφαση στη ναυτιλία, τον τουρισμό και τις νέες τεχνολογίες, να ενθαρρύνουμε την πρωτογενή παραγωγή και τη μεταποίηση, να αξιοποιήσουμε στο έπακρο τα κοινοτικά κονδύλια και να γίνει η χώρα μας διεθνές κέντρο ιατρικών και εκπαιδευτικών υπηρεσιών. 
Κυρίες και κύριοι συνάδελφοι της Αντιπολίτευσης, αν πραγματικά υπηρετείτε την προοπτική της πατρίδας μας, αφήστε τα ωραία λόγια. Ελάτε μαζί να σπάσουμε τις αλυσίδες της στασιμότητας και της οπισθοδρόμησης. Μην ποντάρετε στην καταστροφή. Δεν θα αποκομίσετε εκλογικά οφέλη από αυτήν την τακτική. Σε τελική ανάλυση, πάνω από το κόμμα δεν μπορεί παρά να είναι η πατρίδα. 
Πρέπει να καταλάβετε επιτέλους ότι όλοι μας θα λογοδοτήσουμε αύριο στον ελληνικό λαό και την ιστορία. Η στείρα άρνησή σας να ανταποκριθείτε ακόμα και στα αυτονόητα –ούτε στη μείωση της τιμής των φαρμάκων δεν συναινέσατε- δεν οδηγεί πουθενά αλλού παρά μόνο στο αδιέξοδο στο οποίο βρίσκεστε και φοβάμαι ότι, όσο επενδύετε στην καταστροφή, εκεί θα παραμείνετε.
Δεν προσφέρετε υπηρεσία στον τόπο όταν προσπαθείτε να ματαιώσετε επενδύσεις ή όταν απειλείτε επενδυτές, αποκαλώντας τους «διεθνή λαμόγια», όταν υπερασπίζεστε στρεβλώσεις και παθογένειες του παρελθόντος, όταν προσπαθείτε να διατηρηθεί η κατάσταση που επικρατεί σήμερα στα πανεπιστήμια, όταν υποκινείτε απεργίες και όταν ειρωνεύεστε τις επιτυχίες της πατρίδας μας.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)","ΑΘΑΝΑΣΙΟΣ ΝΤΑΒΛΟΥΡΟΣ",366
"113061"," Κύριε συνάδελφε, συντομεύετε, παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113062"," Εμείς σας καταλαβαίνουμε. Σας ενοχλεί που άλλαξε η εικόνα της χώρας μας διεθνώς. Σας φοβίζει που όλοι προεξοφλούν ότι το 2014 θα είναι χρονιά ανάκαμψης και ότι θα υπάρξει δυνατότητα επιστροφής στο πρωτογενές πλεόνασμα.","ΑΘΑΝΑΣΙΟΣ ΝΤΑΒΛΟΥΡΟΣ",366
"113063"," Συντομεύετε, σας παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113064"," Ένα λεπτό την ανοχή σας, κύριε Πρόεδρε.
Ακούσαμε τον εισηγητή σας στην έκθεση ιδεών για τον προϋπολογισμό του 2014, κύριοι συνάδελφοι, να ρωτάει: «Και τι έγινε; Πεντακόσια εκατομμύρια ευρώ θα δώσετε πίσω στον ελληνικό λαό;»","ΑΘΑΝΑΣΙΟΣ ΝΤΑΒΛΟΥΡΟΣ",366
"113065"," Κύριε Νταβλούρο, παρακαλώ, ολοκληρώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113066"," Ο συγκεκριμένος, ο εισηγητής σας, οικονομολόγος ων, έτσι εύκολα υπολογίζει και αριθμεί τα 500 εκατομμύρια; Ή μήπως δεν ήταν ο ίδιος, όπως και εσείς, από αυτούς που κραυγάζατε ότι δεν θα υπάρξει τελικώς πρωτογενές πλεόνασμα; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΘΑΝΑΣΙΟΣ ΝΤΑΒΛΟΥΡΟΣ",366
"113067"," Τελειώνετε, παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113068"," Η ανάκαμψη το 2014 είναι βεβαία. Η Ελλάδα πλέον στέκεται στα πόδια της. Η Ελλάδα με τις θυσίες του λαού της κερδίζει έδαφος και διεκδικεί την έξοδό της από μνημόνια και δανειστές.","ΑΘΑΝΑΣΙΟΣ ΝΤΑΒΛΟΥΡΟΣ",366
"113069"," Ήδη ομιλείτε πλέον των οκτώ λεπτών, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113070"," Μισό λεπτό, κύριε Πρόεδρε.","ΑΘΑΝΑΣΙΟΣ ΝΤΑΒΛΟΥΡΟΣ",366
"113071"," Μα, τι μισό λεπτό;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113072"," Στην Ελλάδα του αύριο, της ανάπτυξης και της ευημερίας, έχουμε όλοι θέση και κυρίως έχουν θέση τα παιδιά μας, κυρίες και κύριοι συνάδελφοι. Εμείς αυτήν την Ελλάδα υπηρετούμε, αυτήν προασπιζόμαστε, γι’ αυτήν είμαστε πρωταγωνιστές. Σας καλούμε και εσάς να δώσετε τη συμβολή σας και για όλους αυτούς τους λόγους, σας καλούμε επίσης να υπερψηφίσετε τον κατατεθέντα προϋπολογισμό του έτους 2014.
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΝΤΑΒΛΟΥΡΟΣ",366
"113073"," Κύριοι συνάδελφοι, με συγχωρείτε πάρα πολύ. Από ό,τι ξέρετε, ο χρόνος για τον κάθε ομιλητή είναι έξι λεπτά. Εγώ ανέβηκα τώρα στην Έδρα, δεν ξέρω τι γινόταν προηγουμένως. Θα παρακαλέσω όμως να τηρείται ο χρόνος. Η συνεδρίαση σήμερα θα είναι μέχρι τις 12.00΄ το βράδυ. Και ένας να μιλάει μέχρι εκείνη την ώρα, για τον Πρόεδρο το ίδιο είναι. Όμως έχουν εγγραφεί εκατόν ενενήντα συνάδελφοι. «Κλέβουμε» το χρόνο των υπολοίπων που αναμένουν, αν δεν τηρούμε το χρόνο. Δεν είναι σωστό αυτό το πράγμα. Εγώ δεν θα επιτρέψω παραβίαση του χρόνου από εδώ και πέρα.
(Θόρυβος στην Αίθουσα)
Μισό λεπτό να «κλέψουμε» το καταλαβαίνω, ένα λεπτό να «κλέψουμε» το καταλαβαίνω, όχι, όμως, να υπάρχει αυτή η κατάσταση. 
Η κ. Ιατρίδη έχει το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113074"," Κυρίες και κύριοι συνάδελφοι, αυτές τις δύο μέρες στο Αιγαίο επικρατούν ισχυροί βόρειοι άνεμοι και έχει εκδοθεί από χθες απαγορευτικό απόπλου για όλες σχεδόν τις γραμμές. Για μία ακόμα φορά οι νησιώτες, λόγω των δυσμενών καιρικών συνθηκών, δεν μπορούν να ταξιδέψουν για τις ανάγκες τους. 
Οι κάτοικοι των νησιών, ιδιαίτερα των μικρότερων, παρακαλάνε το Θεό, την Παναγιά και τον Άη Νικόλα, να μην τους συμβεί κάτι το απρόσμενο στην υγεία τους. Αυτό το κάνουν, γιατί έχουν μείνει χωρίς ιατρική περίθαλψη. Έχουν μείνει χωρίς φαρμακευτική φροντίδα. Αγωνιούν οι γονείς για τα παιδιά τους, γιατί δεν υπάρχουν παιδίατροι, γιατί γενικά δεν έχουν γιατρούς και ξέρουν ότι με την ψήφιση και αυτού του προϋπολογισμού οι γιατροί δεν θα υπάρχουν στα νησιά. 
Αυτά αναφέρουν σε επιστολές τους οι ιατρικοί σύλλογοι των νησιών του Αιγαίου, όπως της Καλύμνου. Αυτά κυρίως ζουν αυτήν τη στιγμή που μιλάμε οι κάτοικοι των νησιών μας, αυτοί που λέμε ότι φυλάττουν Θερμοπύλες. Αυτά ζούμε όσοι επιμένουμε να ζούμε στα νησιά μας, όλοι εμείς που βλέπουμε βασικές δημόσιες υπηρεσίες να καταργούνται στον τόπο μας και ταυτόχρονα να μην μπορούμε να μετακινηθούμε. Αυτήν την κατάσταση ζούμε.  
Είναι η σκληρή πραγματικότητα, χωρίς υπερβολές, χωρίς φτιασιδώματα, όπως ακριβώς ο καθάριος βοριάς στο Αιγαίο, που μας ταλαιπωρεί λίγο αυτές τις μέρες. 
Όμως, κυρίες και κύριοι συνάδελφοι, τίποτα, μα τίποτα, δεν συγκρίνεται με το μόνιμο απαγορευτικό στο οποίο μάς έχει καταδικάσει η μνημονιακή πολιτική σας και η δήθεν έναρξη της ναυτιλιακής πολιτικής υπό το νέο Υπουργό Ναυτιλίας, με τη μομφή βέβαια προς τον προηγούμενο Υπουργό ότι δεν είχε κάνει τίποτα.
 Όμως μην τρέφετε αυταπάτες, γιατί και πριν από ένα χρόνο στην ομιλία μου για τον προϋπολογισμό του 2013 ακριβώς, μα ακριβώς τα ίδια σάς έλεγα. Και τότε προειδοποιούσαμε για τη μείωση των δρομολογίων στις κύριες γραμμές, το ίδιο συμβαίνει και τώρα. Και τότε προειδοποιούσαμε ότι δεν επαρκούν τα μισθώματα για τις άγονες γραμμές, το ίδιο συμβαίνει και τώρα. Κι όμως, μιλάτε για εξασφάλιση της συγκοινωνίας για τους νησιώτες! Πώς, όμως, εννοείτε αυτήν την εξασφάλιση; Ποια κριτήρια θέτετε; Εδώ αναγκάζονται οι κάτοικοι της Κω, της Νισύρου και της Αστυπαλιάς να σκέφτονται να αγοράσουν δικό τους πλοίο, για να εξασφαλίσουν το αυτονόητο δικαίωμα στη μετακίνηση.
Έχετε σαρώσει με την πολιτική σας την επιβατική κίνηση και τη μεταφορά των εμπορευμάτων και παράλληλα προσπαθείτε να λύσετε το κόστος λειτουργίας των πλοίων μόνο με παρεμβάσεις στους μισθούς και στις συνθέσεις των πληρωμάτων.
Φτάσατε να μιλάτε για ποιοτικά πληρώματα και ποιοτική ναυτιλία και να εννοείτε μόνο τους αξιωματικούς. Σοβαρά; Δηλαδή, κατά τη λογική σας, οι ναύτες και οι άλλες ειδικότητες δεν συνεισφέρουν; Δηλαδή, ο ναύτης που είναι στην πρύμνη και πετάει το βιλάι για να δέσει το πλοίο στα δύσκολα λιμάνια των νησιών μας δεν κινδυνεύει και δεν συμμετέχει στο επιτυχές δέσιμο του πλοίου; Απαράδεκτα πράγματα και πρωτοφανή!
Τουλάχιστον, σε κάποια σημεία, όπως για τα φάρμακα των λιμενικών ή τα προβλήματα που αντιμετωπίζει πλήρωμα σε πλοίο της Ραφήνας κάνατε κάποιες ενέργειες. Όμως θα μπορούσατε σαν Υπουργείο να αναζητούσατε και τους πραγματικούς υπευθύνους, όπως και να λέγατε στις υπηρεσίες σας να επιθεωρούν καλύτερα τα πλοία που δρομολογούνται στα νησιά μας στις τακτικές και τις άγονες γραμμές.
Κυρίες και κύριοι συνάδελφοι, ο καθένας από εμάς έχει τις απόψεις του και τα πιστεύω του. Εγώ δεν θα μπω στην ανάλυση των αριθμητικών στοιχείων που περιλαμβάνει ο προϋπολογισμός. Άλλωστε το έχουν ήδη κάνει οι εισηγητές μας, ο κ. Μαριάς και η κ. Τσαρουχά, όπως και οι άλλοι εισηγητές από τα άλλα κόμματα, ο καθένας από τη σκοπιά του.
Όμως, ανεξάρτητα από τα νούμερα, η πραγματικότητα είναι ότι, όταν οι πολίτες πλέον βάζουν το χέρι στην τσέπη, διαπιστώνουν ότι αυτή είναι άδεια. Δεν μιλάμε μόνο για το ενάμισι εκατομμύριο ανέργους που έχουμε, οι οποίοι τραβούν το δικό τους Γολγοθά, πολλές φορές με θανατηφόρα αποτελέσματα. Μιλάμε ακόμα και για όσους διατηρούν τη δουλειά τους και πληρώνονται στην ώρα τους και δεν μπορούν να είναι συνεπείς στις υποχρεώσεις τους, λόγω των φόρων που αδιακρίτως επιβάλλετε. Αυτό είναι το success story που επικαλείσθε! 
Είναι επιεικώς απαράδεκτο ο ίδιος ο Πρόεδρος της Κομισιόν στις σημερινές δηλώσεις του να μας κοροϊδεύει κατάμουτρα, να μιλάει για τις θυσίες μας και την υπομονή μας, να λέει ότι θα κάνει ό,τι μπορεί για να μας βοηθήσει και την ίδια στιγμή να διατάζει τους υπαλλήλους του, δηλαδή την τρόικα, να ζητά νέες θυσίες, χωρίς λογική, χωρίς αντίκρισμα, χωρίς ελπίδα, χωρίς καμμία προοπτική. 
Κυρίες και κύριοι συνάδελφοι, αυτή είναι η πραγματικότητα. Όλες οι μνημονιακές κυβερνήσεις -Παπανδρέου, Παπαδήμου, και τώρα η Κυβέρνηση Σαμαρά- υπόσχονταν καλύτερες ημέρες, ενώ ξέρουμε όλοι ότι και το 2014 τα χειρότερα έρχονται για όλους μας, εκτός βέβαια από τους μεγαλοεργολάβους και τους τραπεζίτες, που πίνουν στην υγειά των φορολογούμενων πολιτών.
Κυρίες και κύριοι συνάδελφοι, εμείς από τις εκλογές του 2012 μιλήσαμε εγκαίρως για την ανάγκη σύστασης μιας κυβέρνησης εθνικού σκοπού, η οποία θα κάνει λογιστικό έλεγχο για το χρέος, θα απαιτήσει τις οφειλές της Γερμανίας προς τη χώρα μας, θα εκμεταλλευθεί όλες τις δυνατότητες των συγκριτικών πλεονεκτημάτων της και τις δυνατότητες που της παρέχει το Διεθνές Δίκαιο, προκειμένου να βγούμε από την κρίση με ένα εθνικό σχέδιο δράσης, με προοπτική για την ελληνική κοινωνία και την ελληνική οικογένεια. 
Αυτό που ζούμε τώρα, το οποίο προέκυψε και από τις χθεσινές ομιλίες των γενικών εισηγητών της Νέας Δημοκρατίας και του ΠΑΣΟΚ, είναι ότι επί της ουσίας ο ένας κατηγορεί τον άλλο για την εφαρμογή αυτής της μνημονιακής πολιτικής, μιλώντας για το πότε ξεκίνησε η κρίση, για το μνημόνιο, για τα Ζάππεια και για όλα τα υπόλοιπα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω σε μισό λεπτό, κύριε Πρόεδρε. 
Το πρόβλημα, όμως, είναι ότι και οι δυο μαζί, χέρι-χέρι, καλύπτουν τα σκάνδαλα τα οποία έλεγαν ότι θα διερευνήσουν και συνεχίζουν μια πολιτική, που η πραγματικότητα αποδεικνύει κάθε μέρα ότι είναι καταστροφική.
Μέρος αυτής της πολιτικής είναι και ο προϋπολογισμός του 2014, τον οποίο και καταψηφίζουμε. 
Σας ευχαριστώ πολύ.
(Χειροκροτήματα από την πτέρυγα των ΑΝΕΛ)","ΤΣΑΜΠΙΚΑ ΙΑΤΡΙΔΗ",165
"113075"," Κι εγώ ευχαριστώ, κυρία συνάδελφε, και για την τήρηση του χρόνου. 
Παρακαλώ ο κ. Αλεξόπουλος από τη Χρυσή Αυγή έχει το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113076"," Ευχαριστώ, κύριε Πρόεδρε. 
Κατ’ αρχάς, δεν θα μπορούσα να μην αναφερθώ στο θεμελιώδες ζήτημα που αφορά στην ίδια τη λειτουργία της Βουλής. Αναφέρομαι, φυσικά, στο γεγονός ότι η Βουλή συνεδριάζει και αποφασίζει με διακόσιους ενενήντα εφτά Βουλευτές και όχι με τριακόσιους, όπως ορίζει το Σύνταγμα. 
Ακόμη και σήμερα παραμένουν άδικα φυλακισμένοι, προφυλακιστέοι, τρεις Βουλευτές της Χρυσής Αυγής. Ο Γενικός μας Γραμματέας Νικόλαος Μιχαλολιάκος, ο Βουλευτής Επικρατείας Χρήστος Παππάς και ο Βουλευτής Β´ Πειραιά Ιωάννης Λαγός. Ενώ δεν έχουν στερηθεί των πολιτικών τους δικαιωμάτων, δεν τους επιτρέπεται να συμμετάσχουν και να ψηφίσουν στη διαδικασία του προϋπολογισμού. Αυτό παραποιεί τα αποτελέσματα και θέτει ζήτημα ακυρότητας της διαδικασίας. 
Η Βουλή έχει επιτρέψει σε έναν εισαγγελικό λειτουργό, τον εισαγγελέα φυλακών, να καταστεί ο ρυθμιστής του πολιτεύματος. Αυτό συμβαίνει από τη στιγμή που παραποιείται το αποτέλεσμα των εκλογών, δηλαδή της λαϊκής κυριαρχίας. Ο κόσμος δεν ψήφισε διακόσιους ενενήντα επτά Βουλευτές, αλλά τριακόσιους. Αυτό ορίζει και το Σύνταγμα. 
Ο παρών προϋπολογισμός, από τη στιγμή που δεν θα ψηφιστεί από την πλήρη σύνθεση της Βουλής, τότε είναι αυτοδικαίως άκυρος, ανεξαρτήτως αποτελέσματος. 
Φυσικά, πέρα από την ακυρότητα, ο προϋπολογισμός πάσχει και από έλλειψη σοβαρότητας, όσο σοβαρός μπορεί να είναι ένας προϋπολογισμός κράτους ο οποίος από την πρώτη μέχρι την τελευταία λέξη βρίσκεται κάτω από την αίρεση και την έγκριση της τρόικας και των ξένων τοκογλύφων. Παντού αναφέρεται, σε όλα τα Μέσα, ότι η τρόικα αμφισβητεί το ένα, αμφισβητεί το άλλο. Εσείς μιλάτε για αύξηση φορολογικών εσόδων κατά 2.000.000.000 ευρώ, ενώ η τρόικα μιλάει για 1.000.000.000 ευρώ. 
Αυτές οι διαδικασίες θυμίζουν προτεκτοράτα, που τα υποτιθέμενα Κοινοβούλιά τους συζητάνε και αποφασίζουν και τελικά γίνεται αυτό που ορίζει ο τοποτηρητής της κατοχικής δύναμης. Έτσι κι εμείς εδώ, θα συζητάμε για ώρες και θα ψηφιστεί κάτι το οποίο θα μπορεί να έρθει ένας υπάλληλος της τρόικας μετά από κάποιες μέρες και να το αλλάξει. 
Πέραν αυτού, φυσικά υπάρχει ζήτημα και με το ίδιο το περιεχόμενο του προϋπολογισμού. Προαναγγέλλει οριακή ανάπτυξη και κάποιο πρωτογενές πλεόνασμα. Αυτό δεν είναι απλή έκφραση αισιοδοξίας, κυρίες και κύριοι. Είναι παραποίηση. Για ποια ανάπτυξη μιλάτε; Ακόμα και ο ΟΟΣΑ, που τόσο πολύ τον λαμβάνετε, υποτίθεται, υπ’ όψιν, προβλέπει περαιτέρω ύφεση για το 2014, της τάξης του 1%. Ο προϋπολογισμός εμπεριέχει μόνο μέτρα που θα οδηγήσουν σε περισσότερη ύφεση, θέτει το πλαίσιο μιας πολιτικής βαθιά αντιδραστικής, αντιλαϊκής και καταστροφικής. 
Δυστυχώς, το 2014 θα είναι χειρότερο και από το 2013. Ακόμη κι αν βγουν οι αριθμοί -που δεν θα βγουν- ο λαός μας θα δυστυχεί. Δυστυχεί καθημερινά μέσα από τους χιλιάδες νεκρούς που έχουμε από τις αυτοκτονίες, μέσα από όλη τη βία που υπάρχει στην κοινωνία μας. Έχουμε εκατοντάδες φόνους, ληστείες, εγκλήματα από λαθρομετανάστες σε Έλληνες. Καθημερινά ο λαός μας δυστυχεί σε όλα τα επίπεδα της κοινωνικής και προσωπικής του ζωής. 
Όλα αυτά δεν πρόκειται να τα λύσετε με κανέναν προϋπολογισμό από αυτούς που φέρνετε. 
Ποιο νέο παιδί θα μείνει στην Ελλάδα με την εργασιακή ζούγκλα που έχετε επιβάλει εκεί έξω; Όλοι οι νέοι μας, αυτοί που έχουν τα πτυχία και τα κριτήρια, θα φύγουν -και φεύγουν- για Καναδά, Αυστραλία, Ηνωμένες Πολιτείες Αμερικής, Γερμανία, όπου μπορούν να βρουν κάτι καλύτερο. 
Και όσα Ελληνόπουλα μένουν εδώ, δεν έχουν καθόλου μέλλον, ούτε καν στις χειρονακτικές εργασίες, γιατί εκεί έχουν καταληφθεί όλες οι θέσεις από λαθρομετανάστες, οι οποίοι είναι πιο φθηνοί για τους εργοδότες. Ήταν οι λαθρομετανάστες αυτοί οι οποίοι δούλεψαν σε εταιρείες και συνεχίζουν να δουλεύουν.
Επειδή κατάγομαι από τη Λάρισα, τι να πω για την αγροτιά της χώρας; Αντί να αντιμετωπίζεται η αγροτιά ως στυλοβάτης της οικονομίας, μαζί με την κτηνοτροφία, αντί να υπάρχει μία παραγωγική οικονομία, παραμένει παραμελημένη. 
Και δεν είναι μόνο αυτό. Η Κυβέρνηση το μόνο που προβλέπει για την αγροτιά για το νέο έτος είναι περισσότερη φορολογία. Το αγροτικό εισόδημα θα φορολογείται με 13% από το πρώτο ευρώ. Ούτε μία δράση δεν υπάρχει υπέρ της ενίσχυσης της γεωργίας και της κτηνοτροφίας.
Θέλετε να μιλήσουμε για τους Έλληνες πολύτεκνους και τρίτεκνους; Το μόνο που προβλέπετε γι’ αυτούς είναι η περικοπή των επιδομάτων τους, που θα γίνει μέσω της εφαρμογής αυστηρότερων εισοδηματικών και περιουσιακών κριτηρίων.
Πέραν του τι θα πει η τρόικα, πέραν του τι προβλέπει ο προϋπολογισμός κ.λπ., σημαντική είναι πιστεύω η νοοτροπία των κυβερνώντων, ο τρόπος σκέψης τους. Με αυτόν τον τρόπο σκέψης θα υλοποιήσουν τον προϋπολογισμό που έχουμε μπροστά μας. 
Θα σας πω τι εννοώ. Πριν από λίγες ημέρες εδώ στη Βουλή ένας ανώτατος θεσμικός άρχων, ο ίδιος ο Πρόεδρος της Βουλής, αναφερόταν στο γεγονός ότι για το 2014 δεν θα κοπεί ούτε ένα ευρώ από τις αποζημιώσεις των Βουλευτών. Μας είπε το εξής απαράδεκτο: «Σε όποιον Βουλευτή δεν αρέσει το ότι δεν θα κόψουμε ούτε ένα ευρώ, να πάει στο λογιστήριο και να ζητήσει να μην πληρώνεται.». Ωραία νοοτροπία! Σε ποια σοβαρή χώρα, μετά απ’ αυτήν τη δήλωση, δεν θα είχε παραιτηθεί για λόγους ευθιξίας; Εδώ, βέβαια, βυθίστηκε πριν από κάτι χρόνια ένα πλοίο με δεκάδες νεκρούς και δεν είχαμε καμμία παραίτηση κανενός Υπουργού. Για ποια ευθιξία μιλάμε;
Άρα τι λένε στους Έλληνες; Δουλεύεις και παίρνεις 400 ευρώ και δεν σου φτάνουν; Βρες και δεύτερη δουλειά. Αν δεν βρίσκεις, δούλεψε «μαύρα». Έχεις τέσσερα παιδιά και δεν σου φτάνουν τα λεφτά; Ας έκανες δύο. Δεν ήταν υποχρεωτικό να κάνεις πολλά Ελληνόπουλα. Δούλευες μια ζωή και δεν σου φτάνει η σύνταξη; Ας έβαζες κάτι στην άκρη ή πέθανε πιο νωρίς. Δεν σου καλύπτει το ταμείο τα φάρμακα; Πάρε γενόσημα από το Μπαγκλαντές. Την ίδια δουλειά κάνουν. Τουλάχιστον, έτσι γράφει στο κουτί.
Αυτός ο προϋπολογισμός σημαίνει περισσότερη δυστυχία, περισσότερη απελπισία για τους Έλληνες και τις Ελληνίδες. Ας ελπίσουμε πως αυτός θα είναι ο τελευταίος προϋπολογισμός που θα υλοποιηθεί από τα μνημονιακά κόμματα. Ας είναι ο τελευταίος που θα υλοποιήσει το περιβόητο συνταγματικό τόξο.
Ευχαριστώ.","ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ",14
"113077"," Το λόγο έχει ο κ. Γεώργιος Κυρίτσης, Βουλευτής της Δημοκρατικής Αριστεράς. 
Ελπίζω το δημοκρατικό τόξο να ψηφίσει πολλούς προϋπολογισμούς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113078"," Ευχαριστώ, κύριε Πρόεδρε.
Κυρίες και κύριοι συνάδελφοι, η ψήφιση του προϋπολογισμού αποτελεί την κορυφαία, ίσως, κοινοβουλευτική διαδικασία, γιατί σηματοδοτεί πώς θα κινηθεί η χώρα και προς ποία κατεύθυνση τον επόμενο χρόνο.
Οι πολίτες, λοιπόν, περιμένουν να δουν τι θα γίνει, τι θα κάνουν, πώς θα επιβιώσουν και έρχεται αυτός ο προϋπολογισμός, που δεν ξέρω αν αξίζει καν να τον συζητήσουμε, γιατί δεν οδηγεί πουθενά, δεν δίνει ελπίδα, δεν βγάζει τη χώρα από την κρίση και δεν περιγράφει κανένα στρατηγικό σχέδιο διεξόδου από τη σημερινή δύσκολη συγκυρία.
Ας σας πω, όμως, πώς θα έπρεπε να είναι ο φετινός προϋπολογισμός. Από σκάνερ στα σύνορα με την Τουρκία 10 δισεκατομμύρια, σύμφωνα με το ΣΔΟΕ. Από σκανάρισμα λιμανιών, κατά δήλωση κυβερνητικών παραγόντων, 6 δισεκατομμύρια ευρώ. Από μαγνητικές πύλες εισόδου-εξόδου στα διυλιστήρια, GPS στα φορτηγά, μηχανήματα εισροής-εκροής στα βενζινάδικα 2,5 δισεκατομμύρια. Και τελειώνει έτσι και το λαθρεμπόριο. 
Από βεβαιωμένους φόρους 60 δισεκατομμυρίων απ’ όλες τις λίστες συντηρητικά 15 δισεκατομμύρια ευρώ, όπως μας είπε η Γραμματεία Εσόδων. Από σύνδεση των ταμειακών μηχανών με το «TAXIS» για το ΦΠΑ, κατά δήλωση κυβερνητικών παραγόντων, 9 δισεκατομμύρια. Από offshore 8 δισεκατομμύρια. Από φορολογία της τάξης που δεν έχει πληρώσει ούτε ένα ευρώ μέχρι σήμερα και που αποτελεί το πιο πλούσιο και το πιο υπολογίσιμο οικονομικά μέρος του πληθυσμού, 15 δισεκατομμύρια ευρώ. Είναι αυτοί που σήμερα, απεναντίας, αύξησαν κατά 7% τον πλούτο τους μέσα στην κρίση. 
Αν αμφισβητείτε τα στοιχεία, κύριε Υπουργέ, ας έλθετε να τα αμφισβητήσετε ένα προς ένα.
Έχουμε, λοιπόν, ένα σύνολο περίπου 70 δισεκατομμυρίων ευρώ. Άρα από τους συνήθεις φορολογούμενους και μειώνοντας τους φόρους κατά 40%, που θα έπρεπε να γίνει αυτό, θα πάρουμε άλλα 28 δισεκατομμύρια ευρώ. Επομένως θα έχουμε πάνω από 100 δισεκατομμύρια ευρώ. Μας χρειάζονται πενήντα, εξήντα, ογδόντα και μας μένουν είκοσι, τριάντα, σαράντα, για να φτιάξουμε ένα καινούργιο μοντέλο παραγωγής σ’ αυτήν τη χώρα, να φτιάξουμε νέες θέσεις εργασίας και να μην υπάρχουν χρηματοδοτικά κενά, που σκοτωνόμαστε αν είναι 500 εκατομμύρια, 1 δισεκατομμύριο ή 1,5 δισεκατομμύριο.
Αυτός θα ήταν προϋπολογισμός. Όμως, θα χρειαζόταν ηγεσία -η οποία δεν υπάρχει- για να αποφασίσει σύγκρουση, να συγκρουστεί με τα συμφέροντα και αυτή η απόφαση δεν υπάρχει. 
Έχετε στρατηγικό σχέδιο για τον πρωτογενή τομέα, για την ενέργεια, για τη διαχείριση των υδάτινων πόρων, για τη μεταποίηση, την έρευνα, την υγεία, την πρόνοια, τις εξαγωγές; Όχι, βέβαια!
Κυρίες και κύριοι συνάδελφοι, αυτήν τη στιγμή η οικονομική ελίτ της Ευρώπης, στριμωγμένη από τις αναπτυσσόμενες χώρες, επιβάλλει στην Ελλάδα και στις χώρες του Νότου την υποτίμηση και οδηγεί σε φτωχοποίηση ολοένα και μεγαλύτερο μέρος του πληθυσμού. 
Η Κίνα κατάλαβε ότι σε είκοσι χρόνια θα είναι ένα γερασμένο κράτος και επιτρέπει πλέον και δεύτερο παιδί. Εμείς εδώ στην Ελλάδα τα παιδιά τα φορολογούμε ή τα στέλνουμε στο εξωτερικό. Οι Ηνωμένες Πολιτείες στρέφονται πια στον Ειρηνικό. Σε λίγο θα δούμε αναδυόμενες αγορές, όπως η Ινδονησία και οι Φιλιππίνες, και θα φθάσουμε στο σημείο να παλεύουμε όχι για το ποια κοινωνική ομάδα θα σωθεί, αλλά για το ποια χώρα θα σωθεί. 
Έχουμε την ατυχία όχι μόνο εδώ στην Ελλάδα, αλλά και στην Ευρώπη, να έχουμε «μικρές» ηγεσίες. Γι’ αυτό, χρειάζεται επιτακτικά το στρατηγικό σχέδιο που σας προανέφερα, για να βγει η χώρα από την κρίση και να μπορέσει να επιβιώσει. 
Κυρίες και κύριοι συνάδελφοι, δεν έχει τολμήσει κανείς μέχρι σήμερα να πει σε ένα εκατομμύριο επτακόσιες χιλιάδες ανέργους ότι δεν θα επιστρέψουν στις δουλειές τους ποτέ! Γιατί; Διότι δεν υπάρχουν θέσεις εργασίας, γιατί το προϋπάρχον παραγωγικό μοντέλο αποδείχθηκε «φούσκα» και πρέπει να φτιάξουμε ένα καινούργιο. 
Πρέπει, λοιπόν –και είναι επιτακτική ανάγκη- να φτιάξουμε μια άλλη χώρα, ένα σύγχρονο παραγωγικό ευρωπαϊκό μοντέλο. Η Ελλάδα πρέπει να γίνει και πάλι –πιστέψτε με!- το λίκνο του πολιτισμού στην Ευρώπη. Μπορεί να το κάνει, μπορούμε να το κάνουμε. Όμως, αυτό μπορούμε να το κάνουμε εμείς, όχι αυτή η Κυβέρνηση. 
Αντ’ αυτού, τι επιλέγει η Κυβέρνηση; Ταυτίζει και εξαντλεί την οικονομική της πολιτική στο πρωτογενές πλεόνασμα. Ενώ η ανεργία έχει φθάσει στα ύψη, η παιδεία έχει καταστραφεί, οι κοινωνικές δαπάνες καταρρέουν και η κοινωνία έχει πλέον ξεπεράσει τα όριά της, βιώσιμο δεν είναι το πρωτογενές πλεόνασμα, αλλά μόνο αυτό που προέρχεται από την παραγωγή. Κανένα άλλο. 
Θέλετε να σας πω ένα παράδειγμα; Αν αφήσετε έξι μήνες απλήρωτους τους πάντες, εκεί να δείτε τι πλεόνασμα θα έχετε. 
Έχουμε, λοιπόν, ένα πρόβλημα, μια χώρα που καταρρέει, και τα συμπτώματα του προβλήματος και εμείς ασχολούμαστε με τα συμπτώματα και μάλιστα με λανθασμένο τρόπο και αφήνουμε τα προβλήματα απ’ έξω. Έρχεται, λοιπόν, η ώρα που πρέπει να ασχοληθούμε με αυτά. 
Κυρίες και κύριοι συνάδελφοι, στην «Αντιγόνη» ο Σοφοκλής γράφει ότι το θράσος γεννάει τους τυράννους. Εμείς εδώ αφήσαμε υπαλληλίσκους να γίνονται τύραννοι. Ε, λοιπόν, η χώρα αυτή δεν αξίζει μια τέτοια ταπείνωση! 
Γι’ αυτό, κάτω από αυτές τις συνθήκες, αποκλείεται, φυσικά, να ψηφίσω έναν τέτοιο προϋπολογισμό. 
Σας ευχαριστώ πολύ. 
(Χειροκροτήματα από την πτέρυγα της ΔΗΜΑΡ)","ΓΕΩΡΓΙΟΣ ΚΥΡΙΤΣΗΣ",266
"113079"," Ευχαριστούμε, κύριε συνάδελφε. 
Το λόγο έχει ο κ. Μωραΐτης, Βουλευτής του Κομμουνιστικού Κόμματος Ελλάδας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113080"," Ευχαριστώ, κύριε Πρόεδρε. 
Ο προϋπολογισμός του 2014 κλιμακώνει τη βάρβαρη αντιλαϊκή επίθεση ενάντια στην εργατική τάξη, τα πλατιά λαϊκά στρώματα των πόλεων και της υπαίθρου, φορτώνοντας στις πλάτες τους τα βάρη της οικονομικής καπιταλιστικής κρίσης. Για να βγει όσο γίνεται με μικρότερες απώλειες το μεγάλο κεφάλαιο, τα μονοπώλια, περνάει μεγάλα τμήματα των λαϊκών στρωμάτων στην απόλυτη, στην ακραία φτώχεια και την εξαθλίωση. Είναι ένας ακόμη προϋπολογισμός που δημιουργεί πηγή κερδοφορίας για το κεφάλαιο και νέα δεινά για τις εργατικές, τις λαϊκές οικογένειες. 
Μέσα από τον προϋπολογισμό του 2014 συνεχίζεται η επίθεση στους φτωχούς αγρότες, που εκδηλώνεται με παλιά και νέα σκληρά αντιαγροτικά μέτρα, τα οποία θερίζουν στην κυριολεξία το πενιχρό εισόδημα των φτωχομεσαίων αγροτοκτηνοτρόφων. Θα τους ξεκληρίσει βίαια, μαζικά, για να μαζευτεί η γη και η παραγωγή σε λίγα χέρια, σε μεγάλες καπιταλιστικές επιχειρήσεις. 
Σε αυτήν την κατεύθυνση έχουμε μέτρα- όπως η άγρια φορολόγηση στο λεηλατημένο αγροτικό εισόδημα από το πρώτο ευρώ, αυξήσεις στα μέσα και στα εφόδια, στο αγροτικό ρεύμα, στο αγροτικό πετρέλαιο, σημαντικές μειώσεις στις επιστροφές του ΦΠΑ και του ειδικού φόρου καυσίμων, χαράτσια στον ΕΛΓΑ και στον ΟΓΑ-, έχουμε εκατοντάδες χιλιάδες φτωχούς αγρότες χωρίς φάρμακα, χωρίς περίθαλψη, παιδιά φτωχών αγροτών και κτηνοτρόφων πολλές φορές ακόμη και χωρίς εμβόλια.
 Έχουμε κατασχέσεις για χρέη από τους τραπεζικούς λογαριασμούς των αγροτών και απειλές ότι θα τους κατασχέσουν τα σπίτια και τη γη. Έρχεται και η φορολόγηση της γης, της λαϊκής αγροτικής κατοικίας, παρά τους λεονταρισμούς και την επιχείρηση εξαπάτησης για τη φορολόγηση των χωραφιών, που σηκώνεται μπόλικος κουρνιαχτός γύρω από το θέμα, με τις δήθεν διαφωνίες των Βουλευτών της συγκυβέρνησης.
 Τα παζάρια μέσα στην ίδια τη συγκυβέρνηση, στα κόμματα και στους Βουλευτές τους αφορούν σε παντελώς ανέξοδες αλλαγές, σε δευτερεύουσες πτυχές, οι οποίες σε κάθε περίπτωση είναι απόλυτα ενταγμένες στο πλαίσιο της δημοσιονομικής προσαρμογής. 
Οι εναλλακτικές προτάσεις αφήνουν στο απυρόβλητο τα νέα μαζικά χαράτσια που θα μοιράσετε στις λαϊκές οικογένειες έτσι ή αλλιώς, αφήνουν στο απυρόβλητο αυτούς που κατέχουν τον πλούτο. 
Η επίθεση του κεφαλαίου εκδηλώνεται ενιαία, χωρίς εξαιρέσεις, παντού. 
Για να περάσει, όμως, αυτή η πολιτική, η συγκυβέρνηση στήνει σκηνικό εκβιασμού, για να υποτάξει τα φτωχά λαϊκά στρώματα στα παλιά και στα νέα βάρβαρα προαποφασισμένα μέτρα που έρχονται. Θέλετε να επιβάλετε σιωπητήριο. Να εφαρμοστεί το «νόμος και τάξη» παντού. Έχουμε συνδικαλιστικές διώξεις, ποινικοποίηση των αγώνων, της λαϊκής πάλης, εμπόδια στη συνδικαλιστική δράση, στην οργάνωση του εργατικού, του λαϊκού κινήματος. Έχετε στήσει βιομηχανία αγροτοδικείων σε όλη τη χώρα. Έχουμε καθημερινά καταδίκες αγροτών. Θέλετε να καταπνίξετε την οργή, τους αγώνες της φτωχομεσαίας αγροτιάς, την οποία ξεκληρίζει η πολιτική της Ευρωπαϊκής Ένωσης που υπηρετείτε. Θέλετε να σπείρετε το φόβο παντού, σε όποιον σηκώνει κεφάλι, να τους καθυποτάξετε στην πολιτική σας. 
Γι’ αυτό καλούμε κάθε τίμιο εργάτη, κάθε νεολαίο, κάθε άνθρωπο του μόχθου να μη φοβηθούν, να βγάλουν συμπεράσματα, να οργανώσουν την πάλη τους, να συστρατευθούν με το ταξικό κίνημα για την ανατροπή αυτής της βάρβαρης πολιτικής. Πρέπει να δουν καθαρά ότι τα μέτρα που πάρθηκαν και αυτά που σχεδιάζουν Κυβέρνηση, τρόικα και Ευρωπαϊκή Ένωση δεν πρόκειται να ανακοπούν και πολύ περισσότερο να σταματήσουν, με όποια κυβέρνηση, με όποιο μείγμα διαχείρισης εντός των τειχών της Ευρωπαϊκής Ένωσης, με ανέγγιχτη την εξουσία των μονοπωλίων. 
Όλα αυτά τα μέτρα είναι μέτρα στρατηγικής σημασίας για το κεφάλαιο, για τα μονοπώλια. 
Σε αυτήν την κατεύθυνση σιγοντάρουν συγκυβέρνηση, Αξιωματική Αντιπολίτευση, κόμματα της ευρω-υποταγής. Δεν λένε κουβέντα για την αιτία που οδηγεί στον αφανισμό τη φτωχή αγροτιά. Επικεντρώνουν σε λεκτικούς διαξιφισμούς, χωρίς να θίγουν τον πυρήνα αυτής της βάρβαρης πολιτικής της Ευρωπαϊκής Ένωσης, της ΚΑΠ. Είστε στην ίδια αντιλαϊκή όχθη. Το κάνατε αυτό στη συμφωνία Ευρωπαϊκής Ένωσης – Καναδά για τη φέτα, για τις ελιές Καλαμών, για τη διάρκεια του φρέσκου γάλακτος. Όλοι μαζί, παρέα, δεν είπατε κουβέντα για την αγροκτόνα πολιτική της Ευρωπαϊκής Ένωσης. 
 Ενώ η φτωχομεσαία αγροτιά βιώνει αυτήν τη βαρβαρότητα, η συγκυβέρνηση θριαμβολογεί για τα 17 δισεκατομμύρια τα οποία έρχονται από τη νέα ΚΑΠ. Όμως και αυτά, όπως και τα προηγούμενα, θα πάνε στις μεγάλες επιχειρήσεις. Ψίχουλα μόνο θα δοθούν για τη φτωχομεσαία αγροτιά. 
Συνολικά ο προϋπολογισμός του Υπουργείου Αγροτικής Ανάπτυξης και Τροφίμων εμφανίζει για το 2014 δραματική μείωση, που αγγίζει το 20%. Το, δε, Πρόγραμμα Δημοσίων Επενδύσεων, το εθνικό σκέλος, είναι εξευτελιστικά χαμηλό και δεν καλύπτει στο παραμικρό τις ανάγκες για έργα υποδομής που έχει ανάγκη η φτωχή αγροτιά, όπως δρόμους, αντιπλημμυρικά, εγγειοβελτιωτικά, αποστραγγιστικά, αρδευτικά έργα.
Κατά τα άλλα, κόπτεστε για την ανάπτυξη της αγροτικής παραγωγής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. 
Η βαρβαρότητα της πολιτικής σας φτάνει στο αποκορύφωμά της προβλέποντας μείωση των συντάξεων πείνας, των συντάξεων πτωχοκομείου του ΟΓΑ κατά 5,5% σε σχέση με το 2013, όταν τις είχατε πετσοκόψει όλο το προηγούμενο διάστημα.
Το ΚΚΕ απευθύνεται στα πλατιά λαϊκά στρώματα, στη φτωχή αγροτιά. Τους λέμε να σκεφτούν τι τους έλεγαν πριν από την ένταξη στην τότε ΕΟΚ, τη σημερινή Ευρωπαϊκή Ένωση, τι τους έλεγαν πριν από την κρίση, να δουν τα αποτελέσματα, να δουν ότι μόνο η θέση του ΚΚΕ απαντάει και δίνει διέξοδο στα οξυμμένα προβλήματά τους. Γι’ αυτό είναι ρεαλιστική και επίκαιρη η αποδέσμευση από τη λυκοσυμμαχία της Ευρωπαϊκής Ένωσης, με μονομερή διαγραφή του χρέους. Αυτό το χρέος δεν είναι του λαού. Τα λαϊκά στρώματα δεν χρωστούν ούτε ένα ευρώ. 
Στην αγροτική παραγωγή μπορεί να υπάρξει ανάπτυξη μέσα από τον κεντρικό σχεδιασμό, πράγμα που συμφέρει και το λαό και τη χώρα. Αυτό θα γίνει αξιοποιώντας τις παραγωγικές δυνατότητες και παράγοντας προϊόντα, καλύπτοντας τις σύγχρονες διατροφικές ανάγκες του λαού μας.","ΝΙΚΟΛΑΟΣ ΜΩΡΑΪΤΗΣ",355
"113081"," Ευχαριστούμε πολύ.
Το λόγο έχει ο Ανεξάρτητος Δημοκρατικός Βουλευτής κ. Βουδούρης για έξι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113082"," Κύριε Πρόεδρε, αγαπητοί συνάδελφοι, συζητάμε σήμερα τον προϋπολογισμό, ενώ ξέρουμε όλοι ότι αυτός ο προϋπολογισμός προφανώς δεν θα εφαρμοστεί. Είναι κατά κάποιο τρόπο μια άσκηση, εφόσον αυτός ο προϋπολογισμός δεν έχει πάρει την έγκριση της τρόικας και ο καθένας ξέρει ότι η Κυβέρνηση δεν πρόκειται να εφαρμόσει μια πολιτική που δεν έχει τη ρητή έγκριση της τρόικας. Είναι ένας προϋπολογισμός που δεν λαμβάνει υπ’ όψιν βασικά στοιχεία που θα έρθουν στο προσεχές μέλλον, το ΦΑΠ, τα νέα μέτρα κ.λπ.. 
Έχει, λοιπόν, κανένα νόημα που το συζητάμε; Εγώ πιστεύω ότι έχει κάποιο νόημα. Το νόημα αυτό είναι ότι η Κυβέρνηση θα μπορούσε αυτήν την ιδιαίτερη συγκυρία να την πάρει και ως πρόκληση, δηλαδή να φέρει έναν προϋπολογισμό που να αποτυπώνει μία δημιουργική πολιτική, διότι ένας προϋπολογισμός είναι νούμερα, αλλά πίσω από αυτούς τους αριθμούς κρύβεται μια πολιτική. 
Ο προϋπολογισμός είναι μία βαθιά πολιτική πρόταση και θα μπορούσε πίσω από αυτήν την πρόταση να διαφαίνεται ένα δημιουργικό δυναμικό σχέδιο, το οποίο να αποτυπώνει τη βούληση της Κυβέρνησης, πέρα από τη συγκυρία και το πλαίσιο που της επιβάλλουν οι δανειστές μας. 
Κάνουμε μία ανάγνωση αυτού του προϋπολογισμού. Υπάρχει, λοιπόν, τέτοιο σχέδιο; Τι διαφαίνεται μέσα από αυτόν τον προϋπολογισμό; Στην ουσία, σ’ αυτόν τον προϋπολογισμό όλα εστιάζουν σε εγχείρημα του πρωτογενούς πλεονάσματος. Εγώ θεωρώ ότι το αν θα επιτευχθεί ή όχι το πρωτογενές πλεόνασμα δεν είναι το κύριο σημείο. Όλοι έχουμε μεγάλες αμφιβολίες αν θα επιτευχθεί το πρωτογενές πλεόνασμα. Αν ήταν πραγματικός στόχος, μακάρι να επιτυγχανόταν. 
Ένα από τα ερωτήματα που θεωρώ βασικό –γιατί είναι πολλά τα ερωτήματα και θα ήθελα εδώ να τα αναπτύξω- είναι εάν αυτό το πρωτογενές πλεόνασμα είναι αυτοσκοπός. Το πρωτογενές πλεόνασμα μπορεί να είναι σημάδι υγιούς οικονομίας, όμως μπορεί να είναι και σημάδι μιας οικονομίας που πάσχει. Δεν είναι ένα μονοσήμαντο στοιχείο το πλεόνασμα, όπως δεν είναι μονοσήμαντο στοιχείο και το έλλειμμα. 
Μία οικονομία που έχει ένα έλλειμμα δεν είναι υποχρεωτικά μια άρρωστη οικονομία. Υπενθυμίζω, για παράδειγμα, ότι η Φινλανδία έχει δευτερογενές έλλειμμα 1,2%, η Γαλλία 1,7%, η Αγγλία -η οποία δεν βρίσκεται αυτήν τη στιγμή σε μεγάλη κρίση- 3,4%. Αντίστροφα, μπορούμε να δούμε στην ιστορία ορισμένες χώρες που είχαν εκμηδενίσει το χρέος τους, είχαν προφανώς πρωτογενές πλεόνασμα και ήταν σε μία άθλια οικονομική κατάσταση. Να σας θυμίσω ιστορικά το παράδειγμα της Ρουμανίας στη δεκαετία του ’80.
Το πρωτογενές πλεόνασμα, λοιπόν, είναι σημάδι υγείας, όταν έρχεται ως αποτέλεσμα της ανάπτυξης. Τι συμβαίνει στον προϋπολογισμό τον οποίο προτείνει η Κυβέρνηση; 
Στον προϋπολογισμό αυτό προκύπτει ένα θεωρητικό πρωτογενές πλεόνασμα, το οποίο όμως προέρχεται αποκλειστικά από την αύξηση φορολογίας σε μειωμένα εισοδήματα, εκτός κάθε προσπάθειας πάταξης της φοροδιαφυγής, και από τη μείωση των δαπανών, εκτός από τη μείωση των σπαταλών. 
Εδώ θέλω να αναφέρω ορισμένα νούμερα. Τα έχουν πει κι άλλοι συνάδελφοι, είναι γνωστά, αλλά ας τα πούμε. 
Προβλέπεται, λοιπόν, μία αύξηση των εσόδων ύψους 5,5 δισεκατομμυρίων ευρώ, αλλά τα 2,3 δισεκατομμύρια προέρχονται από την αύξηση της άμεσης φορολογίας των φυσικών και νομικών προσώπων σε μία περίοδο ύφεσης, δηλαδή μειωμένων εσόδων -μειώνονται τα έσοδα, αυξάνεται ο φόρος- και τα 3,2 δισεκατομμύρια έρχονται από περικοπές δαπανών, κυρίως από περικοπές στο κοινωνικό κράτος, την υγεία και την παιδεία. 
Θεωρητικά υπάρχει μία διατήρηση ορισμένων επενδύσεων. Ο καθένας γνωρίζει ότι αυτό, αν αναφερθούμε σε προηγούμενους προϋπολογισμούς με αντίστοιχα νούμερα, δεν θα τηρηθεί. 
 Να πω κάτι το οποίο είναι πιο κοντά στον απλό πολίτη: 
Αυτό σημαίνει ότι για κάθε άτομο η φορολογία του εισοδήματος αντιστοιχεί σε 880 ευρώ και, αν προσθέσουμε τη νέα φορολογία για τα ακίνητα, φτάνει από τα 1.342 ευρώ στις 2.200 ευρώ σύνολο. Είναι ένα τρομερό βάρος. 
Το ερώτημα είναι: Τι γίνεται με τα 70 δισεκατομμύρια της «μαύρης» οικονομίας; Τι γίνεται με τα 8 με 10 δισεκατομμύρια της γραφειοκρατίας; Σας υπενθυμίζω ότι αυτό ήταν το κύριο θέμα πριν από τις εκλογές του 2012. Ήταν οι κύριες δεσμεύσεις των κομμάτων που σήμερα κυβερνούν, της Νέας Δημοκρατίας και του ΠΑΣΟΚ. 
Όχι μόνο δεν υπάρχει ένα ευρώ το οποίο να προέρχεται από την πάταξη αυτών των φαινομένων, αλλά πλέον δεν γίνεται καν κουβέντα γι’ αυτό το θέμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Αν μου επιτρέπετε, κύριε Πρόεδρε, λίγο χρόνο ακόμα και θα τελειώσω.","ΟΔΥΣΣΕΑΣ ΒΟΥΔΟΥΡΗΣ",72
"113083"," Πολύ λίγο, όμως.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113084"," Θυμίζω, παραδείγματος χάριν, μία βασική δέσμευση αυτής της Κυβέρνησης και της προηγούμενης. Θυμάμαι συγκεκριμένα τη δέσμευση του κ. Βενιζέλου, του τότε Υπουργού Οικονομικών, το 2011 όταν ανέλαβε το Υπουργείο Οικονομικών, εδώ σε αυτό το Βήμα, ότι το πρώτο πράγμα το οποίο θα κάνει είναι η αναδιοργάνωση του φοροεισπρακτικού μηχανισμού, διότι κανένα φορολογικό σύστημα δεν πρόκειται να αποδώσει αν δεν γίνει αυτή η αναδιοργάνωση. Μάλιστα, είχε δεσμευτεί ότι θα κάνει μία διακομματική επιτροπή, έτσι ώστε οι προτάσεις οι οποίες θα φέρει για την αναδιοργάνωση του φοροεισπρακτικού μηχανισμού να έχουν ευρύτερη αποδοχή.
Σας θυμίζω ότι παλαιότερα ο κ. Παπακωνσταντίνου, την άνοιξη του 2010, είχε ετοιμάσει ένα τέτοιο σχέδιο αναδιοργάνωσης του φοροεισπρακτικού μηχανισμού, το οποίο με έναν παράξενο τρόπο εξαφανίστηκε και δεν ακούσαμε ποτέ τίποτα γι’ αυτό. 
Θέλω να κλείσω λέγοντας το εξής. Όταν βρίσκεσαι σε μία κατάσταση οικονομικής κρίσης, προφανώς πρέπει να υπάρξει μία δημοσιονομική προσαρμογή. Το 2009 ανακαλύψαμε ότι υπήρχε πρωτογενές έλλειμμα ύψους 24 δισεκατομμυρίων. Έπρεπε να υπάρξει λιτότητα. Πρέπει να το πούμε.","ΟΔΥΣΣΕΑΣ ΒΟΥΔΟΥΡΗΣ",72
"113085"," Συντομεύετε, όμως, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113086"," Τελειώνω, κύριε Πρόεδρε.
Η λιτότητα μπορεί να είναι μία ανακύκλωση της κρίσης, αλλά υπάρχει και μία –θα το πω- «αριστερή» λιτότητα, με τον ορισμό που είχε δώσει τότε ο Μπερλινγκουέρ, δηλαδή μία λιτότητα η οποία είναι υποχρεωτική απάντηση σε μία κρίση, με δίκαιη κατανομή των βαρών, και μία λιτότητα η οποία ταυτόχρονα περιέχει και τα στοιχεία της ανάπτυξης, τα οποία είναι αναδιοργάνωση του δημόσιου συστήματος, αναδιοργάνωση του πολιτικού συστήματος και ένας οικονομικός σχεδιασμός, στοιχεία που δυστυχώς δεν υπάρχουν. Και δεν υπάρχουν, διότι η Κυβέρνηση δεν μπορεί και η τρόικα δεν θέλει. Αυτό θα είναι το έργο μίας επόμενης κυβέρνησης.
Ευχαριστώ πολύ.
(Χειροκροτήματα)","ΟΔΥΣΣΕΑΣ ΒΟΥΔΟΥΡΗΣ",72
"113087"," Ευχαριστούμε.
Το λόγο έχει ο κ. Κωνσταντίνος Κλειτσιώτης, Βουλευτής της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113088"," Αξιότιμε κύριε Πρόεδρε, κυρίες και κύριοι συνάδελφοι, θα ξεκινήσω την τοποθέτησή μου για την κύρωση του κρατικού προϋπολογισμού για το 2014, υπενθυμίζοντάς σας πως αποστολή της Κυβέρνησης και όλων μας στη Βουλή αποτελούσε και εξακολουθεί να αποτελεί η έξοδος της χώρας μας από την οικονομική κρίση. Νιώθω την ανάγκη αυτής της υπενθύμισης, ενώ παράλληλα επιθυμώ να προτρέψω για τη διεξαγωγή της συζήτησης του προϋπολογισμού στην Ολομέλεια, στο πλαίσιο του ρεαλισμού και της αλήθειας.
Ο προϋπολογισμός του 2014 έρχεται να επιβεβαιώσει την αισιοδοξία μας, να εδραιώσει τις συνθήκες οικονομικής σταθερότητος και ασφάλειας, ενώ ταυτόχρονα αποδεικνύει πως αργά αλλά σταθερά φέρνουμε εις πέρας την εθνική μας αποστολή, διαψεύδοντας τους χρησμούς καταστροφολογίας του παρελθόντος. Η ελληνική οικονομία ανατάσσεται, γίνεται όλο και πιο ανταγωνιστική και επιστρέφει στην ανάπτυξη μετά από έξι χρόνια βαθιάς ύφεσης. Η Ελλάδα, παρά τις δυσοίωνες προβλέψεις ή ακόμη και κρυφές επιθυμίες πολλών, συνεχίζει την ευρωπαϊκή της πορεία, κάτι που άλλωστε αποτελεί και αξίωση της πλειοψηφίας του ελληνικού λαού.
Η επίτευξη πρωτογενούς πλεονάσματος, ύψους περίπου 800 εκατομμυρίων ευρώ για το 2013, αλλά και η πρόβλεψη για 3 δισεκατομμύρια ευρώ πλεόνασμα το 2014 σηματοδοτούν το σταδιακό απεγκλωβισμό της χώρας μας από την κρίση, δικαιολογούν την αισιοδοξία της Κυβέρνησης και αποτελούν σοβαρά εφόδια πίεσης για τη μελλοντική διαπραγμάτευση με τους εταίρους μας.
Έχουμε κατηγορηθεί από την Αξιωματική Αντιπολίτευση για περίσσεια αισιοδοξία και κυνήγι ουτοπικών στόχων. Εν αντιθέσει, εμείς εργαζόμαστε με πρόγραμμα και μέχρι τώρα οι επιλογές μας δεν μας έχουν διαψεύσει.
Ας μιλήσουμε, λοιπόν, με αλήθειες. Αλήθεια αποτελεί πως το πρωτογενές πλεόνασμα είναι απόρροια των ιδιαίτερα δύσκολων και μεγάλων θυσιών που έχει υπομείνει ως σήμερα ο ελληνικός λαός, όπως και το ότι η αμφισβήτηση αυτού του πλεονάσματος -από την Αξιωματική Αντιπολίτευση ιδιαίτερα- αποτελεί σίγουρα υπονόμευση των θυσιών αυτών. Άραγε, η επιμονή σε λιμνάζουσες καταστάσεις εφησυχασμού του παρελθόντος θα οδηγούσε σε επίτευξη πρωτογενούς πλεονάσματος; Δυστυχώς, τις συνέπειες της λανθασμένης συνταγής του παρελθόντος βιώνουμε όλοι μας σήμερα.
Αλήθεια αποτελεί το γεγονός πως η ανεργία παραμένει σε πολύ υψηλά επίπεδα, παρά τα εμφανή σημάδια ανάσχεσής της, τομέας στον οποίο και οφείλουμε να εντείνουμε τις προσπάθειές μας ως κυβερνητικό σχήμα. Σκοπός μας δεν είναι η ωραιοποίηση θετικών περιστάσεων, ώστε να καλλιεργούμε στο λαό ψεύτικες ελπίδες. Διαπιστώνουμε τόσο τους τομείς επιτυχίας όσο και τους τομείς όπου η ανάγκη για περαιτέρω προσπάθειες κρίνεται επιτακτική.
Ο ρυθμός ανάπτυξης του 0,6% έναντι ύφεσης 4% φέτος, που προβλέπεται στον προϋπολογισμό του 2014, είναι επιτεύξιμος, σε συνδυασμό με το φρένο στις αυξητικές τάσεις του δημοσίου χρέους, που, βάσει ποσοστών, δείχνει να επιβραδύνεται και καθιστά κατανοητό πως οι θυσίες μας πραγματικά πιάνουν τόπο σιγά-σιγά. Ταυτόχρονα, ο πληθωρισμός συνεχίζει την καθοδική του πορεία, παραμένοντας ο χαμηλότερος στην Ευρωζώνη και διαμορφώνεται στα χαμηλότερα επίπεδα των τελευταίων σαράντα πέντε ετών.
Αλήθεια, επίσης, είναι πως μέσα στον προϋπολογισμό του 2014 δεν προβλέπονται άλλες περικοπές σε συντάξεις και μισθούς, παρά τις πρόωρες αποτυχημένες προβλέψεις, προσδοκίες για αυτές, κυρίως από τους κόλπους της Αξιωματικής Αντιπολίτευσης.
Ξέρουμε σε πόσο δύσκολη κατάσταση βρίσκεται ο λαός, αφού φέτος πληρώνει φόρους για τα τρία προηγούμενα χρόνια μαζί με τους φετινούς. Του χρόνου, όμως, αυτό δεν θα υφίσταται.
Για πρώτη φορά φέτος έχουν γίνει στοχευμένες ελαφρύνσεις, όπως είναι η μείωση κατά 10% του συντελεστή ΦΠΑ εστίασης, ενώ διευρύνθηκαν τα κριτήρια για τους δικαιούχους του επιδόματος πετρελαίου θέρμανσης, με συνέπεια να καταγράφεται ήδη αύξηση στις παραγγελίες σε σχέση με πέρυσι.
Στο σημαντικό τομέα της φορολογίας, εφόσον υπάρχει και συνεχίσει να υπάρχει σταθερή και βιώσιμη δημοσιονομική ισορροπία, εξαιρετικά θετική προοπτική αποτελεί η προτεραιότητα για εξέταση της δυνατότητας μείωσης των φορολογικών συντελεστών. 
Εδώ θέλω να επισημάνω στην Κυβέρνηση ότι το «26% φορολόγηση από το πρώτο ευρώ» θα πρέπει να το επανεξετάσουμε. Είναι δυσβάσταχτο, ειδικά για τους πολύ μικρούς ελεύθερους επαγγελματίες και εμπόρους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, σε λίγο τελειώνω.
Κυρίες και κύριοι συνάδελφοι, είναι καιρός να καταλάβουμε πως εναλλακτική, σίγουρη, ρεαλιστική και βιώσιμη λύση δεν έχει προταθεί από καμμία πολιτική παράταξη και δεν υπάρχει.
Ο κρατικός προϋπολογισμός για το 2014 αποτελεί την απόδειξη πως η Ελλάδα είναι αποφασισμένη να συνεχίσει την επιτυχή δημοσιονομική πορεία της, να συνεχίσει τις απαιτούμενες αναδιαρθρώσεις, την ευρωπαϊκή προοπτική της, για να βγει δυνατή από την οικονομική κρίση.
Σας καλώ, λοιπόν, και εγώ με τη σειρά μου να κυρώσουμε τον κρατικό προϋπολογισμό του 2014, δίνοντας έτσι ψήφο εμπιστοσύνης και όχι αμφισβήτηση στον ίδιο μας το λαό.
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ",227
"113089"," Ευχαριστούμε, κύριε συνάδελφε.
Το λόγο έχει ο Βουλευτής του ΣΥΡΙΖΑ κ. Ευάγγελος Αποστόλου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113090"," Στο χρόνο που έχω θα σταθώ στον αγροτικό χώρο, εκεί όπου, κύριε Υπουργέ, απολογιστικά ναυαγήσατε. Και όπως δείχνουν όχι μόνο οι επιβαρύνσεις που έρχονται, αλλά και τα στοιχεία του προϋπολογισμού του 2014, οι ενισχύσεις για τον αγροτικό χώρο, κοινοτικές και εθνικές, μειώνονται περίπου κατά 10%. Αντιλαμβάνεστε ότι το ναυάγιο θα οδηγήσει στο πνίξιμο ενός τομέα που και εσείς και εμείς και όλη η Βουλή αποδέχεται ότι μπορεί να συμβάλει αποφασιστικά στην παραγωγική ανασυγκρότηση της χώρας.
Αγαπητοί συνάδελφοι, ούτε μία νομοθετική πρωτοβουλία δεν υπήρξε το 2013 στον αγροτικό χώρο, λες και ήταν ο χώρος που δεν χρειαζόταν καμμία νομοθετική παρέμβαση, λες και δεν είχε κανένα πρόβλημα. 
Ούτε να τους προστατεύσετε, κύριε Υπουργέ, δεν μπορέσατε. Το λέω αυτό, γιατί ήδη, αυτήν την ώρα, ο κτηνοτροφικός κόσμος είναι ανάστατος από τα πλήγματα που δέχεται από την ευλογιά, η οποία απειλεί να μετατραπεί σε επιδημία.
Όπως έγινε και για την υποτιθέμενη μάχη για την προστασία της φέτας, που τελικά όχι μόνο χάθηκε στον Καναδά, αλλά και πρόσφατα αποδείχθηκε ότι με τις συμφωνίες τις οποίες έχετε υπογράψει στη διεθνή αγορά έχετε ουσιαστικά δώσει το δικαίωμα να χρησιμοποιείται ο όρος αυτός σε πολλές άλλες χώρες.
Το ίδιο, βέβαια, φαίνεται ότι θα συμβεί και με το γάλα. Έρχεται! Γιατί ειδικά ο κ. Χατζηδάκης φάνηκε θιασώτης μιας άποψης, η οποία θα πλήξει έναν κλάδο που τον χρειαζόμαστε, ιδιαίτερα σε περιόδους όπου το ζήτημα της διατροφής θα είναι κυρίαρχο.
Τι κάνατε; Μείνατε στη διαχείριση της υπάρχουσας κατάστασης. Όμως και εκεί τα κάνατε θάλασσα, ειδικά η ηγεσία του Υπουργείου Αγροτικής Ανάπτυξης και Τροφίμων.
Δείτε, αγαπητοί συνάδελφοι, το πρόβλημα των βοσκοτόπων. Παρά τις επανειλημμένες υποσχέσεις για αναίμακτη διευθέτηση του προβλήματος, ακόμα δεν έχει λυθεί. Δεν μας ακούσατε. Σας είχαμε καταθέσει συγκεκριμένη πρόταση για τη χαρτογράφηση δέκα εκατομμυρίων στρεμμάτων χορτολιβαδικών εκτάσεων και δεν θα υπήρχε κανένα πρόβλημα.
Δεν κάνατε επίσης τίποτα, ώστε να αντιμετωπίσετε το μεγάλο πρόβλημα που έχει ο αγροτικός χώρος με το κόστος παραγωγής. Είναι το υψηλότερο στην Ευρωπαϊκή Ένωση.
Εμείς από τη δική μας πλευρά έχουμε καταθέσει συγκεκριμένη πρόταση και λέμε ειδικά για το πετρέλαιο κίνησης –το οποίο είναι και το σημαντικότερο- ότι η τιμή θα προσαρμοστεί στο μέσο όρο που έχει σήμερα η Ευρωπαϊκή Ένωση, δηλαδή στα 82-85 λεπτά και όχι αυτό που πληρώνουν σήμερα οι Έλληνες αγρότες. Επίσης και την τιμή του ηλεκτρικού ρεύματος θα τη φέρουμε στα επίπεδα του 2009. Το ΦΠΑ δεν θα το αφήσουμε στο 6%, που το πήγατε εσείς, αλλά στο 11%, γιατί πράγματι θέλουμε να στηρίξουμε το συγκεκριμένο χώρο. 
Αν δε πούμε και γι’ αυτό που έρχεται με τη ληστρική επιδρομή, αντιλαμβάνεστε ότι πλέον θα φτάσουμε σε ένα σημείο όπου θα φορολογούνται όλοι, ακόμα και οι μικροί αγρότες, αλλά και όλοι όσοι διαθέτουν μικρές καλλιεργούμενες εκτάσεις ή μικρό αριθμό εκτρεφόμενων ζώων, αφού ο φόρος θα υπολογίζεται από το πρώτο ευρώ με 13%. Αν δε βάλετε και στον ενιαίο φόρο ακινήτων την αγροτική γη, την παραγωγική γη και τα κτίσματα, τότε αντιλαμβάνεστε ότι η πληγή που θα υποστεί ο χώρος θα οδηγήσει στη διάλυση ενός παραγωγικού τομέα της χώρας. 
Επίσης, δεν μας είπατε τίποτα για το γεγονός ότι δεν αντιμετωπίζετε καθόλου το τεράστιο πρόβλημα της χρηματοδότησης του χώρου, όταν ήδη τα στοιχεία δείχνουν ότι έχουμε μία πτώση της τάξης του 25%-30%. Όπως καταλαβαίνετε, αν συνδυάσουμε αυτήν την εξέλιξη και με το ξεπούλημα της Αγροτικής Τράπεζας -που για μας το ζήτημα εξακολουθεί να παραμένει ανοιχτό-, σημαίνει ότι αφήσατε ουσιαστικά τον αγροτικό χώρο χωρίς χρηματοδοτικό εργαλείο. 
Εμείς έχουμε καταθέσει συγκεκριμένη πρόταση για τη χορήγηση καλλιεργητικής κάρτας εγγυημένης από το δημόσιο και με στοιχεία που προκύπτουν μέσα από τις ενισχύσεις. 
Τι θα γίνει με τις συνεταιριστικές δραστηριότητες που καλύπτουν ένα μεγάλο μέρος των διατροφικών αναγκών της χώρας; Θα τις κλείσετε, όπως φαίνεται να οδηγείτε τις πτηνοτροφικές και χοιροτροφικές μονάδες του χώρου, ή θα τις ξεπουλήσετε, όπως κάνατε με τη «ΔΩΔΩΝΗ»; 
«Προικίσατε» την Τράπεζα Πειραιώς με τα χρέη του χώρου που είχαν την εγγύηση του ελληνικού δημοσίου. Τώρα τα στέλνει στις ΔΥΟ, με τις αντίστοιχες συνέπειες. Ο εκκαθαριστής της «κακής» Αγροτικής Τράπεζας, ακόμα χειρότερα, δίνει τα χρέη σε ιδιωτικές εταιρείες για είσπραξη. Το Υπουργείο Οικονομικών βάζει χέρι ακόμα και στις επιδοτήσεις. Εμείς, λοιπόν, θα προσεγγίσουμε το μεγάλο ζήτημα των χρεών πραγματικά μέσα από τη βιωσιμότητα του συγκεκριμένου χώρου, γιατί η Ελλάδα, η χώρα μας, έχει ανάγκη το συγκεκριμένο χώρο. 
Εγώ θέλω να σταθώ και λίγο στη διαχείριση που κάνετε στη δημόσια γη. Όχι μόνο δεν την αξιοποιείτε, αλλά θα έλεγα ότι τη χαρίζετε στους καταπατητές. Συγκεκριμένα, μάλιστα, έχω την πρόσφατη απάντηση του Υπουργού Αγροτικής Ανάπτυξης. Ακούστε, αγαπητοί συνάδελφοι. Όταν τον ρώτησα γιατί κάνει αυτές τις παραχωρήσεις και δεν τις ελέγχει, μου απάντησε το εξής: Επειδή, λέει, δεν τηρήθηκαν οι όροι της παραχώρησης, οι περιφερειάρχες τού ζήτησαν τη νομοθετική ρύθμιση του θέματος, την οποία και θα κάνει άμεσα, χωρίς ελάχιστο κόστος για τους καταπατητές. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ξέρετε τι σημαίνει αυτή η ρύθμιση; Σημαίνει ότι δεκαεπτά χιλιάδες επτακόσια εξήντα πέντε οικόπεδα άρτια και οικοδομήσιμα, των οποίων η αξία περνάει τα 500 εκατομμύρια ευρώ, θα χαριστούν στους καταπατητές. Επιτέλους, γιατί ανέχεστε μια τέτοια διαχείριση-μεταχείριση της δημόσιας περιουσίας; 
Για μας, αγαπητοί συνάδελφοι, απαιτείται η συγκρότηση ενός εθνικού σχεδίου στον αγροτικό χώρο, το οποίο θα προσεγγίσει την αγροτική δραστηριότητα με συγκεκριμένες πολιτικές κατά κλάδο και περιφέρεια και θα τις εντάξει σε ένα ευρύτερο όραμα της παραγωγικής ανασυγκρότησης της χώρας. Εμείς βάζουμε δύο στόχους. Ο πρώτος στόχος είναι η στήριξη του αγροτοδιατροφικού τομέα και ο δεύτερος στόχος η βελτίωση της ανταγωνιστικότητας των ελληνικών προϊόντων, μέσω της προστιθέμενης αξίας στην παγκόσμια αγορά. Όμως, αυτή η αναγκαία αλλαγή της πορείας και η επανεκκίνηση της αγροτικής οικονομίας θα ευδοκιμήσει και θα αποκτήσει πραγματικά αναπτυξιακά χαρακτηριστικά μόνο όταν αντιμετωπιστεί η μνημονιακή πολιτική. 
(Στο σημείο αυτό χτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΕΥΑΓΓΕΛΟΣ ΑΠΟΣΤΟΛΟΥ",35
"113091"," Ευχαριστούμε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113092"," Και αυτό θα μπορεί να το κάνει μόνο μια Κυβέρνηση της Αριστεράς με κορμό το ΣΥΡΙΖΑ. Έφτασε ο καιρός! 
(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΑΓΓΕΛΟΣ ΑΠΟΣΤΟΛΟΥ",35
"113093"," Το λόγο έχει ο Βουλευτής της Νέας Δημοκρατίας κ. Σπυρίδων Ταλιαδούρος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113094"," Κυρίες και κύριοι συνάδελφοι, συζητούμε σήμερα τον προϋπολογισμό του 2014, έναν προϋπολογισμό στον οποίο είναι εμφανή τα επιτεύγματα της δημοσιονομικής πολιτικής της Κυβέρνησης σε μια παγκοσμίως εξαιρετικά δύσκολη περίοδο. 
Επιτύχαμε την παραμονή της χώρας στο ευρώ, παρά τις περί του αντιθέτου προβλέψεις ορισμένων, καθώς και τη δημιουργία κλίματος ασφάλειας και εμπιστοσύνης στο ευρωπαϊκό και διεθνές περιβάλλον. Είναι, επίσης, σημαντικό ότι μπορέσαμε να επιτύχουμε την πλήρη εφαρμογή και υλοποίηση του προϋπολογισμού του 2013 με την επίτευξη των στόχων που είχαν τεθεί στα έσοδα.
Με τη λήξη, επομένως, του έτους 2013 καθίσταται εφικτή η επίτευξη δημοσιονομικού πλεονάσματος και αρχίζουμε να έχουμε τις πρώτες ενδείξεις για έξοδο από την κρίση. Υπάρχει η τάση αποκλιμάκωσης της ύφεσης, ενώ παρατηρούμε πλέον τα πρώτα σημάδια της επερχόμενης ανάπτυξης. 
Ο πληθωρισμός ακολουθεί μία καθοδική πορεία, το κόστος δανεισμού μειώνεται, μεγάλο μέρος των ληξιπρόθεσμων οφειλών του ελληνικού δημοσίου μειώνεται, ενώ η ανταγωνιστικότητα της ελληνικής οικονομίας ενισχύεται. 
Σε συνέχεια του θετικού κλίματος που διαμορφώνεται, ο προϋπολογισμός του 2014 προβλέπει πλεόνασμα περίπου 3 δισεκατομμυρίων με μείωση των δαπανών σε σχέση με το 2013, μείωση των δαπανών για τους τόκους, αύξηση κατά 4% των καθαρών εσόδων του κρατικού προϋπολογισμού για το 2014, χωρίς αύξηση φόρων. Η αύξηση αυτή οφείλεται κυρίως στις προβλεπόμενες αυξημένες εισπράξεις των δύο πρώτων μηνών του 2014 που αφορούν αποπληρωμή υποχρεώσεων του 2013, στις εκτιμήσεις για σταδιακή αύξηση της φορολογικής συμμόρφωσης από το επόμενο έτος.
Εκτός των ανωτέρω, το κυβερνητικό πρόγραμμα για το 2014 δίνει έμφαση στις μεταρρυθμίσεις, τον εξορθολογισμό των φορολογικών βαρών, τις αποκρατικοποιήσεις και τη βελτίωση του επιχειρηματικού περιβάλλοντος. Φεύγουμε πλέον από το κρατικοδίαιτο μοντέλο που δημιούργησε χρέη και διαφθορά. 
Τώρα που οι στόχοι επιτυγχάνονται και σημειώνεται πρόοδος στα δημοσιονομικά της χώρας, πρέπει σταδιακά να δώσουμε ιδιαίτερη έμφαση στην ενίσχυση των οικονομικά αδύναμων ομάδων, οι οποίες έχουν πληγεί περισσότερο από την κρίση. Θα πρέπει με τη θέσπιση των κατάλληλων κοινωνικών παρεμβάσεων να ενισχυθεί σταδιακά η κοινωνική συνοχή, να προβλεφθούν ελαφρύνσεις για τους χαμηλοσυνταξιούχους, τους χαμηλόμισθους, τους μακροχρόνια άνεργους και ειδικά για τους νέους να δοθούν κίνητρα αναπτυξιακά. 
Παράλληλα, θα πρέπει με τη θέσπιση των κατάλληλων μέτρων να στηριχθεί η πρωτογενής αγροτική παραγωγή, που είναι ο πυρήνας και η βάση για την ανάπτυξη της πατρίδας μας και να ενισχυθεί η αγορά των ακινήτων με τον επαναπροσδιορισμό των αντικειμενικών αξιών και την πρόβλεψη ανάλογων κινήτρων. Είναι σημαντικό ότι προβλέπεται μείωση του φόρου μεταβίβασης των ακινήτων.
Κυρίες και κύριοι συνάδελφοι, τώρα πια που οι μεγάλες θυσίες των Ελλήνων αρχίζουν να πιάνουν τόπο, θα πρέπει σταδιακά να δοθεί έμφαση στη χάραξη και υλοποίηση της κατάλληλης κοινωνικής πολιτικής, ούτως ώστε να ανακουφιστούν εκείνες οι κοινωνικές ομάδες που έχουν πληγεί περισσότερο από την κρίση, πράγμα που θα βοηθήσει και την ανάπτυξη της πατρίδας μας. 
Εν όψει όλων των ανωτέρω, θα ήθελα, κλείνοντας να επισημάνω ότι ο προϋπολογισμός του 2014 αποτελεί τη συνέχεια της σταθερής και επιτυχημένης οικονομικής πολιτικής της Κυβέρνησης για την επίτευξη δημοσιονομικής σταθερότητας και την τόνωση της εθνικής οικονομίας.
Με τις προβλέψεις του προϋπολογισμού κάνουμε ένα ακόμα βήμα προς το δρόμο της ανάπτυξης, για να καταφέρει η πατρίδα μας να βγει από την κρίση.
Για τους λόγους αυτούς υπερψηφίζω τον προϋπολογισμό του 2014.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΣΠΥΡΙΔΩΝ ΤΑΛΙΑΔΟΥΡΟΣ",491
"113095"," Το λόγο έχει ο Βουλευτής του ΣΥΡΙΖΑ κ. Κουρουμπλής.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113096"," Κύριε Πρόεδρε, όταν το βαρύτατο σημερινό κρύο περουνιάζει τις ψυχές εκατοντάδων χιλιάδων Ελλήνων, δεκάδων χιλιάδων μικρών παιδιών, όταν δεκάδες χιλιάδες παιδιά δεν έχουν αυτήν τη στιγμή εμβολιαστεί, όταν υπάρχουν τρία εκατομμύρια συμπολίτες μας χωρίς φάρμακο, απαιτείται, όταν ανεβαίνουμε σε αυτό το Βήμα -ανεξάρτητα από οποιαδήποτε πολιτική τοποθέτηση- ο λόγος μας να διαθέτει μέτρο και αιδώ. 
Διότι εδώ, κύριε Πρόεδρε, κυρίες και κύριοι συνάδελφοι, δεν εκπροσωπούμε μόνο τις δικιές μας οικογένειες, γιατί οι δικιές μας οικογένειες δεν αντιμετωπίζουν αυτό το πρόβλημα. Είμαστε εκπρόσωποι αυτού του λαού και δεν μπορούμε να μιλάμε με αμετροέπεια, χωρίς να αντιλαμβανόμαστε με το λόγο μας ότι βιώνει πραγματικό μαρτύριο η συντριπτική πλειοψηφία του ελληνικού λαού, όταν τριακόσιες χιλιάδες και πλέον νοικοκυριά δεν έχουν ρεύμα. Χρειάζεται, λοιπόν, μέτρο και αιδώς, διότι εδώ δεν μας ακούει μόνο η Βουλή, μας βλέπει ολόκληρος ο ελληνικός λαός. Εκτός κι αν θεωρούμε ότι ο ελληνικός λαός έχει επιλεκτική μνήμη και δεν αντιλαμβάνεται τα μέτρα και τις πολιτικές που εφαρμόζετε. 
Μιλάτε για πλεόνασμα 3 δισεκατομμυρίων για το 2014. Ξέρετε, κυρίες και κύριοι συνάδελφοι, από πού θα προέλθει αυτό το πλεόνασμα; Θα προέλθει από τα 2,5 δισεκατομμύρια περικοπές δαπανών στο Υπουργείο Εργασίας, στο Υπουργείο Παιδείας και στο Υπουργείο Υγείας και Πρόνοιας. Αυτό είναι το πλεόνασμα του πόνου, της κοινωνικής καταστροφής και της κατάρρευσης της κοινωνικής άμυνας της ελληνικής κοινωνίας. Είστε περήφανοι γι’ αυτό; Αν είστε περήφανοι, μπορείτε να μιλάτε, κουβαλώντας μαζί σας αυτούς τους φετφάδες και απαγγέλλοντας αυτά που λέτε.
Κύριε Πρόεδρε, κυρίες και κύριοι συνάδελφοι, κατέρρευσε ο εργασιακός πολιτισμός στην Ελλάδα. Δεν υπάρχει κανένα μέτρο προστασίας της αξιοπρέπειας του εργαζόμενου. Ερωτώ, λοιπόν, πώς μπορούμε να αντιμετωπίσουμε μια νέα επιστήμονα, η οποία με συνάντησε προχθές στο δρόμο και μου είπε τα εξής: «Κύριε Κουρουμπλή, έχω δύο πτυχία, δουλεύω σε ένα ιδιωτικό σχολείο. Η σύμβαση μιλάει για 900 ευρώ και μου δίνουν 450 ευρώ». Πώς μπορούμε, λοιπόν, να κοιτάξουμε πρόσωπο με πρόσωπο αυτόν το νέο άνθρωπο, όταν έχει καταρρεύσει κάθε έννοια προστασίας της αξιοπρέπειας στην εργασία και θα κόψετε 1.300.000.000 ευρώ από τις δαπάνες του Υπουργείου Εργασίας; 
Από πού θα τα κόψετε; Από τη μείωση των συντάξεων των επικουρικών, από τη μείωση των δαπανών της πρόνοιας, γιατί πήγατε την πρόνοια στο Υπουργείο Εργασίας. Θα τα κόψετε κλείνοντας, ουσιαστικά, τα ιδρύματα της πρόνοιας, τα οποία ήδη ψυχορραγούν, τα πενήντα πέντε γηροκομεία με τρεις χιλιάδες περιθαλπόμενους και κόβοντας το ΕΚΑΣ των βαριά αναπήρων κάτω από εξήντα πέντε ετών. 
Είστε περήφανοι για όλα αυτά τα μέτρα; Θα σώσετε την ελληνική οικονομία κόβοντας το ΕΚΑΣ από τους νεφροπαθείς υπό αιμοκάθαρση, κυρίες και κύριοι συνάδελφοι της συγκυβέρνησης; Μπράβο μας! 
Όσον αφορά το Υπουργείο Παιδείας, κυρίες και κύριοι συνάδελφοι, θα γυρίσουμε πίσω στην εποχή του Υπουργού Θηβαίου του 1962, όταν απευθυνόμενος στους φοιτητές που διαμαρτυρόντουσαν για την έλλειψη χρηματοδότησης στην παιδεία, τους είπε το περίφημο και το αμίμητο: «Μην διαμαρτύρεστε κατά της Κυβέρνησης, να κλαίτε τη μοίρα σας που γεννηθήκατε φτωχοί». Άρα, ο φτωχός δεν δικαιούται να σπουδάσει. Η δωρεάν παιδεία καταργείται. Θα «τρίζουν» τα κόκκαλα, κυρίες και κύριοι συνάδελφοι, του αείμνηστου Λουκή Ακρίτα και του Γέρου της Δημοκρατίας. 
Εμείς, κυρίες και κύριοι συνάδελφοι, θα αποκαταστήσουμε τον εργασιακό πολιτισμό, γιατί πιστεύουμε ότι παραγωγός δεν είναι μόνο ο επενδυτής, είναι και ο εργαζόμενος. Πιστεύουμε ότι πραγματικά η εργασία πρέπει να παράγει ασφάλεια, όπως έλεγε ο αείμνηστος Ανδρέας Παπανδρέου.
Μιλούμε, λοιπόν, για το Υπουργείο Υγείας και Πρόνοιας. Άλλο 1 δισεκατομμύριο ευρώ εκεί. Μας μιλήσατε προχθές και ψηφίσατε εξουσιοδοτώντας -για πρώτη φορά τιμολογιακή ρύθμιση με υπουργικές αποφάσεις- τον Υπουργό Υγείας. Είναι δική σας επιλογή. Θα κριθεί. 
Κυρίες και κύριοι συνάδελφοι, εμείς δεν θεωρούμε ότι πρέπει να υπάρξει μείωση των δαπανών, αλλά μείωση των τιμών σε όλα τα φάρμακα και στα ακριβά φάρμακα, κυρίως στα πρωτότυπα, στα υψηλού κόστους και όχι μόνο στα γενόσημα και σε μερικά από τα off patent. Αυτό δεν το λέτε. Θα το δούμε στις υπουργικές αποφάσεις πολύ σύντομα. 
Να πάμε, λοιπόν, σε κάτι που μπορούμε να συμφωνήσουμε. Όποιες περικοπές γίνουν σε αυτόν τον τομέα, να πάνε για την κάλυψη των τριών εκατομμυρίων πολιτών που τους λείπει η ιατροφαρμακευτική περίθαλψη. Να δεσμευτείτε, δε, ότι δεν θα αυξήσετε μεσοσταθμικά τη συμμετοχή του ασφαλισμένου στο φάρμακο. Διότι, φοβούμαι ότι ο στόχος σας είναι να μας πάτε από το 23% στο 38% που είναι η Πορτογαλία σήμερα. 
Και επειδή μιλάτε για ανάπτυξη, ελάτε να στηρίξουμε την παραγωγή ελληνικού φαρμάκου. Έχουμε ερευνητικά κέντρα, έχουμε επιστήμονες και η Ελλάδα μπορεί να γίνει μια μεγάλη εξαγωγική δύναμη αξιόπιστου γενόσημου φαρμάκου και όχι να εισάγετε γενόσημα φάρμακα από το Μπανγκλαντές με έναν ΕΟΦ που δεν έχει τη δυνατότητα να προχωρήσει σε μετεγκριτικές μελέτες ποιοτικών κριτηρίων βιοδιαθεσιμότητας και αποτελεσματικότητας. 
Κυρίες και κύριοι συνάδελφοι, δίπλα σε αυτήν την οικονομική κρίση που ζούμε σοβεί και μία ηθική κρίση αξιών. Είναι το δεύτερο μεγάλο και κρίσιμο ζήτημα που ζει η ελληνική κοινωνία. Σε αυτήν, λοιπόν, την υπερακμή της παρακμής του αξιακού συστήματος, έχουμε κρίση δημοκρατίας, κρίση πολιτισμού, κρίση αξιοπιστίας των θεσμών. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"113097"," Κύριε Κουρουμπλή θα έχετε υπ’ όψιν σας ότι μου διέφυγε να βάλω το χρόνο από την αρχή και μιλάτε πολύ παραπάνω.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113098"," Τελειώνω, κύριε Πρόεδρε. 
Η πατρίδα έχει ανάγκη από ένα αριστερό, πατριωτικό, αναπτυξιακό αφήγημα, που θα συνεγείρει όλους τους Έλληνες, υπερβαίνοντας τις κομματικές περιχαρακώσεις. Να στηρίξουμε την κοινωνική άμυνα αυτού του τόπου. Να υπερασπιστούμε την πατρίδα. Να αγγίξουμε με βαθύτατες τομές όλους εκείνους τους θεσμούς που παρεμποδίζουν την προσπάθεια της χώρας να προχωρήσει προς τα μπρος. Να κάνουμε βαθύτατες παρεμβάσεις στο Σύνταγμα. 
«Πόθεν έσχες»: Βεβαίως πρέπει να υπάρξει όλο το «πόθεν έσχες» των πολιτικών. Αλλά και των δικαστών, για να μπορέσει πραγματικά η κοινωνία να ξέρει τους θύλακες που δεν επιτρέπεται ο έλεγχος. Να μπορέσουμε πραγματικά να κινητροδοτήσουμε μια νέα προσπάθεια σε αυτόν τον τόπο. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"113099"," Τελειώνετε σας παρακαλώ. Μου είχε διαφύγει να σας βάλω το χρόνο στην αρχή και μιλάτε δέκα λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113100"," Κλείνω, κύριε Πρόεδρε. 
Κυρίες και κύριοι συνάδελφοι, έλεγε ο αείμνηστος δικαστής Δελαπόρτας: «Ποιος απεργάζεται το μέλλον αυτού του τόπου; Μοιραίοι άνθρωποι, τη μοιραία στιγμή διαχειρίζονται τη μοίρα αυτού του τόπου». 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"113101"," Σας ευχαριστούμε. 
Το λόγο έχει ο Αναπληρωτής Υπουργός Εσωτερικών κ. Λεωνίδας Γρηγοράκος. 
Κύριε Υπουργέ, έχετε το λόγο για οκτώ λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113102"," Ευχαριστώ πολύ, κύριε Πρόεδρε. 
Αγαπητέ μου Παναγιώτη, σε άκουσα με πολύ προσοχή. Εγώ θα ήθελα να σου προσδιορίσω την Αριστερά τη δική μου, στην οποία κάποια στιγμή συνυπήρξαμε μαζί.","ΛΕΩΝΙΔΑΣ ΓΡΗΓΟΡΑΚΟΣ",114
"113103"," Με ίδιες απόψεις.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"113104"," Σε άκουσα με πολύ προσοχή, Παναγιώτη.","ΛΕΩΝΙΔΑΣ ΓΡΗΓΟΡΑΚΟΣ",114
"113105"," Και εγώ θα σε ακούσω.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"113106"," Με όποιον, λοιπόν, προσδιορισμό θέλεις από την Αριστερά -να είναι ριζοσπαστική, να είναι ανανεωτική, να είναι μετακομμουνιστική, να είναι η Αριστερά της ευθύνης- αγαπητέ παλιέ καλέ μου σύντροφε, η Αριστερά αυτή δεν μπορεί να είναι η Αριστερά του κορεσμένου και αντιπαραγωγικού δημοσίου, δεν μπορεί να είναι η Αριστερά των συντεχνιών ούτε η Αριστερά των εργατοπατέρων. 
Η Αριστερά υπήρξε και θα υπάρχει για τις δυνάμεις της εργασίας, της παραγωγής, του δημόσιου και του ιδιωτικού τομέα. Αυτήν την Αριστερά νομίζω ότι κάποτε εκφράζαμε μαζί. Αυτήν την Αριστερά πιστεύω ότι εκπροσωπούσαμε μαζί.","ΛΕΩΝΙΔΑΣ ΓΡΗΓΟΡΑΚΟΣ",114
"113107"," Τότε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"113108"," Δεν είναι ποτέ αργά.","ΛΕΩΝΙΔΑΣ ΓΡΗΓΟΡΑΚΟΣ",114
"113109"," Κι εσείς κάνετε λάθος που ρωτάτε και ο κ. Κουρουμπλής κάνει λάθος που απαντάει.
Συνεχίστε παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113110"," Η ευαισθησία, κύριε Πρόεδρε, που έδειξε ο κ. Κουρουμπλής λέγοντας ότι…","ΛΕΩΝΙΔΑΣ ΓΡΗΓΟΡΑΚΟΣ",114
"113111"," Έχουμε αμοιβαιότητα εμείς, κύριε Πρόεδρε, μεταξύ μας. Γιατί παρεμβαίνετε, κύριε Πρόεδρε;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"113112"," Διότι έχω χρέος να παρέμβω.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113113"," Έχουμε αμοιβαιότητα. Δεν είναι κακό.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"113114"," Σας παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113115"," Την ευαισθησία, λοιπόν, αγαπητέ μου Παναγιώτη, δεν μπορεί να τη μονοπωλεί κανείς.","ΛΕΩΝΙΔΑΣ ΓΡΗΓΟΡΑΚΟΣ",114
"113116"," Απευθύνεστε σε όλη τη Βουλή και όχι στον Παναγιώτη μόνο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113117"," Ήταν ο προηγούμενος ομιλητής, κύριε Πρόεδρε, γι’ αυτό απευθύνθηκα. 
Δεν μπορεί, λοιπόν, να τη μονοπωλεί κανείς και ιδιαίτερα η Αντιπολίτευση. Τα συγκυβερνώντα κόμματα έχουμε επίγνωση όλων των πολιτικών, πραγματικά, δυσκολιών και όλων των αποφάσεων που έχουμε ακολουθήσει. Ξέρουμε ότι οι πολιτικές αυτές είναι σκληρές. Όμως, ξέρουμε ότι οι πολιτικές αυτές είναι αναγκαίες και περιμένουμε από τη δική σας πλευρά να ακούσουμε τις προτάσεις, γιατί δεν ακούμε προτάσεις.
Αγαπητοί συνάδελφοι –δεν θέλω να είμαι προσωπικός στο λόγο μου- θέλω να πω το εξής: Με τις πελατειακές πολιτικές, τις συντεχνιακές ρυθμίσεις, καταστήσαμε την κεντρική διοίκηση και αυτοδιοίκηση, αντιαναπτυξιακούς φορείς. Αδιαφορήσαμε για την πραγματικότητα τα προηγούμενα χρόνια. Ξεχάσαμε τη βασική αποδοχή ότι, ό,τι δεν αλλάζει, πεθαίνει. Γι’ αυτό πρέπει κάποιοι, έστω και την τελευταία στιγμή, να αλλάξουν θέσεις σε αυτήν την Αίθουσα. Οδηγηθήκαμε σιγά και σταθερά στην πλήρη αποδιάρθρωση του οικονομικού παραγωγικού μοντέλου της διοίκησης της οργάνωσης της χώρας.
Μολονότι, λοιπόν, η χώρα μας οδηγήθηκε σε μία πρωτοφανή περιπέτεια, εντούτοις βλέπουμε ότι σε αυτήν την Αίθουσα υπάρχουν κάποιοι, οι οποίοι επιμένουν στις πολιτικές που μας οδήγησαν στα πρόθυρα της χρεοκοπίας. Ας αντιληφθούμε όλοι μας, έστω και τώρα, ότι ο τόπος έχει ζωτική ανάγκη από ένα τολμηρό και ριζοσπαστικό σχέδιο εθνικής ανασυγκρότησης. Σε αυτήν την ανασυγκρότηση, εγώ προσωπικά, σας καλώ να πάμε μαζί, αλλά δεν βλέπω να έχετε καλές προθέσεις. 
Κυρίες και κύριοι συνάδελφοι, απευθύνομαι σε όλους. Πρέπει να θεμελιώσουμε νέες πολιτικές για την αναμόρφωση της δημόσιας διοίκησης, για την αναγέννηση της αυτοδιοίκησης τόσο της περιφερειακής όσο και της τοπικής, για την αναζωογόνηση της ελληνικής οικονομίας, για τη θωράκιση της χώρας μας απέναντι στις δυσκολίες και στις προκλήσεις που δημιουργεί το νέο ευρωπαϊκό και παγκοσμιοποιημένο περιβάλλον. 
Ο ΣΥΡΙΖΑ μας εγκαλεί γιατί θέλουμε να αναμορφώσουμε τις δομές του κράτους της αυτοδιοίκησης, της οικονομίας και της παραγωγής. Φιλοδοξεί όλο αυτό το χρονικό διάστημα να οικειοποιηθεί πολιτικά όλες εκείνες τις δυνάμεις που αντιστέκονται στις αλλαγές. Γίνεται πολιτικός και συνήγορος, τους παρέχει ασπίδα προστασίας, τους υπόσχεται επιστροφή στο παρελθόν. Μα, αυτό το παρελθόν είναι που μας έφερε σήμερα εδώ. 
Η μεταμνημονιακή περίοδος δεν θα έρθει με τις επιπόλαιες και ανεύθυνες απόψεις της Αντιπολίτευσης. Χρειάζεται επιμονή και ολοκλήρωση των προσπαθειών μας για να απεξαρτηθούμε από τα μνημόνια. Η απόσταση που έχουμε να διανύσουμε για να φύγουμε από αυτήν τη μέγγενη είναι πολύ μικρή. 
Κυρίες και κύριοι συνάδελφοι, στη μεταμνημονιακή Ελλάδα δεν θα πάμε σκίζοντας τα μνημόνια, καταργώντας τα με ένα νόμο το ίδιο βράδυ, ούτε με καταγγελίες και γενικόλογες διακηρύξεις. Η Ελλάδα θα εισέλθει στη μεταμνημονιακή περίοδο με υπευθυνότητα, με σοβαρότητα, με θετικές ενέργειες, χωρίς παληκαρισμούς και επιζήμιους βερμπαλισμούς, αγνοώντας τους κανόνες της ευρωπαϊκής και διεθνούς πολιτικής σκηνής. 
Η Ευρωπαϊκή Ένωση, κυρίες και κύριοι, η ευρωζώνη, δεν λειτουργεί όπως τη δεκαετία του ’50 και του ’60, όπως λειτουργούσε το κίνημα των αδεσμεύτων. Δεν συνιστούν βήμα για την καταγγελία των πολιτικών που κυριαρχούν σήμερα. Αντίθετα, είναι ένας χώρος η Ευρωπαϊκή Ένωση συνεχούς διαπάλης, συνεχούς διαλόγου, για την προώθηση των εθνικών συμφερόντων, για τη διασφάλιση καλύτερων προϋποθέσεων για την απόκτηση συμμαχιών, για την εξεύρεση συμβιβασμών.
Όποιος δεν γνωρίζει το ευρωπαϊκό περιβάλλον ξιφουλκεί, φαντασιώνεται και σκιαμαχεί.
Κυρίες και κύριοι συνάδελφοι, θα μου επιτρέψετε με την ιδιότητά μου σαν Αναπληρωτής Υπουργός Εσωτερικών να πω κάποιες σκέψεις για την αυτοδιοίκηση. Η αυτοδιοίκηση που όλοι γνωρίζουμε, τοπική, περιφερειακή, εμφανίζει πολλές στρεβλώσεις και ανεπάρκειες. Δεν ανταποκρίνεται σήμερα στις απαιτήσεις της εποχής μας. Ενώ θα μπορούσε να είναι μια ξεχωριστή πολιτική υποδομή της αποκαλούμενης κοινωνίας των πολιτών, μια υγιής διοικητική δομή που θα λειτουργούσε ως αντίβαρο του αναποτελεσματικού κράτους στην ουσία αυτή η αυτοδιοίκηση το αντιγράφει, λειτουργώντας ως κακέκτυπό του, ως καρικατούρα του.
Η αλήθεια είναι ότι και εμείς φροντίσαμε να ευνουχίσουμε την αυτοδιοίκηση και η Κυβέρνηση και τα κόμματα. Εγώ, προσωπικά, αντιλαμβάνομαι ότι κάποιοι εκπρόσωποι της αυτοδιοίκησης ενοχλούνται από αυτές τις διαπιστώσεις. Το έχω υποστεί. Αν θέλουμε, όμως, να προβούμε σε μία ουσιαστική αποτίμηση, βλέποντας την πραγματικότητα χωρίς αυταρέσκειες και παραμορφωτικούς φακούς θα συμφωνήσουμε όλοι στην ανάγκη πλήρους αναμόρφωσής της.
Ως εκ τούτου, το μείζον πρόβλημα της αυτοδιοίκησης σήμερα δεν είναι μόνο η ανεπάρκεια πόρων αλλά και η αδυναμία της να ανταποκριθεί στο μεγάλο στοίχημα της τοπικής ανάπτυξης, θεμελιώνοντας ένα ορθολογικό μοντέλο οργάνωσης και λειτουργίας των τοπικών κοινωνιών. Τώρα που η χώρα βρίσκεται σε μεγάλη πολιτική δίνη είναι η ώρα να ανοίξουμε μία ουσιαστική συζήτηση για τη χρησιμότητα, την αποτελεσματικότητα, την οικονομική ευρωστία της αυτοδιοίκησης, τόσο της τοπικής όσο και της περιφερειακής. Η αξιολόγηση των δομών και των υπηρεσιών της αυτοδιοίκησης σε καμμία περίπτωση δεν πρέπει να αποτελεί ταμπού. 
Ως προς το θεσμό της περιφέρειας θα έλεγα πως ακόμη βρίσκεται στη φάση της θεμελίωσης. Ο «Καλλικράτης» ήταν ένα επιτυχημένο μοντέλο, θέλει την αξιολόγησή του, θέλει να αφήσουμε ακόμη περισσότερο το μοντέλο αυτό να προχωρήσει. Πρέπει να δώσουμε περισσότερες εκκλησίες στην περιφέρεια. Πρέπει να δώσουμε περισσότερες εξουσίες στους δήμους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε.
Φιλοδοξία όλων εμάς είναι να συνεχίσουμε να μεταρρυθμίζουμε το μοντέλο, να φύγουμε από αυτό το ατελέστερο πολιτικό υπόδειγμα που μας έφερε στην χρεοκοπία, να πούμε καθαρά όλοι μας ότι το πολιτικό σύστημα της μεταπολίτευσης χρεοκόπησε. Και αυτό το σύστημα δεν επιδέχεται αναστυλώσεις ούτε ανασυγκροτήσεις. Οι αυτοδύναμες και μονοκομματικές κυβερνήσεις έχουν κλείσει τον κύκλο τους. Οι κυβερνήσεις συνεργασίας είναι το μόνο μοντέλο διακυβέρνησης που μας υποδεικνύουν οι πολιτικές μας.
Κυρίες και κύριοι συνάδελφοι, το ΠΑΣΟΚ επέλεξε να υπηρετήσει την πολιτική σταθερότητα της χώρας. Η επιλογή αυτή το έκανε δυσάρεστο σε μια πολύ μεγάλη μερίδα των πολιτών. Η επιλογή του αυτή έχει κόστος, γιατί επωμίζεται το βάρος επώδυνων πολιτικών. Ωστόσο, η επιλογή μας αυτή είναι αδιαπραγμάτευτη. 
Η Κοινοβουλευτική Ομάδα του ΠΑΣΟΚ στήριξε δύσκολες επιλογές, όταν οι άλλοι σφύριζαν αδιάφορα, όταν κάποιοι άλλοι είχαν αποποιηθεί την ευθύνη που τους αναλογούσε. Στις δύσκολες περιόδους φαίνεται η ανθεκτικότητα και η αντοχή μας. Οι Βουλευτές του ΠΑΣΟΚ έχουν περάσει πάρα πολύ δύσκολες στιγμές, ανεβαίνουν ακόμη ένα Γολγοθά. Είναι πολύ εύκολο να είσαι στην Αντιπολίτευση.
Κυρίες και κύριοι συνάδελφοι, τελειώνοντας θέλω να πω ότι ο τόπος και η οικονομία χρειάζονται προγραμματικές συγκλίσεις. Έχουμε ανάγκη από ένα νέο πολιτικό υπόδειγμα που θα απεξαρτηθεί πλήρως από τις πολιτικές του λαϊκισμού, του κρατισμού και των πελατειακών σχέσεων. Δεν μπορεί κανείς από εμάς –οι Έλληνες πολίτες, η κυβέρνηση, τα πολιτικά κόμματα- να αντιμετωπίσουμε τις προκλήσεις και τις ευκαιρίες που έχουμε μπροστά μας ούτε μπορούμε να σχεδιάσουμε πολιτικές για το μέλλον, εάν στις αποσκευές μας κουβαλάμε τις παλιές πρακτικές που οδήγησαν τη χώρα στην κρίση και στη χρεοκοπία.
Σας ευχαριστώ πολύ και πιστεύω ότι η στήριξη της Κυβέρνησης για να συνεχίσει το έργο της θα υπάρξει το Σάββατο το βράδυ.
(Χειροκροτήματα)","ΛΕΩΝΙΔΑΣ ΓΡΗΓΟΡΑΚΟΣ",114
"113118"," Το λόγο έχει η κ. Μακρή-Θεοδώρου Ελένη, Βουλευτής της Νέας Δημοκρατίας.
Κύριοι συνάδελφοι, εάν τηρήσουμε το εξάλεπτο που έχει ο καθένας μας μπορεί να φτάσουμε μέχρι τον συνάδελφο, τον κ. Μαρίνο. Εάν δεν το τηρήσουμε, δεν θα μιλήσει ο κ. Μαρίνος. Σας παρακαλώ, λοιπόν, πάρα πολύ να τηρήσετε το χρόνο που έχουμε δώσει.
Ορίστε, κυρία συνάδελφε, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113119"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, οι εποχές της άκρατης παροχολογίας, των υπέρμετρων υποσχέσεων και της δανειακής ευημερίας έχουν λάβει τέλος. Είναι η ώρα της αλήθειας, των ρεαλιστικών προτάσεων και λύσεων.
Πριν από ένα χρόνο, σ’ αυτήν εδώ την Αίθουσα είχαμε το πολιτικό θάρρος και μιλήσαμε για προϋπολογισμό λιτότητας, υφεσιακό, με δυσκολίες για τον ελληνικό λαό. Δεν κρύψαμε από τους πολίτες την πραγματικότητα. Όντως, το 2013 ήταν η πιο δύσκολη χρονιά από την αρχή της κρίσης. Συσσωρευμένοι φόροι τριών ετών, ανεργία, ύφεση. 
Τώρα, όμως, δεν είμαστε στο ίδιο σημείο. Φέτος η ύφεση επιβραδύνεται. Εκτιμάται ότι θα διαμορφωθεί στο 4%, ενώ προβλεπόταν στο 4,5%. Ο πληθωρισμός υποχωρεί συνεχώς στα χαμηλότερα επίπεδα των τελευταίων σαράντα πέντε χρόνων. Ο δείκτης οικονομικού κλίματος έφτασε στα υψηλότερα επίπεδα των τελευταίων σαράντα μηνών. Το κόστος δανεισμού μειώνεται. Υλοποιούνται διαρθρωτικές αλλαγές. Η ανταγωνιστικότητα της οικονομίας ενισχύεται. Και όλα αυτά έγιναν με εσάς, κυρίες και κύριοι της Αντιπολίτευσης, να μειώνετε όλη την εθνική προσπάθεια, να μεμψιμοιρείτε, να επενδύετε στην καταστροφή και ίσως να την επιδιώκετε. 
Σήμερα λοιπόν, έχουμε τη δυνατότητα, μετά από πολλά χρόνια, να μιλάμε για έναν προϋπολογισμό με πρωτογενές πλεόνασμα. Ο ελληνικός λαός, με θυσίες, με στερήσεις, με προσπάθεια, με εμπιστοσύνη όμως σ’ αυτήν την Κυβέρνηση, στην Κυβέρνηση εθνικής ευθύνης, καταφέρνει να γυρίσει τη μαύρη σελίδα. Αρχίζει να αισιοδοξεί, να αισθάνεται ότι το αποτέλεσμα των θυσιών του είναι και το πιο ισχυρό επιχείρημά μας. Είναι η διαπραγματευτική μας δύναμη έναντι των δανειστών μας. Στόχος είναι η ανάκαμψη της οικονομίας, η ανασυγκρότηση της χώρας, η προσέλκυση ξένων επενδύσεων, η αξιοποίηση όλων των δυνατοτήτων μας. 
Κυρίες και κύριοι συνάδελφοι, δεν φοράω παραμορφωτικούς φακούς, δεν ζω μακριά από την κοινωνία και δεν ισχυρίζομαι ότι όλα είναι τέλεια. Χρειάζονται παρεμβάσεις σε βασικούς αναπτυξιακούς τομείς, όπως είναι η γεωργία. Ένα κράτος που οικοδομήθηκε με στρεβλό τρόπο δεν είναι εύκολο να αλλάξει από τη μια στιγμή στην άλλη. Επιβάλλεται όμως να γίνει λειτουργικό και αποτελεσματικό, με σεβασμό προς τον πολίτη. Απαιτούνται πιο γρήγοροι ρυθμοί. Αυτό ζητάει η κοινωνία. Αυτή η Κυβέρνηση ανταποκρίνεται σε αυτό το αίτημα και τα καταφέρνει. 
Ο ΟΟΣΑ μας κατατάσσει στην πρώτη θέση στις διαρθρωτικές αλλαγές. Επιτέλους, χτίζουμε αργά, επώδυνα, αλλά σταθερά το δικό μας όνειρο, το ελληνικό. Δεν αναζητούμε ούτε το αμερικάνικο, που πρόσφατα ανακάλυψε και θαύμασε ο Αρχηγός της Αξιωματικής Αντιπολίτευσης, ούτε τα θολά όνειρα των ισοπεδωτών της χώρας. 
Πρόθεσή μας είναι να στηρίξουμε τον Έλληνα πολίτη, να προστατέψουμε το σπίτι του, για το οποίο ορισμένοι δημιουργούν κλίμα τρομοκρατίας, να στηρίξουμε τον επιχειρηματία, τον αγρότη, τον άνεργο, τους νέους ανθρώπους που αντιμετωπίζουν πιο έντονα το φάσμα της ανεργίας. Οι προτάσεις μας κρίνονται από τεκμηρίωση, επάρκεια, συγκερασμό αντικρουόμενων απόψεων πολλές φορές, αλλά κυρίως από την αποτελεσματικότητά τους για το κοινό καλό, για όλους τους πολίτες. 
Επιδίωξή μας είναι όλοι αυτοί που, χρόνια εκμεταλλευόμενοι τις αδυναμίες του κράτους και τη μη εφαρμογή των νόμων που θεσπίζει, φοροδιαφεύγουν συνειδητά να πληρώσουν. Είναι προσβολή για κάθε συνεπή φορολογούμενο, για κάθε πολίτη να φοροδιαφεύγουν αυτοί που πρώτοι έπρεπε να φορολογηθούν. Είναι καθήκον αυτής της Κυβέρνησης να εξαντλήσει κάθε μέσο, κάθε δυνατότητα προς αυτήν την κατεύθυνση. 
Η φοροδοτική ικανότητα της κοινωνίας έχει εξαντληθεί. Κάθε παραπέρα ενέργεια θα απειλήσει την κοινωνική συνοχή, ακόμα και η παραμικρή επιβάρυνση, όπως αυτή των διοδίων που συζητείται αυτές τις ημέρες. Η Φθιώτιδα, η εκλογική μου περιφέρεια, είναι από τους νομούς με τη μεγαλύτερη επιβάρυνση, χωρίς την ολοκλήρωση της κατασκευής του παράπλευρου δικτύου. 
Κυρίες και κύριοι συνάδελφοι, εμείς επιλέξαμε το δρόμο της ευθύνης και της πολιτικής ωριμότητας. Πιστεύουμε ότι πρέπει να είμαστε χρήσιμοι για τους πολίτες και όχι προσωρινά αρεστοί. 
Ψηφίζω τον προϋπολογισμό του 2014 και πιστεύω ότι είναι το ξεκίνημα για μια νέα αρχή. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΕΛΕΝΗ ΜΑΚΡΗ-ΘΕΟΔΩΡΟΥ",291
"113120"," Κι εμείς ευχαριστούμε. 
Το λόγο έχει ο κ. Μητρόπουλος, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113121"," Κυρίες και κύριοι συνάδελφοι, ο προϋπολογισμός σε μια κοινοβουλευτική δημοκρατία ήταν ανέκαθεν η ενσάρκωση της ελπίδας για μια καλύτερη κοινωνία, για μια ανώτερη για τους πολίτες ποιοτικά ζωή. Εσείς, όμως, εισηγείστε ένα προϋπολογισμό που παρά το ότι προβλέπει ανάπτυξη κατά το ανέφικτο 0,6%, οδηγεί σε βαθιά ύφεση και κοινωνικό ολοκαύτωμα. 
Το σχέδιο προϋπολογισμού για το πέμπτο μνημονιακό έτος, το 2014, αποτελεί τη σκληρότερη εκδοχή προϋπολογισμού των μνημονιακών χρόνων. Και αφού διορθωθεί με ακόμα πιο άκαμπτες και παράλογες απαιτήσεις της τριαρχίας των δανειστών, θα αποτελέσει τον πολιορκητικό κριό της ολοσχερούς κοινωνικής καταστροφής. 
Σας καταθέτω τους πίνακες από τις κοινωνιοκτόνες προβλέψεις του, καθώς και δεκατέσσερα συνολικά έγγραφα που θα επικαλεστώ στην ομιλία μου.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τα εξοντωτικά όρια δαπανών για τα τρία κοινωνικά Υπουργεία είναι για το Υπουργείο Εργασίας μείον 1,2 δισεκατομμύρια, για το Υπουργείο Υγείας μείον 1 δισεκατομμύριο, για το Υπουργείο Παιδείας μείον 0,5 δισεκατομμύριο. 
Ο ενοποιημένος κοινωνικός προϋπολογισμός με πρώτο θύμα τους ΟΤΑ –λείπει ο κύριος Υφυπουργός που μίλησε προηγουμένως- είναι μείον 0,5 δισεκατομμύριο περίπου από τον περσινό. Ειδικά ο πίνακας στη σελίδα 121 του σχεδίου προϋπολογισμού είναι αγγελτήριο θανάτου του περήφανου λαού μας.
Η χρηματοδότηση των οργανισμών κοινωνικής ασφάλισης είναι μείον 2.300.000.000 ευρώ περίπου και ο προϋπολογισμός των φορέων κοινωνικής ασφάλισης είναι μείον 4 περίπου δισεκατομμύρια. Αυτό προοιωνίζεται τη μείωση των συντάξεων -κύριων και επικουρικών- των εφάπαξ και άλλων επιδοματικών παροχών, ώστε να υπάρξει εξοικείωση με την ανώμαλη προσγείωση της βασικής σύνταξης για όλους των 360 ευρώ σύμφωνα με το ν. 3863 και της σταδιακής κατάργησης της επικουρικής σύνταξης και του εφάπαξ. 
Άλλωστε, προχθές ο κύριος Υπουργός Εργασίας στην ομιλία του στο Ελληνοαμερικανικό Επιμελητήριο παραδέχθηκε το εξής: «Η κρατική χρηματοδότηση για τις συντάξεις από 12,6 δισεκατομμύρια ευρώ το 2013, θα μειωθεί το 2014 στα 10,5 δισεκατομμύρια ευρώ, μειωμένη κατά 2,1 δισεκατομμύρια ευρώ, ενώ για το 2015 και 2016 θα πέσει στα 9.700.000.000 ευρώ». Είναι ακριβώς το ποσό που από 1-1-2015 αντιστοιχεί σε 360 ευρώ περίπου για καθένα από τους 2.700.000 Έλληνες και Ελληνίδες συνταξιούχους. Ακόμα και από τον ισχνό προϋπολογισμό του Πράσινου Ταμείου αφαιρούνται 150 εκατομμύρια. 
Κυρίες και κύριοι συνάδελφοι, η μείωση των δημοσίων δαπανών σε όλο το φάσμα της διοίκησης αποδομεί και τις τελευταίες αξιοπρεπείς πρόνοιες του κοινωνικού κράτους. Ενώ από την αρχή του μνημονίου μέχρι σήμερα οι μισθοδοτούμενοι του ελληνικού δημοσίου κάθε είδους και κλάδου μειώθηκαν σύμφωνα με δικά σας σημερινά στοιχεία κατά τετρακόσιες χιλιάδες. Δεχθήκατε ρύθμιση του δεύτερου μνημονίου να μειώσετε περαιτέρω τους υπαλλήλους κατά εκατόν πενήντα χιλιάδες μέχρι το 2015, γεγονός που αποθράσυνε προχθές τον εκ των τροϊκανών Ματίας Μορς να παραδεχθεί στη συνέντευξή του στη «REAL NEWS» -την οποία και έχω καταθέσει- να μειωθούν οι Έλληνες δημόσιοι υπάλληλοι κατά άλλες διακόσιες χιλιάδες. Διαβάστε το πρωτοσέλιδο προχθεσινής εφημερίδας.
Το πολλαπλό οριζόντιο μέτρο της αυξανόμενης συμμετοχής –παρακαλώ να διανεμηθούν- των ασφαλισμένων στις ιατρικές εξετάσεις, τη νοσοκομειακή περίθαλψη και τα φάρμακα που υποβαθμίζονται ποιοτικά, απαξιώνει το Εθνικό Σύστημα Υγείας.
Η χώρα μας έχει αναλάβει τη δέσμευση από το δεύτερο μνημόνιο –νόμος 4046- να διαθέτει εφεξής τα μισά περίπου χρήματα για υγεία, περίθαλψη και φάρμακα του συνολικού πληθυσμού. Κατέθεσα τη σχετική ρύθμιση. Η κατάργηση ή συγχώνευση νοσοκομείων ή ενισχυμένων κέντρων υγείας απομακρυσμένων περιοχών αυξάνει τα έξοδα μετάβασης και διαμονής των ασθενών και των συνοδών συγγενών τους που τους περιθάλπουν. 
Η απουσία της μέριμνας με την περικοπή απαραίτητων κονδυλίων για στέγαση και σίτιση απόρων φοιτητών διαβρώνει τη δωρεάν παιδεία. Κατέθεσα το έγγραφο.
      Η κατάργηση εκατοντάδων φορολογικών ελαφρύνσεων για τις ευπαθείς ομάδες βάζει σε περαιτέρω δοκιμασία ζωής εκατοντάδες χιλιάδες συμπολίτες μας. 
Ακόμη, κύριοι συνάδελφοι, η ιδιωτικοποίηση των ΚΨΜ των στρατοπέδων εκπαίδευσης –διαβάστε το σχετικό πίνακα- κυρίως των μαζικών που υποδέχονται τους νεοσύλλεκτους, σε συνδυασμό με την ποσοτική και ποιοτική υποβάθμιση της τροφής, αλλά και τη φειδώ στα απαραίτητα είδη ένδυσης και υπόδησης, αφαιμάσσει περαιτέρω τους οικογενειακούς προϋπολογισμούς των φαντάρων μας. 
Σε αυτά πρέπει να προστεθούν οι μελετώμενοι πλειστηριασμοί πρώτης κατοικίας. Έτσι, κυρίες και κύριοι συνάδελφοι, συμπληρώνεται ένα εφιαλτικό τοπίο ραγδαίας οικονομικής συρρίκνωσης, διαρκούς εσωτερικής υποτίμησης και αφαίμαξης κάθε στοιχείου που βρίσκεται επί του ελληνικού εδάφους. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Σε όλα αυτά προστίθεται η έμμεση επιχορήγηση των δανειστών μας, κυρίως της άτεγκτης Γερμανίας, μέσω της μεταμοντέρνας αφαίμαξης των ελληνικών εγκεφάλων αφού, σύμφωνα με μετριοπαθείς υπολογισμούς, το ελληνικό κράτος δαπανάει για την εκπαίδευση κάθε επιστήμονα 45.000 έως 75.000 ευρώ, ανάλογα με τη σχολή και τα χρόνια φοίτησης. Τα ποσά αυτά, βέβαια, πολλαπλασιαζόμενα με τις χιλιάδες νέων που φεύγουν για να αιμοδοτούν το γηρασμένο ανθρώπινο δυναμικό και την παραγωγική διαδικασία της Γερμανίας και των άλλων χωρών, εκμεταλλευόμενοι και την απροθυμία, πολλές φορές, και δικών μας συμπολιτών. 
Αποκαλύπτουμε –και τελειώνω, κύριε Πρόεδρε- ότι για την επίτευξη του πρωτογενούς πλεονάσματος κατά 1,5% του ΑΕΠ –κατέθεσα ήδη το σχετικό πίνακα- υπάρχει πρόβλεψη, για να εξοικονομηθεί, μέτρων ύψους 2 δισεκατομμυρίων σε περικοπές μισθών, συντάξεων, περίθαλψης και κοινωνικών δαπανών, σύμφωνα με το ν. 4093. 
Επίσης, κατέθεσα πίνακα ότι υπάρχει υποχρέωση για πρόσθετη φορολόγηση κατά 2 δισεκατομμύρια. Τα οριζόντια αυτά μέτρα, σύμφωνα με το METAGE, αναλύονται ανά πηγή και ποσό.
Τελειώνοντας, όντως, κύριε Πρόεδρε, να πω ότι είναι καιρός, κυρίες και κύριοι συνάδελφοι, να λάβει υπόσταση η εναλλακτική πατριωτική λύση.","ΑΛΕΞΙΟΣ ΜΗΤΡΟΠΟΥΛΟΣ",319
"113122"," Γιατί μου το κάνετε αυτό το πράγμα, κύριε συνάδελφε;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113123"," Τελειώνω, κύριε Πρόεδρε.","ΑΛΕΞΙΟΣ ΜΗΤΡΟΠΟΥΛΟΣ",319
"113124"," Τελειώνετε, αλλά ο συνάδελφος περιμένει να μιλήσει.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113125"," Τα επαπειλούμενα και ψηφισθέντα μέτρα είναι η ταφόπλακα μιας αδιέξοδης πολιτικής και ενός προγράμματος που προωθείται με όρους εξαθλίωσης του λαού, καταστροφής των συγκριτικών μας πλεονεκτημάτων και παράδοσης της εθνικής μας κυριαρχίας. Η περαιτέρω ματαίωση της δυνατότητας να ξεφύγουμε από τις προδιαγραφές μιας ετερόνομης, συμπληρωματικής και υποτελούς, δευτερεύουσας οικονομίας και κοινωνίας, είναι καθήκον όλων των πολιτών, ανεξαρτήτως προηγούμενης πολιτικής τοποθέτησης. 
Σύμφωνα με όσα εξέθεσα, βεβαίως καταψηφίζουμε τον κοινωνιοκτόνο προϋπολογισμό που εισηγείστε. 
Σας ευχαριστώ και με συγχωρείτε, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"113126"," Κύριε Μητρόπουλε, κοιτάξτε απέναντι το χρονόμετρο σας παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113127"," Ευχαριστώ και πάλι για την ανοχή σας, κύριε Πρόεδρε.","ΑΛΕΞΙΟΣ ΜΗΤΡΟΠΟΥΛΟΣ",319
"113128"," Μα, ευχαριστείτε; Να ζητήσετε συγνώμη από εκείνους που περιμένουν να μιλήσουν. 
Το λόγο έχει ο κ. Σολδάτος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113129"," Κυρίες και κύριοι Βουλευτές, χωρίς αμφιβολία η χώρα βρίσκεται στην πιο κρίσιμη καμπή της ιστορίας των τελευταίων δεκαετιών. 
Το κοινωνικό, κυρίως, κόστος προκειμένου να εξυγιανθεί η οικονομία είναι τεράστιο. Όπως είπε πρόσφατα ο Πρωθυπουργός, η ελληνική κοινωνία περνάει μια επώδυνη κρίση, την οποία ο κάθε Έλληνας πλήρωσε και πληρώνει ακόμα, ακριβά. Το παλιό μοντέλο αναδιανομής δανεικών δεν παράγει ευημερία, δεν παράγει ανάπτυξη. Παράγει μία ψευδαίσθηση ευημερίας, μια κίβδηλη αίσθηση ανάπτυξης που οδηγεί τελικά σε χρεοκοπία.
Τα αποτελέσματα, ωστόσο, για το 2013 είναι χειροπιαστά. Ελάττωση ελλείμματος, πρωτογενές πλεόνασμα, ελάττωση των τόκων στο μισό, επίτευξη των στόχων της δημοσιονομικής πολιτικής, επιβράδυνση της ύφεσης, ελάττωση στο ρυθμό μεταβολής της ανεργίας. 
Οι προσδοκίες για το 2014 είναι μέσω της κεφαλαιοποιήσεως αυτών των σημαντικών επιτευγμάτων να σταθεροποιηθούν οριστικά τα δημόσια οικονομικά και να επιστρέψουμε σταδιακά σε τροχιά ανάπτυξης.
Κυρίες και κύριοι συνάδελφοι, καταφέραμε ως χώρα να ξοδεύουμε λιγότερα από τα συνολικά μας έσοδα, να εισάγουμε λιγότερα από τα προϊόντα και τις υπηρεσίες που εξάγουμε. Αποφύγαμε την χρεοκοπία και την κατάρρευση. Θυμηθείτε πού βρισκόμασταν τον Ιούνιο του 2012.
Είναι καθήκον ασφαλώς της Κυβέρνησης να διορθώσει τις αδικίες και τις αστοχίες, να απαλύνει τις πληγές της κοινωνίας. Και αυτό μπορεί να γίνει επειδή άρχισε να δουλεύει η μηχανή της οικονομίας, επειδή η μέχρι χθες ασυδοσία των συντεχνιών αντιμετωπίστηκε ριζικά, επειδή η υποκρισία όσων κόπτονται δήθεν για την ανάπτυξη, αλλά προσπαθούν να μπλοκάρουν κάθε αναπτυξιακό έργο, έχει γίνει αντιληπτή από τους πολίτες και αυτό είναι ορατό σε όλες τις μετρήσεις, και επειδή η Ελλάδα εκτός από τουρισμό και ναυτιλία μπορεί να παραγάγει πρωτογενή προϊόντα, μπορεί να παραγάγει μεταποίηση και υπηρεσίες.
Δυστυχώς, όμως, για την χώρα υπάρχουν και εκείνοι που προσπαθούν να ματαιώσουν κάθε προσπάθεια. Προσπαθούν να ματαιώσουν τις αποκρατικοποιήσεις, εκφοβίζοντας τους επενδυτές. Προσπαθούν να διατηρήσουν την αναταραχή στα πανεπιστήμια. Καταψηφίζουν τη μείωση της φαρμακευτικής δαπάνης. Ειρωνεύονται τα αποτελέσματα της προσπάθειας. Ενοχλούνται που άλλαξε διεθνώς η εικόνα της χώρας. Υπόσχονται λαγούς με πετραχήλια.
Ο γενικός εισηγητής του ΣΥΡΙΖΑ κατά την εισήγησή του στη Διαρκή Επιτροπή Οικονομικών υποσχέθηκε αυξήσεις στους μισθούς, θεωρώντας ότι έτσι θα αυξηθεί η κατανάλωση και επομένως θα υπάρξει ροή εσόδων στην οικονομία. Στο ισοζύγιο εξωτερικών συναλλαγών, όμως, κυρίες και κύριοι συνάδελφοι, το πρόσημο είναι θετικό στον τουρισμό και τη ναυτιλία, που οι καταναλωτές είναι βεβαίως ξένοι. Στα αγαθά το πρόσημο είναι αρνητικό και εκεί οι καταναλωτές είναι ντόπιοι. Δηλαδή, τι μας προτείνει ο εισηγητής του ΣΥΡΙΖΑ; Μας προτείνει προφανώς απώλεια εξόδων στο εξωτερικό.
Υποσχέθηκε, επίσης, αύξηση των δημοσίων επενδύσεων, απαξιώνοντας μάλιστα τις ιδιωτικές επενδύσεις. Δεν μας είπε, όμως, πού θα βρει τα αναγκαία χρήματα. Από δανεικά; Ποιος θα τα δώσει και με ποιο τίμημα; Εκτός εάν προσδοκά στο ταμείο που κάνει ο κ. Σαμαράς. Αυτό, όμως, προορίζεται για κάπου αλλού. Προορίζεται για κοινωνική πολιτική. Πρέπει αυτά τα πράγματα που λέγονται, να εξηγούνται, να μην μένουν ερωτηματικά.
Αναφέρθηκε ο εισηγητής του ΣΥΡΙΖΑ και στην ανάπτυξη των δεκαετιών του ’90 και του 2000, λέγοντας ότι συνδέθηκε αυτή η ανάπτυξη με την οπισθοχώρηση του κοινωνικού κράτους. Το αφήνω αυτό στην κρίση όλων όσων μας παρακολουθούν. Ο εισηγητής του ΣΥΡΙΖΑ ονομάζει «οπισθοχώρηση του κοινωνικού κράτους» τη γιγάντωση ενός «κοινωνικού πλαισίου» το οποίο στηρίχθηκε στην ανορθοδοξία, στην κακοδιαχείριση, στα δανεικά που οδήγησαν στην κατάρρευσή του και για την οποία κατάρρευση το κόμμα του ΣΥΡΙΖΑ έχει τεράστια ευθύνη, διότι ήταν η εποχή που προάσπιζε δήθεν κεκτημένα. 
Υπόσχεται και κατάργηση φόρων. Επίσης, όμως, δεν μας λέει από πού θα βρουν τα χρήματα τα οποία θα λείψουν. 
Στόχος της Κυβέρνησης, κυρίες και κύριοι Βουλευτές, είναι και παραμένει να υπάρξει ενιαίος φορολογικός συντελεστής 15% για όλες τις επιχειρηματικές δραστηριότητες. Εξήγησε προχθές ο Πρωθυπουργός ότι αυτό μπορεί να γίνει μόνο σταδιακά, γιατί δεν πρέπει να διακινδυνεύουμε τα πρωτογενή πλεονάσματα. Και επίσης, η σταδιακή αποκλιμάκωση του ΦΠΑ, η οποία ξεκίνησε ήδη στην εστίαση με πολύ μεγάλη προσπάθεια, πρέπει επίσης προσεκτικά και σταδιακά να επεκταθεί και σε άλλες κατηγορίες.
Ο υπεύθυνος οικονομικής πολιτικής του ΣΥΡΙΖΑ κ. Μηλιός σε συνέντευξή του τον περασμένο Ιούλιο με τίτλο «Μορατόριουμ για τους τόκους του χρέους» είπε κατά λέξη: «Εμείς μόλις γίνουμε κυβέρνηση θα προβούμε σε μία σειρά ενεργειών που συνιστούν κατάργηση μιας συγκεκριμένης πολιτικής η οποία περιγράφεται ως μνημόνια. Οι ενέργειες αυτές θα επιφέρουν την άμεση ανάγκη επαναδιαπραγμάτευσης. Εάν οι δανειστές διακόψουν τη χρηματοδότηση, θα είναι σαν να έχουν πάρει οι ίδιοι την απόφαση ότι γι’ αυτό το διάστημα δεν θα είναι απαραίτητη η πληρωμή των δανειακών υποχρεώσεων».Τέλεια! Σταματάμε να τους πληρώνουμε, σταματούν να μας δανείζουν και τελειώσαμε! Και μάλιστα μόνοι μας, χωρίς τις συμμαχίες που ευαγγελίζεται ο κ. Τσίπρας με τις άλλες χώρες του Νότου. 
Η θέση αυτή, κυρίες και κύριοι συνάδελφοι του ΣΥΡΙΖΑ, κατά την άποψή μου λέγεται ρώσικη ρουλέτα. Το μορατόριουμ στους τόκους δεν γίνεται έτσι. Ο κ. Αντώνης Σαμαράς και η Κυβέρνησή του απέδειξαν πώς γίνεται. Από τα 16 δισεκατομμύρια των τόκων του 2011, στα 12 δισεκατομμύρια το 2012 και στα 6 δισεκατομμύρια το 2013.
Είναι προφανές ότι υπερψηφίζω έναν ρεαλιστικό προϋπολογισμό και καλώ όλους τους συναδέλφους απ’ όλες τις πτέρυγες να πράξουν το ίδιο.
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)","ΘΕΟΔΩΡΟΣ ΣΟΛΔΑΤΟΣ",470
"113130"," Ευχαριστούμε πολύ, κύριε συνάδελφε, και για την τήρηση του χρόνου.
Το λόγο έχει ο Βουλευτής του ΠΑΣΟΚ. κ. Αχμέτ Χατζή Οσμάν.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113131"," Ευχαριστώ, κύριε Πρόεδρε.
Κύριε Πρόεδρε, κυρίες και κύριοι συνάδελφοι, κύριε Υπουργέ, παίρνω το λόγο στη συζήτηση για τον προϋπολογισμό του 2014, ο οποίος εύχομαι και ελπίζω να φέρει ευημερία και γαλήνη στη χώρα μας και στους πολίτες που σε μεγάλο ποσοστό βρίσκονται σε οικονομική δυσχέρεια.
Στα έξι χρόνια της θητείας μου στο Κοινοβούλιο ένα είναι το διαρκές άγχος μου εντός και εκτός Βουλής. Να υπηρετώ το λαό που εκπροσωπώ, το λαό που με επέλεξε και με εξέλεξε για να δίνω λύσεις στα προβλήματά του, να είμαι χρήσιμος και αποτελεσματικός για τον τόπο μου. 
Είμαι Βουλευτής επαρχίας, εκπροσωπώ τους συμπολίτες μου στη Ροδόπη και γι’ αυτό επιτρέψτε μου η σημερινή μου παρέμβαση να έχει τοπικό χαρακτήρα.
Πριν λίγες μέρες οι τοπικοί φορείς στην Κομοτηνή είχαμε μια σύσκεψη για το Νοσοκομείο της Κομοτηνής. Δεν ξέρω πόσο σοβαρό ακούγεται σε εσάς, αλλά εγώ δεν θέλω οι συμπολίτες μου στη Ροδόπη να αισθάνονται ότι έχουν μείνει πίσω στην παροχή υπηρεσιών υγείας. 
Κυρίες και κύριοι συνάδελφοι, όπως γνωρίζετε, στη Βουλή εκπροσωπώ και τους συμπολίτες μου, μέλη της μειονότητας στη Ροδόπη, στη Θράκη. Αυτή τη φορά θα είμαι κατηγορηματικός στα θέματα της μειονότητας. Εκεί αργήσαμε πολύ, πάρα πολύ. Στην περίπτωση των προβλημάτων της μειονότητας το να επικαλούμαστε την κρίση είναι μόνο δικαιολογία, διότι για να λύσουμε τα προβλήματα της μειονότητας δεν χρειάζονται χρήματα, χρειάζεται όμως θετική πολιτική βούληση. Αν δεν υπάρχει πολιτική βούληση, τότε δεν έχουμε τίποτα. 
Έξι χρόνια είμαι στη Βουλή, έξι χρόνια παίρνω το λόγο σε επιτροπές και στην Ολομέλεια, καταθέτω ερωτήσεις και μεταφέρω τα προβλήματα της μειονότητας. Έξι χρόνια, μέρα-νύχτα, τρέχω από το ένα Υπουργείο στο άλλο. Κάνω ό,τι μπορώ στο πλαίσιο των δυνατοτήτων ενός Βουλευτή, για να βρούμε λύσεις με διάλογο. Μερικές φορές αισθάνομαι σαν το ζητιάνο. Δεν έπαψα λεπτό να ενοχλώ τους Υπουργούς για τα προβλήματα της περιοχής μου. Ωστόσο, μου αρέσει να λέω τα πράγματα όπως είναι. 
Από την πρώτη μέρα αναφέρω το πρόβλημα του μουφτή. Τα μέλη της μειονότητας πρέπει να αποφασίζουν για το θρησκευτικό τους ηγέτη. Είναι λογικό, είναι δίκαιο, αλλά μέχρι σήμερα δεν είχαμε κανένα αποτέλεσμα. Το ίδιο και με τα Βακούφια. Η μειονότητα πρέπει να έχει λόγο και ρόλο στη διαχείριση της περιουσίας της. Και ειλικρινά όταν μιλάμε για περιουσία μη φανταστείτε, κυρίες και κύριοι συνάδελφοι, ότι μιλάμε για θησαυρό. Ένα κομμάτι γης μάς απέμεινε όλο και όλο και γι’ αυτό δεν έχουμε το δικαίωμα να εκλέξουμε εμείς τα μέλη της διαχειριστικής επιτροπής. 
Το 2008 ψηφίστηκε ένας νόμος για εκλογές στα Βακούφια, ένας νόμος που ως είχε δεν μπορούσε να εφαρμοστεί και σε καμμία περίπτωση δεν μπορούσε να γίνει δεκτός από τα μέλη της μειονότητας, όπως και έγινε. Πέρασαν πέντε χρόνια και ο νόμος έμεινε στο ράφι. Εγώ τότε έδωσα αγώνα με κόστος στην υγεία μου για να μην ψηφιστεί ως απαράδεκτος, όμως δεν με άκουσαν. Τον ψήφισαν. Δεν τον δέχτηκαν ποτέ, όμως, τα μέλη της μειονότητας. Είναι αυτό επιτυχία, δηλαδή να ψηφίζονται νόμοι που δεν εφαρμόζονται;
Όσον αφορά τη μειονοτική εκπαίδευση, δηλαδή την εκπαίδευση των παιδιών μας, είναι το σημαντικότερο απ’ όλα. Τι έγινε; Τίποτα. Οι αρμόδιοι μπορούν να μας πουν αν έγινε κάτι θετικό και σ’ αυτόν τον τομέα; Για την εκπαίδευση θα είμαι ιδιαίτερα αυστηρός. Διότι, κυρίες και κύριοι συνάδελφοι, παρά τις αντιδράσεις μας, ψηφίστηκε στις αρχές του έτους ένας νόμος για τους ιμάμηδες, τους ιεροδιδασκάλους, λες και αυτός ο νόμος κάλυψε ένα κενό ή μια ανάγκη. Σε τίποτα δεν ωφέλησε τη μειονότητα. Μόνο προβλήματα, εντάσεις και διχόνοιες δημιούργησε. 
Όταν λαμβάνονται αποφάσεις, χωρίς να ζητηθεί η γνώμη μας, χωρίς να γίνεται διάλογος μαζί μας, τότε δυστυχώς τα αποτελέσματα δεν είναι καλά. Και μέχρι σήμερα, δυστυχώς, δεν είδαμε καρπούς σε βασικά ζητήματα που περιμένουν για χρόνια να λυθούν.
Βοηθήστε μας να λυθούν τα μειονοτικά προβλήματα, να μας αποδοθούν τα μειονοτικά μας δικαιώματα. Δώστε στα μέλη της μειονότητας αυτήν την ικανοποίηση, αυτήν τη χαρά, γιατί είναι βασικά μας δικαιώματα. Από τη λύση των προβλημάτων μόνο όφελος θα έχει η χώρα μας και θα φέρει ηρεμία στην περιοχή μας. 
Τα προβλήματα της μειονότητας απαιτούν θετική πολιτική βούληση. Κάποια στιγμή πρέπει να τα βάλουμε σοβαρά στο τραπέζι του διαλόγου και να τα λύσουμε. Νομίζω ότι η στιγμή είναι κατάλληλη. Είπα και προηγουμένως ότι είναι προβλήματα που λύνονται με βούληση και όχι με λεφτά. Περιμένω τις ενέργειές σας. 
Η Κομοτηνή και η Ροδόπη μπορεί να φαντάζουν πολύ μακρινές από την Αθήνα, αλλά ο κόσμος εκεί έχει προβλήματα. Θέλω να ξέρετε ότι η ανεργία για εμάς δεν είναι νούμερα, είναι άνθρωποι νέοι, γεμάτοι όνειρα και προσδοκίες. Αυτές οι προσδοκίες είναι ο δικός μου αγώνας, εντός και εκτός Βουλής, για να εξασφαλίσουμε το μέλλον των νέων μας.
Εγώ με το που έγινα Βουλευτής έθεσα τον εαυτό μου στη διάθεση των συμπολιτών μου. Δεν έγινα Βουλευτής, για να καλύψω δικές μου προσωπικές ανάγκες. Είμαστε εδώ για να σας μεταφέρουμε τα προβλήματα, είμαστε εδώ για να βρούμε όλοι μαζί λύση. 
Υπάρχουν λύσεις. Να πιστεύετε σε αυτό. Μόνο όφελος θα έχει η χώρα μας από την επίλυση των προβλημάτων και στην περιοχή μου θα φέρει γαλήνη και ηρεμία. 
Σας ευχαριστώ πολύ.","ΑΧΜΕΤ ΧΑΤΖΗ ΟΣΜΑΝ",543
"113132"," Προφανώς, εκπροσωπείτε και τη μειονότητα και τους υπόλοιπους.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113133"," Βεβαίως, εκπροσωπώ το Νομό μου, τη Ροδόπη.","ΑΧΜΕΤ ΧΑΤΖΗ ΟΣΜΑΝ",543
"113134"," Ακριβώς.
Το λόγο έχει ο κ. Μαρίνος Ανδρέας, Βουλευτής της Νέας Δημοκρατίας και τελευταίος ομιλητής για απόψε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113135"," Κύριε Πρόεδρε, κύριε Υπουργέ, κυρίες και κύριοι συνάδελφοι, η χώρα μας διανύει μια πρωτοφανή οικονομική κρίση, τη μεγαλύτερη των μεταπολεμικών χρόνων και εξ αυτού αναγκαστήκαμε να ενταχθούμε σε αυστηρά προγράμματα διάσωσης και αναγκαίων δημοσιονομικών και διαρθρωτικών μεταρρυθμίσεων, γεγονός που είχε ως αποτέλεσμα τη δραστική μείωση των εισοδημάτων, την εκτίναξη της ανεργίας, την ενίσχυση της επενδυτικής άπνοιας και τη διόγκωση των φορολογικών επιβαρύνσεων.
Όλα αυτά οδήγησαν αναπόφευκτα σε μία πρωτόγνωρη για τα ελληνικά δεδομένα ύφεση και σε πολιτική σκληρής λιτότητας. Ο προϋπολογισμός, για τον οποίο συζητάμε σήμερα, φιλοδοξεί να επαναφέρει τη χώρα στην ανάπτυξη, την πρόοδο και τη δημοσιονομική σταθεροποίηση. Οι επίπονες και αιματηρές θυσίες, στις οποίες υποβλήθηκε ο ελληνικός λαός, αποτέλεσαν το θεμέλιο λίθο, για να σταθούμε ξανά όρθιοι και να στηριχθούμε επιτέλους στις δικές μας δυνάμεις.
Κυρίες και κύριοι συνάδελφοι, το 2013 ήταν ομολογουμένως μια πολύ δύσκολη χρονιά. Παράλληλα, όμως, ήταν και η χρονιά κατά την οποία το πρόγραμμα της οικονομικής πολιτικής, το οποίο επιλέξαμε, άρχισε δειλά-δειλά να αποδίδει. Έτσι, για πρώτη φορά έχουμε πετύχει να εξασφαλίσουμε πρωτογενές πλεόνασμα στον κρατικό μας προϋπολογισμό.
Επιπροσθέτως, η αναστροφή της οικονομίας μας διαφαίνεται και από τη μετάβαση από μία πορεία ύφεσης σε αναιμική, έστω προς το παρόν βέβαια, ανάπτυξη 0,6% για το 2014. Αυτό το θετικό πρόσημο μετουσιώνεται σε υποχώρηση του ΑΕΠ κατά 4%. Πρόκειται, λοιπόν, για μια σημαντική πρόοδο, την οποία κανείς δεν πρέπει να αμφισβητεί και να υποβαθμίζει.
Οι αποκρατικοποιήσεις, ο εξορθολογισμός του δημόσιου τομέα, καθώς και οι προσπάθειες δημοσιονομικής προσαρμογής είχαν ως αποτέλεσμα τη βελτίωση της ανταγωνιστικότητας της ελληνικής οικονομίας και ταυτόχρονα της εικόνας που εκπέμπει διεθνώς η χώρα μας. Αυτό γίνεται αντιληπτό, αν αναλογιστούμε ότι στο παρελθόν είχαμε έλλειμμα στο ισοζύγιο τρεχουσών συναλλαγών, ενώ φέτος εκτιμάται ότι αυτό θα είναι ισοσκελισμένο. 
Στα θετικά καταγράφεται και η πορεία του πληθωρισμού, ο οποίος συνεχίζει την καθοδική του τάση, παραμένοντας ο χαμηλότερος μεταξύ των χωρών της Ευρωπαϊκής Ένωσης και διαμορφώνεται στα χαμηλότερα επίπεδα των τελευταίων σαράντα πέντε ετών.
Μαγικές λύσεις δεν υπάρχουν. Ο δρόμος που ακολουθεί σήμερα η Κυβέρνηση είναι δύσκολος, αλλά ο μοναδικός για έξοδο από την κρίση και τη στενωπό των μνημονίων. 
Από την άλλη μεριά, όταν το ποσοστό ανεργίας αγγίζει το 27,5%, πώς μπορούμε να μιλάμε με αριθμούς και ποσοστά στον άνεργο που αγωνιά για το μέλλον του, στον αγρότη που μοχθεί καθημερινά για το εισόδημά του, στο συνταξιούχο που δεν βρίσκεται σε θέση να καλύψει βασικές βιοτικές ανάγκες, σε εκείνον που αδυνατεί να πληρώσει το λογαριασμό της ΔΕΗ και της ΕΥΔΑΠ και οδηγείται στην απόγνωση;
Αυτό θα πρέπει να είναι -και θα είναι- το μεγάλο κοινωνικό μας στοίχημα για να τονώσουμε και να ενισχύσουμε την καθημερινή ζωή των πολιτών. 
Δεν πρέπει, ωστόσο, να παραβλέψουμε και τους κινδύνους που μπορεί να επηρεάσουν την προσπάθεια για τη βελτίωση και την ανασυγκρότηση της ελληνικής οικονομίας. Διότι προκειμένου να υλοποιηθούν οι στόχοι τους οποίους θέτουμε -ιδιαίτερα του πρωτογενούς πλεονάσματος και του ρυθμού ανάπτυξης- ο προϋπολογισμός του 2014 περιλαμβάνει αυξήσεις εσόδων ύψους 2,4 δισεκατομμυρίων ευρώ έναντι του 2013, αλλά και μειώσεις πρωτογενών δαπανών ύψους 2,8 δισεκατομμυρίων ευρώ. 
Με βάση το οριακό σημείο που έχει φτάσει η αντοχή της ελληνικής κοινωνίας, πώς θα επιτευχθούν οι στόχοι των εσόδων πέρα από την καταπολέμηση της εισφοροδιαφυγής και της φοροδιαφυγής; 
Συνεπώς, μιλάμε για μια υπερφορολόγηση του ελληνικού λαού. 
Τα ακραία φορολογικά μέτρα όχι μόνο δεν θα αυξήσουν τα έσοδα, αλλά θα οδηγήσουν σε αδιέξοδο και απόγνωση πολίτες και επιχειρηματίες, οι οποίοι αδυνατούν πλέον να ανταποκριθούν στις συνεχείς απαιτήσεις. 
Αποτέλεσμα; Μηδενική είσπραξη φόρων, κλείσιμο πολλών επιχειρήσεων και αφανισμός της μικρομεσαίας τάξης. 
Όσον αφορά τις δαπάνες, η μεγαλύτερη περικοπή προβλέπεται στην ασφάλιση, στην περίθαλψη και στην κοινωνική προστασία, δηλαδή στους τρεις βασικούς πυλώνες της κοινωνικής δομής, τους τρεις βασικούς πυλώνες στήριξης των συμπολιτών μας. 
Πρέπει, επομένως, να διασφαλίσουμε τις ευπαθείς κοινωνικές ομάδες, τους πολίτες που βρίσκονται στα όρια της φτώχιας, ώστε οι τομείς υγείας, της κοινωνικής πολιτικής και του ασφαλιστικού συστήματος να είναι σε θέση να τους εξασφαλίζουν αυτά που απαιτούνται αφ’ ενός για την προστασία τους, αφ’ ετέρου για την αξιοπρεπή διαβίωσή τους. 
Γι’ αυτό ο Πρωθυπουργός λέει «όχι άλλα μέτρα». Και γι’ αυτό αυτή η Βουλή δεν πρόκειται να ψηφίσει άλλα μέτρα. 
Στο σημείο αυτό θίγω το μείζον θέμα της ανακεφαλαιοποίησης των τραπεζών και της ρευστότητας. Όλοι ελπίζαμε ότι η επιτυχής ανακεφαλαιοποίηση των χρηματοπιστωτικών ιδρυμάτων θα αποτελούσε οξυγόνο για την ελληνική οικονομία, κύριε Υπουργέ. Δυστυχώς, όμως, κάτι τέτοιο δεν επετεύχθη ποτέ. Το ελληνικό δημόσιο έχει δώσει ως τώρα 233 δισεκατομμύρια ευρώ για τη στήριξη των τραπεζών. 
Ερωτώ λοιπόν: πού βρίσκονται τα χρήματα που δανειστήκαμε για την ανακεφαλαιοποίηση των τραπεζών, τα οποία θα πληρώσει ο ελληνικός λαός; Τι προσέφεραν στην πραγματική οικονομία; Δυστυχώς, ούτε δάνεια χορηγούνται ούτε η ρευστότητα υπηρετείται, η οποία αποτελεί κομβικό παράγοντα για να οδηγηθούμε στην ανάπτυξη.
Κυρίες και κύριοι συνάδελφοι, μετά τη μακρόχρονη και επίπονη προσπάθεια του ελληνικού λαού και την τιτάνια προσπάθεια του Πρωθυπουργού Αντώνη Σαμαρά και της Κυβέρνησης, η Ελλάδα αρχίζει να ανακτά τη χαμένη αξιοπιστία της. Είναι προφανές ότι έχουμε κάνει σημαντικά, ουσιαστικά και αποφασιστικά βήματα προόδου. Δεν πρέπει, όμως, να εφησυχάζουμε. 
Ο νέος προϋπολογισμός μετά από τέσσερα χρόνια σκληρής προσπάθειας, δεν περιλαμβάνει οριζόντια μέτρα. Και αυτό γιατί όλοι έχουμε συναινέσει στις αναγκαίες αλλαγές που χρειαζόταν η χώρα μας, που χρειαζόταν η ελληνική οικονομία. Θέλουμε την Ελλάδα να σταθεί ξανά στα πόδια της. Αυτό είναι το μοναδικό μας μέλημα και αυτός είναι ο στρατηγικός μας στόχος! Έχουμε πλέον τα πρώτα δείγματα ότι η οικονομία σταθεροποιείται, ότι η Ελλάδα ξαναβρίσκει τον δρόμο της.
Ελπίζω, λοιπόν, ότι και με τη δική μου θετική ψήφο θα δημιουργηθούν οι κατάλληλες συνθήκες, ώστε να δοθεί η δυνατότητα στη χώρα μας να φτάσει εκεί που όλοι θέλουμε και επιθυμούμε. Ευελπιστώ, παράλληλα, πως αν υπάρχουν περιθώρια για βελτιώσεις, αυτές θα γίνουν προς όφελος της κοινωνικής συνοχής και των Ελλήνων πολιτών.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
Κύριοι συνάδελφοι, έχουν διανεμηθεί τα Πρακτικά της Τρίτης 5 Νοεμβρίου 2013 και ερωτάται το Σώμα αν τα επικυρώνει.","ΑΝΔΡΕΑΣ ΜΑΡΙΝΟΣ",305
"113136"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"113137"," Συνεπώς τα Πρακτικά της Τρίτης 5 Νοεμβρίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"113138"," Μάλιστα, μάλιστα.
Με τη συναίνεση του Σώματος και ώρα 0.10΄ λύεται η συνεδρίαση για σήμερα ημέρα Πέμπτη 5 Δεκεμβρίου και ώρα 10.00΄, με αντικείμενο εργασιών του Σώματος νομοθετική εργασία: συνέχιση της συζήτησης επί του σχεδίου νόμου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014». 
Ο","ΟΛΟΙ ΟΙ ΒΟΥΛΕΥΤΕΣ",NA
