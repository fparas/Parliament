"","Content","name","ParlmemberID"
"14196","Date","11-12-2013",NA
"14197"," Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας».
Η Διάσκεψη των Πρόεδρων αποφάσισε στη συνεδρίασή της στις 5 Δεκεμβρίου 2013 τη συζήτηση του νομοσχεδίου σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής. Στην αυριανή συνεδρίαση θα συζητηθεί το νομοσχέδιο επί των άρθρων, καθώς και οι τροπολογίες.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14198"," Κύριε Μαριά, έχετε τον λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα ήθελα να μιλήσω για κάτι που αφορά την ημερήσια διάταξη που εμφανίζεται σήμερα. Αίφνης ειδοποιηθήκαμε ότι σήμερα, εκτός από το νομοσχέδιο αυτό και την ψηφοφορία για την άρση ασυλιών, εμφανίζονται για συζήτηση και οι τροποποιήσεις του Κανονισμού της Βουλής. Εμείς ήδη σας φέραμε ένα χαρτί και ορίζουμε ως ειδικό αγορητή τον κ. Μελά και είμαστε έτοιμοι αλλά δεν μπορεί αυτό ξαφνικά να αποφασίζεται το βράδυ και να έχουμε στην ημερήσια διάταξη το ζήτημα αυτό που είναι πάρα πολύ σημαντικό. Είναι ένα θέμα για το οποίο πρέπει όλοι οι συνάδελφοι να είναι προετοιμασμένοι.
Επομένως η παρατήρησή μου και η έκκλησή μου, είναι η συζήτηση να μη γίνει σήμερα, αλλά είτε αύριο είτε σε κάποια άλλη συνεδρίαση, διότι ξαφνικά, ενώ είχε ειπωθεί άλλο στη Διάσκεψη των Προέδρων, αργά χτες το βράδυ ειδοποιηθήκαμε ότι προστίθεται και αυτό το θέμα. 
Βεβαίως αυτό δεν μπορείτε να το αποφασίσετε εσείς τώρα αλλά θα ήθελα να δούμε το ζήτημα στην πορεία της συζήτησης, ούτως ώστε αυτό το σοβαρό θέμα τροποποίησης του Κανονισμού να απασχολήσει μία συζήτηση του Κοινοβουλίου με την ηρεμία που χρειάζεται και με προετοιμασία όλων των συναδέλφων, γιατί είναι ένα σοβαρό θέμα και πρέπει όλοι να συμμετέχουμε στη συζήτηση. Εμείς σε κάθε περίπτωση ορίσαμε τον κ. Μελά ως ειδικό αγορητή αλλά πιστεύω ότι και οι συνάδελφοι πρέπει να δουν αυτό το θέμα και η συζήτηση να πάει σε άλλη συνεδρίαση και όχι σήμερα.
Σας ευχαριστώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14199"," Κύριε συνάδελφε, απ’ ό,τι πληροφορούμαι, η τροποποίηση του Κανονισμού της Βουλής εισάγεται με τη διαδικασία του άρθρου 108 και έχουν τον λόγο αυτοί που έχουν εκφράσει αντίρρηση. Το κόμμα σας όχι μόνο δεν εξέφρασε αντίρρηση αλλά υπερψήφισε στη Διαρκή Επιτροπή.
Επομένως, από την ώρα που το κόμμα σας υπερψήφισε δεν μπορεί να κάνει τοποθέτηση, εκτός αν αλλάξατε άποψη και έχετε αντίρρηση. Σε αυτήν την περίπτωση μόνο, δικαιούται να λάβει το λόγο αυτός που έχει αντίρρηση. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα και πάλι το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14200"," Κύριε Μαριά, έχετε το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η παρατήρησή μου αφορά το διαδικαστικό μέρος και όχι το ουσιαστικό μέρος της συζήτησης, δηλαδή, κακώς το φέρνουμε σήμερα. Ειδοποιηθήκαμε στις 23.30΄ το βράδυ ότι θα γίνει συζήτηση επί του θέματος αυτού σήμερα. Είναι καθαρά διαδικαστικού περιεχομένου. 
Το τι έχει ψηφίσει κάθε κόμμα και το τι θα κάνει είναι ένα άλλο ζήτημα. Το τι ενδεχόμενα θέλει να κάνουν κάποιοι συνάδελφοι που διαφωνούν είναι επίσης άλλο ζήτημα. Άρα, εγώ το βάζω το θέμα καθαρά διαδικαστικά επί της ημερήσιας διάταξης που εμφανίζεται σήμερα και που ειδοποιηθήκαμε 23.30’ χθες το βράδυ ότι αλλάζει. 
Αυτό το θέμα θέτω, κύριε Πρόεδρε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14201"," Με οποιαδήποτε μορφή και αν έρθει ένα σχέδιο νόμου στην επιτροπή, η ημερήσια διάταξη ομιλεί περί συζήτησης. Είναι η τυπική ορολογία που υπάρχει στην ημερήσια διάταξη. 
Όμως, το άρθρο 108 παράγραφος 6 λέει το εξής πράγμα: Νομοσχέδια και προτάσεις νόμων που έγιναν ομοφώνως δεκτά ή με πλειοψηφία 4/5 του όλου αριθμού των μελών της αρμόδιας Διαρκούς Επιτροπής, ψηφίζονται από τη Βουλή χωρίς συζήτηση με ανάλογη εφαρμογή της παραγράφου 1 του παρόντος άρθρου. Και το άρθρο 1, ομιλεί μόνο για το αν κάποιος έχει αντίρρηση και μόνο αντίρρηση.  
Σας παρακαλώ, λοιπόν, θέστε τα υπόλοιπα, όταν θα έρθουν η ώρα τους. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Με συγχωρείτε αλλά δεν έβαλα το θέμα για το πώς θα γίνει η συζήτηση αλλά ότι κακώς έρχεται τώρα και μπαίνει στην ημερήσια διάταξη. Να πάει άλλη μέρα. Αυτό λέω, τίποτα άλλο. 
Ευχαριστώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14202"," Όταν έρχεται με αυτήν τη διαδικασία και έχει γίνει ομοφώνως δεκτό το νομοσχέδιο;
Το λόγο έχει ο εισηγητής της Νέας Δημοκρατίας κ. Χρήστος Κέλλας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14203"," Ευχαριστώ, κύριε Πρόεδρε. 
Κυρίες και κύριοι συνάδελφοι, κύριε Υπουργέ, το νομοσχέδιο που θα συζητήσουμε σήμερα με τίτλο: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας» αποτελείται από έντεκα άρθρα συν το ακροτελεύτιο άρθρο ,που αφορούν κυρίως μέτρα που στοχεύουν στον εξορθολογισμό και στο νοικοκύρεμα του συστήματος κοινωνικής ασφάλισης στη χώρα μας. 
Είναι ένα νομοσχέδιο, που αφορά την αναβάθμιση και τη βελτίωση των μηχανισμών είσπραξης των ασφαλιστικών φορέων, καθώς και την καταπολέμηση της ανασφάλιστης και αδήλωτης εργασίας. Είναι ένα σχέδιο νόμου που βασίζεται στη δημιουργία ενός συνδυασμού βιώσιμων ασφαλιστικών ταμείων και προάσπισης των εργασιακών δικαιωμάτων. 
Στη σημερινή οικονομική συγκυρία που διέρχεται η πατρίδα μας, δυστυχώς το σύστημα της κοινωνικής ασφάλισης δεν έμεινε ανεπηρέαστο. Εκ των πραγμάτων κατευθύνονται προς αυτό λιγότεροι πόροι και επομένως θα πρέπει να έχουμε από αυτούς τους λιγότερους πόρους το μέγιστο δυνατό αποτέλεσμα. Με άλλα λόγια, οι πόροι και η στήριξη της πολιτείας θα πάνε τελικά σε αυτούς που έχουν τη μεγαλύτερη ανάγκη. 
Το φαινόμενο της αδήλωτης και ανασφάλιστης εργασίας, έχει εξελιχθεί σε μάστιγα τα τελευταία χρόνια. Είναι ένα φαινόμενο που αποδυναμώνει τα δημόσια έσοδα και τη χρηματοδοτική επάρκεια του ασφαλιστικού μας συστήματος, νοθεύει τον υγιή ανταγωνισμό μεταξύ των επιχειρήσεων και υπονομεύει τις αναπτυξιακές προοπτικές της ελληνικής οικονομίας. 
Η Κυβέρνηση και ιδιαίτερα ο Πρωθυπουργός Αντώνης Σαμαράς έχουν κατ’ επανάληψη τονίσει ότι δεν θα ληφθούν άλλα οριζόντια μέτρα και δεν θα θιγούν περαιτέρω μισθοί και συντάξεις. 
Προς την κατεύθυνση αυτή, λοιπόν, έρχεται να βοηθήσει και το παρόν νομοσχέδιο με τον εξορθολογισμό που εισάγει, με νέες εισπρακτικές διαδικασίες, που θα έπρεπε να έχουν εφαρμοστεί εδώ και χρόνια. 
Προχωρούμε με ένα συνεκτικό πλέγμα δράσεων, τεκμηριωμένο και ποσοτικοποιημένο, μέσα από το οποίο επιτυγχάνουμε τη θωράκιση και τη θεμελίωση ενός ολοκληρωμένου ασφαλιστικού συστήματος, κλείνοντας έτσι και τις τελευταίες τρύπες της εισφοροδιαφυγής. 
Η ανάληψη δράσης για την καταπολέμηση των φαινομένων της αδήλωτης και ανασφάλιστης εργασίας, ανταποκρίνεται στις κυβερνητικές δεσμεύσεις για δημιουργία συνθηκών υγιούς ανταγωνισμού και ανάπτυξης με παράλληλο σεβασμό στην προστασία του συνταγματικού δικαιώματος της εργασίας. 
Το παρόν νομοσχέδιο, περιλαμβάνει μια σειρά διαρθρωτικών αλλαγών στο ασφαλιστικό και συνταξιοδοτικό σύστημα με βασικό άξονα την καταπολέμηση της παραβατικότητας και της εισφοροδιαφυγής, την προάσπιση των δικαιωμάτων των ασφαλισμένων εργαζομένων, την ενίσχυση των ελεγκτικών διαδικασιών καταβολής εισφορών και την εναρμόνιση της νομοθεσίας και των διαδικασιών είσπραξης των ασφαλιστικών ταμείων. 
Μετά τη θέση σε ισχύ των ρυθμίσεων αυτών, αναμφίβολα το ασφαλιστικό σύστημα της χώρας αλλάζει μορφή και απαλλάσσεται από αρνητικά συμπτώματα του παρελθόντος, που κόστιζαν πρωτίστως την αποτελεσματικότητα και την ταμειακή επάρκειά του. Η επιτυχία στην εφαρμογή των εισπρακτικών αυτών διαδικασιών, εξασφαλίζεται από τα δύο πληροφοριακά συστήματα που έχει αναπτύξει και χρησιμοποιεί το Υπουργείο Εργασίας, Κοινωνικής Ασφάλισης και Πρόνοιας, δηλαδή, το σύστημα «Εργάνη» και το σύστημα «Ήλιος».
Για πρώτη φορά στην Ελλάδα έχουμε το σύστημα «Εργάνη», που μετρά τις ροές απασχόλησης στον ιδιωτικό μισθωτό τομέα της οικονομίας σε ζωντανό χρόνο. Είναι ένα πολύτιμο εργαλείο, που βοηθά στον καλύτερο σχεδιασμό και αξιολόγηση των πολιτικών απασχόλησης και την αποτελεσματική καταπολέμηση της αδήλωτης και ανασφάλιστης εργασίας.
Το πληροφοριακό σύστημα «Ήλιος» είναι επίσης πρωτοποριακό. Είναι ένα ενιαίο σύστημα για τον έλεγχο των αρχείων πληρωμών όλων των φορέων κοινωνικής ασφάλισης της χώρας μας και την πληρωμή των συντάξεων.
Αν, λοιπόν, χρειαζόταν να βάλω ένα τίτλο στο συγκεκριμένο σχέδιο νόμου, θα έβαζα «Βιώσιμο ασφαλιστικό χωρίς κανέναν ανασφάλιστο». 
Τα βασικά σημεία του νομοσχεδίου είναι τα εξής:
Θεσπίζεται η ενιαία αναλυτική περιοδική δήλωση, ΑΠΔ, για τους εργοδότες προς το ΙΚΑ-ΕΤΑΜ, με ταυτόχρονη δήλωση των ασφαλιστικών εισφορών υπέρ των επικουρικών ταμείων ΕΤΕΑ, ΤΑΠΙΤ και ΤΑΥΤΕΚΩ. Με τον τρόπο αυτό θα αντιμετωπιστεί οριστικά το πρόβλημα της εισφοροδιαφυγής και εισφοροαποφυγής που υπάρχει λόγω της έλλειψης ελέγχου παρακολούθησης στο σύστημα καταβολής εισφορών και παροχών στα επικουρικά ταμεία.
Επιβάλλεται πρόστιμο σε βάρος του εργοδότη, που δεν συμπεριλαμβάνει στην ΑΠΔ εργαζομένους που δηλώθηκαν στο σύστημα «Εργάνη». 
Αυστηροποιείται το υφιστάμενο σύστημα του ελέγχου των δηλωθεισών και καταβληθεισών εισφορών προς το ΙΚΑ-ΕΤΑΜ, με καθιέρωση μηνιαίων διασταυρώσεων και αναζητείται η διαφορά μέσω μηνιαίων βεβαιώσεων οφειλών. 
Θεσπίζονται αλλαγές στην επικουρική ασφάλιση, με στόχο την απλούστευση ενός σύνθετου και κατακερματισμένου συστήματος γεμάτο ανισότητες. 
Ρυθμίζονται θέματα διαδοχικής ασφάλισης των ασφαλισμένων σε ταμεία επικουρικής ασφάλισης, που μετατράπηκαν από νομικά πρόσωπα δημοσίου δικαίου σε νομικά πρόσωπα ιδιωτικού δικαίου. Με τον τρόπο αυτό, διασφαλίζονται τα δικαιώματα των εργαζομένων και η οικονομική ισορροπία και βιωσιμότητα των ταμείων.
Καθορίζονται οι εισφορές υπέρ του ΕΤΕΑ, του Ενιαίου Ταμείου Επικουρικής Ασφάλισης, για παλαιούς και νέους ασφαλισμένους μισθωτούς ή αυτοαπασχολούμενους. Τώρα καθορίζεται ένα ενιαίο ποσοστό εισφορών με μια ενιαία βάση υπολογισμού, που απλουστεύει τις διαδικασίες και αποτελεί δίκαιη λύση για το σύνολο των ασφαλισμένων. 
Εργόσημο. Κανένας εργαζόμενος πια ανασφάλιστος. Το εργόσημο ανήκει σε ένα ευρύ νομοθετικό πλαίσιο, που δίνει τη δυνατότητα σε πολλές κατηγορίες εργαζομένων να έχουν ασφάλεια. Επεκτείνεται, λοιπόν, η εφαρμογή του εργοσήμου και στην κατηγορία των εργαζομένων που ασχολούνται περιστασιακά και μόνο κατά τη διεξαγωγή παντός είδους αθλητικών αγώνων. 
Διάθεση προσωπικού. Με το παρόν σχεδίου νόμου η Κυβέρνηση, αντιλαμβανόμενη πλήρως τις ελλείψεις προσωπικού που υπάρχουν σε πολλά ταμεία, δίνει τη δυνατότητα παράτασης της διάθεσης και απόσπασης για τρία επιπλέον χρόνια του προσωπικού των τραπεζών, της Εθνικής Ασφαλιστικής, του ΗΣΑΠ και του ΗΛΠΑΠ, στο ΙΚΑ-ΕΤΑΜ στο ΕΤΕΑ και στο ΤΑΥΤΕΚΩ για την κάλυψη υπηρεσιακών αναγκών τους και συνεχίζεται η απρόσκοπτη λειτουργία τους. 
Δίνεται η δυνατότητα στα κέντρα κοινωνικής πρόνοιας που απορρόφησαν τις υφιστάμενες μονάδες κοινωνικής φροντίδας, να λειτουργούν με τους υπάρχοντες προϋπολογισμούς των μονάδων κοινωνικής φροντίδας, ώστε να μη δημιουργείται πρόβλημα.
Θεσπίζεται η υποχρέωση στο Ταμείο Πρόνοιας Δημοσίων Υπαλλήλων, να παρέχει στην «ΗΔΙΚΑ Α.Ε.» κάθε ζητούμενο στοιχείο χωρίς προηγούμενη άδεια από την Αρχή Προστασίας Δεδομένων Προσωπικού Χαρακτήρα, ώστε να προχωρούν γρήγορα οι διασταυρώσεις και οι έλεγχοι. Έτσι μέσα από τη διαδικασία αυτή προκύπτει μια λειτουργική διασύνδεση, διασταυρώνονται στοιχεία που οδηγούν στο αν πρέπει να λαμβάνει κάποιος επιδόματα, όπως επίσης ενημερώνεται και το σύστημα ηλεκτρονικής συνταγογράφησης. 
Τέλος, θεσπίζεται ο έλεγχος των προνοιακών επιδομάτων μέσω της ΗΔΙΚΑ, ενώ ανατίθεται στην ίδια εταιρεία η υποχρέωση να αποδίδει τον ΑΜΚΑ με την υποβολή της αίτησης για χορήγηση πιστοποιητικού γέννησης. Κατ’ αυτόν τον τρόπο, ο πολίτης θα απολαμβάνει ανέξοδη την υπηρεσία του κράτους μακριά από γραφειοκρατικές διαδικασίες. 
Η έκθεση του Γενικού Λογιστηρίου του Κράτους, μας δίνει την παρακάτω εκτίμηση όσον αφορά τα οικονομικά οφέλη από τις διατάξεις του παρόντος νομοσχεδίου: 
Ετήσια εξοικονόμηση δαπάνης 20 εκατομμύρια ευρώ από τη διασταύρωση στοιχείων σχετικά με τα προνοιακά επιδόματα, τα οποία θα επιβάρυναν τον κρατικό προϋπολογισμό. Μη προσδιοριζόμενη ετήσια αύξηση εσόδων από επιβολές προστίμων σε εργοδότες, οι οποίοι δεν συμπεριλαμβάνουν στην ΑΠΔ εργαζομένους που έχουν δηλωθεί στο σύστημα «Εργάνη». Ετήσια αύξηση εσόδων 50 εκατομμύρια ευρώ, περίπου, από τη θέσπιση υποχρέωσης στους εργοδότες να αποδίδουν τις εισφορές υπέρ ΕΤΕΑ, ΤΑΠΙΤ και ΤΑΥΤΕΚΩ με την ΑΠΔ. Ετήσια αύξηση εσόδων από το ΙΚΑ–ΕΤΑΜ, από τον περιορισμό της αδήλωτης εργασίας κατά 50 εκατομμύρια ευρώ περίπου κι από την αυστηροποίηση του ελέγχου των δηλωθεισών και καταβληθεισών εισφορών κατά 300 εκατομμύρια ευρώ περίπου. Το συνολικό, λοιπόν, όφελος για το δημόσιο και τα ταμεία είναι πάνω από 420 εκατομμύρια ευρώ. 
Αυτή είναι, κυρίες και κύριοι συνάδελφοι, μία σημαντική διαρθρωτική αλλαγή, η οποία μαζί με άλλες, θα μας επιτρέψει να καλύψουμε χρηματοδοτικές απαιτήσεις του προϋπολογισμού του 2014, ώστε να μην πάρουμε άλλα οριζόντια μέτρα και να μη θίξουμε μισθούς και συντάξεις. 
Κυρίες και κύριοι Βουλευτές, εν ολίγοις το παρόν νομοσχέδιο συμβάλλει στο νοικοκύρεμα του ασφαλιστικού μας συστήματος. Βελτιώνει τις υποδομές του, τη λειτουργία του και την αποδοτικότητά του προς όφελος των πολιτών. Επεμβαίνει και θεραπεύει αστοχίες καλύπτοντας κενά στην υπάρχουσα νομοθεσία, τα οποία ανέδειξε η πείρα της εφαρμογής τους. 
Δεν πιστεύουμε ότι το πρόβλημα της ανεργίας ή της ύφεσης αντιμετωπίζεται μέσα από διορισμούς στο δημόσιο ή με επενδύσεις εντάσεως μόνο στο δημόσιο τομέα. Αντιθέτως, πιστεύουμε ότι ο ιδιωτικός τομέας θα κάνει τη στροφή στην οικονομία, γι’ αυτό και στηρίζουμε την υγιή επιχειρηματικότητα, δηλαδή τον επιχειρηματία που σέβεται τους εργαζομένους του, αποδίδει τις εισφορές που παρακρατά, καθώς και τους φόρους. 
Μέχρι τώρα, δυστυχώς, οι λογικές οι οποίες ακολουθήθηκαν υπονόμευαν την υγιή επιχειρηματικότητα κι έκλειναν το μάτι στους ασυνεπείς επιχειρηματίες. Με τις συνολικές εξοικονομήσεις που ανέφερα παραπάνω, το νομοσχέδιο συμβάλλει θετικά στην δημοσιονομική εικόνα της χώρας μας αλλά και στην ανάπτυξή της.
Είμαι ιδιαίτερα ευτυχής, διότι από τη συζήτηση στην αρμόδια επιτροπή, φαίνεται ότι και ο ΣΥΡΙΖΑ θα ψηφίσει θετικά και οφείλω να χαιρετήσω το γεγονός. Θεωρώ ότι από σήμερα, η πολιτική ζωή μπαίνει σε νέους δρόμους  και θα μπορέσουμε να χτίσουμε πάνω σε αυτά που μας ενώνουν και να ξεχάσουμε τα λίγα που μας χωρίζουν. Σας καλώ, λοιπόν, να το υπερψηφίσετε.
Επιπλέον, ο Υπουργός έχει φέρει και δύο τροπολογίες.
Η πρώτη, με γενικό αριθμό 1000 και ειδικό 99 έχει δύο άρθρα, όπου στο πρώτο θεσπίζεται ένας επιπλέον τρόπος επίδοσης των καταλογιστικών πράξεων που εκδίδονται ηλεκτρονικά από τις υπηρεσίες του ΙΚΑ - ΕΤΑΜ. Η επίδοση αυτή, πραγματοποιείται μέσω της ειδικής εφαρμογής του ολοκληρωμένου πληροφοριακού συστήματος, στην οποία έχουν πρόσβαση με κωδικούς οι εργοδότες που υποβάλλουν ΑΠΔ μέσω διαδικτύου. 
Στο δεύτερο άρθρο της πρώτης τροπολογίας, κλείνουμε και το τελευταίο κενό που ευνοεί την εξάπλωση φαινομένων αδήλωτης εργασίας τα οποία δύσκολα εντοπίζονταν. Πρόκειται για τις περιπτώσεις τροποποίησης του ωραρίου εργασίας, της οργάνωσης του χρόνου εργασίας και των υπερωριών των εργαζομένων στην επιχείρηση. 
Μέχρι τώρα οι εργοδότες μπορούσαν να κοινοποιούν τις μεταβολές αυτές εντός σαράντα οκτώ ωρών από την πραγματοποίηση τους, με αποτέλεσμα ο έλεγχος να είναι δύσκολος και όχι ουσιαστικός. Με την τροπολογία αυτή, καθιερώνεται η τήρηση ειδικού βιβλίου τροποποίησης ωραρίου εργασίας και υπερωριών από τον εργοδότη είτε με μορφή ημερολογίου είτε με τη μορφή μηχανογραφημένων σελίδων, στο οποίο αναγράφονται τυχόν τροποποιήσεις του ωραρίου εργαζομένων πριν την πραγματοποίησή τους. Η μη σωστή τήρηση του ειδικού βιβλίου από τον εργοδότη, συνεπάγεται κυρώσεις σύμφωνα με το άρθρο 24 του ν. 3996/2011 όπως ισχύει.
Θεσπίζεται, επίσης, για περαιτέρω έλεγχο και η υποχρέωση του εργοδότη να γνωστοποιεί εκτός του ΣΕΠΕ και το σύστημα «Εργάνη» για τις πραγματοποιηθείσες υπερωρίες κατά τον προηγούμενο μήνα. Κλείνει, λοιπόν, και το τελευταίο παράθυρο εισφοροδιαφυγής και αδήλωτης εργασίας.
Η δεύτερη τροπολογία, με γενικό αριθμό 991 και ειδικό 92, περιλαμβάνει τέσσερα άρθρα. Τα τρία πρώτα είναι προς την κατεύθυνση της διευκόλυνσης των οφειλετών να υπαχθούν στις ρυθμίσεις του ν. 4152/2013.
Η πολιτική ηγεσία του Υπουργείου, έχοντας πλήρη συναίσθηση της δεινής θέσης στην οποία έχουν περιέλθει πολλοί οφειλέτες ασφαλιστικών ταμείων, προσπαθεί να βοηθήσει να ξεπεράσουμε τις δυσκολίες και να ανακάμψουμε. 
Στο άρθρο 1, λοιπόν, γίνεται περισσότερο ευέλικτο το νομοθετικό πλαίσιο των ρυθμίσεων του ν. 4152/2013 για τους οφειλέτες που θέλουν να υπαχθούν σε αυτό, αφού αυξάνεται το όριο του ύψους οφειλής στις 10.000, ώστε να μπουν στη ρύθμιση ακόμα περισσότεροι. 
Με το άρθρο 2, απλοποιείται περαιτέρω η διαδικασία υπαγωγής και δεν απαιτείται πλέον φορολογική ενημερότητα ή βεβαίωση οφειλής από τον οφειλέτη.
Στο άρθρο 3, διευρύνεται η βάση των οφειλετών, αφού αποκλείονται από την υπαγωγή στη ρύθμιση αυτή μόνο οι καταδικασθέντες για φοροδιαφυγή και όχι αυτοί για τους οποίους έχει ασκηθεί ποινική δίωξη. 
Τέλος στο άρθρο 4, προτείνεται η αναγκαία για τη λειτουργία των κέντρων κοινωνικής πρόνοιας θέσπιση της θητείας των διοικητικών συμβουλίων για τρία έτη. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΚΕΛΛΑΣ",220
"14204"," Κυρίες και κύριοι συνάδελφοι, πήραμε επιστολή από τον Πρόεδρο της Κοινοβουλευτικής Ομάδας του ΣΥΡΙΖΑ, με την οποία μας γνωρίζει ότι Κοινοβουλευτικός Εκπρόσωπος κατά τη σημερινή συζήτηση του σχεδίου νόμου του Υπουργείου Εργασίας, Κοινωνικής Ασφάλειας και Πρόνοιας ορίζεται ο Βουλευτής κ. Αλέξης Μητρόπουλος. 
Επίσης, πήραμε επιστολή από τον Γραμματέα της Κοινοβουλευτικής Ομάδας του ΠΑΣΟΚ, τον κ. Παναγιώτη Ρήγα, με την οποία ορίζεται ως ειδικός αγορητής κατά τη συζήτηση του νομοσχεδίου σήμερα για το ΠΑΣΟΚ ο Βουλευτής κ. Γεώργιος Ντόλιος και ως Κοινοβουλευτικός Εκπρόσωπος ο κ. Ρήγας. 
Από το Γραμματέα της Κοινοβουλευτικής Ομάδας των Ανεξάρτητων Ελλήνων πήραμε επιστολή, με την οποία ορίζεται ειδικός αγορητής κατά τη σημερινή συζήτηση ο κ. Παύλος Χαϊκάλης και Κοινοβουλευτικός Εκπρόσωπος ο κ. Επαμεινώνδας Μαριάς. 
Από το Γραμματέα της Κοινοβουλευτικής Ομάδας του Λαϊκού Συνδέσμου-Χρυσή Αυγή κ. Ζησιμόπουλο πήραμε επιστολή, με την οποία ορίζεται ειδικός αγορητής ο Βουλευτής Μεσσηνίας κ. Κουκούτσης και Κοινοβουλευτικός Εκπρόσωπος ο Βουλευτής Νομού Αττικής κ. Κασιδιάρης. 
Από τον Πρόεδρο της Δημοκρατικής Αριστεράς κ. Φώτη Κουβέλη λάβαμε επιστολή, με την οποία για τη συζήτηση του σημερινού νομοσχεδίου ειδικός αγορητής ορίζεται ο Βουλευτής Λάρισας κ. Θωμάς Ψύρρας. 
Από τον Κοινοβουλευτικό Εκπρόσωπο του ΚΚΕ κ. Παφίλη λάβαμε επιστολή, με την οποία κατά τη σημερινή συζήτηση ειδικός αγορητής ορίζεται ο Βουλευτής κ. Χρήστος Κατσώτης.
Από το Γραμματέα της Κοινοβουλευτικής Ομάδας τους Ανεξάρτητων Δημοκρατικών Βουλευτών πήραμε επιστολή, με την οποία κατά τη συζήτηση του σημερινού νομοσχέδιου ως ειδικός αγορητής ορίζεται ο Βουλευτής κ. Θεόδωρος Παραστατίδης και Κοινοβουλευτικός Εκπρόσωπος ο Βουλευτής κ. Οδυσσέας Βουδούρης.
Ορίστε, κύριε Στρατούλη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14205"," Ευχαριστώ, κύριε Πρόεδρε. 
Κύριε Υπουργέ, κυρίες και κύριοι Βουλευτές, είχαμε πει από την πρώτη συνεδρίαση της Διαρκούς Επιτροπής Κοινωνικών Υποθέσεων ότι ο ΣΥΡΙΖΑ για λόγους αρχής, θα ψηφίσει όσα από τα άρθρα του παρόντος νομοσχεδίου αναφέρονται στην αντιμετώπιση της ανασφάλιστης και αδήλωτης –ή μαύρης, όπως λέγεται- εργασίας. 
Είχαμε πει ότι αυτό θα το κάνουμε, ακόμα και αν οι ρυθμίσεις που εισάγουν δεν είναι ολοκληρωμένες με βάση τη δική μας αντίληψη ή δεν έχουν όλες εκείνες τις προϋποθέσεις που να διασφαλίζουν την πλήρη εφαρμογή και επιτυχία τους. 
Επίσης, είπαμε ότι κατά τη διάρκεια των συνεδριάσεων της Βουλής θα προσπαθήσουμε όσο γίνεται να βελτιωθούν αυτές οι διατάξεις και αυτό κάναμε καταθέτοντας δώδεκα τροπολογίες βελτιωτικές σε αυτό το νομοσχέδιο ή τροπολογίες που αντιμετωπίζουν υπαρκτά προβλήματα των ασφαλισμένων, των συνταξιούχων και της κοινωνικής ασφάλισης. 
Έχουμε πει από την αρχή και λέμε και σήμερα «ΝΑΙ» στο αυστηρό πρόστιμο σε βάρος των παρανομούντων εργοδοτών, για τις περιπτώσεις της μαύρης και ανασφάλιστης εργασίας και έχουμε πει από την αρχή και λέμε και σήμερα «ΝΑΙ» στις ηλεκτρονικές διασταυρώσεις, μεταξύ του τι δηλώνουν οι επιχειρήσεις στο πληροφοριακό σύστημα «Εργάνη» ως απασχολούμενο προσωπικό τους και στο τι οι ίδιες αυτές επιχειρήσεις καταθέτουν με τη μηνιαία αναλυτική περιοδική δήλωση ως αριθμό του προσωπικού τους. 
Επίσης, είπαμε από την αρχή και λέμε και σήμερα «ΝΑΙ» στις ηλεκτρονικές διασταυρώσεις για το τι δήλωσαν οι εργοδότες με τη μηνιαία αναλυτική περιοδική δήλωσή τους ότι θα καταβάλουν ως ασφαλιστικές εισφορές για τους εργαζόμενούς τους, με το πόσες ασφαλιστικές εισφορές κατέβαλαν στην πράξη.   
Ωστόσο, από την αρχή είπαμε, λέμε και θα λέμε ότι  μόνο αυτά, δηλαδή τα πρόστιμα και οι ηλεκτρονικές διασταυρώσεις, δεν φτάνουν για τη ριζική αντιμετώπιση της εισφοροδιαφυγής, της ανασφάλιστης και μαύρης εργασίας. Πρέπει να συνοδεύονται οπωσδήποτε από επιτόπιους ελέγχους των δημόσιων ελεγκτικών μηχανισμών μέσα στις επιχειρήσεις. 
Έχουμε πει πάρα πολλά παραδείγματα γι’ αυτό το συγκεκριμένο ζήτημα που θέτουμε, το οποίο χαρακτηριστικό, που λέει και το ίδιο το Σώμα Επιθεωρητών Εργασίας, είναι ότι ένας εργοδότης που δήλωσε και στο πληροφοριακό σύστημα «Εργάνη» και στην αναλυτική περιοδική δήλωση, εκατό εργαζόμενους για παράδειγμα με μερική απασχόληση και κατέβαλε για όλους από μισό ένσημο, φαίνεται ότι είναι τυπικά εντάξει. Αν, όμως, στην πράξη  όλους αυτούς τους απασχολεί οκτάωρο, θα πρέπει να δίνει ολόκληρο ένσημο. Εκεί, για να το διαπιστώσεις αυτό, αν κάνει δηλαδή αυτήν την παράβαση, είναι παντελώς αναγκαίος ο επιτόπιος έλεγχος είτε του επιθεωρητή εργασίας είτε των ελεγκτών του ΙΚΑ, για να αντιμετωπίσει αυτές τις παρανομίες και αυτού του είδους την εισφοροδιαφυγή, που καμμία ηλεκτρονική διασταύρωση δεν μπορεί να αντιμετωπίσει. 
Η πρόληψη και η παραβατικότητα επιχειρήσεων σε βάρος της ασφαλιστικής και εργατικής νομοθεσίας, κατά την άποψή μας, πρέπει να γίνεται με ισχυρούς δημόσιους ελεγκτικούς μηχανισμούς και τακτικούς ελέγχους, όχι μόνο με αυστηρά πρόστιμα και διασταυρώσεις. 
Οι επανέλεγχοι σε παραβάτες εργοδότες -σε αυτούς δηλαδή που διαπιστώθηκε από τον πρώτο έλεγχο ότι κάνουν παράβαση- εντός δωδεκαμήνου είναι ιδιαίτερα σημαντικοί για την πρόληψη της παρανομίας, αφού ο εργοδότης θα ξέρει ότι δεν ελέγχεται μία φορά και τελείωσε αλλά θα ξέρει ότι μπορεί να επανελεγχθεί σε σύντομο χρονικό διάστημα. Δυστυχώς, ο επανέλεγχος του παρανομούντος, όσον αφορά την ασφαλιστική και εργατική νομοθεσία εργοδότη, δεν προβλέπεται ούτε σήμερα στο παρόν νομοσχέδιο ούτε στην ισχύουσα νομοθεσία. 
Επιμένουμε, επίσης, ότι τα έσοδα που προέρχονται από τα αυστηρά αυτά πρόστιμα, που θεσπίζονται με το παρόν νομοσχέδιο και επιβάλλονται στους παρανομούντες εργοδότες για ανασφάλιστη ή μαύρη εργασία, πρέπει να πηγαίνουν στο ασφαλιστικό σύστημα όσο κι αν είναι αυτό το ποσό που συγκεντρώνεται για συμβολικούς, ηθικούς και πολιτικούς λόγους και όχι για τους δανειστές της χώρας.
Υποτίθεται ότι τα πρόστιμα μπαίνουν να καταπολεμήσουν τη μαύρη και ανασφάλιστη εργασία κι όχι ως χαράτσια για να συγκεντρώνονται έσοδα στον κρατικό προϋπολογισμό για τους πιστωτές. 
Σε κάθε περίπτωση τονίζουμε και ξανατονίζουμε ότι τα αυστηρά πρόστιμα από μόνα τους, δεν μπορούν να αντιμετωπίσουν την ανασφάλιστη και αδήλωτη εργασία. Χρειάζεται να ενισχυθούν με προσωπικό και με μέσα οι διαλυμένοι από τις μνημονιακές κυβερνήσεις και την τρόικα, δημόσιοι ελεγκτικοί μηχανισμοί, Σώμα Επιθεώρησης Εργασίας και ελεγκτικά κέντρα του ΙΚΑ αλλά και τα ασφαλιστικά ταμεία και κυρίως τα τμήματα εσόδων και παροχών τους. 
Σε αυτό το πολύ κρίσιμο για εμάς πολιτικό σημείο, κύριε Υπουργέ, ο Υπουργός Εργασίας επέμενε και στις τέσσερις συνεδριάσεις της Διαρκούς Επιτροπής Κοινωνικών Υποθέσεων ότι δεν χρειάζεται ενίσχυση με προσωπικό και άλλα μέσα των δημόσιων ελεγκτικών μηχανισμών και των ασφαλιστικών ταμείων. Αυτό, ότι αρκούν μόνο τα πληροφοριακά συστήματα και οι διασταυρώσεις στοιχείων, για εμάς συνιστά μία κορυφαία πολιτική διαφορά μεταξύ της Κυβέρνησης και του ΣΥΡΙΖΑ.
Η Κυβέρνηση και η τρόικα, γνωρίζουμε όλοι ότι τα τέσσερα τελευταία χρόνια συνειδητά υποβάθμισαν το Σώμα Επιθεωρητών Εργασίας είτε με την κατεδάφιση της εργατικής νομοθεσίας –οπότε τι να έχουν να ελέγξουν οι επιθεωρητές εργασίας;- είτε με την υποβάθμιση του ίδιου του ρόλου του Σώματος των Επιθεωρητών Εργασίας και των επιθεωρητών. Έγινε μείωση του προσωπικού κατά διακόσια άτομα και των οργανικών θέσεων τα τελευταία τέσσερα χρόνια. Όταν ξεκινούσαν τα μνημόνια, το ΣΕΠΕ είχε εννιακόσιους τριάντα επιθεωρητές εργασίας, σήμερα έχει επτακόσιους τριάντα, ενώ όλα κατεδαφίζονται στην αγορά εργασίας και πρέπει να ελέγχονται οι εργοδότες. 
Έχουμε και τη δυνατότητα που δόθηκε στον Υπουργό Εργασίας, όπου μόνος του, με απόφασή του, μπορεί να καταργεί επιθεωρήσεις εργασίας σε διάφορους νομούς ή περιοχές της χώρας. Έχουμε το θέμα –που δεν λύθηκε ακόμα, παρ’ ότι νομοθετήθηκε- της κάλυψης των εξόδων κίνησης των επιθεωρητών εργασίας και των ελεγκτών του ΙΚΑ, για να βγαίνουν από το γραφείο τους και να πηγαίνουν να κάνουν επιτόπιους ελέγχους στις επιχειρήσεις. 
Έχουμε σοβαρές ελλείψεις υποδομών και εξοπλισμού στις επιθεωρήσεις εργασίας. Έχουμε έλλειψη στοιχειώδους νομικής θωράκισης των επιθεωρητών εργασίας απέναντι στους κακόβουλους και παρανομούντες εργοδότες στους οποίους κάνουν έλεγχο. Και έχουμε και ομηρία των επιθεωρητών εργασίας από κακόβουλους και παρανομούντες εργοδότες, που όταν τους κάνουν έλεγχο, με μια απλή καταγγελία αυτών των εργοδοτών στο ΣΕΠΕ, μπορεί να βρεθούν σε αργία οι επιθεωρητές εργασίας λόγω αυστηροποίησης του πειθαρχικού δικαίου σε βάρος τους.
Και έχουμε και μία προσπάθεια, κύριε Υπουργέ, που γίνεται τον τελευταίο μήνα, να μετατρέψετε το Σώμα Επιθεώρησης Εργασίας από ανεξάρτητο Σώμα σε παράρτημα, σε υπηρεσία, σε γενική διεύθυνση του Υπουργείου Εργασίας. Το ίδιο συμβαίνει και με τα ελεγκτικά κέντρα του ΙΚΑ που ενώ σύμφωνα με το νόμο θα έπρεπε να είναι εδώ και δεκαπέντε χρόνια δεκατρία σε όλη την Ελλάδα, σήμερα λειτουργούν μόνο τέσσερα με είκοσι τέσσερα άτομα προσωπικό, από τα οποία είκοσι άτομα στην Αθήνα. 
Δηλαδή, με τόση εισφοροδιαφυγή, με τόση μαύρη και ανασφάλιστη εργασία -που και εσείς αναγνωρίζετε και γι’ αυτό υποτίθεται ότι φέρνετε πολλές από τις ρυθμίσεις αυτού του νομοσχεδίου- υπάρχουν είκοσι τέσσερις ελεγκτές του ΙΚΑ σε όλη την Ελλάδα, για να ελέγξουν όλη αυτήν την εργασιακή και ασφαλιστική ζούγκλα.
Το ΙΚΑ, ο μεγαλύτερος ασφαλιστικός οργανισμός με επτά εκατομμύρια ασφαλισμένους, από εννέα χιλιάδες άτομα προσωπικό που είχε το 2009, έχει τέσσερις χιλιάδες οκτακόσια σήμερα. Και σαν να μην έφτανε αυτό, κύριε Υπουργέ, προωθήσατε διακόσιες διαθεσιμότητες με το πρώτο κύμα. Ετοιμάζετε άλλες διακόσιες διαθεσιμότητες με το δεύτερο κύμα. Απολύθηκαν οι τετρακόσιοι εργαζόμενοι που είχαν προσληφθεί με τον διαγωνισμό 9Κ του ΑΣΕΠ. Δρομολογήθηκε, βεβαίως, η λύση για αυτούς αλλά ακόμα δεν έχει ολοκληρωθεί. 
Το αποτέλεσμα δεν είναι μόνο ότι πεθαίνουν στη δουλειά όσοι απέμειναν στο ΙΚΑ. Είναι οι επιπτώσεις οι οποίες υπάρχουν στους ασφαλισμένους. Περνάνε δεκαπέντε μήνες, δεκαέξι μήνες για να βγει η απόφαση για τη συνταξιοδότησή τους. Εάν έχουν διαδοχική ασφάλιση, μπορεί να φτάσει και τρία και τέσσερα χρόνια. Συνέπεια, βέβαια, της έλλειψης προσωπικού είναι το να μη γίνονται αποτελεσματικοί έλεγχοι στους χώρους εργασίας για παρανομίες των εργοδοτών. 
Και βεβαίως, το αποτέλεσμα είναι ακόμα και στα ίδια τα ΚΕΠΑ, στα κέντρα πιστοποίησης αναπηρίας, σαράντα χιλιάδες με πενήντα χιλιάδες ανάπηροι είναι εγκλωβισμένοι, καθυστερούν επί μήνες να βγουν οι αποφάσεις και γι αυτούς τους μήνες που δεν βγαίνουν οι αποφάσεις για να πιστοποιήσουν την αναπηρία, στερούνται και τη σύνταξη τους, στερούνται και τα προνοιακά τους επιδόματα και την ιατροφαρμακευτική τους περίθαλψη. Ποιοι; Αυτοί που την έχουν περισσότερο ανάγκη απ’ όλους μας. 
Κύριε Υπουργέ, με το προηγούμενο νομοσχέδιο, είχατε δώσει τη δυνατότητα εάν καθυστερούν τα ΚΕΠΑ να βγάλουν αποφάσεις για τους ανάπηρους, αυτοί να παίρνουν προσωρινή σύνταξη για έξι μήνες. Πέρασε η 31 Οκτώβρη, κύριε Υπουργέ, και ακόμα δεν έχει δοθεί παράταση. Εδώ και τώρα, έστω την τελευταία στιγμή σε αυτό το νομοσχέδιο, φέρτε τροπολογία που να παρατείνει τουλάχιστον για ένα χρόνο το να δίνονται προσωρινές συντάξεις στα άτομα με αναπηρία, μέχρι να βγουν οι αποφάσεις που να τους την πιστοποιούν. Εμείς λέμε να τους δίνεται μέχρι να βγουν οι αποφάσεις, εάν οι ίδιοι δεν ευθύνονται. Τουλάχιστον, όμως, δώστε παράταση για ένα χρόνο. 
Εμείς έχουμε πει και έχουμε δεσμευτεί ότι μια Αριστερή κυβέρνηση θα αποκαταστήσει και θα αναβαθμίσει όχι μόνο τις συλλογικές συμβάσεις, την εργατική νομοθεσία, τον κατώτερο μισθό αλλά και το ρόλο, τις αρμοδιότητες και τις δυνατότητες όλων των δημόσιων ελεγκτικών μηχανισμών που είναι αρμόδιοι για να αντιμετωπίζουν την παραβατικότητα των εργοδοτών και στην εργασία και στην ασφάλιση. 
Ο Υπουργός Εργασίας σε προηγούμενες συνεδριάσεις, κύριε Κεγκέρογλου, χαρακτήρισε -και πολύ σωστά- την αδήλωτη εργασία ως κοινωνικό και οικονομικό έγκλημα. Συμφωνούμε σε αυτόν τον χαρακτηρισμό. Ωστόσο, όμως, ο Υπουργός ξέχασε να υποδείξει τους ηθικούς αυτουργούς αυτού του εγκλήματος. 
Και οι ηθικοί αυτουργοί, είναι για εμάς οι μνημονιακές κυβερνήσεις και η τρόικα, που με τις πολιτικές κατεδάφισης της εργατικής και της ασφαλιστικής νομοθεσίας, με τις πολιτικές διάλυσης των δημόσιων ελεγκτικών μηχανισμών, που περιέγραψα παραπάνω, και με τις πολιτικές εκτίναξης της ανεργίας, οδήγησαν στο να καταγράφεται σε ορισμένους κλάδους που κάνει ελέγχους το ΙΚΑ ανασφάλιστη ή αδήλωτη εργασία στο 38,3% σύμφωνα με επίσημη ανακοίνωση του ΙΚΑ.
Είναι σημαντικό, επίσης, να αναφέρουμε ότι σε περιόδους ανεργίας και κατεδάφισης της εργατικής νομοθεσίας, διευκολύνεται η αδήλωτη και ανασφάλιστη εργασία, γιατί ένας εργαζόμενος που είναι για πολύ καιρό άνεργος ή ένας εργαζόμενος ο οποίος έχει δουλειά και ξέρει ότι εάν διεκδικήσει κάτι από το αφεντικό του μπορεί να απολυθεί, συνήθως προκειμένου να κρατήσει τη δουλειά του, ανέχεται να είναι και ανασφάλιστος και η εργασία του αδήλωτη.
Συμπερασματικά για το νομοσχέδιο, εμείς όπως είπαμε από την πρώτη στιγμή, από την πρώτη συνεδρίαση της Επιτροπής Κοινωνικών Υποθέσεων, ψηφίζουμε τα 8 από τα 12 άρθρα του παρόντος νομοσχεδίου, κυρίως αυτά για την αντιμετώπιση της ανασφάλιστης και αδήλωτης εργασίας, δηλαδή τα άρθρα 1, 2,4,7, 8,10,11 και 12. 
Το άρθρο 2, θέλουμε να επαναδιατυπωθεί με βάση τις προτάσεις του Οικονομικού Επιμελητηρίου, που το κάνουν και πιο αποτελεσματικό στην εφαρμογή του και δεν επιβαρύνουν τους λογιστές που χειρίζονται αυτά τα ζητήματα, οι οποίοι ενδεχομένως να έκαναν λάθος, χωρίς όμως να έχουν δόλο. Ο Υπουργός είπε ότι θα το μελετήσει και θα φέρει επαναδιατύπωση. 
Καταψηφίζουμε τρία άρθρα.
Καταψηφίζουμε το άρθρο 5, γιατί αναφέρεται σε μείωση των εσόδων ορισμένων επικουρικών ταμείων και σε ενδεχόμενη μείωση των χορηγούμενων από αυτά επικουρικών συντάξεων. Μειώνετε σε 3% και 3% την εισφορά εργοδότη και εργαζόμενου, ενώ πλήρωναν περισσότερο και οι εργοδότες και οι εργαζόμενοι. Άρα, μειώνετε τα έσοδα αυτών των επικουρικών ταμείων και κατά συνέπεια αύριο θα μειώσετε και τις συντάξεις. 
Επίσης, καταψηφίζουμε το άρθρο 6, γιατί τους εργαζόμενους σε αθλητικούς αγώνες τους ασφαλίζετε με εργόσημο και όχι κανονικά, κάτι που θεωρούμε ότι είναι δώρο στις ΠΑΕ και στις ΚΑΕ, στους μεγαλοεργοδότες των ποδοσφαιρικών ανωνύμων εταιρειών ή των μεγάλων μπασκετικών ομάδων. 
Κύριε Υπουργέ, έχουμε πρόβλημα και με το άρθρο 3. Σας ζητάμε πολύ επίμονα, να φύγει η δυνατότητα να παραπέμπονται οι εργαζόμενοι των ασφαλιστικών ταμείων, αν κάνουν κάποιο λάθος, όχι μόνο με το πειθαρχικό δίκαιο που ισχύει γι’ αυτούς αλλά και με το άρθρο 259 του Ποινικού Κώδικα για παράβαση καθήκοντος. Έχουν που έχουν δουλειά οι άνθρωποι, δεν προλαβαίνουν να κάνουν ό,τι πρέπει να κάνουν, ε, να μην έχουν και από πάνω τους τη σπάθη του άρθρου 259 του Ποινικού Κώδικα. 
Επομένως στο άρθρο 3, ζητάμε να φύγει η συγκεκριμένη παραπομπή στο άρθρο 259 του Ποινικού Κώδικα εργαζομένων στα ασφαλιστικά ταμεία. 
Τέλος, καταψηφίζουμε το άρθρο 9, με το οποίο προετοιμάζετε τη μείωση των εφάπαξ παροχών από την 1-1-2014. 
Από εκεί και πέρα, έχουμε προτείνει, όπως σας είπα, βελτιώσεις επί του νομοσχεδίου με τις δώδεκα τροπολογίες μας.
Από τις κυβερνητικές τροπολογίες, ψηφίζουμε αυτήν η οποία καταργεί τη δυνατότητα του εργοδότη -που δυστυχώς θεσπίστηκε εδώ και οκτώ μήνες από την κυβερνητική πλειοψηφία- μέσα σε σαράντα οκτώ ώρες να διορθώνει παρατυπίες του σε σχέση του με το πρόγραμμα εργασίας. Αυτό του έδινε τη δυνατότητα να αποφεύγει τους ελέγχους των Επιθεωρητών Εργασίας και να παρανομεί. Ψηφίζουμε αυτή την τροπολογία, έστω κι αν γίνεται ατελώς. 
Βεβαίως, ψηφίζουμε να διευκολυνθούν οι ρυθμίσεις σε μικρομεσαίες επιχειρήσεις που χρωστάνε μέχρι 10.000 ευρώ στα ασφαλιστικά ταμεία, ιδιαίτερα αυτήν την κρίσιμη περίοδο. 
Θα ήθελα, όμως, να απευθυνθώ κυρίως σε εσάς, κύριε Κεγκέρογλου, γιατί ξέρω ότι έχετε πολύ μεγάλη ευαισθησία σε αυτά τα ζητήματα. Θέλω εσείς προσωπικά να δείτε -και η Κυβέρνηση βεβαίως- την τροπολογία με αριθμό 997/96/6-12-2013 που μας φέρατε. Αυτή η τροπολογία, κύριε Υπουργέ, στα εδάφια 2 και 3, που σας έφερε το Υπουργείο Οικονομικών και συνυπέγραψε ο κ. Βρούτσης, είναι φωτογραφική. Εξυπηρετεί συγκεκριμένα οικονομικά πετρελαϊκά και τραπεζικά συμφέροντα. 
Συγκεκριμένα, το εδάφιο 2 εξυπηρετεί τις τριγωνικές συναλλαγές, άρα τη φοροδιαφυγή μεγάλων πετρελαϊκών εταιρειών. Αν θέλετε, στη δευτερολογία μου μπορώ να σας πω και τα ονόματα εκείνων που εξυπηρετεί. Το εδάφιο 3, εξυπηρετεί την Τράπεζα Πειραιώς και τον κ. Σάλλα. Είναι φωτογραφική τροπολογία. Πρέπει να φύγει. Είναι ανεπίτρεπτο να υπάρχει σε αυτό το νομοσχέδιο μια τέτοια τροπολογία. 
Κατόπιν όλων αυτών, διευκρινίζοντας ποια άρθρα ψηφίζουμε, ποια καταψηφίζουμε, σε ποιο θα δηλώσουμε «ΠΑΡΩΝ», καθώς και την ψήφο μας όσον αφορά τις τροπολογίες, δηλώνουμε ότι επί της αρχής του νομοσχεδίου ψηφίζουμε «ΠΑΡΩΝ». 
(Στο σημείο αυτό κτυπάει το κουδούνι λήξεως του χρόνου ομιλίας του κύριου Βουλευτού)
Ήθελα να τελειώσω την ομιλία μου, λέγοντας ότι υπάρχει πολύ μεγάλο πρόβλημα, κύριε Υπουργέ, με την κατάσταση του ασφαλιστικού συστήματος. Το Ινστιτούτο Εργασίας της ΓΣΕΕ, με προχθεσινή του μελέτη, επιβεβαίωσε φόβους και εκτιμήσεις που έχουμε διατυπώσει ως ΣΥΡΙΖΑ εδώ ότι υπάρχει κίνδυνος κατάρρευσης των εσόδων της κοινωνικής ασφάλισης. 
Το διαπιστώνει αυτό και από τα έσοδα που χάνονται από τη μεγάλη ανεργία, που αυξήθηκε κατά 200% από το 2009 και από τα έσοδα που χάνονται από τις μειώσεις μισθών και από τα έσοδα που χάνονται από την επέκταση των ελαστικών μορφών απασχόλησης.","ΔΗΜΗΤΡΙΟΣ ΣΤΡΑΤΟΥΛΗΣ",485
"14206"," Κύριε συνάδελφε, παρακαλώ ολοκληρώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14207"," Ένα λεπτό ακόμα θέλω, κύριε Πρόεδρε.","ΔΗΜΗΤΡΙΟΣ ΣΤΡΑΤΟΥΛΗΣ",485
"14208"," Όχι, κύριε συνάδελφε, διότι σήμερα έχουμε και την ονομαστική ψηφοφορία, έχουμε και τον Κανονισμό.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14209"," Ολοκληρώνω, κύριε Πρόεδρε. 
Επιπλέον, σ’ αυτά που λέει το ΙΝΕ/ΓΣΕΕ εμείς προσθέτουμε τη μείωση των εσόδων της δημόσιας κοινωνικής ασφάλισης το 2014, τη μείωση των εσόδων από τον κρατικό προϋπολογισμό κατά περίπου 2 δισεκατομμύρια, από το 3,9%, την εργοδοτική ασφαλιστική εισφορά που θέλετε να μειώσετε και από τους φόρους υπέρ τρίτων, αγγελιόσημα κ.λπ., που θέλετε να καταργήσετε. 
Υπάρχει άμεσος κίνδυνος, όπως διαπιστώνει το Ινστιτούτο Εργασίας της ΓΣΕΕ, για κατάρρευση του ασφαλιστικού συστήματος. 
Με τα μέτρα τα οποία παίρνετε καθημερινά, επισπεύδετε το μεγάλο οικονομικό πρόβλημα της κοινωνικής ασφάλισης. Αυτό θα σας οδηγήσει αύριο στο να μιλήσετε για μειώσεις κοινωνικής ασφάλισης. Προσθέστε κι αυτό που ετοιμάζετε από 1η Ιανουαρίου 2015, που είναι νομοθετημένο, να εγγυάται το κράτος μέχρι 360 ευρώ το μήνα σύνταξη. Αυτή είναι μια κατάσταση, την οποία δεν ανεχόμαστε. 
Με αυτήν την έννοια, εμείς λέμε ότι εφόσον συνεχίζει αυτές τις πολιτικές αυτή η Κυβέρνηση, πρέπει να ανατραπεί και να ανοίξει ο δρόμος για μια κυβέρνηση της Αριστεράς που προτεραιότητα θα έχει τις κοινωνικές πολιτικές και την κοινωνική ασφάλιση. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"14210"," Κύριοι συνάδελφοι, παρακαλώ πάρα πολύ να τηρείται ο χρόνος. Ξέρουμε όλοι πάρα πολύ καλά πόσο χρόνο έχει ο κάθε ομιλητής. Να προετοιμάζεται, λοιπόν, αναλόγως και να βάζει προτεραιότητα σε αυτά, τα οποία θέλει να πει. 
Κυρίες και κύριοι συνάδελφοι, θα ήθελα να ανακοινώσω στο Σώμα ότι ο Βουλευτής Καρδίτσας κ. Παύλος Σιούφας απέστειλε προς τον Πρόεδρο της Βουλής κ. Ευάγγελο Μεϊμαράκη την παρακάτω επιστολή: 
«Κύριε Πρόεδρε, με λύπη μου σας ανακοινώνω την απόφασή μου να παραιτηθώ από του βουλευτικού αξιώματος. Η απόφασή μου αυτή, οφείλεται στις συστάσεις των ιατρών μου μετά την εφετινή σοβαρή επιδείνωση της υγείας μου. Με ιδιαίτερη τιμή, Παύλος Σιούφας, τέως Βουλευτής Καρδίτσας». 
Η επιστολή θα κατατεθεί για τα Πρακτικά. 
(Στο σημείο αυτό κατατίθεται για τα Πρακτικά η προαναφερθείσα επιστολή, η οποία έχει ως εξής: 
(Να φωτογραφηθεί η σελ. 40)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14211"," Το λόγο έχει ο ειδικός αγορητής του ΠΑΣΟΚ κ. Γεώργιος Ντόλιος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14212"," Ευχαριστώ, κύριε Πρόεδρε.
Κυρίες και κύριοι συνάδελφοι, αυτή η Αίθουσα έχει γνωρίσει υψηλούς τόνους και υψηλές εντάσεις. Σήμερα, έχουμε μια συνεδρίαση η οποία είναι σε εντελώς διαφορετικό κλίμα. Θα έλεγα ότι λίγη περισσότερη γενναιοδωρία στα θέματα της συναίνεσης ή λίγο λιγότερη «τσιγκουνιά» -επιτρέψτε μου τη λέξη- θα μπορούσε να οδηγήσει τα κόμματα της Αντιπολίτευσης -το ΣΥΡΙΖΑ ιδιαίτερα και τον εισηγητή του- να πει «ψηφίζω επί της αρχής το νομοσχέδιο», διότι διαφωνία επί της φιλοσοφίας της αρχής δεν διαπίστωσα. 
Δεν είναι κακό η συναίνεση. Η συναίνεση είναι σημαντικό ζήτημα. Θα έλεγα ότι οι συναινέσεις, έστω και σε επιμέρους ζητήματα, αυτήν την περίοδο είναι πολύτιμες για την πατρίδα μας. 
Η αναβάθμιση, λοιπόν, και η βελτίωση των μηχανισμών είσπραξης -θέματα τα οποία περιλαμβάνονται στο σημερινό νομοσχέδιο- των ασφαλιστικών φορέων, τα πρόστιμα για την ανασφάλιστη και αδήλωτη εργασία και άλλες διατάξεις αρμοδιότητας του Υπουργείου, έχουν στόχο την καταπολέμηση, τον περιορισμό, την εξάλειψη ει δυνατόν, της εισφοροδιαφυγής και εισφοροαποφυγής και είναι ρυθμίσεις με αυτονόητη αποδοχή. Είναι πολύ φυσιολογική η συναίνεση η οποία υπήρξε στη συζήτηση στην επιτροπή και από ό,τι φαίνεται θα επικρατήσει και στην Ολομέλεια.  
Αυτό το κλίμα της συναίνεσης, έχω τη γνώμη ότι επιτρέπει -και στο Υπουργείο- να βελτιώσουμε ακόμη περισσότερο σειρά διατάξεων του συγκεκριμένου σχεδίου νόμου. 
Τι κάνει το σχέδιο νόμου; Το σχέδιο νόμου προβλέπει τέσσερα μέτρα με τα οποία το Υπουργείο φιλοδοξεί -συμφωνεί και το Γενικό Λογιστήριο του Κράτους- να εξοικονομήσει, να κερδίσει περί τα 420.000.000 ευρώ. Αναμένει εξοικονόμηση δαπάνης 20.000.000 ευρώ επί του κρατικού προϋπολογισμού από τη διασταύρωση στοιχείων, σχετικά με τα καταβαλλόμενα προνοιακά επιδόματα. 
Εκτιμάται, επίσης, ότι θα υπάρξει αύξηση εσόδων από την επιβολή προστίμων σε βάρος των εργοδοτών, όταν αυτοί δεν συμπεριλαμβάνουν στην αναλυτική περιοδική δήλωση (ΑΠΔ) εργαζόμενους που έχουν δηλωθεί ήδη στο σύστημα «Εργάνη». 
Επιπλέον, εκτιμάται από το Υπουργείο -και συμφωνεί το Γενικό Λογιστήριο- ότι θα υπάρξει αύξηση εσόδων ύψους 50.000.000 ευρώ επί των προϋπολογισμών του ΕΤΕΑ, ΤΑΠΙΤ και ΤΑΥΤΕΚΩ από τη θέσπιση της υποχρέωσης στους εργοδότες να αποδίδουν και τις εισφορές των ταμείων αυτών με την αναλυτική περιοδική δήλωση. 
Επί του προϋπολογισμού του ΙΚΑ-ΕΤΑΜ, προβλέπεται ετήσια αύξηση εσόδων από τον περιορισμό της αδήλωτης εργασίας και την αυστηροποίηση του πλαισίου ελέγχου των δηλωθεισών και καταβληθεισών εισφορών. Η αύξηση αυτή εκτιμάται σε 350.000.000 εκατομμύρια, δηλαδή 50.000.0000 ευρώ από τον περιορισμό της αδήλωτης εργασίας και 300.000.000 ευρώ από την αυστηροποίηση του ελέγχου των δηλωθεισών και καταβληθεισών εισφορών. 
Θέλω να σημειώσω μόνο, σε σχέση με τους στόχους που υπάρχουν στο Υπουργείο Εργασίας, ότι ο εκτιμώμενος στόχος δεν φτάνει τον επιθυμητό στόχο τον οποίο έχει θέσει η ίδια η Κυβέρνηση για το συγκεκριμένο Υπουργείο. 
Πώς γίνονται αυτά; Με τέσσερα βασικά μέτρα όπως σας είπα. 
Πρώτον, ο εργοδότης υποχρεούται να δηλώσει τις ασφαλιστικές εισφορές υπέρ του Ενιαίου Ταμείου Επικουρικής Ασφάλισης, του Ταμείου Πρόνοιας Ιδιωτικού Τομέα και του Ταμείου Ασφάλισης Υπαλλήλων Τραπεζών και Επιχειρήσεων Κοινής Ωφέλειας για τους μισθωτούς που υπάγονται στην ασφάλιση του ΙΚΑ-ΕΤΑΜ στην αναλυτική περιοδική δήλωση που υποβάλλει. Την υποχρέωση υποβολής ΑΠΔ έχουν και οι αυτοαπασχολούμενοι ασφαλισμένοι στο ΕΤΕΑ, στο ΤΑΠΙΤ και το ΤΑΥΤΕΚΩ. 
Δεύτερο μέτρο. Στην περίπτωση που στην ΑΠΔ δεν περιληφθεί εργαζόμενος ή εργαζόμενοι που απασχολήθηκαν στην επιχείρηση κατά το χρονικό διάστημα στο οποίο αναφέρεται η ΑΠΔ και οι οποίοι έχουν δηλωθεί στο «Εργάνη», επιβάλλεται στον εργοδότη πρόστιμο, αντίστοιχο για την παράβαση της μη αναφοράς εργαζόμενου στον πίνακα προσωπικού. Πρόκειται για μια διάταξη η οποία στην ουσία επεκτείνει την υπουργική απόφαση του Αυγούστου.
Το τρίτο μέτρο, είναι ότι εντός του επόμενου μήνα υποβολής των αναλυτικών περιοδικών δηλώσεων, διενεργείται από το ΙΚΑ-ΕΤΑΜ μηχανογραφικός έλεγχος σύγκρισης δηλωθεισών και καταβληθεισών εισφορών για κάθε προηγούμενη μισθολογική περίοδο. Εάν από τη διενέργεια ελέγχου προκύψει ότι δεν έχουν καταβληθεί στο σύνολό τους οι εισφορές που δηλώθηκαν στην ΑΠΔ, εκδίδεται πράξη επιβολής εισφορών σε βάρος του υπόχρεου υποβολής ΑΠΔ ή πράξη βεβαίωσης οφειλής.
Τέταρτο μέτρο. Για την απλούστευση των ελέγχων, ορίζεται ενιαία εισφορά στο ΕΤΕΑ για παλαιούς και νέους ασφαλισμένους μισθωτούς, σε 3% για τον ασφαλισμένο και 3% για τον εργοδότη, για τους υπαγόμενους στα βαρέα και ανθυγιεινά επαγγέλματα επιπλέον 2%, που βαρύνει τον ασφαλισμένο κατά 1,25% και τον εργοδότη κατά 0,75% και για απασχολούμενους σε υπόγειες στοές, μεταλλείων, λιγνιτωρυχείων, σε υποθαλάσσιες εργασίες, ορυχεία, σταθμούς παραγωγής και δίκτυα της ΔΕΗ, υπέρ-βαρέα επαγγέλματα δηλαδή, θα βαραίνει κατά 2% τον εργοδότη και κατά 1% τον ασφαλισμένο. 
Αυτές είναι σε γενικές γραμμές οι τέσσερις σοβαρότερες, κατά τη γνώμη, μου παρεμβάσεις που κάνει με το σχέδιο νόμου το Υπουργείο. 
Τώρα, υπάρχουν κάποια άλλα άρθρα τα οποία δεν μπορεί να μην ψηφιστούν. Είναι απαραίτητο να ψηφιστούν. Από ό,τι είδα και ο εισηγητής της Αξιωματικής Αντιπολίτευσης τοποθετήθηκε στα άρθρα αυτά θετικά. 
Θέλω, όμως, να σημειώσω το εξής: Για το άρθρο 4, παραδείγματος χάριν, λέει ότι ο χρόνος που διανύθηκε στην ασφάλιση των ανωτέρω ταμείων -αυτών των ταμείων που με το ν. 4052 μετατράπηκαν σε νομικά πρόσωπα ιδιωτικού δικαίου από δημοσίου δικαίου- και στην επικουρική ασφάλιση συνυπολογίζονται για τη σύνταξη. Αυτό έχω τη γνώμη, κύριε Υπουργέ, ότι ισχύει ήδη. Δεν καταλαβαίνω γιατί χρειάζεται η διάταξη.
Επίσης, κάθε συμμετέχων φορέας καταβάλλει απευθείας στο συνταξιούχο το αναλογούν ποσό. Και αυτό ισχύει. 
Παύουν να τηρούνται αλληλόχρεοι λογαριασμοί μεταξύ φορέων επικουρικής ασφάλισης. Δεν ξέρω αν είναι απαραίτητη η διάταξη. Δεν έχω αντίρρηση. Θεωρώ, όμως, ότι θα πρέπει να υπάρχει κάποια φειδώ στο να προσθέτουμε και άλλες διατάξεις στο ήδη επιβαρυμένο από διατάξεις νομικό μας σύστημα.
Θέλω να κάνω μια αναφορά στο άρθρο 7 και στο άρθρο 8. Μια πολιτική εκτίμηση. Κατ’ αρχάς, δεν έχω αντίρρηση. Σαφώς και θα τα ψηφίσουμε. Είναι αναγκαία. Οι παρεμβάσεις, όμως, οι οποίες γίνονται διά των άρθρων αυτών στα συγκεκριμένα θέματα, αναδεικνύουν την αδυναμία του δημοσίου, έγκαιρα να αντιμετωπίζει θέματα για τα οποία νομοθέτησε μόλις πριν από κάποιους μήνες. 
Δεν μπορεί αυτή η ολιγωρία να αντιμετωπίζεται διαρκώς διατηρώντας εκκρεμότητες. Και είναι εκκρεμότητα, κύριοι συνάδελφοι, το ότι παρατείνουμε για τρία ακόμη χρόνια τη διάθεση των υπαλλήλων της Εθνικής Ασφαλιστικής, του ΗΣΑΠ, του ΗΛΠΑΠ, του ΟΤΕ και της ΕΡΤ, στο ΙΚΑ-ΕΤΑΜ, στο ΤΑΥΤΕΚΩ και στο ΕΤΕΑ με τους ίδιους όρους που ίσχυαν μέχρι σήμερα. Γιατί υπάρχει ανάγκη για άλλα τρία χρόνια; Διότι προφανώς δεν αντιμετωπίστηκε το θέμα όπως είχε προβλεφθεί. Βεβαίως, κανείς δεν μας βεβαιώνει ότι μετά από τρία χρόνια δεν θα υπάρξει ανάγκη για να κάνουμε μια ακόμη παράταση.
Η διατήρηση αυτών των εκκρεμοτήτων, δημιουργεί δυσλειτουργίες στη Δημόσια Διοίκηση, τις οποίες επιτέλους θα πρέπει να αντιμετωπίσουμε. 
Με την παράγραφο 2 του ίδιου άρθρου τι λέμε; Καθορίζεται ότι χρέη των προϊσταμένων των μονάδων του ΤΑΥΤΕΚΩ –προσέξτε τώρα διάταξη- μπορεί να εκτελεί και προσωπικό άλλων υπηρεσιών εφόσον υπηρετεί στο ΤΑΥΤΕΚΩ, κατέχει τα προσόντα και θα ήταν προϊστάμενος –για το Θεό δηλαδή!- στην υπηρεσία από την οποία είναι αποσπασμένος και εφόσον λείπουν μόνιμοι υπάλληλοι του ταμείου που να πληρούν τις προδιαγραφές. 
Αυτά δεν είναι διατάξεις. Δεν μπορεί να γίνει διαφορετικά. Είναι διατήρηση εκκρεμοτήτων. Είναι διευθετήσεις, κυριολεκτικά, που δημιουργούν πολύ μεγάλα θέματα στη φιλοσοφία της Δημόσιας Διοίκησης, του ισχύοντος Δημοσιοϋπαλληλικού Κώδικα, αν θέλετε.
Άρθρο 8. Και εδώ κάνουμε το ίδιο. Υπήρχε νόμος του Υπουργείου Δημόσιας Διοίκησης –αν δεν κάνω λάθος- ο ν. 4109/2013, με τον οποίο δημιουργήθηκαν δώδεκα νέα κέντρα κοινωνικής πρόνοιας, τα οποία περιλαμβάνουν τις υφιστάμενες μονάδες κοινωνικής φροντίδας. 
Τι προτείνεται με τις σημερινές διατάξεις; Παρατείνεται μέχρι 31-12-2013 η δυνατότητα να πραγματοποιούν δαπάνες και να λειτουργούν με τους προϋπολογισμούς των μονάδων κοινωνικής φροντίδας. Γιατί; Διότι δεν προλάβαμε και πάλι, δεν προκάναμε. Μετά τις 31 Δεκεμβρίου, ίσως χρειαστεί να δώσουμε και νέα παράταση και ας το σημειώσουμε αυτό.
Οι διαγωνισμοί που βρίσκονται σε εξέλιξη, συνεχίζονται από τα ΔΣ των συγχωνευόμενων κέντρων κοινωνικής πρόνοιας και βαραίνουν τους προϋπολογισμούς των μονάδων κοινωνικής φροντίδας. Και εδώ δεν υπήρξε έγκαιρη προετοιμασία. 
Διευκρινίζεται ότι η ανάδειξη των εκπροσώπων των εργαζομένων στα ΔΣ των κέντρων κοινωνικής πρόνοιας γίνεται κατόπιν εκλογών. Αυτό ως μία ακόμα πολιτική επισήμανση.
Θα ήθελα, όμως, να σταθώ ιδιαίτερα σε μία αναφορά που είχα κάνει κατά τη διάρκεια της εισήγησής μου στην επιτροπή, η οποία περιλαμβάνεται στην τροπολογία  -θα έλεγα ότι είναι η ουσία της- που κατέθεσαν δύο συνάδελφοι του ΠΑΣΟΚ στο συγκεκριμένο σχέδιο νόμου. Αφορά, βεβαίως, θέματα του Υπουργείου Εργασίας.
Τι έλεγε η αναφορά αυτή; Νομίζω, κύριοι συνάδελφοι, για να δώσουμε και μία καθαρά ασφαλιστική διάσταση στο σημερινό νομοσχέδιο, ότι θα πρέπει να κάνουμε κάποιες παρεμβάσεις. Προτείνουμε, λοιπόν -θα το εξηγήσουν και οι συνάδελφοι που κατέθεσαν την τροπολογία- το εξής: Η περικοπή του ΕΚΑΣ στους συνταξιούχους που λόγω αναπηρίας παίρνουν σύνταξη πριν το εξηκοστό πέμπτο έτος της ηλικίας τους και η οποία περικοπή θα τους αφορά από 1-1-2014, να μην ισχύει και να συνεχίσει να καταβάλλεται χωρίς ηλικιακό όριο. Αυτό είναι για τα ΑΜΕΑ που παίρνουν σύνταξη προ των εξήντα πέντε.
Το άλλο ζήτημα, αφορά τη δυνατότητα επαναχορήγησης της σύνταξης στους ανασφάλιστους υπερήλικες που διεκόπη με εφαρμογή του ν. 4093/2012. Θα ήθελα να υπενθυμίσω στην Αίθουσα την αναφορά –τη δέσμευση στην ουσία- και του Πρωθυπουργού, του κ. Σαμαρά, κύριε Υπουργέ, και του Προέδρου του ΠΑΣΟΚ, του κ. Βενιζέλου -εγώ αναγνωρίζω και την ευαισθησία τους- ιδιαίτερα για τους Ποντίους ανασφάλιστους -που δεν πρόκειται για ανθρώπους που είναι κοντά στα εξήντα πέντε ή λίγο πιο πάνω από τα εξήντα πέντε, είναι ογδοντάχρονοι, ενενηντάχρονοι και εκατό χρονών, πολλές φορές- τους οποίους φέραμε με πομπώδη θα έλεγα τρόπο τότε –θυμάστε την επιχείρηση «Χρυσόμαλλο Δέρας»- από τις πατρίδες τους και σήμερα, μετά από δεκαεννέα χρόνια παραμονής στη χώρας μας, αυτοί οι άνθρωποι μένουν ανασφάλιστοι. Δεν θα τρέχουμε σε λίγο να βάλουμε ρεύμα στα σπίτια τους. Θα τρέχουμε να κάνουμε και άλλα πράγματα.
Εγώ θεωρώ ότι σε αυτό το συγκεκριμένο θέμα, κύριε Υπουργέ, ιδιαίτερα ο Πρωθυπουργός, ο κ. Σαμαράς, έχει ευαισθησία. Ήταν ο Υπουργός Εξωτερικών που είχε ασχοληθεί με το θέμα αυτό την εποχή εκείνη. Θα ήθελα να ενημερωθεί για την παρέμβαση του κόμματός μας και μέσω της τροπολογίας αλλά και μέσω του εισηγητού -του υποφαινόμενου- έτσι ώστε να είναι στις προτεραιότητες των κατανομών του πρωτογενούς πλεονάσματος της φετινής χρονιάς. Διότι υπάρχει το ενδεχόμενο -και εδώ θα κριθούν όλα τα κόμματα- να μην υπάρξει η δυνατότητα να καλυφθούν όλες οι σημαντικές ανάγκες από το πρωτογενές πλεόνασμα αλλά είναι πολύ σημαντικό ζήτημα οι προτεραιότητες. 
Το τέταρτο θέμα, που θα ήθελα να θέσω, αφορά την παράταση της ασφαλιστικής κάλυψης και της υγειονομικής περίθαλψης για τους μακροχρόνια άνεργους αλλά και για τους ελεύθερους εκείνους επαγγελματίες οι οποίοι διατηρούν το μαγαζί τους, διατηρούν τη δουλειά τους αλλά δεν καταβάλλουν ασφαλιστικές εισφορές. Δεν είναι δυνατόν να μην καλύπτεται τουλάχιστον η περίθαλψή τους.
Βεβαίως, ένα ζήτημα το οποίο αφορά αποκλειστικά, κύριε Υπουργέ, το Υπουργείο Εργασίας είναι η περίφημη προσωρινή σύνταξη, το 80% που καταβάλλεται στους ανθρώπους που έχουν υποβάλει τα χαρτιά τους ή έπαιρναν τέτοια σύνταξη λόγω ασθενείας. 
Σε πολλές περιπτώσει η σύνταξη αυτή περικόπτεται, γιατί δεν περνούν οι άνθρωποι από επιτροπές ΚΕΠΑ λόγω αδυναμίας συνεδρίασης αυτών των επιτροπών. Σε αυτήν την περίπτωση, συμφωνούμε με τον εισηγητή του ΣΥΡΙΖΑ ότι θα πρέπει να γίνει παράταση της παροχής αυτής της προσωρινής σύνταξης για ένα ακόμη χρόνο. Δεν είναι, όμως, μόνο αυτό.","ΓΕΩΡΓΙΟΣ ΝΤΟΛΙΟΣ",370
"14213"," Η τροπολογία του ΠΑΣΟΚ το έχει και ως διάταξη.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"14214"," Μπράβο! Γι’ αυτό δεν σας φοβάμαι. 
Δεν είναι, όμως, μόνο αυτό. Υπάρχει, κύριε Υπουργέ, ένα δεύτερο ζήτημα. Έχει γίνει τελευταία μια συζήτηση για το ότι η προσωρινή σύνταξη θα φθάσει το ποσοστό του 95%. Είναι σημαντική αυτή η εξήγηση. 
Όμως, κύριε Υπουργέ, θα έλεγα ότι θα πρέπει να αντιμετωπιστεί πρώτα το ζήτημα του ατέρμονος διαλόγου που διεξάγεται μεταξύ των ασφαλιστικών ταμείων, ιδιαίτερα όταν υπάρχει καθεστώς διαδοχικής ασφάλισης. Ποιο είναι το αποτέλεσμα αυτού του ατέρμονος διαλόγου; Αυτή η προσωρινή σύνταξη, το 80%, να μη χορηγείται –για να δώσω έμφαση θα αναφέρω ένα ποσοστό- στο 80% των υποβαλλόντων αίτηση. Είναι πολύ σημαντικό ζήτημα, να βρεθεί τρόπος να μην υπάρχει ανάγκη -δεν θέλω να χρησιμοποιήσω άλλη έκφραση- της διεξαγωγής αυτού του διαλόγου μεταξύ των ασφαλιστικών ταμείων στην περίπτωση της διαδοχικής ασφάλισης, έτσι ώστε να μη μένουν άνθρωποι χωρίς καμμία σύνταξη και χωρίς δυνατότητα επιβίωσης. 
Θα ήθελα να πω και κάτι άλλο, κύριε Υφυπουργέ. Θα ξέρετε ίσως –δεν ξέρω αν το ξέρετε και εσείς, κύριε Υπουργέ- ότι το 80% της σύνταξης που αφορά τον τελευταίο μισθό του εργαζόμενου που αποχωρεί από την υπηρεσία του στο δημόσιο, αφορά και τους υπαλλήλους που μπαίνουν σε διαθεσιμότητα και το 80% μετράται επί του μισθού της διαθεσιμότητας, επί του 75% δηλαδή της μισθοδοσίας που παίρνουν. Θεωρώ ότι είναι κάτι το οποίο πρέπει να διορθωθεί και πρέπει να διορθωθεί άμεσα. Είναι θέμα μιας εντολής. Δεν χρειάζεται η διάταξη και φαντάζομαι ότι θα το βρίσκετε λογικό. 
Σας ευχαριστώ. 
(Χειροκροτήματα απ’ την πτέρυγα του ΠΑΣΟΚ)","ΓΕΩΡΓΙΟΣ ΝΤΟΛΙΟΣ",370
"14215"," Ευχαριστούμε πολύ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννιά μαθητές και μαθήτριες, όπως και δύο εκπαιδευτικοί-συνοδοί από το 5ο Γυμνάσιο Χαλκίδας. 
Η Βουλή σάς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο ειδικός αγορητής των Ανεξάρτητων Ελλήνων κ. Χαϊκάλης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14216"," Ευχαριστώ, κύριε Πρόεδρε. 
Κύριοι συνάδελφοι, θα ήθελα να ξεκινήσω με μία από τις δηλώσεις του κυρίου Υπουργού στις 21 Νοεμβρίου 2013, με αφορμή την κατάθεση του νομοσχεδίου στη Βουλή, όπου είπε «με την κατάθεση του παρόντος νομοσχεδίου ολοκληρώνεται ένας κύκλος ουσιαστικού νοικοκυρέματος στο ασφαλιστικό σύστημα της χώρας». 
Δεν ολοκληρώνεται, κύριε Υπουργέ, ακολουθεί και άλλο νομοσχέδιο. 
Πραγματικά, όμως, θα ήθελα να τον ρωτήσω κατά πόσο μπορεί να πιστεύει ότι μέσα σε ενάμιση χρόνο διακυβέρνησης έχει πετύχει πράγματα, για να μιλάει για νοικοκύρεμα, όταν η ανεργία έχει φθάσει στο 27% και πλέον, όλα τα εργασιακά δικαιώματα έχουν ριχτεί στον Καιάδα, έχουμε μισθούς κάτω των 500 ευρώ -είναι απορίας άξιο πώς μπορεί να ζήσει κάποιος σήμερα με 500 ευρώ- καταστρατηγείται η μείωση των ποσοστών αναπηρίας, προκειμένου να κόβονται προνοιακά επιδόματα ή και αναπηρικές συντάξεις, η καθυστέρηση στην έκδοση των συντάξεων σε χιλιάδες περιπτώσεις φθάνουν τα δύο και τρία χρόνια –πάνω σε αυτό το θέμα έχω καταθέσει και ερώτηση στον κύριο Υπουργό και δεν έχω λάβει μέχρι σήμερα απάντηση- οι πολίτες, αδυνατούν να καταβάλουν τις ασφαλιστικές εισφορές λόγω της οικονομικής κρίσης που μαστίζει τη χώρα τα τελευταία χρόνια, οι ρυθμίσεις που έχετε ψηφίσει για τις οφειλές στα ασφαλιστικά ταμεία είναι επιεικώς ανεπαρκείς -στον ΟΑΕΕ παραδείγματος χάριν, η ανταπόκριση είναι ένας στους δέκα οφειλέτες, ενώ στο ΙΚΑ, μόλις ένας στους επτά προχωρεί σε ρύθμιση- καταδικάζετε με τα αυξημένα όρια συνταξιοδότησης τις σημερινές γενιές των τριαντάρηδων και σαραντάρηδων που πρέπει να περιμένουν το εξηκοστό έβδομο έτος της ηλικίας για να έχουν μια σύνταξη των 360 ευρώ κι αυτό, βέβαια, αν μπορούν να βρουν εργασία.  
Επίσης, δεν υπάρχει καμμία υποστήριξη για τις μητέρες ανηλίκων, όταν η υπογεννητικότητα στη χώρα μας αγγίζει το 27%, συγκρινόμενη με στοιχεία των τεσσάρων τελευταίων δεκαετιών. 
Πόσες εκατοντάδες αγρότες, που φέτος συμπλήρωναν το εξηκοστό πέμπτο έτος της ηλικίας και περίμεναν να συνταξιοδοτηθούν, ήρθαν ξαφνικά αντιμέτωποι με το γεγονός ότι θα περιμένουν άλλα δυο χρόνια για να πάρουν σύνταξη; Ποιος μπορεί σ’ αυτή την ηλικία να εργαστεί στην ύπαιθρο; 
Μάλιστα, μου έκανε εντύπωση το γεγονός ότι το παρόν νομοσχέδιο όταν ανέβηκε στη δημόσια διαβούλευση είχε 16 άρθρα, ενώ όταν κατατέθηκε στη Βουλή είχε μόνο 12 άρθρα. Είχαν αφαιρεθεί τα άρθρα, σχετικά με τη συνταξιοδότηση των αγροτών στα εξήντα δυο χρόνια, τη ρύθμιση των τραπεζικών επιδοτούμενων δανείων για τους δικαιούχους του πρώην ΟΕΚ, του Οργανισμού Εργατικής Κατοικίας, την αύξηση του ποσοστού της προσωρινής σύνταξης από το 80%, που ισχύει σήμερα, στο 95%. 
Και ερωτώ. Γιατί δεν εμπεριέχονται στο παρόν νομοσχέδιο; Μπορώ να πω ότι τα άρθρα που αφαιρέθηκαν είχαν ένα θετικό προσανατολισμό αν και, όπως φάνηκε από τη διαβούλευση, έπασχαν από αρκετές ελλείψεις. Ευελπιστώ ότι θα τα επανεξετάσετε και θα τα καταθέσετε σε μεταγενέστερο χρόνο.
Όπως ανέφερα και στις συνεδριάσεις της επιτροπής για το συγκεκριμένο σχέδιο νόμου, πρόκειται για άλλο ένα νομοθέτημα εισπρακτικού κυρίως χαρακτήρα, τα κύρια στοιχεία του οποίου δεν διέπονται από τις ασφαλιστικές δικλίδες που θα εξασφαλίσουν την αποτελεσματικότητά του αλλά και θα αναδείξουν το δίκαιο και ορθολογικό των μεταρρυθμίσεων που φέρνει. 
Σε εμάς, τους Ανεξάρτητους Έλληνες, η βασική αντίθεση έγκειται στο γεγονός ότι δεν υπάρχει καμμία εξήγηση στο νομοσχέδιο για το πότε θα αποδίδονται τα χρήματα του άρθρου 1 προς το ΕΤΑΑ. Γι’ αυτό πρότεινα στην επιτροπή, να προβλεφθεί ποινική ρήτρα για το διοικητή του ΙΚΑ ή γενικότερα για τη διοίκηση, η οποία θα υποχρεούται εντός εύλογου χρονικού διαστήματος, παραδείγματος χάριν ενός μήνα, να καταβάλει το απαιτούμενο ποσό προς όφελος των επικουρικών ταμείων. 
Έτσι το κράτος, θα εξασφαλίσει ότι τα χρήματα που προορίζονται για τα επικουρικά ταμεία, θα αποδίδονται όντως σ’ αυτά και δεν θα χρησιμοποιούνται από το ΙΚΑ ως μαξιλαράκι για να καλύπτει τα δικά του ελλείμματα, προκειμένου να καταβάλλει εγκαίρως τις συντάξεις και τα επιδόματα που του αναλογούν. 
Σέβομαι, όμως, την προφορική δέσμευση του κυρίου Υπουργού που έλαβε χώρα κατά τη συζήτηση του νομοσχεδίου στην επιτροπή, όπου μας διαβεβαίωσε ότι με προσωπική του ευθύνη θα διασφαλίσει ότι το ΙΚΑ θα καταβάλλει τις εισπραττόμενες εισφορές προς τα επικουρικά ταμεία μέσα σε σύντομο χρονικό διάστημα. Διαφορετικά θα βρεθούμε μπροστά στην επερχόμενη κατάργηση των επικουρικών ταμείων, αφού σε περίπτωση μη έγκαιρης καταβολής των εισφορών, τα επικουρικά ταμεία θα αδυνατούν να καλύψουν τις υποχρεώσεις τους. 
Στο άρθρο 2, διευκρινίζω εξαρχής ότι οι Ανεξάρτητοι Έλληνες ασφαλώς τασσόμαστε υπέρ της λήψης μέτρων για την εξάλειψη του φαινομένου της εισφοροδιαφυγής. Σε καμμία περίπτωση όμως, κύριε Υπουργέ, δεν είμαστε υπέρ της θέσπισης εξοντωτικών προστίμων που οδηγούν τις μικρομεσαίες επιχειρήσεις σε ξαφνικό θάνατο. 
Το πρόστιμο που ορίζεται σ’ αυτό το άρθρο, αποτελεί χάδι για τις μεγάλες επιχειρήσεις, ενώ στις μικρές μπορεί να επιφέρει και το οριστικό κλείσιμο. Πρότασή μας –που θα επαναλάβω και σήμερα- είναι το ύψος του προστίμου να υπολογίζεται βάσει του τζίρου της επιχείρησης. Θεωρώ ότι είναι ένα δίκαιο σύστημα που θα βρει σύμφωνους πολλούς συναδέλφους.
Ένα ερώτημα σχετικά με τη ρύθμιση αυτή, που έθεσα και στην επιτροπή αλλά δυστυχώς δεν απάντησε ο κύριος Υπουργός και θέλω να επαναλάβω, είναι αν ο εργοδότης θα δικαιούται να υποβάλει γραπτές εξηγήσεις και να ασκήσει το δικαίωμα προηγούμενης ακρόασης που του παρέχει το Σύνταγμα ή όχι. 
Σ’ αυτό το σημείο, έχω να καταγγείλω το εξής παράδοξο. Σε κάθε περίπτωση διοικητικών παραβάσεων έναντι των φορολογικών αρχών, ο πολίτης υποχρεούται να καταβάλει μόνο το 50% του προστίμου και κατόπιν να ασκήσει ένσταση, ενώ στο ΙΚΑ και στην Επιθεώρηση Εργασίας, ο πολίτης υποχρεούται να καταβάλει το 100% του προστίμου. 
Κύριε Υπουργέ, θα ήθελα να επισημάνω και κάτι άλλο σχετικά με τα έσοδα από πρόστιμα για αδήλωτη και ανασφάλιστη εργασία, τα οποία πρέπει να πηγαίνουν για ενίσχυση των ασφαλιστικών ταμείων. Εσείς πολύ έντεχνα μέσα στην επιτροπή επικαλεστήκατε ότι το ποσό που προβλέπεται να εισπραχθεί είναι πολύ μικρό σε σχέση με το ποσό που δίνεται για την επιχορήγηση των ασφαλιστικών ταμείων. 
Αυτό όμως δεν δικαιολογεί γιατί δεν υιοθετείτε την πρότασή μας. Γι’ αυτό το λόγο, εμμένω στην πρόταση που αφορά τα έσοδα από τα πρόστιμα, τα οποία θα έπρεπε να πηγαίνουν προς όφελος των ασφαλιστικών ταμείων και όχι προς όφελος του κρατικού προϋπολογισμού.
Τέλος, υπάρχει και μια άλλη πρόταση από το Οικονομικό Επιμελητήριο Ελλάδας, που πιστεύω ότι αν όντως θέλατε να νοικοκυρέψετε το ασφαλιστικό σύστημα θα την ακολουθούσατε και δεν θα δίνατε αυτόν τον τιμωρητικό και εισπρακτικό χαρακτήρα στο παρόν άρθρο. 
Το Οικονομικό Επιμελητήριο Ελλάδας, λοιπόν, πολύ ορθά σας ζητά, πρώτα να ολοκληρώσετε την «Εργάνη» και στη συνέχεια να μην έχει τη δυνατότητα ο εργοδότης να καταθέσει την απόδειξη παροχής υπηρεσιών, χωρίς να συμπεριλαμβάνει τους εργαζόμενους που είναι δηλωμένοι στο «Εργάνη». Έτσι και το κράτος θα έχει μια σαφή εικόνα για τις ασφαλιστικές εισφορές και οι εργοδότες δεν θα αναλώνονται σε γραφειοκρατικές διαδικασίες αλλά θα υπάρχει και μία εικόνα ενός οργανωμένου συστήματος, που δεν τιμωρεί αλλά παρακινεί τους εργοδότες για το δικό τους όφελος να τηρούν τις προβλεπόμενες διαδικασίες. 
Υποστηρίζετε συνέχεια ότι η Αντιπολίτευση δεν έχει προτάσεις. Έχουμε καταθέσει μια πληθώρα προτάσεων αλλά εσείς δεν υιοθετείτε καμμία, ούτε δέχεστε τροπολογίες. Αυτά, για να γνωρίζει ο κόσμος ποιοι πραγματικά προσπαθούν να δώσουν λύσεις και ποιοι έχουν ως μοναδικό σκοπό τη δημιουργία εντυπώσεων και τίποτε άλλο. 
Έχουμε τις επιφυλάξεις μας στο άρθρο 3, ως προς τη διάταξη όπου η μη εφαρμογή του ελέγχου, θα συνιστά παράβαση καθήκοντος κατά το άρθρο 259 του Ποινικού Κώδικα. Αυτό προϋποθέτει βέβαια επαρκώς στελεχωμένες υπηρεσίες του ΙΚΑ, κάτι που προφανώς δεν υφίσταται σήμερα. Δεχόμαστε, όμως, τις δεσμεύσεις σας, κύριε Υπουργέ, για το σύστημα «Άτλας» και σας καθιστούμε προσωπικά υπεύθυνο, ώστε κανένας εργαζόμενος να μην κατηγορηθεί για παράβαση καθήκοντος. 
Όσον αφορά στα υπόλοιπα άρθρα του νομοσχεδίου, τα στηρίζουμε, εάν και πάλι έχουμε ένα θέμα με το ζήτημα του ΑΜΚΑ και του ΑΦΜ, του Αριθμού Μητρώου ΙΚΑ και του αριθμού δελτίου ταυτότητας, που δημιουργεί στρεβλώσεις και έντονη γραφειοκρατία. 
Αναμένουμε, κύριε Υπουργέ, το επόμενο ασφαλιστικό, όπως έχετε προαναγγείλει, το οποίο για άλλη μια φορά θα επιφέρει αλλαγές και ανατροπές στο ισχύον νομοθετικό πλαίσιο. Προσωπική μου άποψη, βέβαια, είναι ότι θα μπορούσατε όλον αυτόν τον καιρό που είστε στην Κυβέρνηση να έχετε φέρει ένα πλήρες νομοσχέδιο και να μην καλούμαστε συνεχώς να κλείνουμε τρύπες των όσων νομοθετείτε. 
Ευελπιστώ ότι με το επερχόμενο νομοσχέδιο, θα επιδιώξετε να επιλύσετε και το μείζον ζήτημα των ελλειμμάτων των ασφαλιστικών ταμείων αλλά και το θέμα των ρυθμίσεων οφειλών στο ΙΚΑ και στον ΟΑΕΕ που ταλαιπωρεί χιλιάδες πολίτες. 
Η τροπολογία που φέρατε για το εν λόγω θέμα, μόλις που αγγίζει επιφανειακά το ζήτημα και δεν το επιλύει, αφού δεν αναζητεί εις βάθος τους λόγους της πλήρους αποτυχίας των υφιστάμενων ρυθμίσεων. Οι Ανεξάρτητοι Έλληνες, έχουμε καταθέσει προτάσεις και για το συγκεκριμένο ζήτημα, εσείς όμως συστηματικά τις αγνοείτε. 
Θα ήθελα να σας επισημάνω ακόμα και την υπόθεση της Εμπορικής Τράπεζας σχετικά με το πρόγραμμα των πρόωρων αποχωρήσεων. Γνωρίζετε σε τι μέγεθος έχουν ζημιωθεί το ΙΚΑ και τα ταμεία των τραπεζών από την απώλεια των προβλεπομένων εισφορών; Ποιοι επωφελήθηκαν, κύριε Υπουργέ; Μήπως τελικά πρέπει να εξετάσετε αυτό το θέμα σε βάθος; 
Επίσης, αναμένουμε την αναγνώριση της ΑΓΣΣΕ, της Ανώτατης Γενικής Συνομοσπονδίας Συνταξιούχων Ελλάδος, ως ισότιμου κοινωνικού εταίρου με συμμετοχή στα κέντρα λήψης αποφάσεων. Γιατί δεν είναι δυνατόν να συζητούμε συνεχώς για το συνταξιοδοτικό καθεστώς, απουσία των καθ’ όλα ενδιαφερομένων. 
Τέλος, θα ήθελα να αναφερθώ και σε ένα θέμα που έχει προκύψει πρόσφατα και αφορά τους υπαλλήλους της πρώην Αγροτικής Τράπεζας, οι οποίοι με την πώλησή της μεταφέρθηκαν στην Τράπεζα Πειραιώς, χωρίς να διασφαλιστούν τα συνταξιοδοτικά τους δικαιώματα που είχαν ως εργαζόμενοι της Αγροτικής. Αυτό συνιστά αδικία εις βάρος τους και σας καλούμε να το διορθώσετε με νομοθετική διάταξη στο επόμενο νομοσχέδιο. 
Είχαμε πει ότι θα ψηφίσουμε υπέρ του νομοσχεδίου, όπως και εσείς είχατε πει ότι δεν θα δεχθείτε καμμία τροπολογία. Τελικά φέρατε και τροπολογία, η οποία μάλιστα είναι ύποπτη και θεωρούμε ότι φωτογραφίζει καταστάσεις και γεγονότα, στα οποία δεν θα ήθελα να δώσουμε συνέχεια. Κατόπιν όλης αυτής της ιστορίας, επί της αρχής ψηφίζουμε «ΠΑΡΩΝ».
Σας ευχαριστώ πολύ. 
(Χειροκροτήματα από την πτέρυγα των ΑΝΕΛ)","ΠΑΥΛΟΣ ΧΑΪΚΑΛΗΣ",533
"14217"," Το λόγο έχει ο ειδικός αγορητής της Χρυσής Αυγής, κ. Κουκούτσης. 
Ορίστε, κύριε Κουκούτση, έχετε το λόγο. Θα αγορεύσετε από τη θέση σας;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14218"," Ναι, κύριε Πρόεδρε, ευχαριστώ πολύ. 
Φυσικά και είμαστε υπέρ της καταπολέμησης της εισφοροδιαφυγής και υπέρ της πατάξεως της αδήλωτης και ανασφάλιστης εργασίας. Έχουμε, όμως, την άποψη, ότι πρέπει να έχουμε μια προληπτική πολιτική και όχι εισπρακτική. 
Αυτήν τη στιγμή που μιλούμε, ίσως πρέπει να αντιληφθούμε πως με τόσους φόρους, με τόσες επιβαρύνσεις και με τόσες περικοπές, οι μικρομεσαίες οικογενειακές επιχειρήσεις δεν μπορούν να αντεπεξέλθουν στις υποχρεώσεις τους, όσους εισπρακτικούς μηχανισμούς και αν δημιουργήσουμε και ό,τι και αν επιβάλλουμε ως πρόστιμο. Αυτό συμβαίνει, όχι γιατί δεν το θέλουν -άλλωστε για να το πω έτσι λαϊκά, ας μου επιτραπεί η έκφραση, ποιος θέλει να είναι μπαταχτσής- απλώς δεν έχουν τη δυνατότητα, αδυνατούν. Και αυτό συμβαίνει σε μία περίοδο, όπου ο κοινωνικός προϋπολογισμός μειώνεται κατά 6,7 δισεκατομμύρια ευρώ σε σχέση με το 2013 και οι μικρές και οι μεσαίες επιχειρήσεις, έχουν ξεπεράσει πλέον τα όρια της βιωσιμότητάς τους.
Υπάρχει και ο βραχνάς της ποινικοποίησης από τον ΟΑΕΕ και αυτό είναι κάτι πάρα πολύ παράξενο. Δηλαδή υπάρχουν τόσα ταμεία αλλά κανένα ταμείο δεν διώκει ποινικά εκτός από τον ΟΑΕΕ. Και είναι παράξενο, γιατί το να μην πληρώσει ο εργοδότης τις ασφαλιστικές εισφορές του εργαζόμενού του, εντάξει το καταλαβαίνουμε, όμως το να μην πληρώσει τα δικά του και να διώκεται, πρέπει να είναι σαδιστής απέναντι στον εαυτό του, στην οικογένειά του και στην υγεία του. Κινδυνεύουν με κατασχέσεις περιουσιακών στοιχείων. Ήδη έχουν σταλεί χιλιάδες επιστολές. Στερούνται ιατροφαρμακευτικής περίθαλψης. 
Γίνονται ρυθμίσεις. Όμως με τις ρυθμίσεις αυτές, πρέπει να πληρώνουν τις εισφορές του μήνα, του διμήνου και παράλληλα να ανταποκριθούν σε τόσες άλλες υποχρεώσεις, όπως είναι τα ενοίκια, η ΔΕΗ, τα χαράτσια, ο φόρος εισοδήματος, οι έκτακτες εισφορές, η προκαταβολή φόρου και πάρα πολλά άλλα. Και να το πω έτσι λαϊκά, οι ρυθμίσεις αυτές «καβαλούν» τις άλλες που έρχονται.
Ένα άλλο πολύ σοβαρό ζήτημα, είναι η πρόθεση να μπουν στον ΟΑΕΕ και τα μαγαζάκια που λειτουργούν σε πόλεις και χωριά κάτω των δύο χιλιάδων κατοίκων. Δυστυχώς, η κρίση έχει κάνει σήμερα τον εργαζόμενο στην Ελλάδα σκλάβο, έχει δώσει απεριόριστες δυνατότητες στους εργοδότες να εκμεταλλευτούν το εργατικό δυναμικό, ενώ και οι επιχειρήσεις δεν έχουν τη δυνατότητα να αντεπεξέλθουν. Ψάχνουν, λοιπόν, όλοι να βρουν μεσοβέζικες λύσεις για να μπορέσουν να επιβιώσουν.
Το συγκεκριμένο σχέδιο νόμου πιστεύουμε ότι από γενικής απόψεως κινείται στη σωστή κατεύθυνση. Είμαστε θετικοί με την υποβολή στην αναλυτική περιοδική δήλωση όλων των ασφαλιστικών εισφορών, γιατί έτσι θα εξασφαλιστεί η διαφάνεια και ο έλεγχος τόσο της πληρωμής των ασφαλιστικών υποχρεώσεων των εργοδοτών όσο και της ασφαλιστικής ικανότητας των εργαζομένων αντίστοιχα.
Φυσικά και είμαστε υπέρ της εξίσωσης του προστίμου από την Ειδική Υπηρεσία Ελέγχου Ασφάλισης και κάθε άλλου αρμόδιου ελεγκτικού οργάνου με εκείνο της Επιθεώρησης Εργασίας. 
Θεωρούμε πάλι θετική την ολοκλήρωση του ελέγχου δηλωθεισών καταβληθεισών ασφαλιστικών εισφορών εντός του επόμενου μήνα υποβολής αναλυτικής περιοδικής δήλωσης του μήνα.
Το βήμα για τη διαδοχική ασφάλιση στα επικουρικά ταμεία όπως και στα κύρια ταμεία ασφάλισης, προκειμένου να απολαμβάνει ο συνταξιούχος το σύνολο των αποδοχών του χωρίς περιττές καθυστερήσεις, μας βρίσκει σύμφωνους.
Είναι σωστή η κατάδειξη των διακρίσεων μεταξύ παλαιών και νέων ασφαλισμένων, καθόσον παράγουν το ίδιο έργο χωρίς όμως τα ίδια ασφαλιστικά βάρη. Και με τη διάταξη για τη διεξαγωγή αθλητικών αγώνων, καταπολεμάται η μαύρη εργασία στον τομέα αυτό.
Όμως, στις διατάξεις του Ταμείου Ασφάλισης Υπαλλήλων Τραπεζών και Επιχειρήσεων Κοινής Ωφέλειας, κρίνουμε υπερβολική την επέκταση για άλλα τρία έτη του πενταετούς χρονικού περιορισμού της διάθεσης και της απόσπασης προσωπικού.  
Συμφωνούμε με τις διατάξεις της Γενικής Γραμματείας Πρόνοιας και κρίνουμε σωστές τις ρυθμίσεις που αφορούν την προστασία δεδομένων προσωπικού χαρακτήρα και τη διαδικαστική διάταξη του ν. 3371/2005 για την οργάνωση, διοίκηση, προσωπικό, λειτουργία του Ενιαίου Ταμείου Ασφάλισης Τραπεζοϋπαλλήλων. Η ηλεκτρονική διασταύρωση προνοιακών επιδομάτων θα αποφύγει τη διασπάθιση δημόσιου χρήματος.
Όμως, στην απόδοση αριθμού μητρώου κοινωνικής ασφάλισης ΑΜΚΑ από την ηλεκτρονική διακυβέρνηση κοινωνικής ασφάλισης ταυτόχρονα με την υποβολή της αίτησης για τη χορήγηση του πιστοποιητικού γέννησης του νεογέννητου, μας βρίσκει κάθετα αντίθετους, διότι θα οδηγήσει στη γέννηση αδήλωτων Ελλήνων πολιτών που αρνούνται τη χρήση του ΑΜΚΑ. Ως εκ τούτου, επιφυλασσόμεθα.
Ευχαριστώ.","ΔΗΜΗΤΡΙΟΣ ΚΟΥΚΟΥΤΣΗΣ",246
"14219"," Ευχαριστούμε πολύ, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι πέντε μαθητές και μαθήτριες και μία εκπαιδευτικός από τη Σχολή Μωραΐτη. 
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής της Δημοκρατικής Αριστεράς κ. Θωμάς Ψύρρας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14220"," Ευχαριστώ, κύριε Πρόεδρε.
Πρόκειται για ένα νομοσχέδιο, που ρυθμίζει τελικά διαδικαστικά ως επί το πλείστον θέματα και κλείνει εκκρεμότητες. Ως εκ τούτου, κινείται κατ’ αρχάς σε θετική κατεύθυνση. Βεβαίως δεν θυμίζει σε τίποτε εκείνο που τέθηκε πριν από λίγο καιρό σε διαβούλευση, γιατί έχουν αφαιρεθεί πολλές διατάξεις. 
Υπάρχουν σοβαρότατα ζητήματα αρμοδιότητας του Υπουργείου Εργασίας τα οποία μετατίθενται διαρκώς, με αποτέλεσμα να υπάρχουν χιλιάδες συμπολίτες μας εγκλωβισμένοι σε αναμονή ρύθμισης και σε αδιέξοδο. Χαρακτηριστικό παράδειγμα είναι οι ελεύθεροι επαγγελματίες, κυρίως οι μικρομεσαίοι και οι οικογένειές τους που στερούνται ακόμη και σήμερα ιατροφαρμακευτικής και νοσηλευτικής περίθαλψης. Επίσης, υπάρχουν ζητήματα, όπως είναι η αύξηση της προσωρινής σύνταξης για όσους βρίσκονται σε αναμονή έγκρισης συνταξιοδότησης, οι βελτιώσεις στους όρους συνταξιοδότησης των αγροτών, η ρύθμιση των επιδοτούμενων τραπεζικών δανείων προς τον Οργανισμό Εργατικής Κατοικίας, τα οποία θα έπρεπε ήδη να έχουν λυθεί νομοθετικά. 
Συμφωνούμε με τις ρυθμίσεις που περιλαμβάνονται στο συγκεκριμένο νομοσχέδιο για τη μαύρη εργασία και τις ηλεκτρονικές διασταυρώσεις. Βέβαια, αντιλαμβανόμαστε ότι όλα αυτά δεν επαρκούν και ότι οι έλεγχοι των επιθεωρητών εργασίας είναι απαραίτητοι. Πρέπει να ενισχυθούν άμεσα, να αναβαθμιστούν οι ελεγκτικοί μηχανισμοί και να προβλεφθεί, κυρίως, μία διαδικασία ελέγχου και επανελέγχου του εργοδότη. Φυσικά πρέπει να προστεθεί προσωπικό, γιατί σε αυτές τις ελεγκτικές υπηρεσίες, εκείνο που είναι το ουσιαστικό στοιχείο και λείπει είναι ακριβώς το προσωπικό. 
Επίσης, πρέπει να πω ότι συμφωνούμε με τις προτάσεις που ανέλυσε πριν από λίγο ο κ. Ντόλιος, γιατί κινούνται όλες τους σε βελτιωτική κατεύθυνση και ιδίως για την προσωρινή σύνταξη. 
Στο σημείο αυτό, θα ήθελα να πω δύο λόγια για την υπουργική τροπολογία που αφορά τον ΟΑΕΕ. 
Με την τροπολογία για τον ΟΑΕΕ, λοιπόν, επιχειρείται εκ νέου ρύθμιση των χρεών. Σε σχέση με την προηγούμενη ρύθμιση, υπάρχει σαφής βελτίωση. Αυτό είναι κάτι που δεν το συζητάμε. Ωστόσο, σύμφωνα με τα στοιχεία του ΟΑΕΕ, η ετήσια μείωση εσόδων για το 2012 ήταν 14,9% σε σχέση με τα έσοδα του 2011. 
Τα τελευταία στοιχεία του 2013, δείχνουν ότι ο ΟΑΕΕ έφτασε σήμερα να έχει τριακόσιες εβδομήντα χιλιάδες οφειλέτες, των οποίων οι οφειλές υπερβαίνουν τα 5.000 ευρώ και το συνολικό ποσό των οφειλών τους ξεπερνά τα 8,7 δισεκατομμύρια. 
Οι ρυθμίσεις που έχουν γίνει στον ΟΑΕΕ με τη «Νέα Αρχή», την πάγια ρύθμιση, είναι είκοσι οκτώμισι χιλιάδες, τουλάχιστον σύμφωνα με όσα κατέθεσε η Διοικητής του ΟΑΕΕ σε συνεδρίαση της Διαρκούς Επιτροπής Κοινωνικών Υποθέσεων. Σε σύνολο, δηλαδή, τριακοσίων εβδομήντα χιλιάδων οφειλετών, το ποσοστό είναι 7%-8% με κεφαλαιοποιημένο ποσό 170 εκατομμύρια ευρώ. 
Γίνεται, λοιπόν, αντιληπτό ότι οι ρυθμίσεις οφειλών που έχουν γίνει σήμερα δεν έχουν αποδώσει τα αναμενόμενα, καθώς δεν σχεδιάστηκαν λαμβάνοντας υπ’ όψιν τις πραγματικές δυνατότητες των επαγγελματιών που είναι άμεσα συναρτημένες με την παρατεταμένη ύφεση, την καθίζηση της αγοραστικής δύναμης και την πρωτοφανή αύξηση της ανεργίας. 
Για παράδειγμα, ένας ασφαλισμένος του ΟΑΕΕ με τρέχουσα εισφορά 816,76 ευρώ ανά δίμηνο, αντιστοιχεί στην έκτη κλάση από τις δεκατέσσερις που έχει ο ΟΑΕΕ και με μια μέση οφειλή στον ΟΑΕΕ της τάξης των 10.000 ευρώ, για να μπορέσει να ενταχθεί στην τελευταία ρύθμιση οφειλών του ΟΑΕΕ, στην «Νέα Αρχή», θα πρέπει να πληρώσει 1.500 ευρώ τρέχουσα εισφορά, συν τη δόση ρύθμισης, συν τις οφειλές του 2013. Είναι προφανές ότι από τη στιγμή που δυσκολεύεται και δεν μπορεί να πληρώσει την τρέχουσα εισφορά, τα 816 ευρώ, είναι σίγουρο ότι δεν μπορεί να πληρώσει το διπλάσιο σχεδόν ποσό, ώστε να ανταποκριθεί στο διακανονισμό των οφειλών. 
Η ΔΗΜΑΡ έχει καταθέσει πολύ συγκεκριμένη πρόταση, ικανή να δώσει λύση στο ζήτημα της ρύθμισης των χρεών προς τον ΟΑΕΕ και ταυτόχρονα να εξασφαλίσει περισσότερα έσοδα για τον οργανισμό μέσω της επανενεργοποίησης αδρανών, λόγω χρεών, ασφαλισμένων. 
Η πρόταση της ΔΗΜΑΡ βασίζεται σε έξι σημεία.
Μηχανοργάνωση του ΟΑΕΕ με μείωση της γραφειοκρατίας και επομένως, απλούστευση εντύπων, αιτήσεων, λειτουργίας συμβούλων για θέματα ασφάλισης και συντάξεων.
Δεύτερον, δυνατότητα ρεαλιστικής, τόσο για τους ασφαλισμένους όσο και για τον οργανισμό, ρύθμισης των οφειλών τους με κεφαλαιοποίηση, δηλαδή πάγωμα των ληξιπρόθεσμων οφειλών και άμεση καταβολή των τρεχουσών με παροχή δικαιώματος για ελεύθερη επιλογή ασφαλιστικής κλάσης. 
Τρίτον, κατάργηση των μέσων αναγκαστικής είσπραξης των οφειλών μέσω του ΚΕΑΟ. Οι υπηρεσίες του ΟΑΕΕ, πρέπει να προσεγγίζουν τους ασφαλισμένους ως οιονεί ασφαλιστικοί σύμβουλοι, καθώς στην πλειονότητα των περιπτώσεων η εισφοροδιαρροή είναι αδυναμία και όχι επιλογή.
Τέταρτον, διασφάλιση της πρόσβασης όλων των ασφαλισμένων του οργανισμού στο σύστημα ιατροφαρμακευτικής περίθαλψης, ανεξαρτήτως της ενδεχόμενης οφειλής τους, με άμεση θεώρηση των ατομικών ασφαλιστικών βιβλιαρίων υγείας. 
Πέμπτον, αποποινικοποίηση των οφειλών στον ΟΑΕΕ κατά αναλογία με ό,τι ισχύει στα υπόλοιπα ταμεία ασφάλισης ελευθέρων επαγγελματιών στα επιστημονικά επαγγέλματα, δεδομένου ότι δεν πρόκειται να εργοδοτικές εισφορές.
Και έκτον, διασφάλιση των θεμελιωμένων συνταξιοδοτικών δικαιωμάτων με διεύρυνση των ορίων και επιμήκυνση των δόσεων, που τίθενται ως προϋπόθεση για την δυνατότητα συμψηφισμού ή παρακράτησης των ποσών οφειλής. Η κεφαλαιοποίηση των οφειλών προς τον ΟΑΕΕ και το δικαίωμα ελεύθερης επιλογής ασφαλιστικής κλάσης, είναι επίσης ένα σημαντικό στοιχείο που απαραιτήτως πρέπει να υπάρχει. 
Ένα άλλο στοιχείο το οποίο θέλω επίσης να επισημάνω είναι οι τροπολογίες που καταθέσαμε. Καταθέσαμε τροπολογία, που αφορά τη λειτουργία των ΚΕΠΑ. Η ΔΗΜΑΡ πολλές φορές έχει καταθέσει τροπολογίες για τα κέντρα πιστοποίησης αναπηρίας. Ζητάμε το αυτονόητο. Στις περιπτώσεις λήξης του συνταξιοδοτικού δικαιώματος λόγω αναπηρίας και εφόσον εκκρεμεί στις υγειονομικές επιτροπές των ΚΕΠΑ ιατρική κρίση χωρίς υπαιτιότητα των εργαζομένων, το δικαίωμα της συνταξιοδότησης τους λόγω αναπηρίας, να παρατείνεται έως το χρόνο έκδοσης της γνωμάτευσης της αναπηρίας με το ίδιο ποσό που ελάμβαναν οι συνταξιούχοι πριν από τη λήξη του δικαιώματος, υπό την προϋπόθεση ότι για το δικαίωμα αυτό είχαν κριθεί από την αρμόδια υγειονομική επιτροπή αναπηρίας με ποσοστό αναπηρίας τουλάχιστον 67%. Εάν με τη νέα γνωμάτευση αναπηρίας των υγειονομικών επιτροπών πιστοποιείται ποσοστό αναπηρίας τουλάχιστον 67%, το ως άνω δικαίωμα συνταξιοδότησης παρατείνεται μέχρι την έκδοση της νέας συνταξιοδοτικής απόφασης. 
Η δεύτερη τροπολογία που υποβάλαμε, αφορά την τριακονταεπταετία. Ενώ ο ν. 3863/2010 για όλες τις περιπτώσεις αύξησης του ορίου ηλικίας ή χρόνου  ασφάλισης προέβλεπε μεταβατική περίοδο κατά τρόπο που να μη θιγούν ώριμα συνταξιοδοτικά δικαιώματα, παρέλειψε να προβλέψει κάτι αντίστοιχο για την κατηγορία των συνταξιοδοτουμένων άνευ ορίου ηλικίας μετά τα τριάντα επτά έτη πραγματικής ασφάλισης ή των έντεκα χιλιάδων εκατό ημερών πραγματικής ασφάλισης.
Η παράλειψη αυτή, ήταν αντίθετη με την πάγια νομολογία του Συμβουλίου της Επικρατείας, κάτι που επεσήμανε και με τη γνωμοδότησή του ο Συνήγορος του Πολίτη. 
Η διατήρηση της δυνατότητας συνταξιοδότησης υπό τις ανωτέρω προϋποθέσεις για όσους ασφαλισμένους συμπληρώνουν τα τριάντα πέντε από τα απαιτούμενα τριάντα επτά έτη ή τις χίλιες πεντακόσιες μέρες από τις απαιτούμενες χίλιες εκατό μέχρι τις 31-12-2010, δημιουργεί ένα πλέγμα προστασίας αυτών που βρίσκονται πλησίον της συνταξιοδότησης και με την προηγηθείσα ρύθμιση, ανατρέπεται η βάσιμη προσδοκία συνταξιοδότησης. Με την προτεινόμενη τροπολογία ζητάμε να αποκατασταθεί η αδικία. 
	Επίσης, καταθέσαμε τροπολογία που αφορά την ΑΤΕ. Προτείνουμε οι ασφαλισμένοι του πρώην ΤΣΠ της ΑΤΕ, οι οποίοι στις 27-7-2012 είχαν συμπληρώσει τις προβλεπόμενες -από τις διατάξεις του ως άνω ταμείου- προϋποθέσεις συνταξιοδότησης, δηλαδή είχαν συμπληρώσει είκοσι πέντε χρόνια ασφάλισης, εκτός αν προβλέπεται μικρότερος χρόνος ασφάλισης από ειδικότερη διάταξη, να μπορούν να εξακολουθούν να διέπονται από τις διατάξεις του ΤΣΠ ΑΤΕ και μετά την ως άνω ημερομηνία, εφόσον εξακολουθούν να εργάζονται σε πιστωτικό ίδρυμα ή σε συναφείς εργασίες. Για όσους δε, εξακολουθούν να απασχολούνται κατά τα ανωτέρω και μετά την 27η Ιουλίου του 2012, ο χρόνος ασφάλισης που θα διανυθεί στο νέο εργοδότη, να λογίζεται ως χρόνος ασφάλισης υπό καθεστώς πρώην ΤΣΠ της ΑΤΕ, τόσο για τη συμπλήρωση των προϋποθέσεων συνταξιοδότησης όσο και για τον υπολογισμό της σύνταξης.
	Καταθέσαμε, επίσης, μία τέταρτη τροπολογία για το ΤΑΥΤΕΚΩ, για την εξακρίβωση των υπαγομένων στην ασφάλιση προσώπων και των καταβλητέων εισφορών. Οι διατάξεις του άρθρου 26, παράγραφος 9 του ν.1846/51, όπως συμπληρώθηκε και τροποποιήθηκε με το άρθρο 2, παράγραφος 2 του ν.2526/97 έχουν εφαρμογή σε όλους τους φορείς κοινωνικής ασφάλισης που υπάγονται στην εποπτεία της Γενικής Γραμματείας Κοινωνικών Ασφαλίσεων και καταλαμβάνει, όπως λέει, και τις εκκρεμείς υποθέσεις που δεν έχουν κριθεί αμετάκλητα από τα δικαστήρια. Είναι ζητήματα τα οποία θα πρέπει απαραιτήτως να δούμε και να αντιμετωπίσουμε. 
Σταματώ εδώ και θα επανέλθω επί των άρθρων. Εμείς ψηφίζουμε το νομοσχέδιο επί της αρχής.
	Ευχαριστώ.
(Χειροκροτήματα από την πτέρυγα της ΔΗΜΑΡ)","ΘΩΜΑΣ ΨΥΡΡΑΣ",557
"14221"," Ευχαριστούμε.
	Το λόγο έχει ο ειδικός αγορητής του Κομμουνιστικού Κόμματος Ελλάδος κ. Κατσώτης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14222"," Ευχαριστώ, κύριε Πρόεδρε.
	Είναι γνωστό ότι η κοινωνική ασφάλιση έχει συντριβεί στις συμπληγάδες πέτρες της ανταγωνιστικότητας, της επιχειρηματικότητας, όπως βέβαια και οι μισθοί, οι εργασιακές σχέσεις, η δημόσια υγεία, η παιδεία και κάθε τι που κατέθεσαν οι εργαζόμενοι τα προηγούμενα χρόνια μέσα από τους σκληρούς ταξικούς αγώνες. Η Κυβέρνηση με αυτό το σχέδιο νόμου ισχυρίζεται ότι με το πληροφοριακό σύστημα, με την «Εργάνη», την «Αριάδνη», τον «Άτλαντα», τον «Ήλιο» νοικοκυρεύει την κατάσταση, εξορθολογίζει το σύστημα. Κανείς δεν είναι αντίθετος στη χρήση της νέας τεχνολογίας; 
Η μηχανογράφηση, ήταν αντικείμενο συζητήσεων, συνεχών διαγωνισμών, με κατασπατάληση σημαντικών πόρων την προηγούμενη περίοδο. Έπρεπε να είχε γίνει προ πολλού. Είναι, όμως, γνωστό ότι η μηχανογράφηση με τις όποιες διασταυρώσεις, δεν μπορεί να λύσει το σημαντικό πρόβλημα της εισφοροδιαφυγής, της αδήλωτης εργασίας. Οι έλεγχοι είναι αυτοί που μπορούν να διασφαλίσουν τη μείωση της ανασφάλιστης εργασίας. Έλεγχοι, που η Κυβέρνηση δεν θέλει, λέγοντας ότι «με τις διασταυρώσεις της «Εργάνης» και των ΑΠΔ δεν χρειαζόμαστε εργαζόμενους για επιτόπιους ελέγχους. Η διασταύρωση λύνει το θέμα». Αυτή η φράση δείχνει τις προθέσεις Κυβέρνησης. 
Εμείς υποστηρίζουμε ότι το σχέδιο νόμου σχετίζεται με τις αποφάσεις της Ευρωπαϊκής Ένωσης και την προσαρμογή της Κυβέρνησης σε αυτές.
Η «Λευκή Βίβλος» της επιτροπής, έχει ουσιαστικά το χαρακτήρα υποχρεωτικών στρατηγικών κατευθύνσεων στα κράτη-μέλη για τις επόμενες δεκαετίες τις οποίες τα κράτη-μέλη είναι υποχρεωμένα να εφαρμόσουν. Η δήλωση της επιτροπής ότι η πρόοδος που σημειώνουν τα κράτη-μέλη στη «σφαγή» των συνταξιοδοτικών δικαιωμάτων και συστημάτων, θα παρακολουθείται από την επιτροπή με δείκτες συγκριτικής αξιολόγησης στο πλαίσιο της στρατηγικής «Ευρώπη 2020», σημαίνει ότι όλες οι στρατηγικές, αντιασφαλιστικές αναδιαρθρώσεις που έχει ανάγκη το κεφάλαιο για να αυξήσει την εκμετάλλευση της εργατικής τάξης, θα καθοδηγούνται από την Ευρωπαϊκή Ένωση και θα εφαρμόζονται από τις αστικές κυβερνήσεις σε κάθε κράτος-μέλος με ενιαίο τρόπο.
	Εξάλλου, ο Υπουργός λέει ότι μ’ αυτό το μηχανογραφικό, εμείς θα είμαστε το πρότυπο και στις υπόλοιπες χώρες της Ευρωπαϊκής Ένωσης. Οι βασικές κατευθύνσεις των αντιδραστικών μεταρρυθμίσεων που βρίσκονται ήδη σε εξέλιξη, είναι η μετατόπιση από συστήματα καθορισμένων παροχών σε συστήματα καθορισμένων εισφορών και η μείωση των ποσοστών αναπλήρωσης, δηλαδή η μείωση του ύψους των συντάξεων. Οι ανατροπές στην κοινωνική ασφάλιση, λειτουργούν σαν «λίπασμα» στις προσδοκίες των ασφαλιστικών εταιρειών για ενίσχυση της κερδοφορίας τους μέσα από την εκμετάλλευση των εργαζομένων.
Την ίδια στιγμή η Κυβέρνηση υπερθεματίζει για το συμπληρωματικό ρόλο της ιδιωτικής ασφάλισης με παραπλανητικές διατυπώσεις περί οριοθέτησης ρόλων εποπτείας και άλλα τέτοια, μόνο και μόνο για να κρύψει το γεγονός ότι η πολιτική της, τσακίζοντας τα ασφαλιστικά δικαιώματα, ανοίγει το δρόμο στις ιδιωτικές ασφαλιστικές εταιρείες και ετοιμάζεται να τον θεσμοθετήσει. 
Η Ένωση των Ασφαλιστικών Εταιρειών Ελλάδας, παρουσιάζει ως αναγκαιότητα τη διείσδυση των ασφαλιστικών εταιρειών στο συνταξιοδοτικό, ισχυριζόμενη ότι οι αυξανόμενες απαιτήσεις στο ασφαλιστικό απαιτούν μεγαλύτερη αποταμίευση και ότι κάτι τέτοιο μπορούν να το κάνουν οι ιδιωτικές ασφαλιστικές εταιρείες. Έτσι, ζητούν την παρέμβαση της Κυβέρνησης για θεσμοθέτηση της διείσδυσής τους, διεκδικώντας για τους υποψήφιους πελάτες τους φοροαπαλλαγές και συμπληρώνοντας ταυτόχρονα τα κέρδη από τα ασφάλιστρα για τα συνταξιοδοτικά προγράμματα ώστε οι ασφαλιστικές να τα διοχετεύουν σε κρατικά ομόλογα και στο Χρηματιστήριο.
	Όσο για τα επαγγελματικά ταμεία, οι εκπρόσωποι των ασφαλιστικών εταιρειών αξιώνουν νομοθετική ρύθμιση, ώστε οι ασφαλιστικές επιχειρήσεις να διαχειρίζονται τα επαγγελματικά ταμεία και να ιδρύουν ανοικτά ταμεία επαγγελματικών συντάξεων.
	Το ΚΚΕ, εκφράζει τη βαθιά του ανησυχία για τη διασφάλιση και την καταβολή των συντάξεων. Εμείς, πράγματι, «χτυπάμε καμπανάκι» στους εργαζόμενους για να αντιδράσουν πριν να είναι αργά. Η κοινωνική ασφάλιση, έχει υπονομευτεί εδώ και χρόνια από τα συμφέροντα του κεφαλαίου. Τα αποθεματικά των ταμείων, δηλαδή οι εισφορές από τον κόπο των εργαζομένων, έγιναν το «λίπασμα» της μεταπολεμικής καπιταλιστικής ανάπτυξης. Τεράστια κεφάλαια που οδηγήθηκαν με πολιτικές αποφάσεις για δεκαετίες άτοκα στην Τράπεζα της Ελλάδος, χρηματοδοτούσαν την ανάπτυξη του κεφαλαίου στη χώρα μας. Έγιναν δανεικά και αγύριστα, μετατράπηκαν σε βιομηχανίες, καράβια, τράπεζες και επιχειρήσεις. 
Στις δεκαετίες του 1990 και του 2000, τα αποθεματικά παίχτηκαν στο χρηματιστηριακό «τζόγο». Το «κούρεμα» των ομολόγων δεν άφησε ευρώ στα ταμεία, κυριολεκτικά τα λεηλάτησε. 
Την ίδια στιγμή, παράλληλα με την ποικιλόμορφη λεηλασία των αποθεματικών, η εισφοροδιαφυγή, οι συνεχείς εισφοροαπαλλαγές και οι συνεχόμενες χαριστικές ρυθμίσεις προς τις επιχειρήσεις, «χτυπούσαν στην καρδιά» το ασφαλιστικό σύστημα. 
Με βάση αυτά, οι απώλειες του ΙΚΑ ανέρχονται στο ποσό των 6 δισεκατομμυρίων ετησίως. «Χτύπημα» στα αποθεματικά, φέρνει επίσης η δραματική μείωση στους μισθούς, όπως και η συνεχώς αυξανόμενη ανεργία. Οι αντιασφαλιστικοί νόμοι της τελευταίας διετίας, έχοντας ως βάση το νόμο του 2010, δεν έγιναν για να αντιστραφεί η κατάσταση, για να σωθεί το σύστημα αλλά για να φορτωθούν στις «πλάτες» των εργαζομένων και των άλλων λαϊκών στρωμάτων και νέα βάρη, για να απαλλαγούν το κράτος και η εργοδοσία από τις δεσμεύσεις και τις υποχρεώσεις τους. Δεν είναι τυχαία η μείωση των εισφορών. Ήδη έγινε το 1,1 και βέβαια έχουμε μπροστά μας το 3,9 που η Κυβέρνηση έχει ήδη νομοθετήσει.
	Η κατάργηση της δέκατης τρίτης και δέκατης τέταρτης σύνταξης, η συνεχής μείωση των κύριων συντάξεων τα τελευταία χρόνια, η «κατακρεούργηση» των αποθεματικών των ασφαλιστικών ταμείων με απώλειες πάνω από 12 έως 16 δισεκατομμύρια λόγω του «κουρέματος», η μείωση των εσόδων από τις ασφαλιστικές εισφορές, η αύξηση των ορίων ηλικίας συνταξιοδότησης, η ανεργία, οι μειώσεις μισθών, η εκ περιτροπής εργασία, σε συνδυασμό με τη δραματική και χρόνια μείωση των επιχορηγήσεων από τον κρατικό προϋπολογισμό, δημιουργούν μία «εκρηκτική» κατάσταση. Δεν είναι τυχαίο ότι ήδη φέτος έχουμε 2,1 δισεκατομμύρια μείωση από τον κρατικό προϋπολογισμό για την κοινωνική ασφάλιση.
Ενδεικτική της συντριβής των ασφαλιστικών και συνταξιοδοτικών δικαιωμάτων στην Ελλάδα, είναι η έκθεση της «Ageing Report» για το 2012. Τι λέει; Λέει: «Υπερκαλύφθηκε ο στόχος της συγκυβέρνησης και της τρόικας για συγκράτηση των μελλοντικών συνταξιοδοτικών δαπανών του ελληνικού δημοσίου». Τα συγχαρητήρια και οι επιδόσεις, είναι βέβαια βαμμένες από το αίμα του εργαζόμενου λαού. 
Εμείς λέμε ότι η επίθεση δεν έχει ολοκληρωθεί. Στρώνεται το έδαφος για τις νέες αντιασφαλιστικές μεταρρυθμίσεις με το πρόσχημα της βιωσιμότητας των ταμείων. Η κοινωνική ασφάλιση, για εμάς είναι δικαίωμα και όχι λογιστικό κόστος. 
Τα λογιστικά ελλείμματα των ασφαλιστικών ταμείων, είναι προϊόν της κρατικής πολιτικής. Αξιοποιείται διαχρονικά για να περάσουν τα πιο βάρβαρα μέτρα που χτυπάνε στα σπλάχνα τον κοινωνικό χαραχτήρα της ασφάλισης. Οι συντάξεις έχουν μετατραπεί σε προνοιακά επιδόματα. Τα στοιχεία που παρουσιάστηκαν στο συνέδριο των εργαζομένων στα ασφαλιστικά ταμεία είναι αποκαλυπτικά. 
Οι κύριες συντάξεις για το 2012, χωρίς να υπολογίζονται οι νέες μεγάλες περικοπές από τις αρχές του 2013 και δεδομένου ότι οι συνταξιούχοι λαμβάνουν πια δώδεκα αντί για δεκατέσσερις συντάξεις, οδηγούνται σε δραματική συρρίκνωση. Συγκεκριμένα ένα εκατομμύριο τριακόσιες είκοσι επτά χιλιάδες συντάξεις, δηλαδή το 46% του συνόλου των αποδιδόμενων συντάξεων, είναι κάτω από 500 ευρώ. Ακόμα, τετρακόσιες χιλιάδες συντάξεις, δηλαδή το 14%, κυμαίνονται μεταξύ 500 ευρώ και 600 ευρώ και συνολικά το 78% των κύριων συντάξεων, είναι κάτω των 1.000 ευρώ, ενώ μόλις το 6% των συντάξεων, είναι άνω των 1.700 ευρώ. 
Ταυτόχρονα, σημαντικό χτύπημα δέχθηκαν το προηγούμενο διάστημα οι επικουρικές συντάξεις, με περικοπές που ξεκινούν από το 7,5% και φτάνουν στο 42,5%. Σε αυτές τις μειώσεις, δεν υπολογίζονται οι νέες περικοπές του 2013, οι οποίες αθροίζουν τα ποσά των κύριων και επικουρικών συντάξεων και επιβάλλουν μείωση έως 20% αλλά και οι απώλειες που είχαν οι συνταξιούχοι όλων των ταμείων με την κατάργηση της δέκατης τρίτης και δέκατης τέταρτης σύνταξης, για τις οποίες οι ασφαλισμένοι συνεχίζουν να πληρώνουν τις εισφορές τους. 
Το συντριπτικό τσάκισμα από τις συντάξεις, επιβεβαιώνεται από τα ανάλογα συγκεντρωτικά στοιχεία που δημοσίευσε η ΗΔΙΚΑ, σύμφωνα με τα οποία η μέση σύνταξη όλων των ταμείων το 2012, ανέρχεται στα 542 ευρώ. 
Το 2013, είναι και η τελευταία χρονιά που θα πάρουν το ΕΚΑΣ όσοι δεν έχουν συμπληρώσει το εξηκοστό πέμπτο έτος της ηλικίας τους. Δηλαδή, από το 2014, το επίδομα θα συνεχίσει να χορηγείται μόνο σε όσους συμπληρώνουν το εξηκοστό πέμπτο έτος, ενώ αντίθετα θα διακοπεί από τους άλλους. 
Όσον αφορά το εφάπαξ βοήθημα, έρχονται νέες ανατροπές σε ενάμισι εκατομμύριο ασφαλισμένους. Η ομοσπονδία στα ασφαλιστικά ταμεία εκτιμά ότι θα υπάρξουν και νέες μειώσεις πάνω από 20%. 
Το γενικό πλαίσιο που θα διέπει από την 1-1-2014 και μετά τον καθορισμό των εφάπαξ παροχών, είναι διανεμητικό σύστημα καθορισμένων εισφορών. Το ποσό της απονεμόμενης εφάπαξ παροχής προκύπτει ανά έτος, λαμβάνοντας υπ’ όψιν την οικονομική κατάσταση των ταμείων, τον αριθμό των υπόλοιπων ασφαλισμένων με αποτέλεσμα, ύστερα από όλα αυτά να χορηγείται στο τέλος ένα πλασματικό ποσοστό επιστροφής, το οποίο κάθε χρόνο θα πρέπει να ανακαθορίζεται με βάση το συντελεστή βιωσιμότητας που θα αναπροσαρμόζει προς τα κάτω το εφάπαξ που θα χορηγείται στο μέλλον. 
Η κατάσταση στα ασφαλιστικά ταμεία είναι άσχημη. Όταν τα επιτελεία της Κυβέρνησης και της εργοδοσίας ανησυχούν για τη βιωσιμότητα των ταμείων, αυτό σημαίνει νέα επίθεση στα ασφαλιστικά δικαιώματα, μειώσεις ασφαλιστικών και κοινωνικών υπηρεσιών για τους εργαζόμενους και για τα άλλα λαϊκά στρώματα, δηλαδή μετακύλιση των συνεπειών στους ίδιους τους εργαζόμενους. 
Η ανασφάλιστη εργασία έχει πάρει τεράστιες διαστάσεις. Τα κέρδη που αποκομίζουν οι εργοδότες από την μαύρη και ανασφάλιστη εργασία, καλούνται να την πληρώσουν οι εργαζόμενοι με νέες αιματηρές περικοπές. 
Τα στοιχεία που παρέθεσε πάλι η Ομοσπονδία Εργαζομένων στο ΙΚΑ μετατρέπουν σε μύθο τους ισχυρισμούς του Υπουργείου Εργασίας για αύξηση των ελέγχων και καταπολέμηση της φοροδιαφυγής. Η ανασφάλιστη εργασία ξεπερνά το 36%. 
Eίναι ενδεικτικό ότι από τους ελέγχους που έγιναν από συνεργεία της ΕΥΠΕΑ τον Μάρτιο του 2013 σε χίλιες εννιακόσιες εξήντα επτά επιχειρήσεις το ποσοστό των ανασφάλιστων εργατών ήταν 38,5% σε σύνολο έξι χιλιάδων εκατόν τριάντα πέντε εργαζομένων, οι δύο χιλιάδες τριακόσιοι εξήντα δύο ήταν ανασφάλιστοι και μόλις οι τρεις χιλιάδες επτακόσιοι ενενήντα τρεις ήταν ασφαλισμένοι. Αντί οι έλεγχοι των μηχανισμών του ΙΚΑ να αυξηθούν, μειώνονται δραματικά και λέμε ότι μέσα από τη διασταύρωση θα αντιμετωπίσουν το ζήτημα. 
Εμείς πιστεύουμε ότι είναι ζήτημα καθοριστικής και ουσιαστικής σημασίας η πρόσληψη εργαζομένων στα ασφαλιστικά ταμεία, καθώς τα κενά που παρατηρούνται διογκώνουν το ήδη αυξημένο πρόβλημα του ελλιπούς ελέγχου.
Το ΙΚΑ, καθώς και τα άλλα ταμεία, κάθε μήνα κάνουν αγώνα δρόμου για να εξασφαλίσουν τις συντάξεις. Στο ΙΚΑ υπήρξε η στέρηση εσόδων κατά 14% σε σχέση με το 2012, ενώ η εκτίμηση του προϋπολογισμού ήταν της τάξης του 7%. 
Η εισφοροδιαφυγή κοστίζει ήδη 6,5 δισεκατομμύρια ευρώ στο σύστημα. Η περιουσία των ταμείων εξαιτίας του κουρέματος μειώθηκε κατά 12 δισεκατομμύρια. Οι κενές θέσεις προσωπικού αγγίζουν το 40%, ενώ για την έκδοση σύνταξης απαιτούνται από δώδεκα μήνες ως τρία χρόνια. 
Είναι χαρακτηριστική η κατάσταση με την οποία βρίσκεται αντιμέτωπο το ΙΚΑ, το ταμείο που καλύπτει άμεσα και έμμεσα πάνω από εννέα εκατομμύρια ασφαλισμένους. Η αύξηση της ανεργίας κατά μια ποσοστιαία μονάδα, σύμφωνα με εκτιμήσεις προκαλεί στο ταμείο απώλειες 450 εκατομμύρια ευρώ. Ένας στους τρεις εργαζόμενους είναι ανασφάλιστος, ενώ η μαύρη και ελαστική εργασία καλπάζουν αμείωτα. Οι βεβαιωμένες ασφαλιστικές εισφορές, που δεν έχουν εισπραχθεί από το ΙΚΑ, φτάνουν στα 6,7 δισεκατομμύρια ευρώ.
Επειδή περνά ο χρόνος, θέλω να μιλήσω για τα συγκεκριμένα άρθρα. Εμείς έχουμε πει και στην επιτροπή ότι ψηφίζουμε το άρθρο 1. Κανείς δεν μπορεί να είναι αντίθετος με τη μηχανογράφηση. 
Στο άρθρο 2 ψηφίζουμε «ΠΑΡΩΝ». Τις ΑΠΔ μέχρι τώρα τις ήλεγχαν οι επιθεωρητές εργασίας. Τώρα δεν θα γίνεται έλεγχος. 
Στο άρθρο 3 ψηφίζουμε «ΟΧΙ». Με την κατάθεση της ΑΠΔ λέμε ότι πρέπει να διασφαλίζονται όλα τα δικαιώματα των ασφαλισμένων. Δεν μπορεί να πληρώσει ο εργαζόμενος τη μη καταβολή των εισφορών. Η μη καταβολή των εισφορών αφορά στον εργοδότη και όταν κατατεθεί η ΑΠΔ θα πρέπει να διασφαλίζεται ότι ο εργαζόμενος θα έχει πλήρη ασφαλιστική συνταξιοδοτική κάλυψη και ό,τι άλλο προϋποθέτει η ασφάλισή του. 
Στο άρθρο 4 ψηφίζουμε «ΟΧΙ», επειδή μειώνει τις εισφορές στα επικουρικά ταμεία. Εδώ ο ΣΥΡΙΖΑ έβαλε θέμα και για τα υπόλοιπα επαγγελματικά ταμεία. Εμείς διαφωνούμε ριζικά με τα επαγγελματικά ταμεία. Ξέρουμε, βέβαια, ότι ο ΣΥΡΙΖΑ πρωτοστατεί σ’ αυτά. 
Για την ενοποίηση των ποσών εισφοράς λέμε «ΟΧΙ», γιατί μειώνονται οι εισφορές και ήδη το πρόβλημα θα είναι αυξημένο, ιδιαίτερα στα επικουρικά ταμεία. 
Στο άρθρο 6, που αφορά στο εργόσημο, λέμε «ΟΧΙ». Πάτε να απαλλάξετε τις ΚΑΕ και τις ΠΑΕ από την υποχρέωση τους να ασφαλίζουν τους εργαζόμενους. Είναι γνωστό ότι το εργόσημο είναι πιο φτηνό και απαλλάσσει όλους αυτούς τους επιχειρηματίες του αθλητισμού από την υποχρέωση αυτή. Και εδώ ανοίγει η όρεξη. Είναι γνωστό ότι κατατέθηκε πρόταση, ώστε αυτό να επεκταθεί και σε άλλες επιχειρήσεις. 
Στο άρθρο 8 ψηφίζουμε «ΠΑΡΩΝ». 
Στο άρθρο 9 ψηφίζουμε «ΟΧΙ».","ΧΡΗΣΤΟΣ ΚΑΤΣΩΤΗΣ",214
"14223"," Κύριε συνάδελφε, η συζήτηση είναι στο σύνολο. Επί των άρθρων θα συζητήσουμε αύριο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14224"," Τελειώνω, κύριε Πρόεδρε.
Έχουμε καταθέσει μια τροπολογία που αφορά στην απαγόρευση διακοπής της παροχής του ηλεκτρικού ρεύματος στις κατοικίες των εργατικών λαϊκών οικογενειών. Η συζήτηση αυτών των ημερών φέρνει στην επικαιρότητα την ανάγκη να αντιμετωπιστεί το ζήτημα, όπως ορίζεται στην τροπολογία που καταθέσαμε. 
Για τις άλλες τροπολογίες επιφυλασσόμαστε για την αυριανή συζήτηση.","ΧΡΗΣΤΟΣ ΚΑΤΣΩΤΗΣ",214
"14225"," Ευχαριστούμε, κύριε συνάδελφε.
Το λόγο έχει ζητήσει ο κύριος Υπουργός για μια μικρή παρέμβαση. 
Ορίστε, κύριε Υπουργέ, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14226"," Ευχαριστώ, κύριε Πρόεδρε.
Δημοσίευμα ημερήσιας εφημερίδας για πολλοστή φορά κινδυνολογώντας θέτει θέμα καταβολής συντάξεων. Απαντώ ότι, όχι μόνο το διαψεύδω, αλλά πρόκειται για σενάριο επιστημονικής φαντασίας.
Άλλωστε, άλλες φορές –θυμίζω από την αρχή του 2013- έθεταν συνεχώς και συνεχίζουν να θέτουν ότι τίθεται ζήτημα καταβολής των συντάξεων. Το 2013 ολοκληρώθηκε, οι συντάξεις καταβλήθηκαν κανονικότατα και μάλιστα το Δεκέμβριο, αυτόν το μήνα δηλαδή, καταβάλλονται και οι συντάξεις του Ιανουαρίου του 2014, πιο μπροστά από την κανονική χρονική περίοδο, δηλαδή πριν τα Χριστούγεννα. 
Υπενθυμίζω ότι η καταβολή των συντάξεων του μήνα Ιανουαρίου του 2014 για πρώτη φορά μετά από δεκαπέντε χρόνια γίνεται χωρίς να ληφθεί η προκαταβολή από το επόμενο έτος. Δηλαδή και σε αυτό το κομμάτι επέρχεται νοικοκύρεμα. Οι συντάξεις δεν διατρέχουν κανένα κίνδυνο και το 2014 θα συνεχίσουν να καταβάλλονται απρόσκοπτα και κανονικά. 
Ευχαριστώ πολύ.","ΙΩΑΝΝΗΣ ΒΡΟΥΤΣΗΣ",77
"14227"," Ο κ. Θεόδωρος Παραστατίδης, Πρόεδρος της Κοινοβουλευτικής Ομάδας των Ανεξάρτητων Δημοκρατικών Βουλευτών, έχει το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"14228"," Ευχαριστώ, κύριε Πρόεδρε. 
Κύριε Πρόεδρε, παρότι το περιεχόμενο του σημερινού νομοσχεδίου ίσως δεν προσφέρεται για έντονη κριτική, θα έλεγα και αυτό, διότι αναφέρεται κυρίως σε διαδικαστικά ζητήματα, δεν μπορώ να το δω αποσπασματικά αυτό και να μην κάνω αναφορά στις σημερινές συνθήκες της αγοράς, λόγω και της ανατροπής –αν θέλετε- κάθε έννοιας εργασιακών δικαιωμάτων, που και αυτό είναι αποτέλεσμα της σημερινής ασκούμενης πολιτικής από πλευράς της Κυβέρνησης. 
Ας αναλογιστούμε, λοιπόν, πώς διοικείται πραγματικά και πώς κυβερνάται αυτός ο τόπος. Είναι πέρα από βέβαιο πως την περίοδο αυτή που διανύουμε, δυστυχώς, στις περισσότερες των περιπτώσεων η Βουλή δεν νομοθετεί, αφού η νομοθετική εξουσία έχει μεταβιβαστεί στην Κυβέρνηση και τους γραφειοκράτες. 
Η Κυβέρνηση με τη σειρά της, νομοθετεί και κυβερνά σύμφωνα με τις οδηγίες και τις κατευθύνσεις που δίνει η τρόικα και το σκληρό, βέβαια, διευθυντήριο του Eurogroup. Αυτοί με τη σειρά τους, εκφράζουν αποδεδειγμένα πλέον και απροκάλυπτα μεγάλα κι οργανωμένα συμφέροντα, τα οποία εκφράζονται μέσα από τους δανειστές μας. Δυστυχώς, είναι αυτοί οι οποίοι προγραμματίζουν, σχεδιάζουν, ενεργούν και παραγγέλνουν διατάξεις και νομοσχέδια. Δυστυχώς!
Και δεν είμαι καθόλου περήφανος που είμαι Έλληνας Βουλευτής αυτού του ελληνικού Κοινοβουλίου. Εν τέλει, είναι αυτοί που αποφασίζουν για όλα. Όπως αντιλαμβάνεστε, λοιπόν, η τακτική αυτή οδηγεί σε κατάργηση της διάκρισης των εξουσιών, στην απώλεια εθνικής κυριαρχίας και κυρίως στην παραμόρφωση του πολιτικού συστήματος.
Κυρίες και κύριοι συνάδελφοι, αυτή την πολιτική της ενωμένης Ευρώπης βιώνουμε σήμερα, η οποία δεν έχει καμμία σχέση με αυτούς που την οραματίστηκαν και όπως την οραματίστηκαν. Δεν έχει καμμία σχέση με μία Ευρώπη της αλληλεγγύης, με μία Ευρώπη της ανάπτυξης και της ευημερίας, με μία Ευρώπη των συμμαχιών. 
Σήμερα έχουμε την Ευρώπη της γερμανικής μονοκρατορίας με μία αυταρχική πολιτική, η οποία μπορεί να χαρακτηριστεί, χωρίς υπερβολή, ως μία κρεατομηχανή των λαών. Έχουμε μία τιμωρητική, αλλοπρόσαλλη και καταστροφική πολιτική των ισχυρών, η οποία υποχρεώνει σε υποταγή τις οικονομικά αδύναμες χώρες, οδηγώντας τες σε πλήρη κατάρρευση και τους πολίτες σε εξαθλίωση. Η πολιτική αυτή επιβάλλεται δια των μνημονίων. 
Όλοι, πλέον, αντιλαμβανόμαστε –εκτός βέβαια, της Κυβέρνησης- πως το μνημόνιο δεν έγινε για να βοηθήσει την Ελλάδα, αλλά για να δώσει χρόνο στην Ευρωζώνη να θωρακίσει τους θεσμούς της, ώστε να μην πληγεί από τις ενδεχόμενες αρνητικές εξελίξεις στην Ελλάδα. Εκτιμώ πως οι συμπεριφορές αυτές αργά ή γρήγορα θα οδηγήσουν στη διάλυση της ενιαίας Ευρωζώνης, δημιουργώντας οικονομίες δύο και τριών ταχυτήτων. Αυτό ας το κρατήσουμε κι ας το θυμόμαστε.
Κύριε Υπουργέ, αρκεί κανείς να ρίξει μία ματιά στο περιεχόμενο του σημερινού νομοσχεδίου που συζητάμε, για να καταλάβει ότι τα θέματα που περιλαμβάνει έχουν κυρίως χαρακτηριστικά εισπρακτικά και κατασταλτικά. Δεν έχει γίνει αντιληπτό πως με τόσους φόρους, με τόσες περικοπές και με τόσες άλλες επιβαρύνσεις οι μικρομεσαίες οικογενειακές επιχειρήσεις δεν θα μπορούν να αντεπεξέλθουν στις υποχρεώσεις τους, όσους εισπρακτικούς μηχανισμούς κι αν δημιουργήσετε, όσα πρόστιμα και να επιβάλλεται κι αυτό, όχι γιατί δεν θέλουν ή το κάνουν από αντίδραση, αλλά γιατί αδυνατούν να πληρώσουν.
Είναι γεγονός πως η οικονομική κρίση τα τελευταία χρόνια έχει διαμορφώσει ένα ασφυκτικό πλαίσιο στη λειτουργία και βιωσιμότητα των μικρομεσαίων κυρίως επιχειρήσεων. Οι σημαντικές αυξήσεις των ασφαλιστικών υποχρεώσεων, οι συνεχείς επιβαρύνσεις με φόρους και ιδιαίτερα η φορολόγηση από το πρώτο ευρώ οδηγεί με μαθηματική ακρίβεια την κατηγορία αυτή των συμπολιτών μας σε μαρασμό και εξαφάνιση.
Σήμερα περίπου τριακόσιες χιλιάδες έμποροι και μαγαζάτορες, σχεδόν στο σύνολό τους, ζουν με τον κίνδυνο εξαιτίας της αδυναμίας εξοφλήσεως των οφειλών προς το ταμείο του ΟΑΕΕ να διωχθούν ποινικά, κινδυνεύουν με κατασχέσεις περιουσιακών στοιχείων, ήδη, έχουν αποσταλεί και επιστολές, στερούνται ιατροφαρμακευτικής περίθαλψης. 
Θα μου πείτε τώρα πως προχωρήσατε σε ρυθμίσεις όπου θα μπορούσαν να ενταχθούν σε αυτές. Ας πάρουμε ένα παράδειγμα ρύθμισης για κάποιον που οφείλει 5.000 ευρώ. Για το 2013 έγινε ρύθμιση σε δώδεκα δόσεις, που σημαίνει 450 ευρώ μηνιαίως, συνυπολογίζοντας κάθε δεύτερο μήνα και την τρέχουσα δόση. Αυτό σημαίνει πως κάθε μήνα χρειάζονται 650 ευρώ για ασφαλιστικές εισφορές.
Είναι δυνατόν αυτοί να μπορούν να αντεπεξέλθουν στις υποχρεώσεις, ώστε να είναι συνεπείς για να μην εκπέσουν της όποιας ρύθμισης; Σημειωτέον ότι δεν είναι μόνον αυτές οι υποχρεώσεις τους, αλλά είναι και τα ενοίκια, είναι η ΔΕΗ, τα χαράτσια, ο φόρος εισοδήματος, προκαταβολή φόρου, έκτακτες εισφορές και πολλά άλλα.
Το σημερινό νομοσχέδιο, που είναι ένα τμήμα του όλου σχεδίου νόμου, ενώ θα έπρεπε να έχει έρθει ολοκληρωμένο στη Βουλή προς συζήτηση διαχωρίστηκε ουσιαστικά σε τρία μέρη. Το πρώτο μέρος θεωρείται εισπρακτικό, το δεύτερο κατασταλτικό και το τρίτο διεκπεραιωτικό. 
Κύριε Υπουργέ, όταν αναρτήθηκε σε δημόσια διαβούλευση το ασφαλιστικό αυτό νομοσχέδιο περιελάμβανε την παράγραφο 4 του άρθρου 13, η οποία αφορούσε ασφαλισμένους του ΤΑΠ-ΟΤΕ και ενδεχομένως και κάποιες άλλες κατηγορίες υπαλλήλων, που βρίσκονται στα πρόθυρα της συνταξιοδότησης. Όλως περιέργως στην επιτροπή της Βουλής, αλλά και στην Ολομέλεια λείπει η παράγραφος 4. Τι εξήγηση, πραγματικά, δίνετε σε αυτό;
Επίσης, διατυμπανίστηκαν μέτρα που θα βοηθούσαν χιλιάδες εργαζόμενους και συνταξιούχους, όπως ότι η προσωρινή σύνταξη θα έφτανε το 95%, από 80%, της οριστικής που λέγατε, θα ρυθμίζονταν χρέη δανειοληπτών προς τον ΟΕΚ. Όσον αφορά τον ΟΕΚ, περίπου ενενήντα επτά χιλιάδες «κόκκινα» δάνεια από ό,τι διαφαίνεται θα παραμείνουν χωρίς ρύθμιση, αφού η τρόικα έβαλε βέτο σε αυτό, διαψεύδοντας και τις ελπίδες των οφειλετών και του κυρίου Υπουργού, που υποσχόταν ευνοϊκούς διακανονισμούς.
Άδοξο τέλος είχαν και οι κυβερνητικές υποσχέσεις για βελτίωση των όρων συνταξιοδότησης των αγροτών, με σαράντα έτη συνολικής ασφάλισης και με ηλικία εξήντα δύο ετών. Τελικά όλα αυτά πήγαν περίπατο και απέμεινε αυτό μόνο που ενδιαφέρει τους δανειστές και την τρόικα, δηλαδή η είσπραξη κυρίως 500 εκατομμυρίων ευρώ. Και πάνω από παλιούς και νέους οφειλέτες στα ταμεία. 
Ένα πολύ σοβαρό ζήτημα, κύριε Υπουργέ –και αυτό νομίζω αφορά σχεδόν όλους τους Βουλευτές, οι οποίοι εκλέγονται στην περιφέρεια- είναι η πρόθεσή σας να εντάξετε στον ΟΑΕΕ και τα μαγαζάκια που λειτουργούν σε οικισμούς κάτω των δύο χιλιάδων κατοίκων που σήμερα τους επιτρέπεται να ασφαλίζονται ως επαγγελματίες στον ΟΓΑ. Μην το επιχειρήσετε. Αν παρά ταύτα το επιχειρήσετε, να είστε βέβαιοι ότι δεν θα μείνει κανένα σε λειτουργία. Ακόμη και τα καφενεία θα κλείσουν, που όπως ξέρετε στα χωριά επιτελούν λειτούργημα το να παραμείνουν ανοικτά κάτω από αυτές τις συνθήκες. Είναι ίσως ο μόνος τρόπος να βρίσκουν διέξοδο οι συνταξιούχοι και οι άνθρωποι μεγάλης ηλικίας.
Εισέρχομαι τώρα στο περιεχόμενο του σημερινού νομοσχεδίου, αυτό βέβαια που απέμεινε από το ολοκληρωμένο σχέδιο νόμου που είχε δοθεί στο φως της δημοσιότητας. Σπεύδω να υπογραμμίσω ευθύς εξ αρχής πως δεν είμαστε αντίθετοι με τους ελέγχους, την επιβολή προστίμων, την είσπραξη των οφειλών όσων οφείλουν. 
Όμως, θέλω να ξεκαθαρίσω ότι όλοι αυτοί που έχουν οφειλές δεν είναι εισφοροφυγάδες ούτε φοροφυγάδες ούτε επέλεξαν να χρωστούν. Πολύ μεγάλος αριθμός βρίσκεται σε αδυναμία πληρωμής λόγω της τεράστιας κρίσης που έχει οδηγήσει ήδη σε αφανισμό εκατοντάδες χιλιάδες επιχειρήσεις, ανεβάζοντας την ανεργία στα υψηλότερα σημεία των σχετικών δεικτών της Ευρώπης.
Μην ξεχνάτε πως θεωρούμαστε πρωταθλητές, σύμφωνα με τα επίσημα στοιχεία, στην ανεργία και τα λουκέτα. 
Επαναλαμβάνω πως, βεβαίως και πρέπει να επιβάλλονται πρόστιμα και μάλιστα υψηλά, βεβαίως και η μαύρη ανασφάλιστη εργασία είναι το μεγαλύτερο όνειδος για τον κόσμο της εργασίας και για την οικονομία της χώρας. Όμως, με πλήρως αποδυναμωμένους όλους τους ελεγκτικούς μηχανισμούς των ταμείων, δεν γίνεται να αντιμετωπίζεται το πρόβλημα, δεν μπορεί να νομοθετείται η λογική του προστίμου των 10.500 ευρώ για μία μικρή παράβαση ή για την καθυστέρηση υποβολής της ΑΠΔ. Θα πρέπει να λαμβάνεται υπ’ όψιν η σοβαρότητα της παραβατικότητας, με λίγα λόγια, να λαμβάνεται υπ’ όψιν το στοιχείο της αναλογικότητας. 
Σε κάθε περίπτωση, δώστε δυνατότητα, σε ό,τι αφορά τις ΑΠΔ, όταν πρόκειται για ήσσονος σημασίας αβλεψίες να θεωρούνται εμπρόθεσμες οι συμπληρωματικές ή διορθωτικές δηλώσεις. Αντίθετα, σε περιπτώσεις αποδεδειγμένης μεγάλης και σκόπιμης εισφοροδιαφυγής, πολλαπλασιάστε ακόμα και τα πρόστιμα. Διαφορετικά, θα εξοντωθούν και θα υποχρεωθούν να κλείσουν, κυρίως τα μικρά μαγαζιά. 
Δεν συμφωνούμε σε οριζόντια και τυφλά μέτρα και στο να μπαίνουν όλοι στο ίδιο τσουβάλι. 
Κύριε Υπουργέ, δώστε τη δυνατότητα και την ευκαιρία σε όλες αυτές τις μικρές επιχειρήσεις που πασχίζουν να επιβιώσουν, να ρυθμίσουν τις ληξιπρόθεσμες οφειλές τους με καλύτερες προϋποθέσεις, καθώς και με ευνοϊκότερους και πιο ευέλικτους τρόπους, όπως για παράδειγμα την ελεύθερη επιλογή ασφαλιστικής κλάσης, κεφαλαιοποίηση των οφειλών προς τον ΟΑΕΕ, κυρίως σε ενιαίο κεφάλαιο, το οποίο θα πάψει να διογκώνεται με προσαυξήσεις και επιπλέον πρόστιμα. Είναι μία λύση και αυτή. 
Για τη διαδοχική επικουρική ασφάλιση το Υπουργείο υπόσχεται διά του νομοσχεδίου πως θα βελτιωθεί ο τρόπος συνυπολογισμού του χρόνου ασφάλισης που διανύθηκε μεταξύ των φορέων επικουρικής ασφάλισης δημοσίου και ιδιωτικού δικαίου, καθώς και των ταμείων επαγγελματικής ασφάλισης για μετά την 1-3-2013. Όμως, εδώ δεν διευκρινίζεται αν με τη συναίνεση των επικουρικών ταμείων, προκύπτει μείωση του ποσού της σύνταξης από τα επικουρικά ταμεία. Εδώ χρειάζεται διευκρίνηση και ρητή διατύπωση. 
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Αυτό που δεν λέει το νομοσχέδιο είναι αν και πότε θα μειωθεί ο χρόνος αναμονής για την απόδοση των συντάξεων με τη διαδικασία της διαδοχικής ασφάλισης. Σήμερα ο χρόνος αυτός ξεπερνά τα δύο χρόνια σε πολλές περιπτώσεις.
Κύριε Υπουργέ, τι γίνεται με τις επιτροπές για τις αναπηρικές συντάξεις; Δημιουργήσατε τα ΚΕΠΑ, με το σκεπτικό να αντιμετωπίζονται περιπτώσεις όπου με ευκολία δίνονταν συντάξεις. Όμως, δεν δημιουργήσατε τις προϋποθέσεις εκείνες, ώστε ο χρόνος αναμονής των ασφαλισμένων που πρόκειται να περάσουν επιτροπή, να είναι τουλάχιστον όσο ήταν και πριν, δηλαδή περίπου δύο με τρεις μήνες. Σήμερα ο χρόνος αναμονής, ιδιαίτερα στα μεγάλα ταμεία, υπερβαίνει τον ένα χρόνο, ο οποίος τείνει να αυξάνεται. 
Αν θέλετε, πράγματι, να ξεπεραστούν τα παραπάνω προβλήματα, θα πρέπει να ενισχύσετε με προσωπικό τα ασφαλιστικά ταμεία. Ίσως σε πιο οργανωμένες χώρες όπου υπάρχει μηχανοργάνωση πολύ πιο αποτελεσματική, το προσωπικό αυτό να επαρκούσε. Με τους ρυθμούς όμως που ακολουθούνται προκειμένου να εκσυγχρονιστεί το μηχανογραφικό σύστημα διοίκησης της χώρας μας, το πιο πιθανό είναι να χρειαστούν ακόμα αρκετά χρόνια. 
Επομένως, έως ότου φτάσουμε σ’ αυτό το επίπεδο, είναι λάθος να απομακρύνετε κόσμο από τα ταμεία και τα τμήματα συντάξεων. 
Σταματήστε πια με την κινητικότητα, η οποία βασικά οδηγεί σε ακινησία το δημόσιο και τη διαθεσιμότητα, που οδηγεί σε απολύσεις και σε απελπισία χιλιάδες συνανθρώπους μας. 
Τέλος, πρέπει να τονίσω ότι το νομοσχέδιο αυτό περιέχει αρκετά θετικά σημεία. Ένα παράδειγμα είναι το άρθρο 10 για τη συνεργασία της ΗΔΙΚΑ με το πληροφοριακό σύστημα «΄Ηλιος», ώστε να διασταυρώνονται τα στοιχεία και να ελέγχονται καλύτερα οι χορηγήσεις των προνοιακών επιδομάτων. Κανείς δεν είναι αντίθετος σ’ αυτό.
Όμως, ερωτώ, κύριε Υπουργέ: Τι απέγινε, στα αλήθεια, με τους ελέγχους για τα χιλιάδες μαϊμού επιδόματα τυφλότητας και αναπηρίας που είδαν κατά καιρούς το φως της δημοσιότητας ως πρώτη είδηση στα Μέσα Μαζικής Ενημέρωσης; Μήπως όλα αυτά ήταν ενταγμένα σε μία επικοινωνιακή τακτική; Αν όχι -και μακάρι να είναι έτσι- μπορείτε να ενημερώσετε τη Βουλή και τον ελληνικό λαό, σε ποιο σημείο βρίσκονται οι έρευνες για όλα αυτά και πότε θα ολοκληρωθούν; Μπορείτε να ενημερώσετε αν έχουν καταλογιστεί μέχρι τώρα διοικητικές και πειθαρχικές κυρώσεις, ποιες και σε πόσους; 
Κύριε Υπουργέ, επιπρόσθετα θέλω να ενημερώσω πως μία ομάδα Βουλευτών καταθέσαμε τροπολογία που αφορά τους υπαλλήλους της ΑΤΕ -έχει αναφερθεί και από άλλους συναδέλφους από αυτό εδώ το Βήμα- οι οποίοι απολύθηκαν και επαναπροσλήφθηκαν από την Τράπεζα Πειραιώς και δεν μπορούν να συνταξιοδοτηθούν με τις διατάξεις του ταμείου της ΑΤΕ που ίσχυαν κατά την ημέρα της απόλυσης. Θα θέλαμε κάποια απάντηση σ’ αυτό.
Επιπλέον, κατατέθηκε τροπολογία -δεν ξέρω αν την κάνετε αποδεκτή- για επαναχορήγηση του ΕΚΑΣ χωρίς όριο ηλικίας. Εμείς την στηρίζουμε και ελπίζουμε πως θα την κάνετε αποδεκτή. 
Το ίδιο ισχύει και για την επαναχορήγηση των συντάξεων στους ομογενείς παλιννοστούντες των υπερηλίκων ανασφαλίστων. Η τροπολογία προβλέπει σε πέντε χρόνια. Ελπίζουμε αυτές οι τροπολογίες να γίνουν αποδεκτές. Θα τις στηρίξουμε, γιατί ήμασταν απ’ αυτούς που φέραμε αυτά τα θέματα στη Βουλή πάρα πολλές φορές. Δυστυχώς, όμως, μέχρι τώρα δεν έχουν προωθηθεί. 
Κλείνοντας, θα ήθελα να αναφερθώ σε μια επιστολή που έλαβα από μια απελπισμένη κυρία, άγνωστη προς εμένα, η οποία σήμερα είναι χήρα και άνεργη, μητέρα παιδιού με σύνδρομο Down, που ως γνωστόν είναι μόνιμη και ανίατη αναπηρία. Η κόρη της είχε πιστοποιηθεί από το 2010 από τη σχετική επιτροπή ως άτομο με νοητική υστέρηση και λάμβανε το σχετικό προνοιακό επίδομα για τρία έτη. Κατέθεσε στα ΚΕΠΑ Πατησίων τα απαιτούμενα δικαιολογητικά για επανεξέταση τον Ιούνιο 2013 και μέχρι σήμερα δεν έχει λάβει απάντηση ούτε ημερομηνία για επανεξέταση. 
Την επισήμανση αυτή την κάνω, κύριε Πρόεδρε, όχι για κανέναν άλλο λόγο, αλλά διότι η κυρία αυτή, με μηδενικό δηλωθέν εισόδημα και με επιπλέον επιβάρυνση φόρου τεκμαρτού εισοδήματος, έχει σαν μοναδικό οικογενειακό έσοδο αυτό το προνοιακό επίδομα της κόρης της και βρίσκεται σε δεινή οικονομική κατάσταση, αντιμετωπίζοντας σοβαρά προβλήματα βιοπορισμού. 
Κύριε Υπουργέ, σας παρακαλώ να δείξετε κάποιον ενδιαφέρον. Καταθέτω την επιστολή αυτή στα Πρακτικά. 
(Στο σημείο αυτό ο Βουλευτής κ. Θεόδωρος Παραστατίδης καταθέτει για τα Πρακτικά την προαναφερθείσα επιστολή η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τέλος, κύριε Υπουργέ, κύριε Πρόεδρε, θα πρέπει να γνωρίζετε πως είναι άλλο η ορθότητα των μέτρων και άλλο η ορθή εφαρμογή τους. Προς το παρόν, αυτά.","ΘΕΟΔΩΡΟΣ ΠΑΡΑΣΤΑΤΙΔΗΣ",419
"14229"," Ευχαριστούμε πολύ, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και δύο εκπαιδευτικοί, από το 5ο Γυμνάσιο Χαλκιδικής, τμήμα δεύτερο. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, στο σημείο αυτό θα προβούμε στην ορκωμοσία του συναδέλφου κ. Γεωργίου Αναγνωστόπουλου που αντικαθιστά τον συνάδελφο κ. Παύλο Σιούφα, ο οποίος παραιτήθηκε. 
Καλείται ο συνάδελφος κ. Γεώργιος Αναγνωστόπουλος να προσέλθει και να δώσει το νενομισμένο από το Σύνταγμα και τον Κανονισμό της Βουλής όρκο ενώπιον του εκπροσώπου της Εκκλησίας.
(Στο σημείο αυτό προσέρχεται ο Βουλευτής κ. Γεώργιος Αναγνωστόπουλος και δίνει τον παρακάτω όρκο:
«Ορκίζομαι στο όνομα της Αγίας και Ομοούσιας και Αδιαίρετης Τριάδος να είμαι πιστός στην πατρίδα και το δημοκρατικό πολίτευμα, να υπακούω στο Σύνταγμα και τους νόμους και να εκπληρώνω ευσυνείδητα τα καθήκοντά μου»)
(Χειροκροτήματα απ’ όλες τις πτέρυγες της Βουλής)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14230","  Άξιος, άξιος!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14231"," Άξιος, άξιος!","ΟΛΟΙ ΟΙ ΒΟΥΛΕΥΤΕΣ",NA
"14232"," Σας εύχομαι καλή θητεία!
Ο συνάδελφος κ. Καραγιαννίδης έχει το λόγο για επτά λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14233"," Ευχαριστώ, κύριε Πρόεδρε.
Με πρόσφατες δημόσιες εμφανίσεις ο Υπουργός Εργασίας επιχειρεί να αντιστρέψει το γενικευμένο κλίμα εργοδοτικής αυθαιρεσίας και εργασιακής παρανομίας που κυριαρχεί στην ελληνική αγορά εργασίας, παρουσιάζοντας παραπλανητικά στοιχεία και επιχειρήματα στο ζήτημα της καταπολέμησης της αδήλωτης εργασίας. Στη μάχη των εντυπώσεων, στην οποία έχει εμπεδωθεί μέσα από τα ΜΜΕ, η πραγματικότητα, αδυσώπητα εφιαλτική, τον διαψεύδει καθημερινά με τον πλέον κατηγορηματικό τρόπο. 
Ποτέ άλλοτε στην ιστορία της χώρας μας δεν είχαν ληφθεί τόσα πολλά μέτρα για την καταπολέμηση, δήθεν, της αδήλωτης εργασίας σε τόσο χρονικό διάστημα και ποτέ άλλοτε το μέγεθος αυτής δεν βρισκόταν στα σημερινά δυσθεώρητα ύψη, με τόσο μάλιστα αυξητικές επιδράσεις. Στην εποχή των μνημονίων, η επίσημα καταγεγραμμένη αδήλωτη εργασία από τις αρμόδιες ελεγκτικές αρχές εκτοξεύεται από το 29% το 2010 στο 40,5% μόλις πρόσφατα. 
Κύριε Υπουργέ, έχετε αλλάξει την έννοια της εργασίας ριζικά. Την έχετε μετατρέψει σε απασχολησιμότητα. Με «νόμιμο» τρόπο οι εργοδότες έχουν εργαζόμενους της ώρας, της ημέρας, της εβδομάδας, του μήνα, της εποχής, με μισθούς πείνας, εργασιακά δικαιώματα ανύπαρκτα, άδειες, δώρα Χριστουγέννων και Πάσχα εξαφανισμένα. Εργαζόμενοι που νοικιάζονται, που απολύονται και επαναπροσλαμβάνονται για να πριμοδοτηθούν οι εταιρείες που τους έχουν στη δούλεψή τους. Πόση υποκρισία μπορούμε να αντέξουμε άραγε;
Θα σας δώσω ένα παράδειγμα συνθηκών «εργασιακής γαλέρας» που τείνει να γίνει κανόνας σε αυτή τη χώρα: Εταιρεία πώλησης παιχνιδιών, που δραστηριοποιείται στην Ελλάδα, τον Ιούνιο του 2013 παρουσίασε ρεκόρ τζίρου που ξεπερνούσε τα 500 εκατομμύρια ευρώ. Την ίδια στιγμή αυτή η εταιρεία προσλαμβάνει εργαζόμενους και εργαζόμενες με τετράωρη εργασία -που στην ουσία είναι εξάωρη και παραπάνω- πληρώνοντάς τους με 180 ευρώ το μήνα, δηλαδή 2,25 ευρώ την ώρα. Την ευαλφάλεια της Διαμαντοπούλου θυμηθήκατε. 
Φτάνουμε τώρα, λοιπόν, στους εργαζόμενους μετανάστες και μετανάστριες. Εδώ έχουμε πλέον κανονικό δουλεμπόριο. Στην Ελλάδα υπάρχουν δεκάδες χιλιάδες εργάτες γης, μετανάστες κατά πλειοψηφία, οι οποίοι δουλεύουν ανασφάλιστοι, με πενιχρούς μισθούς, ζουν σε παραπήγματα, για τα οποία πληρώνουν αξιοσέβαστα ποσά, προφανώς μη έχοντας κανένα δικαίωμα συλλογικής διαπραγμάτευσης και συνδικαλισμού. Και όταν τελικά ζητούν να πληρωθούν αυτά τα ελάχιστα που τους δίνουν, μπορεί και να βρεθούν στη θέση να δέχονται σωματική τιμωρία από κάποιο θυμωμένο εργοδότη ή να πυροβοληθούν ή να απειληθούν με καταγγελία στην Αστυνομία. 
Σε σχέση με το τρίτο που σας είπα, το οποίο ειδικά τα προηγούμενα χρόνια αποτελούσε πάγια τακτική ασύδοτων των εργοδοτών, είχε ως αποτέλεσμα τη σύλληψη εργαζομένου, τον εγκλεισμό του για αρκετό χρονικό διάστημα στη φυλακή και φυσικά τη μη πληρωμή του. 
Αυτούς τους μετανάστες εργαζόμενους τους διακινούν Έλληνες πολίτες, ακολουθώντας τεχνικές που προσομοιάζουν σε μεγάλο βαθμό με εκείνες του 18ου αιώνα.
Δεν θα επεκταθώ σε «μεμονωμένα» περιστατικά ξυλοδαρμών μεταναστών εργαζόμενων ή αλυσοδεμένων σε δέντρα ή πυροβολημένων από κυνηγετικά όπλα που πλήττουν ανεπανόρθωτα την ευρωπαϊκή μας εικόνα.
Οι μετανάστες και οι μετανάστριες, εργαζόμενοι και εργαζόμενες στη συντριπτική τους πλειοψηφία, καταλαμβάνουν επισφαλής, υψηλής εκμετάλλευσης και χαμηλών αμοιβών θέσεις εργασίας, ενώ συνεισφέρουν σχεδόν αποκλειστικά τη μισθωτή τους εργασία, που είναι απαραίτητη στην ελληνική γεωργία. 
Το κράτος, διαχειριζόμενο το καθεστώς παράνομης διαμονής των μεταναστών στη χώρα, επιχείρησε να αντλήσει και πόρους από αυτό το πράγμα, βάζοντάς τους παράβολα και ασφαλιστικές εισφορές, για να χρηματοδοτήσει την ανάπτυξη με χαμηλό κόστος. 
Οι όροι αυτής της άτυπης εργασίας αυξάνουν τον κίνδυνο εργατικών ατυχημάτων, με θύματα μετανάστες. Η συχνότητα των ατυχημάτων στους μετανάστες εργαζόμενους είναι περίπου δύο φορές μεγαλύτερη απ’ ότι στους Έλληνες εργαζόμενους. Η μαύρη εργασία, οι άθλιες συνθήκες διαβίωσης των μεταναστών στους καταυλισμούς, στην ύπαιθρο και τα εξευτελιστικά μεροκάματα στις αγροτικές εργασίες, όπως παραδείγματος χάριν στη Μανωλάδα, καταδεικνύουν ότι η ξενοφοβία και ο ρατσισμός ενυπάρχουν ακόμη σε κοινωνικό επίπεδο. 
Χαρακτηριστικό στοιχείο της μετανάστευσης στην Ελλάδα αποτελεί και η σημαντική παρουσία των γυναικών -ποσοστό 45,5%- που εργάζονται σε κλάδους κυρίως υπηρεσιών στήριξης της οικογένειας, οικιακές βοηθοί, καθαρίστριες και στην υγεία και πρόνοια, ως αποκλειστικές σε νοσοκομεία. Η θέση αυτών των μεταναστριών χαρακτηρίζεται από τριπλή εκμετάλλευση: Πρώτον ταξική, λόγω της εκμετάλλευσης που υφίστανται στην εργασία και στην παραγωγή, της αδήλωτης εργασίας και κατ’ επέκταση της αδυναμίας εξασφάλισης των ενσήμων και της νόμιμης παραμονής. Δεύτερον φυλετική, γιατί έχουμε κρούσματα όπως της Κούνεβα και εξαιτίας των πατριαρχικών δομών που καθορίζουν καίρια την κατανομή των ρόλων και τη μειονεκτική θέση της μετανάστριας. 
Να σας πω ένα παράδειγμα, γιατί ανέφερα την Κωνσταντίνα Κούνεβα. Οι μετανάστες εργάτες με χαρτιά ή χωρίς χαρτιά υπήρξαν θύματα ακραίας εργασιακής εκμετάλλευσης και εργοδοτικής τρομοκρατίας. Υπάρχουν πολλά παραδείγματα τα τελευταία τέσσερα με πέντε χρόνια, που το αποδεικνύουν αυτό. Τα κορμιά των μεταναστών που θάφτηκαν στο τσιμέντο των Ολυμπιακών Αγώνων, σας είναι ήδη γνωστά. Η Μανωλάδα από το 2006 σας είναι γνωστή. Οι συνθήκες εργασίας και διαβίωσης των μεταναστών εκεί αντιστοιχούσαν ήδη από τότε στους σύγχρονους δούλους.
Ο τότε διοικητής της Πυροσβεστικής Υπηρεσίας των Λεχαινών, με επιστολή του στο επίσημο κράτος, είχε μιλήσει για ανθρώπους που διέμεναν τότε -όπως και τώρα- σε παραπήγματα και καταυλισμούς χωρίς νερό και ρεύμα, στοιβαγμένοι στο σωρό. Και, όμως, δεν παρεμβήκατε ούτε τότε, ούτε τώρα. Και δεν παρεμβήκατε, όχι εξαιτίας της γραφειοκρατίας του δημοσίου. Δεν παρεμβήκατε διότι στην Μανωλάδα παράγονται υπερκέρδη, γιατί οι ζώνες ελεύθερης εργοδοτικής αυθαιρεσίας είναι το δικό σας success story.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΚΑΡΑΓΙΑΝΝΝΙΔΗΣ",187
"14234"," Ευχαριστούμε, κύριε συνάδελφε.
Κύριε Υπουργέ, θέλετε να κάνετε κάποια παρέμβαση;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14235"," Ναι, κύριε Πρόεδρε.","ΙΩΑΝΝΗΣ ΒΡΟΥΤΣΗΣ",77
"14236"," Ορίστε, κύριε Υπουργέ, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14237"," Παίρνω το λόγο διότι θέλω, δυστυχώς, να επιβεβαιώσω για μια ακόμη φορά -με λύπη μου- ότι στο ΣΥΡΙΖΑ επικρατεί απόλυτη σύγχυση. 
Αυτό το λέω γιατί στην αρχή αυτού του νομοσχεδίου, στη συζήτηση στην επιτροπή, ενώ στην αρχική τους τοποθέτηση έθεσαν το ζήτημα της κριτικής για το πολύ αυξημένο πρόστιμο που έχει επιβάλλει αυτή η Κυβέρνηση, αυτή η ηγεσία του Υπουργείου Εργασίας, για την αδήλωτη και ανασφάλιστη εργασία, κάτω από τη γενική κατακραυγή του κόσμου αναδιπλώθηκε και στη συνέχεια επανήλθε λέγοντας ότι ψηφίζει το νομοσχέδιο.","ΙΩΑΝΝΗΣ ΒΡΟΥΤΣΗΣ",77
"14238"," Το άρθρο!","ΔΗΜΗΤΡΙΟΣ ΣΤΡΑΤΟΥΛΗΣ",485
"14239"," Σήμερα το πρωί ο εισηγητής του ΣΥΡΙΖΑ επανατοποθετείται, λέγοντας πως, παρ’ ότι ψηφίζει τα οκτώ άρθρα από τα έντεκα, δεν ψηφίζει το νομοσχέδιο! Δεν μπόρεσαν να κρατήσουν έστω και σε αυτά τα θετικά που υπάρχουν στο νομοσχέδιο -που κανείς δεν τα αμφισβητεί- μια στέρεη και διαυγή θέση, ότι το καλό το στηρίζουμε.
Και προκαλώ, κύριε Πρόεδρε, λέγοντας ότι περιμένω, σε επίπεδο Βουλής, να συζητήσουμε εφ’ όλης της ύλης για τις θέσεις του ΣΥΡΙΖΑ για το συνταξιοδοτικό και για το μισθολογικό. 
Στο συγκεκριμένο ζήτημα, όμως, έχω πει κάτι: Θα κάνουμε αυτήν την εκτενή και αναλυτική συζήτηση με νηφάλιο τρόπο με μια προϋπόθεση: Δεν θα αρκεστεί ο ΣΥΡΙΖΑ σε απλές διαπιστώσεις και παρατηρήσεις, αλλά θα έρθει με θέσεις. 
Διότι προχθές, κατά τη διαδικασία της συζήτησης του προϋπολογισμού άκουσα τον Αρχηγό της Αξιωματικής Αντιπολίτευσης να τοποθετείται και να λέει, εμμέσως πλην σαφώς, ότι θα επαναφέρει τις συντάξεις στο ύψος που ήταν κι ότι θα βάλει και κάποιες εκατοντάδες χιλιάδες μέσα στο συνταξιοδοτικό. 
Με έναν πρόχειρο υπολογισμό που έκανα μιλάμε για ένα ποσό των επτά δισεκατομμυρίων. Ερώτηση: Αυτά τα επτά δισεκατομμύρια θα τα βρει μέσα από το σύστημα -γιατί δεν υπάρχουν- ή θα τα βάλει από τον κρατικό προϋπολογισμό; Διότι αν δεν είναι ένα από τα δύο, είναι υποχρεωμένος ο ΣΥΡΙΖΑ να μας πει από πού θα βρει τα λεφτά. 
Αυτήν την οργανωμένη συζήτηση την περιμένω, κύριε Πρόεδρε. Περιμένω, επιτέλους, να μπούμε στην αλήθεια και στην ουσία των πραγμάτων. Κανείς δεν μπορεί σε τέτοιες περιόδους να κοροϊδεύει τον ελληνικό λαό. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"14240"," Κι εμείς ευχαριστούμε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14241"," Κύριε Πρόεδρε, θα ήθελα το λόγο επί προσωπικού.","ΔΗΜΗΤΡΙΟΣ ΣΤΡΑΤΟΥΛΗΣ",485
"14242","  Δεν υπάρχει προσωπικό, κύριε Στρατούλη. Με συγχωρείτε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14243"," Υπάρχει. Είπε ότι λέω ψέματα.","ΔΗΜΗΤΡΙΟΣ ΣΤΡΑΤΟΥΛΗΣ",485
"14244"," Πρώτη φορά ακούγεται αυτό μέσα σε αυτήν την Αίθουσα για να ζητάτε το λόγο επί προσωπικού;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14245"," Σας παρακαλώ, κύριε Πρόεδρε. Θέλω το λόγο μόνο για ένα λεπτό.","ΔΗΜΗΤΡΙΟΣ ΣΤΡΑΤΟΥΛΗΣ",485
"14246"," Είναι τόσο παρακλητικός ο λόγος σας, που σας δίνω το λόγο για ένα λεπτό, χωρίς να υπάρχει προσωπικό όμως.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14247"," Κύριε Πρόεδρε, δεν ξέρω γιατί μπερδεύεται συνεχώς ο κύριος Υπουργός Εργασίας. Παρ’ ότι του έχω ζητήσει να διαβάσει τις τοποθετήσεις μας στα Πρακτικά των τεσσάρων συνεδριάσεων της Επιτροπής Κοινωνικών Υποθέσεων δεν το έχει κάνει. 
Από την αρχή, ο ΣΥΡΙΖΑ είπε ότι θα ψηφίσει το άρθρο για την επιβολή προστίμων για ανασφάλιστη και αδήλωτη εργασία, παρ’ ότι είχε άποψη –και έχει- ότι καλό είναι με τον τρόπο που μπαίνουν τα πρόστιμα να μη χαϊδεύουν τις μεγάλες επιχειρήσεις και να μη δυσκολεύουν πάρα πολύ τις μικρές. Ο ΣΥΡΙΖΑ είπε ότι θα το ψηφίσει, όπως το δήλωσε και σήμερα. 
Ο ΣΥΡΙΖΑ θα ψηφίσει κι άλλα επτά άρθρα –οχτώ συνολικά από τα δώδεκα άρθρα του νομοσχεδίου- που αφορούν την ανασφάλιστη και αδήλωτη εργασία. Ο ΣΥΡΙΖΑ είναι συνεπέστατος στις αρχές του και σ’ ό,τι έχει πει από την αρχή. 
Από την αρχή, επίσης, ο ΣΥΡΙΖΑ είπε ότι επιφυλάσσεται για το τι θα ψηφίσει επί της αρχής του νομοσχεδίου γιατί έχει ριζική διαφωνία, όχι μόνο σε τρία από τα δώδεκα άρθρα –κυρίως με τον Υπουργό για το αν χρειάζονται ενίσχυση ή όχι οι ελεγκτικοί μηχανισμοί και τα ασφαλιστικά ταμεία με προσωπικό- αλλά και σε μια τροπολογία που έχει έρθει και θεωρούμε ότι είναι φωτογραφική υπέρ πετρελαϊκών και τραπεζικών συμφερόντων.","ΔΗΜΗΤΡΙΟΣ ΣΤΡΑΤΟΥΛΗΣ",485
"14248"," Ωραία, κύριε συνάδελφε, ολοκληρώστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14249"," Από την αρχή είχαμε πει ότι επιφυλασσόμαστε επί της αρχής και ότι θα τοποθετηθούμε στην Ολομέλεια. Είμαστε συνεπέστατοι με ό,τι έχουμε πει. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"14250"," Το Προεδρείο αποφαίνεται ότι δεν υπήρχε προσωπικό. 
Το λόγο έχει ο κ. Μαρίνος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14251"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, κύριε Υφυπουργέ, το παρόν σχέδιο νόμου αποτελεί μια από τις πιο ουσιαστικές αλλαγές που επιχειρούνται στο ασφαλιστικό μας σύστημα. 
Είναι γεγονός ότι ανέκαθεν η ασφαλιστική νομοθεσία ήταν δαιδαλώδης και εξαιρετικά δυσνόητη, προκαλώντας έντονη ανασφάλεια στους συμπολίτες μας. Τα χαρακτηριστικά αυτά έχουν οξυνθεί ιδιαίτερα από την εποχή του μνημονίου, κάτι που το εν λόγω νομοσχέδιο επιδιώκει να εξαλείψει. Παρ’ όλα αυτά, η κοινωνική ασφάλιση δεν πρέπει να είναι αυτή που θα χρησιμοποιείται ως βασικός μοχλός για τη δημοσιονομική προσαρμογή και εξυγίανση της οικονομίας της χώρας μας. 
Τη στιγμή που η ανεργία έχει φτάσει κοντά στο 30% κι άρα μειώνονται σημαντικά τα έσοδα των ασφαλιστικών ταμείων, είναι αδήριτη ανάγκη η οριστική αντιμετώπιση και η καταπολέμηση της εισφοροδιαφυγής. Αυτή την εισφοροδιαφυγή, δυστυχώς, σήμερα τη συναντάμε με διάφορες μορφές, όπως είναι η αδήλωτη εργασία, η ανασφάλιστη εργασία και η μη καταβολή των εισφορών. 
Αυτό θα επιτευχθεί με την ένταξη στην αναλυτική περιοδική δήλωση του εργοδότη για τις ασφαλιστικές εισφορές. Με τον τρόπο αυτό, θα εξασφαλιστεί η συνεχής παρακολούθηση στο σύστημα καταβολής εισφορών στα ταμεία επικουρικής ασφάλισης και εφάπαξ. 
Επίσης, δεν νοείται τα ασφαλιστικά ταμεία να μην είναι σε θέση να ελέγχουν τις εισφορές που έχουν καταβληθεί ή να μη γνωρίζουν τα ακριβή ποσά που θα πρέπει να λαμβάνουν. 
Όλες αυτές οι διαρθρωτικές αλλαγές που εισάγει το παρόν νομοσχέδιο σε συνδυασμό με τις νέες πληροφοριακές υποδομές, όπως το πρόγραμμα «ΗΛΙΟΣ», «Εργάνη» και «΄Ατλας» εξασφαλίζουν τη βιωσιμότητα των ασφαλιστικών μας ταμείων. 
Σε μια εποχή που τα δικαιώματα όλων των εργαζομένων θίγονται με κάθε τρόπο, την ώρα που οι μισθοί δεν επαρκούν για την κάλυψη βασικών αναγκών θα πρέπει να υπάρξει τουλάχιστον προστασία της εργασίας σε όσους δύνανται να εργαστούν, την οποία τη διασφαλίζει η ασφαλιστική κάλυψη των εργαζομένων. Για το λόγο αυτό, θα πρέπει να επιβάλλεται πρόστιμο σε εκείνον τον εργοδότη που μετατρέπει το νόμιμο δικαίωμα για εργασία σε καθεστώς δουλεμπορίου. 
Αξίζει να σημειωθεί ότι πολλές απεργίες και διαμαρτυρίες προέρχονται κατά καιρούς από την πλευρά των εργαζομένων, προκειμένου να πετύχουν αυτό που σήμερα τους δίνει το παρόν νομοσχέδιο. Οι παραβατικές, λοιπόν, συμπεριφορές απαιτούν και αυστηρές ποινές αφενός, όπως προείπα για τα δικαιώματα των εργαζομένων, αφετέρου για τους ασφαλιστικούς μας φορείς που σήμερα δοκιμάζονται.
Κυρίες και κύριοι συνάδελφοι, το ερώτημα που εύλογα γεννάται είναι πώς ένα σύστημα κοινωνικής ασφάλισης μένει δέσμιο των επιχειρήσεων και των εργοδοτών με το πρόσχημα της κρίσης, της ύφεσης και των μέτρων λιτότητας τα οποία δεν τους επιτρέπουν να αποδώσουν τις εισφορές των εργαζομένων. Σε αυτό που πρέπει, όμως, να δοθεί ιδιαίτερη προσοχή, για να είναι πραγματικά αποτελεσματικά τα όσα προανέφερα, είναι η απαραίτητη στελέχωση των αρμόδιων ελεγκτικών μηχανισμών με εξειδικευμένο προσωπικό. Μόνο τότε θα μπορούμε να ευελπιστούμε πως θα προχωρήσουν στους απαραίτητους ελέγχους, οι οποίοι ασφαλώς θα φέρουν και τα επιθυμητά αποτελέσματα. Γιατί ο μόνος τρόπος, δυστυχώς, μέχρι σήμερα για να επιβιώσουν τα ασφαλιστικά ταμεία είναι να μειώνονται συνεχώς οι συντάξεις των ανθρώπων που πλήττονται από το δυσβάσταχτο φορτίο της οικονομικής κρίσης. Επομένως, θα πρέπει να καταπολεμηθεί σκληρά η εισφοροδιαφυγή.
Ας έρθουμε τώρα στις μικρομεσαίες επιχειρήσεις, αυτές που αποτελούν τη ραχοκοκαλιά της οικονομίας μας, αυτές που, επίσης, πλήττονται σε μεγάλο βαθμό, που στενάζουν καθημερινά, που αδυνατούν να τα βγάλουν πέρα ή αναγκάζονται να βάλουν λουκέτο. Πρέπει να τονιστεί ότι πρόκειται για επιχειρήσεις οι οποίες κατά το παρελθόν ήταν συνεπείς στην απόδοση των εισφορών τους, αλλά πλέον η πρωτόγνωρη οικονομική ύφεση καθιστά αδύνατη την καταβολή των όποιων υποχρεώσεών τους. 
Άρα, γι’ αυτές δεν πρέπει να προβλεφθούν ευνοϊκές ρυθμίσεις, ώστε να προστατευτούν και να διασφαλιστεί αφενός η βιωσιμότητα, αφετέρου η δυνατότητα να καταβάλλουν τις εισφορές τους; Δεν πρέπει να υπάρξει ένα δίκτυ προστασίας; Στην αντίθετη περίπτωση, θα μιλάμε για την οριστική εξόντωσή τους, πράγμα το οποίο, όπως αντιλαμβάνεστε, θα έχει αρνητικές επιπτώσεις και στην εθνική οικονομία. Γι’ αυτό το λόγο εκτιμώ πως πρέπει να εξετάσουμε τάχιστα το θέμα των δόσεων των ληξιπρόθεσμων οφειλών, που αποσκοπεί σε ένα διττό στόχο, αφενός στην καταβολή τους, ώστε να έχουμε επιτέλους υγιή ασφαλιστικά ταμεία και αφετέρου οι οφειλέτες να δύνανται να ανταποκριθούν στις υποχρεώσεις τους.
Επιπροσθέτως, μια άλλη σημαντική διάταξη που περιλαμβάνει το νομοσχέδιο που συζητάμε σήμερα είναι η κατεύθυνση που προσδίδει στο ασφαλιστικό σύστημα, όπως αυτή περιγράφεται στο άρθρο 5 με την ενοποίηση των ποσοστών εισφοράς και των ασφαλιστέων αποδοχών στα επικουρικά ταμεία. Γίνεται, λοιπόν, αντιληπτό ότι μειώνονται οι υψηλότερες εισφορές που ισχύουν για τους παλαιότερους ασφαλισμένους σε τράπεζες, ΕΥΔΑΠ κ.λπ.. Αυτομάτως αυτό συνιστά μια δικαιότερη λύση για ένα μεγάλο μέρος των ασφαλισμένων στα επικουρικά ταμεία, εξαλείφοντας ανισότητες και διαφορές. 
Κύριε Πρόεδρε, κύριε Υπουργέ, κυρίες και κύριοι συνάδελφοι, θέλω τώρα να θίξω ένα θέμα που πιστεύω ότι αφορά ένα μεγάλο μέρος των συμπολιτών μας. Αναφέρομαι στους δικαιούχους των προνοιακών επιδομάτων. Δυστυχώς, η γραφειοκρατία στερεί αρκετές φορές από τους συνανθρώπους μας τα απαραίτητα προνοιακά βοηθήματα και τους υποχρεώνει σε περαιτέρω ταλαιπωρία, προκειμένου να λάβουν ποσά που δικαιούνται. Αυτό θα επιτευχθεί πιο γρήγορα μέσω του απαραίτητου ελέγχου των δικαιούχων προνοιακών επιδομάτων από την ΗΔΙΚΑ Α.Ε., καθώς είναι αυτή που εποπτεύει τον εντοπισμό τυχόν παραλείψεων της χορήγησής τους και τον εντοπισμό ενδεχόμενης διπλής καταβολής προνοιακού επιδόματος. 
Έτσι το όφελος είναι πολλαπλό, καθώς και στους δικαιούχους θα υπάρξει συνέπεια ως προς την πληρωμή τους, αλλά και το ίδιο το κράτος θα επωφεληθεί, εξοικονομώντας σημαντικά ποσά, αφού δεν ήταν μέχρι σήμερα λίγες οι περιπτώσεις που λάμβαναν προνοιακά επιδόματα χωρίς, δυστυχώς, να τα δικαιούνται στερώντας τα ωστόσο από τους πραγματικούς δικαιούχους τους.
Τέλος, θεωρώ ότι το παρόν σχέδιο νόμου κινείται στη σωστή κατεύθυνση κατοχυρώνοντας το δικαίωμα κάθε εργαζόμενου για νόμιμη εργασία, εξαλείφοντας παραβατικές και προσβλητικές συμπεριφορές και ανισότητες, βάζοντας επιτέλους ένα τέλος στην ασφάλιση επί πιστώσει. Έτσι ενισχύει, αφενός τα δημόσια έσοδα και αφετέρου προωθεί τον υγιή ανταγωνισμό μεταξύ των επιχειρήσεων για την ανάταση της ελληνικής οικονομίας.
Αναμένω, ωστόσο, να υπάρξουν κάποιες από τις ευνοϊκές διατάξεις όσον αφορά τα δάνεια του ΟΕΚ, την αύξηση της προσωρινής σύνταξης στο 95% της κατώτατης και τη συνταξιοδότηση των αγροτών στα εξήντα δύο τους χρόνια, με σαράντα χρόνια ασφάλισης, που παραλείφθηκαν, όπως ξέρουμε όλοι, λόγω της αντίρρησης που είχε η τρόικα. Πιστεύω και ευελπιστώ ότι με νέες τροπολογίες θα ανακουφίσετε, κύριε Υπουργέ, τον Έλληνα πολίτη που βιώνει την απόλυτη ένδεια.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΜΑΡΙΝΟΣ",305
"14252"," Ευχαριστούμε πολύ, κύριε συνάδελφε. 
Κυρίες και κύριοι συνάδελφοι, στο σημείο αυτό θα διακόψουμε τη συζήτηση του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14253"," Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με τα άρθρα 62 του Συντάγματος και 83 του Κανονισμού της Βουλής, για τις αιτήσεις άρσης ασυλίας των Βουλευτών κ.κ. Νικήτα Κακλαμάνη, Παναγιώτη Καμμένου, Γεωργίου Σταθάκη και Παναγιώτη Ηλιόπουλου. 
Θυμίζω ότι η συζήτηση διεξάγεται με τη διαδικασία του άρθρου 108 παράγραφος 1 εδάφιο δεύτερο και επομένως, το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση ασυλίας. Ο λόγος δίδεται πάντα, εφ’ όσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους οι οποίοι ομιλούν μετά τους τυχόν ομιλητές κάθε υπόθεσης. 
Σύμφωνα με το άρθρο 83 του Κανονισμού της Βουλής, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή η δίωξη, η μήνυση ή η έγκληση υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί, επί των αιτήσεων άρσης ασυλίας, η Βουλή να αποφασίζει με ονομαστική ψηφοφορία, για να αποφεύγεται οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζεται ψηφοδέλτιο. 
Το ψηφοδέλτιο στο οποίο κάθε συνάδελφος θα αναγράφει το όνομά του, την εκλογική του περιφέρεια και την Κοινοβουλευτική Ομάδα που ανήκει θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83 που απαιτεί φανερή ψηφοφορία. 
Αφού, λοιπόν, ολοκληρωθεί η συζήτηση επί των περιπτώσεων της σημερινής Ειδικής Ημερήσιας Διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Η πρώτη υπόθεση αφορά το συνάδελφο κ. Νικήτα Κακλαμάνη. 
Η δεύτερη υπόθεση αφορά το συνάδελφο κ. Παναγιώτη Καμμένο. 
Η τρίτη υπόθεση αφορά το συνάδελφο κ. Γεώργιο Σταθάκη.
Η τέταρτη υπόθεση αφορά το συνάδελφο κ. Παναγιώτη Ηλιόπουλο. 
Οι λεπτομέρειες και των τεσσάρων υποθέσεων αναφέρονται στο σχετικό ενημερωτικό σημείωμα που διενεμήθη μαζί με την Ειδική Ημερήσια Διάταξη. 
Επί της αιτήσεως που αφορά την υπόθεση του κ. Νικήτα Κακλαμάνη υπάρχει συνάδελφος που ζητά το λόγο, κατά το άρθρο 108 του Κανονισμού;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14254"," Εγώ, κύριε Πρόεδρε.","ΝΙΚΗΤΑΣ ΚΑΚΛΑΜΑΝΗΣ",173
"14255"," Ορίστε, κύριε Κακλαμάνη, έχετε το λόγο για πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14256"," Κύριε Πρόεδρε, δεν θα μιλήσω επί της ουσίας της υπόθεσης, διότι, όπως είπα και την προηγούμενη φορά που υπήρχε πάλι περίπτωση άρσης ασυλίας και ήρθη, θέλω να ενημερώσω τη Βουλή ότι το δικαστήριο που έγινε κράτησε επτά λεπτά και βεβαίως αθωώθηκα. Και γιατί σας το λέω; Διότι τελικώς η Βουλή, υπό το φόβο μήπως γράψει κάποια εφημερίδα κάτι, από την πλήρη άρνηση σε άρση ασυλιών που υπήρχε πριν κάποια χρόνια τώρα πήγαμε στο άλλο άκρο και λέμε «ναι» σε όλα, χωρίς να μπαίνουμε στις υποθέσεις. 
Δεύτερον, επειδή δεν είμαι ο κύριος κατηγορούμενος στη συγκεκριμένη υπόθεση, αλλά είναι υπάλληλοι του δήμου, οι οποίοι εκτέλεσαν εντολή του δημοτικού συμβουλίου, εγώ είμαι ως ηθικός αυτουργός, εγώ θέλω να αρθεί η ασυλία μου, γιατί εγώ θέλω να είμαι δίπλα στους υπαλλήλους. Ούτως ή άλλως και να μην την άρετε, εγώ θα πήγαινα ως μάρτυρας υπεράσπισης. 
Το τρίτο, όμως, που θέλω να σας πω και πρέπει να το λάβετε σοβαρά υπ’ όψιν σας είναι ότι για την ίδια ιστορία έχει βγει τελεσίδικη απόφαση του διοικητικού εφετείου, το οποίο είναι το πιο αρμόδιο για τη συγκεκριμένη υπόθεση δικαστήριο, που ο εισαγγελέας ενώ την πήρε, δεν την αξιολόγησε και έστειλε τη δικογραφία στη Βουλή. 
Εν τοιαύτη περιπτώσει, επειδή ειπώθηκε σε εμένα, ρωτώντας ανώτατο δικαστή τι γίνεται σε αυτές τις περιπτώσεις: «ξέρετε, δεν συνεργαζόμαστε μεταξύ μας», τότε στο πλαίσιο και της λιτότητας, κύριε Πρόεδρε, να καταργήσουμε το διοικητικό εφετείο, να γλιτώσουμε και λεφτά, διότι αν πρόκειται να βγαίνουν τελεσίδικες αποφάσεις και να μην λαμβάνονται υπ’ όψιν, τότε δεν αντιλαμβάνομαι γιατί υπάρχει. 
(Θόρυβος στην Αίθουσα)","ΝΙΚΗΤΑΣ ΚΑΚΛΑΜΑΝΗΣ",173
"14257"," Παρακαλώ τους κυρίους συναδέλφους να μη θορυβούν.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14258"," Ασφαλώς, ο δήμος δικαιώθηκε στο διοικητικό εφετείο με τελεσίδικη απόφαση. 
Απλώς σας το λέω προς ενημέρωσή σας, αλλά παρακαλώ να ψηφίσετε υπέρ της άρσης ασυλίας μου, διότι εγώ θέλω να βρεθώ δίπλα στους υπαλλήλους του δήμου που δεν φταίνε σε τίποτα επειδή εκτέλεσαν απόφαση του δημοτικού συμβουλίου.","ΝΙΚΗΤΑΣ ΚΑΚΛΑΜΑΝΗΣ",173
"14259"," Ευχαριστούμε πολύ, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14260"," Επί της διαδικασίας μπορώ να έχω το λόγο, κύριε Πρόεδρε;","ΙΩΑΝΝΗΣ ΔΗΜΑΡΑΣ",125
"14261"," Υπάρχει πρόβλημα διαδικασίας κατά την άποψή σας;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14262"," Δεν μπορώ να πάρω το λόγο;","ΙΩΑΝΝΗΣ ΔΗΜΑΡΑΣ",125
"14263"," Τι πρόβλημα υπάρχει επί της διαδιασίας;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14264"," Αυτό θέλω να σας εξηγήσω, ποιο είναι το πρόβλημα.","ΙΩΑΝΝΗΣ ΔΗΜΑΡΑΣ",125
"14265"," Να σας εξηγήσω, μισό λεπτό. Όπως είδατε, μπήκαμε στη διαδικασία…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14266"," Το πρόβλημα θέλω να σας πω ποιο είναι.","ΙΩΑΝΝΗΣ ΔΗΜΑΡΑΣ",125
"14267"," Ορίστε, κύριε συνάδελφε. Πείτε μας.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14268"," Σήμερα παραπέμπονται τέσσερις Βουλευτές με το αίτημα να αρθεί η ασυλία τους. Σωστά; Και αυτό γίνεται κατά πλειοψηφία. 
Ζητώ, λοιπόν, να μάθω, ποιοι συμμετείχαν στην επιτροπή, ποιοι ψήφισαν, ποιο ήταν το αποτέλεσμα, ποιο σκεπτικό, για να μπορώ να κρίνω, όχι το αδέκαστο της ετυμηγορίας τους, αλλά τα πολιτικά εκείνα θέματα, τα οποία εν συνεχεία έρχονται. Διότι την αλληλογραφία, η οποία έρχεται στην επιτροπή δεν την ξέρει κανείς μας, δεν την έχει μελετήσει. Επομένως, χρήσιμο είναι να μας πείτε, ποιοι ψήφισαν υπέρ των άρσεων ασυλίας ποιοι όχι και από ποια κόμματα.","ΙΩΑΝΝΗΣ ΔΗΜΑΡΑΣ",125
"14269"," Κύριε Πρόεδρε, θα ήθελα το λόγο.","ΑΝΔΡΕΑΣ ΛΟΒΕΡΔΟΣ",286
"14270"," Μισό λεπτό, κύριε Λοβέρδο, να απαντήσω στο θέμα το διαδικαστικό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14271"," Κύριε Πρόεδρε, θα ήθελα κι εγώ το λόγο.","ΦΩΤΕΙΝΗ ΠΙΠΙΛΗ",430
"14272"," Ένα λεπτό, κυρία Πιπιλή. Παρακαλώ.
Για να ενημερώσω τον κύριο συνάδελφο, υπάρχει το Πρακτικό της Επιτροπής Δεοντολογίας στο οποίο αναγράφεται το σκεπτικό και η έκθεση, πώς έγινε η συζήτηση και η ψηφοφορία.
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14273"," Κύριε Πρόεδρε, το λόγο.","ΦΩΤΕΙΝΗ ΠΙΠΙΛΗ",430
"14274","  Μισό λεπτό, κυρία Πιπιλή. 
Ζητάτε όλοι το λόγο στην Αίθουσα. Για ποιο θέμα; Δεν έχω καταλάβει ακόμα το θέμα. Ο κ. Καμμένος περιμένει. Για ποιο θέμα; Δεν υπάρχει θέμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14275"," Κύριε Πρόεδρε, συγγνώμη, αλλά ζητώ το λόγο.","ΦΩΤΕΙΝΗ ΠΙΠΙΛΗ",430
"14276"," Δηλαδή κι εσείς επί της διαδικασίας θέλετε το λόγο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14277"," Μάλιστα, κύριε Πρόεδρε, επί της διαδικασίας.
Κύριε Πρόεδρε, δεν παίρνω συχνά το λόγο, αλλά επειδή γνωρίζω άριστα τη διαδικασία της άρσης ασυλίας, σας θυμίζω ότι εγώ επιτακτικά ζήτησα, για περίπτωση που ήταν ανύπαρκτη, την άρση ασυλίας μου και είχα μιλήσει και πλέον της μισής ώρας για να τιμήσω το βουλευτικό αξίωμα και δεν επιτρέπω σε κανέναν συνάδελφο από το Βήμα της Βουλής, την ώρα που μας παρακολουθεί η ελληνική κοινωνία, να εκστομίζεται βαρύτατη προσβολή για τη δημοκρατία και το θεσμό του Κοινοβουλίου, ότι υπάρχουν πολιτικά κίνητρα για να ψηφίζει οποιοδήποτε μέλος της επιτροπής. 
Να πω και στον κύριο συνάδελφο, ότι όταν τολμά και προσβάλλει το σύνολο της Βουλής, κάθε φορά η επιτροπή στέλνει απόρρητο αναλυτικό, προσωπικό φάκελο ιδίοις χερσί. 
Είναι ντροπή τέτοιου είδους λαϊκισμοί, κύριε Πρόεδρε!","ΦΩΤΕΙΝΗ ΠΙΠΙΛΗ",430
"14278"," Ωραία, κυρία συνάδελφε, ολοκληρώσατε.
Κύριε Λοβέρδο, έχετε ζητήσει το λόγο επί της πρώτης άρσης ασυλίας, που αφορά τον κ. Κακλαμάνη, απ’ ό,τι κατάλαβα. Εν συνεχεία θα πάρει το λόγο ο κ. Καμμένος. 
Ορίστε, κύριε Λοβέρδο, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14279"," Κύριε Πρόεδρε, μου είχατε δώσει το λόγο και προ δύο μηνών και είχα κάνει μία παρέμβαση, εκφράζοντας πολλούς συναδέλφους που δεν σηκώνουν το χέρι τους να σας τα πουν αυτά. 
Ήμουν για τριάμισι περίπου χρόνια μέλος της Επιτροπής Δεοντολογίας εφαρμόζοντας τον Κανονισμό της Βουλής, όπως είχε τροποποιηθεί από την περίοδο που τελευταίος Πρόεδρός της ήταν ο κ. Κακλαμάνης. Είχαμε έναν χρυσό κανόνα. Είχαμε σε 40% με 50% περίπου των περιπτώσεων άρση των ασυλιών και άλλο τόσο που δεν αποφασίζαμε την άρση. Κάναμε αξιολόγηση. 
Έχουμε φτάσει, όπως είπε ο κ. Κακλαμάνης, στο άλλο άκρο. Χωρίς να ερευνούμε σχεδόν τίποτε, μιλάμε για άρση ασυλίας, ψηφίζουμε άρσεις ασυλιών. 
Κύριε Πρόεδρε, πρέπει να αλλάξει η διαδικασία. Έχει δίκιο ο κ. Δημαράς, το Πρακτικό είναι λακωνικό και δεν εμπεριέχει στοιχεία που να επιτρέπουν να πάρουμε θέση.
Αίφνης, λόγου χάριν, βλέπουμε προτάσεις για άρσεις ασυλιών «κατά πλειοψηφία», χωρίς να ξέρουμε ποιο είναι το μέλος που μειοψήφισε, ενώ σε μια περίπτωση –κοιτάξτε το Πρακτικό της έκθεσης- έχουμε την αντίστροφη πρόταση, χωρίς να μπορούμε να τα καταλάβουμε και να αξιολογήσουμε. 
Νομίζω ότι έχουμε πάρει ένα πολύ γλιστερό δρόμο, κύριε Πρόεδρε. Κρίνουμε με δεδομένα εκτός Αιθούσης. Κρίνουμε με δεδομένα απολύτως πολιτικά και ορισμένες φορές πολλοί συνάδελφοι κρίνουν με φόβο. Πρέπει να το τελειώσουμε αυτό. Δεν έχει τέλος ο κατήφορος αυτός. Θα το πληρώσουμε όλοι. 
Γι’ αυτό, σε ό,τι με αφορά θέλω να πω ότι είναι η τελευταία φορά που ψηφίζω όσο συνεχίζεται αυτή η διαδικασία. Θα παρακολουθήσω τις εισηγήσεις της επιτροπής, που δεν είναι επαρκείς για να οδηγήσουν τους συναδέλφους στο να πάρουν θέση, εξαιρώντας την περίπτωση του Αρχηγού των Ανεξαρτήτων Ελλήνων. 
Δεν είναι δυνατόν, κύριε Πρόεδρε, πολιτικός αρχηγός να οδηγείται στην ποινική δικαιοσύνη για κάτι για το οποίο έδωσε διευκρινήσεις. Πρέπει να τελειώνουμε με αυτή την κατάσταση. Είναι πάρα πολύ σοβαρό το πρόβλημα. Κάνουμε υποχωρήσεις από τις αρχές μας, κάνουμε υποχωρήσεις από τις υποχρεώσεις μας. Δεν πάει άλλο, πρέπει να το ξανασκεφτείτε.
Προτείνω ή η Επιτροπή Δεοντολογίας να κάνει μια ανοιχτή συνεδρίαση για τη διαδικασία της, ώστε να πάμε και να τα πούμε εκεί ή να φέρετε το θέμα σε ειδική συνεδρίαση της Ολομέλειας.
(Χειροκροτήματα)","ΑΝΔΡΕΑΣ ΛΟΒΕΡΔΟΣ",286
"14280"," Ευχαριστούμε πολύ, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14281"," Κύριε Πρόεδρε, ζητώ το λόγο επί προσωπικού.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"14282"," Επί της αιτήσεως που αφορά την υπόθεση του κ. Καμμένου υπάρχει συνάδελφος που ζητάει το λόγο κατά το άρθρο 108 του Κανονισμού της Βουλής;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14283"," Κύριε Πρόεδρε, είμαι μέλος της επιτροπής και θα ήθελα να πω την άποψή μου.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"14284"," Το ξέρω, κύριε συνάδελφε. Καθίστε, σας παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14285"," Κύριε Πρόεδρε, κάποιο από τα μέλη της επιτροπής πρέπει να ακουστεί.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"14286"," Θα σας ακούσουμε μετά. Καθίστε κάτω, σας παρακαλώ.
Το λόγο έχει ο Πρόεδρος κ. Καμμένος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14287"," Κύριε Πρόεδρε, κυρίες και κύριοι συνάδελφοι, το 1989 απ’ αυτό εδώ το Βήμα ο μακαρίτης Αγαμέμνων Κουτσόγιωργας, απευθυνόμενος προς τη Νέα Δημοκρατία, είπε την περίφημη φράση «δεν δικαιούστε δια να ομιλείτε». Είχε γίνει σάλος τότε. Η φράση «δεν δικαιούστε δια να ομιλείτε» παίρνει πλέον τη μορφή ποινικής διαδικασίας δια της Βουλής των Ελλήνων. 
Οι Ανεξάρτητοι Έλληνες και εγώ προσωπικά θεωρούμε ότι είναι ιδιαίτερη τιμή σήμερα το γεγονός για πρώτη φορά στη Μεταπολίτευση να ζητείται η άρση ασυλίας Προέδρου κοινοβουλευτικού κόμματος για έκφραση λόγου. Είναι η πρώτη φορά που συμβαίνει, αλλά είναι και μια άλλη πρώτη φορά. 
Είναι η πρώτη φορά που σε Κοινοβούλιο το οποίο συμμετέχει στην κοινοβουλευτική συνέλευση του ΟΑΣΕ και στο Συμβούλιο της Ευρώπης ζητείται η άρση ασυλίας για αδίκημα για το οποίο απαγορεύτηκε στον πολίτη-Βουλευτή, ενώ το ζήτησε εγγράφως, να έχει το δικαίωμα του άρθρου 20 του Συντάγματος, δηλαδή της προτεραίας ακροάσεως.
Ζήτησα από τον Εισαγγελέα του Αρείου Πάγου να απολογηθώ δια υπομνήματος και με τη φυσική μου παρουσία. Το αίτημα δεν έγινε δεκτό από τον εισαγγελέα Θεσσαλονίκης. Δεν έγινε δεκτό το αίτημα, όχι ενός Αρχηγού κόμματος, όχι ενός Βουλευτού, αλλά ενός πολίτη να παρέχει εξηγήσεις και να απολογηθεί για το αδίκημα για το οποίο κατηγορείται.
Ζητώ την άρση ασυλίας μου, διότι αυτή πραγματικά την πρωτοτυπία, που σήμερα κάνετε, με άδεια του Προεδρείου και του προεδρεύοντος της επιτροπής, θεωρώ ότι είναι υποχρέωσή μας να τη φέρουμε και στην κοινοβουλευτική συνέλευση του ΟΑΣΕ και στο Συμβούλιο της Ευρώπης, αλλά και στο δικαστήριο Ανθρωπίνων Δικαιωμάτων, για να δείξουμε πώς παραβιάζεται η ελευθερία του λόγου σε αυτόν εδώ τον τόπο, πώς εφαρμόζονται οι εντολές της τρόικας, πώς έχει επιβληθεί η φίμωση του πολίτη εκείνου ή του πολιτικού, που αντιδρά στα σχέδια της Κυβέρνησης. 
Πώς ξεκίνησε όλη αυτή η ιστορία; Το αδίκημα για το οποίο κατηγορούμαι είναι γιατί σε μια συζήτηση με τις μανάδες των κατοίκων της Χαλκιδικής που πήραν αρσενικό, τους προέτρεψα να λιντσάρουν το Δήμαρχο κ. Πάχτα. Τους προέτρεψα να τον λιντσάρουν στην ιδιωτική συζήτηση!
Και ερωτώ: Ποιος κίνησε τη διαδικασία; Ο εισαγγελέας; Όχι, βεβαίως, κύριε Πρόεδρε. Για πρώτη φορά λειτούργησε το twitter στην Ελλάδα. Ο διορισμένος και πληρωμένος από το ελληνικό δημόσιο σύμβουλος του Πρωθυπουργού κ. Μουρούτης, ανήρτησε «τιτίβισμα», tweet, το οποίο έλεγε: «Πολιτικός Αρχηγός ζητά από πολίτες να λιντσάρουν εκλεγμένο δήμαρχο. Φαντάζομαι ότι ο εισαγγελέας θα επιληφθεί…». 
Το καταθέτω στα Πρακτικά. 
(Στο σημείο αυτό ο Πρόεδρος των Ανεξάρτητων Ελλήνων, κ. Καμμένος, καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ο τέως συνάδελφός μου στη ΔΑΠ Εισαγγελέας κ. Μαδεμλής έκανε πράξη την προτροπή του κ. Μουρούτη. Διέταξε προκαταρκτική εξέταση και –αν θέλετε- καλώς το έπραξε, εάν έτσι έκρινε νομικά. Αλλά έκανε και κάτι άλλο: Απαγόρευσε σε εμένα να απολογηθώ, κατά παράβαση του άρθρου 20 του Συντάγματος, για μια φράση, για την οποία θα έπρεπε να έχουν παραπεμφθεί πολλοί. Η ίδια η Νέα Δημοκρατία στις 22-2-2013 αναρτά από το Γραφείο Τύπου ανακοίνωση που λέει: «Ο ΣΥΡΙΖΑ ετοιμάζει λιντσάρισμα και φυλακίσεις επενδυτών». Δεν διέταξε εκεί τη σύλληψη του Γραφείου Τύπου στο οποίο προΐστατο. 
Το καταθέτω στα Πρακτικά.
(Στο σημείο αυτό ο Πρόεδρος των Ανεξάρτητων Ελλήνων, κ. Καμμένος, καταθέτει για τα Πρακτικά την προαναφερθείσα ανακοίνωση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ο συνάδελφος ο κ. Λοβέρδος σε τηλεοπτική εκπομπή στο «MEGA» είχε πει ότι όποιος πειράξει τον Γεώργιο Παπανδρέου θα οδηγήσει τη χώρα σε μακελειό. Προέτρεψε ο κ. Λοβέρδος να γίνει μακελειό, επειδή κάποιος πείραξε -μεταξύ αυτών και εγώ- τον τότε Πρωθυπουργό; Σκεφτείτε όλοι ποιες φράσεις, ιδιωτικά ή δημόσια, μπορεί να έχουν ειπωθεί. 
Την ώρα, λοιπόν, που γίνεται αυτό και που η πάγια θέση των Ανεξαρτήτων Ελλήνων είναι η κατάργηση της κάθε ασυλίας, γιατί έτσι ουσιαστικά προφυλάσσονται εκείνοι που δεν πρέπει να προφυλαχθούν και δεν ισχύει η συνταγματική επιταγή του να προφυλάσσονται εκείνοι που για πολιτικούς λόγους ομιλούν ελευθέρως, καταθέτω στη Βουλή εβδομήντα δύο περιπτώσεις τέως Υπουργών, όπου με σχηματισμένες δικογραφίες ή μηνύσεις πολιτών έχουν μείνει στο Αρχείο του Προέδρου της Βουλής, διότι δεν υπάρχουν οι τριάντα υπογραφές, για να εξετασθεί η πιθανή ποινική ευθύνη. 
Τις καταθέτω στη Βουλή, για να είναι προσβάσιμες σε όλους σας.
(Στο σημείο αυτό ο Πρόεδρος των Ανεξαρτήτων Ελλήνων, κ. Καμμένος, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Για την ίδια υπόθεση όμως, η ουσία είναι ότι η προσπάθεια γίνεται, προκειμένου να τρομοκρατηθούν ουσιαστικά οι κάτοικοι της Χαλκιδικής και να σταματήσουν την αντίσταση απέναντι σε ένα σχέδιο, το οποίο είναι πλήρως παράνομο. 
Έχουμε εξευτελιστεί σε όλον τον κόσμο. Ο ομογενής Τζιμ Καρύγιαννης, Βουλευτής του Καναδά, έθεσε το θέμα στην Καναδική Βουλή, λέγοντας «Νιώθω μειωμένος ως Έλληνας, γιατί οι αστυνομικές αρχές της Χαλκιδικής, κατ’ εντολή της εταιρίας «ΕΛΛΗΝΙΚΟΣ ΧΡΥΣΟΣ» προέβησαν ουσιαστικά σε σύλληψη. Όταν έφτασε ο υπάλληλος της εταιρίας security, πήγε να μου επιτεθεί και όταν είδε παράνομα κομμένα δέντρα και ξυρισμένη όλη την περιοχή δεν μίλησε». 
Καταθέτω στα Πρακτικά το έγγραφο από τη Βουλή του Καναδά.
(Στο σημείο αυτό ο Πρόεδρος των Ανεξάρτητων Ελλήνων, κ. Καμμένος, καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Την ίδια στιγμή κοινοβούλια σε όλον τον κόσμο αντιστέκονται σε αυτή την «κόλαση» των μεταλλείων χρυσού με τη χρήση ουσιών που σκοτώνουν τους πολίτες.
Στη Ρουμανία, σύμφωνα με το «BLOOMBERG», η ρουμανική Βουλή και ο ίδιος ο Πρωθυπουργός Βίκτορ Πόντα, ακύρωσε την επένδυση της «ELDORADO GOLD CORPORATION», της ίδιας εταιρίας, δηλαδή, που ουσιαστικά έχει την ευθύνη στη Χαλκιδική.
Το καταθέτω για τα Πρακτικά.
(Στο σημείο αυτό ο Πρόεδρος των Ανεξάρτητων Ελλήνων, κ. Καμμένος, καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έχοντας, λοιπόν, αυτά τα δεδομένα βλέπουμε ότι από την άλλη πλευρά υπάρχει μια ολόκληρη στημένη επιχείρηση προπαγάνδας. Διαβάζω τα «Μεταλλευτικά Νέα», την επίσημη εφημερίδα της «ELDORADO GOLD», της «ΕΛΛΗΝΙΚΟΣ ΧΡΥΣΟΣ». Εδόθη, λέει, στα σώματα ασφαλείας βασικό μέρος της ανταποδοτικότητας που καλύπτει υπηρεσίες και σώματα ασφαλείας με υλικοτεχνική υποστήριξη σε κάθε επίπεδο: καύσιμα, ελαστικά και συντήρηση οχημάτων.
Ποιος είναι αυτός που πληρώνει την Αστυνομία; Και πώς -αν θέλετε- εάν πουν ότι θέλουν να ακολουθήσουν την προστασία του Βουλευτή οι ανακριτικές αρχές και συγκεκριμένα η Κρατική Ασφάλεια Θεσσαλονίκης προχωράει χωρίς να λάβει την άποψη του ενδιαφερομένου σε ανάλυση –λέει- του βίντεο, το οποίο προήλθε εις χείρας της από τον κ. Πάχτα!
Το καταθέτω στα Πρακτικά της Βουλής.
(Στο σημείο αυτό ο Πρόεδρος των Ανεξαρτήτων Ελλήνων, κ. Καμμένος, καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η τοπική κοινωνία δέχεται πακτωλό χρημάτων, για να σταματήσει να μιλά. Έχω την απόφαση του Δήμου Χαλκιδικής για να δεχτούν δωρεά 500.000 ευρώ -σύνολο είναι 2,5 εκατομμύρια ευρώ- που δίνει στο Δήμο η «ΕΛΛΗΝΙΚΟΣ ΧΡΥΣΟΣ». Ως αντιστάθμισμα σε τι; Στη στήριξη του κ. Πάχτα; Για να βγει στις επόμενες εκλογές πάλι ο κ. Πάχτας και να έχουμε τη σύμφωνη γνώμη και να παραβιάζουν τις περιβαλλοντικές μελέτες; 
Θυμηθείτε, κύριοι συνάδελφοι, ποιος είναι ο  κ. Πάχτας. Ο κ. Πάχτας είναι αυτός που το ΠΑΣΟΚ διέγραψε, γιατί έφερε φωτογραφική τροπολογία για εργολάβο. Και τότε ο Αρχηγός του ΠΑΣΟΚ, ο Γιώργος Παπανδρέου, τον διέγραψε. Αυτόν σήμερα επαναφέρετε ουσιαστικά στις αγκαλιές σας, στηρίζοντας το δικό του αίτημα και τη μήνυσή του. 
Ο κ. Πάχτας ήταν αυτός για τον οποίο η Κοινοβουλευτική Ομάδα της Νέας Δημοκρατίας έδωσε μάχη τότε, για να αποδείξει τη σχέση του με την εργολαβική εταιρεία και το «ΠΟΡΤΟ ΚΑΡΡΑΣ» και τον οδηγήσαμε ουσιαστικά στη δικαιοσύνη. Ήταν αυτός ο οποίος καταδικάστηκε από το Ευρωπαϊκό Δικαστήριο και από την Ευρωπαϊκή Επιτροπή. Αυτόν σήμερα ζητούμε να δικαιώσουμε. 
Κύριε Υπουργέ, που θα έπρεπε να είστε στα υπουργικά έδρανα και όχι κάτω, επί της δικαιοσύνης θα έπρεπε να μας πείτε γιατί δεν προχωρούν οι μηνύσεις που εμείς καταθέσαμε κατά του κ. Πάχτα είκοσι πέντε μέρες πριν καταθέσει ο κ. Πάχτας τη μήνυση στον εισαγγελέα και τον προτρέψει ο κ. Μουρούτης, για τον λόγο ότι οι κάτοικοι της Χαλκιδικής έπρεπε να πίνουν νερό με αρσενικό. Για ποιο λόγο δεν έχει προχωρήσει κατά της εταιρείας «ΕΛΛΗΝΙΚΟΣ ΧΡΥΣΟΣ» η μήνυση την οποία κατέθεσε ο Δήμος Βόλβης; 
Έχω εδώ τις ερωτήσεις από την κ. Ραχήλ Μακρή, από την κ. Σταυρούλα Ξουλίδου και από την κ. Μαρίνα Χρυσοβελώνη για τις υποθέσεις αυτές, όπως επίσης και την παρέμβαση της κ. Γιαταγάνα στην ίδια τη δικαιοσύνη. Καμμία αντίδραση. Τίποτα!
Ανετράπη φορτηγό με υλικό στο Δήμο Βόλβης. Το υλικό αυτό ήταν δηλητήριο και επικίνδυνο για την υγεία των κατοίκων. Δεν έγινε καμμία ενέργεια από τη δικαιοσύνη. Όλα μπήκαν στο πλάι. Κι αυτό γιατί; Επειδή η «ΕΛΛΗΝΙΚΟΣ ΧΡΥΣΟΣ» «ταΐζει».
Εδώ τίθεται και ένα θέμα για την Κυβέρνηση, κύριε Κεδίκογλου. Το ξέρετε ότι μέτοχος της «ΕΛΛΗΝΙΚΟΣ ΧΡΥΣΟΣ» είναι η εταιρεία στην οποία εργαζόταν ο σημερινός Υφυπουργός, κ. Νότης Μηταράκης;
Θα καταθέσω τα αρχεία του Χρηματιστηρίου, όπου μέτοχος είναι η εταιρεία «FIDELITY», στην οποία στέλεχος, πριν υπουργοποιηθεί και διοριστεί στο Υπουργείο, ήταν ο Υφυπουργός κ. Νότης Μηταράκης -αναφέρεται σε δημοσίευμα του «UNFOLLOW»- ο Υπουργός, ο οποίος με την ανάληψη των καθηκόντων του πήρε τροποποίηση αρμοδιοτήτων από τον Πρωθυπουργό, και ανέλαβε τις επενδύσεις. Δηλαδή ο πρώην μέτοχος της εταιρείας «ΕΛΛΗΝΙΚΟΣ ΧΡΥΣΟΣ» που εργαζόταν στη «FIDELITY», ανέλαβε να ελέγχει ως ελεγκτής, πλέον, το πρώην αφεντικό του. Αυτά είναι που πρέπει να διερευνήσει η δικαιοσύνη παράλληλα -αν θέλετε- με τη διερεύνηση της δικής μου υπόθεσης.
	Έχουμε, κυρίες και κύριοι συνάδελφοι, μία υπόθεση εδώ, η οποία χαίρομαι που ήρθε στο Κοινοβούλιο. Διότι έτσι έχω την ευκαιρία να καταθέσω πλέον στη Βουλή των Ελλήνων το φάκελο πολίτη που υπάρχει στη δικαιοσύνη και αποδεικνύει ότι η όλη επένδυση στερείται των νομίμων αδειών. 
(Χειρoκροτήματα)
Καλώ όλους τους συναδέλφους να λάβουν γνώση της συγκεκριμένης υπόθεσης και να αναλάβουν πλέον προσωπική ευθύνη για το εάν θα αφήσουμε να οδηγηθούν τα παιδιά της Χαλκιδικής σε καρκίνο, εάν θα αφήσουμε αυτό να επεκταθεί στη Μακεδονία ή σε άλλους τόπους, εάν θα αφήσουμε να συλλαμβάνονται γερόντισσες με την κατηγορία του τρομοκράτη. Ο καθένας αποφασίζει.
(Χειρoκροτήματα)
(Στο σημείο αυτό ο Πρόεδρος των Ανεξάρτητων Ελλήνων κ. Παναγιώτης Καμμένος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΠΑΝΟΣ ΚΑΜΜΕΝΟΣ",181
"14288"," Ευχαριστούμε, κύριε Πρόεδρε.
Το λόγο έχει ζητήσει ο Πρόεδρος κ. Κακλαμάνης για πέντε λεπτά. 
Ορίστε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14289"," Κύριε Πρόεδρε, υπάρχει Κανονισμός; Θα αποφασίσουμε κάποτε εδώ να λειτουργούμε, όπως ορίζει το Σύνταγμα και ο Κανονισμός της Βουλής; Θα υπάρξει Προεδρείο, το οποίο, εάν ο ομιλητής επί του Βήματος δεν περιορίζεται στο θέμα για το οποίο λαμβάνει το λόγο, θα τον προσκαλεί να περιορίζεται στο θέμα;","ΑΠΟΣΤΟΛΟΣ ΚΑΚΛΑΜΑΝΗΣ",172
"14290"," Πιστεύω, κύριε Πρόεδρε, να αναγνωρίζετε ότι έχει το δικαίωμα. Είναι πολιτικός Αρχηγός. Να του περιορίσουμε το λόγο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14291"," Κύριε Πρόεδρε, σας παρακαλώ! Δεν αναφέρομαι μόνο στον κ. Καμμένο, αλλά σε όλους μας. Όλοι, άλλος λιγότερο και άλλος περισσότερο, παραβιάζουμε τον Κανονισμό. Πρέπει κάποτε να αποφασίσουμε ότι ανεβαίνοντας στο Βήμα, πρώτον, μπορούμε να έχουμε σημειώσεις, αλλά όχι κείμενα ομιλιών που κάποιοι άλλοι, ενδεχομένως, να μας έχουν γράψει. Δεύτερον, περιοριζόμαστε στο θέμα. Τρίτον, αν πρόκειται να κάνουμε κάποια παρέκβαση, τότε ζητάμε την άδεια του Προεδρείου. 
Επίσης, κύριε Πρόεδρε, όταν κάποιος θέλει να διακόψει κάποιον, του το επιτρέπουμε, αφού πρώτα ζητήσει την άδεια από το Προεδρείο. Είμαστε ένα Κοινοβούλιο στο οποίο ακούγονται μόνο μονόλογοι -συνήθως γραπτοί- οι οποίοι όμως εδώ μέσα μπορεί να μην δημιουργούν καμμία εντύπωση, αλλά στην κοινή γνώμη δίνουν την εικόνα ενός Κοινοβουλίου που δεν αξίζει να το σέβεται κανείς. Και αυτό είναι άδικο. Είναι άδικο, αλλά ξέρετε ότι είναι πάρα πολλές εκείνες οι πλευρές που επιδιώκουν συστηματικά την απαξίωση του Ελληνικού Κοινοβουλίου.
Το θέμα που συζητούμε τώρα αφορά μία δική μου ευθύνη. Αναφέρθηκε και ο κ. Λοβέρδος πριν. Θα πρέπει να ξέρετε, λοιπόν, αγαπητοί συνάδελφοι –και το λέω για όσους δεν υπήρξατε τότε μέλη του Κοινοβουλίου- ότι μέχρι το 2000 η κοινή γνώμη στρεφόταν –και με το δίκιο της- εναντίον μας, διότι η ψηφοφορία ήταν μυστική και κατά κανόνα δεν ήρετο ουδενός η ασυλία. 
Προτείναμε, λοιπόν –και η Βουλή δέχθηκε ομόφωνα αυτήν την τροποποίηση του Κανονισμού- η ψηφοφορία να είναι φανερή. Και όποιος θέλει να είναι εδώ αντιπρόσωπος του έθνους, όπως λέει το Σύνταγμα, θα αναλαμβάνει την ευθύνη της ψήφου του. Τέλος, αυτός για τον οποίο ζητείται η άρση ασυλίας θα μπορεί να μιλήσει για να πει την άποψή του, σχετικά με το θέμα για το οποίο ζητείται η άρση ασυλίας. 
Επίσης, κύριε Πρόεδρε, ως γνωστόν –και αυτό το λέω για τους μη νομικούς- κατά το Σύνταγμα, αφ’ ης στιγμής μία εισαγγελική αρχή δεχθεί μία μήνυση, μία έγκληση, δεν μπορεί ούτε να εξετάσει ούτε να κάνει τίποτε άλλο, παρά να αποστείλει –αυτό συνέβαινε στο παρελθόν- για το Βουλευτή για τον οποίο ζητείται η δίωξη, όλα τα κείμενα, τις μηνύσεις, τις εγκλήσεις, τις αναφορές, τα πάντα, στη Βουλή. 
Όσον αφορά αυτό που άκουσα πριν –προφανώς, ο κύριος Πρόεδρος της Βουλής είναι στο γραφείο του- για να απαντήσει εκείνος. Θα ήθελα να πω ότι δεν υπάρχουν εβδομήντα δύο φάκελοι εναντίον Υπουργών όπως ισχυρίζεται ο κ. Καμμένος, ανενεργείς. Όταν λέγεται αυτό από το Βήμα, καταλαβαίνετε ότι οφείλουμε αμέσως να εξηγήσουμε στον ελληνικό λαό. Απλούστατα, όπως ο κάθε Έλληνας δικαιούται να καταμηνύσει τον οποιονδήποτε, πάρα πολλοί Έλληνες, δικαιολογημένα ή όχι, για γραφειοκρατικούς λόγους ή για οτιδήποτε, άλλο κάνουν μηνύσεις κατά Υπουργών, κατά κυβερνήσεων και κατά όλου του Σώματος του Κοινοβουλίου. 
Από εκεί και πέρα, όλοι αυτοί οι φάκελοι είναι στη διάθεση οποιουδήποτε θέλει να τους διαβάσει και στη συνέχεια, να απευθυνθεί σε άλλους Βουλευτές -στο κόμμα του ή όχι- και να ζητήσει, κατά το νόμο και το Σύνταγμα, τη δίωξη οποιουδήποτε Υπουργού. Δεν είναι σωστό, διότι είναι και άδικο να λέμε ότι ο Πρόεδρος της Βουλής έχει ανενεργείς εβδομήντα δύο δικογραφίες κατά Υπουργών. Δεν είναι έτσι. 
Από εκεί και πέρα –και τελειώνω- κύριε Πρόεδρε, μιλώ πάντα επί της διαδικασίας. Επίσης, αποφασίσαμε να πηγαίνουν στον Άρειο Πάγο όχι για να κάνει ανάκριση, προκαταρκτική εξέταση ο Άρειος Πάγος, αλλά για να δει αυτό που οι νομικοί γνωρίζουν ότι είναι το στοιχειώδες, το νόμω βάσιμο μιας έγκλησης, μιας μήνυσης, μιας αναφοράς για οποιοδήποτε αδίκημα, αυτό το οποίο ο εισαγγελικός λειτουργός του τελευταίου πρωτοδικείου της χώρας πολλές φορές αναγκάζεται αφού έχει μια μήνυση, να κάνει, δηλαδή να τη διαβιβάσει. Αυτό, λοιπόν, ισχύει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΠΟΣΤΟΛΟΣ ΚΑΚΛΑΜΑΝΗΣ",172
"14292"," Ολοκληρώστε, παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14293"," Θέλω με την ευκαιρία αυτή, να πω ότι εάν εδώ και εκτός της Αιθούσης αυτής δεν αρχίσουμε να περιορίζουμε ιδιαίτερα τις απαξιωτικές και αρνητικές εκφράσεις μας, τότε θα έχουμε τέτοια φαινόμενα.","ΑΠΟΣΤΟΛΟΣ ΚΑΚΛΑΜΑΝΗΣ",172
"14294"," Ωραία, σας ευχαριστούμε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14295"," Εγώ δεν πιστεύω ότι ο κ. Καμμένος ήθελε να λιντσάρει τον κ. Πάχτα. Αλλά θα πρέπει, νομίζω, όλοι, είτε απευθυνόμενοι προς άλλους είτε προς το σύνολο εδώ είτε προς τους απλούς πολίτες, να είμεθα ιδιαίτερα προσεκτικοί, γιατί εμείς διδάσκουμε τον απλό πολίτη. 
Σας ευχαριστώ πολύ.","ΑΠΟΣΤΟΛΟΣ ΚΑΚΛΑΜΑΝΗΣ",172
"14296"," Σας ευχαριστούμε, κύριε Πρόεδρε.
Όμως, σε ό,τι αφορά το Προεδρείο, επειδή αναφερθήκατε, το Προεδρείο έκρινε ότι επειδή ανεφέρετο σε Αρχηγό Κόμματος, έπρεπε ο Αρχηγός να έχει χρόνο να εκφέρει τις απόψεις του.
Το λόγο έχει ζητήσει ο κ. Μηταράκης επί προσωπικού θέματος, το οποίο ηγέρθη πράγματι.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14297"," Κύριε Πρόεδρε, κυρίες και κύριοι συνάδελφοι, σας ευχαριστώ πάρα πολύ που μου δίνετε το χρόνο να απαντήσω σε μια προσωπική αιχμή που εντελώς αδικαιολόγητα έκανε ο Πρόεδρος των Ανεξαρτήτων Ελλήνων.
Ίσως κάνει φοβερή εντύπωση σε μερικούς ότι υπάρχουν συνάδελφοι σ’ αυτή την Αίθουσα που έχουμε δουλέψει πριν μπούμε στην πολιτική, έχουμε περάσει χρόνια στον ιδιωτικό τομέα,...
(Χειροκροτήματα από την πτέρυγα της Νέας Δημοκρατίας)
...έχουμε δουλέψει στο εξωτερικό που τα πράγματα είναι αξιοκρατικά, σκληρά και δύσκολα και έχουμε καταφέρει να κάνουμε μια καριέρα, πριν επιλέξουμε εμείς να γυρίσουμε στη χώρα και ο ελληνικός λαός να μας τιμήσει με την ψήφο του.","ΠΑΝΑΓΙΩΤΗΣ ΜΗΤΑΡΑΚΗΣ",318
"14298"," Σωστό!","ΦΩΤΕΙΝΗ ΠΙΠΙΛΗ",430
"14299"," Ως προς το  θέμα που θέσατε, θα ήθελα να σας αναφέρω τα εξής:
Πρώτον, εγώ δούλευα στη Μεγάλη Βρετανία στο επενδυτικό κεφάλαιο, αμοιβαίο κεφάλαιο, κυρίως έχει συνταξιοδοτικά ταμεία της «FIDELITY INVESTMENT INTERNATIONAL», μια εταιρεία που μόνο στο Λονδίνο έχει τρεις χιλιάδες υπαλλήλους και ήμουν ένας από αυτούς τους τρεις χιλιάδες υπαλλήλους που είχε η εταιρεία. Επίσης, αυτή η εταιρεία είχε δέκα με δεκαπέντε χιλιάδες επενδύσεις, στις οποίες δεν ασκεί κανένα έλεγχο, όπως κανένα αμοιβαίο κεφάλαιο, όπως γνωρίζετε, κυρίες και κύριοι συνάδελφοι, δεν ασκεί έλεγχο στις εταιρείες που έχει 1%, 2%, 3%, ή 5%. 
Δεύτερον, η εταιρεία στην οποία δούλευα δεν αποτέλεσε ποτέ μέτοχο της εταιρείας, που εσείς αναφέρατε εδώ. Το αμοιβαίο κεφάλαιο, που εγώ εργάστηκα, ουδέποτε είχε την παραμικρή σχέση με την εταιρεία που αναφέρατε. 
Τρίτον, από τις αρμοδιότητές μου ως Υφυπουργός Ανάπτυξης και Ανταγωνιστικότητας δεν έχω καμμία αρμοδιότητα –μα καμμία!- για την επένδυση της «ΕΛΛΗΝΙΚΟΣ ΧΡΥΣΟΣ» στη Χαλκιδική. Δεν έχω αρμοδιότητα. Δεν είναι στρατηγική επένδυση και κατά συνέπεια, δεν έχω καμμία σχέση με αυτό.
Κυρίες και κύριοι συνάδελφοι, πρέπει να σταματήσουμε να βλέπουμε θεωρίες συνωμοσιολογίας, αλλά πρέπει να είμαστε και ανοιχτοί στην κριτική. 
Κύριε Πρόεδρε, εάν έχετε κάτι το συγκεκριμένο απέναντί μου, ότι εγώ έχω οδηγηθεί σε έκνομη συμπεριφορά, να κινήσετε την διαδικασία και εγώ θα υποβάλω την παραίτησή μου στο Σώμα. 
(Χειροκροτήματα από την πτέρυγα της Νέας Δημοκρατίας)
Όμως, κύριε Πρόεδρε, εάν δεν έχετε να επιδείξετε κάποιο στοιχείο που να με συνδέει, εμένα προσωπικά, με την επένδυση της εταιρείας, από την οποία έχω αποχωρήσει εδώ και τρία χρόνια συγκεκριμένα ή αν δεν έχετε να επιδείξετε μια πράξη που εγώ υπέγραψα, η οποία δεν είναι σύννομη, σας καλώ και εσάς να παραιτηθείτε από το βουλευτικό αξίωμα. 
Ευχαριστώ πολύ.","ΠΑΝΑΓΙΩΤΗΣ ΜΗΤΑΡΑΚΗΣ",318
"14300"," Μπράβο!
(Χειροκροτήματα από την πτέρυγα της Νέας Δημοκρατίας)","ΦΩΤΕΙΝΗ ΠΙΠΙΛΗ",430
"14301"," Κύριε Πρόεδρε, θα παρακαλούσα να λάβω το λόγο.","ΠΑΝΟΣ ΚΑΜΜΕΝΟΣ",181
"14302"," Ένα λεπτό, κύριε Πρόεδρε, για να πούμε και κάτι ευχάριστο. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω θεωρεία της Βουλής, αφού προηγουμένως συναντήθηκαν με τον κύριο Πρόεδρο της Βουλής των Ελλήνων, έξι μέλη της αντρικής ομάδας καλαθοσφαίρισης της Αθλητικής Ένωσης Αστυνομικών, η οποία συμμετείχε στο 7ο Πανευρωπαϊκό Πρωτάθλημα Καλαθοσφαίρισης που πραγματοποιήθηκε στο Τορίνο της Ιταλίας και κατέκτησε το χρυσό μετάλλιο. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Ορίστε, κύριε Πρόεδρε, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14303"," Κύριε Πρόεδρε, ο κ. Μηταράκης είπε ότι δεν έχει ουδεμία σχέση με την εταιρεία. Διαβάζω από το περιοδικό «UNFOLLOW», αλλά κατέθεσα και το βιογραφικό του από το «BLOOMBERG», το οποίο αναφέρει ότι το 2003 έως το 2005 βραβευθήκατε ως ο καλύτερος αναλυτής της Ευρώπης στην εταιρεία «FIDELITY», η οποία «FIDELITY INTERNATIONAL» είναι επικεφαλής του γκρουπ «FIDELITY» των διαφόρων χωρών. Μάλιστα, ως αναλυτής δεν κάνατε πράξεις, είστε συγκεκριμένα υπεύθυνος να κάνετε ανάλυση για την Ευρώπη. 
Σχετικά με το ότι δεν έχετε καμμία σχέση με τις επενδύσεις, θα ήθελα να σας ρωτήσω το εξής: Στο Πέραμα του Έβρου τι κάνατε; Τι κάνατε στο Πέραμα του Έβρου; Πήγατε για άλλες επενδύσεις; Ή πήγατε για την «ELDORANDO GOLD» στο Πέραμα του Έβρου; Έχετε την ευθύνη εσείς; 
Απ’ ό,τι λέει το περιοδικό «UNFOLLOW», αλλά και απ’ ό,τι έγραψαν οι εφημερίδες, όταν επισκεφθήκατε πάνω, είχατε την ευθύνη για την έγκριση των περιβαλλοντικών μελετών για την «ELDORANDO GOLD». Αν αυτό είναι ψευδές, θα έπρεπε να το είχατε διαψεύσει στα δημοσιεύματα που είδαν το φως εκείνη την ημέρα.","ΠΑΝΟΣ ΚΑΜΜΕΝΟΣ",181
"14304"," Το διέψευσα.","ΠΑΝΑΓΙΩΤΗΣ ΜΗΤΑΡΑΚΗΣ",318
"14305"," Αντί, όμως, να κάνετε αυτό, αφαιρέσατε από το βιογραφικό σας τη θητεία σας στη «FIDELITY», αλλά η «BLOOMBERG» παρέμεινε στο βιογραφικό σας και αυτό κατέθεσα στη Βουλή των Ελλήνων!
(Χειροκροτήματα από την πτέρυγα των ΑΝΕΛ)
Εγώ δεν σας κατηγόρησα ότι εσείς προσωπικά έχετε να αποκομίσετε κέρδος, όπως επίσης δεν κατηγόρησα και το σύνολο των δημοσιογράφων ότι σταματούν να γράφουν ειδήσεις και δυσφημούν το έργο των κατοίκων της Χαλκιδικής. 
Όμως, η αλήθεια είναι ότι ομάδες δημοσιογράφων με έξοδα της «ΕΛΛΗΝΙΚΟΣ ΧΡΥΣΟΣ» πηγαίνουν εκδρομές στο εξωτερικό. Είναι αλήθεια ότι η «ELDORADO GOLD», η «Ελληνικός Χρυσός», πληρώνει εκατομμύρια σε διαφημίσεις στις εφημερίδες και στα κανάλια. Έτσι, επηρεάζει και την κοινή γνώμη και τα μέσα ενημερώσεως, τα οποία έχουν ουσιαστικά οδηγήσει σε ομερτά και δεν γράφεται τίποτα για την «ΕΛΛΗΝΙΚΟΣ ΧΡΥΣΟΣ». Κι εσείς όμως, ως Υπουργός της Κυβέρνησης, θα έπρεπε να είχατε την ευαισθησία, όταν έχει να κάνει με πρώην πελάτες σας, να έχετε αρνηθεί τις αρμοδιότητες εκείνες, τις οποίες έχετε και τις οποίες ασκείτε. 
Ευχαριστώ.
(Χειροκροτήματα από την πτέρυγα των ΑΝΕΛ)","ΠΑΝΟΣ ΚΑΜΜΕΝΟΣ",181
"14306"," Κύριε Πρόεδρε, παρακαλώ θα ήθελα το λόγο.","ΠΑΝΑΓΙΩΤΗΣ ΜΗΤΑΡΑΚΗΣ",318
"14307"," Θα οδηγηθούμε σε «πινγκ πονγκ», αλλά, κύριε Υπουργέ, έχετε το λόγο για ένα λεπτό μόνο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14308"," Να το κλείσω το θέμα, κάνοντας δύο διευκρινήσεις. 
Πρώτον, όλα τα περιβαλλοντικά γίνονται στην Ελλάδα από το ΥΠΕΚΑ, στο οποίο δεν έχω καμμία αρμοδιότητα. Επίσης και η μελέτη περιβαλλοντικών επιπτώσεων για το χρυσό, αλλά και για όλες τις μεγάλες επενδύσεις, γίνονται από το ΥΠΕΚΑ. Εγώ καλύπτομαι από αυτό που είπε ο κ. Καμμένος, ότι εγώ δεν έχω κατά τη γνώμη σας κανένα προσωπικό κέρδος από αυτήν την υπόθεση και αυτή είναι η μεγάλη αλήθεια.
Ευχαριστώ.","ΠΑΝΑΓΙΩΤΗΣ ΜΗΤΑΡΑΚΗΣ",318
"14309"," Ευχαριστώ πολύ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14310"," Κύριε Πρόεδρε, θα ήθελα το λόγο.","ΒΑΣΙΛΕΙΟΣ ΚΑΠΕΡΝΑΡΟΣ",185
"14311","  Γι’ αυτό το θέμα;
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14312"," Για ποιο λόγο, κύριε Πρόεδρε;","ΙΩΑΝΝΗΣ ΙΩΑΝΝΙΔΗΣ",169
"14313"," Ορίστε, κύριε Καπερνάρο, όπως δικαιούστε, έχετε το λόγο για πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14314"," Μην διαμαρτύρεστε, κύριε Ιωαννίδη. Ο Κανονισμός μου δίνει το δικαίωμα. Υπάρχει ειδικό άρθρο γι’ αυτό και εξηγεί ότι έχω το δικαίωμα να μιλήσω ως Κοινοβουλευτικός Εκπρόσωπος.
Κυρίες και κύριοι, η παρούσα πρόταση για άρση της ασυλίας του κ. Παναγιώτη Καμμένου, πρέπει να τεκμηριωθεί σε δύο επίπεδα. 
Πρώτον, πρέπει να τεκμηριωθεί σε νομικό επίπεδο. Πρόκειται για μία εξόχως αντισυνταγματική διαδικασία, η οποία προσβάλλει τον Κοινοβουλευτισμό, διακωμωδεί το νομικό μας πολιτισμό και ιδρύει διωκτικό μηχανισμό, για να καταλήξουμε στη φίμωση, στη σπίλωση και στην κατασυκοφάντηση Βουλευτών, πολλώ δε μάλλον πολιτικών αρχηγών.
Κύριε Υπουργέ της Δικαιοσύνης, δεν γίνεται δίωξη χωρίς απολογία, κατά παράβαση, πρώτον, του άρθρου 20 παράγραφος 2 του Συντάγματος, δεύτερον, των άρθρων 31 παράγραφος 2 και 171 παράγραφος 1 περίπτωση Δ΄ του Κώδικα Ποινικής Δικονομίας, τρίτον, του άρθρου 6 της ΕΣΔΑ και, τέταρτον, του άρθρου 14 του Διεθνούς Συμφώνου για τα Ατομικά και Πολιτικά Δικαιώματα.
Δεύτερον, πρέπει να τεκμηριωθεί σε πολιτικό επίπεδο. Η δίωξη που έρχεται στην κρίση της Εθνικής Αντιπροσωπείας είναι πρόδηλα πολιτική.
Παράγοντας της Νέας Δημοκρατίας δίνει εντολή στην εισαγγελία για να κινηθούν ποινικές διαδικασίες για ένα ανύπαρκτο αδίκημα, βάσει του οποίου διασύρεται η φωνή της Αντιπολίτευσης και τελικά επιχειρείται να νομιμοποιηθεί μία φασίζουσα «αγχόνη» σε όποιον αντιδρά στην τρόικα και στους υπηρέτες της.
Σ’ αυτό το σημείο η Κοινοβουλευτική Ομάδα των Ανεξάρτητων Ελλήνων ομόφωνα ακολουθεί τη φωνή της συνείδησης. Ανεξάρτητα από το αν ο Πρόεδρός μας, μάς λύνει καίρια το ηθικό θέμα και ζητά να δικαστεί, εμείς εκφράζουμε το σεβασμό στη δημοκρατία και τη Βουλή και την προστασία των θεσμών και την προστασία της ελευθερίας στην έκφραση, γι’ αυτό και ψηφίζουμε «ΟΧΙ» στη δίωξη.
(Χειροκροτήματα από την πτέρυγα των ΑΝΕΛ)","ΒΑΣΙΛΕΙΟΣ ΚΑΠΕΡΝΑΡΟΣ",185
"14315"," Επί της αιτήσεως που αφορά την υπόθεση του κ. Γεωργίου Σταθάκη υπάρχει συνάδελφος που ζητά το λόγο κατά το άρθρο 108 του Κανονισμού; Όχι.
Επί της αιτήσεως που αφορά την υπόθεση του κ. Παναγιώτη Ηλιόπουλου υπάρχει συνάδελφος που ζητά το λόγο κατά το άρθρο 108 του Κανονισμού;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14316"," Μάλιστα, κύριε Πρόεδρε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"14317"," Ορίστε, κύριε συνάδελφε, έχετε το λόγο για πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14318"," Κύριε Πρόεδρε, ακούσαμε εδώ πέρα ότι κάποιοι, επειδή δεν γνωρίζουν το τι περιέχεται στις δικογραφίες, ψηφίζουν πολιτικά. Έτσι ακριβώς είναι, γιατί δεν γνωρίζει κανείς εδώ μέσα ότι σήμερα είναι όντως μία ιστορική μέρα, πέρα από τις άλλες άρσεις ασυλίας που αφορούν διάφορα άλλα θέματα. 
Ζητείται η άρση της ασυλίας μου για ένα αδίκημα που δεν θα μπορούσε ποτέ να ισχύει -και εξηγούμαι- γιατί η δίωξη είναι πρωτοφανής για τα παγκόσμια χρονικά και θα γραφτεί στην ιστορία, με τα περίεργα τηλεφωνήματα που κάνουν κάποιοι Υπουργοί της Νέας Δημοκρατίας στους δικαστικούς. Καταγγέλλω, μετά λόγου γνώσεως, ότι γίνεται αυτό και θα το αποδείξω αμέσως τώρα, γιατί υπάρχουν συγκεκριμένα τηλεφωνήματα που έγιναν και σε συγκεκριμένες ημερομηνίες. 
Από τις 10 Ιουλίου του 2012 εγώ κατέχω νόμιμη άδεια κατοχής πυροβόλου όπλου. Θα την καταθέσω στα Πρακτικά. Συμβαίνει ένα περιστατικό ανύπαρκτο -και λέω ανύπαρκτο γιατί λέει και η εισαγγελία του Βόλου ότι είναι ένα ανύπαρκτο περιστατικό- στις 29 Σεπτεμβρίου, τρεις μήνες αφότου εγώ έχω αποκτήσει την άδεια οπλοφορίας. Αναφέρει η εισαγγελία του Βόλου, απευθυνόμενη στο εφετείο της Λάρισας: «Σας αναφέρουμε ότι θέσαμε αυτή στη αρχείο ως αστήρικτη στο νόμο, διότι από τα συλλεγέντα αποδεικτικά στοιχεία κατά τη διενεργηθείσα προκαταρκτική εξέταση δεν προέκυψε, κατά την κρίση μας, η τέλεση ποινικού εγκλήματος κατά την έννοια του άρθρου 14 του Ποινικού Κώδικα». Βόλος, 11-6-2013. 
Υπάρχει και ένα άλλο έγγραφο στη δικογραφία, αλλά δεν το έχω φέρει μαζί: Τετάρτη 18 Σεπτεμβρίου, ημέρα της δολοφονίας του Παύλου Φύσσα, τηλέφωνο στο εφετείο Λάρισας: «Ξεθάψτε ό,τι έχετε στο αρχείο για τη Χρυσή Αυγή» και βρίσκομαι εγώ να διώκομαι εδώ και εσείς πραγματικά να ξεφτιλίζετε τη δικαιοσύνη. Την έχετε κάνει «κουρέλια» τη δικαιοσύνη, με ανύπαρκτα κατηγορητήρια όπως αυτό, με το οποίο ζητείται σήμερα η άρση της ασυλίας μου και βρίσκομαι να διώκομαι για παράνομη οπλοφορία τρεις μήνες αφού έχω αποκτήσει την άδεια οπλοφορίας. Τα συμπεράσματα όχι δικά σας, αλλά στον ελληνικό λαό.
(Στο σημείο αυτό ο Βουλευτής κ. Παναγιώτης Ηλιόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΠΑΝΑΓΙΩΤΗΣ ΗΛΙΟΠΟΥΛΟΣ",160
"14319"," Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία.
Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. Κάθε συνάδελφος θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας. 
Όποιος συνάδελφος ψηφίζει υπέρ της άρσης ασυλίας θα γράφει δίπλα από το όνομα του Βουλευτή του οποίου ζητείται να αρθεί η ασυλία τη λέξη «ΝΑΙ»…
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14320"," Είναι ντροπή. Δεν θα ψηφίσουμε με τίποτα!","ΑΝΔΡΕΑΣ ΛΟΒΕΡΔΟΣ",286
"14321"," Υπάρχει Επιτροπή Δεοντολογίας σ’ αυτή τη Βουλή; Να έλθει να μας τα δικαιολογήσει αυτά.","ΧΡΗΣΤΟΣ ΑΗΔΟΝΗΣ",7
"14322"," Δηλαδή λέει «ΝΑΙ» στην αίτηση του εισαγγελέως που ζητεί την άρση της ασυλίας. Όποιος συνάδελφος ψηφίζει κατά της άρσης ασυλίας θα γράφει δίπλα από το όνομα του Βουλευτή του οποίου ζητείται να αρθεί η ασυλία τη λέξη «ΟΧΙ».
Όποιος συνάδελφος αρνείται να ψηφίσει θα γραφεί δίπλα από το όνομα του βουλευτή του οποίου ζητείται να αρθεί η ασυλία τη λέξη «ΠΑΡΩΝ». Σας έχουν διανεμηθεί και λευκά ψηφοδέλτια. Στο ψηφοδέλτιο κάθε συνάδελφος θα αναγράφει το όνομά του, την εκλογική του περιφέρεια και την Κοινοβουλευτική Ομάδα στην οποία ανήκει και θα το υπογράφει, διότι η ψηφοφορία είναι ονομαστική. Στη συνέχεια και με την εκφώνηση…
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14323"," Να μας πει η επιτροπή. Τι πράγματα είναι αυτά;","ΑΝΔΡΕΑΣ ΛΟΒΕΡΔΟΣ",286
"14324"," Παρακαλώ!
Στη συνέχεια και με την εκφώνηση του ονόματός του επί του καταλόγου, ο συνάδελφος θα παραδίδει το ψηφοδέλτιο στους συναδέλφους κ. Δημήτριο Τσουμάνη από τη Νέα Δημοκρατία και κ. Ευάγγελο Αποστόλου από το ΣΥΡΙΖΑ-ΕΚΜ, οι οποίοι θα το μονογράφουν και θα ανακοινώνουν ότι ο Βουλευτής ψήφισε.
Μετά το τέλος της ψηφοφορίας θα γίνει η καταμέτρηση των ψήφων από τους συναδέλφους που προανέφερα όπως θα προκύψουν από τα ψηφοδέλτια, τα οποία θα καταχωριστούν μαζί με το πρωτόκολλο ψηφοφορίας στα Πρακτικά της Συνεδρίασης. 
Το Σώμα συμφωνεί;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14325"," Μάλιστα, μάλιστα","ΠΟΛΛΟΙ ΒΟΥΛΕΥΤΕΣ",NA
"14326"," Το Σώμα συμφώνησε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14327"," Κύριε Πρόεδρε, σας παρακαλώ, ζητώ το λόγο.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"14328"," Έχει αρχίσει η ψηφοφορία. Καθίστε κάτω. 
Επίσης, θέλω να σας ενημερώσω -και εδώ θέλω την προσοχή σας- ότι έχει υποβληθεί αίτηση ονομαστικής ψηφοφορίας δεκαεννιά Βουλευτών των Ανεξάρτητων Ελλήνων και των Ανεξάρτητων Δημοκρατικών Βουλευτών επί των άρθρων 1, 2 ,3 και 4 του σχεδίου νόμου του Υπουργείου Υποδομών, Μεταφορών και Δικτύων: «Κύρωση των Συμφωνιών Τροποποίησης των Συμβάσεων Παραχώρησης των μεγάλων οδικών έργων και ρύθμιση συναφών θεμάτων» της οποίας το κείμενο έχει ως εξής:
(Να καταχωρισθεί η σελ. 161α)
(Θόρυβος Διαμαρτυρίες στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14329"," Κύριε Πρόεδρε, ζητώ το λόγο.","ΒΑΣΙΛΕΙΟΣ ΚΑΠΕΡΝΑΡΟΣ",185
"14330"," Σας παρακαλώ καθίστε κάτω.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14331"," Είμαι Κοινοβουλευτικός Εκπρόσωπος. Γιατί δεν μου δίνετε τον λόγο;","ΒΑΣΙΛΕΙΟΣ ΚΑΠΕΡΝΑΡΟΣ",185
"14332"," Με συγχωρείτε, γιατί σηκώνεστε όρθιοι; 
Είπατε τις απόψεις σας, κύριε Καπερνάρο. Καθίστε κάτω. Και εσείς κύριε Γιοβανόπουλε, παρακαλώ καθίστε κάτω.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14333"," Είναι ειδικό το θέμα. Θα μου δώσετε το λόγο;","ΒΑΣΙΛΕΙΟΣ ΚΑΠΕΡΝΑΡΟΣ",185
"14334"," Όχι. Είπατε αυτά που είπατε. Δεν έχετε να πείτε τίποτα άλλο. Παρακαλώ καθίστε κάτω.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14335"," Υπάρχει αυτό το έγγραφο που έχει άδεια οπλοφορίας;","ΒΑΣΙΛΕΙΟΣ ΚΑΠΕΡΝΑΡΟΣ",185
"14336"," Φυσικά και υπάρχει και έχει κατατεθεί κιόλας!
(Θόρυβος – Διαμαρτυρίες από την πτέρυγα της Χρυσής Αυγής)","ΗΛΙΑΣ ΚΑΣΙΔΙΑΡΗΣ",204
"14337"," Κατετέθη στα Πρακτικά. 
Θα αναγνώσω τον κατάλογο των υπογραφόντων την αίτηση για να διαπιστωθεί εάν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Γιοβανόπουλος Κωνσταντίνος. Παρών. 
Ο κ. Νταβρής Γεώργιος. Παρών. 
Ο κ. Καπερνάρος Βασίλειος. Παρών. 
Η κ. Χρυσοβελώνη Μαρίνα. Παρούσα. 
Ο κ. Ουζουνίδης Μαρίνος. Παρών. 
Ο κ. Επαμεινώνδας Μαριάς. Παρών.  
Ο κ. Παραστατίδης Θεόδωρος. Παρών. 
Ο κ. Μουτσινάς Παρίσης. Παρών. 
Ο κ. Σταυρογιάννης Νίκος. Παρών. 
Ο κ. Γαβριήλ Αβραμίδης. Παρών. 
Ο κ. Κουράκος Ιωάννης. Παρών. 
Ο κ. Κασαπίδης Γεώργιος. Παρών. 
Ο κ. Νικολόπουλος Νικόλαος. Παρών. 
Η κ. Ραχήλ Μακρή. Παρούσα. 
Η κ. Κουντουρά Έλενα. Παρούσα. 
Η κ. Ξουλίδου Σταυρούλα. Παρούσα. 
Η κ. Γιαταγάνα Χρυσούλα. Παρούσα. 
Η κ. Κόλλια Μαρία. Παρούσα. 
Ο κ. Βουδούρης Οδυσσέας. Παρών. 
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Συνεπώς διακόπτουμε τη συνεδρίαση για (10΄) λεπτά, σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14338"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Δέχεται το Σώμα να συμπτυχθούν οι προβλεπόμενες από τον Κανονισμό ονομαστικές ψηφοφορίες σε μια;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14339"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"14340"," Σας ενημερώνω επίσης ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Καλούνται επί του καταλόγου οι κύριοι Ιορδάνης Τζαμτζής από τη Νέα Δημοκρατία και Σταύρος Κοντονής από το ΣΥΡΙΖΑ-Ενωτικό Κοινωνικό Μέτωπο. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14341"," Υπάρχει συνάδελφος, ο οποίος δεν άκουσε το όνομά του; Κανείς.
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να καταχωρισθούν οι σελ. 167 έως 182)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14342"," Κυρίες και κύριοι συνάδελφοι, σας ενημερώνω ότι έχουν έλθει στο Προεδρείο επιστολές των συναδέλφων κ. Μπόλαρη, κ. Γαϊτάνη, κ. Μαντά, κ. Θεοπεφτάτου, και κ. Χατζηλάμπρου, οι οποίοι μας γνωρίζουν ότι απουσιάζουν από την ψηφοφορία και ότι αν ήταν παρόντες θα ψήφιζαν «ΟΧΙ».
Επίσης, ο κ. Σπηλιωτόπουλος και ο κ. Κουκουλόπουλος, απουσιάζουν και με επιστολή μας γνωρίζουν ότι αν ήταν παρόντες θα ψήφιζαν «ΝΑΙ».
Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης αλλά δεν συνυπολογίζονται στην καταμέτρηση των ψήφων.
(Οι προαναφερθείσες επιστολές καταχωρίζονται στα Πρακτικά και έχουν ως εξής:
(Να καταχωρισθούν οι σελ. 184 έως 196)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14343"," Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
(ΚΑΤΑ ΤΗ ΔΙΑΡΚΕΙΑ ΤΗΣ ΚΑΤΑΜΕΤΡΗΣΗΣ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14344"," Παρακαλώ, κύριοι συνάδελφοι, προτού βγει το αποτέλεσμα της ψηφοφορίας, θα ήθελα να εισέλθουμε στη συμπληρωματική Ειδική Ημερήσια Διάταξη της Βουλής: «Συζήτηση και ψήφιση, σύμφωνα με τις διατάξεις του άρθρου 76 του Συντάγματος και του άρθρου 118 του Κανονισμού της Βουλής, της πρότασης του Προέδρου της Βουλής «Για την τροποποίηση διατάξεων του Κανονισμού της Βουλής Μέρος Κοινοβουλευτικό (ΦΕΚ 106 Α΄/24.6.1987) και Μέρος Β΄ (ΦΕΚ 51 Α΄/10.4.1997), όπως ισχύει».»
Η συζήτηση ως γνωστόν γίνεται με τη διαδικασία του άρθρου 108, παράγραφος 6, του Κανονισμού της Βουλής, δεδομένου ότι πληρούνται οι αναγκαίες προϋποθέσεις. 
Η πρόταση έγινε δεκτή με πλειοψηφία των τεσσάρων πέμπτων του όλου αριθμού των μελών της Επιτροπής Κανονισμού.
Κύριοι συνάδελφοι, έχουν κατατεθεί νομοτεχνικές βελτιώσεις, οι οποίες θα καταχωρηθούν στα Πρακτικά.
(Στο σημείο αυτό κατατίθενται για τα Πρακτικά οι προαναφερθείσες νομοτεχνικές βελτιώσεις, οι οποίες έχουν ως εξής: 
(Να μπουν οι σελίδες 199-200)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14345"," Ο κ. Δρίτσας έχει το λόγο για δύο λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14346"," Ευχαριστώ, κύριε Πρόεδρε.
Το σύνολο των άρθρων, όπως εισάγονται για μια σειρά από τροποποιήσεις του Κανονισμού ή άλλες ρυθμίσεις, σε γενικές γραμμές μας βρίσκουν σύμφωνους. Το άρθρο 1 αναφέρεται στο κοινοβουλευτικό μέρος και τα υπόλοιπα εννέα άρθρα αναφέρονται στο δεύτερο μέρος.
Έχουμε απλώς μερικές επισημάνσεις, κύριε Πρόεδρε, και νομίζω ότι πρέπει να τις καταθέσουμε. 
Μια μικρή επισήμανση, αλλά που έχει τη σημασία της, αφορά το άρθρο δεύτερο στο οποίο επεκτείνεται η Υπηρεσία Πολιτικής Σχεδίασης και Έκτακτης Ανάγκης με Υπηρεσίες Πολιτικής Προστασίας. Είναι θετικό το ότι η Βουλή οργανώνει και την πολιτική προστασία. Έχουμε μια επιφύλαξη, για το αν αυτή η νέα υπηρεσία θα έπρεπε να αναβαθμιστεί σε επίπεδο διεύθυνσης. Παρ’ όλα αυτά και το άρθρο αυτό το ψηφίζουμε.
Κατά τα άλλα, υπάρχει το άρθρο 5 και το άρθρο 6 που γεννούν κάποιες σκέψεις. Συμφωνούμε ότι η πρόθεση, σύμφωνα με την εισήγηση αυτών των άρθρων, εδράζεται σε πραγματικές ανάγκες. Αφορούν ζητήματα διαθεσιμοτήτων, κινητικότητας, μετατάξεων και αξιολογήσεων. Στηρίζονται σε πραγματικά ζητήματα και σε ζητήματα που προκύπτουν από τις αντινομίες του συνολικού συστήματος όπως η Κυβέρνηση έχει εφαρμόσει αναφορικά με τα ζητήματα αυτά.
Παρά ταύτα και παρά το γεγονός ότι αυτές οι ρυθμίσεις στοχεύουν στο να καλύψουν τέτοιες αντινομίες, εν τούτοις για εμάς κυριαρχεί η στάση αρχής.
Επισημαίνουμε για μία ακόμα φορά ότι αυτές οι επιλογές, οι επιλογές των διαθεσιμοτήτων, της κινητικότητας, των μετατάξεων, διαρκώς γεννούν ζητήματα επισφάλειας στις συνθήκες εργασίας αλλά και στην ίδια την εργασιακή συνθήκη των εργαζομένων σε οποιονδήποτε κλάδο του δημοσίου, του στενού ή του ευρύτερου. Αυτό, πέραν από τις σοβαρές επιπτώσεις που έχει στη ζωή χιλιάδων ανθρώπων, έχει αρνητικότατες επιπτώσεις και στη λειτουργία των δημοσίων υπηρεσιών. Από αυτήν την άποψη, το άρθρο 5 δεν θα το ψηφίσουμε, όπως και το άρθρο 6. 
Θέτουμε το εξής ζήτημα: Επειδή δεν τελειώνουν αυτές οι αντινομίες και επεκτείνονται και σε σειρά άλλων κατηγοριών, απαιτείται μία συνολικότερη συζήτηση και μία συνολικότερη ρύθμιση, τουλάχιστον με κανόνες που δεν θα δημιουργούν επισφάλειες. 
Τέλος, αν και επί της αρχής, στην κατεύθυνση που βρίσκεται το άρθρο 7 συμφωνούμε, θα ψηφίσουμε «ΠΑΡΩΝ», θεωρώντας ότι χρειάζεται περαιτέρω συζήτηση. Παρά ταύτα, επί της αρχής των ρυθμίσεων που προσανατολίζεται το άρθρο 7, συμφωνούμε και οφείλουμε να το δηλώσουμε. 
Επαναλαμβάνω: Δεν ψηφίζουμε το άρθρο 5 και το άρθρο 6. Ψηφίζουμε «ΠΑΡΩΝ» στο άρθρο 7 και όλα τα άλλα άρθρα τα ψηφίζουμε. 
Ευχαριστώ, κύριε Πρόεδρε.","ΘΕΟΔΩΡΟΣ ΔΡΙΤΣΑΣ",139
"14347"," Κύριε Πρόεδρε, παρακαλώ τον λόγο.","ΣΠΥΡΙΔΩΝ ΧΑΛΒΑΤΖΗΣ",534
"14348"," Ορίστε, κύριε Χαλβατζή, έχετε το λόγο για τρία λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14349"," Συζητήσαμε και στην επιτροπή. Ασφαλώς οι διατάξεις έρχονται να αντιμετωπίσουν προβλήματα που προκαλεί ο νόμος. Εμείς, όπως γνωρίζετε, έχουμε καταψηφίσει το νόμο που αφορά στην κινητικότητα και τη διαθεσιμότητα. Κατά συνέπεια καταψηφίζουμε το συγκεκριμένο άρθρο 6, που αναφέρεται στην κινητικότητα και τη διαθεσιμότητα. Με τα άλλα συμφωνούμε.","ΣΠΥΡΙΔΩΝ ΧΑΛΒΑΤΖΗΣ",534
"14350"," Ευχαριστώ πολύ, κύριοι συνάδελφοι. 
Κυρίες και κύριοι συνάδελφοι, κηρύσσεται περαιωμένη η συζήτηση επί της πρότασης του Προέδρου της Βουλής: «Για την τροποποίηση διατάξεων του Κανονισμού της Βουλής Μέρος Κοινοβουλευτικό (ΦΕΚ 106 Α΄/24.6.1987) και Μέρος Β΄ (ΦΕΚ 51 Α΄/10.4.1997), όπως ισχύει». 
Ερωτάται το Σώμα: Γίνεται δεκτή η πρόταση επί της αρχής;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14351"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"14352"," Συνεπώς η πρόταση του Προέδρου της Βουλής: «Για την τροποποίηση διατάξεων του Κανονισμού της Βουλής Μέρος Κοινοβουλευτικό (ΦΕΚ 106 Α΄/24.6.1987) και Μέρος Β΄ (ΦΕΚ 51 Α΄/10.4.1997), όπως ισχύει», έγινε δεκτή επί της αρχής, ομοφώνως. 
Εισερχόμαστε στην ψήφιση των άρθρων.
Ερωτάται το Σώμα: Γίνεται δεκτό το άρθρο 1 της προτάσεως ως έχει;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14353","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"14354"," Συνεπώς το άρθρο 1 της προτάσεως έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 2 της προτάσεως ως έχει;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14355","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"14356"," Συνεπώς το άρθρο 2 της προτάσεως έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 3 της προτάσεως όπως τροποποιήθηκε;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14357","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"14358"," Συνεπώς το άρθρο 3 της προτάσεως έγινε δεκτό όπως τροποποιήθηκε ομοφώνως.
Ερωτάται το Σώμα: Γίνεται δεκτό το άρθρο 4 της προτάσεως ως έχει;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14359","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"14360"," Συνεπώς το άρθρο 4 της προτάσεως έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 5 της προτάσεως ως έχει;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14361","  Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"14362"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"14363"," Συνεπώς το άρθρο 5 της προτάσεως έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 6 της προτάσεως, όπως τροποποιήθηκε;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14364","  Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"14365"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"14366"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"14367"," Συνεπώς το άρθρο 6 της προτάσεως έγινε δεκτό όπως τροποποιήθηκε κατά πλειοψηφία.
Ερωτάται το Σώμα: Γίνεται δεκτό το άρθρο 7 της προτάσεως ως έχει;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14368","  Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"14369"," Παρών.","ΘΕΟΔΩΡΟΣ ΔΡΙΤΣΑΣ",139
"14370"," Συνεπώς, το άρθρο 7 της προτάσεως έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 της προτάσεως ως έχει;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14371","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"14372"," Συνεπώς το άρθρο 8 της προτάσεως έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 9 της προτάσεως όπως τροποποιήθηκε;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14373","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"14374"," Συνεπώς το άρθρο 9 της προτάσεως έγινε δεκτό όπως τροποποιήθηκε ομοφώνως.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο της προτάσεως;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14375","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"14376"," Το ακροτελεύτιο άρθρο της προτάσεως έγινε δεκτό ομοφώνως.
Συνεπώς η πρόταση του Προέδρου της Βουλής: «Για την τροποποίηση διατάξεων του Κανονισμού της Βουλής Μέρος Κοινοβουλευτικό (ΦΕΚ 106 Α΄/24.6.1987) και Μέρος Β΄ (ΦΕΚ 51 Α΄/10.4.1997), όπως ισχύει », έγινε δεκτή επί της αρχής και επί των άρθρων.
Ερωτάται το Σώμα: Γίνεται δεκτή η πρόταση και στο σύνολο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14377","  Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"14378"," Η πρόταση έγινε δεκτή και στο σύνολο ομοφώνως.
Συνεπώς η πρόταση του Προέδρου της Βουλής:«Για την τροποποίηση διατάξεων του Κανονισμού της Βουλής (Μέρος Κοινοβουλευτικό και Μέρος Β΄), έγινε δεκτή επί της αρχής, των άρθρων και του συνόλου και έχει ως εξής:
(Να μπει η σελίδα 208α))","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14379"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο της παραπάνω πρότασης του Προέδρου της Βουλής","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14380"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"14381"," Το Σώμα παρέσχε τη ζητηθείσα εξουσιοδότηση.
(ΜΕΤΑ ΤΗΝ ΚΑΤΑΜΕΤΡΗΣΗ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14382"," Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσας ονομαστικής ψηφοφορίας όσον αφορά στα άρθρα 1, 2, 3 και 4 του σχεδίου νόμου του Υπουργείου Υποδομών, Μεταφορών και Δικτύων: «Κύρωση των Συμφωνιών Τροποποίησης των Συμβάσεων Παραχώρησης των μεγάλων οδικών έργων και ρύθμιση συναφών θεμάτων». 
Επί του άρθρου 1 εψήφισαν συνολικά 266 Βουλευτές. 
Υπέρ του άρθρου, δηλαδή «ΝΑΙ», εψήφισαν 148 Βουλευτές. 
Κατά του άρθρου, δηλαδή «ΟΧΙ», εψήφισαν 118 Βουλευτές.
Συνεπώς το άρθρο 1 έγινε δεκτό ως έχει κατά πλειοψηφία. 
Επί του άρθρου 2 εψήφισαν συνολικά 266 Βουλευτές. 
Υπέρ του άρθρου, δηλαδή «ΝΑΙ», εψήφισαν 148 Βουλευτές. 
Κατά του άρθρου, δηλαδή «ΟΧΙ», εψήφισαν 118 Βουλευτές. 
Συνεπώς το άρθρο 2 έγινε δεκτό ως έχει κατά πλειοψηφία. 
Επί του άρθρου 3 εψήφισαν συνολικά 266 Βουλευτές. 
Υπέρ του άρθρου, δηλαδή «ΝΑΙ», εψήφισαν 148 Βουλευτές. 
Κατά του άρθρου, δηλαδή «ΟΧΙ», εψήφισαν 118 Βουλευτές. 
Συνεπώς το άρθρο 3 έγινε δεκτό ως έχει κατά πλειοψηφία. 
Επί του άρθρου 4 εψήφισαν συνολικά 266 Βουλευτές. 
Υπέρ του άρθρου, δηλαδή «ΝΑΙ», εψήφισαν 148 Βουλευτές. 
Κατά του άρθρου, δηλαδή «ΟΧΙ», εψήφισαν 118 Βουλευτές. 
Συνεπώς το άρθρο 4 έγινε δεκτό ως έχει κατά πλειοψηφία σύμφωνα με το παρακάτω πρωτόκολλο ονομαστικής ψηφοφορίας. 
(Να μπει το πρωτόκολλο σελίδα 211α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14383"," Εισερχόμαστε στην ψήφιση του ακροτελεύτιου άρθρου. 
Ερωτάται το Σώμα: Γίνεται δεκτό το ακροτελεύτιο άρθρο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14384"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"14385"," Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Υποδομών, Μεταφορών και Δικτύων: «Κύρωση των Συμφωνιών Τροποποίησης των Συμβάσεων Παραχώρησης των μεγάλων οδικών έργων και ρύθμιση συναφών θεμάτων» έγινε δεκτό κατά πλειοψηφία επί της αρχής και επί των άρθρων. 
Ερωτάται το Σώμα: Γίνεται δεκτό το νομοσχέδιο και στο σύνολο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14386"," Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"14387"," Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Υποδομών, Μεταφορών και Δικτύων: «Κύρωση των Συμφωνιών Τροποποίησης των συμβάσεων παραχώρησης των μεγάλων οδικών έργων και ρύθμιση συναφών θεμάτων», έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να μπει το νομοσχέδιου σελ. 212α))","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14388"," Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14389"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"14390"," Το Σώμα παρέσχε τη ζητηθείσα εξουσιοδότηση.
Επανερχόμεθα στη συζήτηση του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας». 
Ο κ. Τζαμτζής έχει το λόγο για επτά λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"14391"," Ευχαριστώ, κύριε Πρόεδρε. 
Ευχαριστώ και τον κ. Κουτσούκο, ο οποίος μου παραχώρησε τη θέση του.","ΙΟΡΔΑΝΗΣ ΤΖΑΜΤΖΗΣ",498
"14392"," Παραχωρήθηκε και η δική μου σειρά, παρ’ ότι δεν ερωτήθηκα.","ΜΑΡΙΝΑ ΧΡΥΣΟΒΕΛΩΝΗ",553
"14393"," Ευχαριστώ κι εσάς, κυρία Χρυσοβελώνη. Μεταξύ μας αλλάξαμε. 
Κύριε Υπουργέ, το νομοσχέδιο το οποίο συζητούμε είναι προς τη σωστή κατεύθυνση και πραγματικά δίνει λύσεις σε προβλήματα τα οποία μάλιστα ταλανίζουν κυριολεκτικά και δημιουργούν οξύτατο πρόβλημα στα ασφαλιστικά ταμεία και μιλώ για την εισφοροδιαφυγή. Βέβαια, όλες οι διατάξεις τις οποίες φέρει είναι πάρα πολύ σημαντικές. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος  της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ ) 
Θα σταθώ ιδιαίτερα και πολύ σύντομα, επιγραμματικά μπορώ να πω, σε κάποια θέματα τα οποία έχουν σχέση με τροπολογίες που έχουν κατατεθεί. Αναφέρομαι σε αυτές, διότι κάποιες εκ των τροπολογιών θίγουν θέματα τα οποία είναι πάρα πολύ σημαντικά. 
Θα σταθώ πρώτα απ’ όλα στο θέμα της μείωσης του ορίου συνταξιοδότησης των αγροτών. Είναι ένα θέμα το οποίο έχει συζητηθεί πάρα πολλές φορές μέσα σ’ αυτήν την Αίθουσα. Η πρόταση είναι να μειωθεί το όριο συνταξιοδότησης των αγροτών από τα εξήντα επτά χρόνια, όπου έχει πάει, στα εξήντα δύο χρόνια, με περίοδο ασφάλισης σαράντα ετών. 
Είναι πάρα πολύ σημαντικό για έναν αγροτικό κόσμο, ο οποίος κυριολεκτικά δεν μπορεί να φτάσει στα εξήντα επτά έτη -και το ξέρουν όλοι πλέον αυτό- και να κάνει βαριές εργασίες, όπως η δουλειά που απαιτείται με τα χώματα, τα ραντίσματα, τα λιπάσματα, δουλειές όχι απλά δύσκολες αλλά ταυτόχρονα ανθυγιεινές, οι οποίες τους καταβάλλουν. Δεν είναι δυνατόν να ζητάμε από γυναίκες να φτάσουν μέχρι τα εξήντα επτά έτη παλεύοντας στα κτήματα. 
Θέλω να παρακαλέσω για άλλη μία φορά γι’ αυτό το θέμα. Ο στόχος της τροπολογίας, την οποία καταθέσαμε τριάντα τέσσερις συνάδελφοι -που αν καθόμουν και μάζευα υπογραφές, θα μάζευα από όλη την Κοινοβουλευτική Ομάδα της Νέας Δημοκρατίας, ενδεικτικά είναι τα τριάντα τέσσερα ονόματα- είναι να σας καλέσουμε να δώσετε διέξοδο και λύση σ’ αυτήν τη χρόνια αδικία των αγροτών. 
Είναι έκκληση, είναι φωνή αγωνίας, αλλά ταυτόχρονα και ηθικής δικαίωσης όλων των ανθρώπων οι οποίοι παλεύουν με τα κτήματα. Όλοι είμαστε από χωριά. Γκάγκαροι Αθηναίοι δεν υπάρχουν πολλοί μέσα σε αυτήν την Αίθουσα. Ξέρουμε πολύ καλά τι σημαίνει μόχθος του αγρότη. Το ξέρουν όλοι οι συνάδελφοι και περιμένω τη στήριξη τους σε αυτήν την πρόταση και φυσικά τη δική σας πρώτα απ’ όλα.  
Το δεύτερο θέμα που θέλω να θίξω είναι το θέμα των ανασφάλιστων υπερηλίκων. Το ξέρετε, το έχουμε ξανασυζητήσει. Θα πρέπει ο χρόνος παραμονής να αλλάξει. Τα είκοσι χρόνια που απαιτεί σήμερα ο νόμος πρέπει να γίνουν δέκα και ο λόγος είναι ένας: οι Έλληνες Ομογενείς, από την πρώην Σοβιετική Ένωση ή από τη Βόρειο Ήπειρο, τον πρώτο καιρό που ήρθαν ήταν πολύ δύσκολο να καταγραφούν. Θα πρέπει, λοιπόν, κατ’ αρχάς ο χρόνος αυτός να μειωθεί.  
Το δεύτερο θέμα το οποίο πρέπει να ξεκαθαρίσουμε είναι ένα: Εφόσον παίρνουν κάποιο επίδομα απ’ έξω, θα πρέπει να ξεκαθαρίσουμε ότι αυτό θα είναι συμπληρωματικό στο συνολικό ποσό το οποίο θα παίρνουν. 
Τρίτον, δεν μπορεί να αποτελεί τεκμήριο η κατοικία και μάλιστα το τεκμήριο αυτό να είναι 8.640 ευρώ για το ζευγάρι ή 4.320 όταν ο συνταξιούχος είναι μόνος. Το λέω αυτό, κύριε Υπουργέ, διότι ένα δωμάτιο να είναι το σπίτι, τεκμήριο 8.000 το βγάζει. Αυτό το τεκμήριο θα πρέπει να εκλείψει για να δικαιωθούν όλοι αυτοί οι άνθρωποι οι οποίοι σήμερα έχουν μείνει χωρίς ασφάλιση. Εδώ είναι ευκαιρία, από το πρωτογενές πλεόνασμα το οποίο έχουμε φέτος, να ξεκινήσουμε ξανά και να δώσουμε ένα μέρος των χρημάτων σε αυτούς τους ανθρώπους, τους υπερήλικες ανασφάλιστους, οι οποίοι αντιμετωπίζουν οξύτατο πρόβλημα επιβίωσης και το γνωρίζετε. 
Τέταρτο θέμα το οποίο ήθελα να θίξω, είναι η τροπολογία του συναδέλφου κ Κεφαλογιάννη, η οποία αναφέρεται στους ασφαλισμένους του ΟΓΑ, σε αυτούς που καλούμε να πληρώσουν το ΤΕΒΕ. 
Κύριε Υπουργέ, είναι ξεκάθαρο ένα πράγμα: Τους ανθρώπους οι οποίοι μένουν στα χωριά –το έχουμε θέσει ξανά- δεν είναι δυνατόν να τους βάλουμε να πληρώνουν ΟΑΕΕ. Φανταστείτε έναν άνθρωπο ο οποίος έχει ένα καφενείο να το καλέσουμε να έρθει να πληρώσει ΟΑΕΕ, ΤΕΒΕ δηλαδή, 400 ευρώ το μήνα, να πληρώνει κάθε μήνα ΑΕΠΙ, την ώρα που κυριολεκτικά δεν βγάζει ούτε μεροκάματο. Δεν βγάζει ούτε τα έξοδά του. Γιατί, ιδιαίτερα στα μικρά χωριά, οι άνθρωποι οι οποίοι πάνε πλέον στο καφενείο είναι ελάχιστοι. 
Κάνω έκκληση σε αυτό. Στηρίζω την τροπολογία του συναδέλφου, γιατί πραγματικά πρέπει να διορθώσουμε ένα πολύ σοβαρό πρόβλημα. Θα κλείσουν όλα τα καφενεία στα χωριά. Θα κλείσουν μαγαζιά μικρά, τα οποία ουσιαστικά έδιναν ένα ψευτοεισόδημα σε αυτούς οι οποίοι δούλευαν. 
Θα σας δώσω ένα άλλο παράδειγμα: Μία κομμώτρια, ένας κουρέας, θα κοιτάξει να υπεκφύγει και να μην πληρώσει τίποτα από φορολογία, γιατί θα πάρει τα σύνεργά του μέσα σε ένα τσαντάκι και θα πηγαίνει να κουρεύει στο σπίτι. Θα αναγκάσουμε τον κόσμο να προσπαθεί να αποφύγει πάση θυσία να μπει σε φορολογία ή οτιδήποτε άλλο. 
Το λέω αυτό γιατί γνωρίζετε πολύ καλά πως στόχος μας είναι να διευρυνθεί η φορολογική βάση, να πληρώνουν όλοι. Δεν είναι δυνατόν, όμως, να πούμε ότι και οι αγρότες σε μικρά χωριά, κάτω των δύο χιλιάδων κατοίκων, θα μπούνε στον ΟΑΕΕ, στο ΤΕΒΕ. Δεν υπάρχει δυνατότητα να επιβιώσουν. 
Κλείνω με μία τροπολογία η οποία αφορά τους πρώην απολυμένους των Κλωστοϋφαντουργείων Ναούσης και Πρέβεζας. Συνάδελφοί μας από τη Νέα Δημοκρατία, ο κ. Καρασμάνης, ο κ. Τσουμάνης, ο κ. Βεσυρόπουλος, έχουν καταθέσει ερώτηση και ενώνω τη φωνή μου μαζί τους. Είναι μια τροπολογία η οποία πάει να λύσει μια αδικία γι’ αυτούς τους ανθρώπους, κύριε Υπουργέ. Ήρθαμε ξαφνικά και αλλάξαμε τα δεδομένα. Ενώ κατά το παρελθόν είχαν αποφασιστεί άλλα πράγματα, ήρθαμε να αλλάξουμε τα δεδομένα.
Κύριε Υπουργέ, πρέπει να ληφθεί μέριμνα. Είναι πενήντα –δεν ξέρω και εγώ πόσοι- άνθρωποι συνολικά. Δεν μιλάμε για χιλιάδες ανθρώπους. Και με τη νέα ρύθμιση που θα πρέπει να φέρουμε, ο νόμος να αποδώσει δικαιοσύνη σε αυτούς τους ανθρώπους. 
Ευχαριστώ πολύ, κυρία Πρόεδρε, για την ανοχή σας.","ΙΟΡΔΑΝΗΣ ΤΖΑΜΤΖΗΣ",498
"14394"," Ευχαριστώ και εγώ κύριε Τζαμτζή. Προσυπογράφω όσα είπατε για την περιφέρεια.
Το λόγο έχει η κ. Χρυσοβελώνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14395"," Κυρία Πρόεδρε, κυρίες και κύριοι συνάδελφοι, οι Ανεξάρτητοι Έλληνες εξετάζουμε  προσεκτικά κάθε νομοθετική πρωτοβουλία της Κυβέρνησης και όταν υπάρχουν πράγματα που συνιστούν θετικές αλλαγές, ασφαλώς και τα στηρίζουμε. 
Έτσι και στη συγκεκριμένη περίπτωση στηρίζουμε, όπως εξήγησε και ο ειδικός αγορητής μας, όλες τις διατάξεις οι οποίες επιχειρούν να βελτιώσουν την διασταύρωση των ασφαλιστικών στοιχείων ιδιαίτερα σε ό,τι αφορά την είσπραξη των εισφορών. Είναι επιταγή του κοινού νου και προφανές καθήκον του δημοσίου να βοηθήσει στην καλύτερη διαχείριση των ασφαλιστικών ταμείων τόσο στον έλεγχο των εσόδων όσο και στον έλεγχο των εξόδων τους.
Σε όλα αυτά η θέση των Ανεξάρτητων Ελλήνων θα είναι πάντοτε θετική, με μία απαρέγκλιτη προϋπόθεση, οι ασκούμενες πολιτικές να στηρίζονται στην αλήθεια. Το λέω αυτό, γιατί τουλάχιστον για το σκέλος των εξόδων έχουμε επί χρόνια μία παραπληροφόρηση εκ μέρους διαδοχικών μνημονιακών κυβερνήσεων. 
Από το 2010, λοιπόν, ακούμε για υπέρογκα έξοδα, συντάξεις μαϊμού, ψεύτικα προνοιακά επιδόματα κ.ο.κ.. Υπογραμμίζω ότι κανείς δεν λέει να μην ελεγχθούν οι απατεώνες και να μην παταχθούν περιπτώσεις παράνομης χορήγησης ασφαλιστικών παροχών. Είναι άλλο, όμως, αυτό και άλλο τα μνημονιακά ψέματα που κατά καιρούς ακούμε και εδώ μέσα στη Βουλή. 
Το μεγαλύτερο ψέμα ήταν τα περίφημα 500 εκατομμύρια ευρώ εξοικονομήσεων κάθε χρόνο από μαϊμού συντάξεις. Το έχουμε ακούσει κατά κόρον από τον Υπουργό κ. Βρούτση, τον έχω ρωτήσει δεκάδες φορές στη Βουλή να μας εξηγήσει πού στηρίζει αυτόν του τον ισχυρισμό. Ουδέποτε, όμως, απάντησε.
Είχαμε μάλιστα το περασμένο καλοκαίρι ένα παρόμοιο κρούσμα με τον διοικητή του ΟΓΑ, κ. Βεργίνη, ο οποίος εμφανίστηκε στα κανάλια ισχυριζόμενος πως δίδονται είκοσι χιλιάδες ψεύτικα προνοιακά επιδόματα. Όταν τον ρώτησα εγγράφως στη Βουλή, φυσικά και δεν απάντησε. Απλά σταμάτησε να κάνει εξωφρενικές δηλώσεις. Υπογραμμίζω ότι δεν δόθηκαν ποτέ από τον ΟΓΑ στη δημοσιότητα στοιχεία που να στηρίζουν τα λεγόμενα του κ. Βεργίνη για τις είκοσι χιλιάδες υποθέσεις στις οποίες αναφέρθηκε.
Γιατί, σας τα λέω όλα αυτά, κύριε Υπουργέ; Βάλατε, λοιπόν, το άρθρο 10 για την ηλεκτρονική διασταύρωση προνοιακών επιδομάτων και καλά πράξατε. Καλό είναι που θέλετε να συγκεντρώσετε όλα τα στοιχεία δικαιούχων και να τα διπλοτσεκάρετε. Απλά, αυτό θα έπρεπε να το πράττετε κάθε φορά πριν εμφανιστείτε στα μέσα ενημέρωσης για να καταγγείλετε σπατάλες στο ασφαλιστικό σύστημα. Αυτή θα ήταν μια υπεύθυνη στάση για να προφυλάσσετε το κύρος του Υπουργείου σας, αλλά κυρίως για να μην στρέφετε την κοινωνία εναντίον ευπαθών ομάδων όπως είναι οι υπερήλικες, όπως είναι οι ανάπηροι και άλλες ομάδες. 
Διότι, κύριε Υπουργέ, μπορεί κάποια από τα ακραία αυτά ψέματα να σας διευκόλυναν έναντι της κ. Μέρκελ όταν υποσχόσασταν μείωση των κοινωνικών δαπανών, αλλά δυστυχώς ήταν τα ίδια ψέματα τα οποία δυσφήμισαν την Ελλάδα διεθνώς. Γιατί, είσαστε εσείς, η Νέα Δημοκρατία και το ΠΑΣΟΚ και όχι οι ξένοι που κατηγορείτε συστηματικά τους Έλληνες ασφαλισμένους ότι έκλεψαν συντάξεις και αναπηρικά επιδόματα. 
Ήδη από το 2010 οι επαναλαμβανόμενες κάθε λίγους μήνες ανακοινώσεις των διαδοχικών μνημονιακών κυβερνήσεων επεσήμαναν την τεράστια αιμορραγία των ταμείων από την παράνομη χορήγηση συντάξεων και άλλων ασφαλιστικών παροχών σε Έλληνες πολίτες. 
Η λογική του «μαζί τα φάγαμε» επέβαλλε για καθαρά προπαγανδιστικούς λόγους την στοχοποίηση εκατοντάδων χιλιάδων Ελλήνων που παρουσιάζονταν συλλήβδην σαν «μαϊμού» συνταξιούχοι, τυφλοί που βλέπουν κ.ο.κ.. Και αυτό δεν το λέμε μόνο εμείς οι Ανεξάρτητοι Έλληνες. Ακραία μνημονιακά έντυπα όπως είναι το «ΒΗΜΑ», σας καταλογίζουν τη διαχρονική χρήση ψεύτικων στατιστικών σε βάρος δημοσίων υπαλλήλων και συνταξιούχων.
Μιλούν, δηλαδή, για μια κατασκευασμένη κυβερνητική προπαγάνδα. 
Προσωπικά πολέμησα αυτήν την προπαγάνδα από την πρώτη στιγμή της βουλευτικής μου παρουσίας, την ώρα που τα ψέματα κι οι αριθμοί του κ. Σαμαρά είχαν επηρεάσει βαθειά την κοινή γνώμη. 
Ποιος μπορεί άραγε να ξεχάσει τα παραμύθια για τους χιλιάδες υπεραιωνόβιους συνταξιούχους, τους εβδομήντα χιλιάδες ανάπηρους «μαϊμού», αλλά και πρόσφατες υποθέσεις με τους δήθεν εκατοντάδες τυφλούς που έβλεπαν, αλλά έπαιρναν προνοιακά επιδόματα;
Στην τελευταία, μάλιστα, περίπτωση, μετά τη σθεναρή στάση κάποιων τοπικών αρχών, αποκαλύφθηκε η κατασκευή των στοιχείων από ΙΚΑ και ήδη έχουν ξεκινήσει –απ’ όσο γνωρίζω- οι διαδικασίες καταλογισμού ευθυνών για την εξαπάτηση της κοινής γνώμης. 
Προφανείς σκοποί αυτής της προπαγάνδας ήταν αφ’ ενός η συλλογική ενοχοποίηση των Ελλήνων ως απατεώνων, οι οποίοι επομένως δεν δικαιούνται να διαμαρτύρονται για το μνημόνιο και αφ’ ετέρου η παρουσίαση από τις διαδοχικές συγκυβερνήσεις στην τρόικα διάφορων αισιόδοξων εκτιμήσεων για τη δυνατότητα εξοικονόμησης τεράστιων ποσών από την αποκάλυψη εκατοντάδων χιλιάδων -δήθεν- απατεώνων που λάμβαναν παράνομα ασφαλιστικές παροχές. Όλα πάντοτε είναι αναπόδεικτα και πάντοτε απολύτως ανεπιβεβαίωτα.  
Έτσι τελικά το μόνο το οποίο έμεινε ήταν η δυσφήμιση της κοινωνίας μας. Και στην Ελλάδα και στο εξωτερικό διαμορφώσατε μια εικόνα «ΤΙΤΑΝΙΚΟΥ», όπως ήθελε τότε ο κ. Παπακωνσταντίνου και δημιουργήσατε την εντύπωση μιας χώρας διεφθαρμένης, όπως έλεγε ο Γεώργιος Παπανδρέου, εμπλέκοντας όλους τους άλλους στη διαφθορά εκτός από τους εαυτούς σας και βέβαια, τους φίλους σας τους τραπεζίτες. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Κλείνω, κυρία Πρόεδρε. Μιας και αναφέρθηκα στους τραπεζίτες, θα σχολιάσω ένα μόνο σημείο της φωτογραφικής τροπολογίας Στουρνάρα για την Τράπεζα Πειραιώς. 
Η υπεράσπιση των συμφερόντων της Πειραιώς σας έχει γίνει πραγματικά έμμονη ιδέα. Για να εξασφαλίσετε, λοιπόν, 100% ότι ο κ. Σάλας δεν θα πληρώσει ούτε ένα ευρώ σε τέλη ή φόρους από τη μεταβίβαση της ακίνητης περιουσίας των κυπριακών τραπεζών στην Ελλάδα, φέρνετε αυτήν την απολύτως εξυπηρετική τροπολογία. 
Δυστυχώς, για εσάς όμως ο χρόνος των εξυπηρετήσεων τελειώνει μαζί με την κυβερνητική σας θητεία. Τότε πολύ σύντομα θα κληθείτε να λογοδοτήσετε για τις χάρες που κάνατε και για τη βλάβη την οποία έχετε προξενήσει στο δημόσιο συμφέρον. 
Ευχαριστώ πολύ.","ΜΑΡΙΝΑ ΧΡΥΣΟΒΕΛΩΝΗ",553
"14396","  Ευχαριστώ κι εγώ, κυρία Χρυσοβελώνη. 
Το λόγο έχει ο κ. Κοντογιάννης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14397"," Ευχαριστώ, κυρία Πρόεδρε.
Κυρίες και κύριοι συνάδελφοι, κύριε Υπουργέ, η εισφοροδιαφυγή αποτελεί μαζί με τη φοροδιαφυγή δύο από τις μεγαλύτερες πληγές της ελληνικής οικονομίας. 
Είναι γεγονός πως αν δεν αντιμετωπίσουμε τα δύο αυτά προβλήματα, όσα μέτρα κι αν λάβουμε, σε όσες διαρθρωτικές ενέργειες κι αν προχωρήσουμε, η ελληνική οικονομία δεν πρόκειται να αποκτήσει μακροπρόθεσμη τροχιά ανάπτυξης.  
Τα μέτρα που θεσπίζονται με τον υπό ψήφιση νόμο, όσο αυστηρά κι αν είναι, στρέφονται προς τη σωστή κατεύθυνση καθώς ήδη φαίνεται να λειτουργούν αποτρεπτικά ως προς τις πρακτικές που σχετίζονται με τη μαύρη εργασία. 
Υπάρχει, όμως, πέραν τούτου κι ένας σημαντικός παράγοντας, ο οποίος κατά τη γνώμη μου αποτελεί και το κλειδί για την αντιμετώπιση των παθογενειών αυτών. 
Ο παράγοντας αυτός είναι η αλλαγή στην ελληνική νοοτροπία που ως τώρα επικρατούσε, ότι δηλαδή ο πολίτης που φοροδιαφεύγει και εισφοροδιαφεύγει είναι μάγκας. 
Νομίζω πως οι Έλληνες πολίτες βλέποντας που οδήγησαν τη χώρα αυτές οι λογικές έχουν καταλάβει πως το να αποφεύγεις να εκπληρώνεις τις υποχρεώσεις σου απέναντι στο κράτος τελικά γυρίζει μπούμερανγκ σε βάρος του συνόλου της κοινωνίας. 
Σ’ αυτό το περιβάλλον είναι πλέον πιο εύκολο να δημιουργηθεί φορολογική συνείδηση στους πολίτες μέσω της αφύπνισης που προκάλεσε η κρίση, της ενημέρωσης αλλά και της παιδείας που υπάρχει πλέον. Χρειάζεται μια προϋπόθεση όμως, ο φορολογικός και εισφοροεισπρακτικός μηχανισμός πρέπει να γίνει πιο δίκαιος, ειδικά ως προς τις ευπαθείς κοινωνικά ομάδες. 
Κυρία Πρόεδρε, θέλω να συνεχίσω να μιλάω, αλλά θέλω να είναι κι ο Υπουργός μέσα στην Αίθουσα.","ΓΕΩΡΓΙΟΣ ΚΟΝΤΟΓΙΑΝΝΗΣ",235
"14398","  Με ενημέρωσε ότι για δύο λεπτά θα πρέπει να λείψει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14399"," Τα όσα θα πω παρακάτω αφορούν προσωπικά τον Υπουργό. Πρόκειται για θέμα που έχει δημιουργηθεί σήμερα στην εκλογική μου περιφέρεια και θέλω να το ακούσει.","ΓΕΩΡΓΙΟΣ ΚΟΝΤΟΓΙΑΝΝΗΣ",235
"14400"," Τότε θα μου επιτρέψετε να διακόψω για δύο-τρία λεπτά, μέχρι να επιστρέψει ο κύριος Υπουργός. 
Θα κρατήσω το χρόνο σας, κύριε συνάδελφε.
Πριν διακόψω, όμως, έχω την τιμή να ανακοινώσω στο Σώμα το αποτέλεσμα της διεξαχθείσας ονομαστικής ψηφοφορίας επί των αιτήσεων άρσεως ασυλίας των συναδέλφων Βουλευτών.
Ψήφισαν συνολικά 253 Βουλευτές.
Για τον συνάδελφο κ. Νικήτα Κακλαμάνη.
Υπέρ της άρσεως ασυλίας, δηλαδή «ΝΑΙ», ψήφισαν 177 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 66 Βουλευτές.
Ψήφισαν «ΠΑΡΩΝ» 9 Βουλευτές.
Ψήφισε «ΛΕΥΚΟ» ένας Βουλευτής.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
Για τον συνάδελφο κ. Παναγιώτη Καμμένο.
Υπέρ της άρσεως ασυλίας, δηλαδή «ΝΑΙ», ψήφισαν 147 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 101 Βουλευτές.
Ψήφισαν «ΠΑΡΩΝ» 4 Βουλευτές.
Ψήφισε «ΛΕΥΚΟ» ένας Βουλευτής.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
Για τον συνάδελφο κ. Γεώργιο Σταθάκη.
Υπέρ της άρσεως ασυλίας, δηλαδή «ΝΑΙ», ψήφισαν 59 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 171 Βουλευτές.
Ψήφισαν «ΠΑΡΩΝ» 21 Βουλευτές.
Ψήφισαν «ΛΕΥΚΟ» 2 Βουλευτές.
Συνεπώς η αίτηση της εισαγγελικής αρχής απορρίπτεται.
Για τον συνάδελφο κ. Παναγιώτη Ηλιόπουλο.
Υπέρ της άρσεως ασυλίας, δηλαδή «ΝΑΙ», ψήφισαν 223 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 14 Βουλευτές.
Ψήφισαν «ΠΑΡΩΝ» 14 Βουλευτές.
Ψήφισαν «ΛΕΥΚΟ» 2 Βουλευτές.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
(Να μπει το πρωτόκολλο και τα ψηφοδέλτια σελ.228α)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14401"," Κυρίες και κύριοι συνάδελφοι διακόπτουμε τη συνεδρίαση μέχρι να επιστρέψει ο κύριος Υπουργός.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14402"," Επαναλαμβάνεται η  διακοπείσα συνεδρίαση για τη συζήτηση του νομοσχεδίου.
Κύριε Κοντογιάννη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14403"," Κυρία Πρόεδρε, κύριε Υπουργέ, λέγαμε ότι ο φορολογικός και ο εισφοροεισπρακτικός μηχανισμός πρέπει να είναι και δίκαιος. 
Σε αυτό το πλαίσιο εντάσσεται και η τροπολογία που αφορά τους εργάτες γης που έχουμε καταθέσει. Τα όσα θλιβερά έγιναν στην Ηλεία την περασμένη άνοιξη αποτέλεσαν τη σταγόνα που ξεχείλισε το ποτήρι σε ένα πρόβλημα που υπάρχει εδώ και δεκαετίες και το οποίο δεν μπορούμε να το αγνοήσουμε ούτε λεπτό. 
Σήμερα, δυστυχώς, τα πράγματα πήραν μια άλλη τροπή στην περιοχή. Την ώρα που συζητάμε την τροπολογία που έχουμε καταθέσει, την ώρα που περιμένουμε να λυθεί το θέμα, στα «φραουλοχώρια» πήγαν τα ΜΑΤ με σκυλιά και έκαναν εφόδους στα χωράφια κυνηγώντας και εργάτες αλλά και αγρότες. Και όλα αυτά την ώρα που, επαναλαμβάνω, έχουμε θέσει το θέμα, έχουμε την ηγεσία του Υπουργείου Εργασίας στο πλευρό μας στην επίλυση του θέματος αλλά και του ΥΠΕΚΑ, όπου αναζητούμε πολεοδομικές ρυθμίσεις για να δημιουργηθούν πρόχειρα καταλύματα για να σταματήσει πλέον αυτό το αίσχος. Μιλάμε για μια παραγωγή που προσφέρει στην ελληνική οικονομία εξαγωγική δραστηριότητας 100 εκατομμυρίων. 
Το ερώτημα, βέβαια, είναι ποιος είναι ο στόχος που γίνονται όλα αυτά. Σαμποτάρουμε μόνοι μας την παραγωγή μας; Σαμποτάρουμε τους εαυτούς μας; Μήπως δεν θέλουμε την παραγωγή φράουλας; Όχι, αντίθετα, τη θέλουμε. Και ξέρω πολύ καλά, επαναλαμβάνω, ότι τέτοια εντολή δεν έχει δοθεί από το Υπουργείο Εργασίας.
Το ζήτημα είναι –ξαναρωτάω- ποιος υπονομεύει την αγροτική παραγωγή και αν μπορεί ο οποιοσδήποτε, όσα καθήκοντα και αν έχει είτε είναι ένστολος είτε όχι, να ασκεί μόνος του πολιτική και να παίρνει πρωτοβουλίες αυτού του είδους που εκθέτουν και την Κυβέρνηση και εμάς.
Το θέμα είναι ότι πρέπει να υπάρξει μία τάξη και μία ανοχή μέχρι τουλάχιστον να λυθεί το ζήτημα, να ψηφίσουμε τώρα την τροπολογία και να καθίσουν στο τραπέζι όλα τα συναρμόδια Υπουργεία να λύσουν το πρόβλημα. Είναι ένα πρόβλημα που δεν αφορά τη φράουλα μόνο, αφορά και τις λοιπές καλλιέργειες. 
Θα ήθελα να σας θυμίσω προβλήματα που υπάρχουν τουλάχιστον στη δυτική Πελοπόννησο αυτήν την περίοδο που μαζεύουν ελιές. Μαζεύουν ελιές με τσίλιες, κυρίες και κύριοι. 
Η τροπολογία αποσκοπεί, πρώτον, στο να δημιουργηθεί ευνοϊκό περιβάλλον για την ανάπτυξη της παραγωγής. Τόσο η παραγωγή όσο και η εξαγωγική δραστηριότητα της χώρας αναφορικά με τα αγροτικά και τα κτηνοτροφικά προϊόντα είναι βέβαιο πως αποτελούν το ισχυρό χαρτί της ελληνικής οικονομίας. 
Σύμφωνα με τα στοιχεία του Πανελλήνιου Συνδέσμου Εξαγωγών, η εξαγωγή αγροτικών προϊόντων αυξήθηκε κατά 10,5% το 2012 σε σχέση με το 2011. Ανάλογη είναι και η εικόνα για το 2013. Σύμφωνα με τα προσωρινά στοιχεία για το πρώτο εξάμηνο, η αύξηση των εξαγωγών αγροτικών προϊόντων κυμαίνεται στο 10,3% σε σχέση με το αντίστοιχο περσινό χρονικό διάστημα. 
Δεύτερον, αποσκοπεί στην προστασία των δικαιωμάτων των εργαζομένων και της διασφάλισης ικανοποιητικών συνθηκών εργασίας και διαβίωσης. 
Τρίτον, αποσκοπεί στην προστασία των δικαιωμάτων των παραγωγών και στη διασφάλιση εκείνων των συνθηκών που να τους επιτρέψουν τη συνέχιση της παραγωγικής δραστηριότητας. 
Τέταρτον, αποσκοπεί στη διασφάλιση των εσόδων του κράτους και στην τήρηση όλων των νόμιμων προαπαιτούμενων και διαδικασιών όσον αφορά την ασφάλιση των εργαζόμενων, καθώς η νέα καλλιεργητική περίοδος έχει ήδη ξεκινήσει από τις αρχές Οκτωβρίου και χρειάζεται εύλογο χρονικό διάστημα για την ενεργοποίηση του ν. 3907/2011 και ειδικά του άρθρου 37 παράγραφος 5 με την έκδοση προεδρικού διατάγματος που θα δίνει μια λύση στο θέμα. 
Επίσης, με δεδομένο ότι υπάρχει έλλειψη εργατών γης για τη συνέχιση εξαγώγιμων καλλιεργειών που συμβάλλουν στην προσπάθεια για έξοδο από την οικονομική κρίση, κρίθηκε αναγκαίο να υπάρξει νομοθετική ρύθμιση και μόνο για την τρέχουσα καλλιεργητική περίοδο, Οκτώβριος 2013-Ιούνιος 2014.
Σημειώνεται ότι για εργάτες γης ισχύει ο τρόπος αμοιβής που καθορίζεται με το άρθρο 74 του ν. 4144/2012, του δικού σας νόμου, δηλαδή με το εργόσημο. 
Με την τροπολογία που υπογράφεται από Βουλευτές τριών κομμάτων, Νέας Δημοκρατίας, ΠΑΣΟΚ, ΔΗΜΑΡ –θα καλούσαμε, βέβαια και το ΣΥΡΙΖΑ και το ΚΚΕ να τη στηρίξουν- προτείνουμε να δοθεί η δυνατότητα για τη φετινή -και μόνο για τη φετινή- καλλιεργητική περίοδο να μπορέσουν να ασχοληθούν υπήκοοι τρίτων χωρών, οι οποίοι απασχολήθηκαν στην αντίστοιχη περσινή καλλιεργητική περίοδο. Και τούτο το προτείνουμε γιατί ξέρετε καλά ότι δεν πάνε Έλληνες να δουλέψουν στη συγκεκριμένη καλλιεργητική δραστηριότητα. 
Ζητούμε η διάταξη να ισχύσει υπό την προϋπόθεση ότι όσοι επιθυμούν να ενταχθούν σε αυτή θα εμφανιστούν μαζί με τον παραγωγό που θα τους απασχολήσει στις αστυνομικές αρχές, προκειμένου να αιτηθούν βιομετρική καταγραφή τους, όπως ο νόμος ορίζει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε. 
Προτείνω και πάλι την υπερψήφιση της προτεινόμενης τροπολογίας και την έναρξη διαλόγου για εξεύρεση μόνιμης λύσης. 
Επίσης, θέλω κλείνοντας να πω ότι εάν επιθυμούμε να στηρίξουμε τον αγροτικό τομέα, οφείλουμε όχι μόνο να δώσουμε λύση στο ζήτημα αυτό, αλλά και να αποδεχθούμε την τροπολογία στην οποία αναφέρθηκε πρωτύτερα ο κ. Τζαμτζής για το χρόνο ασφάλισης των αγροτών. Τα σαράντα χρόνια εργασίας στη γη είναι υπεραρκετά. 
Κύριε Υπουργέ και να θέλουν, δεν μπορούν, δεν αντέχουν οι αγρότες να δουλέψουν πέρα από τα εξήντα δύο τους χρόνια. Είναι ζήτημα ηθικής και δικαιοσύνης και οφείλουμε όλοι να το αποδεχθούμε. 
Σας ευχαριστώ.","ΓΕΩΡΓΙΟΣ ΚΟΝΤΟΓΙΑΝΝΗΣ",235
"14404"," Ευχαριστούμε, κύριε Κοντογιάννη. 
Η κ. Δέσποινα Χαραλαμπίδου έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14405"," Κυρία Πρόεδρε, το Σάββατο στις 7 Δεκεμβρίου κατά τη συζήτηση της ψήφισης του προϋπολογισμού του 2014 ο κύριος Υπουργός Εργασίας έδωσε ένα ακόμα ρεσιτάλ αλαζονείας, υπερηφανευόμενος για την οργανωτική συγκρότηση και την υπηρεσιακή ικανότητα του Υπουργείου και ειδικά για τους μηχανισμούς ελέγχου της εργατικής νομοθεσίας. 
Σε μία πομπώδη ομιλία που βρισκόταν σε πλήρη αναντιστοιχία με την πραγματική κατάσταση της εργατικής τάξης της χώρας μας δήλωσε την ικανοποίησή του από την ολοκλήρωση και τη λειτουργία μίας σειράς πληροφοριακών συστημάτων και επιχειρησιακών σχεδίων του Υπουργείου Εργασίας, όπως το «Άρτεμις», η «Εργάνη», η «Αριάδνη», ο «Ήλιος» και ο «Άτλας». 
Μας προξένησε ιδιαίτερη εντύπωση και το περιεχόμενο της τοποθέτησης του κυρίου Υπουργού αλλά και το ίδιο το ύφος του κυρίου Υπουργού της Εργασίας, τη στιγμή που οι υπηρεσίες του ΣΕΠΕ κάνουν λόγο για αδήλωτη και ανασφάλιστη εργασία, που οριακά ξεπερνάει το 40% των μισθωτών, τη στιγμή που τα στοιχεία από το ίδιο το πρόγραμμα «Άρτεμις», που παρουσίασε ο ίδιος ο κύριος Υπουργός εμφανίζουν ποσοστά τεράστιας παραβατικότητας σε μία σειρά από κλάδους οικονομικής δραστηριότητας, όπως, παραδείγματος χάριν, στην παραγωγή ειδών ένδυσης, όπου η ανασφάλιστη εργασία ξεπερνάει το 30%, στην επισκευή και εγκατάσταση μηχανημάτων και εξοπλισμού όπου ξεπερνάει το 45% ή στην κατασκευή μεταλλικών προϊόντων όπου ξεπερνάει το 24%.
Ακόμα μεγαλύτερη εντύπωση, όμως, προκαλεί το συνολικό πολύ χαμηλό ποσοστό της αδήλωτης εργασίας, που παρουσιάζουν τα αποτελέσματα του σχεδίου -ποσοστό σχεδόν 3%- τη στιγμή που στην ίδια την έκθεση φαίνεται ότι δεν πραγματοποιήθηκε κανένας έλεγχος σε περιοχές με έντονη τουριστική δραστηριότητα, όπως η Μύκονος, η Πάρος, η Τήνος, η Σαντορίνη και οι Σποράδες, σε περιοχές δηλαδή στις οποίες η κύρια οικονομική δραστηριότητα αφορά έναν κλάδο με τα υψηλότερα ποσοστά αδήλωτης και ανασφάλιστης εργασίας και παραβατικότητας ως προς την εργατική νομοθεσία από τη μεριά των εργοδοτών. 
Αυτήν τη στιγμή, κύριε Υπουργέ, η μισθωτή εργασία δέχεται ολομέτωπη επίθεση από την κρίση και τις συνέπειές της, το Σώμα Επιθεώρησης Εργασίας οδηγείται σε κατακόρυφη υποβάθμιση, έχοντας τεράστιες ελλείψεις και από άποψη προσωπικού και από άποψη υλικοτεχνικής στήριξης και υποδομής, με αποτέλεσμα να μην γίνονται ουσιαστικοί έλεγχοι στις βιομηχανίες και ειδικά στους εργασιακούς χώρους. Είναι χαρακτηριστικό το στοιχείο, το οποίο θέσαμε υπ’ όψιν σας και στην Επιτροπή Κοινωνικών Υποθέσεων, ότι έγιναν λιγότεροι από πενήντα χιλιάδες έλεγχοι στις επιχειρήσεις σε σχέση με το 2009. 
Το ίδιο ακριβώς ισχύει και για τους ελεγκτικούς μηχανισμούς του ΙΚΑ. Στην πράξη δεν πραγματοποιούνται επιτόπιοι έλεγχοι στις επιχειρήσεις, ενώ από τα σωματεία υπάρχουν πληροφορίες ότι ακόμα και στον έλεγχο των καταγγελιών των εργαζομένων υπάρχει πρόβλημα σε ό,τι αφορά τη διενέργειά του. 
Άρα ούτε τα ασφαλιστικά δικαιώματα των μισθωτών προστατεύονται όσο επικρατεί αυτή η κατάσταση και τα ασφαλιστικά ταμεία συνεχίζουν να αιμορραγούν επικίνδυνα. 
Ακόμα μεγαλύτερη εντύπωση, όμως, μας προξένησε το γεγονός ότι ο κύριος Υπουργός για άλλη μία φορά προσπάθησε με την ομιλία του να καθησυχάσει τους ασφαλισμένους του μεγαλύτερου ασφαλιστικού φορέα της χώρας μας, του ΙΚΑ-ΕΤΑΜ, δίνοντας διαβεβαιώσεις για τα άμεσα αποτελέσματα του προγράμματος «Άτλας». 
Για να δούμε λοιπόν τι γίνεται με το «Άτλας»; Πρόκειται για ένα Eθνικό Mητρώο Aσφάλισης και ασφαλιστικής ικανότητας, ένα επιχειρησιακό σχέδιο του Υπουργείου, που με την ολοκλήρωσή του, κατά τον κύριο Υπουργό, σε ένα εξάμηνο θα μπορεί ο κάθε ασφαλισμένος να βλέπει την ασφαλιστική του ιστορία και την ασφαλιστική του ικανότητα, με αποτέλεσμα -πάντα κατά τον κύριο Υπουργό- η έκδοση της σύνταξης να γίνεται σε λίγες ημέρες και η ασφαλιστική του ικανότητα να θεωρείται αυτόματα.
Το πρόγραμμα «Άτλας», κύριε Υπουργέ, θέλει εργαζόμενους, θέλει κόσμο για να μηχανογραφήσει τους φακέλους ασφάλισης των εργαζομένων. Ειδάλλως, αυτό το πρόγραμμα είναι χρήσιμο μόνο για όσους ασφαλίστηκαν μετά το 2001, δηλαδή από την 1η Ιανουαρίου του 2002.
Για να δούμε τι έγινε στις προηγούμενες προσπάθειες μηχανοργάνωσης. Τα δελτία ασφαλιστικής ταυτότητας και εισφορών με την επικόλληση των ενσήμων –τα γνωστά «πούλια» δηλαδή- για την περίοδο μέχρι το 1996 και τα ασφαλιστικά βιβλιάρια των απασχολούμενων –τα γνωστά ΑΒΑ- από το 1997 μέχρι το 2001 εφαρμόστηκαν πιλοτικά μόνο για ορισμένες περιοχές της χώρας, δηλαδή Κρήτη, Θεσσαλονίκη, Χαλκίδα, Γιάννενα. Όλη αυτή η προσπάθεια ήταν ημιτελής.
Δεν καλύπτουν τη μεγάλη πλειοψηφία των ασφαλισμένων πριν από το 2002. 
Το έργο της ένταξή τους στη μηχανοργάνωση θέλει χρόνο, ιδιαίτερη προσοχή για τη σωστή καταγραφή, επειδή πολύ συχνά παρατηρούνται λάθη τα οποία πρέπει να διορθωθούν. Χρειάζεται, άρα, τα ένσημα να εξετάζονται ατομικά από τους υπαλλήλους.
Δεύτερον, ακόμα δεν έχει διαψεύσει το Υπουργείο σας –και περιμένουμε σήμερα να το κάνετε αυτό- ότι το έργο της μηχανοργάνωσης των παλιότερων δελτίων, τα πούλια ή τα άλλα βιβλιάρια ασφάλισης θα ανατεθούν σε ιδιωτικές εταιρείες. 
Εκτός από το γεγονός ότι αυτό καθαυτό είναι αντίθετο με τη δική μας λογική, σαν ΣΥΡΙΖΑ -γιατί εμείς λέμε να μην ιδιωτικοποιηθούν οι δημόσιες υπηρεσίες και λειτουργίες- είναι πολύ προβληματικό για το λόγο ότι ο εντοπισμός σφαλμάτων προϋποθέτει ο υπάλληλος που θα κάνει τον έλεγχο πρέπει να διαθέτει ιδιαίτερες γνώσεις και εμπειρίες, να μπορεί να διακρίνει αν δηλώνονται περισσότερα ή λιγότερα ένσημα για την περίοδο ασφάλισης αναλογικά με την εργασιακή σχέση, για να μην προκύψουν προβλήματα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε. 
Και οποιαδήποτε αμφισβήτηση από την πλευρά του ασφαλισμένου για τον αριθμό των ενσήμων, αναγκαστικά θα οδηγήσει στην καταμέτρηση με το χέρι των σχετικών βιβλιαρίων και δελτίων. 
Καταλήγω με το εξής: Η πλήρης μηχανοργάνωση είναι ένας πολύ σωστός στόχος αλλά ο ισχυρισμός ότι κάτι τέτοιο μπορεί να γίνει άμεσα είναι εξωπραγματικός, όταν μάλιστα ο ίδιος ο κύριος Υπουργός επικαλείται τη μελλοντική μείωση των υπαλλήλων στα ασφαλιστικά ταμεία στο όνομα της μηχανοργάνωσης. Το πρόβλημα της καθυστέρησης της απονομής των συντάξεων θα κρατήσει για πολύ ακόμα.
Κατά τη γνώμη μας, είναι προφανές ότι κανένα σύγχρονο πληροφοριακό σύστημα και κανένα πολύπλοκο επιχειρησιακό πλάνο ελέγχων δεν έχει και δεν μπορεί να έχει αποτελέσματα, ούτε στο χρόνο της απονομής των συντάξεων, αλλά κυρίως ούτε στον έλεγχο της αγοράς εργασίας, όταν οι υπηρεσίες δεν διαθέτουν το απαραίτητο προσωπικό και κυρίως όταν οι συνολικές επιλογές της πολιτικής ηγεσίας του Υπουργείου Εργασίας και συνολικά της Κυβέρνησης εξυπηρετούν με τον πιο ξεκάθαρο τρόπο τις επιδιώξεις των εργοδοτών που έχουν συμφέρον να διαιωνίζεται η αυθαιρεσία στην αγορά εργασίας και από την καταστρατήγηση των εργασιακών δικαιωμάτων. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΕΣΠΟΙΝΑ ΧΑΡΑΛΑΜΠΙΔΟΥ",538
"14406"," Ευχαριστούμε, κυρία συνάδελφε.
Το λόγο έχει ο κ. Γιάννης Κουτσούκος. Μετά θα δώσω τον λόγο για δύο λεπτά στον κ. Βλαχογιάννη για μια μικρή παρέμβαση για μια τροπολογία.
Ορίστε, κύριε Κουτσούκο, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14407"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, το γεγονός ότι σήμερα το ασφαλιστικό σύστημα της χώρας, όπως και η χώρα συνολικά διέρχεται μία κρίση, είναι γνωστό σε όλους. Ξέρουμε τα προβλήματα. 
Επίσης, είναι γνωστό σε όλους ότι η ύφεση έχει εντείνει τα προβλήματα και θα έλεγα ότι όποια λάθη έχουν γίνει στο παρελθόν και από όποιους έχουν γίνει ή οι όποιες προσπάθειες έγιναν να βελτιώσουν τα προβλήματα και απέτυχαν, δεν μπορούν να συγκριθούν σε καμμία περίπτωση με αυτά που δημιούργησε η ύφεση, με την πτώση του κύκλου εργασιών των επιχειρήσεων, τη μείωση κατά συνέπεια των εισφορών, αλλά ταυτόχρονα και την ένταση του φαινομένου της αδήλωτης και μαύρης εργασίας ως μία «προσπάθεια» ορισμένων εργοδοτών να αντιμετωπίσουν, δι’ αυτού του δρόμου, τα προβλήματα που και σε αυτές τις επιχειρήσεις έχει δημιουργήσει η κρίση.
Θα έλεγα ότι αν δεν υπήρχε η προσπάθεια που έγινε αυτά τα χρόνια να κρατηθεί όρθια η Ελλάδα και να τροφοδοτεί μέσω του προϋπολογισμού τις δαπάνες των ασφαλιστικών συστημάτων, κυρίως των συντάξεων, αυτήν τη στιγμή θα είχε επέλθει η πλήρης κατάρρευση. Άρα, η ύπαρξη του ασφαλιστικού συστήματος αυτή τη στιγμή συνδέεται αναμφίβολα με τη μεγάλη προσπάθεια που κάνει η χώρα, την οποία βεβαίως κατά κύριο λόγο σηκώνουν στις πλάτες τους μισθωτοί και συνταξιούχοι με αιματηρές θυσίες. 
Θα έλεγα ότι το αντίστοιχο βάρος δεν το έχουν σηκώσει πολλές πλευρές της εργοδοσίας και ιδίως αυτοί που εκμεταλλεύονται τις αδυναμίες του συστήματος και τις αδυναμίες της πολιτείας να έχει αποτελεσματικούς παρεμβατικούς και ελεγκτικούς μηχανισμούς. 
Από την άποψη αυτή, οποιαδήποτε προσπάθεια έρχεται –όπως αυτή που συμπεριλαμβάνεται στο νομοσχέδιο- να ενοποιήσει τις διαδικασίες είσπραξης των ασφαλιστικών εισφορών σε μία, με την απόδειξη παροχής υπηρεσιών, να καλύψει το κενό μεταξύ της δήλωσης της εργασίας, δηλαδή του συστήματος που έχει θεσπίσει το Υπουργείο και το λέει κάθε τρεις και λίγο ο Υπουργός, του «Εργάνη», με τις καταβολές των εισφορών, είναι θετικές κινήσεις που οφείλουμε πιστεύω να τις στηρίξουμε όλοι. Όπως επίσης πρέπει να στηρίξουμε και τη διαδικασία της επιβολής αυστηρών προστίμων, γιατί η μαύρη και αδήλωτη εργασία δεν μπορεί να μπαίνει σε διατίμηση. Μεγάλη και μικρή επιχείρηση, μικροί και μεγάλοι απατεώνες! 
Ταυτόχρονα, νομίζω ότι είμαστε υποχρεωμένοι να αξιολογήσουμε μέχρι σήμερα τις ρυθμίσεις που έγιναν για τη δυνατότητα διευκόλυνσης των επιχειρήσεων στην καταβολή των οφειλομένων εισφορών. Δεν πρέπει να τους βάλουμε όλους στο ίδιο τσουβάλι. Υπάρχουν επιχειρήσεις, που είναι μικροί επαγγελματίες οι οποίοι δεν μπορούν να ανταποκριθούν.
Κάνει μία βελτιωτική ρύθμιση σήμερα ο Υπουργός με την τροπολογία που κατέθεσε, επεκτείνοντας τις πέντε χιλιάδες σε δέκα χιλιάδες και αφαιρώντας τη φορολογική ενημερότητα. Η ρύθμιση αυτή είναι σε σωστή κατεύθυνση, διότι δεν είναι δυνατόν, αφού χρωστάει στο σύμπαν, να έρχεται στο ταμείο και να λέει «μπορώ να καταβάλω αυτά» και να μην του τα παίρνει το ταμείο. 
Όμως, νομίζω, κύριε Υπουργέ, όπως σας έχουμε πει και άλλη φορά ότι χρειάζεται μια συνολικότερη αξιολόγηση της τελευταίας ρύθμισης. Διότι, η ανταπόκριση ιδίως των μικρών επιχειρήσεων είναι πάρα πολύ χαμηλή. Πρέπει να δούμε πώς θα επιτύχουμε μια παραπέρα διευκόλυνση και δεν θέλω να επεκταθώ πάρα πέρα, όμως θέλω να το σημειώσω. 
Ταυτόχρονα, με αυτήν την προσπάθεια είμαστε υποχρεωμένοι, κυρίες και κύριοι συνάδελφοι, να λύνουμε και προβλήματα. Υπάρχουν πάρα πολλά προβλήματα. Αν λέμε ότι η χώρα στέκεται στα πόδια της, ότι θα έχει πρωτογενές πλεόνασμα, ότι περάσαμε τον κάβο ή κάναμε μια στροφή ή μπαίνουμε σε ένα καινούργιο πεδίο, πρέπει να λύνουμε και τα προβλήματα που εμείς δημιουργήσαμε με τις αποφάσεις που πήραμε. Και προβλήματα υπάρχουν πάρα πολλά. 
Αναφέρθηκαν προηγούμενα συνάδελφοι στην αύξηση των ορίων ηλικίας στους αγρότες, που πρέπει να το λύσουμε. Αναφέρθηκαν σε ζητήματα που έχουν να κάνουν με εκκρεμότητες ανθρώπων που έχουν αδικηθεί από τις ερμηνείες των υπηρεσιών του Υπουργείου, όπως είναι οι κλωστοϋφαντουργοί. Για το θέμα αυτό είχαμε καταθέσει και εμείς τροπολογία την προηγούμενη φορά. 
Εγώ θέλω να σας πω, κύριε Υπουργέ, ότι αξιολογήσαμε ως ΠΑΣΟΚ και καταθέσαμε εννέα σημεία σε μια ενιαία τροπολογία, που αφορά τετρακόσιες πενήντα χιλιάδες συνανθρώπους μας, που είναι από τους πλέον φτωχούς και αδύναμους. Και νομίζω ότι το κόστος δεν είναι μεγάλο ούτε απαγορευτικό και μπορεί να αντιμετωπιστεί αυτό το πρόβλημα. 
Πρώτα-πρώτα υπάρχουν αυτοί που πρέπει να περάσουν από τα ΚΕΠΕ και δεν έχουν περάσει και θα τους κοπεί η σύνταξη. Μετά, οι υπερήλικες που τους κόπηκε η σύνταξη με τη ρύθμιση που κάναμε, αφού δεν έχουν τα είκοσι χρόνια στην Ελλάδα. Δεν είναι δυνατόν! Ύστερα, υπάρχει η αντιμετώπιση των μακροχρόνια ανέργων και η παροχή υγειονομικής περίθαλψης, όπως επίσης το πρόβλημα των εργαζομένων στην Αγροτική Τράπεζα που έχουν πάει στην Τράπεζα Πειραιώς. 
Πρόκειται για ζητήματα που έχουν να κάνουν με την αναγνώριση χρόνου ασφάλισης που προσμετρώνται στο χρόνο συνταξιοδότησης με βάση το ισχύον πλαίσιο και ζητήματα που έχουν να κάνουν με τα υπερβαρέα εργαζομένων στα ορυχεία, κυρίως στη ΔΕΗ. Και βεβαίως μια ρύθμιση που έχει να κάνει με το πάγωμα ασφαλιστικών εισφορών στην ίδια κατηγορία για τους μικροεπαγγελματίες που δεν μπορούν να αντεπεξέλθουν. Εμείς σε αυτά τα εννέα σημεία θέλω να σας πω ότι θα επιμείνουμε και θέλω αύριο που θα μιλήσετε επί των άρθρων και των τροπολογιών να μας απαντήσετε. 
Τελειώνω με  τούτο, κυρία Πρόεδρε, στο οποίο αναφέρθηκε νωρίτερα και ο συνάδελφος ο κ. Κοντογιάννης: Έχουμε καταθέσει μια τροπολογία Βουλευτές τριών κομμάτων από τη δυτική Ελλάδα και θα παρακαλούσαμε και τον ΣΥΡΙΖΑ και το ΚΚΕ να την στηρίξουν, διότι αυτήν τη στιγμή το μεγάλο πλεονέκτημα της Ελλάδος, δηλαδή η παραγωγή των αγροτικών προϊόντων, δεν μπορεί να είναι υπό καθεστώς παρανομίας, επειδή ο κ. Δένδιας και ο κ. Μιχαλάκης προφασίζονται ότι ζουν σε άλλη χώρα!
Ο κύριος Υπουργός –και προς τιμήν του- δέχθηκε τους φορείς. Οργανώσαμε σύσκεψη και με τη Γενική Γραμματεία και βρήκαμε μία κατ’ οικονομία λύση για τη φετινή καλλιεργητική περίοδο. Λέμε, λοιπόν, να πάνε να τους δηλώσουν να πληρώσουν το εργόσημο και να είναι νόμιμοι, ώστε να μην τους κυνηγούν στα χωράφια χωροφύλακες, επιθεωρητές και ό,τι άλλο θέλετε. Αυτό που γίνεται είναι ντροπή!
Κύριε Υπουργέ, επειδή είχατε την ευθύνη και την ευθιξία να μας δεχθείτε επανειλημμένα για να συζητήσουμε και έχετε εκφράσει θετική άποψη γι’ αυτήν τη ρύθμιση, θα παρακαλούσα, εάν μπορείτε, σε συνεννόηση και με τους συναδέλφους σας να την αποδεχθείτε και να λύσουμε όλα τα διαδικαστικά θέματα. Δεν μπορεί να βρίσκονται σε καθεστώς απαγόρευσης οι αγροτικοί παραγωγοί.
Ευχαριστώ, κυρία Πρόεδρε, για την ανοχή.","ΓΙΑΝΝΗΣ ΚΟΥΤΣΟΥΚΟΣ",258
"14408"," Ευχαριστούμε, κύριε Κουτσούκο.
Ο κ. Ηλίας Βλαχογιάννης έχει τον λόγο για δύο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14409"," Ευχαριστώ, κυρία Πρόεδρε, για την κατανόησή σας.
Ζητώ και την κατανόηση των συναδέλφων του Σώματος, γιατί θα ήθελα να ενημερώσω για μία τροπολογία για την οποία απευθύνουμε έκκληση στον κύριο Υπουργό. Αφορά εργαζομένους στις πρώην νομαρχιακές αυτοδιοικήσεις με σύμβαση εργασίας ιδιωτικού δικαίου αορίστου χρόνου, που βάσει του «Καλλικράτη» έπρεπε αυτόματα να μεταταγούν σε προσωποπαγείς θέσεις των νέων Περιφερειακών Αυτοδιοικήσεων. Ενώ, μάλιστα, αυτό συνέβη στο 95% της Ελλάδας σε έξι νομούς, για λόγους καθαρά γραφειοκρατικούς δεν συνέβη αυτή η μεταβολή του προσωπικού. Αυτοί οι Νομοί είναι των Τρικάλων, της Καρδίτσας, της Μαγνησίας, των Γρεβενών, της Χίου και της Λέσβου. 
Το αποτέλεσμα είναι είκοσι επτά άτομα σ’ αυτές τις υπηρεσίες σ’ αυτούς τους νομούς, ενώ παρέχουν κανονικά υπηρεσία επί δύο χρόνια, να μην μπορούν να πληρωθούν, γιατί δεν έχει συντελεστεί η μεταβολή, ώστε να πάνε στο νέο καθεστώς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το θέμα είναι καθαρά τυπικό. Αυτό που ζητούμε είναι να δημοσιευτεί στην Εφημερίδα της Κυβέρνησης η απόφαση του Περιφερειακού Συμβουλίου, βάσει της οποίας αναγνωρίστηκε το εργασιακό καθεστώς τους. Αν περάσει ο Δεκέμβριος, αυτοί οι άνθρωποι θα χάσουν εντελώς τη δουλειά τους, αλλά και δεν θα μπορούν να διεκδικήσουν τα δεδουλευμένα. Είναι άνθρωποι που προσελήφθησαν τα τελευταία είκοσι χρόνια και δεν είναι των τελευταίων ετών.
Αυτά ήθελα να πω κι ευχαριστώ πάρα πολύ για την κατανόηση.","ΗΛΙΑΣ ΒΛΑΧΟΓΙΑΝΝΗΣ",64
"14410"," Ευχαριστούμε κι εμείς, κύριε Βλαχογιάννη.
Ο κ. Κωνσταντίνος Κόλλιας έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14411"," Ευχαριστώ, κυρία Πρόεδρε.
Κυρίες και κύριοι συνάδελφοι, συζητούμε σήμερα ένα νομοσχέδιο το οποίο, αν και είναι σύντομο, ρυθμίζει ορισμένα από τα πιο κρίσιμα προβλήματα που απασχολούν σήμερα το ασφαλιστικό μας σύστημα. Με συνοπτικές διαδικασίες βάζει τέλος στην ανασφάλιστη και αδήλωτη εργασία, δημιουργώντας παράλληλα έσοδα για τα ασφαλιστικά ταμεία. Πρόκειται για ένα νομοσχέδιο που αποδεικνύει ότι όπου υπάρχει βούληση, βρίσκονται και τα μέσα. Αποδεικνύει ότι είναι δυνατή η ύπαρξη κοινωνικού κράτους που όχι μόνο δεν απομυζά πόρους, αλλά δημιουργεί.
Κυρίες και κύριοι συνάδελφοι, τα προβλήματα των ασφαλιστικών ταμείων δεν δημιουργήθηκαν από την οικονομική κρίση. Είναι αποτελέσματα του ανορθολογισμού, της έλλειψης μηχανοργάνωσης, της κατασπατάλησης των πόρων, της αδιαφάνειας, της εισφοροδιαφυγής, της μαύρης και αδήλωτης εργασίας. Όλα αυτά έχουν μετατρέψει διαχρονικά το ασφαλιστικό μας σύστημα σε έναν αργοκίνητο, γραφειοκρατικό, άδικο, αναποτελεσματικό και σπάταλο μηχανισμό.
Βεβαίως, η κρίση έχει εντείνει αυτά τα προβλήματα, καθιστώντας πιο επείγουσα από ποτέ τη ριζική μεταρρύθμιση του ασφαλιστικού. Το κράτος δεν μπορεί πλέον να επιτρέπει να εργάζονται χιλιάδες εργαζόμενοι ανασφάλιστοι. Δεν μπορεί πλέον να ανέχεται την εισφοροδιαφυγή των εργοδοτών. Δεν μπορεί πλέον να έχει ανασφάλιστους ή ασφαλισμένους δύο ταχυτήτων, από τη μία δηλαδή τους λίγους που απολαμβάνουν προνόμια και από την άλλη τους χιλιάδες που πληρώνουν εισφορές χωρίς αντίκρυσμα.
Κυρίες και κύριοι συνάδελφοι, στόχος του νομοσχεδίου είναι η δημιουργία ενός βιώσιμου ασφαλιστικού συστήματος και η προάσπιση των εργασιακών δικαιωμάτων. Και οι δύο αυτοί στόχοι εξαρτώνται από την πάταξη της φοροδιαφυγής και της αδήλωτης εργασίας. Τέσσερις στους δέκα εργαζόμενους δουλεύουν χωρίς ασφάλιση. Αυτό μεταφράζεται σε απώλειες άνω των 6,5 δισεκατομμυρίων ευρώ για το σύνολο του ασφαλιστικού συστήματος. Εάν σ’ αυτά προσθέσουμε τα 11 δισεκατομμύρια ευρώ των ληξιπρόθεσμων οφειλών, τότε εύκολα καταλαβαίνει κάποιος γιατί τα ταμεία απειλούνται με χρεοκοπία.
Κυρίες και κύριοι συνάδελφοι, με τη θέσπιση του εργόσημου, με το σύστημα «Εργάνη» και με την αυστηροποίηση των ελέγχων, η Κυβέρνηση θέτει τέλος στην ανασφάλιστη εργασία και ταυτόχρονα στην εισφοροδιαφυγή. 
Με την ηλεκτρονική καταγραφή όλων των εργαζομένων στο σύστημα «Εργάνη» η πολιτεία διαθέτει πλέον ένα πλήρες μητρώο. Γνωρίζει πού και με ποιους όρους δουλεύει και ο τελευταίος εργαζόμενος. Διασταυρώνει αυτά τα στοιχεία με την περιοδική δήλωση που υποβάλλουν πλέον οι εργοδότες του ΙΚΑ Έτσι, η πολιτεία μπορεί να εντοπίσει τις παραβάσεις.
Για κάθε εργαζόμενο που υπάρχει στο σύστημα «Εργάνη» αλλά απουσιάζει από την περιοδική δήλωση του εργοδότη, θεσπίζονται αυστηρά πρόστιμα. Με αυτά τα μέτρα η πολιτεία θα θέσει τέλος στη μάστιγα της αδήλωτης εργασίας που εκμηδενίζει εργαζομένους, έσοδα και ανάπτυξη. Και δεν είναι καθόλου τυχαίο το γεγονός ότι η κινητοποίηση των Υπουργείων για την πάταξη της αδήλωτης εργασίας, ήδη, συνοδεύεται από αύξηση των εσόδων του ΙΚΑ. 
Τα πρόστιμα που επιβλήθηκαν, μόνο σε σαράντα πέντε ημέρες, πλησιάζουν τα έξι εκατομμύρια ευρώ. Αντίστοιχα, μέσα σ’ αυτές τις σαράντα πέντε ημέρες, για πρώτη φορά εδώ και τέσσερα χρόνια το ΙΚΑ ανακοίνωσε αύξηση εσόδων. Όταν προχωρήσει η εφαρμογή του συνόλου των διατάξεων του νομοσχεδίου, θα εξοικονομούνται ετησίως περισσότερα από 400 εκατομμύρια ευρώ. 
Πιστεύω ότι όλοι κατανοούμε τι σημαίνει αυτό για το ασφαλιστικό μας σύστημα και κατ’ επέκταση για τους φορολογούμενους. Κάθε μεταρρύθμιση και κάθε βαθειά τομή στα κακώς κείμενα μεταφράζεται σε αποφυγή οριζόντιων μέτρων και σε περισσότερη κοινωνική δικαιοσύνη και ευημερία.
Κυρίες και κύριοι συνάδελφοι, πέρα από τα μέτρα για τη μαύρη εργασία και την εισφοροδιαφυγή, το νομοσχέδιο θεσπίζει μία σειρά άλλων θετικών διατάξεων, γι’ αυτό και το υπερψηφίζουμε.
Θα ήθελα ωστόσο, κύριε Υπουργέ, να αναφερθώ σε ορισμένες παρεμβάσεις που δρομολογούνται. Έχετε εξαγγείλει, κύριε Υπουργέ, ένα νέο ασφαλιστικό νομοσχέδιο για το 2014 το οποίο θα συζητήσουμε εκτενώς όταν κατατεθεί στη Βουλή. Ωστόσο, Θα ήθελα να επισημάνω στα θετικά σας ότι ήδη έχετε εκφράσει τη βούληση να δεχτείτε αρκετές από τις σημαντικές τροπολογίες που έχουν κατατεθεί από την πλευρά των συναδέλφων, ιδίως της Νέας Δημοκρατίας.
Θα ήθελα να σας ευχαριστήσω εκ προοιμίου, κύριε Υπουργέ, γιατί από ό,τι φαίνεται είστε διατεθειμένος να αποδεχτείτε την τροπολογία που σας έχουμε καταθέσει και αφορά τη συνταξιοδότηση των αγροτών. Θεωρώ –και πιστεύω ότι συμφωνείτε και εσείς- ότι ύστερα από σαράντα χρόνια δουλειάς στα χωράφια οι αγρότες μας έχουν κερδίσει το δικαίωμα να συνταξιοδοτούνται στα εξήντα δύο έτη.
Ακόμη, θα ήθελα να εκφράσω την ικανοποίησή μου διότι, όπως φαίνεται, δεν θα υποχρεώσετε τους επαγγελματίες των μικρών χωριών να ασφαλιστούν στον ΟΑΕΕ. Είναι αυτά τα μικρά χωριά που, δυστυχώς, κύριε Υπουργέ, επισκεπτόμαστε κάθε προεκλογική περίοδο. Τα ξέρετε και εσείς, γιατί είστε Βουλευτής επαρχίας και ιδιαίτερα αγαπητός στην Περιφέρειά σας. Πηγαίνουμε να μιλήσουμε σ’ αυτά τα μικρά χωριά στα καφενεία, που έχουν δύο-τρία τραπέζια, στα καφενεία που αποτελούν ένα στοιχειώδη χώρο κοινωνικής συναναστροφής και όπου υπάρχουν κάποια μικρά μπακάλικα που εξυπηρετούν τις στοιχειώδεις ανάγκες. 
Αυτούς, κύριε Υπουργέ, θα πρέπει να τους προστατεύσουμε. Κι επειδή ακούγεται ότι το μέτρο ίσως να ισχύσει για νέους ασφαλισμένους και εδώ θέλω να επιστήσω την προσοχή σας. 
Η επαρχία, κύριε Υπουργέ, χρειάζεται νέους ανθρώπους που θα συντηρήσουν τη οικονομική και κοινωνική ζωή στο χωριό. Μην τους αποθαρρύνετε, υποχρεώνοντάς τους να πληρώσουν εισφορές στον ΟΑΕΕ για τζίρους των 10 ευρώ ή και 20 ευρώ την ημέρα, γιατί για τέτοια ποσά μιλάμε. Βάλτε αυστηρότερα κριτήρια, αλλά μην καταργείτε τελείως αυτή την ευεργετική για την ελληνική επαρχία διάταξη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κυρία Πρόεδρε.
Τέλος, θα ήθελα να σας στηρίξω στην πρωτοβουλία ρύθμισης των ενεργών δανείων στον πρώην Οργανισμό Εργατικής Κατοικίας. Γνωρίζουμε, κύριε Υπουργέ, ότι οι διαπραγματεύσεις με την τρόικα είναι σκληρές και ότι οι αντιρρήσεις είναι έντονες. 
Ελπίζω και πιστεύω ότι θα επιμείνετε μέχρι το τέλος και θα κερδίσετε αυτή τη μάχη προς όφελος της ελληνικής κοινωνίας. Διότι δεν πρόκειται για ένα σημαντικό θέμα, αλλά πρόκειται για την επιβίωση σχεδόν εκατό χιλιάδων οικογενειών.
Σας ευχαριστώ πολύ.","ΚΩΝΣΤΑΝΤΙΝΟΣ ΚΟΛΛΙΑΣ",230
"14412"," Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας ΕΛΕΥΘΕΡΙΟΣ ΒΕΝΙΖΕΛΟΣ και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τέσσερις μαθητές και μαθήτριες και τέσσερις  εκπαιδευτικοί- συνοδοί τους από το Γυμνάσιο Μαντουδίου Ευβοίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο τώρα έχει ο κ. Κωνσταντίνος Μπάρκας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14413"," Ευχαριστώ, κυρία  Πρόεδρε. 
Δυστυχώς για μια ακόμη φορά βρισκόμαστε μπροστά σε μια συζήτηση η οποία γίνεται εκ του ασφαλούς. Γίνεται, δηλαδή, από ομιλητές οι οποίοι θα έχουν  τη δυνατότητα –και μιλάω κυρίως για τους μεγαλύτερους σε ηλικία- να πάρουν σύνταξη, ενώ εμείς –και το λέω για μια ακόμη φορά- οι πιτσιρικάδες Βουλευτές του ΣΥΡΙΖΑ ερχόμαστε εδώ για να σας πούμε τα προβλήματα έτσι όπως έχουν. Ερχόμαστε εδώ για να σας πούμε εμείς: ότι με τα νομοσχέδια που φέρνετε να ψηφίσετε και με τα νομοσχέδια που στηρίζετε, δεν θα πάρει καθόλου σύνταξη η νέα γενιά δεν θα έχει καν τη δυνατότητα να σκεφθεί ότι θα πάρει σύνταξη. 
Και βεβαίως, μιλάμε για έναν Υπουργό ο οποίος πρέπει να αλλάξει το όνομά του και να γίνει Στιβ Τζόμπς. Πρόκειται για ένα γκατζετο-Υπουργό ο οποίος θεωρεί ότι με τα συστήματα που δημιουργεί, θα λύσει το πρόβλημα της αδήλωτης εργασίας.","ΚΩΝΣΤΑΝΤΙΝΟΣ ΜΠΑΡΚΑΣ",336
"14414"," Ποιον εννοείτε;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"14415"," Στον πρώην ιδιοκτήτη της «APPLE». 
Είναι μόνιμες οι μπαλοθιές του κ. Βρούτση, ο οποίος δεν δίνει καμμία σημασία στους ανθρώπους αλλά βλέπει τη λύση της αδήλωτης και μαύρης εργασίας, έτσι όπως αυτός τη φαντάζεται φτιάχνοντας συγκεκριμένα πράγματα, ιντερνετικά κ.λπ., όταν η μαύρη και η ανασφάλιστη εργασία στην Ελλάδα έχει φτάσει στο 40,5%, σύμφωνα με μελέτες όχι του ΣΥΡΙΖΑ αλλά οργανισμών οι οποίοι ασχολούνται με αυτήν τη δουλειά. Και εσείς για να λύσετε αυτό το πρόβλημα, φτιάχνετε ιντερνετικές πλατφόρμες.
Απ’ όλα αυτά που έχετε πει, κύριε Υπουργέ, προκύπτουν λοιπόν ορισμένα βασικά ερωτήματα τα οποία εσείς ο ίδιος αποφεύγετε να συζητήσετε. Σ’ αυτά τα ερωτήματα υπάρχουν αιτιολογημένες και εμπεριστατωμένες απαντήσεις, οι οποίες πολλές φορές απορρέουν από τις πλέον αδιαμφισβήτητες πολιτικά πηγές, όπως είναι οι δημοσιευμένες μελέτες του Διεθνούς Νομισματικού Ταμείου ή οι άρτιες επιστημονικά έρευνες που εκπονούνται από το Υπουργείο Εργασίας αλλά παραμένουν αδημοσίευτες. 
Το πρώτον, λοιπόν, ερώτημα είναι το εξής: Από τη στιγμή που το εργατικό κόστος θεωρείται πηγή πρόκλησης και επιλογής διάφορων μορφών αδήλωτης εργασίας, γιατί η τεράστια συρρίκνωση αυτού του κόστους στην Ελλάδα σε πρωτοφανή χαμηλά επίπεδα την τελευταία τετραετία δεν είχε ως αποτέλεσμα έστω τη συγκράτηση των ποσοστών της αδήλωτης εργασίας αλλά αντιθέτως την εκτόξευσή τους;
Δεύτερον, γιατί τα υιοθετούμενα μέτρα δεν επιφέρουν και δεν αναμένεται να επιφέρουν ουσιαστικά αποτελέσματα στην καταπολέμηση του φαινομένου;
Τρίτον, ποιες είναι οι εκθέσεις αξιολόγησης των μέτρων που λαμβάνονται από τις μνημονιακές ηγεσίες του Υπουργείου Εργασίας την περίοδο 2010-2013 για την αντιμετώπιση της αδήλωτης εργασίας και γιατί δεν δημοσιεύονται; Γιατί δεν έχουμε δει έστω σε δημοσιεύματα του Τύπου ορισμένα από τα κεντρικά συμπεράσματα που εμπεριέχονται στην έρευνα του ΣΕΠΕ με θέμα «Έρευνα του φαινομένου της αδήλωτης εργασίας», η οποία ολοκληρώθηκε το Νοέμβριο του 2012;
Σε ποιο βαθμό αξιοποιείται η σύγχρονη πλούσια εμπειρία από χώρες με δημοσιονομικά προβλήματα, ιδίως -αλλά όχι αποκλειστικά- στο Νότο της Ευρώπης και ποια διδάγματα αποκομίζονται από τον ουσιώδη και ενεργό ρόλο των συνδικάτων των εργαζομένων της τοπικής αυτοδιοίκησης και άλλων κοινωνικών φορέων και θεσμών στον σχεδιασμό, την υλοποίηση και την παρακολούθηση της εφαρμογής αντίστοιχων επιτυχημένων μέτρων; 
Σ’ αυτά, κύριε Υπουργέ, κωφεύετε και δεν μπαίνετε στη διαδικασία να τα συζητήσετε. Έχετε την εντύπωση -και σας το λέω πάλι, γιατί φύγατε πριν- ότι θα χτυπήσετε τη μαύρη και αδήλωτη εργασία δημιουργώντας ιντερνετικές πλατφόρμες.
Επειδή γίνεται πολύς λόγος για τον ΣΥΡΙΖΑ, για το ότι ενδεχομένως να φταίμε κι εμείς για τη μαύρη και αδήλωτη εργασία ή για το ότι εμείς την επιδιώκουμε -έτσι φαντάζομαι ότι καταλαβαίνετε την κριτική που σας ασκούμε και την κριτική που σας ασκήσαμε στην επιτροπή- ακούστε, λοιπόν, ορισμένες προτάσεις για την αντιμετώπιση της αδήλωτης και ανασφάλιστης εργασίας. Σημειώστε τες, σας παρακαλώ, κύριε Υπουργέ, ή πάρτε μετά τα Πρακτικά για να καταλάβετε.
Πρώτον, τα έσοδα από τα πρόστιμα να πηγαίνουν στα ασφαλιστικά ταμεία. Το μέτρο αφορά στην καταπολέμηση της εισφοροδιαφυγής και τη στήριξη της κοινωνικής ασφάλισης και των ταμείων και όχι ένα ακόμα χαράτσι, ώστε, με πρόσχημα την ανασφάλιστη εργασία, να μπαίνουν χρήματα στα κρατικά ταμεία για να πληρώνονται οι δανειστές.
Αυτό, σε συνδυασμό με το πρόστιμο -ποινή στον εργοδότη υποχρεωτικής εξαγοράς πλασματικού χρόνου ασφάλισης ενός έτους του ανασφάλιστου εργαζομένου ως εργαζόμενου πλήρους απασχόλησης, με πληρωμή του συνόλου των ασφαλιστικών εισφορών που θα υποχρεούνταν να καταβάλλει σε περίπτωση κανονικής ασφάλισης, υπολογισμένο στον κατώτατο μισθό ή ημερομίσθιο. Ο πλασματικός χρόνος ασφάλισης θα πρέπει να χρησιμοποιηθεί για την κατοχύρωση συνταξιοδοτικού δικαιώματος. Εξαιρούνται οι περιπτώσεις εργαζομένων οι οποίοι είναι ασφαλισμένοι αλλού ή συνταξιούχοι. 
Στόχος του μέτρου, εκτός από την εισφοροδιαφυγή, είναι η προστασία των εργαζομένων από την καταπάτηση των ασφαλιστικών δικαιωμάτων τους. 
Με το προτεινόμενο μέτρο ο κύριος θιγόμενος από την ανασφάλιστη εργασία αποζημιώνεται για τις απώλειες σε ένσημα για ασφαλιστική κάλυψη και συγχρόνως ενισχύονται και τα ταμεία.
Σε περίπτωση εργασίας με μερική ή εκ περιτροπής απασχόληση, σε περίπτωση διαπίστωσης εργασίας σε ημέρα ανάπαυσης ή εργασίας πέραν του δηλωθέντος ωραρίου, σε συνδυασμό με τα πρόστιμα που ήδη προβλέπονται τα εξής: 
Πρώτον, για εργαζόμενους με την εκ περιτροπής απασχόληση σε περίπτωση εργασίας πέραν των ημερών που έχουν δηλωθεί στο πρόγραμμα εργασίας χωρίς να έχει γίνει τροποποίηση, προβλέπεται ποινή υποχρεωτικής εξαγοράς από τον εργοδότη πλασματικού χρόνου ασφάλισης έξι μηνών του εργαζομένου, με πληρωμή του συνόλου των ασφαλιστικών εισφορών που θα υποχρεούνταν να καταβάλλει σε περίπτωση κανονικής ασφάλισης, υπολογισμένου στον κατώτατο μισθό ή ημερομίσθιο ως εργαζομένου πλήρους απασχόλησης. Ο πλασματικός χρόνος ασφάλισης θα πρέπει να χρησιμοποιηθεί για την κατοχύρωση συνταξιοδοτικού δικαιώματος. Εξαιρούνται οι περιπτώσεις εργαζομένων οι οποίοι είναι παράλληλα ασφαλισμένοι αλλού ή συνταξιούχοι. 
Δεύτερον, για εργαζόμενους με μερική απασχόληση, σε περίπτωση εργασίας πέραν των ωρών εργασίας που έχουν δηλωθεί στο πρόγραμμα εργασίας χωρίς να έχει γίνει τροποποίηση, προβλέπεται ποινή υποχρεωτικής εξαγοράς από τον εργοδότη πλασματικού χρόνου ασφάλισης τριών μηνών του εργαζομένου με πληρωμή του συνόλου των ασφαλιστικών εισφορών που θα υποχρεούνταν να καταβάλλει σε περίπτωση κανονικής ασφάλισης, υπολογισμένου στον κατώτατο μισθό ή ημερομίσθιο ως εργαζομένου πλήρους απασχόλησης. Ο πλασματικός χρόνος ασφάλισης θα μπορεί να χρησιμοποιηθεί για την κατοχύρωση συνταξιοδοτικού δικαιώματος. Εξαιρούνται οι περιπτώσεις εργαζομένων οι οποίοι είναι παράλληλα ασφαλισμένοι αλλού ή συνταξιούχοι. 
Ανασφάλιστη, αδήλωτη εργασία είναι και η δήλωση και ασφάλιση ενός εργαζομένου με εικονική ή μερική ή εκ περιτροπής απασχόληση, όταν αυτός εργάζεται στην πραγματικότητα με πλήρη απασχόληση. 
Με το μέτρο αυτό, όχι μόνο τιμωρούνται οι εργοδότες για παραβιάσεις που σχετίζονται με τον χρόνο εργασίας, αλλά καταπολεμάται η εισφοροδιαφυγή και αποζημιώνεται ο εργαζόμενος για τις εισφορές που έχει χάσει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κυρία Πρόεδρε.
Μόνο έτσι γίνεται ουσιαστικός έλεγχος και καταπολεμάται αποκλειστικά η ανασφάλιστη εργασία και η εκμετάλλευση των εργαζομένων. Αλλιώς, οδηγούμαστε απλά σε εικονικές πραγματικότητες, όπως τώρα, όπου, ναι μεν κάποιοι εργοδότες αναγκάζονται να ασφαλίσουν τους εργαζομένους τους, αλλά στη συντριπτική τους πλειοψηφία το κάνουν δηλώνοντας και ασφαλίζοντάς τους για μερική ή εκ περιτροπής απασχόληση. 
Για να τελειώσω και να μη σας κουράζω, κύριε Υπουργέ, πρέπει να υπάρξει κάλυψη των αποθεματικών των ταμείων που χάθηκαν από το PSI, το οποίο υποστηρίζετε, από το Ταμείο Ανακεφαλαιοποίησης των Τραπεζών ή μέσω κάποιου άλλου μηχανισμού. Όταν μια κυβέρνηση θέλει να δώσει το μήνυμα σεβασμού των ασφαλιστικών υποχρεώσεων στους πολίτες, δεν είναι δυνατόν η ίδια να καταληστεύει τα ασφαλιστικά ταμεία, όπως έγινε με το κούρεμα, μέσω του PSI, των αποθεματικών τους. Δεκάδες δισεκατομμύρια έχουν δοθεί για τη στήριξη των τραπεζών, αλλά όχι των ασφαλιστικών ταμείων, τα οποία δεν εξαιρέθηκαν από το κούρεμα των ομολόγων τους, όπως θα έπρεπε, εάν οι μνημονιακές κυβερνήσεις ενδιαφέρονταν πραγματικά για την κοινωνική ασφάλιση. 
Κυρίες και κύριοι συνάδελφοι, όσον αφορά στην κατ’ άρθρον ψήφιση του νομοσχεδίου, θα τοποθετηθώ στην αυριανή ομιλία μου. 
Θα ήθελα να σας πω, κύριε Βρούτση, ότι τα νομοσχέδια που φέρνετε δεν είναι για την καταπολέμηση της μαύρης και αδήλωτης εργασίας, αλλά για να νομιμοποιήσετε αυτήν την εργασία, διότι αυτός είναι ο στόχος σας, έτσι φαντάζεστε τους νέους εργαζόμενους. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΜΠΑΡΚΑΣ",336
"14416"," Σας ευχαριστούμε.
Το λόγο έχει  ο κ. Ευάγγελος Διαμαντόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14417"," Ευχαριστώ, κυρία Πρόεδρε. 
Κυρίες και κύριοι Βουλευτές, κύριε Υπουργέ, βρισκόμαστε εδώ για να συζητήσουμε ένα νομοσχέδιο που φιλοδοξεί να καταπολεμήσει τη μαύρη εργασία. Οποιοσδήποτε θέλει να πετύχει κάτι τέτοιο και για να βρει και τρόπους αντιμετώπισης  θα πρέπει να προχωρήσει σε μια ανάλυση των αιτίων. 
Προέρχομαι από την Καστοριά. Είμαι Βουλευτής του Νομού Καστοριάς, δηλαδή από την Περιφέρεια Δυτικής Μακεδονίας, η οποία -όπως θα γνωρίζετε- είναι πρώτη σε ανεργία νέων ανθρώπων σε όλη την Ευρώπη. Γενικότερα, όμως, το ποσοστό μας και σε σχέση με των υπόλοιπων ανέργων, είναι από τα υψηλότερα στην Ελλάδα. 
Η ανάλυση με την οποία πρέπει να ξεκινήσουμε είναι πως δεν πρόκειται για ένα φαινόμενο το οποίο ήρθε είτε εξ ουρανού είτε διά θαλάσσης. Δεν είναι κάτι ουδέτερο, έχει ταξικό πρόσημο. Αφαιρεί από τον εργαζόμενο -από όλους τους ανθρώπους, δηλαδή, που εργάζονται- το συνταγματικό δικαίωμα στην ασφάλισή του, στη σύνταξη και ό,τι εμπεριέχεται στον κλάδο της ασφάλισης. Εννοείται, δε, πως επιφέρει πρόσθετα, μαύρα, κέρδη στους εργοδότες, στο κεφάλαιο. 
Για εμάς αυτό είναι κάτι το οποίο επιδιώκεται από το κεφάλαιο. Διότι, όπως είναι γνωστό -και δεν το αρνούνται ούτε νεοφιλελεύθεροι οικονομολόγοι- η παραγωγή πλούτου προέρχεται είτε από φυσικούς πόρους είτε από την εργασία. Ο νεοφιλελευθερισμός, ο καπιταλισμός στοχεύει και στα δύο. Στη συζήτησή μας θα ασχοληθούμε με το ένα από αυτά, με την εργασία.
Οι μνημονιακές πολιτικές αλλά και γενικότερα οι νεοφιλελεύθερες πολιτικές στοχεύουν στη συντριβή των εργασιακών σχέσεων, ούτως ώστε οι κεφαλαιοκράτες να αποκομίσουν περισσότερα. Είναι μία ιστορία η οποία δεν άρχισε τώρα, την εποχή των μνημονίων. Το πρώτο βήμα έγινε από το εκσυγχρονιστικό ΠΑΣΟΚ του κ. Σημίτη, ως κυβέρνηση. Η ελαστικοποίηση των εργασιακών σχέσεων ήταν η κερκόπορτα για να φτάσουμε σε αυτήν την κατάσταση και μέσω της πίεσης του χρέους, η οποία ασκείται παγκοσμίως, σε πολλές χώρες. 
Αυτός είναι ένας παράγοντας, δηλαδή, η αύξηση της ανεργίας, η ελαστικοποίηση, ούτως ώστε να περάσουμε σε μία γκρίζα ζώνη, κατά την οποία εργαζόμενος είναι και αυτός που δουλεύει μία ώρα. Το δίλημμα που βάζετε με τις πολιτικές σας είναι είτε να παραμείνει εργαζόμενος με ένα μεροκάματο τον μήνα και οποιαδήποτε ασφάλεια είτε να δουλεύει «μαύρα» ή πολύ περισσότερο να είναι σε μία ενδιάμεση κατάσταση, δηλαδή να δηλώνεται ότι δουλεύει μία μέρα και να δουλεύει μία εβδομάδα. 
Έχοντας, δηλαδή, υπερθεματίσει υπέρ των πολιτικών της λιτότητας, οι οποίες έχουν χαραχθεί και εφαρμοστεί στην Ευρώπη, παίζετε αυτό το παιχνίδι. 
Φυσικά, για να υλοποιηθούν όλα αυτά, ήρθαν και οι μνημονιακές δεσμεύσεις, οι οποίες κατήργησαν τις συλλογικές διαπραγματεύσεις, τη μετενέργεια, τη μείωση των αποζημιώσεων. Δηλαδή, όταν σε έναν εργαζόμενο ανακοινωθεί έξι μήνες πριν η απόλυσή του, αυτόματα χάνει το μισό –αν δεν κάνω λάθος- από την αποζημίωσή του. Οπότε, όλος ο μηχανισμός ωθεί τον κόσμο εκεί. 
Αυτό που, επίσης, συμβαίνει είναι η μείωση των μισθών, η οποία μάς βάζει σε ένα σπιράλ, αυτό της λιτότητας. Οπότε συμπιέζονται οι μικρομεσαίες επιχειρήσεις, οι οποίες είναι και η ραχοκοκαλιά, με αποτέλεσμα να κλείνουν συνεχώς και να δημιουργείται όλο αυτό το πλεόνασμα ανέργων. 
Από όλα τα παραπάνω, συμπεραίνει κανείς πως επ’ ουδενί οι πολιτικές που εφαρμόζονται δεν στοχεύουν σε αυτό που φιλοδοξεί να κάνει το παρόν νομοσχέδιο. Για την αντιμετώπιση αυτών των φαινομένων πρέπει να στελεχωθούν περαιτέρω τα τμήματα που διενεργούν τους ελέγχους, πράγμα που, μέσω των μνημονιακών δεσμεύσεων, έχει φθάσει να είναι ένα ανέκδοτο. 
Θα ήθελα να σας αναφέρω ένα χαρακτηριστικό παράδειγμα, το οποίο έχει να κάνει με τα έξοδα κίνησης που έχουν οι ελεγκτές του ΙΚΑ για να διενεργούν ελέγχους. Υπάλληλος του ΙΚΑ στο Νομό Καστοριάς διενήργησε αρκετούς έως πολλούς ελέγχους. Ειπώθηκε ότι δήθεν ήταν πλασματικοί. Γιατί; Διότι δεν τους έδιναν καύσιμα. Κι, όμως, ήταν μία υπάλληλος που έκανε τη δουλειά της με χρήματα που έβγαζε από την τσέπη της. Αυτό το αναφέρω για το «τεμπέλικο δημόσιο» που προωθείτε, για να επισκιάσετε τις πολιτικές σας και αυτούς τους ανθρώπους που, δήθεν, είναι διεφθαρμένοι και είναι και πολλοί. 
Συνεπώς καμμία ενέργεια προς αυτό δεν έχει γίνει. Έγιναν πενήντα χιλιάδες λιγότεροι έλεγχοι την προηγούμενη χρονιά σε σχέση με το 2009. Έξοδα κίνησης δεν υπάρχουν. 
Φθάνουμε τώρα στο θέμα της διαθεσιμότητας και της αυστηροποίησης του Πειθαρχικού Κώδικα. 
Ένας που πάει να κάνει σωστά τη δουλειά του σε οποιονδήποτε τομέα ελέγχου, όχι μόνο όσον αφορά στα εργασιακά, μπορεί να κάνει μία απλή καταγγελία. Αυτό μπορεί να το κάνει οποιοσδήποτε για έναν εργοδότη. Θυμόμαστε εμείς οι νεότεροι ότι στα κέντρα διασκέδασης υπάρχει πάντα ο «αυτοφωράκιας». Οπότε, κάποιος άνθρωπος που έχει ανάγκη μπορεί να αναλάβει να κάνει την καταγγελία για τον εργοδότη και ο υπάλληλος αμέσως να τεθεί σε διαθεσιμότητα, να πληρώνεται με το μισό του μισθού του έως να καταρρεύσει αυτή η σκευωρία. Δηλαδή, μπορεί να διαλυθεί και το σπίτι του, η οικογένειά του.
Για όλα τα παραπάνω θεωρούμε από ανέφικτο έως υποκριτικό το περιεχόμενο του νομοσχεδίου και σίγουρα ανεπαρκές. Εμείς θα στηρίξουμε συγκεκριμένα άρθρα. Οι συνάδελφοι που είναι στην αρμόδια επιτροπή έχουν κάνει τις προτάσεις τους και έχουμε καταθέσει πολλές τροπολογίες για τη βελτίωση αυτών.
Κύριε Βρούτση, είπατε κάτι για το τι πρότεινε ο Πρόεδρος του ΣΥΡΙΖΑ εδώ, στη Βουλή. Όλο το πακέτο των πολιτικών μας έχει να κάνει με την ανατροπή αυτών των μνημονιακών πολιτικών λιτότητας που μαστίζουν την Ευρώπη. Και σας εξήγησα προηγουμένως πώς φτάνει αυτό και στην εργασία. Άρα λεφτά δεν υπάρχουν στα σίγουρα με τις πολιτικές σας. Πρέπει να δημιουργηθούν οι προϋποθέσεις για να μπορέσουμε να πλήξουμε τη μαύρη, ανασφάλιστη εργασία και να αποδώσουμε αυτά που πρέπει σ’ αυτούς που εργάζονται σκληρά τόσα χρόνια. Συνεπώς η σπέκουλα αυτή αλλού. Οι προτάσεις μας είναι συγκεκριμένες, τις μεταφέρουμε, τις λέμε στον λαό, είμαστε συνέχεια σε λαϊκές συνελεύσεις στους νομούς μας, συζητάμε με τον κόσμο, εκεί ξεδιπλώνουμε το πρόγραμμά μας. Εδώ πέρα, κύριε Βρούτση, εσείς είστε για να ελέγχεστε και εμείς είμαστε για να ασκούμε κριτική στα νομοσχέδιά σας. Όταν έλθουμε και καταθέσουμε νομοσχέδια -που θα είναι λίαν συντόμως- τότε περιμένουμε εκεί τη δική σας κριτική.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"14418"," Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και τρεις εκπαιδευτικοί-συνοδοί τους από το 1ο Γυμνάσιο Τρίπολης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Μουσουρούλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14419"," Ευχαριστώ, κυρία Πρόεδρε.
Αγαπητέ συνάδελφε, που σας διαδέχομαι στο Βήμα, ανεξάρτητα από μνημόνια, είναι γνωστό ότι το ασφαλιστικό σύστημα της χώρας απεδείχθη αναποτελεσματικό για το παρόν και ανεύθυνο, θα έλεγα, για το μέλλον της χώρας. Αυτά τα δύο χαρακτηριστικά έχουν σήμερα τεράστιες οικονομικές και κοινωνικές επιπτώσεις, τις οποίες ασφαλώς όξυνε η ύφεση. 
Είναι σαφές ότι η αδήλωτη εργασία, η μαύρη εργασία, η ανασφάλιστη εργασία πλήττει πρώτα απ’ όλα τον εργαζόμενο, πλήττει την επιχείρηση λόγω της αδυναμίας λειτουργίας του ανταγωνισμού -άλλα κόστη έχει ο ένας, άλλα ο άλλος- και ασφαλώς πλήττει και τους φορολογούμενους, δηλαδή όλους μας. Βεβαίως πλήττει και τον ίδιο τον παραβάτη στο τέλος, ακριβώς διότι με τη συμπεριφορά του συνεισφέρει στο να μην είναι βιώσιμο το ασφαλιστικό μας σύστημα. Αυτή είναι η γενική διαπίστωση.
Θα ήθελα να κάνω μία ειδικότερη διαπίστωση. Να συγχαρώ τον Υπουργό, γιατί πραγματικά το Υπουργείο του καταβάλλει μεγάλη, διαρκή προσπάθεια. Αυτό που εμένα προσωπικά με χαροποιεί ιδιαίτερα είναι ότι ενημερώνει και παρακολουθεί τις ενέργειες που ο ίδιος εξαγγέλλει, δηλαδή υπάρχει follow up, και όχι «το είπαμε μια φορά και τελείωσε». Αυτό είναι σημαντικό όχι μόνο για να αναδείξει τη δουλειά του Υπουργείου Εργασίας, αλλά και για να κατανοήσουμε την αξία των εργαλείων -την οποία ορισμένοι προσπάθησαν να απομειώσουν- και των εφαρμογών για τις διασταυρώσεις. Εκτός από την αξία τους ως προς το τελικό τους αποτέλεσμα, δηλαδή αν βελτιώνουν την εισπραξιμότητα ή αν αυξάνουν τα έσοδα,  θα βοηθήσουν στο να βελτιώσουμε μεθοδολογικά τους ελέγχους. Επίσης, θα συμβάλουν στον διαχειριστικό ορθολογισμό των ασφαλιστικών ταμείων. Ξεκινάει το Υπουργείο και ακολουθούν οι φορείς. Το βλέπουμε, είναι στο ίδιο μήκος κύματος. Τέλος συμβάλλουν και στον σχεδιασμό πολιτικών που θα πρέπει να δίνουν έμφαση στην άρση των κινήτρων για την παραβατικότητα.
Είναι πολλαπλά τα κίνητρα αυτά και εκφεύγουν των αρμοδιοτήτων σας. Ασφαλώς και το φορολογικό ευθύνεται με τα κίνητρα που παρέχει.
Η μείωση της γραφειοκρατίας, η απλούστευση των διαδικασιών κ.α. είναι πάρα πολύ σημαντικά, όμως θα πρέπει να δώσουμε έμφαση στις πολιτικές. Τα πρόστιμα είναι βέβαιον ότι έπιασαν τόπο, είτε θέλετε να το αναγνωρίσετε είτε όχι. Συμφωνώ με την άποψη του Κομμουνιστικού Κόμματος, το οποίο ζήτησε παράλληλα και την ενίσχυση των ελέγχων. 
Κύριε Υπουργέ, κάντε ό,τι είναι δυνατόν για να αξιοποιήσετε την τεχνογνωσία και την εμπειρία των ελεγκτικών εταιρειών. Μόνοι σας δεν μπορείτε. 
Είναι σαφές ότι ο βασικότερος λόγος αδήλωτης εργασίας είναι η ύφεση. Άρα τι χρειαζόμαστε; Ανάπτυξη. Η ανάπτυξη είναι η ασπίδα του ανθρώπινου κεφαλαίου απέναντι στην παραβατικότητα αλλά και απέναντι στον κίνδυνο απαξίωσης των δεξιοτήτων του. Αυτός ο κίνδυνος θα οδηγήσει και στην περιθωριοποίηση του, αλλά, πάνω από όλα θα είναι το σκαλοπάτι για να χαθεί ο αυτοσεβασμός του ατόμου. Είναι πολύ σημαντικό να ομονοήσουμε ότι αυτή είναι η πρώτη μας προτεραιότητα. 
Έχουν γίνει πολύ σημαντικές και σε βάθος μεταβολές στην αγορά εργασίας τις οποίες παρακολουθεί το Υπουργείο. 
Πρώτη προτεραιότητα για μένα είναι η διατήρηση των υφιστάμενων θέσεων εργασίας. Έχει την ίδια σημασία με τη δημιουργία νέων θέσεων εργασίας. Και αυτό πρέπει να το λάβει υπ’ όψιν το Υπουργείο Ανάπτυξης που διαμορφώνει το Σύμφωνο Εταιρικής Σχέσης 2014-2020. 
Δεύτερον, πρέπει να δώσουμε έμφαση στις μεγάλες επιχειρήσεις, γιατί οι μεγάλες επιχειρήσεις είναι εκείνες που δημιουργούν μεγέθυνση και άρα έχουν πιο σημαντικές επιπτώσεις στις θέσεις εργασίας. Είναι θετικό, βέβαια, το ότι η οικονομία μας, λόγω των μεταρρυθμίσεων, δημιουργεί νέες επιχειρήσεις. Μην το αμφισβητήσει κανείς αυτό. Έχω ενημερωθεί για πάνω από δεκαέξι χιλιάδες νέους κωδικούς προϊόντων, οι οποίοι κατά κύριο λόγο ανήκουν όχι σε υφιστάμενες, αλλά σε νέες επιχειρήσεις. Είναι πολύ θετικό αυτό. 
Όμως, η αύξηση του αριθμού των επιχειρήσεων, δεν θα οδηγήσει σε αύξηση της απασχόλησης. Γιατί; Διότι εδώ υπεισέρχεται το διαρθρωτικό μας πρόβλημα. Στην Ελλάδα δημιουργούμε μόνο μικρές επιχειρήσεις. Και αυτό να ληφθεί υπ’ όψιν στο Σύμφωνο Εταιρικής Σχέσης. 
Τρίτον η ανάγκη κλαδικής προσέγγισης έχει μεγάλη σημασία. Και ανάλογα θα πρέπει να διαμορφώσουμε την ένταση των μέτρων, που λαμβάνονται.
Όσον αφορά στις κατασκευές, τα μεγάλα έργα, είναι σαφές ότι κατέγραψαν τις μεγαλύτερες απώλειες θέσεων εργασίας. Πλήρης καταστροφή. Προσέξτε, όμως, το εξής. Η επανεκκίνηση των έργων, που χαιρετίσαμε προχθές με την ψήφιση του νομοσχεδίου για τις παραχωρήσεις θα δημιουργήσει θέσεις εργασίας, όπως αναφέραμε. Η συζήτηση επικεντρώθηκε γύρω από την κατασκευή, τη λειτουργία και τη συντήρηση των έργων. Όμως οι πολλαπλασιαστικές επιπτώσεις θα είναι από την ανάπτυξη των έργων και την υποστήριξη που θα δώσουν στον πρωτογενή, τον δευτερογενή και στον τριτογενή τομέα. Αυτό είναι κλειδί για την ανάπτυξη. 
Στον δευτερογενή τομέα, δηλαδή τη βιομηχανία, είναι σαφές ότι έχει δημιουργηθεί περισσότερη ανεργία από ότι στο τριτογενή. Το δέχομαι. Εδώ θα πρέπει να δώσουμε έμφαση στην ανταγωνιστικότητα, και κυρίως στο κόστος ενέργειας. Στον δευτερογενή τομέα συναντάμε τις πιο γρήγορα αναπτυσσόμενες επιχειρήσεις, όχι ως προς την απασχόληση, αλλά ως προς τον κύκλο εργασιών. Άρα, δημιουργείται μεγέθυνση. 
Έρχομαι στον τριτογενή τομέα: Ο τριτογενής τομέας, οι υπηρεσίες, συμβάλλει, κύριοι συνάδελφοι, πολύ περισσότερο στην απασχόληση από οποιονδήποτε άλλον τομέα, γιατί απορροφά τους ανέργους της μεταποίησης του δευτερογενούς τομέα αλλά και τους νεοεισερχόμενους στην αγορά εργασίας. Αν, λοιπόν, πληγεί περισσότερο ο τριτογενής τομέας, εκτός από αυτές τις δύο αδυναμίες, θα έχει και τους δικούς του ανέργους. Προσοχή, στο Σύμφωνο Εταιρικής Σχέσης. 
 Όσον αφορά στις υπηρεσίες: Άκουσα τον συνάδελφο να μιλάει για το διαδίκτυο. Δεν είναι δυνατόν, κύριοι του ΣΥΡΙΖΑ, να μην αναγνωρίζετε ότι ο τομέας των υπηρεσιών και κυρίως του διαδικτύου είναι αυτός που δημιουργεί τη μεγαλύτερη ζήτηση για θέσεις εργασίας. Διάβασα κάπου -δεν ξέρω αν είναι λάθος- ότι αποκαλέσατε το διαδίκτυο «τεχνοφασισμό». Τέλος πάντων, αυτό για την ιστορία.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"14420"," Ποιος το είπε αυτό;","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"14421"," Αν δεν το έχετε πει, το παίρνω πίσω. 
Τέλος χρειάζεται καλύτερη στόχευση στους νέους. Η ανεργία των νέων διπλασιάστηκε σε τρία χρόνια -από 31% πήγε στο 64%- ενώ αυξήθηκαν και εκείνοι που τέθηκαν εκτός εκπαίδευσης, κατάρτισης και επανακατάρτισης. Αυτό είναι το πιο σημαντικό. Εάν δεν γίνει κάτι στον τομέα αυτόν, οι περισσότερες θέσεις εργασίας που θα δημιουργηθούν, κύριε Υπουργέ, δεν θα συμβάλουν στην απορρόφηση των ανέργων νέων. 
Κλείνοντας, κύρια Πρόεδρε, θα ήθελα να πω ότι εκτός από το Σύμφωνο Εταιρικής Σχέσης, είναι σημαντική η δικτύωση των δομών. Δηλαδή, τα Κέντρα Προώθησης Απασχόλησης του ΟΑΕΔ, οι δομές των δήμων, οι κοινωνικοί εταίροι αλλά και τα ιδιωτικά γραφεία εργασίας να λειτουργήσουν ως δίκτυο. 
Ο κ. Στρατούλης έφυγε, αλλά νομίζω εκείνος μίλησε σε αυτό στο οποίο θέλω να αναφερθώ, την πολιτική του ΣΥΡΙΖΑ για τον κατώτατο μισθό σε ένα ανεκτό επίπεδο. Σας προκαλώ να μου πείτε αν αυτό το κατώτατο επίπεδο προσεγγίσει τον μέσο μισθό -γιατί νομίζω ότι αυτό θέλετε- θα λειτουργήσει ως αντικίνητρο για μια επιχείρηση, προκειμένου να προσλάβει έναν νέο άνθρωπο ο οποίος έχει χαμηλότερη εμπειρία και δεξιότητες από έναν άλλον. Πρέπει ο ΣΥΡΙΖΑ να μας πει -σε ποσοστό, όχι σε νούμερο- ποια νομίζει ότι είναι η εύλογη απόσταση του κατώτερου από τον μέσο μισθό. 
Κλείνω, κυρία Πρόεδρε. 
Συνεισφορά στον προβληματισμό από πλευράς ΣΥΡΙΖΑ δεν έχω δει. Ο ΣΥΡΙΖΑ και σ’ αυτήν την περίπτωση προσπαθεί να ικανοποιήσει και τον θύτη και το θύμα. Εγώ έτσι αντιλαμβάνομαι την πρόταση που κάνατε για αναλογικότητα του προστίμου, δηλαδή, ανάλογα με το αν η επιχείρηση είναι μικρή ή μεγάλη. Είναι λιγότερο μαύρη η εργασία σε μια μικρή επιχείρηση από μια μεγάλη; Αυτά να τα ξεκαθαρίσετε άπαξ διά παντός.
Επίσης, όπως διάβασα στα πρακτικά της επιτροπής, αφήσατε να εννοηθεί θέμα νομιμότητας των προστίμων. Αν δεν έχει ειπωθεί το αποσύρω. Όμως ρωτώ: Αν έχει τεθεί αυτό, το θέμα, σας ρωτώ: Τελικά αγωνιάτε για το πώς θα εισπράξει περισσότερα το Υπουργείο ή υποδεικνύετε σε ορισμένους να προσφύγουν εναντίον του μέτρου; Τέλος πάντων, να ξεκαθαρίσετε τι ακριβώς θέλετε. Η πρώτη εφαρμογή του μέτρου αύξησε την απασχόληση. Αυτό πρέπει να μας ενδιαφέρει.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"14422"," Σας παρακαλώ, τελειώνετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14423"," Δεν μπορείτε, κύριοι συνάδελφοι, να τα έχετε καλά με όλους. Δεν γίνεται αυτό. Κατά τη γνώμη μου είστε το κόμμα της συντήρησης, το οποίο εναντιώνεται σε οτιδήποτε κάνει μια Κυβέρνηση που προσπαθεί για την εξωστρέφεια, τη διεύρυνση της επιχειρηματικής βάσης, την ενίσχυση του ανταγωνισμού, την προσέλκυση επενδύσεων, δηλαδή, για όλα αυτά που θα δώσουν ανάσα στον λαό και θα σας καταδικάσουν για πάντα στα έδρανα της Αντιπολίτευσης. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"14424"," Ευχαριστούμε πολύ.
Ο κ. Συρμαλένιος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14425"," Ευχαριστώ, κυρία Πρόεδρε.
Κύριε Υπουργοί, κύριε Υπουργέ, και, για να μην ξεχνιόμαστε, συνάδελφε, Βουλευτή των Κυκλάδων, κύριε Μουσουρούλη, το ποιος είναι πρόοδος και ποιος είναι συντήρηση βεβαίως θα κριθεί από την ιστορία. Αλλά δεν μπορώ να δεχθώ σε καμμία περίπτωση ότι πρόοδος είναι να μειώνουμε τους κατώτατους μισθούς. Πρόοδος είναι να μειώνουμε το επίδομα ανεργίας, πρόοδος είναι να κόβουμε τις συντάξεις και τα εισοδήματα των ασθενών ομάδων του πληθυσμού; Αν αυτό εσείς το θεωρείτε πρόοδο, τότε χάρισμά σας αυτή η πρόοδος.
Κύριε Υπουργέ, επειδή είστε Κυκλαδίτης, εγώ θα μιλήσω για τις Κυκλάδες κυρίως και για τη νησιωτική Ελλάδα. Θέλω να πω ότι η κατάσταση στον εργασιακό τομέα, ιδιαίτερα στον ιδιωτικό χώρο, όπως ξέρουμε εδώ και αρκετά χρόνια, πολλά χρόνια, τις τελευταίες δεκαετίες, είναι από ανεξέλεγκτη ως ασύδοτη σε ότι αφορά στην τήρηση της νομοθεσίας. Αυτό δεν αφορά μόνο στους εργαζόμενους, και άρα στην αδήλωτη και μαύρη εργασία, αφορά και στις μικρομεσαίες επιχειρήσεις, οι οποίες αυτή τη στιγμή με την πολιτική σας πλήττονται και έχουν κλείσει κατά εκατοντάδες χιλιάδες σε όλη την Ελλάδα αλλά και χιλιάδες και στον νομό μας, τις Κυκλάδες. 
Οι Κυκλάδες αναπτύχθηκαν, όπως και όλη η νησιωτική Ελλάδα, με έναν στρεβλό τρόπο ανάπτυξης, που οδήγησε εκ των πραγμάτων σε νησιά εποχιακής διαβίωσης, κατά κανόνα. Δεν μιλάω για τα μεγάλα νησιά του νοτίου Αιγαίου –Ρόδο, Κω, Σύρο, Νάξο κ.λπ.-, μιλάω κυρίως για τα μεσαία και τα μικρότερα νησιά, τα οποία είναι και τα περισσότερα. Η μεγάλη πλειοψηφία των νησιών έχει το χαρακτηριστικό της εποχιακής διαβίωσης και άρα και της εποχιακής απασχόλησης. 
Αυτό το μοντέλο ανάπτυξης τα δυο-τρία τελευταία χρόνια, λόγω των μνημονιακών πολιτικών, χειροτέρεψε σε ό,τι αφορά στις υπηρεσίες οι οποίες καταργήθηκαν. Το ξέρετε πολύ καλά. Γραφεία του ΙΚΑ στα νησιά και πολλές Επιθεωρήσεις Εργασίας έμειναν μόνο στη Σύρο και σε δυο-τρία νησιά ακόμα για τις Κυκλάδες, με ό,τι αυτό μπορεί να σημαίνει για την αδήλωτη εργασία και για τη νομιμότητα.
Θέλω, λοιπόν, με την ευκαιρία του νομοσχεδίου, να πω μερικά πράγματα για την αδήλωτη εργασία, αλλά και για την ανεργία στις Κυκλάδες, όπου τα δικά σας στοιχεία ωραιοποιούν την πραγματικότητα. 
Το Υπουργείο έκανε και μας παρουσίασε μία έκθεση, βάσει του επιχειρησιακού σχεδίου «Άρτεμις», όπου σε έρευνα που έγινε από 15 Σεπτεμβρίου μέχρι 31 Οκτωβρίου 2013 αποτυπώνονται μηδενικά ποσοστά μαύρης εργασίας στις Κυκλάδες. Συγκεκριμένα, για το νότιο Αιγαίο, σε εκατόν δεκαέξι συνολικά ελεγχθείσες επιχειρήσεις, βρέθηκαν μόνο δύο αδήλωτοι εργαζόμενοι, ένας στη Ρόδο κι ένας στη Σύρο. 
Αυτά λένε τα στοιχεία της έρευνας. Βέβαια, στις Κυκλάδες έγιναν έλεγχοι μόνο σε τρία νησιά, Σύρο, Νάξο και Άνδρο. Το θέμα, όμως, δεν είναι ότι έγιναν έλεγχοι μόνο σε τρία νησιά, αλλά ότι έγιναν περίπου σε μία εποχή εκτός τόπου και χρόνου, αφού, όπως γνωρίζετε, μετά τις 15 Σεπτεμβρίου ελάχιστα νησιά στις Κυκλάδες, πλην Σαντορίνης και Μυκόνου, έχουν τουριστική περίοδο και κατά συνέπεια μαγαζιά ανοιχτά. 
Το κυριότερο, όμως, είναι ότι πολλά νησιά, όπως η Μήλος, η Σίφνος, η Σέριφος, η Κίμωλος, η Σαντορίνη, η Ίος, δεν έχουν κανέναν υπάλληλο στην Επιθεώρηση Εργασίας ή αν είχαν μέχρι πρόσφατα, έστω κι έναν, είτε συνταξιοδοτήθηκε είτε πλέον δεν υπάρχει. 
Είναι απορίας άξιο, λοιπόν, να μιλάμε για έλεγχο της εργατικής νομοθεσίας -ό,τι έχει απομείνει από τη συνολική κατεδάφισή της- όταν δεν υπάρχει Επιθεώρηση Εργασίας και κανένας υπάλληλος στη Σαντορίνη, που είναι ένας από τους πρώτους παγκόσμιους τουριστικούς προορισμούς, με χιλιάδες επιχειρήσεις, και στη Μήλο, όπου υπάρχει μία μεγάλη εξορυκτική μεταλλευτική επιχείρηση και δραστηριότητα -περίπου πολυεθνική επιχείρηση, γνωρίζετε πολύ καλά,- η «S&B», με διακόσιους πενήντα έως τριακόσιους μόνιμους εργαζόμενους.
Πέραν αυτών, όπως διαβάσαμε στην έκθεση, ελέγχθηκαν μαγαζιά, τα οποία ήταν κυρίως του χώρου της εστίασης, αλλά και πρατήρια βενζίνης, λιανικού εμπορίου κ.λπ.. Δεν έγινε όμως έλεγχος στη Σύρο, στον κατ’ εξοχήν, δηλαδή, εργασιακό πυρήνα, που είναι τα Ναυπηγεία του Νεωρίου. Ξέρετε τι γίνετε στα Ναυπηγεία του Νεωρίου; Δουλεύουν συστηματικά εργολαβικές εταιρείες με ανασφάλιστους, ενοικιαζόμενους, εργαζόμενους, κυρίως οικονομικούς μετανάστες, σε βάρος και της μόνιμης, σταθερής, απασχόλησης, στην οποία έπαιρναν Συριανούς εργαζόμενους κι όχι οικονομικούς μετανάστες. 
Χαιρόμαστε, βεβαίως, που δεχθήκατε την τροπολογία -και με δική σας διατύπωση- να καταργηθεί η σαρανταοκτάωρη προθεσμία των εργοδοτών για να αλλάζουν τα στοιχεία για αλλαγή του ωραρίου εργασίας, που δημιουργεί προβλήματα ψευδών και πλασματικών δηλώσεων και κατά συνέπεια διαιώνιση της ανασφάλιστης εργασίας. 
Αυτό που μένει, όμως, και είναι το κύριο είναι η ανύπαρκτη στελέχωση αλλά και η ανυπαρξία των υπηρεσιών, τόσο του ΙΚΑ, όσο και της Επιθεώρησης Εργασίας, με τις οποίες μπορείτε να ελέγξετε τη νομιμότητα.
Ένα δεύτερο θέμα, στο οποίο θα ήθελα να αναφερθώ στο λεπτό που μου μένει, έχει να κάνει με την ανεργία. Στις Κυκλάδες λειτουργούν τέσσερα κέντρα προώθησης απασχόλησης, ΚΠΑ, του ΟΑΕΔ, τα οποία εξυπηρετούν είκοσι από τα είκοσι τέσσερα κατοικημένα νησιά, μαζί με υπηρεσίες της Παλλήνης, του Πειραιά και του Λαυρίου –καταλαβαίνετε, δηλαδή, πόση αποκέντρωση έχουμε- και θεωρητικά καλύπτουν τις ανάγκες των κατοίκων.
Σε ελάχιστα μόνο νησιά υπάρχει τοπικός ανταποκριτής, οι δήμοι μπορούν να συνάψουν συμβάσεις με τον ΟΑΕΔ με αντιμισθία για ανταποκριτές. Χαρακτηριστικά να σας αναφέρω την περίπτωση της Μυκόνου, όπου η τοπική ανταποκρίτρια του δήμου παρέλαβε πεντέμισι χιλιάδες αιτήσεις μόνο για τον μήνα Μάιο του 2013. 
Τι σημαίνει το γεγονός ότι δεν έχουμε κέντρα προώθησης απασχόλησης του ΟΑΕΔ; Σημαίνει ότι δεν καταγράφεται η πραγματική ανεργία στα νησιά κι επιπλέον αυτό σημαίνει –όταν οι δείκτες ανεργίας και απασχόλησης δεν αποτυπώνουν την αληθινή κατάσταση- ότι από τις όποιες δράσεις προκηρύσσονται για αύξηση απασχόλησης εξαιρούνται οι Κυκλάδες. Εξαιρούνται, δηλαδή, από διάφορα προγράμματα προώθησης της απασχόλησης, εφόσον τα στοιχεία δεν είναι αληθινά.
Τελειώνω, κυρία Πρόεδρε.
Επειδή, λοιπόν, υπάρχει αυτή η κατάσταση, σας ρωτάμε -έχουμε καταθέσει και σχετική ερώτηση- εάν το Υπουργείο θα προβεί στις απαραίτητες ενέργειες για να θεσμοθετήσει ένα γραφείο στην έδρα ,τουλάχιστον, κάθε περιφερειακής ενότητας ή τουλάχιστον να ανταποκριθεί σε κάθε νησί, έτσι ώστε να υπάρξει πραγματική καταγραφή και όχι διαρροή των δεικτών της ανεργίας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΣΥΡΜΑΛΕΝΙΟΣ",488
"14426"," Ευχαριστούμε, κύριε Συρμαλένιε. 
Τον λόγο έχει ο κ. Παναγιώτης Κουρουμπλής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"14427"," Κυρία Πρόεδρε, για άλλη μια φορά στο Κοινοβούλιο συζητούμε ένα νομοσχέδιο που έχει πολύ ιδιαίτερη σημασία. 
Όλα τα νομοσχέδια που άπτονται των εργασιακών σχέσεων αυτήν την περίοδο, κατά την οποία που έχει κατεδαφιστεί ο εργασιακός πολιτισμός, έχουν ιδιαίτερη σημασία. Μιλάμε για ένα καθεστώς στην Ελλάδα που πλέον δεν απέχει πολύ από το να χαρακτηριστεί περίοδος κοινωνικού ολοκαυτώματος για τον εργαζόμενο, για την απουσία ουσιαστικής προστασίας του εργαζόμενου. 
Αρκεί να σας πω, κυρία Πρόεδρε, κυρίες και κύριοι συνάδελφοι, ότι έμεινα άναυδος, δεν μπορούσα να απαντήσω, όταν προχθές συνάντησα μια νέα επιστήμονα, η οποία δουλεύει ως εκπαιδευτικός σε ένα ιδιωτικό εκπαιδευτήριο και μου είπε: «Κύριε Κουρουμπλή, πώς με προστατεύετε ως πολιτικό σύστημα όταν έχω σύμβαση να παίρνω 900 ευρώ και μου δίνουν 400 ευρώ;».
Άκουσα πριν από λίγο τον κ. Μουσουρούλη -και πραγματικά προσπαθούσα να καταλάβω αν άκουσα καλά,- ο οποίος ούτε λίγο ούτε πολύ είπε ότι πρέπει να κρατηθούν πολύ χαμηλά τα ημερομίσθια για τους νέους επιστήμονες για να προσληφθούν. Αυτήν την Ελλάδα επιχειρούμε να χτίσουμε;
Θα φέρουμε, δηλαδή, κυρία Πρόεδρε, στην Ελλάδα ένα καθεστώς κοινωνικού μοντέλου ασιατικού τύπου, κινεζικού τύπου; Αυτές οι επενδύσεις που ονειρευόμαστε να έρθουν στην Ελλάδα θα έρθουν για να χρησιμοποιήσουν το ελληνικό εργατικό δυναμικό και το επιστημονικό εργατικό δυναμικό της χώρας με μεροκάματα των 200 και των 300 ευρώ; Τολμάμε να τα λέμε αυτά εδώ σ’ αυτήν την Αίθουσα και να λέμε ότι εκπροσωπούμε αυτήν την κοινωνία; Αυτήν την ανάπτυξη φιλοδοξούμε να εισαγάγουμε στην πατρίδα μας;
Κύριε Υπουργέ, παίρνω τον λόγο γιατί πραγματικά υπάρχουν μια σειρά εκκρεμότητες που άπτονται της αρμοδιότητας του Υπουργείου Εργασίας και που αφορούν τις πιο αδύνατες ομάδες του πληθυσμού. Επ’ αυτού πραγματικά νομίζω ότι είμαστε εκτεθειμένοι και κυρίως είναι εκτεθειμένη η Κυβέρνηση, όταν κι εσείς με τα μέτρα που λαμβάνετε αφήνετε στην τύχη τους αυτές τις ομάδες του πληθυσμού και όταν εμείς, ως Αντιπολίτευση γενικώς, δεν τα αναδεικνύουμε.
Οφείλουμε, λοιπόν, αυτά τα ζητήματα να τα αντιμετωπίσουμε από κοινού. Δεν θέλω να αρθρώσω αντιπολιτευτικό λόγο όταν αναφέρομαι σε τέτοιου είδους ζητήματα ούτε να θεωρήσω ότι η ευαισθησία ανήκει στην πλευρά της Αντιπολίτευσης και η σκληρότητα αλλού. Υπάρχουν, όμως, πραγματικότητες τις οποίες πρέπει να εξαντλήσουμε, όχι από το πλεόνασμα, αλλά από το υστέρημα. Όταν, όμως, περικόπτετε 1 δισεκατομμύριο 200 εκατομμύρια από ένα κρίσιμο Υπουργείο το οποίο μάλιστα αυτήν την περίοδο έχει πάρει πάνω του και την υπόθεση της πρόνοιας, τότε αντιλαμβάνεται κανείς ότι τα πράγματα δυσκολεύουν έτι περισσότερο.
Αναφέρομαι, λοιπόν, σε τροπολογία που καταθέσαμε και αφορά πρωτίστως την περίπτωση των Νεοποντίων και των Βορειοηπειρωτών. Ενώ η τρόικα, κύριε Υπουργέ -και το λέω εδώ, δημόσια, στη Βουλή και διαψεύστε με- σας ζήτησε να κόψετε 65 εκατομμύρια από τον κωδικό των 339 εκατομμυρίων ευρώ που αφορούσε στους ανασφάλιστους υπερήλικες, εσείς κόψατε 200 εκατομμύρια ευρώ κι ενώ μπορούσατε ,σε τελική ανάλυση, από αυτούς τους ανθρώπους να κόψετε 100 ευρώ, γιατί παίρνουν κάτι ψευτοσυντάξεις από τη Ρωσία και από την Αλβανία των 50 και των 60 ευρώ, τους εκτελέσατε. 
Αυτή είναι γενοκτονία γι’ αυτούς τους ανθρώπους. Ρωτήστε, λοιπόν, πώς ζουν, σε τι κατάσταση ζουν όλοι αυτοί οι άνθρωποι σήμερα.
Υπάρχει, επίσης, ένα άλλο ζήτημα, που αφορά στους αναπήρους. 
Κύριε Υπουργέ, θα σώσετε την ελληνική οικονομία περικόπτοντας το ΕΚΑΣ από αναπήρους βαριάς αναπηρίας, νεφροπαθείς υπό αιμοκάθαρση, που μαρτυρούν τρεις φορές την εβδομάδα μέσα στις μονάδες αιμοκάθαρσης; Θα κόψετε το ΕΚΑΣ σε όσους είναι κάτω από εξήντα πέντε ετών; 
Πού μπορεί να οδηγηθεί αυτή η κοινωνία, αυτή η πολιτεία, όταν παίρνετε τέτοιου είδους αποφάσεις, όταν πραγματικά βιάζετε με τον πιο βάναυσο τρόπο το στοιχειώδες επίπεδο ζωής τέτοιων κατηγοριών ανθρώπων;
Έρχομαι, κυρία Πρόεδρε, να πω μία σειρά άλλα ζητήματα. Με ευθύνη της πολιτείας καθυστερεί η επανεξέταση των αναπήρων. Κανείς δεν αμφισβητεί το να επανεξεταστούν ξανά και ξανά. Αφού το θέλετε έτσι, να το κάνουμε έτσι. Τους επανεξετάζουμε, λοιπόν, αυτούς τους ανθρώπους. Γιατί πρέπει, κυρία Πρόεδρε, να κόπτετε και να περικόπτετε το επίδομα ενός ανθρώπου που ζει με τα 500 ευρώ, με τα 360 ευρώ; Με αυτά ζουν, διότι οι περισσότεροι ανάπηροι, για να πάρουν αυτό το επίδομα, δεν πρέπει να έχουν ούτε ένα ευρώ εισόδημα. Τους βάζετε σε αυτήν τη δοκιμασία, ενώ δεν ευθύνονται αυτοί για την καθυστέρηση, γιατί αυτοί εγκαίρως έχουν κάνει τις αιτήσεις και ως συνταξιούχοι αναπηρικής σύνταξης και ως επιδοματούχοι. 
Σε τέτοιο σημείο έχουμε φτάσει, δηλαδή, ώστε δεν υπάρχουν άλλες δυνατότητες; Γιατί δεν επιδεικνύετε την ίδια βούληση, την ίδια πυγμή στη φοροκλοπή, στις λίστες, στους ληστές και στους λήσταρχους, που εδώ όλες οι πτέρυγες της Βουλής το λέμε και το ξαναλέμε; 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Μου έλεγαν χθες εφοριακοί υπάλληλοι ότι δύο περιπτώσεις εξετάστηκαν από τις είκοσι πέντε χιλιάδες -που επελέγησαν από αυτούς,- από τους μεγάλους πατριώτες που έβγαλαν την κρίσιμη στιγμή τα λεφτά τους έξω και διαπιστώθηκε πέντε εκατομμύρια φοροδιαφυγή. 
Όταν, λοιπόν, αυτοί οι τομείς είναι στο απυρόβλητο, πώς μπορούμε να πούμε στους ανθρώπους «κοιτάξτε, πρέπει να υπάρξουν αυτές οι περικοπές»; 
Είναι ερωτήματα στα οποία πρέπει να απαντήσετε με πειστικό τρόπο. Όχι επειδή σας δίνουν εντολές οι τροϊκανοί να κόψετε, να βρίσκετε να κόβετε. Κόβετε από ποιους; Από τις πιο ευπαθείς ομάδες του πληθυσμού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Υπάρχει επίσης ένα ζήτημα που αφορά στη νοητική υστέρηση. Κύριε Υπουργέ, όσοι δεν έχουν στο σπίτι τους ένα πρόσωπο με βαριά νοητική υστέρηση δεν μπορούν να καταλάβουν τι κοινωνικό και οικονομικό κόστος έχει η παρουσία εντός τέτοιου παιδιού. Αποσυνδέστε, σας παρακαλώ, τις περιπτώσεις βαριάς νοητικής υστέρησης –δεν είναι χιλιάδες οι περιπτώσεις αυτές- από το οικονομικό κριτήριο, προκειμένου να πάρουν τα παιδιά αυτά το επίδομα των 360 ευρώ. Είναι μέτρα τα οποία πρέπει να αντιμετωπίσουμε με γενναιότητα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"14428"," Ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14429"," Τελειώνω, κύριε Πρόεδρε. 
Τα ιδρύματα της πρόνοιας, κύριε Υπουργέ, είναι σε κατάσταση απελπιστική και κυρίως τα γηροκομεία, διότι στις 31 Δεκεμβρίου λήγει η προθεσμία για την παροχή νοσηλίων σε τρεις χιλιάδες κατάκοιτους ανθρώπους σε πενήντα πέντε γηροκομεία της Ελλάδας. 
Θα σας παρακαλέσω πάρα πολύ να το δείτε κι αυτό. Θα έχετε και τη δική μας στήριξη, να έρθει μία τροπολογία στη Βουλή, να μπορέσουμε πραγματικά να αντιμετωπίσουμε αυτό το ζήτημα, το οποίο είναι πάρα πολύ κρίσιμο, είναι κορυφαίας κοινωνικής σημασίας και ουσίας ζήτημα γι’ αυτούς τους ανθρώπους. 
Αυτές είναι οι σκέψεις, κύριε Πρόεδρε, που ήθελα να θέσω. Σας ευχαριστώ για τον χρόνο. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"14430"," Κι εμείς ευχαριστούμε τον κ. Κουρουμπλή.
Ο κ. Δημήτριος Κυριαζίδης έχει τον λόγο για επτά λεπτά και μετά ο  κ. Σταθάκης. 
Ορίστε, κύριε Κυριαζίδη, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14431"," Κύριε Πρόεδρε, κυρίες και κύριοι συνάδελφοι, κύριε Υπουργέ, δεν μετέχω στην αρμόδια επιτροπή που ασχολείται με εργασιακά ζητήματα, αλλά είναι ένα ζήτημα κυρίαρχο η αδήλωτη εργασία. Χαίρομαι που η Κυβέρνησή μου λαμβάνει συγκεκριμένα μέτρα, παρ’ ότι από τη συζήτηση που παρακολούθησα εγκαλείται η Κυβέρνηση, εγκαλείται ο Υπουργός, εγκαλείστε συνολικά ως ηγεσία του Υπουργείου Εργασίας ότι ασχολείστε με συστήματα διαφόρων τύπων. 
Από την άλλη πλευρά, όμως, ακούστηκε –σχήμα οξύμωρο- ότι θα πρέπει να καταπολεμηθεί αυτή η αδήλωτη εργασία. Πώς, όμως; Εδώ πράγματι θα πρέπει να επαινέσουμε το Υπουργείο Εργασίας, γιατί είναι το πρώτο στη χώρα μας που φέρνει τέτοια συστήματα, θα έλεγα πρωτοπόρα σε ολόκληρη την Ευρώπη.
Μάλιστα, εξ ιδίων όλα αυτά έχουν καταρτιστεί -και αυτό είναι σημαντικό- και στοχεύουν και στην καταπολέμηση της αδήλωτης εργασίας, της οποίας οι συνέπειές τονίστηκαν κατά κόρον εδώ πέρα. 
Είναι σημαντικό ότι και η Αξιωματική Αντιπολίτευση έχει εκφραστεί για το θετικό του περιεχομένου του νομοσχεδίου, διότι από τα έντεκα άρθρα, απ’ ό,τι πληροφορούμαι, τα οκτώ τα δέχεται σε έναν πλήρη βαθμό. Άρα θα έλεγα ότι στην πλειοψηφία δέχεται το περιεχόμενο του νομοσχεδίου και πιστεύω ότι θα συναινέσει και θα συντρέξει και στα υπόλοιπα τρία άρθρα. 
Κύριε Πρόεδρε, εγώ προέρχομαι από έναν κατ’ εξοχήν προσφυγικό νομό. Ο ν. 4093/2012 δημιούργησε κάποια προβλήματα, ειδικότερα σε μια κατηγορία συμπολιτών μου. Θα ήθελα να αναφερθώ συγκεκριμένα στους ανασφάλιστους υπερήλικους ομογενείς του ΟΓΑ. 
Με τον ν. 4093/2012, όπως προανέφερα, θεσπίστηκε ως απαραίτητο στοιχείο για τη συνταξιοδότηση των υπερηλίκων η απόδειξη προηγούμενης εικοσαετούς μόνιμης και νόμιμης διαμονής στη χώρα. Η εν λόγω, όμως, πρόβλεψη, όσο λογική κι αν φαίνεται, ουσιαστικά κατέλυσε το συνταξιοδοτικό δικαίωμα που αφορά στους συγκεκριμένους ομογενείς συμπατριώτες μας. Και αυτό, γιατί υπάρχει μεγάλος αριθμός ομογενών ο οποίος είτε έφτασε στην Ελλάδα μετά το 1993 είτε δεν μπορεί να αποδείξει την πρότερη παρουσία του στη χώρα απ’ όπου προήλθε. 
Όπως γίνεται κατανοητό, αυτοί οι ξεριζωμένοι άνθρωποι πρέπει να τύχουν προστασίας, την οποία και τους οφείλουμε, γιατί εγκαταστάθηκαν μόνιμα στην πατρίδα μας και το μόνο πράγμα που δεν είχαν στον νου τους, ερχόμενοι από ξένες πατρίδες, ήταν να διασφαλίσουν ένα αρχείο εγγράφων, έτσι ώστε να μπορούν να αποδείξουν εδώ αυτήν τη δυνατότητα και να είναι διασφαλισμένοι, καθόσον δεν υπάρχουν ανάλογες διακρατικές συμφωνίες. 
Επίσης, δεν είναι δυνατόν να ζητούμε από τους ανθρώπους αυτούς να πληρούν και την προϋπόθεση της προγενέστερης απόδειξης της ελλείψεως δικαιώματος συνταξιοδότησης από οποιονδήποτε φορέα του εξωτερικού. Δεδομένων των συνθηκών που επικρατούν στις χώρες προέλευσής τους, είναι αντικειμενικά δύσκολο να τεκμηριωθεί και να αποδειχθεί από τον δικαιούχο το αν δικαιούται ή όχι συντάξεως από το εξωτερικό, πέρα των κωλυσιεργιών και των γραφειοκρατικών καθυστερήσεων της Δημόσιας Διοίκησης των χωρών αυτών, αλλά και του υψηλού κόστους μετάβασης για την εξασφάλιση σχετικής βεβαίωσης από τη χώρα προέλευσης των ενδιαφερομένων. 
Την προτεινόμενη από πλευράς μου τροπολογία, που συνυπογράφεται και από άλλους συναδέλφους μου, ευελπιστώ, κύριοι Υπουργοί, να την κάνετε δεκτή, καθώς είναι ένα δίκαιο αίτημα, χωρίς μεγάλο δημοσιονομικό κόστος. Απαλείφονται διατάξεις που στερούν από φτωχούς συμπολίτες μας ένα βοήθημα, το οποίο, στους χαλεπούς καιρούς που ζούμε, είναι πολύτιμο γι’ αυτούς. 
Έρχομαι επίσης σε ένα σοβαρό ζήτημα, το οποίο αφορά την πατρίδα μου, τη Δράμα, για το οποίο σάς έχω επισταμένως πάρα πολλές φορές ενοχλήσει. Πρόκειται για ένα ζήτημα το οποίο έχει να κάνει με τις μονάδες κοινωνικής φροντίδας στην Περιφέρεια Ανατολικής Μακεδονίας και Θράκης και τη βιωσιμότητα του ενιαίου φορέα που έχει προκύψει με τον ν. 4109/2013. 
Καλές οι συγχωνεύσεις, καλές οι εξοικονομήσεις πόρων, καλή η μείωση του αριθμού των νομικών προσώπων δημοσίου δικαίου, καλή η συγκέντρωση διάσπαρτων μονάδων. Δεν διαφωνεί κανείς. Οι συγχωνεύσεις, όμως, πρέπει να γίνονται με λογική, με πρόσφορα γεωγραφικά κριτήρια, με μελέτη σκοπιμότητας, με πρόγραμμα και πλάνο. 
Στην Περιφέρεια Ανατολικής Μακεδονίας και Θράκης, όμως, όσον αφορά τη συγχώνευση αυτή, ακριβώς ένεκα του ότι έλαβε χώρα χωρίς προηγούμενο προγραμματισμό, τα προβλήματα που έχουν δημιουργηθεί στην πράξη είναι τεράστια, με αποτέλεσμα τη «νύφη» να την πληρώνει ο ασθενής και οι περιθαλπόμενοι. 
Οι εκ των πραγμάτων διαφοροποιούμενες ανάγκες των συγχωνευθεισών μονάδων φροντίδας στερούν από τον νέο φορέα- που εδρεύει σε κυριολεκτικά εγκαταλελειμμένες εγκαταστάσεις ενός παραρτήματος στην Καβάλα, οι οποίες στερούνται υποδομών και προσωπικού- τη δυνατότητα ανάπτυξης κοινών δράσεων στοιχειοθεσίας και προγραμματισμών, με αποτέλεσμα να δημιουργούνται τεράστια προβλήματα στην καθημερινή λειτουργία των επιμέρους παραρτημάτων και όλα αυτά προς βλάβη των τροφίμων και των φιλοξενουμένων και εντεύθεν του δημοσίου συμφέροντος. 
Τα προβλήματα αυτά τα είχα προβλέψει πριν από έναν περίπου χρόνο, όταν μιλούσα εδώ από το Βήμα. Έγιναν αποδεκτά ακόμα και από τον τότε Υπουργό Διοικητικής Μεταρρύθμισης κ. Μανιτάκη, ο οποίος ανέφερε ότι «σε βάθος χρόνου θα προσπαθήσουμε να αλλάξουμε τη συγκεκριμένη διάταξη, διότι πράγματι είναι άδικο αυτό». 
Συγκεκριμένα ο κ. Μανιτάκης είχε κάνει δήλωση από του Βήματος αυτού αναφορικά με το ζήτημα της έδρας του Τμήματος Κοινωνικής Περιφέρειας Ανατολικής Μακεδονίας και Θράκης, του οποίου η έδρα έχει μεταφερθεί στην Καβάλα: «Θα δούμε στο μέλλον πώς θα λειτουργήσει και τι προβλήματα θα δημιουργήσει και θα φροντίσουμε ανάλογα, έτσι ώστε η έδρα να επανέλθει στη Δράμα.». 
Αυτό το λέω, διότι υπάρχουν διακόσιοι περιθαλπόμενοι και εκατό εργαζόμενοι σε ένα παράρτημα, άλλοι αντίστοιχα στο  δεύτερο παράρτημα και βεβαίως δημιουργούνται τεράστια προβλήματα, καθότι έχουν μεταφερθεί και συγχωνευθεί σε ένα παράρτημα, που εδρεύει στην Καβάλα, με τέσσερις εργαζόμενους και με δεκαπέντε υπό περίθαλψη. Είναι, λοιπόν, ένα ζήτημα το οποίο οφείλουμε να το δούμε και να το αντιμετωπίσουμε, γιατί καθημερινά γεννά προβλήματα.
Ταυτοχρόνως, κύριε Υπουργέ, από πλευράς και άλλων συναδέλφων και εμού έχει κατατεθεί συγκεκριμένη τροπολογία, που αφορά στη συνταξιοδότηση των αγροτών μας. Είναι ένα τεράστιο ζήτημα –έχει αναφερθεί και από άλλους συναδέλφους- έτσι ώστε το όριο συνταξιοδότησης των αγροτών από το εξηκοστό πέμπτο να μεταφερθεί στο εξηκοστό δεύτερο έτος της ηλικίας τους, έτσι ώστε να ικανοποιήσουμε ένα αίτημα που θα έλεγα ότι αφορά όλη την Ελλάδα.
Επίσης, όσον αφορά εκείνους τους προερχόμενους εμπόρους ή άλλου είδους επιχειρηματίες που έχουν έναν μικρό καφενέ σε ένα χωριό, είναι πλέον υποχρεωμένοι να είναι ασφαλισμένοι στον ΟΑΕΕ και να καταβάλλουν ποσά στα οποία δεν είναι δυνατόν να ανταποκριθούν. Υπάρχει σχετική τροπολογία για χωριά, συνοικισμούς κάτω των δύο χιλιάδων κατοίκων, έτσι ώστε εκεί να μην υπάρχει αυτή η παρέμβαση της πολιτείας για να πληρώνουν αυτά τα ασφάλιστρα, όπως επίσης και στα χωριά κάτω των χιλίων κατοίκων σε συγκεκριμένες περιοχές.
Ευχαριστώ, κύριε Πρόεδρε, για την ανοχή σας. 
(Στο σημείο αυτό ο Βουλευτής κ. Δημήτριος Κυριαζίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΚΥΡΙΑΖΙΔΗΣ",263
"14432"," Κι εμείς ευχαριστούμε τον κ. Κυριαζίδη. 
Τον λόγο έχει ο κ. Σταθάκης για επτά λεπτά και να ετοιμάζεται ο συνάδελφος κ. Καρανάσιος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14433"," Κύριε Υπουργέ, στο νομοσχέδιο, το οποίο θα έπρεπε να έχει αποκλειστικά άρθρα για ένα μείζον θέμα το οποίο συζητάμε, έχουν προστεθεί δύο τροπολογίες οικονομικού ενδιαφέροντος, τις οποίες ορθά ο εισηγητής μας χαρακτήρισε ως «φωτογραφικές». Δηλαδή, δεν έχουν καμμία σχέση με το συγκεκριμένο νομοσχέδιο και αφορούν δύο θέματα τα οποία είναι πολύ σοβαρά και πολύ σημαντικά και για μια ακόμα φορά, με έναν πρωτόγνωρο τρόπο με τον οποίο νομοθετεί η παρούσα Κυβέρνηση, έρχονται ως αποσπασματικές διατάξεις σε ένα άσχετο νομοσχέδιο. 
Λέω ότι είναι αποσπασματικές, διότι και τα δύο έχουν ένα σοβαρό θέμα –θα αναλύσω καθένα από αυτά- και θα μπορούσαν να συζητηθούν στο πλαίσιο του θέματος που αφορούν και για τα οποία έχει νομοθετήσει η Κυβέρνηση, -υπάρχουν νόμοι. Αντί να έρθουν αυτές οι τροπολογίες στο σχετικό πλαίσιο και να γίνει μια ουσιαστική συζήτηση για το περιεχόμενο των διατάξεων αυτών ανάμεσα στην Κυβέρνηση και την Αντιπολίτευση, επιλέγετε για πολλοστή φορά έναν δρόμο ο οποίος είναι ακατανόητος. 
Θα σας υπενθυμίσω τι λένε αυτά τα δύο άρθρα-τροπολογίες. Το πρώτο άρθρο αναφέρεται στο θέμα του πώς διασφαλίζεται ότι οι συναλλαγές που γίνονται ανάμεσα σε εγχώριες, εξωχώριες εταιρείες και σε τρίτους –θα το εξηγήσω όσο πιο απλά μπορώ- δεν αποτελεί πεδίο φοροδιαφυγής ή διαφυγής κερδών ή φορολογητέας ύλης, αλλά διασφαλίζεται ότι με κάποιον τρόπο θα φορολογούνται αυτές οι συναλλαγές. 
Αυτό αφορά –θα το πω όσο πιο απλά μπορώ- συναλλαγές που γίνονται στα περίφημα commodities, δηλαδή μία εξωχώρια εταιρεία αγοράζει πετρέλαιο σήμερα, το πουλάει σε έναν τρίτο, ο οποίος το μεταφέρει και το παραδίδει –για παράδειγμα- σε ένα ελληνικό διυλιστήριο. Αυτού του τύπου οι συναλλαγές, οι αγορές των commodities, δουλεύουν με τέτοια σχήματα και, προκειμένου να διασφαλίζεται ότι αυτές οι συναλλαγές δεν θα αποτελούν πεδίο φοροδιαφυγής, έχει στον αντίποδα μια σειρά από τεχνικές και τρόπους. 
Πρώτον, έχει τις εφοριακές αρχές της χώρας, η οποία είναι ικανή να ασκήσει έλεγχο πάνω σε αυτές τις συναλλαγές. 
Δεύτερον, για να ασκήσει έλεγχο σε αυτές τις συναλλαγές, πρέπει να γνωρίζει ανά πάσα στιγμή τις διεθνείς τιμές τη μέρα που γίνεται η συναλλαγή. Για παράδειγμα, αγοράζει μία εξωχώρια εταιρεία σ’ αυτό το σύμπλεγμα πετρέλαιο μία μέρα που η τιμή είναι στα 100 δολάρια. Εάν αποτελεί τιμή 110 ή 120 μπορεί να είναι πεδίο φοροδιαφυγής, εάν είναι 98 ή 100 σημαίνει ότι η δαπάνη μπορεί να δικαιολογηθεί και ως εκ τούτου να θεωρηθεί ως δίκαιη συναλλαγή. 
Επαναλαμβάνω, λοιπόν, ότι αυτό το θέμα, το οποίο είναι εξαιρετικά λεπτό, πολύ σύνθετο και πρέπει να διασφαλίζει το ελληνικό δημόσιο, έχει νόημα να έρθει ως τροπολογία υπό δύο προϋποθέσεις. 
Πρώτον, ότι θα αφορά συναφή νομοθεσία. Η συναφής νομοθεσία είναι υπαρκτή -αν και δεν εφαρμόζεται- και αφορά όλη τη νομοθεσία για τις ενδοεταιρικές συναλλαγές, καθώς και τις συναλλαγές με εξωχώριες επιχειρήσεις. Υπάρχει νομοθετικό πλαίσιο, το οποίο για διάφορους λόγους δεν εφαρμόζεται. Σε αυτό το νομοθετικό πλαίσιο υπάρχει ένα κενό, που αφορά στη συγκεκριμένη τροπολογία. Αυτή η τροπολογία, όμως, δεν μπορεί να συζητηθεί ούτε εκτός αυτού του θεσμικού πλαισίου ούτε με τους όρους με τους οποίους έρχεται σήμερα. 
Η δεύτερη διάταξη αφορά στη μη τήρηση των θεσμοθετημένων φορολογικών κανόνων στην περίπτωση εξαγορών υποκαταστημάτων τραπεζών που χρεοκοπούν, υποκαταστημάτων εν Ελλάδι, υποκαταστημάτων τραπεζών από χώρες της Ευρωπαϊκής Ένωσης, οι οποίες, χάριν του ειδικού συστήματος του Ταμείου Χρηματοπιστωτικής Σταθερότητας και του θεσμικού πλαισίου που ισχύει στο πλαίσιο της ανακεφαλαιοποίησης των τραπεζών, εξαιρούνται από ορισμένες φορολογικές διατάξεις. 
Αυτή η διάταξη, εάν ήταν ενσωματωμένη σε όλο το πρόβλημα -το οποίο δεν θα αναλύσω, η θέση μας για τον τρόπο με τον οποίο γίνεται η διάσωση των τραπεζών στην Ελλάδα είναι γνωστή, δεν θα την επαναλάβω- και ήταν στο πλαίσιο μιας συζήτησης –και έγινε αυτή η συζήτηση, απλώς παραμέλησε η Κυβέρνηση να φέρει ένα κομμάτι αυτής της συζήτησης και το φέρνει τελευταία στιγμή, όταν το θυμήθηκε ή το ΤΧΣ ή κάποιος από τους φορείς αυτούς,- θα έπρεπε να ενταχθεί στην ουσία μιας συζήτησης η οποία αφορά στον τρόπο με τον οποίο γίνεται αυτή η ανακεφαλαιοποίηση και σε ποια σημεία οι ρυθμίσεις αυτές μπορεί να θεωρηθούν δίκαιες και αποδεκτές και σε ποιες περιπτώσεις πρέπει να αποφευχθούν.
Επαναλαμβάνω ότι και στις δύο τροπολογίες, οι οποίες είναι πολύ σημαντικές, υπάρχει ένα πεδίο στο οποίο θα μπορούσε να γίνει συζήτηση εδώ. Δεν μπορεί να γίνει υπό τις παρούσες συνθήκες. 
Θα παρακαλούσα την Κυβέρνηση να τις αποσύρει και να επανέλθουν σε νομοσχέδιο στο οποίο θα μπορούσαμε να μπούμε στην ουσία της συζήτησης, να διατυπώσουμε ευθέως τις σκέψεις μας -όχι κατ’ ανάγκην αρνητικές, θα μπορούσε να είναι «ΠΑΡΩΝ» ή υπό όρους- και, εάν γίνουν κάποιες αλλαγές, να συμφωνήσουμε σε κάποιες από αυτές τις ρυθμίσεις, αλλά όχι υπό τους όρους και τις διαδικασίες με τις οποίες τις φέρνετε σήμερα.
Επαναλαμβάνω ότι και τα δύο θέματα των τροπολογιών είναι υπαρκτά. Θα μπορούσαμε να συζητήσουμε με ορισμένες τροποποιήσεις την ουσία αυτών των θεμάτων. Δεν διασφαλίζεται, όμως, ούτε ο τρόπος συζήτησης ούτε η αναγκαιότητα αυτού του κατεπείγοντος, το οποίο μόλις τώρα καταθέσατε σ’ αυτό το νομοσχέδιο. 
Θα σας παρακαλούσαμε να τις αποσύρετε και να επανέλθουν σε ένα κανονικό νομοσχέδιο του Υπουργείου Οικονομικών, εκδηλώνοντας και τη συνάφεια με τις άλλες ρυθμίσεις που αφορούν τα δύο αυτά πολύ σοβαρά θέματα.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΣΤΑΘΑΚΗΣ",474
"14434"," Εμείς ευχαριστούμε τον κ. Σταθάκη, που ήταν και ακριβής στον χρόνο.
Ολοκληρώνουμε με τον τελευταίο ομιλητή, τον συνάδελφο και συντοπίτη Βουλευτή Χαλκιδικής, κ. Ευθύμιο Καρανάσιο. Εξ αυτού του λόγου, επειδή είναι συντοπίτης και τελευταίος ομιλητής και με την άδειά σας θα του δώσουμε παραπάνω χρόνο!
Ορίστε, κύριε συνάδελφε, έχετε τον λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14435"," Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, θα ήθελα πρώτα απ’ όλα να σχολιάσω -και θα μου επιτρέψετε- μια μικρή επίθεση από τον νέο Βουλευτή του ΣΥΡΙΖΑ στον Υπουργό μας. Το κάνω όχι τόσο πολύ για τη συγκεκριμένη επίθεση, αλλά γιατί η ισοπέδωση των θεσμών στη χώρα μας είναι πραγματικά ένα πάρα πολύ μεγάλο πρόβλημα, το οποίο πρέπει κάποια στιγμή να αντιμετωπίσουμε. Δεν θέλω να με παρεξηγήσετε. Το κάνω με την καλή έννοια.
Το λέω αυτό διότι όλοι μας σε αυτήν τη χώρα σαν Βουλευτές νομίζω ότι νιώθουμε την απαξίωση του κόσμου. Κι αυτό εγώ, τουλάχιστον, σαν καινούργιος Βουλευτής θέλω κι από το Βήμα της Βουλής να το αναφέρω. Θέλω να αναφέρω την απαξίωση, αν θέλετε, του ίδιου μας του λαού. Άρα, λοιπόν, θα πρέπει να είμαστε, νομίζω, ιδιαίτερα προσεκτικοί σε ό,τι κάνουμε απέναντι στον λαό μας. 
Με τα έντεκα άρθρα του παρόντος νομοθετήματος, τα οποία συζητήθηκαν διεξοδικά και εκτενώς στην αρμόδια επιτροπή, καλούμαστε να θέσουμε σε εφαρμογή ένα εξαιρετικά επείγον, έγκαιρο, απολύτως απαραίτητο εργαλείο υλοποίησης της προσπάθειας για την εφαρμογή μιας συγκεκριμένης στρατηγικής, που αφορά στην εξυγίανση, τον εξορθολογισμό και το νοικοκύρεμα, μέσω στοχευμένων δράσεων, του ασφαλιστικού συστήματος της χώρας. 
Κατ’ επέκταση, στηρίζουμε αυτό που λέγεται «επιχειρηματικότητα», μια επιχειρηματικότητα την οποία, αγαπητοί συνάδελφοι, θα πρέπει να τη στηρίξουμε σαν κόρη οφθαλμού. Αυτές, λοιπόν, οι ενέργειες, τις οποίες κάνουμε με το ασφαλιστικό σύστημα εδραιώνουν ακόμα περισσότερο την οικονομία της χώρας. 
Κύριε Υπουργέ, χρησιμοποιείτε τελευταία πάρα πολύ την τεχνολογία, μια τεχνολογία, η οποία έχει δώσει λύση στο ασφαλιστικό μας σύστημα. Αυτές τις λύσεις τις έχουμε πραγματικά ανάγκη. Θα έλεγα πολλές φορές –και το υποστηρίζω- ότι μέσα από την τεχνολογία έχουμε τη δυνατότητα να απομακρύνουμε –και το λέω με θάρρος- τον παράγοντα άνθρωπο από τους ελέγχους. 
Σε μια συνάντηση που είχα με το Εργατικό Κέντρο είπαμε ότι θα πρέπει να βρούμε περισσότερους εργαζόμενους για να κάνουν ελέγχους στα γραφεία του ΙΚΑ, παραδείγματος χάριν. 
Χαριτολογώντας, λοιπόν, είπα ότι είναι μια καλή ευκαιρία να κλείσουμε, αν θέλουμε αυτά τα γραφεία και η τεχνολογία η ίδια να δώσει τη δυνατότητα μέσα από το ίντερνετ, αν θέλετε, των ελέγχων. 
Το σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας» αποτελεί ένα συνεκτικό πλέγμα διατάξεων κι ένα χρήσιμο εργαλείο, όπου με τις στοχευμένες παρεμβάσεις του οποίου στο ασφαλιστικό σύστημα επιτυγχάνονται τα ακόλουθα: 
Με το άρθρο 1 επιτυγχάνεται ο εξορθολογισμός και η εναρμόνιση της νομοθεσίας μέσω της θέσπισης υποχρέωσης στους εργοδότες από την 1η Δεκεμβρίου 2013 στην αναλυτική περιοδική δήλωση προς το ΙΚΑ-ΕΤΑΜ να δηλώνουν και τις ασφαλιστικές εισφορές υπέρ ΕΤΕΑ, του ΤΑΠΙΤ και του ΤΑΥΤΕΚΩ, καθώς επίσης και μέσω της υπουργικής αποφάσεως του Υπουργείου Εργασίας, Κοινωνικής Ασφάλισης και Πρόνοιας, όπου τακτοποιούνται μακροχρόνιες στρεβλώσεις των ως άνω ασφαλιστικών ταμείων, ρυθμίζοντας τον τρόπο είσπραξης και απόδοσης των ασφαλιστικών εισφορών στα ανωτέρω ταμεία. 
Στο άρθρο 2 επιταχύνεται η πάταξη του φαινομένου της αδήλωτης και ανασφάλιστης εργασίας, μέσω της υποβολής προστίμου σε βάρος εργοδότη, σε περίπτωση που δεν περιλαμβάνει στη σχετική αναλυτική περιοδική δήλωση εργαζόμενους, οι οποίοι έχουν δηλωθεί στο πληροφοριακό σύστημα «ΕΡΓΑΝΗ», ενός φαινομένου του οποίου η ύπαρξη αναιρεί τον κοινωνικό χαρακτήρα του κράτους, καθώς στρεβλώνει τον ανταγωνισμό σε βάρος της υγιούς επιχειρηματικότητας, δημιουργεί φαινόμενα άνισης μεταχείρισης μεταξύ των πολιτών και αμβλύνει τη φορολογική συνείδηση των ειλικρινών φορολογούμενων επιχειρηματιών, επιτείνοντας ακόμη περισσότερο τα υπάρχοντα προβλήματα, με αποτέλεσμα δυσάρεστες συνέπειες για την εθνική οικονομία. 
Με το άρθρο 3 πατάσσεται η εισφοροδιαφυγή, καθώς μέσω του άρθρου αυτού αυστηροποιείται το υφιστάμενο πλαίσιο ελέγχου των δηλωθεισών και κατατεθεισών εισφορών προς το ΙΚΑ-ΕΤΑΜ.
Στο άρθρο 5 επιταχύνεται η απλοποίηση και τακτοποίηση ενός πολύπλοκα δομημένου και κατακερματισμένου συστήματος, μέσω του επανακαθορισμού από 1η Ιανουαρίου 2013 του ύψους των αναλογουσών εισφορών εργαζόμενου κι εργοδότη υπέρ του Ενιαίου Ταμείου Επικουρικής Ασφάλισης, αλλά και μέσω της κατάργησης των τυχόν επιπλέον εισφορών εργαζόμενου κι εργοδότη προς το ΕΤΕΑ. 
Δεν μας επιτρέπεται, φυσικά, να αγνοήσουμε τα μείζονος σημασίας οικονομικά οφέλη που αποκομίζουμε θέτοντας σε ισχύ τα άρθρα του παρόντος νομοθετήματος μέσω της σημερινής ψήφισής τους. 
Αποκομίζουμε εξοικονόμηση δαπάνης, το ύψος της οποίας εκτιμάται στο ποσό των 20 εκατομμυρίων ευρώ περίπου, από τη διασταύρωση στοιχείων σχετικά με τα καταβαλλόμενα επιδόματα, όπως προβλέπονται από το άρθρο 10. 
Έχουμε δυνητική αύξηση των εσόδων από την υποβολή προστίμων σε βάρος των εργοδοτών, όταν αυτοί δεν συμπεριλαμβάνουν στην αναλυτική περιοδική δήλωση εργαζόμενους που έχουν δηλωθεί από το σύστημα «Εργάνη», όπως προβλέπει το άρθρο 2. 
Έχουμε ετήσια αύξηση των εσόδων, η οποία εκτιμάται στο ποσό των 50 εκατομμυρίων ευρώ. Είναι πόροι που εξοικονομούνται μέσω της θέσπισης υποχρέωσης στους εργοδότες να αποδίδουν και τις εισφορές των ταμείων ΕΤΕΑ, ΤΑΠΙΤ και ΤΑΥΤΕΚΩ με την ΑΠΔ, όπως προβλέπεται από το άρθρο 1. 
Επίσης, έχουμε ετήσια αύξηση εσόδων περίπου 350 εκατομμυρίων ευρώ, εκ των οποίων τα 50 εκατομμύρια θα προέρχονται από τον περιορισμό της αδήλωτης εργασίας –όπως προβλέπεται στο άρθρο 2- και 300 περίπου εκατομμύρια από την αυστηροποίηση του πλαισίου ελέγχου των δηλωθεισών και καταβληθεισών εισφορών.
Κλείνοντας, θα ήθελα να τονίσω πως η υπερψήφιση του εν λόγω νομοσχεδίου του Υπουργείου Εργασίας, Κοινωνικής Ασφάλισης και Πρόνοιας, που αφορά στην αναβάθμιση αλλά και στη βελτίωση των μηχανισμών είσπραξης των ασφαλιστικών φορέων, αποτελεί απαραίτητη προϋπόθεση για να πετύχουμε έναν ορθότερο σχεδιασμό, μια αποτελεσματικότερη άσκηση και μια εξαιρετικά δίκαιη αξιολόγηση των πολιτικών απασχόλησης, της στοχευμένης και αποτελεσματικότερης καταπολέμησης της παραβατικότητας στην αγορά εργασίας. 
Μέσω αυτών θέτουμε τα θεμέλια για ένα ασφαλιστικό σύστημα απαλλαγμένο από καλά εδραιωμένες αντιαναπτυξιακές και ατέρμονες αντιλήψεις και πρακτικές του παρελθόντος, μετατρέποντάς το σε απολύτως λειτουργικό και κοινωνικά δίκαιο, χτίζοντας έτσι τις βάσεις μιας οικονομίας παραγωγικής, απεξαρτημένης από παρωχημένα στερεότυπα και ιδεοληψίες, μιας οικονομίας εύρωστης, η οποία, μέσω της παραγωγικής διαδικασίας, θα πατάξει την ανεργία δημιουργώντας θέσεις εργασίας και ίσες ευκαιρίες για όλους.
Κάτι τελευταίο, κύριε Υπουργέ. Αυτό το οποίο επιτυγχάνουμε σήμερα μέσα από την ψήφιση του εν λόγω νομοσχεδίου δεν είναι μια απλή εξυγίανση, μια αναμόρφωση, μια αναβάθμιση, αλλά ούτε μια απλή βελτίωση του ασφαλιστικού μας συστήματος. Δεν είναι μόνο ένας εξορθολογισμός αλλά ούτε και μία τακτοποίηση μόνο των όσων προαπαιτούνται για την αλλαγή πορείας της χώρας ούτε μόνο μια απόδειξη και επιβεβαίωση των σύγχρονων εργαλείων και πληροφοριακών υποδομών που δημιουργήθηκαν τον τελευταίο χρόνο επί υπουργίας σας. 
Για το Υπουργείο Εργασίας –όπως και εσείς έχετε πει- πρόκειται για μια μικρή επανάσταση, την οποία, επιτρέψτε μου να πω –κατά την προσωπική μου εκτίμηση- δεν θεωρώ διόλου μικρή, καθ’ ότι όσο μικρό μπορεί να είναι το να καταφέρεις να απλοποιείς, να ομαλοποιείς και μέσω του εκσυγχρονισμού να φέρνεις σε πέρας το δύσκολο εγχείρημα το οποίο έχετε αναλάβει, άλλο τόσο μικρή είναι και η επανάσταση αυτή. Εύχομαι, κύριε Υπουργέ, να συνεχίσουμε με την τεχνολογία και με τη δυναμική που κυβερνούμε αυτήν τη χώρα.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΕΥΘΥΜΙΟΣ ΚΑΡΑΝΑΣΙΟΣ",193
"14436"," Εμείς ευχαριστούμε τον συνάδελφο κ. Καρανάσιο. 
Τον λόγο έχει ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης για δεκαοκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14437"," Κύριε Πρόεδρε, κυρίες και κύριοι συνάδελφοι, πρέπει να ομολογήσω ότι όλη αυτήν την ώρα που συζητούμε, από το πρωί μέχρι τώρα, άκουσα πάρα πολλά πράγματα, ήμουν πολύ προσεκτικός στις παρατηρήσεις και στις απόψεις που διατυπώθηκαν. 
Όμως, σε κάθε περίπτωση, οφείλω σε αυτήν την τοποθέτησή μου στην Ολομέλεια της Βουλής και μετά τον εξαντλητικό διάλογο που κάναμε στην επιτροπή να πω ορισμένες σκέψεις και απόψεις που ξεπερνούν τα όρια αυτού του νομοσχεδίου, γιατί και αυτά τα οποία ακούστηκαν περί ασφαλιστικού και περί μισθολογικής κατάστασης της χώρας και των εργαζομένων ήταν πέραν από το νομοσχέδιο.
Πρώτα και κύρια θέλω να σας πω ότι δεκαεπτά μήνες τώρα που έχω την ευθύνη του Υπουργείου Εργασίας και Κοινωνικής Ασφάλισης προσπαθώ μαζί με τους συνεργάτες μου και όλη μαζί η πολιτική ηγεσία να δουλεύουμε σε μία και μόνο κατεύθυνση, στο να είμαστε χρήσιμοι και αποτελεσματικοί και αυτήν τη δουλειά να την κάνουμε με έναν τρόπο που λέγεται «τρόπος αθόρυβος». Να δουλέψουμε, δηλαδή χωρίς επικοινωνιακές, μεγάλες, βερμπαλιστικές, προς τα έξω παραστάσεις, αλλά προσπαθώντας να λειτουργήσουμε μέσα σε ένα περιβάλλον, όπου το αποτέλεσμα της δουλειάς μας θα είναι ωφέλιμο για τους εργαζόμενους, θα είναι ωφέλιμο για τους συνταξιούχους, εν κατακλείδι θα είναι ωφέλιμο για την πατρίδα, ειδικά τώρα, κάτω από αυτές τις πολύ δύσκολες συνθήκες.
Θα κάνω μερικές διαπιστώσεις. Το ξέρετε πάρα πολύ καλά ότι σε αυτήν την Αίθουσα και γενικότερα στον δημόσιο διάλογο της χώρας το ζήτημα της κοινωνικής ασφάλισης αποτελεί ένα μείζον, κατ’ εξοχήν προτεραιότητας, ζήτημα, που συνεχώς το συζητούμε.
Ποια είναι η αλήθεια, όμως; Δυστυχώς, η αλήθεια είναι κάτι το οποίο έχω πει κατ’ επανάληψη και θα το επαναλάβω άλλη μια φορά. Το ασφαλιστικό σύστημα της Ελλάδας, από τη δημιουργία του μέχρι σήμερα, δεν στήθηκε πάνω σε υγιείς ασφαλιστικές βάσεις. Μπορεί να ξεκίνησε με τις καλύτερες προθέσεις και έτσι έγινε. Στην πορεία, όμως, των ετών άλλαξε δρόμο και, αντί να ακολουθήσει τον ίσιο δρόμο αυτόν ο οποίος στις περισσότερες σύγχρονες ακολουθείται, δηλαδή μια υγιή αντίληψη για τα πράγματα, η οποία έχει και αποτελέσματα, δυστυχώς στη χώρα μας κατακερματίστηκε και έχει μετατραπεί μέχρι και σήμερα σε ένα περιβάλλον ασφαλιστικού συστήματος το οποίο είναι γεμάτο ανισότητες, γεμάτο αδικίες, γεμάτο ειδικά καθεστώτα και γεμάτο εξαιρέσεις. 
Βεβαίως και δέχομαι την κριτική που ασκείται για το παρελθόν και δεν μπορώ να την αντικρούσω, γιατί εδώ η ευθύνη είναι συνολική, όχι μόνο του πολιτικού συστήματος και γενικότερα των κομμάτων που κυβέρνησαν, αλλά του συνόλου του πολιτικού συστήματος, τα οποία πάντα, στην προσπάθειά τους –ακόμα και τα κόμματα της αντιπολίτευσης- να είναι ευχάριστα, πίεζαν προς κατευθύνσεις οι οποίες δεν ήταν ούτε δίκαιες ούτε ωφελούσαν συνολικά το ασφαλιστικό σύστημα και το μέλλον του.
Ένα ασφαλιστικό σύστημα δεν πρέπει να είναι μόνο αποτελεσματικό, πρέπει να είναι και δίκαιο. Αυτοί οι δυο όροι πρέπει να συνυπάρχουν, να είναι και δίκαιο και αποτελεσματικό. Πρέπει, λοιπόν, να σας πω ότι στις προσπάθειες που έγιναν διαχρονικά –και έγιναν προσπάθειες- υπήρξαν θετικά βήματα, όπως ο νόμος Σιούφα, ο νόμος Ρέππα, ο νόμος Πετραλιά, νόμοι για το ασφαλιστικό σύστημα, οι οποίοι δεν ολοκλήρωσαν αυτό που έπρεπε να γίνει ή πρωτοβουλίες που αναπτύχθηκαν διαχρονικά στον δημόσιο διάλογο, που, ωστόσο, δεν ευοδώθηκαν για λόγους πολιτικού κόστους και αντιδράσεων. Είναι γνωστές, ας μην τις αναφέρω.
Σήμερα, δυστυχώς, το ασφαλιστικό μας σύστημα έχει διαχρονικά συσσωρευμένες παθογένειες, μία από τις οποίες είναι ότι η συνολική δαπάνη είναι 28,3 δισεκατομμύρια ευρώ και η οποία στο μεγαλύτερο μέρος της –το 55% στο κομμάτι που δεν αφορά τον δημόσιο τομέα- καλύπτεται από τον κρατικό προϋπολογισμό. Είναι τεράστιο ποσό. Δηλαδή, οι φορολογούμενοι χρηματοδοτούν τις συντάξεις και όχι όπως θα έπρεπε από μόνο του το ασφαλιστικό σύστημα, με ίδιες δυνάμεις, να μπορεί να καλύπτει τις ανάγκες τις οποίες διαμορφώνει η ασφαλιστική υποχρέωση. 
Στο πλαίσιο αυτό, λοιπόν, πρέπει να σας πω ότι μέσα σε ένα περιβάλλον δύσκολο, αυτό της κρίσης στο οποίο διαβιώνουμε, όπου γίνονται ακόμα πιο δύσκολες οι προϋποθέσεις της καταβολής των υποχρεώσεων, δηλαδή των συντάξεων, μέσα σε ένα περιβάλλον αυξημένης ανεργίας και ύφεσης, ερχόμαστε εμείς να διαμορφώσουμε ένα περιβάλλον το οποίο θα είναι σταθερό. Δηλαδή, δεν θίγουμε τις συντάξεις και από την άλλη μεριά προσπαθούμε με εξορθολογισμό, με δικαιοσύνη να το κάνουμε πιο αποτελεσματικό και –το κυριότερο- να το νοικοκυρέψουμε. 
Αποδεικνύεται με το παρόν νομοσχέδιο και με όλες τις άλλες πρωτοβουλίες που έχουμε πάρει το προηγούμενο διάστημα ότι μπορεί το ασφαλιστικό σύστημα της χώρας μας να νοικοκυρευτεί. Αποδεικνύεται από το παρόν νομοσχέδιο, το οποίο εξοικονομεί πάνω από 700 εκατομμύρια ευρώ με ένα σύνολο κι άλλων ρυθμίσεων που θα έρθουν, ότι μπορούσε να γίνει και να κλείσουμε τρύπες, οι οποίες διαχρονικά ήταν αιμορραγία για το ασφαλιστικό σύστημα και δημιουργούσαν μεγάλες αδικίες. 
Παραδείγματος χάριν, θα σας έλεγα ότι το θέμα των «μαϊμού» και εικονικών συντάξεων ήταν μια πληγή αρκετών δισεκατομμυρίων σε βάθος ετών. Ήταν ή δεν ήταν; Η απάντηση είναι πως ήταν. Εκτός από διαρροή, δημιουργούσε και μεγάλες αδικίες απέναντι στους συνεπείς και σε αυτούς που πλήρωναν τις εισφορές τους, όταν το ίδιο το σύστημα κατέρρεε μέσα σε αυτήν την αιμορραγία; Βεβαίως και δημιουργούσε. Το αντιμετωπίσαμε με αυτά τα ηλεκτρονικά εργαλεία, με τον «Ήλιο» για τον οποίο ασκήθηκε κριτική πριν από λίγο από έναν συνάδελφο του ΣΥΡΙΖΑ, υποτιμώντας αυτές τις πρωτοβουλίες μας; Βεβαίως και το αντιμετωπίσαμε. 
Γνωρίζετε όλοι ότι από την 1η Ιουνίου 2013 το νικήσαμε αυτό το νοσηρό φαινόμενο, αλλά δεν μείναμε μόνο εκεί. 
Προσπαθήσαμε να κλείσουμε και κλείνουμε συνεχώς τρύπες. Σίγουρα υπάρχουν και άλλες και όπου τις ανακαλύπτουμε τις κλείνουμε. 
Όμως, κάναμε παρεμβάσεις όλο αυτό το διάστημα. Προσπαθήσαμε να βρούμε έξυπνους τρόπους και όχι τη λογική που ακούω κατά κόρον από την πλευρά του ΣΥΡΙΖΑ, ότι, για να λυθεί το πρόβλημα, θα πρέπει να κάνουμε δύο πράγματα. Το πρώτο είναι ότι θα πρέπει να κάνουμε διορισμούς, χιλιάδες διορισμούς στο ασφαλιστικό σύστημα, για να κάνουμε και πιο εύκολη τη διαδικασία και την επιτάχυνση της απονομής των συντάξεων και για να κάνουμε ελέγχους. Είναι τελείως λάθος λογική. Είναι μία παρωχημένη αντίληψη, η οποία δεν οδηγεί πουθενά. Όσους διορισμούς και να κάνουμε, το αποτέλεσμα θα δυσχεραίνει ακόμα περισσότερο. 
Η απάντηση είναι να κινηθούμε με έναν διαφορετικό τρόπο, όπως δεν κινηθήκαμε αυτά τα τελευταία χρόνια. Αυτό κάνουμε και αυτό επιχειρούμε, γιατί το παρόν δεν είναι ένα νομοσχέδιο που αλλάζει τη δομή του ασφαλιστικού συστήματος. Είναι ένα νομοσχέδιο που εξορθολογίζει πράγματα αυτονόητα. Πολλοί το ονομάζουν «επανάσταση του αυτονόητου». 
Όμως, φθάσαμε στο 2013 να παρουσιάζουμε πράγματα τα οποία θα έπρεπε να είχαν γίνει δέκα και δεκαπέντε και είκοσι χρόνια πριν. Αν είχε γίνει αυτό, πάνω από 10 δισεκατομμύρια θα ήταν το συνολικό όφελος της παρέμβασης υπέρ του ασφαλιστικού συστήματος της χώρας. Σήμερα κλείνουμε αυτές τις τελευταίες τρύπες διαρροής για το ασφαλιστικό σύστημα. 
Παραδείγματος χάριν, επειδή ακούω κριτική για επιμέρους ζητήματα, ας κάνουμε μία πολύ γρήγορη περιγραφή, να δούμε πώς ήταν το σύστημα. 
Πάμε στα ζητήματα των εφάπαξ και των επικουρικών, γιατί πρέπει να τα λέμε όλα στην πραγματική τους διάσταση. Το ξέρετε πάρα πολύ καλά ότι το εφάπαξ των δημοσίων υπαλλήλων δινόταν με έναν τρόπο πολύ προνομιακού χαρακτήρα, υπό την έννοια ότι δίνονταν εφάπαξ 60% και 70% παραπάνω από αυτό που αντιστοιχούσε στις εργοδοτικές εισφορές που είχαν καταβληθεί. Θέλατε να το συνεχίσουμε αυτό το σύστημα; 
Το ξέρετε ότι τον Δεκέμβριο του 2012, όντας Υπουργός, αντιμετώπισα το μεγάλο πρόβλημα ότι δεν θα καταβαλλόταν ούτε 1 ευρώ εφάπαξ στις σαράντα και πλέον χιλιάδες δημοσίους υπαλλήλους -οι οποίοι τώρα το παίρνουν κανονικά- αν δεν είχαμε προχωρήσει στο δάνειο. Τον Δεκέμβριο του 2012 κατευθύνθηκε 1,2 δισεκατομμύριο ευρώ για να καλυφθεί το εφάπαξ των δημοσίων υπαλλήλων. Θέλατε να συνεχίσουμε μήπως αυτό το εφάπαξ, που ήταν πάνω από τις εργοδοτικές εισφορές; Είναι δίκαιο αυτό; 
Το ίδιο ισχύει και στα επικουρικά ταμεία. Στα επικουρικά ταμεία συνέβαινε κάτι επίσης τραγικό. Παραδείγματος χάριν, το επικουρικό ταμείο το οποίο σήμερα συνενώσαμε. Ήταν ένα κατακερματισμένο σύστημα επικουρικών ταμείων, ήταν πάνω από σαράντα ξεχωριστά επικουρικά ταμεία, που το καθένα είχε τη δική του λογική, τη δική του παροχολογία και τα υπόλοιπα. 
Στην παρέμβαση που κάνουμε με το συγκεκριμένο νομοσχέδιο κλείνουμε μία τεράστια τρύπα ασφαλιστικής διαρροής. Τι εννοώ; Οι επικουρικές συντάξεις δίνονταν –λυπάμαι που το λέω- «με το μάτι και το ζύγι». Κανείς δεν ήξερε ποιος πληρώνει, τι πληρώνει, για ποιον πληρώνει. Τα παραστατικά στοιχεία μαζεύονταν σε τσουβάλια ή σε αποθήκες ή σε ντουλάπες που κανείς δεν ήλεγχε και στο τέλος της διαδικασίας μια απλή υπεύθυνη δήλωση έδινε απλά την επικουρική σύνταξη, την οποία πλήρωνε ο ίδιος ο φορολογούμενος πολίτης διά μέσου της γνωστής διαδικασίας του προϋπολογισμού. 
Θέλατε να μείνουμε απαθείς σε αυτήν τη διαδικασία; Δεν έπρεπε να το εξορθολογίσουμε και να το νοικοκυρέψουμε; Αυτό κάνουμε και γίνεται κάτι πολύ απλό. Ενοποιήσαμε όλο το σύστημα των επικουρικών σε ένα ταμείο, αμβλύναμε ένα κατακερματισμένο επίσης σύστημα, το οποίο είχε πάρα πολλές υποδιαιρέσεις σε επίπεδο ασφαλιστικής εισφοράς εργοδότη και εργαζομένου –πάνω από είκοσι μέτρησα- και όλο αυτό το κάναμε με μία πράξη να μπαίνει στην αναλυτική περιοδική δήλωση. Είναι κάτι πολύ απλό, κάτι αυτονόητο, κάτι που θα έκανε οποιοσδήποτε, αν επρόκειτο να διαχειριστεί τα οικονομικά του σπιτιού του. Αυτό έλειπε! Το ίδιο ήταν και στο εφάπαξ των ιδιωτικών υπαλλήλων. 
Επειδή ασκείτε εντονότατη κριτική στο σύνολο της παρέμβασής μας και λέτε ότι το εφάπαξ θα μειωθεί, το ίδιο και οι επικουρικές συντάξεις, γνωρίζετε πάρα πολύ καλά πως και το εφάπαξ και το επικουρικό από τη δημιουργία τους ως ταμεία και ως αντίληψη έγιναν σε μία λογική να μην επιβαρύνουν τον κρατικό προϋπολογισμό και να τροφοδοτούνται μέσα από το ίδιο το σύστημα. Αυτό κατέρρευσε. 
Φέρνουμε μία πραγματική μεταρρύθμιση, μέσα από την οποία, με τον συντελεστή βιωσιμότητας, θα ανατροφοδοτείται το σύστημα. Τι διασφαλίζεται; Διασφαλίζονται δύο πράγματα: πρώτον, ότι δεν ξαναγεννιούνται ελλείμματα πλέον –δεν ξαναγεννιούνται ελλείμματα!- και, δεύτερον, ότι οι επόμενες γενιές θα πάρουν και εφάπαξ και επικουρική σύνταξη. Αυτό είναι οπισθοδρόμηση ή είναι εκσυγχρονισμός και νοικοκύρεμα, που έλειπε για πολλά χρόνια; Σαφέστατα είναι το δεύτερο. 
Πάμε τώρα στις κύριες συντάξεις. Με το νομοσχέδιο αυτό εισάγουμε τις διασταυρώσεις της αναλυτικής περιοδικής δήλωσης, τις οποίες από τον Μάρτιο του 2013 κάναμε και ηλεκτρονικές και μηνιαίες, δηλαδή ο επιχειρηματίας θα πρέπει να υποβάλλει την αναλυτική περιοδική δήλωση σε μηνιαία βάση, να καταβάλλει τις εισφορές του.
Το αυτονόητο που θα έπρεπε να γίνεται, δηλαδή το ασφαλιστικό σύστημα να διασφαλίζει τα συμφέροντά του, όπως γίνεται σε μια ιδιωτική επιχείρηση, δεν γινόταν. Δεν γίνονταν οι απαραίτητες διασταυρώσεις σε μηνιαία βάση και, όταν ζήτησα από το Ίδρυμα Κοινωνικών Ασφαλίσεων να γίνουν διασταυρώσεις για πρώτη φορά, απεκαλύφθη ότι σε βάθος έτους, δηλαδή στο 2013, οι υποβαλλόμενες αναλυτικές περιοδικές δηλώσεις σε σχέση με αυτές που είχαν καταβληθεί είχαν απόκλιση ένα δισεκατομμύριο ευρώ. Έπρεπε να μείνω απαθής σε αυτήν την παρατήρηση; 
Έρχομαι στο θέμα της αδήλωτης εργασίας, για το οποίο συμφωνώ και με έχετε ακούσει πάρα πολλές φορές να λέω ότι είναι αδικαιολόγητο το ότι σε περίοδο κρίσης πήρε, πράγματι, μεγάλες διαστάσεις. Είναι ένα φαινόμενο το οποίο λέω ότι είναι οικονομικό και κοινωνικό έγκλημα. 
Έπρεπε να με αφήσει αδιάφορο ή έπρεπε να πάρω αποτελεσματικά μέτρα, όπως, παραδείγματος χάριν, η επιβολή προστίμου ύψους 10.500 ευρώ, το ιστορικά υψηλότερο που έχει επιβληθεί –υπέρ των εργαζομένων- σε επιχειρηματία που χρησιμοποιεί την κρίση ως άλλοθι για να προβαίνει σε αυτήν την απαράδεκτη ενέργεια; 
Το πρόστιμο αυτό έπιασε τόπο και το είδατε αυτό στα εργαλεία, όπως, παραδείγματος χάριν, στην «Εργάνη» πώς αποτυπώθηκε τον μήνα Σεπτέμβριο, όταν πραγματικά οι προσλήψεις εκτοξεύθηκαν. Μιλάμε για εξήντα τρεις με εξήντα πέντε χιλιάδες νέες θέσεις εργασίας, οι οποίες ουσιαστικά σηματοδοτούσαν το πέρασμα από την αδήλωτη, από την αφανή οικονομία, στην εμφανή, στην επίσημη οικονομία. 
Έπρεπε να μείνω απαθής και να μην αντιδράσω σε αυτό το γεγονός; Βεβαίως αντιδράσαμε και βεβαίως έπιασε τόπο και βεβαίως φαίνεται ότι είμαστε στον σωστό δρόμο. Αυτό αποδεικνύει και η τροπολογία που φέρνουμε σήμερα, για να απαλείψουμε και την τελευταία δυνατότητα που έχει κάποιος επιχειρηματίας να κάνει παρέμβαση και να χρησιμοποιεί το σαρανταοκτάωρο με τρόπο ο οποίος και προσβάλλει τον εργαζόμενο και χάνουν τα ασφαλιστικά ταμεία. Γι’ αυτό φέραμε αυτήν την τροπολογία, ώστε να κλείσει κάθε τέτοια δυνατότητα. 
Από την άλλη μεριά, θέλω να απευθυνθώ με τον πιο σαφή και εμφατικό τρόπο στον κόσμο που μας ακούει και στον επιχειρηματικό κόσμο της χώρας και να πω τα εξής: Οι έλεγχοι θα συνεχίζονται -οι οποίοι γίνονταν και γίνονται- πιο εντατικοί καθ’ όλη τη διάρκεια του χρόνου.
Πρέπει όλοι να είναι πολύ προσεκτικοί, διότι το πρόστιμο κόβεται επιτόπου και πηγαίνει κατευθείαν στην εφορία. Όπως είπα και άλλη φορά, τα ψέματα τελείωσαν για όλους. Δεν χωράνε ψέματα ούτε κοροϊδία απέναντι στο κράτος. 
Το κράτος είναι εδώ και παρακολουθεί την επιχειρηματικότητα, την οποία όμως σεβόμαστε και στηρίζουμε, γιατί εμείς και ως Υπουργείο και ως πολιτική ηγεσία και ως ιδεολογικοπολιτική αντίληψη πιστεύουμε ότι για την αντιμετώπιση του προβλήματος της ανεργίας, για την ανάταξη της οικονομίας μας, την απάντηση δεν θα τη δώσει ο δημόσιος τομέας ούτε οι διορισμοί ούτε οι περιορισμοί στην αγορά εργασίας. Θα τη δώσει μια υγιής επιχειρηματικότητα, στην οποία προσβλέπουμε, επενδύουμε και προσπαθούμε συνεχώς μέσα από διαδικασίες και από το Υπουργείο Εργασίας να της δώσουμε αναπνοές και  το κάνουμε πράξη. 
Την ίδια στιγμή που αυστηροποιούμε το νομοθετικό πλαίσιο για την αδήλωτη εργασία, την ίδια στιγμή –γνωρίζετε πολύ καλά- μειώσαμε το μη μισθολογικό κόστος κατά 1,1%. Αυτό στοίχισε 240 εκατομμύρια ευρώ στα ασφαλιστικά ταμεία. Δεν επιβάλαμε, παρ’ ότι ήταν μνημονιακή υποχρέωση, το 2‰ στον τζίρο των επιχειρήσεων. Αυτό στοίχισε 600 εκατομμύρια ευρώ. Παρ’ ότι όμως αυτό για τα ασφαλιστικά ταμεία ήταν μείον, δεν μειώθηκαν οι συντάξεις.
 Αυτό τι σημαίνει; Σημαίνει ότι στεκόμαστε δίπλα στον επιχειρηματικό κόσμο της χώρας, επενδύουμε στην επιχειρηματικότητα, στην υγιή, όμως, επιχειρηματικότητα. Πολύ σωστά ειπώθηκε ότι το θέμα της αδήλωτης εργασίας είναι ένα θέμα το οποίο δεν τραυματίζει μόνο την αντίληψη που έχουμε για ένα κράτος δικαίου και είναι απώλεια για τα ασφαλιστικά ταμεία, αλλά θίγει και τους υγιείς επιχειρηματίες, οι οποίοι αντιμετωπίζονται ως –επιτρέψτε μου την έκφραση- κορόιδα, ενώ καταβάλλουν αδιαλείπτως και με συνέπεια τις ασφαλιστικές τους εισφορές- όταν άλλοι, ασυνεπείς, χρησιμοποιούν την αδήλωτη εργασία- και έχουν μειωμένο κόστος. Αυτό κάνουμε. Αυτή είναι η συνολική αντίληψή μας για το ασφαλιστικό μας σύστημα. 
Το κομμάτι που αφορά, επίσης, στο νομοσχέδιο είναι ότι αλλάζουμε πάρα πολλά πράγματα. Η βεβαίωση οφειλής δεν θα πηγαίνει πλέον με τον γνωστό ταχυδρομικό τρόπο. Η βεβαίωση οφειλής θα πηγαίνει επιτόπου, σε μηνιαία βάση, με ηλεκτρονικό τρόπο, διά μέσου e-mail. Το είδατε αυτό. Έτσι εξοικονομούνται και πάρα πολλά χρήματα. 
Ακόμη αλλάζουμε, παραδείγματος χάριν, ζητήματα που ανέκυψαν μέσα από αυτούς τους διασταυρωτικούς ελέγχους. Τα μη δηλωθέντα εισοδήματα των συνταξιούχων σε κύριες και επικουρικές συντάξεις ήταν 1,4 δισεκατομμύριο. Και αυτά τελειώνουν. Γιατί μέσα από το σύστημα «Ήλιος» πλέον των 4.000.000 εξοικονομούνται μόνο από τι; Από τις βεβαιώσεις που έφευγαν κάθε χρόνο από τα ασφαλιστικά ταμεία ταχυδρομικά, για να πάνε στους συνταξιούχους, ώστε να τα υποβάλουν στη φορολογική τους δήλωση. Πλέον θα μπαίνουν μέσα στη φορολογική δήλωση, άρα τέλος η φοροδιαφυγή. Αυτό φέρνει 83.000.000 όφελος υπέρ του κράτους. Έπρεπε να μείνω αδιάφορος απέναντι σε αυτό; Είναι ή δεν είναι θετική αυτή η εξέλιξη; Σαφέστατα και είναι. 
Γενικότερα ως προς το ασφαλιστικό σύστημα και τα θέματα που προκύπτουν από τη μισθολογική πολιτική, είπα, κυρίως προς τον ΣΥΡΙΖΑ –αφορά, όμως, όλες τις πολιτικές δυνάμεις του Κοινοβουλίου- το εξής: Αφήστε τις διαπιστώσεις, αφήστε τα γενικά προς τα έξω, ότι είστε υπέρμαχοι υπέρ των πάντων, και ελάτε να κουβεντιάσουμε. 
Μόλις προχθές στον προϋπολογισμό άκουσα τον Πρόεδρο της Αξιωματικής Αντιπολίτευσης να λέει ότι θα αυξήσει και πάλι όλες τις συντάξεις στο ίδιο επίπεδο και ότι θα βάλει και κάποιες εκατοντάδες χιλιάδες επιπλέον μέσα στο ασφαλιστικό σύστημα. 
Άκουσα λίγο πριν και Βουλευτή του ΣΥΡΙΖΑ να μιλάει για πλασματικά χρόνια σε όλη την περιοδική και προσωρινή απασχόληση. Αυτό ξέρετε τι είναι; Κάποια δισεκατομμύρια επιπλέον. Πολύ απλά, πείτε μας πού θα τα βρείτε. Τέλος τα ψέματα. Μην ψαρεύετε σε θολά νερά. 
Ελάτε να κάνουμε μία συζήτηση για το ασφαλιστικό σύστημα της χώρας, για το μισθολογικό περιβάλλον ενώπιος ενωπίω, χωρίς διαπιστώσεις, χωρίς να είστε υπέρ των πάντων, με συγκεκριμένα στοιχεία για το πού θα βρείτε τους πόρους και ποια είναι η δική σας πρόταση για το ασφαλιστικό. Να το πείτε ενώπιον του ελληνικού λαού. 
Έχετε ευθύνη, γιατί δεν είναι τώρα η περίοδος που ως πολιτικό σύστημα κουβέντιαζαν τα κόμματα μεταξύ τους και περνούσαν «άβρεχοι» κάτω από τις γενικές παροχολογίες και τις γενικές ευχές. Τώρα τα πράγματα είναι συγκεκριμένα. Κανείς δεν μπορεί να κρυφτεί πίσω από την αλήθεια. Θα πρέπει να βγείτε να τοποθετηθείτε με ευθύνη, όχι μόνο για ό,τι λέτε, αλλά για το πώς θα βρείτε τα χρήματα και πώς θα ποσοτικοποιήσετε τα νούμερα και τα μεγέθη που λέτε ότι θα επαναφέρετε.
Άκουσα και τον συνάδελφό μου από τις Κυκλάδες και συντοπίτη μου, τον κ. Συρμαλένιο, να μου ασκεί κριτική για τα ζητήματα των Κυκλάδων. Με λύπη μου, όμως, θέλω να πω ότι ειδικά στον Νομό Κυκλάδων -αυτή είναι η δική μου γνώση και πιστεύω ότι αυτό είναι γενικευμένο και σε όλη την επικράτεια- οποιοδήποτε μεγάλο αναπτυξιακό έργο πήγε να γίνει εμποδίστηκε από ανθρώπους και στελέχη του ΣΥΡΙΖΑ, με υπογραφές που εμπόδισαν να γίνουν στον τόπο επενδύσεις, να γίνουν λιμάνια, να γίνουν αλιευτικά καταφύγια. Αυτό το λέω για να μην ξεχνιόμαστε για το ποιοι πραγματικά βλέπουν την ανάπτυξη και ποιοι πραγματικά θέλουν να κρατήσουν την Ελλάδα αλυσοδεμένη με το χθες.
Κυρίες και κύριοι συνάδελφοι, εγώ αυτό που έχω να πω είναι ότι δίνουμε καθημερινά μία μάχη για το αυτονόητο και συνεχώς ανακαλύπτουμε και νέες δυνατότητες για να κλείσουμε τρύπες και αδικίες. Συνεχώς βλέπουμε ότι βελτιώνονται ορισμένα πράγματα και είμαστε περήφανοι. 
Συνολικά και ως πολιτική ηγεσία του Υπουργείου είμαστε περήφανοι, γιατί καταφέραμε μέσα σε αυτό το δύσκολο περιβάλλον και να κλείσουμε τρύπες και να γίνουμε αποτελεσματικοί και να κλείσουμε τη διαρροή του συστήματος οριστικά, αλλά να βγάλουμε στην επιφάνεια και πράγματα που ως χώρα δεν είχαμε, παραδείγματος χάριν, το εργαλείο που λέγεται «Εργάνη». 
Είναι ένα πρωτοποριακό εργαλείο σε όλη την Ευρώπη και πρέπει όλους να μας κάνει υπερήφανους, γιατί, ναι, και η Ελλάδα μπορεί να δημιουργεί εργαλεία τα οποία πραγματικά κάνουν τη χώρα να φαίνεται προς τα έξω. Ήδη η Κύπρος υιοθέτησε την «Εργάνη», όπως και άλλες χώρες θέλουν να υιοθετήσουν αυτό το προνομιακό, πρωτότυπο και πολύ ουσιαστικό εργαλείο. Μένω σε αυτά και θα είμαι στη διάθεσή σας, εάν και εφόσον χρειαστεί.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"14438"," Ευχαριστούμε τον κύριο Υπουργό. 
Τον λόγο έχει ο Κοινοβουλευτικός Εκπρόσωπος του ΣΥΡΙΖΑ - Ενωτικού Κοινωνικού Μετώπου κ. Μητρόπουλος για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14439"," Δεν θα μιλήσει η κ. Βούλτεψη;","ΑΛΕΞΙΟΣ ΜΗΤΡΟΠΟΥΛΟΣ",319
"14440"," Υπάρχει η συνήθεια να έχουμε λόγο και αντίλογο. Μίλησε ο Υπουργός, τώρα θα μιλήσετε εσείς και μετά η κ. Βούλτεψη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14441"," Για να μην παρεξηγηθούμε. Το είπα λόγω ευγενείας.","ΑΛΕΞΙΟΣ ΜΗΤΡΟΠΟΥΛΟΣ",319
"14442"," Το κατανοώ, αλλά αυτό το θέμα έχει λυθεί. 
Ορίστε, κύριε Μητρόπουλε, έχετε το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14443"," Καθότι νέος Βουλευτής, είμαι και άπειρος.","ΑΛΕΞΙΟΣ ΜΗΤΡΟΠΟΥΛΟΣ",319
"14444"," Έμπειρος, όμως, περί τα εργασιακά. 
Έχετε το λόγο για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14445"," Προχθές μας εγκαλούσατε και μας λέγατε: «Περιμένετε, κύριε Στρατούλη, θα μειωθεί η ανεργία. Θα δείτε ότι δημιουργούμε θέσεις εργασίας». 
Σας καταθέτω το έγγραφο για τη σημερινή ανεργία, που είναι 27,4%.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μας εγκαλείτε και λέτε ότι δεν κατανοείτε τον ΣΥΡΙΖΑ, επειδή δηλώνει «ΠΑΡΩΝ» -αντί να ευχαριστείτε που και σε αυτό ερχόμαστε με μεγάλη σεμνότητα και σοβαρότητα- όταν προχθές στον προϋπολογισμό πήρατε 2.000.000.000 από την κρατική επιχορήγηση των ταμείων και μόλις προχθές στο Ελληνοαμερικανικό Επιμελητήριο ανακοινώσατε ότι από 1-1-2015 η βασική σύνταξη δεν θα είναι 360 ευρώ, αλλά 300 ευρώ!
Δώστε προσοχή στην εισήγησή μου και στα δεκατέσσερα έγγραφα που καταθέτω εξ υπαρχής. Θα διανείμω και την εισήγησή μου, μιας και λέτε ότι δεν υπάρχουν προτάσεις και ότι δεν κατανοούμε το ασφαλιστικό.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, είναι υποκριτικό εκ μέρους της Κυβέρνησης τρεις μόνο μέρες μετά την ψήφιση του προϋπολογισμού, με τον οποίο μειώνεται η κρατική επιχορήγηση για τις συντάξεις κατά 2,1 δισεκατομμύρια για το 2014 και οι προϋπολογισμοί των ταμείων και των νοσοκομείων κατά 3,3 δισεκατομμύρια, όπως προκύπτει από τα έγγραφα που κατέθεσα, να εισάγει νομοσχέδιο με αναγκαία μεν, αλλά δρακόντεια και εξοντωτικά πρόστιμα, προσδοκώντας να εισπράξει 400.000.000 ευρώ από εισφοροδιαφυγή. 
Κατά τους δικούς μας υπολογισμούς, κύριε Υπουργέ, θα εισπράξετε περίπου 50.000.000 ευρώ. 
Όταν υποστηρίζαμε ότι, ήδη από το σχέδιο του πρώτου μνημονίου, θα οδηγηθεί σε κατάρρευση το συνταξιοδοτικό σύστημα μετά το 2015, η πρόβλεψη φαινόταν παρακινδυνευμένη σε όσους δεν είναι εξοικειωμένοι με το φορτίο των λέξεων και τους ευφημισμούς των νεοφιλελεύθερων ρυθμίσεων στις συντάξεις. 
Ακόμη και συνδικαλιστικά ινστιτούτα στο εξωτερικό και στην πατρίδα μας διαβεβαίωναν ότι η κρίση θα «σκάσει» για τις συντάξεις το 2025. Όμως, διαψεύστηκαν και προσφάτως μας επαλήθευσαν. Για να περάσουν τα σχεδιασμένα μέτρα της αποδόμησης των συντάξεων, προβλήθηκαν συνήθη παραβατικά περιστατικά πολιτών ως γενικοί κανόνες, ώστε να αμβλυνθεί η πίστη των πολιτών στο δημόσιο σύστημα ασφάλισης και να δεχθούν τη θεραπεία σοκ στις συντάξεις και στους μισθούς. 
Στις χρόνιες πληγές του συνταξιοδοτικού και κυρίως στη διαχρονική κακοδιαχείριση και λεηλασία των αποθεματικών μετά το μνημόνιο προστίθενται και τα εξής: 
Πρώτον, η αύξηση της ανεργίας κατά δεκαεπτά μονάδες μέχρι σήμερα, με καθεμία μονάδα να αφαιρεί κατ’ έτος, σύμφωνα με μελέτη της τρόικας και του κ. Κουτρουμάνη, 250.000.000 και πλέον εισφορές από το σύστημα. Κατέθεσα σχετικό έγγραφο.
Δεύτερον, η ραγδαία μείωση των μισθών, που ανέρχεται σε είκοσι μονάδες και πλέον, με καθεμία μονάδα μείωσης των ιδιωτικών μισθών να αφαιρεί από το σύστημα 150.000.000 εισφορές κατ’ έτος. Κατέθεσα σχετικό έγγραφο. 
Κατέθεσα, επίσης, πίνακα πορείας εσόδων του ΙΚΑ, σύμφωνα με τον οποίο από μισθούς και ανεργία χάνει κατ’ έτος από το μνημόνιο και μετά 5.000.000.000 ευρώ τουλάχιστον. 
Σύμφωνα με το πρόγραμμα «Εργάνη» που ανακοινώσατε προχθές, το 20% των εργατοϋπαλλήλων του ιδιωτικού τομέα εργάζεται με καθεστώς μερικής απασχόλησης. Αυτή είναι μια αρνητική πρωτιά στην ΕΕ από τον περασμένο μήνα, ενώ το 54% αμείβεται μέχρι και 1.000 ευρώ μεικτά το μήνα. Κατέθεσα τον πίνακα από την «Εργάνη».
Η έκρηξη της ανασφάλιστης και μαύρης εργασίας, η ατυπία στο μεγάλο τμήμα των εργασιακών σχέσεων, οι προσωρινές μορφές απασχόλησης, ευελιξίας και τα πεντάμηνα των ΕΣΠΑ, των 510, 490 και 427 ευρώ αντίστοιχα, σωρευτικά στερούν εισφορές 2.000.000.000 από το σύστημα κατ’ έτος. 
Επίσης δραστική περικοπή της κρατικής επιχορήγησης προς τα ταμεία κατά 1,3 δισεκατομμύριο ευρώ το 2012, κατά 1,4 δισεκατομμύριο ευρώ το 2013, κατά 2,1 δισεκατομμύριο ευρώ το 2014 και κατά 1 δισεκατομμύριο ευρώ περίπου για το 2015. 
Στις 14-10-2013, στο Ελληνοαμερικανικό Εμπορικό Επιμελητήριο ο Υπουργός Εργασίας δήλωσε ότι η κρατική επιχορήγηση για το 2015 θα καταβυθιστεί στα 9,7 δισεκατομμύρια ευρώ –κατέθεσα έγγραφο γι’ αυτό και θα ήθελα να διανεμηθεί στους συναδέλφους- ποσό που ισούται με 300 ευρώ επί δώδεκα μήνες για κάθε έναν από τα δύο εκατομμύρια επτακόσιες είκοσι χιλιάδες συνταξιούχους. Τα 9,7 δισεκατομμύρια ευρώ που είναι στη δήλωσή σας και στο δελτίο, διαιρούμενα με τα δύο εκατομμύρια επτακόσιες είκοσι χιλιάδες συνταξιούχους είναι 300 ευρώ –και όχι 360 ευρώ- επί δώδεκα μήνες, αν τα διαιρέσετε. Οι συνταξιούχοι μας είναι δύο εκατομμύρια επτακόσιες είκοσι χιλιάδες. Είναι περίπου 300 ευρώ τον μήνα επί δώδεκα μήνες μετά την 1-1-2015. Κάντε τους υπολογισμούς. Υπάρχει το έγγραφο και θα ήθελα να διανεμηθεί.
Συνεπώς ούτε η σημερινή βασική σύνταξη των 360 ευρώ είναι εγγυημένη, αφού προαναγγέλλεται από την Κυβέρνηση η μείωσή της κατά 60 ευρώ. Δηλαδή, από 1-1-2015 από τα 360 ευρώ θα μειωθεί στα 300 ευρώ. Υπάρχει και η μείωση των εργοδοτικών εισφορών κατά 1,1 ποσοστιαία μονάδα, με απώλειες για τα ταμεία που ανέρχονται στα 250 εκατομμύρια ευρώ περίπου.
Σε όλες τις παραπάνω αιτίες, κυρίες και κύριοι συνάδελφοι, θα συναθροιστούν επίσης η σχεδιαζόμενη μεγαλύτερη μείωση των εργοδοτικών εισφορών κατά 3,9%, με απώλειες ένα δισεκατομμύριο ευρώ για το σύστημα, η μαζική φυγή υπαλλήλων λόγω των προγραμμάτων εθελουσίας ή αναγκαστικής εξόδου, μείωσης προσωπικού ή φόβου απώλειας του εφάπαξ ή εγκλωβισμού στο σύστημα επί μακρόν.
Το συμπέρασμα είναι ότι το μνημόνιο κατέστρεψε το συνταξιοδοτικό μας σύστημα αμετακλήτως. Το σκηνικό κατάρρευσης είναι έτοιμο. Το κραχ των ταμείων είναι ήδη προ των πυλών.
Κυρίες και κύριοι συνάδελφοι, στον καταιγισμό αυτών των δυσμενών μνημονιακών παραγόντων προστέθηκε και το εγκληματικό κούρεμα των ομολόγων στην πρωτογενή και δευτερογενή αγορά, που κατείχαν αναγκαστικά –ακόμα και εκβιαζόμενα ή εν αγνοία τους- τα ταμεία και επέφερε το καίριο, τελειωτικό, χτύπημα. Έχω στην εισήγησή μου όλα τα στοιχεία και κατέθεσα και έγγραφα. Τα ταμεία απώλεσαν συνολικά 20 δισεκατομμύρια ευρώ. Πριν από το κούρεμα τα αποθεματικά των ασφαλιστικών ταμείων ήταν 24 δισεκατομμύρια ευρώ. Με το αρχικό κούρεμα, δηλαδή το επίσημο, αλλά και αυτό που ακολούθησε στη δευτερογενή αγορά, τα αποθεματικά των ασφαλιστικών ταμείων έχασαν το 85% της αξίας τους. Δηλαδή, από τα 24 δισεκατομμύρια ευρώ που είχαν πριν από το PSI, μετά διέθεταν μόνο 3,6 δισεκατομμύρια ευρώ για την πληρωμή των συντάξεων αλλά και την περίθαλψη των ασφαλισμένων.
Εδώ πρέπει να προσθέσουμε επίσης και την απώλεια του μεγαλύτερου μέρους των τόκων από τα ομόλογα, που ανερχόταν στο ένα δισεκατομμύριο ευρώ ετησίως. 
Το κούρεμα των αποθεματικών των ασφαλιστικών ταμείων αποτελεί την πιο βίαιη αρπαγή πλούτου από την ελληνική εργατική τάξη. Πρόκειται για ένα προδιαγεγραμμένο, εκ προμελέτης, έγκλημα, το μεγαλύτερο στη μεταπολεμική ιστορία του τόπου, στο οποίο ενεπλάκησαν οι επικυρίαρχοι δανειστές, οι μνημονιακές κυβερνήσεις και, δυστυχώς, το ελληνικό Κοινοβούλιο.
Η Αριστερά έχει χρέος να προτείνει άμεσα τη σύσταση εξεταστικής επιτροπής για τα αποθεματικά, για το εγκληματικό κούρεμα της περιουσίας των ταμείων. Πρέπει, επίσης, στο πλαίσιο της έρευνας που διεξάγει το Ευρωπαϊκό Κοινοβούλιο για τη δράση της τρόικας στην Ελλάδα, η Κυβέρνηση να απαιτήσει να αναπληρωθούν άμεσα οι απώλειες από το «κούρεμα», αλλά και να αποζημιωθεί συνολικά η πατρίδα για την καταστροφή που προξένησε το μνημόνιο.
Κυρίες και κύριοι συνάδελφοι, με το πρώτο μνημόνιο προβλέφθηκαν οι περίφημες διαρθρωτικές αλλαγές, οι οποίες συγκροτούν έναν μηχανισμό θεσμικής αλλοίωσης και διαρκούς μείωσης των συντάξεων. 
Επίσης, σ’ αυτό καταγράφεται ο παρακάτω ορισμός της σύνταξης. Θα καταθέσω και έγγραφο. Ελάχιστη –λέει ο νόμος- εγγυημένη σύνταξη για όλους, υπολογισμένη στα ελάχιστα απαιτούμενα μέσα διαβίωσης. Αυτή είναι η σύνταξη μέχρι το 2060, δηλαδή τα ελάχιστα απαιτούμενα μέσα διαβίωσης. Αυτό βρίσκεται στη σελίδα 1.381 του πρώτου μνημονίου και ο νόμος είναι ο ν. 3845.
Πιο βάρβαρος ορισμός για τη σύνταξη δεν υπάρχει σε καμμία νομοθεσία του πλανήτη.
Τέλος, έχει τεθεί και ο υπέρτατος δημοσιονομικός κανόνας του νέου ασφαλιστικού. Στο νόμο Παπαδήμου λέει: «Συνολική μεταρρύθμιση της συνταξιοδοτικής δαπάνης, που δεν θα ξεπερνά μέχρι το 2060 το 2,5% του ΑΕΠ, από 12,5%.». Κατέθεσα το σχετικό έγγραφο. 
Έτσι η χώρα πρωτοτύπησε σε ανορθολογισμό, καθορίζοντας τη δαπάνη για τις συντάξεις για τα επόμενα πενήντα χρόνια. Ο ανήκουστος, για χώρα του 21ου αιώνα, σιδηρούς δημοσιονομικός κανόνας επαναλήφθηκε και στους δύο ασφαλιστικούς νόμους. 
 Η απόλαυση μιας αξιοπρεπούς σύνταξης απαιτεί σήμερα δεκαπέντε χιλιάδες ένσημα -κατέθεσα τη διάταξη- με ποσοστό αναπλήρωσης 1,5% ή με σαράντα πέντε έτη -κατέθεσα τη διάταξη του ν. 3863- πλήρους εργασίας. Μόνο τα σαράντα πέντε χρόνια δουλειάς, κατά τον ν. 3863, έχουν ποσοστό αναπλήρωσης 2,438 και οδηγούν σε αξιοπρεπή σύνταξη. Είναι το άρθρο 3 παράγραφος 5 και το άρθρο 5 παράγραφος 3 του ν. 3863. Πρόκειται για κάτι εντελώς άπιαστο για τον οποιονδήποτε, ιδιαίτερα για τις γυναίκες και τους νέους, με όση τύχη κι αν έχουν στην αγορά εργασίας. 
Το «συνταξιοκτόνο» πλαίσιο συμπλήρωσε η τέταρτη επικύρωση του μνημονίου, στην οποία οι εισφορές εργαζομένων, εργοδοτών για κύρια επικουρικά ταμεία και άλλα ονοματίστηκαν «δημόσια δαπάνη». Έτσι, εντελώς παράνομα και αντισυνταγματικά, πάρθηκαν τα χρήματά τους, για να αντικαταστήσουν σταδιακά τις ενισχύσεις του κράτους που αποχωρεί από το σύστημα.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Θέλω δύο λεπτά, κύριε Πρόεδρε.
Με αυτές τις ρυθμίσεις, κυρίες και κύριοι συνάδελφοι, οδηγούμαστε σταθερά σε σύστημα εγγυημένης μονοβασικής σύνταξης. Είναι ο ν. 4046/2012. Σύμφωνα με τον νόμο αυτό, το κράτος αναλαμβάνει μόνο τη χρηματοδότηση βασικής σύνταξης, η οποία με την έναρξη του 2015 μειώνεται, όπως σας προανέφερα. Θέλω μέχρι το τέλος της σημερινής συνεδρίασης να διαψεύσει ο Υπουργός ότι τα 9.700.000.000 ευρώ οδηγούν στα 300 ευρώ βασική σύνταξη και όχι στα 360. 
Εδώ θέλω την προσοχή σας. Ολόκληρη, όμως, τη βασική σύνταξη -τα 300 ευρώ κατ’ εμέ, τα 360 ευρώ που λέτε εσείς- θα λαμβάνουν μόνο όσοι θεμελιώνουν προϋποθέσεις πλήρους σύνταξης με τριάντα πέντε χρόνια ασφάλισης -κατέθεσα τη ρύθμιση-, αφού για όσους ασφαλισμένους λαμβάνουν μειωμένη σύνταξη, έρχεται μία μείωση κατά ένα διακοσιοστό της βασικής σύνταξης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δώστε μου ένα λεπτό, κύριε Πρόεδρε.
Το χειρότερο είναι ότι και για τις αναπηρικές συντάξεις υπάρχει πέναλτι. Όσοι ανάπηροί μας, σύμφωνα με τον ν. 3863, έχουν αναπηρία από 80% και πάνω παίρνουν ολόκληρη τη βασική σύνταξη. Όσοι έχουν αναπηρία μέχρι 75% παίρνουν το 75% της σύνταξης, δηλαδή 225 ευρώ, και όσοι έχουν αναπηρία από 50% έως 66,9% παίρνουν τη μισή βασική σύνταξη, δηλαδή 150 ευρώ. Είναι το άρθρο 2 του ν. 3863. Κατέθεσα τη ρύθμιση.
Τέλος, οι προβλέψεις του μνημονίου, κυρίες και κύριοι συνάδελφοι, είναι προβλέψεις προσχεδιασμένης κατάρρευσης και χρεοκοπίας των ταμείων. Η ρήτρα συγκρίσιμης ευθυγράμμισης με τις χώρες της Νοτιοανατολικής Ευρώπης κυρίως για μισθούς και εισφορές -έχω καταθέσει τη ρύθμιση του νόμου 4046- οδηγεί σε συμπίεση των μισθών. Και η ανεργία να μειωθεί κατά ποσοστά που προσδοκάτε, οι χαμηλοί μισθοί θα εμποδίσουν την εισδοχή νέων πόρων και εισφορών στο σύστημα.
Τελειώνοντας, κύριε Πρόεδρε, θα ήθελα να πω το εξής:
Κυρίες και κύριοι συνάδελφοι, η πρόβλεψη για αναλογική σύνταξη, πέρα της βασικής, με τα σημερινά δεδομένα είναι θεωρητική. Αν ακολουθηθούν κατά γράμμα οι προδιαγραφές των μνημονίων, ελάχιστα ταμεία σήμερα, με την αναλογιστική κατάσταση που παρουσιάζουν, θα μπορέσουν να καταβάλουν πολύ μικρή και αβέβαιη αναλογική σύνταξη. 
Ως προς τη βασική σύνταξη, σημειώσαμε παραπάνω.
Κι εδώ θέλω την προσοχή σας. Εξυπακούεται ότι από την 1-1-2015 καταργείται το ΕΚΑΣ. Στα 9.700.000.000 ευρώ δεν χωρά το ΕΚΑΣ. Αφού θα είναι μόνο η βασική σύνταξη. Και αφού καμμία νομοθετική πρόβλεψη δεν υπάρχει ούτε πόροι προβλέπονται για συνέχιση της καταβολής.
Τέλος, οι επικουρικές συντάξεις, με τη ρήτρα απαγόρευσης της κρατικής επιχορήγησης, με τη ρήτρα μηδενικού ελλείμματος και με τη ρήτρα βιωσιμότητας -είναι το άρθρο 42 του ν. 4052-, οδηγούν σε εξαΰλωση και περαιτέρω κατάργηση σε επικουρικές συντάξεις και σε εφάπαξ. 
Συμπέρασμα: Κυρίες και κύριοι συνάδελφοι, τα ταμεία…","ΑΛΕΞΙΟΣ ΜΗΤΡΟΠΟΥΛΟΣ",319
"14446"," Ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14447"," Μια στιγμή, κύριε Πρόεδρε. Ευχαριστώ πάρα πολύ για την ανοχή.
Τα ταμεία, κυρίες και κύριοι συνάδελφοι, οδηγούνται σε κατάρρευση. Οι συντάξεις θα κινδυνεύσουν τα επόμενα δύο χρόνια. Αυτό που λέω δεν είναι λαϊκίστικο, αλλά κρούω τον κώδωνα του κινδύνου. Το δημόσιο αναδιανεμητικό σύστημα έχει περιπέσει σε βαθιά κρίση λόγω μνημονίου και για το ορατό μέλλον δεν θα μπορέσει να στηριχθεί σε δικές του δυνάμεις, δηλαδή σε αποθεματικά και εισφορές. Γι’ αυτό χρειάζεται μεσομακροπρόθεσμο πρόγραμμα άμεσης επαναρτίωσης των στοιχείων του. Η άμεση επιστροφή των κουρεμένων αποθεματικών του μεταβατικά θα δώσει μια ανάσα, ώσπου να σχεδιάσουμε το νέο ασφαλιστικό.
Η συρρίκνωση της δημόσιας κοινωνικής ασφάλισης, που αποτελεί συνάρτηση του εργασιακού συστήματος αξιοπρεπών αμοιβών και πλήρους ασφαλισμένης απασχόλησης, ισοδυναμεί με συρρίκνωση της δημοκρατίας μας, αφού το κοινωνικό κράτος αποτελεί το καλύτερο δημιούργημα της παρούσας και μελλοντικής πολιτικής κοινωνίας.","ΑΛΕΞΙΟΣ ΜΗΤΡΟΠΟΥΛΟΣ",319
"14448"," Κύριε Μητρόπουλε, σας παρακαλώ, ολοκληρώστε. Έχετε υπερβεί κατά πολύ τον χρόνο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14449"," Επομένως η οικονομική ανασυγκρότηση με την πλήρη και ασφαλισμένη απασχόληση στοχεύει στο σχέδιο επαναρτίωσης των αποθεματικών και ταμείων και η δημιουργία εθνικού ταμείου για την ενίσχυση δημόσιας κοινωνικής ασφάλισης αποτελούν το δημοκρατικά καθολικά αποδεκτό. 
Κάθε άλλη συζήτηση, κυρίες και κύριοι συνάδελφοι, ή η πρόταση σήμερα είναι πλήγμα για το δημόσιο συνταξιοδοτικό μας σύστημα και δεν εγγυάται την καταβολή σταθερής και αξιοπρεπούς σύνταξης στο βάθος διετίας.
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"14450"," Κύριε Πρόεδρε, θα ήθελα να πω κάτι το οποίο θεωρώ χρήσιμο για τη συζήτηση που διεξάγεται.","ΙΩΑΝΝΗΣ ΒΡΟΥΤΣΗΣ",77
"14451"," Ορίστε, κύριε Υπουργέ, έχετε τον λόγο και μετά θα μιλήσει η κ. Βούλτεψη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14452"," Έχω ακούσει κατ’ επανάληψη την πλευρά του ΣΥΡΙΖΑ να θεωρεί ως λύση στο ασφαλιστικό σύστημα της χώρας το να επιστραφεί πίσω το PSI, δηλαδή το κομμάτι εκείνο των αποθεματικών των ασφαλιστικών ταμείων. 
Θέλω να ενημερώσω και εγώ με τη σειρά μου για πολλοστή φορά το ελληνικό Κοινοβούλιο ότι το ύψος του PSI των ασφαλιστικών ταμείων ήταν περίπου 12 δισεκατομμύρια ευρώ.","ΙΩΑΝΝΗΣ ΒΡΟΥΤΣΗΣ",77
"14453"," Στην πρωτογενή αγορά, κύριε Υπουργέ.","ΑΛΕΞΙΟΣ ΜΗΤΡΟΠΟΥΛΟΣ",319
"14454"," Αυτό σημαίνει ότι είναι υποπολλαπλάσιο της μισής ετήσιας δαπάνης για μια φορά, δηλαδή των 28,3 δισεκατομμυρίων που είναι η ετήσια δαπάνη. Άρα αυτό το οποίο ακούγεται ως λύση είναι μια πολύ-πολύ μικρή παρέμβαση, η οποία ουσιαστικά δεν ωφελεί σε τίποτα. 
Ευχαριστώ πολύ.","ΙΩΑΝΝΗΣ ΒΡΟΥΤΣΗΣ",77
"14455"," Ας γίνει και αυτό, κύριε Υπουργέ. Αυτό λέμε.","ΑΛΕΞΙΟΣ ΜΗΤΡΟΠΟΥΛΟΣ",319
"14456"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και τρεις συνοδοί-καθηγητές από το Β΄ Τμήμα του 1ου Γυμνασίου Τρίπολης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14457"," Ευχαριστώ, κύριε Πρόεδρε.
Από τη σημερινή ενδιαφέρουσα συζήτηση κρατάμε το γεγονός ότι η Αξιωματική Αντιπολίτευση υπερψηφίζει οκτώ από τα έντεκα άρθρα, συμβάλλοντας μ’ αυτόν τον τρόπο στην κοινή προσπάθεια που γίνεται για να καταπολεμήσουμε τη μαύρη εργασία και την εισφοροδιαφυγή. Όλα τα υπόλοιπα που συζητήθηκαν εδώ –άκουσα και τον μόλις κατελθόντα από το Βήμα Κοινοβουλευτικό Εκπρόσωπο του ΣΥΡΙΖΑ- είναι περιγραφές. 
Η χώρα βρίσκεται σε πρόγραμμα δημοσιονομικής προσαρμογής και χρηματοδοτείται από το εξωτερικό. Σε περίπτωση που αποχωρήσει η χώρα από το μνημόνιο -όπως λένε διάφορες φωνές από το κόμμα της Αξιωματικής Αντιπολίτευσης-, τότε θα σταματήσει η χρηματοδότηση. Άρα θα σταματήσει να χρηματοδοτείται με οποιονδήποτε τρόπο η χώρα και το ασφαλιστικό σύστημα, τόσο από τις εισφορές όσο και από το κράτος. Αυτά είναι δεδομένα. 
Ξέρουμε ότι τα πράγματα είναι δύσκολα. Όμως, δεν μπορούμε να υποσχόμαστε χρήματα που δεν υπάρχουν. Έτσι και αλλιώς, ο ίδιος ο Αρχηγός του ΣΥΡΙΖΑ δήλωσε και πρόσφατα -αλλά το δηλώνει και συνεχώς- ότι η επόμενη μέρα –δηλαδή με τον ΣΥΡΙΖΑ- δεν θα είναι εύκολη. Χαρακτηριστικά είπε ότι θα έχει μεγάλη ανηφόρα. Αυτή η μεγάλη ανηφόρα, λοιπόν, προφανώς περιλαμβάνει και προβλήματα στο ασφαλιστικό σύστημα. Δεν θα είναι μια νησίδα, μια όαση.
Θα πρέπει να λάβουμε υπ’ όψιν μας ότι η χώρα απονέμει πάνω από τέσσερα με τεσσεράμισι εκατομμύρια συντάξεις, κύριες και επικουρικές. 
Έχει δυόμισι δισεκατομμύρια τον μήνα για συντάξεις. Οι άνθρωποι αυτοί θέλουν να πάρουν τις συντάξεις τους, αυτές τις συντάξεις που είναι 500 ευρώ, 600 ευρώ, 1000 ευρώ, πάνω από 1000 ευρώ, όσες υπάρχουν. Θέλουν να τις πάρουν, είναι βασικό. Επ’ αυτού δεν ακούω κάποια πρόταση. Δεν υπάρχει πρόταση πάνω στο πώς θα συνεχίσει να χρηματοδοτείται αυτό το σύστημα, ώστε στο τέλος ο τελικός παραλήπτης να την πάρει τη σύνταξη, που θα τη πάρει –τώρα, ας πούμε- στις 23 Δεκεμβρίου. 
Διότι θέλω να πω κι εγώ για το PSI. Είναι γνωστές οι συνέπειες του PSI. Όλοι μαζί είχαμε διαφωνήσει. Και τότε η τότε κυβέρνηση είχε πει ότι δεν θα έκανε καλό η είσοδος των ιδιωτών στο ελληνικό χρέος. Το αποφάσισαν όμως αυτοί από τους οποίους εάν απομακρυνθούμε θα σταματήσει η χρηματοδότηση και δεν θα μπορούμε να δανειστούμε από πουθενά. Και κατόπιν τούτου έγινε αυτό το κούρεμα. 
Όμως, αν βάλουμε κάτω τα στοιχεία, θα δούμε ότι σε μία δεκαετία από τον κρατικό προϋπολογισμό, δηλαδή από τους Έλληνες φορολογούμενους, το ασφαλιστικό μας σύστημα έχει χρηματοδοτηθεί με 187, σχεδόν 190 δισεκατομμύρια ευρώ. Άρα τα χρήματα αυτά για το ασφαλιστικό, και του PSI και ό,τι άλλο έχει χαθεί, τα έχει χιλιοπληρώσει ο Έλληνας φορολογούμενος. Εξάλλου και δεν υπάρχει δυνατότητα να πάμε προς τα πίσω και να πούμε ότι δεν έγινε το PSI, ακόμα και αυτοί που διαφωνούσαν. Πρέπει να είμαστε ρεαλιστές. 
Θα ήθελα δε να ξέρω -επειδή υπάρχουν κάποιες εξελίξεις τον τελευταίο καιρό, στις οποίες δεν βλέπω να αναφέρεστε καθόλου- τι ακριβώς προτείνεται από την Αντιπολίτευση όσον αφορά τη χρηματοδότηση της χώρας; Δεν το ακούω αυτό. Το μόνο που ακούω είναι, ότι –επειδή υπάρχει και μία δομική διαφωνία σχετικά με το ευρώ και τη δραχμή- πιθανόν να υπάρξουν εκβιασμοί, απειλές, πιέσεις και κάποια στιγμή ίσως χρειαστεί να εγκαταλείψει η χώρα την Ευρωζώνη, ακόμα και την Ευρωπαϊκή Ένωση, αναφέρει το κείμενο της αριστερής πλατφόρμας, για να μπορέσει να σταθεί, διότι θα την έχουν ουσιαστικά διώξει. 
Πώς θα μπορέσει να σταθεί; Διότι το παράδειγμα της Αργεντινής -για το οποίο πέρυσι μας είπε τόσα πολλά ο κ. Τσίπρας-, την οποία επισκέφθηκε στο πλαίσιο του ταξιδιού του στη Λατινική Αμερική, δε νομίζω ότι πλέον ευνοεί την Αξιωματική Αντιπολίτευση. Και γι’ αυτό βλέπω να μην ακούγεται και τίποτα, κύριε Πρόεδρε. Η Αργεντινή αυτήν την στιγμή βρίσκεται σε ένα είδος εμφυλίου. Μέσα σε λίγες μέρες είχαμε εννέα νεκρούς. Λεηλατούνται καταστήματα. Γίνεται κόλαση στη χώρα την οποία μας την παρουσιάζετε ως παράδειγμα, επειδή αποφάσισε να διώξει το Διεθνές Νομισματικό Ταμείο και να πορευθεί μόνη της. Και μιλάμε τώρα για μία σοβαρή χώρα, με εξαγωγές, που καλύπτει σε παραγωγή σόγιας όλη την Κίνα, και που παράγει κρέατα. Εάν η Ελλάδα είχε αυτά, δεν θα συζητούσατε τίποτα, θα είχε γίνει εδώ μύλος. Είναι χώρα η οποία παρά του ότι έχει αυτό, την ψυχή της, τον λαό της την ροκανίζει αυτήν τη στιγμή ο πληθωρισμός. Γιατί έγινε αυτό; Γιατί είπε ότι «ακολουθώ ένα δικό μου δρόμο». Ο δικός της δρόμος όμως και το παράδειγμα που μας φέρατε, ότι η Αργεντινή δεν ήταν καλά υπό το Διεθνές Νομισματικό Ταμείο μέχρι το 2003 -ας πούμε- ή υπό πρόγραμμα προσαρμογής και μετά ήταν καλά. Μα εγώ θυμάμαι ότι το μόνο που έγινε στην Αργεντινή μετά το 2003 ήταν να εξαπλασιάσουν τα εισοδήματά τους το προεδρικό ζεύγος των Περονιστών, που είναι ακόμα εκεί.
Να πάμε στη Βραζιλία; Η Βραζιλία έχει τα μεγαλύτερα αποθέματα πετρελαίου αυτήν τη στιγμή. Ο πληθωρισμός ροκανίζει κι εκεί τη χώρα, διαδηλώσεις γίνονται παντού. 
Να πάμε στη Βενεζουέλα, που ήταν κι αυτή ένα από τα παραδείγματα  ευταξίας και καλής καταστάσης; Από τις 19 Ιουνίου διαρκούν οι διαδηλώσεις στη Βενεζουέλα. Βίαιες διαδηλώσεις, σε όλη τη χώρα.
Θα ήθελα, λοιπόν, να ξέρω. Γιατί το να λέμε: «ναι, ψηφίζουμε, πρέπει να το κάνουμε και ότι για όλα φταίει η προσαρμογή, το μνημόνιο, και άμα φύγουμε από αυτό όλα θα λυθούν με ένα μαγικό ραβδί» -πράγμα που δεν το λέτε κι εσείς- δεν είναι καλό. 
Άρα λοιπόν τι λέμε; Το πώς θα χρηματοδοτηθεί η χώρα είναι βασικό. Γιατί εάν δεν χρηματοδοτείται η χώρα, δεν χρηματοδοτείται και το ασφαλιστικό σύστημα. Δεν μπορούμε να φανταστούμε μια χώρα η οποία θα ζει σε ρυθμούς Αργεντινής -σας λέω με τους νεκρούς- και παρ’ όλα αυτά θα υπάρχουν συντάξεις και θα καταβάλλονται μισθοί. 
Εμείς εδώ, τη συγκεκριμένη στιγμή που μιλάμε, χρειαζόμαστε 5 δισεκατομμύρια ευρώ το μήνα για συντάξεις και μισθούς του δημοσίου. Είναι συγκεκριμένο το νούμερο. Πρέπει, λοιπόν, αυτό το νούμερο να είστε βέβαιοι ότι μπορείτε να το καλύψετε.","ΣΟΦΙΑ ΒΟΥΛΤΕΨΗ",73
"14458"," Είναι μεγάλο το νούμερο που αναφέρατε, κυρία Βούλτεψη. Ρωτήστε τον Υπουργό.","ΑΛΕΞΙΟΣ ΜΗΤΡΟΠΟΥΛΟΣ",319
"14459"," Τόσα είναι, κύριε Μητρόπουλε.","ΣΟΦΙΑ ΒΟΥΛΤΕΨΗ",73
"14460"," Σας παρακαλώ, μην κάνετε διακοπές. 
Συνεχίστε, κυρία Βούλτεψη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14461"," Σας παρακαλώ. Οι συντάξεις είναι περί τα 2,5 δισεκατομμύρια και οι μισθοί του δημοσίου περί τα 2,5 δισεκατομμύρια. Θέλουμε, λοιπόν, 5 δισεκατομμύρια το μήνα για να λειτουργούμε το ασφαλιστικό μας σύστημα και να πληρώνουμε και τους μισθούς του δημοσίου. 
Άρα, λοιπόν, αυτά τα λεφτά θέλουμε να τα δώσουμε; Ο μέσος Έλληνας που περπατάει έξω στο δρόμο, θέλει να τα πάρει; Γιατί αν δεν τα θέλει, πάμε στο θέμα της Αργεντινής, καθώς και σε άλλα παραδείγματα. Είναι πολύ κρίσιμο αυτό για τη μεταξύ μας συζήτηση, διότι επειδή ο λαός έχει ταλαιπωρηθεί, είναι καθημαγμένος, είναι βασανισμένος, αναρωτιέται τι χειρότερο μπορεί να του συμβεί. Φοβάμαι, όμως, ότι μας περιμένουν μεγαλύτερα δεινά. 
Αν κοιτάξουμε γύρω μας, θα δούμε ότι τα πράγματα δεν είναι τόσο απλά και πως η Ελλάδα δεν μπορεί να πει «σταματάω τα πάντα, δεν κάνω αυτό και όμως θα έχω να πληρώνω». Αύριο το πρωί δεν θα πληρωθεί ο δάσκαλος, δεν θα πληρωθεί ο συνταξιούχος, ο οποίος δούλεψε τριάντα και σαράντα χρόνια, διότι η χώρα θα έχει υποστεί καταστροφή. 
Είμαστε, λοιπόν, σε ένα πρόγραμμα, το οποίο πράγματι περιλαμβάνει μεγάλη λιτότητα, όπως άλλωστε συμβαίνει και σε όλη την Ευρώπη αυτήν τη στιγμή και δεν υπάρχει αμφιβολία. Μπορεί η Ελλάδα να έπαθε μία βίαιη αναπροσαρμογή, αλλά αυτήν τη στιγμή όλη η Ευρώπη βρίσκεται σε λιτότητα. Δεν βρίσκεται, όμως, μόνο όλη η Ευρώπη σε λιτότητα αλλά και τα άλλα καθεστώτα, τα οποία υποτίθεται ότι υμνούμε, διότι αυτά βρήκαν τον τρόπο με σοσιαλισμό και με κοινωνική συμμετοχή να λύσουν τα προβλήματά τους. Ούτε εκείνοι έχουν αυτές τις δυνατότητες. 
Σας ανέφερα μερικά παραδείγματα. Σε όποιο καθεστώς και αν πάμε, όπου της γης, ακόμα κι εκεί που υπάρχει ο υπαρκτός σοσιαλισμός, ακόμα κι εκεί έχουν προβλήματα οι άνθρωποι. Δεν είναι ρόδινη η ζωή τους, δεν είπε κανείς ότι περνάνε καλά. Άρα εδώ, λοιπόν, πρέπει να απαντήσουμε στο βασικό ερώτημα: Θέλουμε χρηματοδότηση ή όχι; Αν δεν θέλουμε χρηματοδότηση από τον μηχανισμό στήριξης, πρέπει να πούμε από πού θα έχουμε χρηματοδότηση. Από πού θα βγουν αυτά τα δισεκατομμύρια ευρώ το μήνα, τα οποία πρέπει να πάνε σε μισθούς και συντάξεις. 
Αυτήν τη στιγμή, λοιπόν, είναι ευχάριστο και ικανοποιητικό το γεγονός ότι συμφωνούμε πως πρέπει να γίνουν κάποιες κινήσεις. Γι’ αυτό υπάρχει και αυτή η ευρεία συμφωνία με αυτό το νομοσχέδιο, τουλάχιστον εκεί όπου μπορούμε αυτά τα χρήματα να τα εξασφαλίσουμε από το ασφαλιστικό μας σύστημα, να το πράξουμε. 
Από εκεί και πέρα, νομίζω ότι σε γενικότερη συζήτηση κάποτε πρέπει να φύγουμε από την περιγραφή και να πούμε από πού θα χρηματοδοτηθεί η χώρα σε περίπτωση που διακοπεί η χρηματοδότησή της από το εξωτερικό.
 Αυτά που ακούγονται, ότι θα γίνονται περισσότερες δημόσιες επενδύσεις, ότι θα δίνουν οι τράπεζες δάνεια, δεν ισχύουν, εφόσον θα σταματήσει η ροή προς τις τράπεζές μας από την Ευρωπαϊκή Κεντρική Τράπεζα. 
Θα ήθελα να τελειώσω όπως άρχισα. Δεν μπορούμε να υποσχόμαστε πια, χρήματα που δεν υπάρχουν. Θα υποσχόμαστε πράγματα τα οποία θα μπορούμε να κάνουμε. Είναι πάρα πολύ σημαντικό αυτό για τον κόσμο, γιατί ο κόσμος, ακριβώς επειδή βρίσκεται σε αυτήν την κατάσταση που βρίσκεται, είναι έτοιμος να πιστέψει οτιδήποτε.
	Ευχαριστώ.
(Χειροκροτήματα από την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"14462"," Ευχαριστούμε την κυρία Βούλτεψη.
	Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς, κ. Βασίλειος Οικονόμου, για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14463"," Κύριε Πρόεδρε, κύριε Υπουργέ, όπως είπαμε και στην επιτροπή που ήρθε το νομοσχέδιο, και σ’ αυτήν την περίπτωση η Δημοκρατική Αριστερά είναι θετική, με την έννοια ότι η νομοθετική πρωτοβουλία που πήρατε, ρυθμίζει αυτονόητα πράγματα τα οποία πρέπει να ρυθμιστούν.
Υπ’ αυτήν την έννοια, δεν πρέπει κάθε φορά να ανακαλύπτουμε την Αμερική και την πυρίτιδα σ’ αυτήν την Αίθουσα και σε κάθε συνεδρίαση να γίνεται κάτι μεγαλειώδες, αλλά αν γίνονται στιβαρά, σταθερά, αποφασιστικά και ουσιαστικά βήματα, είναι προτιμότερο, πιο αποτελεσματικό και πιο ουσιαστικό για το Υπουργείο σας, αλλά και συνολικά για την πατρίδα μας, να κάνουμε θετικά βήματα με τις ενέργειες και τις δράσεις μας.
Νομίζω ότι δεν μπορεί κανείς σ’ αυτήν την Αίθουσα να διαφωνήσει με το ότι πρέπει να αξιοποιηθούν όλο το μηχανογραφικό σύστημα, οι διασταυρώσεις και οι δυνατότητες, έτσι ώστε να μην υπάρχουν δυνατότητες διαφυγής εισφορών, εσόδων, πόρων, ώστε να τονωθούν τα ασφαλιστικά ταμεία. Όταν φέρνετε νομοσχέδια, στα οποία η συζήτηση μπορεί να τελειώσει μέσα σε ένα και δύο λεπτά, καταλαβαίνετε ότι αυτό δεν έχει καμμία αξία στη δημοκρατία, γιατί ένα νομοσχέδιο είναι αφορμή για να αναπτύξει κανείς τις ιδέες και τις απόψεις του για το πώς βλέπει το μεγάλο ζήτημα που λέγεται ασφαλιστικό σύστημα, πώς βλέπει τη δυνατότητα μιας κοινωνικής πολιτικής, γιατί το ασφαλιστικό εντάσσεται στο κοινωνικό κράτος. Αυτή η δημόσια συζήτηση και ο διάλογος είναι μία ευκαιρία για να καταλάβει ο ελληνικός λαός που μας παρακολουθεί, ποιες θέσεις έχουν οι παρατάξεις και τα κόμματα γι’ αυτά τα σημαντικά ζητήματα.
Βέβαια, κύριε Υπουργέ, στην πρώτη νομοθετική σας απόπειρα, έτσι όπως ήταν στη διαβούλευση, είχατε κι άλλα στοιχεία τα οποία είναι πολύ κρίσιμα για τις δικές σας ρυθμίσεις και πρωτοβουλίες. Είναι τα θέματα που αφορούν στην αύξηση της προσωρινής σύνταξης για όσους βρίσκονται σε αναμονή και στην έγκριση συνταξιοδότησης. Αυτό είναι ένα πολύ κρίσιμο ζήτημα. Είναι μία εκκρεμότητα για την Κυβέρνηση. Καταλαβαίνετε ότι πρέπει άμεσα να πάρετε πρωτοβουλία γι’ αυτό το θέμα. Οι βελτιώσεις στους όρους συνταξιοδότησης των αγροτών είναι ένα μεγάλο θέμα που αφορά τον αγροτικό κόσμο και πάρα πολλούς συμπολίτες μας. Ένα άλλο θέμα είναι οι ρυθμίσεις για τον Οργανισμό Εργατικής Κατοικίας των επιδοτούμενων τραπεζικών δανείων. Αυτά είναι θέματα τα οποία περιλάβατε στη διαβούλευση της νομοθετικής σας πρωτοβουλίας, αλλά τα αφαιρέσατε. Προφανώς περιμένετε τον κατάλληλο χρόνο για να ωριμάσουν κάποια θέματα, αλλά πιστεύω ότι πρέπει άμεσα να τα φέρετε κι αυτά γιατί είναι κρίσιμα ζητήματα.
Φέρατε σε τροπολογία το ζήτημα του οργανισμού για το ασφαλιστικό θέμα των ελευθέρων επαγγελματιών του ΟΑΕΕ. Εμείς θα ψηφίσουμε την τροπολογία που φέρατε, υπό την έννοια ότι πραγματικά είναι μία καλύτερη ρύθμιση και κάνει ένα βήμα μπροστά στο πρόβλημα, το οποίο είναι δεδομένο και πραγματικό και το αναγνωρίζετε κι εσείς. Είχατε μία συνάντηση στο Υπουργείο με την αντιπροσωπεία της Δημοκρατικής Αριστεράς. Σας εκθέσαμε την πρωτοβουλία που πήραμε, την πρόταση νόμου που καταθέσαμε για το φλέγον ζήτημα του ΟΑΕΕ. Μιλάμε για τους ελεύθερους επαγγελματίες, γιατί καταλαβαίνετε ότι το θέμα αφορά χιλιάδες συμπολίτες μας, πάνω από εννιακόσιες χιλιάδες ασφαλιζόμενους και είναι σε εκκρεμότητα οι τριακόσιες εβδομήντα χιλιάδες. Φαίνεται ότι η προηγούμενη νομοθετική σας πρωτοβουλία δεν απέδωσε και εσείς τώρα κάνετε αυτήν την προσπάθεια, αλλά πρέπει να είναι πιο ριζική και πιο άμεση η αντιμετώπιση.
Επειδή αυτό είναι ένα ακανθώδες ζήτημα και αφού κάνετε ένα πρώτο δειλό –κατά την άποψή μας- βήμα, εμείς δεν θα μείνουμε στο ότι είναι δειλό το βήμα σας και ότι θέλαμε περισσότερα και άρα να πούμε δεν το ψηφίζουμε γιατί δεν κάνετε το μεγάλο βήμα που περιμέναμε. Εμείς λέμε ότι αφού «κουνήσατε τα πόδια σας» και προχωράει μία νοοτροπία, ώστε να μπορέσουμε να διευκολύνουμε μία κατάσταση, θα το υποστηρίξουμε. Δεν θα είμαστε μεμψίμοιροι και δεν θα λειτουργήσουμε ανασχετικά σ’ αυτήν την προσπάθειά σας, όμως καταλαβαίνετε ότι η δική μας προσέγγιση είναι πιο προωθημένη. 
Θα αναφέρω για την τάξη των πραγμάτων τα έξι στοιχεία που περιέχει η πρόταση της Δημοκρατικής Αριστεράς για το ζήτημα των ελεύθερων επαγγελματιών. Θα σας τα πω, όπως είναι κωδικοποιημένα, για να τα ακούσουν και οι συνάδελφοι από τις άλλες πτέρυγες. Είναι κατατεθειμένη η πρόταση νόμου. Η αντιπροσωπεία μας έχει κάνει σύσκεψη με την ηγεσία του Υπουργείου Εργασίας. Η ηγεσία γνωρίζει τα θέματα όπως τα έχουμε θέσει και απάντησε θετικά. 
Κύριε Υπουργέ, ήταν και ο κ. Κεγκέρογλου και όλο το επιτελείο μαζί σας και θυμάμαι ότι βρήκατε ενδιαφέρουσα τη νομοθετική μας πρωτοβουλία, αλλά πρέπει να έλθει και η ώρα της δράσης και της πράξης.
Πρώτον, μηχανοργάνωση του οργανισμού, μείωση της γραφειοκρατίας ως βασική έννοια. 
Δεύτερον, δυνατότητα ρεαλιστικής ρύθμισης, τόσο για τους ασφαλισμένους όσο και για τον οργανισμό, των οφειλών με κεφαλαιοποίηση, δηλαδή πάγωμα των ληξιπρόθεσμων οφειλών και άμεση καταβολή των τρεχουσών με παροχή δικαιώματος για την ελεύθερη επιλογή ασφαλιστικής κλάσης. 
Τρίτον,  κατάργηση των μέτρων αναγκαστικής είσπραξης των οφειλών μέσω του ΚΕΑΟ. Οι υπηρεσίες του οργανισμού πρέπει να προσεγγίζουν τους ασφαλισμένους ως σύμβουλοι και όχι ως κρατικοί υπάλληλοι που πάνε να τους κυνηγήσουν. 
Τέταρτον, διασφάλιση της πρόσβασης όλων των ασφαλισμένων του οργανισμού στο σύστημα ιατροφαρμακευτικής περίθαλψης. Και αυτό είναι πολύ βασικό, το έχουμε συζητήσει πολλάκις και το έχουμε φέρει εδώ και με επίκαιρες ερωτήσεις, κύριε Κεγκέρογλου. Είναι μεγάλο αυτό το ζήτημα. Πάνω από 5.000 ευρώ οφειλή έχουν αυτήν τη στιγμή τριακόσιες εβδομήντα χιλιάδες οφειλέτες, δηλαδή γύρω στα 8,5 δισεκατομμύρια ευρώ είναι η εκτίμηση των χρεών. Φαίνεται ότι μπήκαν στην ρύθμιση μόνο οι εικοσιοκτώμισι χιλιάδες από τις τριακόσιες εβδομήντα χιλιάδες, δηλαδή ένα πολύ μικρό ποσοστό. Πρέπει να προχωρήσουν και άλλα ζητήματα. Άρα, το θέμα της ιατροφαρμακευτικής περίθαλψης είναι πολύ βασικό για τη δικιά μας προσέγγιση. 
Πέμπτον, το ζήτημα της αποποινικοποίησης των οφειλών του οργανισμό. Δεν μπορεί να είναι ποινικό αδίκημα αυτό το ζήτημα με αυτήν τη δεδομένη κατάσταση που επικρατεί στον οργανισμό και στην αγορά. 
Και τέλος, διασφάλιση των θεμελιωδών συνταξιοδοτικών δικαιωμάτων με διεύρυνση των ορίων και επιμήκυνση των δόσεων που τίθενται ως προϋπόθεση για τη δυνατότητα συμψηφισμού ή παρακράτησης των ποσών οφειλής, κεφαλαιοποίηση των οφειλών προς τον οργανισμό και δικαίωμα ελεύθερης επιλογής ασφαλιστικής κλάσης, όπως αναφέρθηκε  παραπάνω. 
Άρα, αυτές είναι οι έξι συγκεκριμένες κωδικοποιημένες προτάσεις που σας κάναμε για τον οργανισμό. Φέρατε την τροπολογία την οποία ψηφίζουμε, αλλά θέλουμε να πάμε σε αυτήν την κατεύθυνση που σας ζητήσαμε. 
Από εκεί και μετά, υπάρχουν και άλλα ζητήματα. Είναι ανοιχτά τα θέματα του καταργημένου οργανισμού, του λεγόμενου ΟΕΚ. Τι θα γίνει εκεί πέρα με τα τραπεζικά δάνεια; Οι κατοικίες που έχουν πάρει χιλιάδες συμπολίτες μας, βρίσκονται στον αέρα. Έχει πάει στον ΟΑΕΔ ως διεύθυνση ΟΕΚ όλο αυτό το πακέτο. Ακόμα δεν έχουμε δει να δρομολογούνται οι εξελίξεις. Είναι ζήτημα μεγάλο. 
Περιμέναμε τη νέα διοίκηση. Βάλατε τον κ. Αμπατζόγλου. Όμως, κύριε Υπουργέ, από ένα σημείο και μετά πρέπει να δούμε αποτελέσματα. Η διοίκηση Αμπατζόγλου είναι ήδη αρκετούς μήνες. Άρα, πρέπει να δούμε τι θα γίνει με το θέμα αυτό. 
Από εκεί και μετά, καταθέσαμε και κάποιες τροπολογίες. Είναι κάποιες τροπολογίες τις οποίες καταθέτουμε συχνά, όπως αυτή που αφορά τα κέντρα πιστοποίησης αναπηρίας. Την έχουμε καταθέσει πέντε ή έξι φορές. Σε κάθε νομοσχέδιο που θα φέρνετε θα τη καταθέτουμε. Αναρωτιόμαστε τι κάνετε με αυτό το ζήτημα. Δεν ξέρω αν τα κέντρα αυτά είναι αρμοδιότητα του κ. Κεγκέρογλου ή τα έχει ο κ. Βρούτσης, αλλά αναρωτιόμαστε τι θα κάνετε. Θα το λύσετε το θέμα αυτό; 
Φέραμε μία τροπολογία για την τριακονταεπταετία, δηλαδή για το ζήτημα –όπως ξέρετε- όπου υπάρχει μια σαφέστατη αδικία και ζητάμε στα τριάντα πέντε χρόνια να υπάρχει η συνταξιοδοτική κάλυψη -όπως είναι η μεταβατική διάταξη και για άλλες κατηγορίες-. Για τους ασφαλισμένους του Ταμείου της Αγροτικής Τράπεζας. 
Εδώ υπάρχει ένα θέμα για το πώς θα μπορέσουμε να τους καλύψουμε σε σχέση με την εικοσιπενταετία.  Υπάρχουν αυτές οι τροπολογίες. Θα θέλαμε ένα δικό σας σχόλιο, μία δική σας θέση και πρόταση για το πώς πιστεύετε ότι μπορεί να λυθεί το ζήτημα, αν αυτές τις προτάσεις θα τις υιοθετήσατε ή πότε τέλος πάντων, θα πάρουν μία σειρά αυτά τα θέματα, ώστε να λυθούν.
Δεν είναι ζητήματα που αφορούν ψηφοφόρους μας ή εκλογικό κόσμο στον οποίο ψάχνουμε να βρούμε απήχηση. Είναι φλέγοντα θέματα, καθημερινά για τα οποία έχουμε συνέχεια ενόχληση. Είναι ζητήματα για τα οποία ο κόσμος περιμένει μία κυβερνητική απάντηση σε σχέση με αυτές τις περιπτώσεις που σας αναφέραμε. 
Από εκεί και μετά, σε αυτό το νομοσχέδιο πήγε να γίνει συζήτηση για το αν τελικά η πολιτεία πρέπει να κυνηγάει την αδήλωτη εργασία, τη λεγόμενη μαύρη εργασία, αν πρέπει ή όχι να μαζέψουμε τις εισφορές και αν τελικά πρέπει να μπει μία τάξη σε αυτό το θέμα. 
Διασκεδάστηκε στο τέλος το θέμα μέσα από το ΣΥΡΙΖΑ και από τις πρώτες θολές τοποθετήσεις. Καταλαβαίνω ότι αλλού το πήγαινε ο εισηγητής του ΣΥΡΙΖΑ. Αλλιώς του βγήκε βέβαια, επικοινωνιακά το θέμα της αναλογικότητας των προστίμων. Όταν πιάνεις έναν άνθρωπο σε αδήλωτη εργασία σ’ ένα απλό μαγαζί, ένα σουβλατζίδικο, ένα ψιλικατζίδικο, θα πληρώσει το ίδιο πρόστιμο με μια μεγάλη επιχείρηση; Βέβαια, εμείς είμαστε της άποψης ότι πρέπει να υπάρχει καθαρό μήνυμα προς την κοινωνία, την επιχείρηση, προς όλους ότι δεν θα γίνει ανεκτή η μαύρη εργασία. Υπ’ αυτήν την έννοια στηρίζουμε τις πρωτοβουλίες. 
Όμως και η αναλογικότητα θα πρέπει να μπει μέσα στη σκέψη σας και την περαιτέρω επεξεργασία αυτών των θεμάτων, διότι καταλαβαίνετε ότι σ’ αυτές τις εποχές των ισχνών αγελάδων είναι δύσκολο για τις μικρές επιχειρήσεις και πρέπει να δοθεί μια δυνατότητα ζωής ακόμα και αυτούς  που κάνουν το παράπτωμα, η μικρή επιχείρηση στο χωριό, να μπορεί να σταθεί στα πόδια της και να μην είναι εξοντωτικό το πρόστιμο. Να είναι ένα πρόστιμο που να στέλνει το μήνυμα ότι δεν γίνονται παζάρια. 
Θα μου πείτε πώς θα γίνει αυτός ο συγκερασμός των δυο εννοιών. Νομίζω ότι μπορεί να γίνει σε επόμενη φάση. Πάρτε μια πρωτοβουλία να ανοίξει η συζήτηση και στην επιτροπή μας και στην Ολομέλεια για το πώς μπορούμε να βρούμε αυτήν τη χρυσή τομή. 
Από τη μεριά μας δεν υπάρχει κάτι άλλο να πω. Είμαστε θετικοί στο νομοσχέδιο. Θα θέλαμε μία κουβέντα σας για τα θέματα των τροπολογιών που έχουμε προτείνει. Έχουμε αύριο και τη συζήτηση επί των άρθρων.
Ευχαριστώ.","ΒΑΣΙΛΕΙΟΣ ΟΙΚΟΝΟΜΟΥ",378
"14464"," Και εμείς ευχαριστούμε τον κύριο Οικονόμου. 
Το λόγο έχει ο Κοινοβουλευτικός Εκπρόσωπος του ΠΑΣΟΚ, κύριος Παναγιώτης Ρήγας.
Έχετε το λόγο για δώδεκα λεπτά, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14465"," Κυρίες και κύριοι συνάδελφοι, είναι ένα κρίσιμο ζήτημα στο δημόσιο διάλογο όλων των σύγχρονων κρατών το θέμα του μέλλοντος των ασφαλιστικών συστημάτων τους. Και στο δικό μας δημόσιο διάλογο κυριαρχεί ως θέμα. Κυριαρχεί και ως πρόβλημα. Έγιναν πολλές απόπειρες στο παρελθόν για να υπάρξει απάντηση σε ένα ασφαλιστικό σύστημα που είναι αποδεκτό από όλους ότι βρίσκεται πολύ συχνά στο χείλος του γκρεμού. 
Έχουν γίνει και απόπειρες και σοβαρές νομοθετικές πρωτοβουλίες για την αντιμετώπιση και τη λύση του ασφαλιστικού προβλήματος. Το κακό είναι ότι όλα έγιναν με υστέρηση χρόνου, δηλαδή, οι παρεμβάσεις που έγιναν προκειμένου να σωθεί από την κατάρρευση το ασφαλιστικό σύστημα, έγιναν όταν πλέον δεν υπήρχε χρόνος οι αλλαγές αυτές να γίνουν με προσεκτική μελέτη, να εφαρμοστούν με σταθερά βήματα για να μπορέσουν να έχουν ένα θετικό αποτέλεσμα. 
Παρ’ όλα αυτά και μέσα στην κρίση είχαμε τη δυνατότητα να προχωρήσουμε σε ρυθμίσεις ασφαλιστικού χαρακτήρα, σε ενοποιήσεις ταμείων, σε προσπάθειες που είχαν ως στόχο και ως σκοπό να διατηρήσουν στη ζωή το ασφαλιστικό σύστημα. 
Βέβαια, υπάρχει και άλλο ένα πρόβλημα στη χώρα μας ότι ποτέ δεν αποκαταστάθηκε η κανονικότητα. Δηλαδή, ζητήματα που είναι αυτονόητα και αυταπόδεικτα εμείς εδώ τα συζητούμε ωσάν να μην έχει υπάρξει στη χώρα μας συγκεκριμένη περίοδος όπου απέδειξε πως όλοι αυτοί οι ζωτικοί μύθοι με τους οποίους τρέφεται ο δημόσιος διάλογος έχουν όλοι καταρρεύσει. 
Ακούσαμε, λοιπόν, συναδέλφους να αποδίδουν την κατάρρευση του ασφαλιστικού συστήματος στο «καταραμένο» το μνημόνιο, στις μνημονιακές πολιτικές λες και ωσάν το ασφαλιστικό μας σύστημα να ήταν υγιές, να μην αντιμετώπιζε κανένα πρόβλημα και να ήρθε το μνημόνιο κι όχι η κρίση, όχι η κρίση του ασφαλιστικού συστήματος, και να δημιούργησε το πρόβλημα.
Μακάρι να ήταν έτσι, γιατί αν ήταν έτσι θα εγκαταλείπαμε κάποια στιγμή το μνημόνιο είτε γιατί θα βγαίναμε από αυτό είτε γιατί κάποιοι θα το έσκιζαν κι έτσι με πάρα πολύ απλό κι εύκολο τρόπο το ασφαλιστικό μας σύστημα θα γινόταν υγιές και θα έλυνε τα προβλήματά του. Μακάρι να ήταν τόσο απλές οι λύσεις και τόσο εύκολες οι απαντήσεις.
Το ασφαλιστικό μας σύστημα πάσχει από πάρα πολλά, ακόμα και από τη δημογραφική γήρανση του πληθυσμού, από τη μείωση του αριθμού των εργαζομένων, από τις πολιτικές που ενίσχυσαν την ύφεση –κι εδώ να το δεχτώ- δηλαδή από τη μείωση των μισθών, αλλά το κυρίαρχο είναι ότι ποτέ δεν σχεδιάσαμε και δεν εφαρμόσαμε ένα ασφαλιστικό σύστημα που να εδράζεται σε πραγματικά δεδομένα. 
Για να το πούμε πιο απλά, συνάδελφοι, με τη δική μας συνενοχή και με τη συνενοχή πάρα πολλών ειδικών «φάγαμε» τα εφάπαξ και τις συντάξεις των μελλοντικών γενιών. Κι επειδή έχουμε συμπράξει αρκετοί σε αυτήν την ιστορία, θα πρέπει να είμαστε πιο προσεκτικοί και λιγότερο οξείς στους χαρακτηρισμούς μας. Διότι με κανέναν τρόπο δεν δικαιολογείται να παίρνει κάποιος σήμερα –ευτυχώς αυτά τα φαινόμενα περιορίστηκαν- εφάπαξ 200 και 300 χιλιάδων ευρώ, τα οποία με κανέναν τρόπο δεν δικαιολογούνται -είναι τα εφάπαξ των μελλοντικών τριών και τεσσάρων γενιών- κι εμείς να σφυρίζουμε αδιάφορα και να λέμε ότι φταίει το μνημόνιο, γιατί συντάξεις επικουρικές δεν δικαιολογούνται από πουθενά, εφάπαξ παχυλά δεν δικαιολογούνται από πουθενά κι εμείς να εμμένουμε στο ότι δεν χρειάζεται τίποτα, παρά μόνο να καταργήσουμε τις μνημονιακές πολιτικές. 
Επειδή, λοιπόν, θα πρέπει να απαντήσουμε με σοβαρότητα σε αυτά τα προβλήματα θα ήθελα να πω ότι η προσπάθεια που γίνεται σήμερα δεν αποτελεί βέβαια καμμία ασφαλιστική μεταρρύθμιση. Είναι μία σημειακή παρέμβαση τακτοποιητικού χαρακτήρα κι επέμβαση που έχει σαν στόχο να αποτρέψει την πολύ εκτεταμένη εισφοροδιαφυγή. 
Το πρόβλημα είναι ότι νομοθετικά είναι αποδεκτές και καλές αυτές οι προτάσεις κι είναι θετικό ότι και η Αντιπολίτευση ψηφίζει τα οκτώ άρθρα του συγκεκριμένου νομοσχεδίου. Και πάλι, όμως, μπορεί να βρεθούμε μπροστά σε δυσκολίες γιατί, δυστυχώς, συνάδελφοι, βασικοί παράγοντες που θα συμβάλλουν στην εφαρμογή αυτών των αλλαγών, πάσχουν, όπως οι ελεγκτικοί μηχανισμοί. Υπάρχουν, λοιπόν, προβλήματα τα οποία νομοθετικά βελτιώνουμε, αλλά στην εφαρμογή τους προσκρούουν σε αυτό που είναι η βάση του κακού, δηλαδή ότι το δημόσιο -με ό,τι αυτό μεταφράζεται, σε μηχανισμούς ελεγκτικούς, σε μηχανισμούς πάταξης της εισφοροδιαφυγής και φοροδιαφυγής- αδυνατεί, πάσχει, χωλαίνει. 
Αν, λοιπόν, δεν συγκροτήσουμε αξιόπιστους μηχανισμούς για την εφαρμογή αυτών των διατάξεων, είναι παραπάνω από βέβαιο ότι και όλες αυτές οι καλών προθέσεων ρυθμίσεις δεν θα έχουν το αναμενόμενο αποτέλεσμα. 
Επίσης, θα πρέπει να αξιοποιήσουμε και τη σύγχρονη τεχνολογία που έχουμε στη διάθεσή μας -και φαίνεται αυτό μέσα από το νομοσχέδιο, αλλά και από διάφορες άλλες πρωτοβουλίες που έχει πάρει το Υπουργείο Εργασίας και το Υπουργείο Οικονομικών- όπως η εφαρμογή σύγχρονων πληροφοριακών συστημάτων για διασταυρώσεις στοιχείων, που είναι αναγκαίο να εξελιχθεί. 
Επίσης αναγκαίο είναι να εξελιχθεί στην τελική του μορφή, ο τρόπος λειτουργίας και η διοίκηση των ταμείων, για να μπορέσουμε να εξυγιάνουμε πραγματικά το ασφαλιστικό σύστημα και να μην ψάχνουμε, αγαπητοί συνάδελφοι, να βρούμε τις αιτίες του κακού σε ζητήματα τα οποία είναι μεν σοβαρά, έχουν δηλαδή την αξία τους, αλλά είναι παρωνυχίδες μπρος στο μεγάλο πρόβλημα που έχουμε να αντιμετωπίσουμε. 
Ακούω εδώ και πάρα πολύ καιρό γι’ αυτήν την καταστροφή που επέφερε το PSI. Δεν θα ξαναμπώ σε αριθμούς, γιατί αποδείχτηκε ότι το κούρεμα ήταν στην ουσία ούτε το ½ της ετήσιας επιχορήγησης του κράτους προς τα ασφαλιστικά ταμεία. 
Δεν μένω όμως σ’ αυτό, μένω σε έναν άλλο μύθο. Κουρεύτηκαν, λέει, τα ομόλογα των ασφαλιστικών ταμείων. Και σας ρωτάω: Τα ομόλογα των ασφαλιστικών ταμείων κουρεύτηκαν στην ονομαστική τους τιμή. Εάν εκείνη τη στιγμή θέλαμε να τα ρευστοποιήσουμε τα ομόλογα, ποια θα ήταν η αξία που θα εισπράτταμε; 
Για να μην βλέπουμε το τι θα θέλαμε ή πώς φανταζόμαστε τις αξίες των ομολόγων. Τα ομόλογα του ελληνικού δημοσίου με βάση την άνοδο των spreads είχαν, ήδη, στην ουσία κουρευτεί. Είτε, λοιπόν, τα κουρεύαμε, όπως έγινε -και θα πω γιατί έγινε- είτε δεν τα κουρεύαμε, η αξία αυτή που παρουσιαζόταν ήταν πλασματική,  γιατί αν προσπαθούσαμε -επαναλαμβάνω- να τα ρευστοποιήσουμε ή να εισπράξουμε τα ποσά αυτά, η  αξία εξόφλησης δεν θα ήταν αυτή. 
Επίσης, δεν κουρεύτηκαν μόνο τα ομόλογα που είχαν τα ελληνικά ασφαλιστικά ταμεία. Κουρεύτηκαν και τα ομόλογα που είχαν τα ασφαλιστικά ταμεία τα ευρωπαϊκά και σε όλο τον κόσμο. 
Πώς, λοιπόν, θα έκανες αυτήν την εξαίρεση και θα έλεγες: Όχι τα δικά μου ασφαλιστικά ταμεία δεν τα κουρεύω και κουρεύω των υπόλοιπων Ευρωπαίων, των Δανών, των Σουηδών που έχουν επενδύσει σε ελληνικά ομόλογα; Πώς αυτήν την ιδέα του κουρέματος, την οποία μετα βδελυγμίας απορρίπτετε, τώρα την προτείνετε και μάλιστα μονομερώς; Να πάμε να κουρέψουμε, λέει, το δημόσιο χρέος μας. Τώρα γιατί να το κουρέψουμε; Γιατί να κουρέψουμε, δηλαδή, την εμπιστοσύνη των Ευρωπαίων φορολογουμένων, όταν αντιδράτε σε αυτό που έγινε πριν, δηλαδή στο ότι κουρεύτηκαν μαζί με τα ασφαλιστικά ταμεία και τα ομόλογα που κατείχαν ιδιωτικά funds, ιδιώτες; Δεν έχουμε καταλάβει ποια είναι κανονικά η άποψή σας.
Το ακόμα χειρότερο είναι ότι το PSI έγινε σε μια περίοδο κατά την οποία η οικονομία μας έπρεπε να διασωθεί. Εγώ σας λέω ότι δεν γινόταν το κούρεμα, δεν υπογραφόταν το μνημόνιο και αυτό είναι το σοβαρότερο. Τα ομόλογα, λοιπόν, του ελληνικού δημοσίου σε μία τέτοια περίπτωση κατάρρευσης της οικονομίας δεν θα έχαναν το 80% της αξία τους, θα έχαναν το 100% της αξίας τους. Θα ήταν, πραγματικά, κουρελόχαρτα, οπότε, τότε δεν θα μιλούσαμε για κούρεμα, θα μιλούσαμε για καθολική εξαφάνιση της αξίας αυτών των ομολόγων.
Επιπλέον, υπάρχει όμως και ένα άλλος αντίλογος. Το ΙΚΑ ως ταμείο -και αυτό το έχουμε καταθέσει και με τον Κοινοβουλευτικό μας Εκπρόσωπο, τον κ. Κουκουλόπουλο, στο παρελθόν στα Πρακτικά- έχει ένα χαρτοφυλάκιο, το οποίο επειδή ακολούθησε μία πολιτική για την επαναγορά των ελληνικών ομολόγων, έχει αυτήν τη στιγμή αποκαταστήσει τις απώλειες που έγιναν με το κούρεμα. Και αυτό το έχουμε αποδείξει με στοιχεία. Κάποια άλλα ταμεία που για λόγους άλλους δογματικούς ή συνδικαλιστικούς δεν ακολούθησαν αυτήν τη συμβουλή που είχε δοθεί τότε, βεβαίως τώρα έχουν μια πολύ μεγάλη υστέρηση όσον αφορά την αξία του χαρτοφυλακίου τους.
Θα έλεγα, όμως, ότι αυτός ο διάλογος και αυτά τα επιχειρήματα αυτή τη στιγμή δεν έχουν αξία. Είναι άχαρος αυτός ο διάλογος. Το πρόβλημα πρέπει να το αντιμετωπίσει σήμερα αυτή η Κυβέρνηση, αύριο μια άλλη κυβέρνηση και δεν αντιμετωπίζεται παρά μόνο αν η οικονομία αναπτυχθεί, εάν έχουμε δηλαδή μεγαλύτερη πίτα να μοιράσουμε, αν χτυπηθεί το φαινόμενο της ανεργίας, αν προηγηθούν δηλαδή κινήσεις στην οικονομία τέτοιες που περισσότεροι εργαζόμενοι θα αποδίδουν περισσότερες ασφαλιστικές εισφορές.  Όλες οι άλλες υποσχέσεις σε οικονομίες σε κρίση, είναι υποσχέσεις οι οποίες είναι χωρίς αντίκρισμα.
Άρα, αγαπητοί συνάδελφοι, αφού όλοι μας είμαστε νοήμονες άνθρωποι και μάλιστα κάποιοι έχουν και ειδικές γνώσεις, μην αδικούμε τον εαυτό μας, μην αδικούμε τις δυνατότητές μας και ως άτομα και ως σύνολα. Ας καταθέσουμε προτάσεις που είναι σοβαρές, ρεαλιστικές και ας αντιμετωπίσουμε ένα ζήτημα το οποίο είναι εθνικό, είναι μείζον, έχει να κάνει με το μέλλον των συντάξεων, αλλά και με το μέλλον ακόμα και των όποιων άλλων κοινωνικών παροχών σε ανθρώπους που θα έχουν στο μέλλον ανάγκη.
Θα έλεγα ότι για εμάς, επειδή είμαστε ρεαλιστές, είναι ιδιαίτερα σημαντικό πώς θα κατανεμηθεί το πρωτογενές πλεόνασμα, το οποίο με τις θυσίες του ελληνικού λαού δημιουργείται μέσα στο 2014. Η πρόταση μας, λοιπόν, είναι ότι αυτό το πρωτογενές πλεόνασμα -και γι’ αυτό καταθέσαμε και τη συγκεκριμένη τροπολογία- πρέπει να έχει ως στόχο την ενίσχυση του δικτύου προστασίας των κοινωνικά ευπαθών ομάδων. Γι’ αυτό μιλάμε, λοιπόν, για τα ζητήματα του ΕΚΑΣ ανεξάρτητα της ηλικίας των ανθρώπων που είναι ανάπηροι, γι’ αυτό μιλάμε για την ιατροφαρμακευτική περίθαλψη των ανέργων και των ανασφάλιστων αυτοαπασχολούμενων.
Γι’ αυτό βάζουμε ένα σωρό ζητήματα, τα οποία έχουν κοστολογηθεί και απαντάμε συγκεκριμένα. Δεν κάνουμε λαϊκισμό. Λέμε ότι αυτός είναι ο αριθμός των ωφελουμένων, αυτό είναι το κόστος, μέσα από το πρωτογενές πλεόνασμα των όσων εκατομμυρίων προκύψουν, που το 70% θα πάει ακριβώς για να αποκατασταθούν οι αδικίες, εμείς προτείνουμε με την τροπολογία που καταθέσαμε, να πάει σε αυτές τις ομάδες. 
Είναι, λοιπόν, μία πρόταση, την οποία ο Υπουργός πρέπει να λάβει πολύ σοβαρά υπ’ όψιν του. Θεωρούμε ότι είναι η κατάλληλη ευκαιρία αυτήν τη στιγμή, όχι επικοινωνιακά, αλλά επί της ουσίας να δείξουμε ως Κυβέρνηση ότι οι υποσχέσεις μας, που έχουν δοθεί, είναι υποσχέσεις που ανταποκρίνονται στις δυνατότητες μας και οι δυνατότητές μας το 2014 θα μας επιτρέψουν τουλάχιστον να είμαστε συνεπείς απέναντι στη βασική μας δέσμευση, να ενισχύσουμε τους οικονομικά και κοινωνικά αδύναμους συνανθρώπους μας. 
Ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΝΑΓΙΩΤΗΣ ΡΗΓΑΣ",443
"14466"," Κι εμείς ευχαριστούμε τον κ. Ρήγα. 
Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Επαμεινώνδας Μαριάς, για δώδεκα λεπτά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε. 
Κύριε Υπουργέ, κύριοι Βουλευτές, νομίζω ότι το θέμα το οποίο συζητούμε είναι εξαιρετικά σοβαρό, διότι το να μπορεί κανείς να διασφαλίσει την είσπραξη των ασφαλιστικών εισφορών, νομίζω ότι είναι μία σημαντικότατη πλευρά του ασφαλιστικού και γενικότερα της κοινωνικής ασφάλισης. 
Επειδή, όμως, διευρύνθηκε η συζήτηση, θα πρέπει να λάβουμε υπ’ όψιν ότι το ασφαλιστικό επηρεάζεται πρώτα απ’ όλα από μία βασική παράμετρο που είναι το δημογραφικό και χωρίς την αντιμετώπιση αυτής της παραμέτρου, είναι σίγουρο ότι τα οποιαδήποτε συστήματα θα μπουν σε μία περιπέτεια. 
Άρα, λοιπόν, ένα θέμα σοβαρό που έχει σχέση με το δημογραφικό, θα πρέπει να είναι και παράμετρος των σκέψεων και των προτάσεων και των αντιλήψεών μας, για να μπορέσουμε να στηρίξουμε και να δημιουργήσουμε μία κοινωνική ασφάλιση, η οποία είναι πραγματικά υγιής. Επομένως και μέτρα τα οποία λαμβάνονται, που πλήττουν τους πολύτεκνους, τους τρίτεκνους έχουν άμεση σχέση εκτός από την κοινωνική διάσταση, εκτός από το σοβαρό εθνικό θέμα, που είναι το ίδιο το δημογραφικό και με τις επιρροές του δημογραφικού στο ασφαλιστικό.
Η δεύτερη παρατήρηση είναι ότι για να έχεις ένα υγιές ασφαλιστικό σύστημα, προφανώς πρέπει να έχεις απασχόληση. Πρέπει να υπάρχει απασχόληση, για να μπορούν να καταβάλλονται και αυξημένες εισφορές, οι οποίες θα στηρίξουν το σύστημα και για τις μελλοντικές γενιές. Διότι όταν έχεις πλέον ανεργία, επίσης θα πας στο αντίθετο άκρο, δηλαδή, θα υπονομευθεί ολόκληρο το ζήτημα της κοινωνικής ασφάλισης.
Το τρίτο είναι ότι θα πρέπει να έχεις ένα ισχυρό κοινωνικό κράτος, το οποίο να μπορεί πραγματικά να παρεμβαίνει για να στηρίζει την ίδια την κοινωνία. Θα δείτε ότι με μελέτες που δημοσιεύθηκαν πρόσφατα, το ποσοστό του πληθυσμού που είναι κάτω από τα όρια της φτώχειας είναι στο 23%. Λέει η μελέτη ότι αν έλειπαν οι συντάξεις και τα κοινωνικά επιδόματα, αυτό θα ήταν στο διπλάσιο. Άρα, λοιπόν, αυτή είναι μία επιμέρους, επιπλέον παράμετρος που πρέπει να λάβουμε σοβαρά υπ’ όψιν. 
Το επόμενο στοιχείο είναι πώς δουλεύει το ίδιο το ελληνικό πολιτικό σύστημα, γιατί δεν μπορούμε να μιλάμε στο κενό. 
Υπάρχουν κατά τη γνώμη μας τρεις σημαντικές φάσεις στις οποίες προέκυψε λεηλασία των ασφαλιστικών ταμείων. 
Η πρώτη είναι στην περίοδο της Κατοχής. Και είναι ένα θέμα το οποίο άπτεται και των οφειλών της Γερμανίας απέναντι στη χώρα μας. Διότι με την οικονομική πολιτική που ακολουθήθηκε από τις κατοχικές δυνάμεις, από το 1941 και μετά, με τον υπερπληθωρισμό που δημιουργήθηκε, με το ότι επέβαλαν και πήραν οι ναζί το αναγκαστικό κατοχικό δάνειο και τις χρηματοδοτήσεις, οδήγησαν σε διάλυση το τότε χρηματιστήριο, στο οποίο υπήρχαν αποθεματικά των τότε ασφαλιστικών ταμείων. Επίσης, τα όποια αποθεματικά σε νόμισμα, επί της ουσίας λόγω του πληθωρισμού εξαφανίστηκαν. 
Επομένως, είναι ένα σοβαρό θέμα, που πρέπει να το λάβουμε υπ’ όψιν και στην πορεία της αναζήτησης των ποσών των γερμανικών οφειλών απέναντι στη χώρα μας. Όμως, ειδικότερα, αν θέλουμε να μιλάμε για τα θέματα του ασφαλιστικού, δεν μπορούμε να ξεχνάμε εκείνη την περίοδο, διότι από εκεί αρχίζει σε πρώτη φάση η κατάρρευση των ασφαλιστικών ταμείων. 
Δεύτερη φάση αποτελούν οι αποφάσεις της δεκαετίας του 1950, όπου τα αποθεματικά των ταμείων τα διαχειρίζεται πλέον η Τράπεζα της Ελλάδος, η οποία τα κρατά -παρ’ ό,τι τα ποσά είναι τεράστια- και τα έχει άτοκα, προκειμένου με τα ποσά αυτά να γίνεται χρηματοδότηση βιομηχανιών, χωρίς ταυτόχρονα να υπάρχει πρόβλεψη απόδοσης μέρος των κερδών της ανασυγκρότησης της ελληνικής οικονομίας και της λειτουργίας των βιομηχανικών κερδών να επιστρέψουν πίσω στα ασφαλιστικά ταμεία. 
Θυμάμαι αυτήν τη συζήτηση –και θα τη θυμάται και ο Αλέξης Μητρόπουλος, σαν νέοι δικηγόροι τότε- που γινόταν στο Δικηγορικό Σύλλογο. Τότε, ο αείμνηστος Βαγγέλης Γιαννόπουλος είχε θέσει τα ζητήματα αυτά, καθώς και άλλοι όπως ο κ. Μαχαίρας. Αυτοί που έλεγαν ότι εφόσον ήταν εγκλωβισμένα τα αποθεματικά του Ταμείου Νομικών στην Τράπεζα της Ελλάδος, δεν υπήρχε η δυνατότητα αξιοποίησης, το ίδιο και της περιουσίας. Άρα, αυτή είναι η δεύτερη περίοδος λεηλασίας των ασφαλιστικών ταμείων. 
Η τρίτη περίοδος είναι το μνημόνιο. Αυτά είναι τα τρία καθοριστικά στοιχεία, τα οποία δεν μπορεί κανείς να ξεχνά, διότι όταν έχεις το PSI- το οποίο άκουσα από τους συναδέλφους εδώ που προσπαθούν να το δικαιολογήσουν- δεν είναι τόσο απλά, όπως τα παρουσίασαν, τα ζητήματα. 
Το περίφημο PSI δεν είναι ότι αφαίρεσε τα αποθεματικά και τα κούρεψε. Κύριε Υπουργέ, υπάρχει αυτός ο νόμος που λέει ότι η Τράπεζα της Ελλάδος υποχρεούται να αξιοποιήσει τα αποθεματικά, αλλά υποχρεούται και να τα επενδύσει σε τίτλους. Δεν λέει όμως τι είδους τίτλους. Ενώ ο κ. Προβόπουλος γνώριζε ότι επίκειται κούρεμα των ομολόγων, είχε τη δυνατότητα τα ποσά αυτά να τα επενδύσει σε γραμμάτια του ελληνικού δημοσίου, για τα οποία δεν έγινε καμμία πρόβλεψη για κούρεμα. Να, λοιπόν, πώς μπορούσε να τοποθετήσει καλύτερα το ρευστό που υπήρχε, σ’ αυτή την κατεύθυνση και όχι στα ομόλογα. 
Όταν, λοιπόν, έχεις τα ομόλογα και κουρεύεις τα ασφαλιστικά ταμεία –και το είχαμε πει αυτό και σε σχέση με την ανακεφαλαιοποίηση των τραπεζών- θα δημιουργηθούν πάρα πολλά προβλήματα. 
Στις τρεις αυτές φάσεις, δηλαδή και στην περίοδο της γερμανικής Κατοχής και τη δεκαετία του 1950 και στην υπόθεση τώρα του μνημονίου, έχουμε επέμβαση, τότε, των κατοχικών δυνάμεων και τώρα του κράτους που λεηλατεί τα μνημόνια. Και λέτε, κύριε Υπουργέ, «μα ο φορολογούμενος πληρώνει κάθε χρόνο». Αφού το κράτος λεηλάτησε, έρχεται το κράτος προφανώς να αποζημιώσει, αλλά όχι μόνο του, κάνοντας φορολογική αφαίμαξη των ίδιων των πολιτών. 
Επομένως, εδώ πρέπει να βγάλουμε και ένα βασικό συμπέρασμα, ότι ενώ τα ασφαλιστικά ταμεία όταν είχαν ιδρυθεί στη δεκαετία του 1930 και αργότερα είχαν μια αυτονομία, ήταν σύστημα με τους κοινωνικούς εταίρους, ήρθε το κράτος να τα μετατρέψει σε νομικά πρόσωπα δημοσίου δικαίου, να βάλει το μακρύ χέρι του μέσα. Και ενώ πολλοί τότε νόμιζαν –γιατί εγώ έχω διαβάσει και μελετήσει την ιστορία και του 1930 και του 1950- ότι θα ήταν καλό να γίνουν νομικά πρόσωπα δημοσίου δικαίου, επί της ουσίας την αυτονομία των κοινωνικών εταίρων και την αυτονομία σε επίπεδο περιουσίας και λειτουργίας την αντικατέστησε ένα ληστρικό στην πορεία κράτος. Αυτή ήταν μία από τις βασικές αιτίες. 
Όμως, στην εποχή του μνημονίου έχουμε πλέον μείωση μισθών και συντάξεων τα τελευταία τριάμισι χρόνια κατά 8,5 δισεκατομμύρια και ανεργία πάνω από ενάμισι εκατομμύριο. Πώς, λοιπόν, θα στηριχθούν τα ταμεία, τα οποία και υπέστησαν την επίθεση από το PSI και πλέον δεν έχουν πόρους; Επομένως, φτάνουμε σε τρομερά αδιέξοδα. 
Οι μειώσεις που έχει το Υπουργείο Εργασίας και Κοινωνικών Ασφαλίσεων, σύμφωνα με τον προϋπολογισμό, είναι 2,7 δισεκατομμύρια ευρώ. Οι μειώσεις στις δαπάνες κοινωνικής ασφάλισης είναι 1,458 δισεκατομμύρια ευρώ. 
Αυτή είναι η πραγματικότητα. Υπάρχει και ο κοινωνικός προϋπολογισμός, στη σελίδα 121. Για να ξέρουμε τι ψηφίσαμε προχθές ή τι υπερψηφίσατε εσείς και  τι καταψηφίσαμε εμείς. Εδώ, λοιπόν, στο σχετικό πίνακα λέει: «Τα έσοδα στον κοινωνικό προϋπολογισμό από 41.227.000.000 θα μειωθούν στα 34.713.000.000. Πού είναι η μείωση; Στις μεταβιβάσεις από τον προϋπολογισμό. Λέει ότι οι μεταβιβάσεις το 2013 ήταν 19.773.000.000, το 2014 θα είναι 12.690.000.000. Εκεί είναι το θέμα όλο.
 Μπαίνεις, λοιπόν, σε αυτή τη διαδικασία, προφανώς σε συνδυασμό και με την ανεργία, για την οποία υπάρχει τεράστια ευθύνη για την πολιτική που ακολουθήσατε. Από αυτό το Βήμα πέρυσι σας είπαμε ότι σε καταστάσεις ύφεσης θα έχουμε ακόμη μεγαλύτερη ανεργία. Προβλέπατε περίπου 22% ανεργία στον προϋπολογισμό σας και έχει φτάσει τώρα, τέλος του έτους, στο 27,5% λέτε εσείς -προφανώς είναι και παραπάνω- αλλά και πάλι αυτή η απόκλιση των πέντε μονάδων είναι καταστροφική. 
Άρα, όταν βρισκόμαστε σε αυτό το επίπεδο μπαίνει το ερώτημα του πώς το αντιμετωπίζεις. Υπάρχουν σε εκκρεμότητα και πεντακόσιες χιλιάδες αιτήσεις για συντάξεις. Αν αυτές είχαν βγει έγκαιρα, γιατί ένα σημαντικό ποσοστό των συντάξεων προκαταβάλλεται και πληρώνονταν στο ακέραιο το ποσό των συντάξεων, θα είχατε πρωτογενές πλεόνασμα; Γιατί μπαίνει και αυτό το ερώτημα. 
Αυτό το περίφημο πρωτογενές πλεόνασμα που ακούσαμε, πόσο θα είναι και τι θα μοιράσει; Στην αρχή είχε πει ο Πρωθυπουργός ότι θα δώσει στους χαμηλοσυνταξιούχους, που είναι ενάμισι εκατομμύριο. Προχθές, από αυτό το Βήμα, το περιόρισε σε τριακόσιες χιλιάδες. Έκανα έναν υπολογισμό ότι και όλο το πρωτογενές πλεόνασμα, έστω ότι το πετυχαίνετε το 2013 και δίνετε 560 εκατομμύρια να τα μοιράσετε στις τριακόσιες χιλιάδες, θα βγει 150 ευρώ το μήνα. Αυτό θα βγει, το οποίο όμως δεν είναι διατηρήσιμο και την επόμενη χρονιά. Αν το πλεόνασμα είναι αυτό το οποίο προβλέπετε, τα 200 εκατομμύρια, στα 140 εκατομμύρια το πολύ να δώσετε 40 ευρώ το μήνα. Για να εξηγήσουμε, λοιπόν, ότι αφού μειώθηκαν μισθοί και συντάξεις αυξήθηκε πλέον το κόστος με φόρους, σε τιμές υπηρεσίας θα τους δώσετε και αυτούς επιστροφή. 
Είναι και ένα άλλο σημείο. Άκουσα τη συνάδελφο του ΠΑΣΟΚ που είπε μα, θα κουρέψετε τα ασφαλιστικά ταμεία των κρατών και αν αυτό επιτρέπεται και πώς το εννοεί κανείς.
Εμείς πληρώσαμε ως Ελλάδα από το 1992 μέχρι το 2013 –και τα είπα αυτά μιλώντας στον προϋπολογισμό- συνολικά 561 δισεκατομμύρια ευρώ, ενώ 288 δισεκατομμύρια ευρώ πληρώθηκαν σε γραμμάτια του ελληνικού δημοσίου. Δηλαδή, σε εικοσιένα χρόνια πληρώσαμε 851 δισεκατομμύρια ευρώ και χρωστάμε κι άλλα 320 δισεκατομμύρια! Και δεν είναι αναχρηματοδοτήσεις που μερικοί λέγανε, είναι ποσά συγκεκριμένα που καταβλήθηκαν. Και για να καταβληθούν παίρναμε νέα δάνεια. Αυτή είναι η πραγματικότητα. 
Επομένως, αυτό το χρέος είναι επονείδιστο και δεν υπάρχει κανένα άγχος στο ζήτημα αυτό ότι θα διαγραφεί το επονείδιστο χρέος διότι είναι παράνομο. Ξεκαθαρισμένα τα πράγματα. 
Σε σχέση με το νομοσχέδιο, είπαμε ότι επί της αρχής θα πούμε «ΠΑΡΩΝ», παρ’ ό,τι ο εισηγητής μας εξήγησε στην επιτροπή ότι τα περισσότερα θα τα ψηφίσει και ήθελε να επιμείνουμε σε αυτήν την κατεύθυνση. Σας βάλαμε, όμως, μία διάσταση ότι δεν θέλουμε να υπάρξουν τροπολογίες, διότι η τελευταία τροπολογία, η οποία έρχεται και στηρίζει την Τράπεζα Πειραιώς, επί της ουσίας ανατρέπει όλο το σκηνικό. 
Με βάση, λοιπόν, αυτήν την κατάσταση εμείς θα τοποθετηθούμε αναλυτικά αύριο στη συζήτηση επί των άρθρων και θα σας πούμε ποια –τα περισσότερα-  άρθρα θα υποστηρίξουμε και τι θα καταψηφίσουμε. 
Όμως, προς την κατεύθυνση που για άλλη μια φορά δρομολογείτε τα πράγματα και επειδή αυτό το νομοσχέδιο της είσπραξης είναι ενταγμένο και στη φιλοσοφία τη συνολική που σας αναπτύξαμε προηγουμένως σε σχέση με τη μνημονιακή αντίληψη, δεν θα ψηφίσουμε επί της αρχής, ενώ θέλαμε να ψηφίσουμε υπέρ, εκτός αν αποσύρετε την τροπολογία που φέρνετε. Αν την αποσύρετε πριν ψηφίσουμε επί της αρχής, θα ψηφίσουμε «ΝΑΙ» επί της αρχής. 
Εάν, όμως, διατηρήσετε αυτήν την τροπολογία- για την οποία αναλύσαμε το ότι δεν επιθυμούμε η Βουλή αυτή να στηρίζει όλη αυτή την προσπάθεια που γίνεται σε σχέση με την Τράπεζα Πειραιώς και γενικότερα σε σχέση με τον τρόπο με τον οποίο υπάρχουν μεταβιβάσεις στο πλαίσιο της ανακεφαλαιοποίησης και της δήθεν στήριξης του τραπεζικού συστήματος στην Κύπρο κ.λπ.- εμείς θα πούμε «ΠΑΡΩΝ» επί της αρχής και θα είμαστε αναλυτικοί σε κάθε άρθρο με στοιχεία, γιατί υπάρχουν και στοιχεία αντισυνταγματικότητας που έχουν τεθεί μέσα από την Επιστημονική Επιτροπή για το άρθρο 9. 
Μπορούμε αύριο συζητώντας κατ’ άρθρον να τα δούμε και εσείς, ενδεχόμενα με παρατηρήσεις που λαμβάνετε υπ’ όψιν, να τα διορθώσετε. 
Ευχαριστώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14467"," Το λόγο έχει ο Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή κ. Ηλίας Κασιδιάρης για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14468"," Θα τονίσω κατ’ αρχάς ότι καταψηφίζουμε το παρόν νομοσχέδιο, διότι έχουμε τελείως διαφορετική αντίληψη και τελείως διαφορετική πολιτική πρόταση και για τα ασφαλιστικά ταμεία και κυρίως για τον τρόπο καταπολέμησης της μαύρης εργασίας, η οποία έχει πλήξει τα οικονομικά της χώρας και η οποία, για να λέμε την αλήθεια, σε ένα πάρα πολύ μεγάλο ποσοστό της σχετίζεται άμεσα με τη λαθρομετανάστευση.
Εγώ δεν θα κάνω γενικόλογες αναλύσεις. Θα μιλήσω με πολύ συγκεκριμένα παραδείγματα, με πολύ συγκεκριμένες καταγγελίες πολιτών που έλαβα σήμερα. Από την Κατοχή της Αιτωλοακαρνανίας με κάλεσαν αγρότες, στους οποίους το κράτος ζητάει να πληρώνουν ΟΓΑ για να εργαστούν ως εργάτες γης. Ορθώς ζητάτε να πληρώσουν ΟΓΑ οι Έλληνες αγρότες. Την ίδια ώρα, όμως, μου λένε αυτοί οι άνθρωποι ότι υπάρχουν χιλιάδες άνθρωποι από την Αλβανία, οι οποίοι δεν πληρώνουν ΟΓΑ και υπάρχει απόλυτη ανοχή από τους ελεγκτικούς φορείς. Έχουμε εδώ, λοιπόν, μία ξεκάθαρη περίπτωση ρατσισμού εις βάρος των Ελλήνων.
Μια βόλτα να βγεις στους δρόμους της Αθήνας, μία βόλτα να κάνεις στην οδό Πατησίων μπροστά από την ΑΣΟΕΕ, για παράδειγμα, θα δεις εκεί ότι ανθεί το παραεμπόριο. Δεν μιλάνε για είσπραξη ασφαλιστικών εισφορών για τους δήθεν εργαζομένους εκεί. Θα σας αναφέρω ένα παράδειγμα από τη χθεσινή ημέρα. Έκανε επιχείρηση το ΣΔΟΕ στην πλατεία Κουμουνδούρου. Εκεί είναι πάνω από δέκα χρόνια που λειτουργούν κινέζικα καταστήματα, στην απόλυτη πλειοψηφία τους, παράνομα. Και όσοι φέρονται να είναι νόμιμοι, έχουν κάνει δεκάδες παρατυπίες για να λειτουργούν.
Και βλέπαμε στην τηλεόραση ένα εστιατόριο στο οποίο υποτίθεται έγιναν κάποιες συλλήψεις αλλοδαπών οι οποίοι εργάζονταν εκεί και το οποίο δεν είχε το παραμικρό παραστατικό και λειτουργούσε εντελώς παράνομα. Έγιναν οι συλλήψεις, έγινε η επιχείρηση, πήγαν κάμερες και την κατέγραψαν και μισή ώρα αργότερα ξεκίνησε αυτό το κατάστημα να λειτουργεί και πάλι. Δεν έκλεισε. Μιλάμε για ένα απόλυτο θέατρο του παραλόγου!
Καταρρέουν τα ασφαλιστικά ταμεία. Βεβαίως, ευθύνη για αυτό δεν έχουν οι αλλοδαποί. Δεν είναι αυτή η θέση μας. Εγώ ανέφερα κάποια παραδείγματα που μας κατήγγειλαν πολίτες. Το πρόβλημα σε αυτή τη χώρα, το πρόβλημα στην Ελλάδα των τελευταίων δεκαετιών είναι η άθλια διαχείριση εκ μέρους των κυβερνήσεων της κλεπτοκρατίας. 
Τα ασφαλιστικά ταμεία καταρρέουν για έναν βασικό λόγο. Οι διαχειριστές τους έπαιξαν χρηματιστήριο, έπαιξαν τοξικά ομόλογα, έγιναν δεκάδες κακουργήματα, δεκάδες παρατυπίες και όμως για όλα αυτά τα εγκλήματα δεν πήγε κανείς στη φυλακή. Και όσο δεν πηγαίνει κανείς στη φυλακή για την πολιτική διαφθορά, δεν υπάρχει περίπτωση να εξυγιανθεί το σύστημα σε κανένα επίπεδο ούτε στο επίπεδο της ασφάλισης.
Και βέβαια είναι γνωστό και το σκάνδαλο με τις συντάξεις που λάμβαναν αλλοδαποί, οι οποίοι δούλευαν για έναν χρόνο στην Ελλάδα και τους πλήρωνε το ελληνικό δημόσιο.
Θα έρθω στις θέσεις του κόμματός μας, στις θέσεις του Λαϊκού Συνδέσμου-Χρυσή Αυγή και στις προτάσεις μας, διότι καλή η πολιτική κριτική, αλλά εμείς θέλουμε να διαχωρίσουμε τη θέση μας από όλους τους υπόλοιπους, κάνοντας πολύ συγκεκριμένες προτάσεις ευρύτερα για το ζήτημα εργασία. 
Κατ’ αρχάς όλοι οι Έλληνες φωνάζουν –η παρούσα Κυβέρνηση το αρνείται- με όλη τους τη δύναμη ότι το μνημόνιο βύθισε τη χώρα σε βαθιά ύφεση και εκτόξευσε τα ποσοστά της ανεργίας. Το πρόβλημα αυτό εδράζεται στις θλιβερές μεταπολιτευτικές πολιτικές που οδήγησαν σε διάλυση κάθε παραγωγική διαδικασία. 
Η ουσία του προβλήματος είναι δηλαδή ότι ως χώρα δεν παράγουμε απολύτως τίποτα και δευτερευόντως ότι πλημμυρίσαμε ως χώρα με λαθρομετανάστες. Σε όσες επιχειρήσεις δεν έκλεισαν, τα μεροκάματα έπεσαν λόγω της μαύρης εργασίας των λαθρομεταναστών. 
Και για τη λύση του προβλήματος της ανεργίας, η πρόταση της Χρυσής Αυγής είναι μία, άμεση και μεσοπρόθεσμη: στροφή στην εθνική παραγωγή και φυσικά άμεση απέλαση των λαθρομεταναστών. Άμεση απέλαση λαθρομεταναστών σημαίνει εκατοντάδες χιλιάδες νέες θέσεις εργασίας για Έλληνες. 
Εδώ οφείλουμε να επισημάνουμε ότι το έγκλημα της πτώσης του ημερομισθίου, το ότι έχουν φτάσει στον πάτο τα μεροκάματα, οφείλεται και στους εργοδότες και στους μεγαλοεργολάβους, οι οποίοι, όμως, εκμεταλλεύθηκαν την παρουσία των λαθρομεταναστών. Αυτοί που τα οικονόμησαν, δηλαδή, από την όλη ιστορία είναι αυτοί για τους οποίους ψηφίζατε χθες να αυξηθεί η τιμή των διοδίων. Είναι οι μεγαλοεργολάβοι, οι καναλάρχες που εκμεταλλεύονται ακόμα κι αυτήν την πληγή της ελληνικής κοινωνίας, τη λαθρομετανάστευση.
Και δεν είναι μόνο, δυστυχώς, οι μεγαλοεργολάβοι, αλλά είναι και απλοί πολίτες -χιλιάδες Έλληνες πολίτες, δυστυχώς- που προτίμησαν να φύγουν από τη γη τους, να μη δουλεύουν στο χωράφι, στην οικοδομή κ.λπ. και να δώσουν τα σπίτια τους σε αλλοδαπούς για να διαβιώνουν εκεί παράνομα. Κι αντί να πάει το κράτος, αντί να πάει ένας εισαγγελέας να σφραγίσει κάθε τέτοια κατάσταση ανομίας, ανέχεται αυτό το φαινόμενο.
Για την αναδιάταξη της εθνικής μας οικονομίας, για την επανεκκίνηση της πρωτογενούς παραγωγής αυτά είναι τα μείζονα, αυτά είναι τα αιτήματα της εποχής που θα σημάνουν και τη δυνατότητα παραγωγικής εργασίας σε όλο τον ελληνικό λαό. 
Η Χρυσή Αυγή δεν υπόσχεται άφθονο χρήμα, δεν υπόσχεται χαμηλότοκα δάνεια. Η Χρυσή Αυγή δεν υπόσχεται ότι θα επιστρέψουμε στις θλιβερές μέρες του 2004 που ήταν εθνικό μας πρότυπο να έχει ο καθένας ένα ακριβό τζιπ από πλαστικό, από δανεικό χρήμα. Η Χρυσή Αυγή θέτει ως στόχο την επιστροφή στην πρωτογενή παραγωγή και την παραγωγική εργασία. 
Θέσεις εργασίας μπορούν να δημιουργηθούν μόνο με έναν τρόπο: Με την εκμετάλλευση του εθνικού μας πλούτου, γεωτρήσεις υδρογονανθράκων, ορυχεία για πολύτιμους λίθους και σιδηρομεταλλεύματα. Και, φυσικά, εάν ξεκινήσει αυτή η διαδικασία, άμεσα θα έχουμε έσοδα. Αυτό έχει δείξει η διεθνής πρακτική, η εμπειρία τόσων κρατών. Και πρόταση μας είναι τα έσοδα να επενδυθούν στον πρωτογενή τομέα, σε νέες γεωργικές, κτηνοτροφικές, αλιευτικές μονάδες και αμέσως μετά στην προσπάθεια αναδημιουργίας μιας κραταιής εθνικής βιομηχανίας. 
Θέλω να σταθώ σε ένα από τα άρθρα -θα το θέσουμε κι αύριο το θέμα- του νομοσχεδίου, το οποίο δεν το έχει αναφέρει άλλος ομιλητής. Επειδή, όμως, άπτεται πολύ ευαίσθητων προσωπικών δεδομένων, είμαστε υποχρεωμένοι να το θίξουμε και να εκφράσουμε την κάθετη αντίθεσή μας. 
Σύμφωνα με το άρθρο 11, λοιπόν, «Απόδοση Αριθμού Μητρώου Κοινωνικής Ασφάλισης (ΑΜΚΑ) από την Ηλεκτρονική Διακυβέρνηση Κοινωνικής Ασφάλισης Α.Ε.», ταυτόχρονα με την υποβολή της αίτησης για τη χορήγηση του πιστοποιητικού γέννησης του νεογέννητου πρέπει να παραλαμβάνει και ΑΜΚΑ. Υπάρχουν πολλοί, υπάρχουν χιλιάδες Έλληνες πολίτες που εκφράζουν την άποψη ότι δεν θέλουν, ότι δεν επιθυμούν να παραλάβουν Αριθμό Μητρώου Κοινωνικής Ασφάλισης. Σεβόμενη η Κυβέρνηση τα προσωπικά δεδομένα και τα πιστεύω των πολιτών αυτών, δεν θα έπρεπε να φέρει προς ψήφιση το άρθρο 11, διότι, απ’ ό,τι φαίνεται, επειδή πολλοί πολίτες θα αρνηθούν, θα υπάρχουν και νέοι Έλληνες πολίτες οι οποίοι θα είναι αδήλωτοι στην ουσία, γιατί θα αρνούνται τη χρήση του συγκεκριμένου αριθμού. 
Αυτό είναι ένα ζήτημα που άπτεται των ευαίσθητων προσωπικών δεδομένων των πολιτών, ένα ζήτημα για το οποίο είμαστε πάρα πολύ ευαίσθητοι, διότι τις τελευταίες δύο ημέρες πέσαμε κι εμείς θύματα μιας άθλιας επιχείρησης συκοφαντίας. Είδαμε να διαρρέουν σε κανάλια προσωπικά δεδομένα. Είδαμε να διαρρέουν ακόμα και δεδομένα από μία ανακριτική διαδικασία, εντελώς παράνομα. Αυτό, βεβαίως, δεν είναι καθόλου τυχαίο. Αυτό έγινε για δύο λόγους, τους οποίους θα τους αναλύσω.
Αυτό έγινε γιατί, πρώτον, τις δύο ημέρες που πέρασαν ψήφιζε η Βουλή το νομοσχέδιο για τα διόδια και για τα εκατομμύρια ευρώ διευκολύνσεων σε εργολάβους, οι οποίοι έχουν στα χέρια τους κανάλια και εφημερίδες. 
Δεν είναι τυχαίο ότι το «ΕΘΝΟΣ» και το «MEGA» του «εθνικού» μας εργολάβου Μπόμπολα είναι αυτό που ξεκίνησε αυτήν την εκστρατεία κατά της Χρυσής Αυγής, αυτήν τη δυσφήμιση που περιείχε πάρα πολλές παρανομίες, όπως τη διαρροή ανακριτικού υλικού. 
Δεν είναι τυχαίο, επίσης, ότι στην παρουσίαση του βιβλίου του Παναγιωτόπουλου, του διευθυντή ειδήσεων του «MEGA», ο οποίος είχε πει την αλήστου μνήμης έκφραση, «δεν πρόκειται ποτέ να προβάλω τη Χρυσή Αυγή, δεν πρόκειται ποτέ να δώσω βήμα στη Χρυσή Αυγή» -σε αυτήν τη δημοκρατία πιστεύουν αυτοί που κρατάνε στα χέρια τους την παραπληροφόρηση των Ελλήνων πολιτών- στην παρουσίαση του βιβλίου του οποίου πρώτη μούρη -θα έλεγα- «πρώτο τραπέζι πίστα» για την ακρίβεια -αν δείτε και τις φωτογραφίες που έχουν διαρρεύσει και στο διαδίκτυο- ήταν -ποιοι άλλοι;- ο Βενιζέλος και ο Σαμαράς. Οι εκπρόσωποι της χούντας του μνημονίου ήταν παρόντες στη συγκεκριμένη βιβλιοπαρουσίαση. Αυτό είναι μία απόδειξη ότι το υπάρχον πολιτικό σύστημα διαπλέκεται ξεκάθαρα με τους εργολάβους, τους καναλάρχες, τους νταβατζήδες της δημόσιας ζωής. 
Και μη με κρίνει το Προεδρείο για την έκφραση. Ανήκει σε πρώην Πρωθυπουργό, ο οποίος τα είπε, αλλά δεν τα έκανε ποτέ πράξη. 
Θέλω να κάνω μία καταγγελία σε όσο χρόνο μου απομένει, μία βαρυσήμαντη καταγγελία. Αυτή τη στιγμή στον Άρειο Πάγο εξυφαίνεται μία νέα σκευωρία εις βάρος της Χρυσής Αυγής κατόπιν άνωθεν πολιτικών εντολών. 
Όπως είδατε σε όλες τις τελευταίες δημοσκοπήσεις, η Χρυσή Αυγή ανεβαίνει σταδιακά και δραματικά για εσάς, ανεβαίνει ραγδαία. Γι’ αυτό το λόγο, αφού είδατε ότι απέτυχε η σκευωρία με τη δήθεν εγκληματική οργάνωση -βοά ο νομικός κόσμος, βοά ο δικαστικός κόσμος της χώρας για τις παρανομίες σας και για την εκτροπή- σύμφωνα με τα «παπαγαλάκια» του δικαστικού ρεπορτάζ, τα οποία κάρφωσαν αυτήν την ιστορία, στήνεται νέα, μεγαλύτερη και αθλιότερη σκευωρία εις βάρος μας, όπου είναι πιο ευφάνταστη από την εγκληματική οργάνωση. Γίνεται λόγος για προπαρασκευαστικές ενέργειες για δήθεν κατάλυση του πολιτεύματος. 
Έχετε αναγγείλει -και το καταγγέλλω αυτό δημόσια, για να το ακούσει ο ελληνικός λαός- ακόμα και ημερομηνίες των εξελίξεων. Λέει, «αμέσως μετά τις γιορτές». Δηλαδή, ως τότε δεν κινδυνεύετε από την εγκληματική μας δράση, δεν υπάρχει κίνδυνος να ανατρέψουμε το πολίτευμα. Θα κάνετε ρεβεγιόν Πρωτοχρονιάς και μετά θα γίνουν όλα αυτά. 
Βέβαια, αυτά όλα γίνονται, γιατί ταυτόχρονα μετράτε τις δημοσκοπήσεις, μετράτε τι λέει όλος ο ελληνικός λαός. Και ο ελληνικός λαός στην κυριολεξία βοά, στην κυριολεξία επαναστατεί για αυτήν την αθλιότητα, την οποία στήνουν στον Άρειο Πάγο κατόπιν άνωθεν πολιτικών εντολών.
Σκοπός σας είναι ένας και μοναδικός: Να μειώσετε την εκλογική επιρροή της Χρυσής Αυγής. Φοβάστε και στήνετε όλες αυτές τις σκευωρίες, γιατί στις επερχόμενες ευρωεκλογές η Χρυσή Αυγή θα είναι πρώτο κόμμα, γιατί στις επερχόμενες αυτοδιοικητικές εκλογές η Χρυσή Αυγή θα εκλέξει δημάρχους, θα εκλέξει περιφερειάρχες στους μεγαλύτερους δήμους και περιφέρειες της χώρας. 
Ο ίδιος ο Πρωθυπουργός σας πανηγύριζε ξεδιάντροπα, δήλωνε σε μεγάλες εφημερίδες, «θα τους λιώσω, θα τους συντρίψω», μιλώντας για ένα νόμιμο πολιτικό κόμμα, το οποίο αυτήν τη στιγμή βρίσκεται πάρα πολύ ψηλά στη συνείδηση του ελληνικού λαού. Έλεγε, μάλιστα, στον κύκλο του, σε κλειστό κύκλο, «με όλα αυτά που κάνω, θα ρίξω τη Χρυσή Αυγή κάτω από το 2%, θα της πάρω τις ψήφους και έτσι θα είμαι πρώτο κόμμα». 
Τελικά, τώρα που βλέπετε ότι δεν πήρατε καμμία ψήφο -το αντίθετο, μάλιστα, μας δώσατε ψήφους, γιατί ο ελληνικός λαός καταλαβαίνει ποιος είναι ο αληθινός εχθρός αυτού του άθλιου συστήματος της ξενοκρατίας- τώρα στήνετε τη νέα σκευωρία σας. 
Καταγγέλλω, λοιπόν, δημόσια όλο αυτό το βρώμικο πολιτικό παρασκήνιο. Καταγγέλλω όσους δικαστικούς κρίνουν με βάση ιδεοληψίες και εντολές που λαμβάνουν από πολιτικούς και όχι με βάση το γράμμα του νόμου. Είναι επίορκοι αυτοί οι δικαστικοί. 
Καταγγέλλω, επίσης, τους επίορκους που διαρρέουν ανακριτικό υλικό στα κανάλια. Ήδη σήμερα το ΕΣΡ καταδίκασε αυτήν την παρανομία. Δυστυχώς, αντί να επιβάλει πρόστιμα ως ορίζει ο νόμος, έκανε μία απλή σύσταση. Δυστυχώς! 
Σε όλο το υλικό πάντως -και αυτό που θα πω τώρα είναι σημαντικό- που παράνομα διαρρέετε σε όλα τα κανάλια, με το οποίο κάνετε πλύση εγκεφάλου στους Έλληνες, δεν υπάρχει ούτε μία παράνομη πράξη. Προκαλώ οποιονδήποτε –οποιονδήποτε!- να υποδείξει έστω και μία παράνομη πράξη! Έστω και μία! Υποδείξτε μας, ειδάλλως πάψτε να υβρίζετε, να λασπολογείτε και να συκοφαντείτε. 
Η Χρυσή Αυγή είναι ο μόνος φόβος της κλεπτοκρατίας, των πολιτικών απατεώνων και των διεθνών τοκογλύφων. Γι’ αυτόν το λόγο, κλείσατε τον Αρχηγό του δεύτερου αυτήν τη στιγμή πολιτικού κόμματος της χώρας και Βουλευτές μας σε «λευκά» κελιά και ψάχνετε απεγνωσμένα τρόπο να κλείσετε όλους εμάς σε «λευκά» κελιά. Δεν θα καταφέρετε, όμως, απολύτως τίποτα, διότι η Χρυσή Αυγή είναι πανελλήνιο κίνημα, το μοναδικό πολιτικό κόμμα που αγωνίζεται -και αυτό το λέει ρητά το πρόγραμμά μας και να το ακούσουν καλά όλοι- και θα επαναφέρει την άμεση δημοκρατία στη χώρα, ούτως ώστε για όλα τα μείζονα εθνικά ζητήματα να αποφασίζει άμεσα ο ελληνικός λαός με δημοψηφίσματα, κάτι που εσείς έχετε καταργήσει. 
Ευχαριστώ.","ΗΛΙΑΣ ΚΑΣΙΔΙΑΡΗΣ",204
"14469"," Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14470"," Ακούσαμε πολλά για αντισυστημικά εδώ από ένα νεοναζιστικό κόμμα…","ΑΘΑΝΑΣΙΟΣ ΠΑΦΙΛΗΣ",425
"14471"," Διαγράψτε τη λέξη, παρακαλώ.","ΕΛΕΝΗ ΖΑΡΟΥΛΙΑ",149
"14472"," …που δεν έχει και το θάρρος να το πει, αλλά το αποκηρύσσει. Τέτοια παλικαριά!","ΑΘΑΝΑΣΙΟΣ ΠΑΦΙΛΗΣ",425
"14473"," Όπως και να το πούμε, ο κόσμος έρχεται.","ΔΗΜΗΤΡΙΟΣ ΚΟΥΚΟΥΤΣΗΣ",246
"14474"," Μη βιάζεστε.","ΑΘΑΝΑΣΙΟΣ ΠΑΦΙΛΗΣ",425
"14475"," Εσείς μη βιάζεστε.","ΔΗΜΗΤΡΙΟΣ ΚΟΥΚΟΥΤΣΗΣ",246
"14476"," Ακούσαμε όλα τα αντισυστημικά. 
Για το ασφαλιστικό, παραδείγματος χάριν, για πέστε μας εσείς που είστε κατά του συστήματος πώς γίνεται η Ελλάδα να είναι δεύτερη σε εμπορικό στόλο στον κόσμο, να έχει τους μεγαλύτερους εφοπλιστές του κόσμου, οι ναυτικοί να παίρνουν συντάξεις πείνας και το ΝΑΤ να είναι καταχρεωμένο; Είπατε κουβέντα ποτέ για τους εφοπλιστές εδώ μέσα; Λέτε για κλεπτοκρατίες, για να καταλάβει ο κόσμος τι αντισυστημικοί είναι. Δεν τολμάτε, όμως, να πείτε πού πήγαν τα λεφτά του ΙΚΑ…","ΑΘΑΝΑΣΙΟΣ ΠΑΦΙΛΗΣ",425
"14477"," Εσείς…","ΔΗΜΗΤΡΙΟΣ ΚΟΥΚΟΥΤΣΗΣ",246
"14478"," …από το 1950, από τη χούντα και μετά. Τα λεφτά,  δηλαδή το αίμα και τον ιδρώτα των εργαζομένων, ποιος τα καρπώθηκε; Εκείνοι που σας στηρίζουν ως ακραία μορφή. Θα τα ακούσετε αυτά.","ΑΘΑΝΑΣΙΟΣ ΠΑΦΙΛΗΣ",425
"14479"," Εσείς έχετε…","ΔΗΜΗΤΡΙΟΣ ΚΟΥΚΟΥΤΣΗΣ",246
"14480"," Μην διακόπτετε. Τον Κοινοβουλευτικό σας Εκπρόσωπο δεν τον διέκοψε κανείς.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14481"," Κύριε Πρόεδρε, δεν έχω κανένα πρόβλημα.","ΑΘΑΝΑΣΙΟΣ ΠΑΦΙΛΗΣ",425
"14482"," Έχει, όμως, το Προεδρείο, όσον αφορά τη διαδικασία, κύριε Παφίλη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14483"," Το Προεδρείο μπορεί να έχει πολλά προβλήματα. Το καταλαβαίνουμε.
Άρα, λοιπόν, αυτοί που είναι η αιχμή του δόρατος της εργοδοσίας και του κεφαλαίου και που αναλαμβάνουν να «καθαρίσουν» ιστορικά, αλλά και σήμερα, όταν έρχεται σε άλλα αδιέξοδα, μιλούν για αντισυστημικότητα. Αυτή είναι η ουσία.
Ο λαός πρέπει να το αντιληφθεί αυτό, ακόμα και από το πώς τοποθετήθηκαν για το πρόβλημα του ασφαλιστικού, που είναι η αιτία. Η αιτία του ασφαλιστικού, όπως λένε, δεν είναι η ληστεία από το κεφάλαιο χρόνια τώρα -πάρα πολλά χρόνια, από τη δεκαετία του ’50 και μετά- αλλά είναι οι ανίκανες διοικήσεις και η κλεπτοκρατία. Να, λοιπόν, με ποιους είναι και ποιους υπηρετούν.
Να μιλήσουμε τώρα επί της ουσίας. 
Είπε ο κύριος Υπουργός να συζητήσουμε για το ασφαλιστικό. Μάλιστα. Να συζητήσουμε με ποιες προϋποθέσεις. 
Πρώτον, θέτουμε εμείς τις προϋποθέσεις. Τι είναι το ασφαλιστικό; Τι είναι η κοινωνική ασφάλιση τελικά; Μήπως είναι η ελεημοσύνη του συστήματος; Είναι οι παροχές του κράτους στους εργαζόμενους; Όχι. Έχουμε θεμελιακή διαφορά για το τι είναι το ασφαλιστικό. Είναι ένα κομμάτι πολύ μικρό, ελάχιστο, της κλεμμένης υπεραξίας από τον εργαζόμενο, από τη ληστεία που γίνεται κατά τη διάρκεια της παραγωγής και στη συνέχεια -γιατί είναι πιο σύνθετο το φαινόμενο- είναι αυτό που το κατέκτησε με αίμα πολύ και με μεγάλους αγώνες. 
Και, αν θέλετε, επειδή εμείς κάνουμε αναλύσεις σοβαρές, ο καπιταλισμός σε κάποια φάση -δεν μπορούσε αλλιώς- δεν μπορούσε να αφήνει τον εργάτη να πεθαίνει και έπρεπε να αναπληρώνεται ένα κομμάτι της εργατικής δύναμης  για να το εκμεταλλεύεται ακόμη περισσότερο. Αυτό είναι το ασφαλιστικό. Άρα, δεν είναι καμμιά παροχή του συστήματος. Ο εργαζόμενος και αυτός που παράγει τον πλούτο τα δικαιούται όλα, τα οποία του τα κλέβουν οι καπιταλιστές. Και το αστικό κράτος έρχεται πάλι μέσα από τη φορολογία και τους νόμους να τον κλέψει για δεύτερη φορά. 
Συμφωνούμε σε αυτό; Όχι, βέβαια. Έχουμε θεμελιακά διαφορετικές αντιλήψεις. Ας κρίνει ο λαός, εάν μας βλέπει και όταν μας διαβάζει, ποιος έχει δίκιο, αν έχουμε εμείς ή αν έχετε εσείς. 
Δεύτερο θέμα Τι εννοούμε «κοινωνική ασφάλιση»; Κυρίως επικεντρώνεται στις συντάξεις. Εμείς λέμε ότι δεν είναι μόνο οι συντάξεις. Είναι η υγεία, είναι η πρόληψη, είναι συνολικά η κοινωνική πρόνοια. Άρα, πρέπει να συζητήσουμε όλο το πακέτο. 
Τρίτο θέμα για τη συζήτηση. Τι ακριβώς θέλετε να συζητήσουμε; Πώς θα κρεμάσουμε τον εργαζόμενο; Εάν θα τον εκτελέσουμε; Πώς θα φτάσουν οι συντάξεις 150 ευρώ και όχι 100 ευρώ; Αυτό να συζητήσουμε; Σε ποιο πεδίο να συζητήσουμε σήμερα; Ότι είμαστε σε μία κατάσταση αδιεξόδου, κρίσης κ.λπ. και επομένως πρέπει να βρούμε λύση; Λύση για ποιον; Μπορούμε να βρούμε κοινή λύση για να μεγαλώνουν τα κέρδη, να απομειώνεται συνεχώς η εργατική δύναμη και σε αυτόν τον τομέα; 
Και αυτά που υπόσχεται και ο Πρόεδρός σας, κύριε Μητρόπουλε, στο Ελληνοαμερικανικό Επιμελητήριο, ότι θα δημιουργήσουμε πεδίο κερδοφορίας των επιχειρήσεων, μπορεί να συμβιβαστεί με αυτό; Όχι λέμε εμείς. 
Να συζητήσουμε τι; Για το πώς φτάσαμε ως εδώ. Εσείς αποφεύγετε, βέβαια, και στο δημόσιο διάλογο και μέσα στη Βουλή -που πάλι είναι δημόσιος ο διάλογος- αυτήν τη συζήτηση. Πώς φτάσαμε, λοιπόν, ως εδώ; Τυχαία; Είναι αποτέλεσμα του μνημονίου μόνο η κατάσταση που υπάρχει σήμερα, κύριε Μητρόπουλε και κύριε Μαριά;.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είπα και για τους Γερμανούς το ’41. Έβαλα και άλλες διαστάσεις.","ΑΘΑΝΑΣΙΟΣ ΠΑΦΙΛΗΣ",425
"14484"," Μη βιάζεστε. Μην ξύνεστε. Αφού ξέρετε. Θα τα ακούσετε. 
Πότε άρχισε, λοιπόν, η ασφαλιστική ανατροπή στην Ελλάδα, η οποία μετά το μνημόνιο εξελίχθηκε με θυελλώδη τρόπο; Νόμος Σιούφα, 1992. Τυχαία η ημερομηνία; Συμφωνία του Μάαστριχτ. Τι είπαν οι πολιτικές δυνάμεις της Βουλής στη Συμφωνία του Μάαστριχτ; Ναι, σε όλα. Εκτός από το ΚΚΕ.
Μέσα σε αυτήν την Αίθουσα μάς είπατε ότι είμαστε καθυστερημένοι. Εγώ είχα την τιμή τότε, το 1992, να είμαι εισηγητής τότε του κόμματός μου. Και μας κοιτούσατε σαν UFO, που ήμασταν εναντίον.","ΑΘΑΝΑΣΙΟΣ ΠΑΦΙΛΗΣ",425
"14485"," Εγώ όχι.","ΑΛΕΞΙΟΣ ΜΗΤΡΟΠΟΥΛΟΣ",319
"14486"," Δεν είναι προσωπικό το θέμα. Μην με αναγκάσετε να μιλήσω έτσι.
Άρχισε, λοιπόν, από το 1992 –και σε άλλες χώρες άρχισε πιο πριν- η κατεδάφιση του ασφαλιστικού συστήματος. Άρχισε οργανωμένα και με σχέδιο. Δεν ήταν τυχαίο, ούτε λόγω συγκυριών ούτε από λανθασμένες διοικήσεις, όπως λένε οι χρυσαυγίτες για να καλύψουν τα αφεντικά τους που τους βάζουν να πηγαίνουν και να βαράνε τους εργάτες στο Πέραμα για να μειώσουν τα μεροκάματα και έρχονται εδώ και μας κάνουν και τους φιλεργατικούς.
Άρχισε, λοιπόν, με το νόμο Σιούφα, κλιμακώθηκε μετά με τον Ρέππα και ήρθε το μνημόνιο. Τι να κάνει το μνημόνιο; Να τα κάνει γρήγορα, επειδή καθυστερούσαν, γιατί υπήρχαν σοβαρές αντιστάσεις από το εργατικό κίνημα στη χώρα μας, σοβαρότερες από ό,τι υπήρχαν σε άλλες ευρωπαϊκές χώρες. 
Τι στόχο έχει όλη αυτή η πορεία αναφορικά με το ασφαλιστικό σύστημα; Να μειώσει ουσιαστικά το μισθολογικό κόστος, να δημιουργήσει, δηλαδή, πεδίο κερδοφορίας των επιχειρήσεων. Δεύτερον, να φορτώσει τα βάρη του όποιου ασφαλιστικού στους εργαζόμενους. Τρίτον, να απαλλάξει το κράτος κατά ένα μέρος, ώστε να έχει λεφτά να δώσει στους ιδιώτες, να τους χρηματοδοτήσει και ιδιαίτερα σε συνθήκες κρίσης. Τέλος, να ανοίξει το πεδίο για την ιδιωτική ασφάλιση. Ναι ή όχι;
Όλοι πιστεύετε στην Ευρωπαϊκή Ένωση, υποκλίνεστε και δεν τολμάτε καν να πείτε ότι υπάρχει και δρόμος έξω από την Ευρωπαϊκή Ένωση και πως ο ελληνικός λαός δεν είναι ζητιάνος και δεν τον ταΐζει κανένας, αλλά έχει τεράστιες δυνατότητες και δουλεύει όλα τα χρόνια και μπορεί να ζήσει και μόνος του. 
Τι λέει, λοιπόν, η Ευρωπαϊκή Ένωση; Ότι πρέπει να ανοίξει το πεδίο για την ιδιωτική ασφάλιση, αμερικάνικο μοντέλο -άλλο που εξύμνησε ο Πρόεδρος του ΣΥΡΙΖΑ εκτός των υπολοίπων- γιατί έχουμε διάφορες συγκλίσεις από διαφορετικές κατευθύνσεις. Αυτή δεν είναι η ουσία της ασφαλιστικής μεταρρύθμισης;
Τι θέλετε, λοιπόν, να συζητήσουμε σήμερα; Να συζητήσουμε πώς φθάσαμε ως εδώ; Μάλιστα. Γιατί αυτό το θέμα δεν λήγει τόσο εύκολα ούτε πρέπει ο λαός να το λήγει. Είναι ντροπή και αίσχος να έρχεστε εδώ και να λέτε ότι έφαγαν το ψωμί των παιδιών τους. Ποιοι το έφαγαν; Σοβαρολογείτε; Πρέπει να ξεσηκωθεί όλος ο κόσμος με αυτά που λέτε. Έφαγαν το ψωμί των παιδιών τους με 1200 ευρώ σύνταξη, δουλεύοντας τριάντα και τριάντα πέντε χρόνια; Ποιοι το έφαγαν; Αν μιλάτε για τις 300.000 που έδιναν για τα εφάπαξ και για κάποια άλλα, να πάρετε τον καθρέφτη και να κοιτάξετε. Εσείς τα κάνατε όλα. Τα κάνατε σκόπιμα, απαράδεκτα, με σχέδιο, για να διαιρέσετε τους εργαζόμενους, για να δημιουργήσετε προνομιακές συμμαχίες. Γι’ αυτό το κάνατε. Και χρησιμοποιείτε με έναν αισχρό τρόπο αυτά τα προσχήματα για να μιλήσετε για την πλειοψηφία της εργατικής τάξης που παίρνει συντάξεις των 500 ή 600 ευρώ. Τα είπε πριν ο Χρήστος Κατσώτης, όπως τα είπαν και άλλοι.
Έρχεστε σήμερα και κατηγορείτε έναν άνθρωπο που έσπασε τα κόκαλά του, που δούλεψε τριάντα πέντε χρόνια για να πάρει μια άθλια σύνταξη και λέτε ότι έφαγε το ψωμί των παιδιών του. Δεν λέτε κουβέντα για εκείνους που έφαγαν τα δισεκατομμύρια. Υπολογίζονται γύρω στα 70 δισεκατομμύρια από το ΙΚΑ από το 1950 και μετά. 
Πού πήγαν τα λεφτά του ΙΚΑ; Άτοκα στην ΕΤΒΑ. Πώς χρηματοδοτήθηκαν αυτοί στους οποίους ορκίζεστε στο όνομά τους; Και ο κ. Βρούτσης μιλάει συνέχεια για τους επιχειρηματίες αντί να μιλάει για τους εργαζόμενους. Μποδοσάκης, Λάτσης, Καρέλας, Τσάτσης, όλοι αυτοί που έχτισαν τη βιομηχανία της Ελλάδας. Από πού πήραν τα λεφτά άτοκα; Από την ΕΤΒΑ. Από τον ιδρώτα και το αίμα των πατεράδων μας και το δικό μας. Εκεί πήγαν όλα τα λεφτά.
Πρέπει να απολογηθείτε όλοι μαζί. Ήρθατε μετά, αφού τα χαρίσατε σε όλους αυτούς και σε πολλούς άλλους -αναφέρθηκα σε λίγους ενδεικτικά- και τι κάνατε; Τα ρίξατε στον τζόγο του Χρηματιστηρίου. Να απολογηθείτε εσείς, Νέα Δημοκρατία, ΠΑΣΟΚ, ΣΥΡΙΖΑ και Ανεξάρτητοι Έλληνες -επειδή και ο Πρόεδρός σας στέλεχος της Νέας Δημοκρατίας ήταν- γιατί τα βάλατε στον τζόγο του Χρηματιστηρίου. 
Ποια κόμματα ήταν υπέρ του τζόγου και ποια εναντίον; Μόνο εμείς ήμασταν εναντίον, οι υποτιθέμενοι γραφικοί. Έτσι δεν είναι, κυρία Βούλτεψη; Εμείς δεν είχαμε πει όχι στο Χρηματιστήριο; Εσείς είπατε ναι. 
Κλέψατε τα λεφτά των εργαζομένων όλοι σας. Μας θεωρούσατε αναχρονιστές που δεν δεχόμασταν τα λεφτά, ένα μέρος του ιδρώτα των εργαζομένων, να πάνε στο Χρηματιστήριο.","ΑΘΑΝΑΣΙΟΣ ΠΑΦΙΛΗΣ",425
"14487"," Πού είπαμε ναι;","ΣΟΦΙΑ ΒΟΥΛΤΕΨΗ",73
"14488"," Πήγαν στο Χρηματιστήριο! Πού κατέληξαν; Στο να πάνε τα λεφτά των ασφαλιστικών ταμείων να παιχτούν στο Χρηματιστήριο! Να σας φέρω τα Πρακτικά της Βουλής.","ΑΘΑΝΑΣΙΟΣ ΠΑΦΙΛΗΣ",425
"14489"," Εμείς το κάναμε αυτό; Μα η Νέα Δημοκρατία πήγε στα δικαστήρια γι’ αυτό!","ΣΟΦΙΑ ΒΟΥΛΤΕΨΗ",73
"14490"," Όλοι μαζί! Μόνο το ΚΚΕ ήταν αντίθετο και θεωρούνται εκτός πραγματικότητας. Αποτέλεσμα ήταν μια μεγάλη ληστεία δισεκατομμυρίων. Πού πήγαν αλήθεια αυτά; Σε ορισμένους που βγάλανε δέκα και είκοσι εκατομμύρια; Πού συγκεντρώθηκε αυτό το χρήμα του Χρηματιστηρίου; Στο κεφάλαιο πάλι!
Τρίτη πλευρά είναι το κούρεμα. Ήρθατε σε μια νύχτα ξαφνικά, με το μνημόνιο βέβαια, λέγοντας στο λαό ότι γλιτώνετε το χρέος –και έχουμε και τον κ. Βενιζέλο που δεν ξέρω τι άλλο θα πρέπει να μας πει. Μέσα σε μια νύχτα, λοιπόν, ληστέψατε ό,τι είχε απομείνει. Αυτή είναι η ουσία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ακούω ακόμα, κύριε Πρόεδρε!","ΑΘΑΝΑΣΙΟΣ ΠΑΦΙΛΗΣ",425
"14491"," Ζητήστε το!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14492"," Σας παρακαλώ πολύ, κύριε Πρόεδρε, μου δίνετε ακόμα τρία λεπτά; Ευχαριστώ πολύ. 
Δεν έχω κανένα πρόβλημα, δεν θα τσακωθούμε γι’ αυτά. 
Άρα, λοιπόν, το ότι έρχεστε σήμερα και λέτε ότι δεν αντέχει το ασφαλιστικό σύστημα είναι η μεγαλύτερη υποκρισία και κοροϊδία απέναντι στους εργαζόμενους. Αφού τον ληστέψατε – στο ΙΚΑ οι απώλειες υπολογίζονται γύρω στα εβδομήντα εκατομμύρια με συντηρητικούς υπολογισμούς για όλα αυτά τα χρόνια – έρχεστε και του λέτε σήμερα ότι καταρρέουν τα ταμεία. Αφού τον ληστέψατε! Δηλαδή, κλέψατε τα λεφτά που είχε στην τσέπη, στο πορτοφόλι, στον κουμπαρά και έρχεστε σήμερα και του λέτε «δεν έχεις λεφτά, άρα τι περιμένεις»; Αυτή είναι η ουσία!
Πού πάμε, λοιπόν, σήμερα; Εδώ θέλω να απευθυνθώ στον κόσμο, όχι στην Αίθουσα, αφού δεν έχει νόημα πια. Τι του λέτε; Και μάλλον έχει γίνει και επίσημη γραμμή από ό,τι βλέπω τον τελευταίο καιρό. «Υπάρχουν και οι φαβέλες» έλεγε προχθές κάποια. Υπάρχει και η Βραζιλία.","ΑΘΑΝΑΣΙΟΣ ΠΑΦΙΛΗΣ",425
"14493"," Και η Αργεντινή.","ΣΟΦΙΑ ΒΟΥΛΤΕΨΗ",73
"14494"," Και η Βραζιλία. Να την πείτε στον κ. Τσίπρα που την ανακάλυψε ως μια χώρα που ξεπέρασε την κρίση. Μην βιάζεστε, όχι σε εμάς πάντως. Όχι σε εμάς!
Γιατί ο σοσιαλισμός που γνωρίσαμε και που άνοιξε καινούριους δρόμους στην ιστορία για πρώτη φορά και που αντιμετώπισε τεράστιες δυσκολίες, κατάφερε να έχουν όλοι δημόσια δωρεάν υγεία, εκπαίδευση, εργασία, σύνταξη, σπίτι, ρεύμα, νερό κ.λπ., για εκείνη την περίοδο. Και όταν άρχισε να λοξοκοιτάει προς τις καπιταλιστικές μεθόδους, τότε ανατράπηκε. 
Άρα, λοιπόν, τι λέτε στο λαό για το 2013; Εκεί θέλω να αναμετρηθούμε στην κοινωνία. Του λέτε ότι το 2013 θα ζήσεις όπως το 1950. Γιατί αλλιώς υπάρχει και το 1910 και το 1900, τότε που δεν υπήρχε ασφάλιση, που δουλεύανε ήλιο με ήλιο και πεθαίνανε μέσα στη δουλειά. Αυτό του λέτε! 
Λοιπόν, εμείς του λαού του λέμε ότι είμαστε στο 2013, ότι η τεχνολογία, η επιστήμη, η παραγωγικότητα της εργασίας, τα πάντα επιτρέπουν ανθρώπινη ζωή, γι’ αυτό πάρε τον πλούτο στα χέρια σου! Τέλειωνε με αυτούς που σε φτάσανε μέχρι εδώ. Τέλειωνε με το κεφάλαιο και με τον κεφαλαιοκρατικό τρόπο παραγωγής. Μην πιστεύεις ότι σήμερα θα φέρουν ανάπτυξη, αυτοί που σου λένε ότι ενώ δούλεψες τριάντα πέντε χρόνια και τα πεντακόσια ευρώ που παίρνεις είναι πολλά.
Αυτό του λέμε εμείς του λαού. Και δεν πιστεύουμε ότι η Νέα Δημοκρατία θα μπορέσει να αντιμετωπίσει το ασφαλιστικό –το αντίθετο μάλιστα. Με τις οδηγίες της Ευρωπαϊκής Ένωσης πάμε σε συντάξεις, όχι πείνας ούτε βοηθήματα. Κάτι χειρότερο, συντάξεις ελεημοσύνης εκατόν πενήντα και διακοσίων ευρώ, όπως τα ανέλυσαν -δεν θέλω να επιμείνω.","ΑΘΑΝΑΣΙΟΣ ΠΑΦΙΛΗΣ",425
"14495"," Ολοκληρώσετε, κύριε Παφίλη!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14496"," Τελειώνω! 
Ούτε ο ΣΥΡΙΖΑ μπορεί να κάνει κάτι. Τι θα κάνετε, κύριε Μητρόπουλε; Αυτά που λέτε και που περιγράψατε εδώ πολύ καλά –άλλωστε έχετε ικανότητα- δεν είναι προσωπικό το θέμα, για τον ΣΥΡΙΖΑ μιλάω. Αυτά είναι όλη η πολιτική της Ευρωπαϊκής Ένωσης. 
Και όταν τέθηκε η Πράσινη Βίβλος –δεν είναι εδώ ο κ. Παπαδημούλης, γιατί του τα χρωστάμε αυτά – τι ψήφισε ο κ. Παπαδημούλης στην Πράσινη Βίβλο που καταργεί τις συλλογικές συμβάσεις; Ψήφισε «ΛΕΥΚΟ»! Και όταν το είπαμε, μας είπε ότι λέμε ψέματα. Και μετά είπε «ακολούθησα την οδηγία της πολιτικής μου ομάδας». 
Τι θα κάνετε, λοιπόν, που όλα αυτά τα οποία καταγγέλλετε –και σωστά τα καταγγέλλετε – είναι η επίσημη πολιτική της Ευρωπαϊκής Ένωσης που λέει «ή αυτά ή δεν έχει, σήκω και φύγε»; Εσείς τι λέτε; Πάση θυσία μέσα στην Ευρωπαϊκή Ένωση. Άρα, θα υποχρεωθείτε και θα εφαρμόσετε και αυτά.","ΑΘΑΝΑΣΙΟΣ ΠΑΦΙΛΗΣ",425
"14497"," Δεν είπαμε πάση θυσία, είπαμε θα δούμε τι θα μας πει…","ΑΛΕΞΙΟΣ ΜΗΤΡΟΠΟΥΛΟΣ",319
"14498"," Το «θα δούμε» το λέτε προεκλογικά στα μπαλκόνια και στο Τέξας στο Αμερικάνικο Επιμελητήριο. Και όταν πάτε στο Σελ, τα λέτε διαφορετικά!
Άρα, λοιπόν, εμείς λέμε ότι η λύση είναι γενικότερη. Δύο δρόμοι υπάρχουν και όχι τρεις. Αυτό φαίνεται κάθε μέρα στην κοινωνία. Όσο πιο γρήγορα το συνειδητοποιήσει ο λαός, τόσο καλύτερα θα είναι. Μέχρι τότε, όμως, καλούμε τους εργαζόμενους να ξεσηκωθούν, να οργανωθούν στα συνδικάτα τους, ώστε να προστατέψουν ό,τι έχει απομείνει –και είναι ελάχιστο- και να παλέψουν με συγκεκριμένα αιτήματα που έχουμε.","ΑΘΑΝΑΣΙΟΣ ΠΑΦΙΛΗΣ",425
"14499"," Ολοκληρώστε, κύριε Παφίλη. Έχουμε φθάσει τα δεκαεπτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14500"," Τελειώνω, κύριε Πρόεδρε.
Αλήθεια, επειδή δεν θα έρθει ο κύριος Πρωθυπουργός την Παρασκευή –έχει δουλειά, δεν ξέρω για ποιο λόγο- πρέπει να πάρετε εσείς μία θέση στην πρόταση που κάνουμε για την προστασία των ανέργων όσον αφορά κάποια μέτρα, δηλαδή σε έκτακτο επίδομα 1.000 ευρώ, σε κάποια άλλα που λέμε για το ρεύμα, κ.λπ.. Είναι γνωστά και τα ξέρετε. Θα πρέπει κάποιος από την Κυβέρνηση να βγει και να απαντήσει σ’ αυτήν την ερώτησή μας που έρχεται αυτές τις ημέρες, μ’ αυτές τις καιρικές συνθήκες και με τις γιορτές, μπροστά στις οποίες βρίσκονται οι άνεργοι.","ΑΘΑΝΑΣΙΟΣ ΠΑΦΙΛΗΣ",425
"14501"," Το λόγο έχει ο Υφυπουργός κ. Κεγκέρογλου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14502"," Ευχαριστώ, κύριε Πρόεδρε.
Κύριε Μητρόπουλε, μια και μιλήσατε προηγουμένως απαντώντας στον κ. Παφίλη, τον Κοινοβουλευτικό Εκπρόσωπο του Κομμουνιστικού Κόμματος, με ένα «θα δούμε», θα πρέπει να πούμε ότι για την κουβέντα που γίνεται και εκτός Αιθούσης, αλλά και εντός, περί αντισυστημικότητας, τα πράγματα είναι πιο απλά απ’ ό,τι τα μπερδεύει ο καθένας ανάλογα με το τι φρονεί. 
Όσοι λειτουργούν σ’ αυτήν την Αίθουσα και μέσα στο πλαίσιο του κοινοβουλευτικού μας συστήματος, είναι συστημικοί. Άπαντες! Όμως, όλοι έχουν τις σκέψεις τους και τις προτάσεις τους για το αύριο, για το πώς πρέπει να αλλάξει, να βελτιωθεί το σύστημα. Κάποιοι αποφεύγουν να πουν ξεκάθαρα ποιο είναι το αυριανό το οποίο θέλουμε. 
Το κάθε κόμμα που στηρίζει την Κυβέρνηση έχει την άποψή του για το πώς είναι το αυριανό μοντέλο της κάθε πτυχής του συστήματος. Το όχι και το αντί που έχουν υιοθετήσει ορισμένα κόμματα, τα οποία στηρίζουν εκεί την πολιτική τους επιβίωση, δεν αποτελούν αντισυστημικότητα, παρά έκφραση διατήρησης της συστημικότητας και του συντηρητισμού. Αυτό είναι δεδομένο. Βέβαια, δεν αφορά τον κ. Παφίλη, διότι εξέφρασε ακριβώς τις απόψεις του ΚΚΕ για το πώς θέλει να είναι και όχι μόνο. Η Νέα Δημοκρατία είπε πώς θέλει να βελτιωθεί, όπως και το ΠΑΣΟΚ. Οι μόνοι οι οποίοι δεν έχουν εκφράσει άποψη για το αύριο είναι του λεγόμενου «αντιμνημονιακού μετώπου» που στηρίζονται σε μία πρόσκαιρη κατάσταση.
Ας αναφερθούμε, όμως, σ’ αυτό για το οποίο είπατε «θα δούμε». Τι ειπώθηκε; Αναφέρθηκε το θέμα «εντός της Ευρωπαϊκής Ένωσης ή όχι». Είπατε ένα «θα δούμε». Για τη δεδομένη περίοδο και για το ορατό μέλλον σε σχέση με την Ευρώπη, υπάρχουν πράγματι δύο δρόμοι, δηλαδή ένας εντός Ευρωπαϊκής Ένωσης και ένας εκτός. Μιλάμε για το σήμερα και για το ορατό μέλλον. Το «θα δούμε» τι σημαίνει; Βεβαίως, καταλαβαίνω ότι τα ποσοστά στην απόφαση της Κεντρικής Επιτροπής του ΣΥΡΙΖΑ είναι σε τέτοιο βαθμό που πρέπει να εκφράζετε και τις δύο απόψεις, πότε τη μία –ανάλογα με το τι συζητάτε- και πότε την άλλη. Όμως, αυτό δεν είναι ούτε καθαρή άποψη ούτε πρόταση για το αύριο. Η δολιχοδρόμηση της παράταξής σας, του κόμματός σας, σε σχέση με το συγκεκριμένο θέμα, είναι πλέον εμφανής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Έτσι, λοιπόν, θα πρέπει πρώτα να ξεκαθαρίζουμε τις θέσεις μας, τις απόψεις μας και στη συνέχεια να προχωρούμε στην κριτική για τους άλλους.
Αναφερθήκατε, κύριε Μητρόπουλε κι έχει γίνει συζήτηση και άλλη φορά στο ζήτημα που έχει να κάνει με τη βιωσιμότητα του ασφαλιστικού συστήματος και στο τι θα ισχύσει το 2015. Διαιρείτε, αφαιρείτε, προσθέτετε, αλλά κατά πως βολεύει -νομίζω σας έχω ξαναπεί- τις πολιτικές σας απόψεις και όχι τις μεγάλες επιστημονικές δυνατότητες που έχετε.
Σήμερα φτάσατε στο σημείο να καταγγείλετε και τους συναδέλφους σας, τους εργατολόγους. Είπατε ότι δεν ξέρουν να κάνουν διαίρεση.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"14503"," Δεν είπα αυτό.","ΑΛΕΞΙΟΣ ΜΗΤΡΟΠΟΥΛΟΣ",319
"14504"," Αυτό είπατε. Τα Πρακτικά είναι εδώ. 
Νομίζω ότι θέλει περισσότερη προσοχή το θέμα. Αυτό που έχει προτείνει ο Υπουργός είναι να γίνει μία συζήτηση στη βάση της πραγματικότητας για το τι πρέπει να γίνει όχι μόνο μέχρι το 2015, αλλά μέχρι το 2060. Αυτό μπορεί να δώσει την ευκαιρία σε όλους σε μία σοβαρή συζήτηση να εκφράσουν τις απόψεις τους, για να μην υπάρχουν ζητήματα.
Όμως, θέλω να πω -αυτό που έχει ειπωθεί από πολλές πλευρές- ότι πρέπει να δώσουμε βάρος στην εισφοροδιαφυγή, στη φοροαποφυγή, στις απώλειες του ασφαλιστικού συστήματος, στις οφειλές στο ασφαλιστικό σύστημα, οι οποίες ξεπερνούν τις τρεις δεκάδες δισεκατομμύρια. Και βέβαια και με τη διαχρονικότητα έχουμε και μια συσσώρευση των 8 δισεκατομμυρίων ευρώ, σύμφωνα με την έκθεση του ΙΝΕ της ΓΣΣΕ, στην οποία αναφερθήκατε στην επιτροπή. Δηλαδή θα αφήσουμε την εισφοροδιαφυγή, την φοροαποφυγή, τη μαύρη εργασία -τα 8 δισεκατομμύρια ευρώ, όπως ειπώθηκε- και την ίδια ώρα θα αυξάνουμε τη φορολογία στον απλό πολίτη, για να βάζουμε τα συν στο ασφαλιστικό; Ποια πρέπει να είναι η προτεραιότητά μας; 
Το νομοσχέδιο αυτό είναι σε αυτήν την κατεύθυνση; Λέμε 700 εκατομμύρια ευρώ. Να συμπληρωθεί, στο επόμενο βήμα να προσθέσουμε και άλλα μέτρα και άλλους θεσμούς, που θα μας φέρουν το αποτέλεσμα ούτως ώστε να ενισχύσουμε τη βιωσιμότητα του συστήματος από εκεί.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"14505"," Πάντως, εσείς προσθέσατε ακόμη τρία λεπτά. Και τα τρία λεπτά τα κάνατε έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14506"," Δεν έχω κάνει πρωτολογία, κύριε Πρόεδρε.
Το ελληνικό κράτος, με βάση τις δυνατότητές του κάθε φορά, έχει συμβάλει την τελευταία δεκαετία στο ασφαλιστικό σύστημα με 190 δισεκατομμύρια ευρώ. Θέλετε και ως υποχρέωση γι’ αυτά που ειπώθηκαν προηγουμένως; Έχει συμβάλλει με 190 δισεκατομμύρια ευρώ. Αυτό είναι η συμμετοχή του την τελευταία δεκαετία- εντεκαετία.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"14507"," Απο που τα βρήκε το κράτος αυτά τα 190 δις; Από πού τα πήρε;","ΧΡΗΣΤΟΣ ΚΑΤΣΩΤΗΣ",214
"14508"," Κύριε Κατσώτη, μη διακόπτετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14509"," Εντάξει τώρα, έλεος!","ΧΡΗΣΤΟΣ ΚΑΤΣΩΤΗΣ",214
"14510"," Από τους φόρους.","ΣΟΦΙΑ ΒΟΥΛΤΕΨΗ",73
"14511"," Από τη τσέπη του τα πήρε, κυρία Βούλτεψη;","ΧΡΗΣΤΟΣ ΚΑΤΣΩΤΗΣ",214
"14512"," Όχι, από τη φορολογία τα βρήκε. Από πού αλλού;","ΣΟΦΙΑ ΒΟΥΛΤΕΨΗ",73
"14513"," Όσο και αν θέλουμε να το αλλάξουμε αυτό, είναι μία πραγματικότητα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"14514"," Και πού τα βρήκε το κράτος;","ΧΡΗΣΤΟΣ ΚΑΤΣΩΤΗΣ",214
"14515"," Τα βρήκε από τη φορολογία του Έλληνα πολίτη. Απλά είναι τα πράγματα.
Σας έλεγα, δεν θα πάμε να πιάσουμε την εισφοροδιαφυγή και να χτυπήσουμε τη μαύρη εργασία, αλλά θα πάμε να αυξήσουμε τη φορολογία. Αυτό είναι ένα ερώτημα προς το ΣΥΡΙΖΑ. Είναι ένα ερώτημα και προς άλλες πλευρές, που ακολουθούν μία ντεμί στάση σε σχέση με το θέμα. Πρέπει να είμαστε ξεκάθαροι. Αυτό λέω. 
Σε σχέση με τα ομόλογα, 12 δισεκατομμύρια ευρώ είναι η απώλεια και 120 δισεκατομμύρια ευρώ είναι το όφελος του ίδιου του κράτους από τη συγκεκριμένη κίνηση για τη μείωση του δημόσιου χρέους. Εάν δεν υπήρχε το κούρεμα των 120 δισεκατομμυρίων ευρώ, θα συζητούσαμε για την απώλεια των 12 δισεκατομμυρίων ευρώ ή για την κατάρρευση συνολικά;
Αυτά είναι ερωτήματα που δεν μπορείς με πυροτεχνήματα να τα απαντήσεις και να τα θέσεις σε μια ομιλία. Χρειάζεται μία πραγματικά σοβαρή συζήτηση για το ασφαλιστικό.
Επειδή αναφέρθηκε το θέμα των συντάξεων των αλλοδαπών, θέλω για άλλη μία φορά να το ξεκαθαρίσουμε. Έχουν γίνει δηλώσεις κατ’ επανάληψη. Οι συντάξεις που δίδονται σε αλλοδαπούς είναι εννέα χιλιάδες τετρακόσιες δεκατέσσερα σε σύνολο τεσσάρων εκατομμυρίων τετρακοσίων τριάντα μία χιλιάδων συντάξεων. Άρα, το παραμύθι αυτό να το σταματήσουν κάποιοι, τους διαψεύδουν και τα νούμερα.
Τέλος, ήθελα να εκφράσω, κύριε Πρόεδρε, τη λύπη μου για μια τοποθέτηση. Όμως, επειδή δεν ήμουν σίγουρος ότι άκουσα καλά, ζήτησα τα Πρακτικά. Ένας νέος συνάδελφος, δυστυχώς, έβαλε ξανά θέμα βουλευτικής σύνταξης σ’ αυτήν την Αίθουσα.
Διαβάζω από τα Πρακτικά τι είπε επί λέξει ο συνάδελφος: Είμαστε μπροστά σε μία συζήτηση η οποία γίνεται εκ του ασφαλούς –γιατί αυτό;- από ομιλητές οι οποίοι θα έχουν τη δυνατότητα –και μιλάω κυρίως για τους μεγαλύτερους σε ηλικία- να πάρουν σύνταξη. Ενώ εμείς –και το λέω για μία ακόμη φορά- οι πιτσιρικάδες Βουλευτές του ΣΥΡΙΖΑ ερχόμαστε εδώ για να σας πούμε τα πράγματα έτσι όπως έχουν. Εμείς δεν θα πάρουμε καθόλου σύνταξη. Δεν θα έχουμε καν τη δυνατότητα να σκεφθούμε ότι θα πάρουμε σύνταξη». 
Κύριε συνάδελφε, κύριε Κοινοβουλευτικέ Εκπρόσωπε του ΣΥΡΙΖΑ, θέτετε θέμα, επαναφοράς της βουλευτικής σύνταξης;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"14516"," Δεν ξέρω, δεν τα άκουσα αυτά.","ΑΛΕΞΙΟΣ ΜΗΤΡΟΠΟΥΛΟΣ",319
"14517"," Θα ήταν χρήσιμη, λοιπόν, μία επίσημη τοποθέτηση του κόμματος. 
Σας ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"14518"," Κύριε Πρόεδρε, με ανέφερε επτά φορές ο κύριος Υπουργός.","ΑΛΕΞΙΟΣ ΜΗΤΡΟΠΟΥΛΟΣ",319
"14519"," Ναι, κύριε Μητρόπουλε. Ελπίζω, όμως, να μην κάνουμε κατάχρηση του χρόνου. Πιστεύω ότι τα δύο-τρία λεπτά θα είναι αρκετά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14520"," Νομίζω ότι με απόλυτη ειλικρίνεια και επιστημονική εντιμότητα εξέθεσα τους ισχυρισμούς που προσέθεσαν και άλλοι σημαντικοί συνάδελφοι, πρώτος ο κ. Μαριάς και ο κ. Παφίλης. Για εμένα το δίλημμα είναι το εξής, αλλά θα απαντήσω και στο μείζον. 
Το 2015 από τα 30 δισεκατομμύρια που θα εισέρρεαν στα ασφαλιστικά ταμεία –σας θυμίζω προχθές τη συζήτηση στη Διαρκή Επιτροπή- τα 15 δισεκατομμύρια θα ήταν από την κρατική επιχορήγηση και τα 14,5 δισεκατομμύρια από τις εισφορές. 
Την 1-1-2015 θα εισρεύσουν 18 δισεκατομμύρια, βάσει δικών σας στοιχείων. Σας αναφέρω τι γράφει η προχθεσινή «ΚΑΘΗΜΕΡΙΝΗ»: Ενώ τον πρώτο μήνα προ μνημονίου εισέρρεαν 15.870.000.000, στα τέλη του 2013 εισρέουν 10.600.000.000. Συνεπώς, έχουμε μείον 5 δισεκατομμύρια από εισφορές, μείωση μισθών και μεγάλη ανεργία, που βλέπετε σε ποια ύψη είναι ακόμα. Ενώ, λοιπόν, βλέπετε ότι με τη μεγάλη ανεργία, με τη μεγάλη μισθολογική καταβύθιση δεν πάνε καλά οι συντάξεις, πιεζόμενοι από την τρόικα, επειδή έχετε τις ιδεοληψίες σας, επειδή νομίζετε ότι ήδη δώσατε τα 160, 170, 180 που λένε οι εκπρόσωποί σας -άρα τελειώσατε τις υποχρεώσεις σας με τους συνταξιούχους, αφού έχουν λεηλατηθεί για εξήντα χρόνια οι συντάξεις-, λέτε ότι τελειώσατε και βγαίνουμε κατά 6 δισεκατομμύρια το 2015 από την κρατική επιχορήγηση. 
Και σας ρωτώ: Όταν μέχρι τώρα 30 δισεκατομμύρια πήγαιναν στις συντάξεις, πώς θα το πετύχετε με τα 18 δισεκατομμύρια; Αναφέρατε 9,7 δισεκατομμύρια  -κάντε τον υπολογισμό, κύριε Κεγκέρογλου- από το κράτος και άλλα 9,6 δισεκατομμύρια το 2015 από τις εισφορές. Και αυτό, αν πάει καλά η ανεργία, αν μείνει στα επίπεδα του 27% και όχι του 33%. Η EUROSTAT μίλησε για 34% ανεργία, διότι λέει ότι κάτι γίνεται με την αδήλωτη, την μαύρη, την άτυπη εργασία. Τα κατέθεσα τα στοιχεία.
Άρα, λοιπόν, το ερώτημα, κύριε Κεγκέρογλου και κύριε Υπουργέ, είναι πώς θα διατηρήσετε το σημερινό χαμηλό επίπεδο συντάξεων, όταν το 54,8% είναι κάτω από το χιλιάρικο. Πώς θα διατηρήσετε -με μείον 12 δισεκατομμύρια το 2015- αυτές τις συντάξεις που έχουμε σήμερα; Βρείτε τα, γιατί εμείς αγωνιούμε. Περιγράφουμε την κατάσταση. Μόνο την περιγράφουμε; Λέμε ότι το μνημόνιο συνέθλιψε και έδωσε την τελειωτική μορφή. 
Έκανε την αναδρομή ο Αθανάσιος Παφίλης, αναφέροντας ότι έγιναν επτά λεηλασίες από το ν. 1611 του Μαρκεζίνη που τα έδωσε σε τρεις μεγάλους κλάδους -στη βιομηχανία, στη ναυτιλία και στα μέταλλα- λέγοντας ότι τα παρακρατηθέντα αποθεματικά δίνονταν ατόκως στους κλάδους για την ανάπτυξή τους, δηλαδή οι μεταλλουργοί μας, οι οικοδόμοι μας, οι ιδιωτικοί υπάλληλοι έδωσαν για στήριξη «μηδέν»! 
Τελειώνοντας, κύριε Κεγκέρογλου, είμαι από αυτούς που απήντησαν στον κ. Παφίλη, όταν μου απευθύνθηκε για τη «θυσία στο ευρώ», λέγοντάς του ότι η θυσία μας είναι έως του σημείου να μην εισέλθει όλη η Ελλάδα σε γενικευμένη «ειλωτεία». 
Άρα, με μισθούς του διακοσάρικου, με συντάξεις του διακοσάρικου, με γενικευμένη εξαθλίωση, οι προβληματισμοί θα είναι έντονοι. Και νομίζω ότι και εσείς είστε ευαίσθητοι. Και νομίζω ότι όλοι πρέπει να σκεφθούμε πατριωτικά. Όλοι λέμε ότι εκεί θα δώσουμε τη μάχη. Όλοι λέμε ότι μας κατέστρεψε το μνημόνιο. Όλοι λέμε ότι οι σχεδιαστές του μνημονίου είχαν σχέδιο να καταρρεύσει το ασφαλιστικό σύστημα. Είχαν σχέδιο να προσφέρουν μήνα με το μήνα οι συνταξιούχοι μας με τη σύνταξή τους για να αποπληρώσουν το χρέος. 
Αυτό, όμως, ο περήφανος λαός με πατριωτικές, δημοκρατικές, συλλογικές, βαθιά συλλογικές διαδικασίες θα το σκεφθεί. Άρα, τώρα θα δώσουμε τη μάχη. Σκεφτόμαστε να δώσουμε μέσα τη μάχη. Σκεφτόμαστε ότι πρέπει να τους μετακυλήσουμε την ευθύνη που μας κατέστρεψαν. Είναι ένας πρόσθετος λόγος ότι μέσα από εκεί θα τους πούμε «μας καταστρέψατε με την αρχιτεκτονική του νομίσματος, με τη λειτουργία του νομίσματος, με το μνημόνιό σας και θα μας αποζημιώσετε». Και τότε, αφού μας αποζημιώσουν, αφού δώσουμε τη μάχη, τότε ο κυρίαρχος λαός μπορεί να σκεφθεί κι άλλα πράγματα. 
Αυτό δεν σημαίνει αλληθωρίζω με τη δραχμή. Αυτό σημαίνει ότι εντός, εκεί που καταστραφήκαμε θα πρέπει να απαιτήσουμε τη διάσωσή μας. Και οι λαοί έχουν τις διεξόδους τους. Οι λαοί έχουν τους δρόμους τους και τους τρόπους τους κυρίαρχα, αυτοδύναμα να πάνε μπροστά. Και δεν θα το λέμε συνέχεια αυτό για να χωριζόμαστε οι Έλληνες. Θα πάμε ενωμένοι. Διότι κάποιοι έβαλαν σκοπό να καταστρέψουν αυτόν τον περήφανο, ιστορικό λαό.","ΑΛΕΞΙΟΣ ΜΗΤΡΟΠΟΥΛΟΣ",319
"14521"," Κύριε Μαριά, θέλετε να δευτερολογήσετε;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μάλιστα, κύριε Πρόεδρε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14522"," Ορίστε, κύριε Μαριά, έχετε το λόγο για ενάμισι λεπτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατ’ αρχάς κατέβηκα στα δεκατεσσεράμισι.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14523"," Όντως έχετε δίκιο. Ακριβώς! Έχετε το λόγο για πέντε λεπτά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Πρώτα απ’ όλα, η συζήτηση έχει διεξαχθεί σε δύο επίπεδα. Το πρώτο είναι αυτό που έχει σχέση με το πώς φτάσαμε σ’ αυτήν κατάσταση. Θέσαμε συγκεκριμένα θέματα.
Πρώτον, για τις ευθύνες που υπάρχουν και της ναζιστικής Γερμανίας για τη διάλυση και του ασφαλιστικού συστήματος στην Κατοχή. Και σ’ αυτό δεν άκουσα τους λαλίστατους κυρίους Υπουργούς και Υφυπουργούς να πουν ότι έστω θα το εξετάσουν, ότι θα το ερευνήσουν, γιατί υπάρχουν μελέτες και είναι κάτι το οποίο είναι σημαντικό. 
Δεύτερον, θέσαμε τον τρόπο με τον οποίο το κράτος τη δεκαετία του ’50 λεηλάτησε τα ασφαλιστικά ταμεία και αξιοποίησε τα κεφάλαια αυτά, χωρίς να είναι καν έντοκα για τη στήριξη της βιομηχανικής ανάπτυξης της χώρας -το έθεσα αυτό, κύριε Παφίλη, αλλά δεν ήσασταν ίσως εδώ εκείνη την ώρα- αλλά δεν επεστράφησαν αυτά τα ποσά και δεν στηρίχθηκαν τα ασφαλιστικά ταμεία. 
Και αυτά είναι σημαντικά να ειπωθούν, γιατί έχει μεγάλη αξία σε ποια βάση λειτουργεί η ελληνική κοινωνία, διότι και μετά το μνημόνιο, όποτε τελειώσει το μνημόνιο, αν δεν αλλάξουν αυτές οι κατευθύνσεις, αυτή η ιστορία της μη δίκαιης διανομής του πλούτου που παράγεται στη χώρα, θα συνεχίσουμε να έχουμε την άλφα ή βήτα έκφανση. Επομένως, αυτό είναι ένα θέμα για το οποίο δεν ακούσαμε τίποτα. 
Τρίτον, θέσαμε το θέμα του χρέους, γιατί από εκεί ξεκινούν όλα. Οι υποχρεώσεις του μνημονίου ξεκινούν από τη δήθεν υπερχρέωση της Ελλάδας, η οποία ήταν –επαναλαμβάνω για την ορθότητα των αριθμών- 563 δισεκατομμύρια ευρώ δάνεια που πληρώθηκαν σε είκοσι ένα χρόνια, 1992-2013 και 288 δισεκατομμύρια σε γραμμάτια του δημοσίου, σύνολο 851 δισεκατομμύρια ευρώ -αυτή είναι η υπερχρέωση της χώρας- και χρωστάει και 321 δισεκατομμύρια. Πού πήγαν; Εκεί που είπε ο κ. Γιούνγκερ, δηλαδή ότι γνώριζε ως Εποπτική Αρχή και αυτός και η Ευρωπαϊκή Ένωση την υπερχρέωση και την άφηνε, διότι γίνονταν εξαγωγές γαλλικών και γερμανικών προϊόντων, υπηρεσιών, εξοπλισμών, υπερτιμολογημένων, εδώ. 
Αυτό το χρέος είναι επονείδιστο. Και επειδή είναι επονείδιστο θα διαγραφεί. Και θα διαγραφεί με απόφαση αυτοτελή και μονομερή της ελληνικής πολιτείας. Αυτά είναι βασικά, διότι αυτά επηρεάζουν και το ασφαλιστικό, οδηγούν και οδήγησαν στο μνημόνιο.
Κι εδώ, αντί να ακούσουμε μία συγγνώμη από τις πολιτικές, οι οποίες εκφράστηκαν από ΠΑΣΟΚ και Νέα Δημοκρατία, για το ότι οδηγηθήκαμε εκεί, για το ότι ενώ πέρυσι έλεγαν πως δεν θα έχουμε τόση ανεργία, έχουμε πολλούς περισσότερους ανέργους, ακούμε κριτική για το αντί. 
Να ξεκαθαρίσουμε το εξής. Κύριοι της Κυβέρνησης, εσάς ψήφισε ο ελληνικός λαός και εφαρμόζετε ένα πρόγραμμα. Μόνο που το πρόγραμμα δεν είναι δικό σας. Είναι το μνημόνιο. Και κάθε μέρα γράφει τι θα κάνετε για το επόμενο διάστημα. Αυτό είναι καταστροφικό και σας το είπαμε.
	Δεύτερον, την ώρα που ομολογεί η Λανγκάρντ, η παρέα της και οι υπόλοιποι ότι απέτυχε το μνημόνιο, το πρώτο που έπρεπε να κάνετε είναι να τους πείτε ότι αυτή η πολιτική δεν βγαίνει και πρέπει να αλλάξει. 
Το δεύτερο, που δεν κάνετε, είναι να ζητήσετε αποζημίωση. Και αυτό το έθεσα έγκαιρα, πριν από ένα, ενάμιση χρόνο εδώ στον κ. Στουρνάρα με ερώτηση. Και μου απάντησε ότι αυτά δεν συζητιούνται. Έπρεπε να αποζημιώσουν τη χώρα για τη ζημιά και για τη διάλυση. Αυτή είναι η πολιτική την οποία πρέπει, κατά τη γνώμη μας, να κάνει η Κυβέρνηση. 
Αντ’ αυτού η Κυβέρνηση μας λέει, «πείτε μας τι θα κάνατε εσείς». Σας λέμε, λοιπόν, να κάνετε αυτά τα οποία πρέπει να κάνετε. Κι αν δεν μπορείτε, να φύγετε και να αναλάβει μία άλλη κυβέρνηση, υπό τον όρο, βέβαια, ότι θα εγκρίνει το πρόγραμμά της ο ελληνικός λαός στις εκλογές. Και είναι προφανές ότι θα αναπτυχθεί. 
Τώρα, η ευθύνη είναι σε εσάς. Εσείς έχετε φέρει προτάσεις και εσείς κρίνεστε. Αν φύγετε και αναλάβουν άλλοι, θα σας πουν πώς και τι θα κάνουν. Αλλά και εντός του μνημονίου σάς δώσαμε προχτές πέντε προτάσεις για το πώς θα κερδίσετε 1,6 δισεκατομμύρια ευρώ από τα γραμμάτια του ελληνικού δημοσίου, από τους τόκους. Ούτε αυτά κάνετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14524"," Ολοκληρώστε, κύριε συνάδελφε.
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ολοκληρώνω.
	Μην γυρνάτε, λοιπόν, την ερώτηση. Το θέμα είναι να πείτε τι θα κάνετε παραπέρα, γιατί έχετε τεράστιες ευθύνες και για την ανεργία που έφθασε εκεί και για τη φτωχοποίηση του ελληνικού λαού. Αυτό είναι το ερώτημα σήμερα.
	Ευχαριστώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14525"," Το λόγο έχει ο κ. Παφίλης για δύο λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14526"," Ευχαριστώ, κύριε Πρόεδρε.
	Δύο επισημάνσεις θα ήθελα να κάνω. 
Το πρώτο ερώτημα είναι πού θα βρούμε τα λεφτά. Έτσι δεν είναι; Αυτό δεν λέτε όλοι; Η Νέα Δημοκρατία και το ΠΑΣΟΚ λένε ότι για να τα βρουν πρέπει να κάνουν αυτά που τους λέει η Ευρωπαϊκή Ένωση. Υπάρχει μία ειλικρίνεια. Ο ΣΥΡΙΖΑ τα έχει αναγάγει όλα στο πού θα βρούμε τα λεφτά, εκτός από αυτά που αφορούν το συγκεκριμένο νομοσχέδιο -στην πάταξη φοροδιαφυγής και στο λαθρεμπόριο των καυσίμων- και οι άλλοι στις γερμανικές αποζημιώσεις. 
Εμείς είμαστε πιο καθαροί σε αυτό, γιατί πιστεύουμε ότι τέτοιες λύσεις δεν υπάρχουν. Μας χρωστάνε και δεν τους χρωστάμε. Και τι εννοώ. 
Στον εργαζόμενο, ο οποίος παράγει όλον αυτόν τον πλούτο -ο οποίος υπάρχει και καταμετράται- ανήκουν όλα. Κάποτε πρέπει να αποφασίσει να τα πάρει. Δεν τους χρειάζεται όλους αυτούς που του έφαγαν και τα λεφτά του ΙΚΑ μέσω βέβαια των διαφόρων κυβερνήσεων. Και αυτό πρέπει να βάλει στόχο. Από εκεί θα τα βρει τα λεφτά. Πρέπει να πάρει την παραγωγική βάση της χώρας συνολικά στα χέρια του, να διώξει τους καπιταλιστές και να αναπτύξει τη χώρα προς όφελός του και όχι προς όφελος μίας χούφτας που τον εκμεταλλεύονται. 
	Το δεύτερο αφορά το μνημόνιο. Βεβαίως και το μνημόνιο τα κάνει όλα αυτά. Αλλά ξέρετε κάτι; Αυτά που περιγράφει το μνημόνιο, κύριε Πετρόπουλε, κύριε Μαριά και κύριοι της ΔΗΜΑΡ, είναι πλέον καταγεγραμμένα στην επίσημη πολιτική της Ευρωπαϊκής Ένωσης. Τι υποκρισία είναι αυτή; Δεν τα ξέρετε, κύριε Ντόλιο, εσείς;","ΑΘΑΝΑΣΙΟΣ ΠΑΦΙΛΗΣ",425
"14527"," Μου λέει ότι τα ξέρει.","ΑΛΕΞΙΟΣ ΜΗΤΡΟΠΟΥΛΟΣ",319
"14528"," Δηλαδή, τι λέτε ότι θα πάμε να διαπραγματευτούμε; Τι θα διαπραγματευτείτε; Η Λευκή Βίβλος τι λέει; Όλα αυτά που κάνει η Νέα Δημοκρατία και η Κυβέρνηση δεν λέει; Εσείς, δηλαδή, τι θα κάνετε; Θα πάτε και θα πείτε, «αλλάξτε τη Λευκή Βίβλο»; Θα σας πουν ότι δεν την αλλάζουν. Τι θα κάνετε; Αυτό είναι πλαίσιο. 
Εμείς λέμε, λαϊκή εξουσία, αποδέσμευση από την Ευρωπαϊκή Ένωση, κοινωνικοποίηση των μέσων παραγωγής, μονομερής διαγραφή του χρέους. Εσείς τι λέτε; «Θα πάμε και θα δούμε». Δεν βλέπουμε τον λύκο που τον έχουμε μπροστά μας και ψάχνουμε τον ντορό;
Όλοι οι Ευρωπαίοι αξιωματούχοι δηλώνουν σήμερα ότι αυτή η πολιτική θα συνεχιστεί είτε έτσι είτε αλλιώς και δημιουργείτε την παραίσθηση στον κόσμο ότι αύριο αυτοί οι ίδιοι θα αλλάξουν αυτή την πολιτική και αυτή είναι η μεγάλη ζημιά που γίνεται.","ΑΘΑΝΑΣΙΟΣ ΠΑΦΙΛΗΣ",425
"14529"," Αν πει ο λαός άλλο;","ΑΛΕΞΙΟΣ ΜΗΤΡΟΠΟΥΛΟΣ",319
"14530"," Ο λαός το λέει το άλλο, αλλά εσείς τού λέτε ότι μπορεί να τα αλλάξει αυτά μέσα στην Ευρωπαϊκή Ένωση, ενώ είναι δεδομένη όλη αυτή η πολιτική. Του λέτε: «Θα μας αποζημιώσουν κιόλας». Καλά, σοβαρολογείτε;
Άκουσα στην εισήγηση τώρα αυτήν την κοροϊδία του Ευρωκοινοβουλίου. Ακούστε τώρα. Το Ευρωκοινοβούλιο έκανε επιτροπή για να ελέγξει την τρόικα. Δεν κάνουμε μία μετάφραση; Ποιον να ελέγξει δηλαδή; Τι είναι η τρόικα; Είναι η Ευρωπαϊκή Ένωση, η Ευρωπαϊκή Κεντρική Τράπεζα και το Διεθνές Νομισματικό Ταμείο. Τι θα ελέγξει; Τον εαυτό της; Μα, δεν είναι αποφάσεις της Ευρωπαϊκής Ένωσης; Η τρόικα που έρχεται εδώ, ποιανού αποφάσεις υλοποιεί; Γιατί το κρύβετε από τον κόσμο; Δεν υλοποιείτε τις αποφάσεις της Ευρωπαϊκής Ένωσης, έστω κατά τα 2/3, και κατά το 1/3 του Διεθνούς Νομισματικού Ταμείου; 
Άρα, κατά τη γνώμη μας είναι υποκρισία και κοροϊδία απέναντι στο λαό το να λες και στο ασφαλιστικό ότι «εγώ θα ακολουθήσω άλλο δρόμο, αλλά θα είμαι μέσα στην Ευρωπαϊκή Ένωση και αυτό το θεωρώ δεδομένο». «Δυο καρπούζια δεν χωράνε σε μία μασχάλη».","ΑΘΑΝΑΣΙΟΣ ΠΑΦΙΛΗΣ",425
"14531"," Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα τρεις μαθητές και μαθήτριες και δύο εκπαιδευτικοί από το 1ο Γυμνάσιο Κιλκίς (πρώτο τμήμα).
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κύριος Υπουργός.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14532"," Κύριε Πρόεδρε, η εξέλιξη της κοινοβουλευτικής διαδικασίας επεφύλαξε κατ’ εμάς μία δυσάρεστη έκπληξη. Με τον πιο κατηγορηματικό τρόπο άκουσα πριν από λίγο –και τον άκουσε και όλο το ελληνικό Κοινοβούλιο- τον Κοινοβουλευτικό Εκπρόσωπο του ΣΥΡΙΖΑ κ. Μητρόπουλο να αφήνει με τις λέξεις «θα δούμε» ορθάνοιχτο το παράθυρο ότι μπορεί να είναι, ή μάλλον είναι στις θέσεις του ΣΥΡΙΖΑ το ζήτημα εξόδου της χώρας μας από την Ευρωπαϊκή Ένωση.
Αυτό το οποίο εμείς τού λέμε είναι ότι δεν θα επιτρέψουμε σε σας, κύριε Μητρόπουλε, ούτε στο κόμμα το οποίο εκπροσωπείτε, να κάνετε την Ελλάδα τριτοκοσμική χώρα. Εμείς εγγυόμαστε μία προοπτική μέσα από δύσκολο δρόμο, αυτόν που βιώνουν σήμερα οι Έλληνες, την ευρωπαϊκή πορεία, την ασφαλή πορεία της χώρας μας μέσα στους ευρωπαϊκούς κόλπους.
Σας ευχαριστώ πολύ.","ΙΩΑΝΝΗΣ ΒΡΟΥΤΣΗΣ",77
"14533"," Κύριε Πρόεδρε, το λόγο.","ΑΛΕΞΙΟΣ ΜΗΤΡΟΠΟΥΛΟΣ",319
"14534"," Δεν έχετε το λόγο, κύριε συνάδελφε.
Κηρύσσεται περαιωμένη η συζήτηση επί της αρχής του νομοσχεδίου του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας».
Ερωτάται το Σώμα: Γίνεται δεκτό το νομοσχέδιο επί της αρχής;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14535"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"14536"," Παρών.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.","ΑΛΕΞΙΟΣ ΜΗΤΡΟΠΟΥΛΟΣ",319
"14537"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"14538"," Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας» έγινε δεκτό επί της αρχής κατά πλειοψηφία. 
Κύριοι συνάδελφοι, έχουν διανεμηθεί τα Πρακτικά της Τετάρτης 6 Νοεμβρίου 2013, της Πέμπτης 7 Νοεμβρίου 2013 και της Παρασκευής 8 Νοεμβρίου 2013 και ερωτάται το Σώμα αν τα επικυρώνει.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14539"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"14540"," Συνεπώς, τα Πρακτικά της Τετάρτης 6 Νοεμβρίου 2013, της Πέμπτης 7 Νοεμβρίου 2013 και της Παρασκευής 8 Νοεμβρίου 2013 επικυρώθηκαν. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"14541"," Μάλιστα, μάλιστα. 
Με τη συναίνεση του Σώματος και ώρα 18.49’ λύεται η συνεδρίαση για αύριο, ημέρα Πέμπτη 12 Δεκεμβρίου 2013 και ώρα 9.30’, με αντικείμενο εργασιών του Σώματος: α) κοινοβουλευτικό έλεγχο, συζήτηση επίκαιρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
